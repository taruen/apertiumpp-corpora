GEN.1.1	Er penn-kentañ, Doue a grouas an neñvoù hag an douar. 
GEN.1.2	An douar a oa deuet dizoare ha goullo, an deñvalijenn a oa war c'horre an donder, ha Spered Doue a fiñve dreist an doureier. 
GEN.1.3	Doue a lavaras: Ra vo ar sklêrijenn. Hag ar sklêrijenn a voe. 
GEN.1.4	Doue a welas e oa mat ar sklêrijenn, ha Doue a zispartias ar sklêrijenn diouzh an deñvalijenn. 
GEN.1.5	Doue a c'halvas ar sklêrijenn deiz, hag an deñvalijenn noz. Hag un abardaez, hag ur beure, a voe an deiz kentañ. 
GEN.1.6	Doue a lavaras: Ra vo un astennidigezh etre an doureier, ma tispartio an doureier diouzh an doureier. 
GEN.1.7	Doue a reas an astennidigezh hag a zispartias an doureier a zo dindan an astennidigezh diouzh ar re a zo dreist an astennidigezh. Hag evel-se e voe. 
GEN.1.8	Doue a c'halvas an astennidigezh neñvoù. Hag un abardaez, hag ur beure, a voe an eil deiz. 
GEN.1.9	Doue a lavaras: Ra en em zastumo an doureier a zo dindan an neñvoù en ul lec'h hepken, ma en em ziskouezo ar sec'h. Hag evel-se e voe. 
GEN.1.10	Doue a c'halvas ar sec'h douar, ha dastumadeg an doureier morioù. Doue a welas e oa mat kement-se. 
GEN.1.11	Doue a lavaras: Ra broduo an douar glasvez, geot o tougen had, gwez-frouezh o tougen o frouezh hervez o rumm hag o devo o had enno o-unan war an douar. Hag evel-se e voe. 
GEN.1.12	An douar a broduas glasvez, geot o tougen o had hervez o rumm, gwez o tougen frouezh hag o doa o had enno o-unan hervez o rumm. Doue a welas e oa mat kement-se. 
GEN.1.13	Hag un abardaez, hag ur beure, a voe an trede deiz. 
GEN.1.14	Doue a lavaras: Ra vo goulaouennoù en astennidigezh an neñvoù evit dispartiañ an deiz diouzh an noz; ra vint sinoù evit an amzerioù, evit an deizioù hag evit ar bloavezhioù; 
GEN.1.15	ra vint goulaouennoù en astennidigezh an neñvoù evit sklêrijennañ an douar. Hag evel-se e voe. 
GEN.1.16	Doue a reas an div c'houlaouenn vras: ar c'houlaouenn vrasañ evit ren war an deiz, hag ar c'houlaouenn vihanañ evit ren war an noz. Ober a reas ivez ar stered. 
GEN.1.17	Doue a lakaas anezho en astennidigezh an neñvoù evit sklêrijennañ an douar, 
GEN.1.18	evit ren war an deiz ha war an noz, hag evit dispartiañ ar sklêrijenn diouzh an deñvalijenn. Doue a welas e oa mat kement-se. 
GEN.1.19	Hag un abardaez, hag ur beure, a voe ar pevare deiz. 
GEN.1.20	Doue a lavaras: Ra broduo an doureier boudoù bev a-fonn, ha ra nijo laboused a-us d'an douar war-zu astennidigezh an neñvoù. 
GEN.1.21	Doue a grouas ar pesked bras hag an holl voudoù bev a fiñv a broduas an doureier gant fonnder hervez o rumm, ha pep labous askellek hervez e rumm. Doue a welas e oa mat kement-se. 
GEN.1.22	Doue o bennigas, o lavarout: Bezit frouezhus, kreskit ha leugnit doureier ar morioù, ha ra gresko al laboused war an douar. 
GEN.1.23	Hag un abardaez, hag ur beure, a voe ar pempvet deiz. 
GEN.1.24	Doue a lavaras: Ra broduo an douar boudoù bev hervez o rumm, chatal, stlejviled hag anevaled douarek hervez o rumm. Hag evel-se e voe. 
GEN.1.25	Doue a reas anevaled an douar hervez o rumm, ar chatal hervez e rumm hag holl stlejviled an douar hervez o rumm. Doue a welas e oa mat kement-se. 
GEN.1.26	Doue a lavaras: Greomp an den en hor skeudenn, hervez hon heñveledigezh, ha ra reno war besked ar mor, war laboused an neñvoù, war ar chatal, war an douar holl ha war an holl stlejviled a ruz war an douar. 
GEN.1.27	Doue a grouas an den en e skeudenn, e grouiñ a reas e skeudenn Doue; o c'hrouiñ a reas gwaz ha maouez. 
GEN.1.28	Doue o bennigas ha Doue a lavaras: Bezit frouezhus, kreskit, leugnit an douar ha mestrognit anezhañ, renit war besked ar mor, war laboused an neñvoù ha war gement aneval a fiñv war an douar. 
GEN.1.29	Ha Doue a lavaras: Setu, roet em eus deoc'h pep geotenn o tougen had a zo war c'horre an douar holl, ha pep gwezenn he deus enni frouezh gwezenn o tougen had: kement-se a vo ho poued. 
GEN.1.30	Da holl loened an douar, da holl laboused an neñvoù, da gement a fiñv war an douar hag en deus ennañ un ene bev, em eus roet pep geotenn c'hlas evit boued. Hag evel-se e voe. 
GEN.1.31	Doue a welas kement en doa graet ha setu, e oa mat-meurbet. Hag un abardaez, hag ur beure, a voe ar c'hwec'hvet deiz.
GEN.2.1	Evel-se e voe echuet an neñvoù hag an douar, hag o holl arme. 
GEN.2.2	Er seizhvet deiz, Doue en doa echuet e holl labour en doa graet, hag e tiskuizhas er seizhvet deiz eus e holl labour en doa graet. 
GEN.2.3	Doue a vennigas ar seizhvet deiz hag en santelaas, abalamour ma tiskuizhas ennañ eus e holl labour en doa krouet ha graet Doue. 
GEN.2.4	Setu ginivelezhioù an neñvoù hag an douar pa voent krouet, en deiz ma reas an 
GEN.2.5	Plantenn ebet eus ar parkeier ne oa c'hoazh war an douar ha geotenn ebet eus ar parkeier ne ziwane c'hoazh, rak an 
GEN.2.6	met ur vrumenn a savas eus an douar hag a zouraas holl c'horre an douar. 
GEN.2.7	Neuze an 
GEN.2.8	Neuze an 
GEN.2.9	An 
GEN.2.10	Ur stêr a zeue er-maez eus Eden da zourañ al liorzh, hag ac'hane en em lodenne hag e rae peder brec'h. 
GEN.2.11	Anv ar gentañ stêr eo Pishon; hounnezh eo an hini a ra tro holl vro Havila, e-lec'h ma ez eus aour. 
GEN.2.12	Aour ar vro-se a zo mat, eno e vez kavet ar bdeliom hag ar maen-oniks. 
GEN.2.13	Anv an eil stêr eo Gihon; hounnezh eo an hini a ra tro holl vro Gush. 
GEN.2.14	Anv an deirvet stêr eo Hiddekel; hounnezh eo an hini a red e sav-heol Asiria. Ar bedervet stêr eo an Eufratez. 
GEN.2.15	An 
GEN.2.16	An 
GEN.2.17	met, eus gwezenn anaoudegezh ar mad hag an droug ne c'helli ket debriñ diouti, rak an deiz ma tebri diouti e varvi a-dra-sur. 
GEN.2.18	An 
GEN.2.19	An 
GEN.2.20	Adam a roas anvioù d'an holl chatal, da laboused an neñvoù ha da holl anevaled ar parkeier; met evit an den, ne gavas skoazell ebet heñvel outañ. 
GEN.2.21	Neuze an 
GEN.2.22	An 
GEN.2.23	Adam a lavaras: Houmañ a zo bremañ askorn eus va eskern ha kig eus va c'hig! Houmañ a vo anvet denez rak kemeret eo bet eus an den. 
GEN.2.24	Dre-se an den a lezo e dad hag e vamm hag en em stago ouzh e wreg, hag e vint ur c'hig hepken. 
GEN.2.25	Int a oa o-daou en noazh, an den hag e wreg, ha n'o doa ket mezh.
GEN.3.1	An naer a oa an ijinusañ eus holl anevaled ar parkeier en doa graet an 
GEN.3.2	Ar wreg a lavaras d'an naer: Ni a c'hell debriñ frouezh eus gwez al liorzh. 
GEN.3.3	Met diwar-benn frouezh ar wezenn a zo e-kreiz al liorzh, Doue en deus lavaret: Ne zebrot ket diouto ha ne stokot ket outo, gant aon na varvfec'h. 
GEN.3.4	Neuze an naer a lavaras d'ar wreg: Ne varvot ket, tamm ebet, 
GEN.3.5	met Doue a oar penaos e deiz ma tebrot diouto, ho taoulagad a zigoro hag e viot evel doueed, oc'h anavezout ar mad hag an droug. 
GEN.3.6	Pa welas ar wreg e oa ar frouezh mat da zebriñ ha plijus d'an daoulagad, ha ma oa prizius evit digeriñ ar skiant, e kemeras eus he frouezh hag e tebras diouto. Reiñ a reas ivez diouto d'he fried a oa ganti, hag hemañ a zebras diouto. 
GEN.3.7	O daoulagad a voe digoret hag ec'h anavezjont e oant en noazh. Neuze e wrijont asambles delioù fiez hag en em rejont gourizoù. 
GEN.3.8	Klevout a rejont trouz an 
GEN.3.9	An 
GEN.3.10	Eñ a respontas: Klevet em eus da vouezh el liorzh hag em eus bet aon, dre ma'z on en noazh, hag ez on en em guzhet. 
GEN.3.11	An 
GEN.3.12	Adam a respontas: Ar wreg ac'h eus roet evit bezañ ganin eo he deus roet din eus ar wezenn, hag em eus debret diouti. 
GEN.3.13	An 
GEN.3.14	An 
GEN.3.15	Hag e lakain enebiezh etre te hag ar wreg, etre da lignez hag he lignez: houmañ a friko dit da benn, ha te he flemmo en he seul. 
GEN.3.16	Lavarout a reas d'ar wreg: Kreskiñ a rin kalz da boan ha da vrazezded, genel a ri bugale gant poan, da c'hoantoù a zroio etrezek da ozhac'h hag eñ a reno warnout. 
GEN.3.17	Lavarout a reas da Adam: Pa ec'h eus sentet ouzh mouezh da wreg ha pa ec'h eus debret eus ar wezenn em boa roet dit an urzh-mañ diwar he fenn: Ne zebri ket diouti! e vo an douar milliget abalamour dit. Debriñ a ri e frouezh gant poan e-pad holl zeizioù da vuhez, 
GEN.3.18	hag e produo dit spern hag askol, hag e tebri geot ar parkeier. 
GEN.3.19	Debriñ a ri bara dre c'hwezenn da zremm betek ma tistroi en douar ma'z out bet kemeret anezhañ, rak poultr out hag e tistroi er poultr. 
GEN.3.20	Adam a anvas e wreg Eva
GEN.3.21	An 
GEN.3.22	An 
GEN.3.23	An 
GEN.3.24	Kas eta a reas an den kuit, hag e lakaas e sav-heol liorzh Eden ar cherubined, gantañ ur c'hleze flammus o treiñ a bep tu, evit diwall hent ar wezenn a vuhez.
GEN.4.1	Adam a anavezas Eva e wreg. Houmañ a zeuas brazez hag a c'hanas Kain, hag e lavaras: Un den am eus bet gant sikour an 
GEN.4.2	Genel a reas c'hoazh e vreur Abel. Abel a voe mesaer ha Kain a voe labourer. 
GEN.4.3	A-benn un nebeud amzer, Kain a ginnigas frouezh eus an douar e prof d'an 
GEN.4.4	hag Abel a ginnigas ivez eus ar re gentañ-ganet eus e dropell hag eus o lard. An 
GEN.4.5	met ne reas van ebet eus Kain nag eus e brof. Kain a voe gwall fuloret, hag e zremm a voe goeñvet. 
GEN.4.6	Hag an 
GEN.4.7	Ma rez mat, ha ne adsavi ket? Met ma ne rez ket mat, ar pec'hed a zo gourvezet ouzh an nor, hag e c'hoant a zo troet war-zu ennout. Ret eo dit ren warnañ. 
GEN.4.8	Ha Kain a gomzas da Abel e vreur. Evel ma oant er parkeier, Kain en em savas a-enep Abel e vreur hag en lazhas. 
GEN.4.9	An 
GEN.4.10	Hag e lavaras: Petra ac'h eus graet? Mouezh gwad da vreur a gri eus an douar betek ennon. 
GEN.4.11	Bremañ e vi milliget gant an douar en deus digoret e c'henou evit degemer eus da zorn gwad da vreur. 
GEN.4.12	Pa labouri an douar, ne roio ken dit e frouezh. Ur c'hantreer hag un tec'her e vi war an douar. 
GEN.4.13	Kain a lavaras d'an 
GEN.4.14	Setu, ec'h eus va argaset hiziv eus an douar-mañ hag e vin kuzhet pell diouzh da zremm. Bez' e vin ur c'hantreer hag un tec'her war an douar, hag en em gavo penaos piv bennak am c'havo am lazho. 
GEN.4.15	An 
GEN.4.16	Neuze Kain a yeas kuit a-zirak an 
GEN.4.17	Kain a anavezas e wreg. Houmañ a goñsevas hag a c'hanas Enok. Hag e savas ur gêr a c'halvas Enok, eus anv e vab. 
GEN.4.18	Enok a voe tad da Irad, Irad a voe tad da Vehujael, Mehujael a voe tad da Vetushael, Metushael a voe tad da Lemek. 
GEN.4.19	Lemek a gemeras div wreg: anv unan a oa Ada, anv eben Zilha. 
GEN.4.20	Ada a c'hanas Jabal. Tad e voe d'ar re a chom en teltennoù hag e-kichen an tropelloù. 
GEN.4.21	Anv e vreur a oa Jubal. Tad e voe d'ar re holl a c'hoari eus an delenn hag an ograoù. 
GEN.4.22	Zilha ivez a c'hanas Tubalkain, an hini a vorzholie pep seurt binvioù lemm a arem hag a houarn. C'hoar Tubalkain a voe Naama. 
GEN.4.23	Lemek a lavaras d'e wragez: Ada ha Zilha, selaouit va mouezh gwragez Lemek, roit skouarn da'm c'homz: Ya, lazhet em eus un den evit va gloazadenn hag un den yaouank evit va bronduenn. 
GEN.4.24	Rak mar d-eo veñjet Kain seizh gwech, Lemek a vo seitek gwech ha tri ugent. 
GEN.4.25	Adam a anavezas c'hoazh e wreg. Houmañ a c'hanas ur mab hag a c'halvas anezhañ Sed, rak Doue, emezi, en deus roet din ur mab all e-lec'h Abel a zo bet lazhet gant Kain. 
GEN.4.26	Sed a voe tad ivez d'ur mab hag a c'halvas anezhañ Enosh. Neuze eo en em lakaed da c'hervel anv an 
GEN.5.1	Setu amañ levr lignez Adam. E deiz ma krouas Doue an den, ober a reas anezhañ en heñveledigezh Doue. 
GEN.5.2	Krouiñ a reas anezho den ha denez, bennigañ a reas anezho hag e roas dezho an anv a Adam e deiz ma voent krouet. 
GEN.5.3	Adam a vevas kant ha tregont vloaz hag a voe tad da ur mab en e heñveledigezh, hervez e skeudenn, hag e roas dezhañ an anv a Sed. 
GEN.5.4	Deizioù Adam, goude ganedigezh Sed, a voe eizh kant vloaz, hag a voe tad da vibien ha da verc'hed. 
GEN.5.5	An holl amzer ma vevas Adam a voe eta nav c'hant ha tregont vloaz, neuze e varvas. 
GEN.5.6	Sed a vevas kant pemp bloaz hag a voe tad da Enosh. 
GEN.5.7	Sed, goude ma voe bet tad da Enosh, a vevas eizh kant seizh vloaz, hag a voe tad da vibien ha da verc'hed. 
GEN.5.8	An holl amzer ma vevas Sed a voe eta nav c'hant daouzek vloaz, neuze e varvas. 
GEN.5.9	Enosh a vevas dek vloaz ha pevar-ugent hag a voe tad da Genan. 
GEN.5.10	Enosh, goude ma voe bet tad da Genan, a vevas eizh kant pemzek vloaz, hag a voe tad da vibien ha da verc'hed. 
GEN.5.11	An holl amzer ma vevas Enosh a voe eta nav c'hant pemp bloaz, neuze e varvas. 
GEN.5.12	Kenan a vevas dek vloaz ha tri-ugent hag a voe tad da Vahalaleel. 
GEN.5.13	Kenan, goude ma voe bet tad da Vahalaleel, a vevas eizh kant ha daou-ugent vloaz, hag a voe tad da vibien ha da verc'hed. 
GEN.5.14	An holl amzer ma vevas Kenan a voe eta nav c'hant dek vloaz, neuze e varvas. 
GEN.5.15	Mahalaleel a vevas pemp bloaz ha tri-ugent hag a voe tad da Jered. 
GEN.5.16	Mahalaleel, goude ma voe bet tad da Jered, a vevas eizh kant ha tregont vloaz, hag a voe tad da vibien ha da verc'hed. 
GEN.5.17	An holl amzer ma vevas Mahalaleel a voe eta eizh kant pemzek vloaz ha pevar-ugent, neuze e varvas. 
GEN.5.18	Jered a vevas kant daou vloaz ha tri-ugent hag a voe tad da Enok. 
GEN.5.19	Jered, goude ma voe bet tad da Enok, a vevas eizh kant vloaz, hag a voe tad da vibien ha da verc'hed. 
GEN.5.20	An holl amzer ma vevas Jered a voe eta nav c'hant daou vloaz ha tri-ugent, neuze e varvas. 
GEN.5.21	Enok a vevas pemp bloaz ha tri-ugent hag a voe tad da Vetushela. 
GEN.5.22	Enok a gerzhas gant Doue e-pad tri c'hant vloaz goude ma voe bet tad da Vetushela, hag a voe tad da vibien ha da verc'hed. 
GEN.5.23	An holl amzer ma vevas Enok a voe eta tri c'hant pemp bloaz ha tri-ugent. 
GEN.5.24	Enok a gerzhas eta gant Doue, ha ne voe gwelet mui rak Doue a gemeras anezhañ. 
GEN.5.25	Metushela a vevas kant seizh vloaz ha pevar-ugent hag a voe tad da Lemek. 
GEN.5.26	Metushela, goude ma voe bet tad da Lemek, a vevas seizh kant daou vloaz ha pevar-ugent, hag a voe tad da vibien ha da verc'hed. 
GEN.5.27	An holl amzer ma vevas Metushela a voe eta nav c'hant nav bloaz ha tri-ugent, neuze e varvas. 
GEN.5.28	Lemek a vevas kant daou vloaz ha pevar-ugent hag a voe tad da ur mab. 
GEN.5.29	Gervel a reas anezhañ Noe, en ur lavarout: Hemañ hon dic'hlac'haro eus hol labour hag eus ar boan a ro d'hon daouarn an douar en deus milliget an 
GEN.5.30	Lemek, goude ma voe bet tad da Noe, a vevas pemp kant pemzek vloaz ha pevar-ugent, hag a voe tad da vibien ha da verc'hed. 
GEN.5.31	An holl amzer ma vevas Lemek a voe eta seizh kant seitek vloaz ha tri-ugent, neuze e varvas. 
GEN.5.32	Noe a vevas pemp kant vloaz hag a voe tad da Sem, da Cham ha da Jafed.
GEN.6.1	Pa voe deuet an dud da greskiñ war c'horre an douar, ha ma voe ganet merc'hed dezho, 
GEN.6.2	mibien Doue, o welout penaos e oa koant merc'hed an dud, a gemeras gwragez a-douez ar re holl a blije dezho. 
GEN.6.3	An 
GEN.6.4	Ramzed a oa war an douar en amzer-se, hag ivez diwezhatoc'h, goude ma voe aet mibien Doue etrezek merc'hed an dud hag o doe roet dezho bugale. Ar re-se eo harozed brudet an amzer gozh. 
GEN.6.5	An 
GEN.6.6	An 
GEN.6.7	An 
GEN.6.8	Met Noe a gavas trugarez dirak daoulagad an 
GEN.6.9	Setu amañ lignez Noe: Noe a voe un den reizh hag eeun en e amzer, Noe a gerzhas gant Doue. 
GEN.6.10	Noe a voe tad da dri mab: Sem, Cham ha Jafed. 
GEN.6.11	An douar a oa saotret dirak Doue, an douar a oa leun a fallagriezh. 
GEN.6.12	Doue a sellas ouzh an douar ha setu, e oa saotret, rak pep kig en doa saotret e hent war an douar. 
GEN.6.13	Doue a lavaras da Noe: Diwezh pep kig a zo deuet dirazon, rak an douar a zo leun a fallagriezh drezo. Setu, ez an d'o distrujañ gant an douar. 
GEN.6.14	Gra dit un arc'h gant koad gofer; ober a ri lojelloù enni, hag e lifri anezhi gant peg-du en diabarzh hag en diavaez. 
GEN.6.15	Setu amañ penaos e ri anezhi: Hirder an arc'h a vo tri c'hant ilinad (  150 m), he ledander hanter-kant ilinad (  25 m), hec'h uhelder tregont ilinad (  15 m). 
GEN.6.16	Ober a ri ur prenestr d'an arc'h hag ec'h echui anezhañ dre un ilinad (  50 cm) ouzh krec'h. Lakaat a ri dor an arc'h war he c'hostez. Ober a ri anezhi gant un estaj izel, un eilvet hag un trede. 
GEN.6.17	Ha me, setu, a ya da zegas al liñvadenn-veur war an douar, evit distrujañ kement kig en deus c'hwezhadenn a vuhez dindan an neñvoù. Kement a zo war an douar a varvo. 
GEN.6.18	Met lakaat a rin va emglev ganit. Mont a ri en arc'h, te, da vibien, da wreg ha gwragez da vibien ganit. 
GEN.6.19	Eus kement a vev a-douez pep kig, lakaat a ri da vont en arc'h daou a bep rumm evit o mirout bev ganit: par ha parez e vint. 
GEN.6.20	Laboused hervez o rumm, chatal hervez e rumm, holl stlejviled an douar hervez o rumm, daou eus pep rumm a zeuio davedout evit m'o miri bev. 
GEN.6.21	Te, kemer ganit eus kement boued a vez debret, gra evel-se ur bourvezañs evidout, evit ma servijo kement-se da voued dit kenkoulz ha dezho. 
GEN.6.22	Noe a reas kement-se, pep tra en doa gourc'hemennet Doue dezhañ.
GEN.7.1	An 
GEN.7.2	Kemer a ri ganit eus an holl loened c'hlan seizh koublad a bep rumm, ar par hag e barez, hag eus al loened n'int ket glan, daou, ar par hag e barez. 
GEN.7.3	Kemer a ri ivez eus laboused an neñvoù seizh koublad, par ha parez, evit mirout o gouenn war c'horre an douar holl. 
GEN.7.4	Rak a-benn seizh deiz, e lakain ar glav da gouezhañ war an douar e-pad daou-ugent devezh ha daou-ugent nozvezh, hag e lamin a-ziwar c'horre an douar an holl draoù bev am eus graet. 
GEN.7.5	Noe a reas kement en doa gourc'hemennet an 
GEN.7.6	Noe a oa oadet a c'hwec'h kant vloaz pa voe al liñvadenn-veur ha ma teuas an doureier war an douar. 
GEN.7.7	Noe a yeas e-barzh an arc'h gant e vibien, e wreg ha gwragez e vibien, abalamour da zoureier al liñvadenn. 
GEN.7.8	Loened c'hlan ha loened n'int ket glan, laboused hag eus kement a ruz war an douar, 
GEN.7.9	daou ha daou, par ha parez, a yeas etrezek Noe en arc'h, evel m'en doa gourc'hemennet Doue da Noe. 
GEN.7.10	Hag e c'hoarvezas, a-benn ar seizh devezh, ma voe doureier al liñvadenn war an douar. 
GEN.7.11	Er bloavezh c'hwec'h kant eus buhez Noe, en eilvet miz, er seitekvet deiz eus ar miz, en deiz-se, mammennoù an donder bras a strinkas ha stouvelloù an neñvoù a zigoras. 
GEN.7.12	Ar glav a gouezhas war an douar e-pad daou-ugent devezh ha daou-ugent nozvezh. 
GEN.7.13	En hevelep deiz-mañ, Noe, Sem, Cham ha Jafed, mibien Noe, gwreg Noe ha teir gwreg e vibien ganto, a yeas e-barzh an arc'h, 
GEN.7.14	int, hag an holl loened hervez o rumm, an holl chatal hervez e rumm, an holl stlejviled a ruz war an douar hervez o rumm, an holl laboused hervez o rumm, pep labous bihan, kement en deus divaskell. 
GEN.7.15	Mont a rejont eta etrezek Noe e-barzh an arc'h, daou ha daou, eus kement kig en doa c'hwezhadenn a vuhez. 
GEN.7.16	Ar re a zeuas a oa par ha parez, a bep kig, evel m'en doa gourc'hemennet Doue dezhañ. Hag an 
GEN.7.17	Al liñvadenn a voe daou-ugent devezh war an douar. An doureier a greskas, a c'horrojont an arc'h, hag an arc'h a savas a-us d'an douar. 
GEN.7.18	An doureier a vrasaas hag a greskas kalz war an douar, hag an arc'h a neuñvas war c'horre an doureier. 
GEN.7.19	An doureier a vrasaas meurbet war an douar, an holl venezioù uhel a zo dindan an neñvoù a voe goloet. 
GEN.7.20	An doureier en em savas pemzek ilinad (  7,5 m) a-us dezho hag ar menezioù a voe goloet. 
GEN.7.21	Pep kig en em fiñve war an douar a varvas, kenkoulz al laboused evel ar chatal, al loened hag an holl stlejviled a ruze war an douar, hag an holl dud. 
GEN.7.22	Kement en doa ur c'hwezhadenn a vuhez en e fronoù ha kement a oa war an douar kalet a varvas. 
GEN.7.23	An holl draoù bev a oa war c'horre an douar a voe distrujet, adalek an dud betek al loened, betek ar stlejviled ha betek laboused an neñvoù, hag e voent distrujet a-ziwar c'horre an douar. Ne vanas nemet Noe hag ar pezh a oa gantañ en arc'h. 
GEN.7.24	An doureier a oa bras war an douar e-pad kant hag hanter-kant devezh.
GEN.8.1	Doue a zeuas memor dezhañ eus Noe hag eus an holl loened hag eus an holl chatal a oa gantañ en arc'h. Doue a lakaas da dremen un avel war an douar hag an doureier a sioulaas. 
GEN.8.2	Mammennoù an donder ha stouvelloù an neñvoù en em stankas, hag ar glav a voe dalc'het en neñvoù. 
GEN.8.3	An doureier en em dennas a-ziwar c'horre an douar, en em denn a rejont, an doureier a vihanaas a-benn kant hag hanter-kant devezh. 
GEN.8.4	D'ar seizhvet miz, d'ar seitekvet devezh eus ar miz, an arc'h a ehanas war Venezioù Ararad. 
GEN.8.5	An doureier a yeas en ur vihanaat betek an dekvet miz. D'an dekvet miz, d'ar c'hentañ eus ar miz, pennoù ar menezioù en em ziskouezas. 
GEN.8.6	A-benn daou-ugent devezh, e c'hoarvezas ma tigoras Noe ar prenestr en doa graet en arc'h. 
GEN.8.7	Leuskel a reas ar vran, a yeas o vont hag o tont betek ma voe disec'het an doureier a-ziwar an douar. 
GEN.8.8	Neuze e laoskas ar goulm digantañ, evit gwelout hag-eñ e oa bihanaet kalz an doureier a-ziwar c'horre an douar. 
GEN.8.9	Met ar goulm ne gavas ket ul lec'h da lakaat sol he zroad, hag e tistroas d'e gavout en arc'h rak dour a oa war c'horre an douar. Noe a astennas e zorn, he c'hemeras hag he zegasas d'e gavout en arc'h. 
GEN.8.10	Gortoz a reas c'hoazh seizh devezh all, neuze e laoskas a-nevez ar goulm er-maez eus an arc'h. 
GEN.8.11	Ar goulm a zistroas d'e gavout war-dro an abardaez ha setu, e oa ganti un delienn olivezenn fresk en he beg. Noe a gomprenas penaos an doureier o doa gwall vihanaet war an douar. 
GEN.8.12	Gortoz a reas c'hoazh seizh devezh all, neuze e laoskas ar goulm met ne zistroas ken d'e gavout. 
GEN.8.13	Hag e c'hoarvezas er bloaz c'hwec'h kant unan a vuhez Noe, d'ar c'hentañ miz, d'ar c'hentañ deiz eus ar miz, ma oa an doureier disec'het a-ziwar an douar. Noe a lamas golo an arc'h hag a sellas: setu, gorre an douar a oa sec'het. 
GEN.8.14	D'an eilvet miz, d'ar seizhvet warn-ugent eus ar miz, an douar a voe sec'h. 
GEN.8.15	Neuze Doue a gomzas da Noe, o lavarout: 
GEN.8.16	Deus er-maez eus an arc'h, te, da wreg, da vibien ha gwragez da vibien ganit. 
GEN.8.17	Laka da zont er-maez an holl loened a zo ganit, a bep kig, kenkoulz al laboused, evel ar chatal hag an holl stlejviled a ruz war an douar, ha ra builhint war an douar, ra vint frouezhus ha ra greskint war an douar. 
GEN.8.18	Noe a zeuas er-maez gant e vibien, e wreg ha gwragez e vibien. 
GEN.8.19	An holl loened, an holl stlejviled, an holl laboused, kement a ruz war an douar, hervez o rumm, a yeas er-maez eus an arc'h. 
GEN.8.20	Noe a savas un aoter d'an 
GEN.8.21	An 
GEN.8.22	Keit ha ma pado an douar, an haderezh hag an eost, ar yenijenn hag an tommder, an hañv hag ar goañv, an deiz hag an noz n'ehanint ket.
GEN.9.1	Doue a vennigas Noe hag e vibien, hag e lavaras: Bezit frouezhus, kreskit ha leugnit an douar. 
GEN.9.2	Aon ha spont dirazoc'h o devo holl loened an douar, holl laboused an neñvoù, kement a fiñv war an douar, hag holl besked ar mor. Lakaet e vint holl etre ho taouarn. 
GEN.9.3	Kement a fiñv hag en deus buhez a vo deoc'h evel boued, reiñ a ran kement-se holl evel ar geot glas. 
GEN.9.4	Hogen, ne zebrot ket ur c'hig gant e ene, e wad. 
GEN.9.5	Hag a-dra-sur me a adc'houlenno ho kwad, hini hoc'h eneoù. E c'houlenn a rin digant pep loen. Me a adc'houlenno ene an den eus dorn an den, eus dorn e vreur. 
GEN.9.6	An hini a skuilho gwad an den, dre an den e wad a vo skuilhet, rak Doue en deus graet an den en e skeudenn. 
GEN.9.7	C'hwi eta, bezit frouezhus ha kreskit, fonnit war an douar ha kreskit warnañ. 
GEN.9.8	Doue a gomzas c'hoazh ouzh Noe hag ouzh e vibien gantañ, o lavarout: 
GEN.9.9	Setu, e lakaan va emglev ganeoc'h ha gant ho lignez war ho lerc'h, 
GEN.9.10	gant an holl voudoù bev a zo ganeoc'h, kenkoulz al laboused evel ar chatal hag holl loened an douar ganeoc'h, ar re holl a zo deuet er-maez eus an arc'h, holl loened an douar. 
GEN.9.11	Lakaat a ran va emglev ganeoc'h: kig ebet ne vo ken distrujet gant doureier al liñvadenn-veur, ha ne vo liñvadenn ebet da zistrujañ an douar. 
GEN.9.12	Ha Doue a lavaras: Setu arouez an emglev a lakaan etrezon-me ha c'hwi hag an holl voudoù bev a zo ganeoc'h, evit ar rummadoù da viken: 
GEN.9.13	lakaat a ran va gwareg er c'hoabrennoù, hag e servijo da arouez an emglev etrezon-me hag an douar. 
GEN.9.14	Hag e c'hoarvezo penaos, pa em bo dastumet koabr war an douar ha ma en em ziskouezo va gwareg er c'hoabrennoù, 
GEN.9.15	em bo soñj eus va emglev a zo etrezon-me ha c'hwi ha kement boud bev a bep kig, hag an doureier ne zeuint ken ul liñvadenn evit distrujañ pep kig. 
GEN.9.16	Ar wareg a vo eta er c'hoabrennoù, hag e sellin outañ evit kaout soñj eus an emglev peurbadus etre Doue hag an holl voudoù bev a bep kig a zo war an douar. 
GEN.9.17	Doue a lavaras da Noe: Houmañ eo arouez an emglev a lakaan etrezon-me ha pep kig a zo war an douar. 
GEN.9.18	Mibien Noe a zeuas er-maez eus an arc'h a voe Sem, Cham ha Jafed. Cham a voe tad da Ganaan. 
GEN.9.19	Ar re-se eo tri mab Noe; drezo eo e voe poblet an douar holl. 
GEN.9.20	Noe en em lakaas da labourat an douar ha da blantañ ur winieg. 
GEN.9.21	Evañ a reas gwin, en em vezvas, hag en em zizoloas e-kreiz e deltenn. 
GEN.9.22	Cham tad Kanaan, o vezañ gwelet noazhder e dad, a zeuas er-maez da gontañ d'e zaou vreur. 
GEN.9.23	Met Sem ha Jafed a gemeras ar vantell, he lakaas o-daou war o divskoaz hag, o vale dre a-dreñv, e c'holojont noazhder o zad. Evel ma oa o dremm distroet, ne weljont ket noazhder o zad. 
GEN.9.24	Pa voe Noe dihunet eus e win, oc'h anavezout ar pezh en doa graet dezhañ e vab yaouankañ, 
GEN.9.25	e lavaras: Ra vo milliget Kanaan! Ra vo servijer servijerien e vreudeur! 
GEN.9.26	Goude e lavaras: Ra vo benniget an 
GEN.9.27	Ra vo kresket Jafed gant Doue, ra chomo e teltennoù Sem ha ra vo Kanaan o servijer! 
GEN.9.28	Noe a vevas goude al liñvadenn tri c'hant hag hanter-kant vloaz. 
GEN.9.29	An holl amzer ma vevas Noe a voe eta nav c'hant hag hanter-kant vloaz, neuze e varvas.
GEN.10.1	Setu amañ lignez mibien Noe, Sem, Cham ha Jafed. Bet o deus mibien goude al liñvadenn-veur. 
GEN.10.2	Mibien Jafed a voe: Gomer, Magog, Madai, Javan, Tubal, Meshek ha Tiraz. 
GEN.10.3	Mibien Gomer: Ashkenaz, Rifad ha Togarma. 
GEN.10.4	Mibien Javan: Elisha, Tarsiz, Kitim ha Dodanim. 
GEN.10.5	Ganto e voe poblet inizi ar broadoù en o douaroù, pep hini hervez e yezh, hervez o ziegezhioù, en o broadoù. 
GEN.10.6	Mibien Cham a voe: Kush, Mizraim, Pud ha Kanaan. 
GEN.10.7	Mibien Kush: Saba, Havila, Sabta, Raema ha Sabteka. Mibien Raema: Seba ha Dedan. 
GEN.10.8	Kush a voe tad da Nimrod, an hini a grogas da vezañ galloudek war an douar. 
GEN.10.9	Bez' e voe ur chaseour galloudek dirak an 
GEN.10.10	Deroù e rouantelezh a voe Babel, Erek, Akkad ha Kalne, e Bro Shinear. 
GEN.10.11	Eus ar vro-se ez eas en Asiria hag e savas Ninive, Reobod-Ir, Kalak 
GEN.10.12	ha Rezen etre Ninive ha Kalak; ar gêr vras eo. 
GEN.10.13	Mizraim a voe tad d'al Ludimed, d'an Anamimed, d'al Lehabimed, d'an Naftuhimed, 
GEN.10.14	d'ar Batruzim, d'ar Gasluhim ma teuas diouto ar Filistined, ha d'ar Gaftorim. 
GEN.10.15	Kanaan a voe tad da Sidon e gentañ-ganet, da Hed, 
GEN.10.16	d'ar Jebuziz, d'an Amoreaned, d'ar C'hirgazianed, 
GEN.10.17	d'an Hevianed, d'an Arkianed, d'ar Sinianed, 
GEN.10.18	d'an Arvadianed, d'ar Zemarianed, d'an Hamatianed. Goude, tiegezhioù ar Gananeiz en em skignas. 
GEN.10.19	Harzoù ar Gananeiz a voe adalek Sidon, o tont war-zu Gerar betek Gaza, o tont war-zu Sodom, Gomora, Adma ha Zeboim betek Lesha. 
GEN.10.20	Ar re-se eo mibien Cham, hervez o ziegezhioù, hervez o yezhoù, en o douaroù, en o broadoù. 
GEN.10.21	Sem, breur da Jafed an hini henañ, a voe tad da vibien ivez, da holl vibien Eber. 
GEN.10.22	Mibien Sem a voe: Elam, Ashur, Arpaksad, Lud hag Aram. 
GEN.10.23	Mibien Aram: Uz, Hul, Geter ha Mash. 
GEN.10.24	Arpaksad a voe tad da Shelak, Shelak a voe tad da Eber. 
GEN.10.25	Eber a voe tad da daou vab: anv unan a oa Peleg rak en e amzer e voe lodennet an douar, hag anv e vreur a oa Joktan. 
GEN.10.26	Joktan a voe tad da Almodad, Shelef, Hazarmaved, Jerak, 
GEN.10.27	Hadoram, Uzal, Dikla, 
GEN.10.28	Obal, Abimael, Seba, 
GEN.10.29	Ofir, Havila ha Jobab. Ar re-se holl a voe mibien da Joktan. 
GEN.10.30	O annez a voe adalek Mesha, o tont war-zu Sefar betek menez ar sav-heol. 
GEN.10.31	Ar re-se eo mibien Sem, hervez o ziegezhioù, hervez o yezhoù, en o douaroù, en o broadoù. 
GEN.10.32	Ar re-se eo tiegezhioù mibien Noe, hervez o rummadoù, en o broadoù. Diouto e voe deuet broadoù an douar goude al liñvadenn-veur.
GEN.11.1	An douar holl en doa an hevelep yezh hag an hevelep gerioù. 
GEN.11.2	Met c'hoarvezout a reas penaos, o vezañ aet eus tu ar sav-heol, e kavjont ur blaenenn e bro Shinear hag e chomjont eno. 
GEN.11.3	Lavarout a rejont an eil d'egile: Deuomp, greomp brikennoù ha poazhomp anezho en tan. Ar brikennoù a zalc'has lec'h dezho a vein, ha ter-douar a bri-raz. 
GEN.11.4	Lavarout a rejont: Deuomp, savomp deomp ur gêr hag un tour a vo e benn en neñvoù, ha brudomp hon anv gant aon na vefemp stlabezet war c'horre an douar holl. 
GEN.11.5	An 
GEN.11.6	Hag an 
GEN.11.7	Deuomp, diskennomp ha kemmeskomp eno o yezh en hevelep doare ma ne glevint ket yezh an eil d'egile. 
GEN.11.8	An 
GEN.11.9	Dre-se hec'h anv a voe galvet Babel, rak an 
GEN.11.10	Setu lignez Sem: Sem a vevas kant vloaz hag a voe tad da Arpaksad, daou vloaz goude al liñvadenn-veur. 
GEN.11.11	Sem, goude ma voe bet tad da Arpaksad, a vevas pemp kant vloaz, hag a voe tad da vibien ha da verc'hed. 
GEN.11.12	Arpaksad a vevas pemp bloaz ha tregont hag a voe tad da Shelak. 
GEN.11.13	Arpaksad, goude ma voe bet tad da Shelak, a vevas pevar c'hant tri bloaz, hag a voe tad da vibien ha da verc'hed. 
GEN.11.14	Shelak a vevas tregont vloaz hag a voe tad da Eber. 
GEN.11.15	Shelak, goude ma voe bet tad da Eber, a vevas pevar c'hant tri bloaz, hag a voe tad da vibien ha da verc'hed. 
GEN.11.16	Eber a vevas pevar bloaz ha tregont hag a voe tad da Beleg. 
GEN.11.17	Eber, goude ma voe bet tad da Beleg, a vevas pevar c'hant ha tregont vloaz, hag a voe tad da vibien ha da verc'hed. 
GEN.11.18	Peleg a vevas tregont vloaz hag a voe tad da Rehu. 
GEN.11.19	Peleg, goude ma voe bet tad da Rehu, a vevas daou c'hant nav vloaz, hag a voe tad da vibien ha da verc'hed. 
GEN.11.20	Rehu a vevas daou vloaz ha tregont hag a voe tad da Serug. 
GEN.11.21	Rehu, goude ma voe bet tad da Serug, a vevas daou c'hant seizh vloaz, hag a voe tad da vibien ha da verc'hed. 
GEN.11.22	Serug a vevas tregont vloaz hag a voe tad da Nakor. 
GEN.11.23	Serug, goude ma voe bet tad da Nakor, a vevas daou c'hant vloaz, hag a voe tad da vibien ha da verc'hed. 
GEN.11.24	Nakor a vevas nav bloaz warn-ugent hag a voe tad da Derak. 
GEN.11.25	Nakor, goude ma voe bet tad da Derak, a vevas kant naontek vloaz, hag a voe tad da vibien ha da verc'hed. 
GEN.11.26	Terak a vevas dek vloaz ha tri-ugent hag a voe tad da Abram, Nakor hag Haran. 
GEN.11.27	Setu lignez Terak: Terak a voe tad da Abram, Nakor hag Haran. Haran a voe tad da Lot. 
GEN.11.28	Haran a varvas dirak Terak e dad, e bro e c'hanedigezh, en Ur ar Galdeiz. 
GEN.11.29	Abram ha Nakor a gemeras gwragez. Anv gwreg Abram a oa Sarai, hag anv gwreg Nakor a oa Milka merc'h Haran tad Milka ha tad Jiska. 
GEN.11.30	Sarai a oa gaonac'h: n'he doa ket a vugale. 
GEN.11.31	Terak a gemeras Abram e vab, Lot mab Haran e vab bihan ha Sarai e verc'h-kaer gwreg Abram e vab, hag ez ejont asambles er-maez eus Ur ar Galdeiz evit mont da vro Ganaan. Dont a rejont betek Charan hag e chomjont eno. 
GEN.11.32	An amzer ma vevas Terak a voe eta daou c'hant pemp bloaz, ha Terak a varvas e Charan.
GEN.12.1	An 
GEN.12.2	Me a lakaio ac'hanout da zont da vezañ ur vroad vras, me a vennigo ac'hanout, me a rento da anv bras. Hag e vi ur vennozh. 
GEN.12.3	Bennigañ a rin ar re a vennigo ac'hanout, ha milligañ a rin ar re a villigo ac'hanout. Hag holl diegezhioù an douar a vo benniget ennout. 
GEN.12.4	Abram a yeas evel m'en doa lavaret an 
GEN.12.5	Abram a gemeras Sarai e wreg ha Lot mab e vreur, gant an holl vadoù o doa gounezet hag an dud o doa prenet e Charan. Kuitaat a rejont evit mont da vro Ganaan hag ec'h errujont e bro Ganaan. 
GEN.12.6	Abram a dreuzas ar vro betek al lec'h anvet Sichem, betek dervenn More. Ar Gananeiz a oa neuze er vro. 
GEN.12.7	An 
GEN.12.8	Tremen a reas ac'hane etrezek ar menez e sav-heol Betel, hag e fichas e deltennoù etre Betel er c'huzh-heol hag Ai er sav-heol. Sevel a reas eno un aoter d'an 
GEN.12.9	Abram a yeas war-zu ar c'hreisteiz o kerzhout a lec'h da lec'h. 
GEN.12.10	Bez' e voe un naonegezh er vro hag Abram a ziskennas en Ejipt da chom eno, rak an naonegezh a oa bras er vro. 
GEN.12.11	Evel ma oa o vont en Ejipt, e lavaras da Sarai e wreg: Setu, gouzout a ran ez out ur wreg koant 
GEN.12.12	hag e c'hoarvezo, p'o devo gwelet an Ejipsianed ac'hanout, ma lavarint: E wreg eo! Hag e lazhint ac'hanon, met da lezel a raint da vevañ. 
GEN.12.13	Lavar, me az ped, penaos out va c'hoar, evit ma vin degemeret mat en abeg dit ha ma em bo va buhez saveteet abalamour dit. 
GEN.12.14	Adalek ma en em gavas Abram en Ejipt, an Ejipsianed a welas e oa ar wreg-se koant-meurbet. 
GEN.12.15	Priñsed Faraon he gwelas hag he meulas dirak Faraon, hag ar wreg a voe degaset e ti Faraon. 
GEN.12.16	Ober a reas vat da Abram abalamour dezhi, hag en doe deñved, ejened hag azened, mevelien ha mitizhien, azenezed ha kañvaled. 
GEN.12.17	Met an 
GEN.12.18	Neuze Faraon a c'halvas Abram hag a lavaras: Petra ac'h eus graet din? Perak ne'c'h eus ket disklêriet din e oa da wreg? 
GEN.12.19	Perak ec'h eus lavaret: Va c'hoar eo, en hevelep doare ma em eus he c'hemeret evit gwreg? Bremañ, setu da wreg, kemer anezhi ha kae kuit! 
GEN.12.20	Ha Faraon a roas urzh d'e dud d'o ren kuit, eñ, e wreg ha kement a oa dezhañ.
GEN.13.1	Abram a bignas eus an Ejipt etrezek ar c'hreisteiz, eñ, e wreg, kement a oa dezhañ ha Lot gantañ. 
GEN.13.2	Abram a oa gwall binvidik e tropelloù, en arc'hant hag en aour. 
GEN.13.3	Neuze e tistroas dre lec'hioù eus ar c'hreisteiz betek Betel, betek al lec'h ma oa bet e deltenn da gentañ etre Betel hag Ai, 
GEN.13.4	el lec'h ma oa an aoter en doa graet diagent. Hag Abram a c'halvas eno anv an 
GEN.13.5	Lot a gerzhe gant Abram. Eñ ivez en doa deñved, ejened ha teltennoù. 
GEN.13.6	Ar vro ne oa ket bras a-walc'h evit ma chomjent asambles, rak o madoù a oa ken stank ma ne c'helljont ket chom asambles. 
GEN.13.7	Un tabut a savas etre mesaerien tropelloù Abram ha mesaerien tropelloù Lot. Ar Gananeiz hag ar Ferezianed a chome neuze er vro. 
GEN.13.8	Abram a lavaras da Lot: Ra ne vo ket, me az ped, tabut etre me ha te, nag etre va mesaerien ha da vesaerien, rak ni a zo breudeur. 
GEN.13.9	Ha n'emañ ket dirazout an holl vro? Pella eta diouzhin: mar kemerez a-gleiz, mont a rin a-zehou, ha mar kemerez a-zehou, mont a rin a-gleiz. 
GEN.13.10	Lot, o sevel e zaoulagad, a welas holl blaenenn ar Jordan a oa douret penn-da-benn. A-raok ma tistrujas an 
GEN.13.11	Lot a zibabas evitañ holl blaenenn ar Jordan hag ez eas ouzh kostez ar sav-heol. Hag e pellaas an eil digant egile. 
GEN.13.12	Abram a chomas e bro Ganaan. Lot a chomas e kêrioù ar blaenenn hag a fichas e deltennoù betek Sodom. 
GEN.13.13	Tud Sodom a oa fall ha pec'herien bras dirak an 
GEN.13.14	An 
GEN.13.15	rak an holl vro a welez a roin dit ha da'z lignez da viken. 
GEN.13.16	Ober a rin ma vo da lignez evel poultr an douar; mar gell unan bennak kontañ poultrenn an douar, da lignez ivez a vo kontet. 
GEN.13.17	Sav, kerzh dre ar vro a-hed hag a-led, rak he reiñ a rin dit. 
GEN.13.18	Neuze Abram a zougas e deltennoù hag a zeuas da chom e dervennoù Mamre, a zo en Hebron. Hag e savas eno un aoter d'an 
GEN.14.1	En amzer Amrafel roue Shinear, Arjok roue Ellazar, Kedorlaomer roue Elam, ha Tideal roue Goim, 
GEN.14.2	e c'hoarvezas ma rejont brezel enep Bera roue Sodom, Birsha roue Gomora, Shineab roue Adma, Shemeber roue Zeboim, ha roue Bela, a zo Zoar. 
GEN.14.3	Ar re-mañ holl en em zastumas e traonienn Sidim, a zo Mor an Holen. 
GEN.14.4	E-pad daouzek vloaz e sentjont ouzh Kedorlaomer, met d'an trizekvet bloaz en em savjont. 
GEN.14.5	D'ar pevarzekvet bloaz, Kedorlaomer hag ar rouaned a oa gantañ a zeuas hag a bilas ar Refaim en Ashterod-Karnaim, ar Zuzim en Ham, an Emim e Shave-Kiriataim, 
GEN.14.6	hag an Horianed war o Menez Seir betek El Paran d'al lec'h distro. 
GEN.14.7	Neuze, o tistreiñ, e teujont da En-Mishpad, a zo Kadesh, hag e piljont holl vro an Amalekited, hag ivez an Amoreaned a oa o chom en Hazazon-Tamar. 
GEN.14.8	Neuze, roue Sodom, roue Gomora, roue Adma, roue Zeboim, ha roue Bela a zo Zoar, a yeas hag en em renkjont e linenn a-enep dezho e traonienn Sidim, 
GEN.14.9	a-enep Kedorlaomer roue Elam, Tideal roue Goim, Amrafel roue Shinear, hag Arjok roue Ellazar: pevar roue a-enep pemp. 
GEN.14.10	Bez' e oa e traonienn Sidim kalz a buñsoù a der-douar. Roue Sodom hag hini Gomora a dec'has hag a gouezhas enno; ar re all a dec'has d'ar menez. 
GEN.14.11	Neuze e kemerjont holl binvidigezhioù Sodom ha Gomora hag o holl vevañs, hag ez ejont kuit. 
GEN.14.12	Kemer a rejont Lot mab breur Abram a oa o chom e Sodom gant e vadoù, hag ez ejont kuit. 
GEN.14.13	Un tec'her a zeuas da lavarout da Abram an Hebread. Eñ a chome e dervennoù Mamre, an Amorean breur Eshkol ha breur Aner, ar re o doa un emglev gant Abram. 
GEN.14.14	Pa glevas Abram e oa prizoniad e vreur, ec'h armas tri c'hant triwec'h eus e dud leal, ganet en e di, hag ez eas war-lerc'h ar rouaned-se betek Dan. 
GEN.14.15	Neuze, o vezañ lodennet e dud, en em daolas warno en noz, eñ hag e servijerien, hag e pilas anezho. Mont a reas war o lerc'h betek Hoba, a zo a-gleiz da Zamask. 
GEN.14.16	Degas a reas gantañ an holl binvidigezhioù. Degas a reas ivez gantañ Lot e vreur, e vadoù hag e wragez ivez, hag ar bobl. 
GEN.14.17	Roue Sodom a zeuas a-raok dezhañ pa zistroas goude bezañ trec'het Kedorlaomer hag ar rouaned a oa gantañ e traonienn Shave, a zo traonienn ar Roue. 
GEN.14.18	Melkizedek 
GEN.14.19	Bennigañ a reas Abram hag e lavaras: Benniget ra vo Abram gant an Doue Uhel-Meurbet, perc'henn an neñv hag an douar! 
GEN.14.20	Benniget ra vo an Doue Uhel-Meurbet en deus lakaet da enebourien etre da zaouarn! Hag Abram a roas dezhañ an deog eus pep tra. 
GEN.14.21	Roue Sodom a lavaras da Abram: Ro din an dud ha kemer ar pinvidigezhioù evidout. 
GEN.14.22	Abram a lavaras da roue Sodom: Sevel a ran va dorn etrezek an 
GEN.14.23	penaos ne gemerin ket zoken un neudenn pe ur gorreenn votoù, netra hag a zo dit, en hevelep doare ma ne lavari ket: Me am eus pinvidikaet Abram. Netra evidon! 
GEN.14.24	Nemet ar pezh o deus debret an dud yaouank ha lod an dud a zo deuet ganin, Aner, Eshkol ha Mamre: ar re-se a gemero o lod.
GEN.15.1	Goude kement-se, ger an 
GEN.15.2	Abram a respontas: 
GEN.15.3	Hag Abram a lavaras: Setu ne'c'h eus ket roet din a lignez, dre-se an hini ganet em zi a vo va heritour. 
GEN.15.4	Setu, ger an 
GEN.15.5	Neuze e kasas anezhañ er-maez hag e lavaras: Sell etrezek an neñv ha kont ar stered, mar gellez o c'hontañ. Hag e lavaras: Evel-se e vo da lignez. 
GEN.15.6	Abram a gredas an 
GEN.15.7	Lavarout a reas: Me eo an 
GEN.15.8	Lavarout a reas: 
GEN.15.9	Respont a reas dezhañ: Kemer un annoar tri bloaz, ur c'havr tri bloaz, ur maout tri bloaz, un durzhunell hag ur goulmig. 
GEN.15.10	Kemer a reas an holl draoù-se, o daouhanteras, ha e lakaas pep hanter dirak egile, met ne zaouhanteras ket al laboused. 
GEN.15.11	An evned-preizh a zeuas war al loened marv, hag Abram o c'hasas kuit. 
GEN.15.12	Evel ma'z ae an heol da guzhat, ur morgousk bras a gouezhas war Abram. Ha setu, ur spont hag un deñvalijenn vras a gouezhas warnañ. 
GEN.15.13	An 
GEN.15.14	Met me a varno ar bobl he devo servijet, ha goude ez aio kuit gant pinvidigezhioù bras. 
GEN.15.15	Te a yelo e peoc'h etrezek da dadoù, sebeliet e vi goude ur gozhni eürus. 
GEN.15.16	D'ar bedervet lignez, e tistroint amañ, rak direizhder an Amoreaned n'eo ket c'hoazh leuniet. 
GEN.15.17	Pa voe kuzhet an heol, e voe un deñvalijenn vras. Ha setu, e voe ur fornez mogedus, hag ur flamm-tan a dremenas etre ar c'harterioù lodennet. 
GEN.15.18	En deiz-se, an 
GEN.15.19	ar Genianed, ar Genizianed, ar Gadmoniz, 
GEN.15.20	an Hitited, ar Ferezianed, ar Refaimed, 
GEN.15.21	an Amoreaned, ar Gananeiz, ar C'hirgazianed hag ar Jebuziz.
GEN.16.1	Sarai gwreg Abram n'he doa ket roet bugale dezhañ. Bez' he doa ur vatezh Ejipsianez anvet Agar. 
GEN.16.2	Sarai a lavaras da Abram: Setu, an 
GEN.16.3	Sarai gwreg Abram a gemeras Agar an Ejipsianez, he matezh, hag a roas anezhi da wreg da Abram he fried, goude m'en doe chomet dek vloaz e bro Ganaan. 
GEN.16.4	Mont a reas eta da gavout Agar, hag e koñsevas. Pa welas he doa koñsevet, e tisprizas he mestrez. 
GEN.16.5	Neuze Sarai a lavaras da Abram: An dismegañs a zo graet din a gouezh warnout. Lakaet em eus va matezh en da vruched, ha pa he deus gwelet he doa koñsevet, e tisprizas ac'hanon. Ra varno an 
GEN.16.6	Abram a respontas da Sarai: Setu, da vatezh a zo etre da zaouarn, gra dezhi evel ma plijo ganit. Sarai a wallgasas anezhi, hag e tec'has kuit azirazi. 
GEN.16.7	Ael an 
GEN.16.8	Lavarout a reas: Agar matezh Sarai, a-belec'h e teuez ha da belec'h emaout o vont? Respont a reas: Tec'hout a ran a-zirak Sarai va mestrez. 
GEN.16.9	Ael an 
GEN.16.10	Ael an 
GEN.16.11	Ael an 
GEN.16.12	Heñvel e vo ouzh un azen gouez, e zorn a vo a-enep an holl ha dorn an holl a-enep dezhañ, ha chom a raio dirak e vreudeur. 
GEN.16.13	Hi a c'halvas anv an 
GEN.16.14	Setu perak e voe galvet ar puñs-se, Beer-Lahai-Roi 
GEN.16.15	Agar a c'hanas ur mab da Abram, hag Abram a c'halvas ar mab he doa Agar ganet dezhañ Ismael. 
GEN.16.16	Abram a oa en oad a c'hwec'h vloaz ha pevar-ugent pa c'hanas Agar Ismael dezhañ.
GEN.17.1	Neuze, Abram o vezañ en oad a naontek vloaz ha pevar-ugent, an 
GEN.17.2	Lakaat a rin va emglev etrezon-me ha te, hag e kreskin ac'hanout kalz-meurbet. 
GEN.17.3	Abram a gouezhas war e zremm ha Doue a gomzas outañ, o lavarout: 
GEN.17.4	Me eo, setu va emglev a zo ganit; te a zeuio tad da un engroez a vroadoù. 
GEN.17.5	Ne vi ken galvet Abram, met da anv a vo Abraham, rak da lakaat a ran tad da un engroez a vroadoù. 
GEN.17.6	Me a lakaio ac'hanout da vezañ frouezhus kalz-meurbet, hag e rin ac'hanout broadoù; rouaned a zeuio ac'hanout. 
GEN.17.7	Lakaat a rin va emglev etrezon-me ha te ha da lignez da c'houde, a-hed o rummoù, evit bezañ un emglev peurbadus, hag e vin da Zoue hag hini da lignez da c'houde. 
GEN.17.8	Reiñ a rin dit ha da'z lignez da c'houde ar vro ma chomez enni, holl vro Ganaan, evit he c'haout da viken, hag e vin o Doue. 
GEN.17.9	Doue a lavaras da Abraham: Te a viro va emglev, te ha da lignez da c'houde, a-hed o rummoù. 
GEN.17.10	Setu va emglev a virot, hag a vo etrezon-me ha c'hwi ha da lignez da c'houde: ma vo pep par en ho touez amdroc'het. 
GEN.17.11	Amdroc'het e viot en ho kig, ha kement-se a vo sin an emglev etrezon-me ha c'hwi. 
GEN.17.12	En oad a eizh deiz, pep par a vo amdroc'het en ho touez a-hed ho rummoù, kenkoulz an hini a zo ganet en ti, evel an hini prenet gant arc'hant digant un diavaeziad bennak na vo ket eus da ouenn. 
GEN.17.13	Ne vanki ket d'amdroc'hañ an hini a zo ganet en da di hag an hini a zo prenet gant da arc'hant, ha va emglev a vo en ho kig un emglev peurbadus. 
GEN.17.14	Ar par diamdroc'h, an hini na vo ket bet amdroc'het en e gig, a vo lamet a-douez e bobl: torret en deus va emglev. 
GEN.17.15	Doue a lavaras da Abraham: Diwar-benn Sarai da wreg, ne c'halvi ket hec'h anv Sarai, met Sara e vo hec'h anv. 
GEN.17.16	Me he bennigo, ha zoken e roin ur mab dit diouti. He bennigañ a rin hag e teuio da vezañ broadoù. Rouaned pobloù a zeuio diouti. 
GEN.17.17	Abraham a gouezhas war e zremm. Neuze e c'hoarzhas hag e lavaras en e galon: Ha genel a rafe ur bugel d'un den en oad a gant vloaz? Ha Sara en oad a zek vloaz ha pevar-ugent, ha genel a rafe? 
GEN.17.18	Hag Abraham a lavaras da Zoue: Ra c'hello Ismael bevañ dirazout! 
GEN.17.19	Doue a lavaras: A-dra-sur, Sara da wreg a c'hano ur mab dit hag e c'hlavi anezhañ Izaak. Lakaat a rin va emglev gantañ, un emglev peurbadus evit e lignez war e lerc'h. 
GEN.17.20	Da selaou a ran diwar-benn Ismael. Setu, e vennigan anezhañ hag e lakain anezhañ da vezañ frouezhus ha da greskiñ kalz-meurbet, tad e vo da zaouzek priñs, hag e rin anezhañ ur vroad vras. 
GEN.17.21	Met va emglev a lakain gant Izaak, an hini a c'hano Sara dit d'an amzer-mañ er bloaz nesañ. 
GEN.17.22	P'en doe echuet da gomz gantañ, Doue a bignas a-gichen Abraham. 
GEN.17.23	Abraham a gemeras Ismael e vab, ar re holl a oa bet ganet en e di hag ar re holl en doa prenet gant e arc'hant, an holl bared a oa e-touez tud e di, hag ec'h amdroc'has o c'hig an deiz-se memes, evel m'en doa lavaret Doue. 
GEN.17.24	Abraham a oa en oad a naontek vloaz ha pevar-ugent pa voe amdroc'het. 
GEN.17.25	Ismael e vab a oa en oad a drizek vloaz pa voe amdroc'het. 
GEN.17.26	Abraham hag Ismael e vab a voe amdroc'het d'an deiz-se. 
GEN.17.27	Holl dud e di, ar re a oa bet ganet en e di hag ar re a oa bet prenet gant arc'hant digant an diavaezidi, a voe amdroc'het gantañ.
GEN.18.1	Neuze an 
GEN.18.2	Sevel a reas e zaoulagad hag e sellas: setu, tri den a oa en o sav dirazañ. Adalek ma o gwelas, e redas a-raok dezho eus toull-dor e deltenn hag en em stouas d'an douar. 
GEN.18.3	Hag e lavaras: Va Aotrou, da bediñ a ran, mar em eus kavet trugarez dirak da zaoulagad, na dremen ket e-biou da servijer. 
GEN.18.4	Ra vo kemeret, me ho ped, ur bannac'h dour, ha gwalc'hit ho treid ha diskuizhit dindan ar wezenn-mañ. 
GEN.18.5	Degas a rin un tamm bara hag e kreñvaot ho kalon; goude-se e tremenot e-biou, rak evit-se eo oc'h tremenet tost d'ho servijer. Lavarout a rejont: Gra evel ma ec'h eus lavaret. 
GEN.18.6	Abraham a yeas buan en e deltenn da gavout Sara, hag e lavaras: Degas buan tri sea (  35 l) flour bleud, toaz ha gra gwastell ganto. 
GEN.18.7	Abraham a redas da gichen an tropell, a gemeras ul leue tener ha mat, en roas d'ar servijer, hag hemañ a hastas e fichañ. 
GEN.18.8	Kemer a reas amann ha laezh, hag al leue a oa fichet, hag o lakaas dirazo. Eñ en em zalc'has dirazo didan ar wezenn, hag e tebrjont. 
GEN.18.9	Lavarout a rejont: Pelec'h emañ Sara da wreg? Respont a reas: Setu hi aze en deltenn. 
GEN.18.10	Unan a lavaras: Ne vankin ket da zistreiñ da'z kavout a-benn ur bloaz ha setu, Sara da wreg he devo ur mab. Sara a selaouas diouzh toull-dor an deltenn a oa a-drek dezhañ. 
GEN.18.11	Abraham ha Sara a oa kozh hag erruet en oad. Sara n'he doa ken ar pezh o deus ar gwragez ar c'hiz da gaout. 
GEN.18.12	Sara a c'hoarzhas enni hec'h-unan, o lavarout: Pa'z on kozh, ha bez' em befe ar blijadur-se? Va aotrou a zo kozh ivez. 
GEN.18.13	An 
GEN.18.14	Hag e vefe un dra bennak dibosupl d'an 
GEN.18.15	Sara a nac'has, o lavarout: Ne'm eus ket c'hoarzhet, rak aon he doe. Met eñ a lavaras: Geo, c'hoarzhet ec'h eus. 
GEN.18.16	An dud-se a savas ac'hane hag a sellas etrezek Sodom. Abraham a yeas ganto d'o ambroug. 
GEN.18.17	An 
GEN.18.18	pa zle Abraham dont da vezañ ur vroad vras ha galloudek, ha ma vo holl vroadoù an douar benniget ennañ? 
GEN.18.19	Rak e anavezet em eus evit ma c'hourc'hemenno d'e vibien ha d'e diegezh war e lerc'h mirout hent an 
GEN.18.20	An 
GEN.18.21	Fellout a ra din diskenn ha gwelout hag-eñ o deus graet e gwirionez hervez ar c'hri a zo deuet betek ennon; ha ma n'emañ ket evel-se, me en gouezo. 
GEN.18.22	An dud-se a bellaas hag a yeas etrezek Sodom. Met Abraham en em zalc'has c'hoazh dirak an 
GEN.18.23	Abraham a dostaas hag a lavaras: Ha lakaat a ri ivez an hini reizh da vezañ kollet gant an hini fallakr? 
GEN.18.24	Marteze ez eus hanter-kant den reizh e kêr: o c'holl a ri ivez, ha ne bardoni ket d'al lec'h-se abalamour d'an hanter-kant den reizh-se a zo e-barzh? 
GEN.18.25	Ne c'hoarvezo ket e ri un hevelep tra, ma lakafes da vervel an den reizh gant an den fallakr, en hevelep doare ma vefe kemeret an den reizh evel an den fallakr. Nann, ne ri ket! An hini a varn an douar holl, ha ne raio ket hervez ar reizhder? 
GEN.18.26	An 
GEN.18.27	Abraham a gomzas hag a lavaras: Setu, e hardishaan hag e komzan ouzh an Aotrou, petra bennak ma n'on nemet poultr ha ludu. 
GEN.18.28	Marteze e vanko pemp war an hanter-kant den reizh-se, ha distrujañ a ri an holl gêr abalamour da bemp? Eñ a respontas: Ne zistrujin ket anezhi mar kavan enni pemp den reizh ha daou-ugent. 
GEN.18.29	Abraham a gendalc'has da gomz dezhañ, o lavarout: Marteze en em gavo enni daou-ugent? Hag e lavaras: Ne rin ket dre garantez evit an daou-ugent-se. 
GEN.18.30	Abraham a lavaras: Pediñ a ran an Aotrou na gemero ket a zroug ouzhin hag e komzin. Marteze en em gavo enni tregont. Hag e lavaras: Ne rin ket mar kavan enni tregont. 
GEN.18.31	Abraham a lavaras: Setu, e hardishaan hag e komzan ouzh an Aotrou. Marteze n'en em gavo enni nemet ugent. Hag e lavaras: N'he distrujin ket dre garantez evit an ugent-se. 
GEN.18.32	Abraham a lavaras: Pediñ a ran an Aotrou na gemero ket a zroug ouzhin hag e komzin ar wech-mañ hepken. Marteze en em gavo enni dek. Hag e lavaras: N'he distrujin ket dre garantez evit an dek-se. 
GEN.18.33	An 
GEN.19.1	An daou ael a erruas e Sodom d'an abardaez. Lot a oa azezet e-tal dor Sodom. Lot o gwelas, a savas evit mont a-raok dezho hag a stouas e zremm d'an douar. 
GEN.19.2	Neuze e lavaras: Setu, me ho ped va Aotrounez, deuit da lojañ e ti ho servijer, tremenit an noz ennañ, gwalc'hit ho treid, warc'hoazh ar beure e savot hag e kendalc'hot hoc'h hent. Ar re-mañ a lavarjont: Nann, ni a dremeno an noz er straed. 
GEN.19.3	Met kement e talc'has warno ma'z ejont da lojañ gantañ ha ma teujont en e di. Ur fest a roas, hag e lakaas da boazhañ bara hep goell. Ha debriñ a rejont. 
GEN.19.4	Ne oant ket c'hoazh aet da gousket, ma teuas gwazed kêr, gwazed Sodom, en-dro d'an ti, adalek ar re yaouankañ betek ar re goshañ, an holl bobl a-unan. 
GEN.19.5	O c'hervel Lot, e lavarjont: Pelec'h emañ an dud a zo deuet en da di en nozvezh-mañ? Laka anezho da zont er-maez evit ma'c'h anavezimp anezho. 
GEN.19.6	Lot a yeas d'o c'havout e digor e di hag a serras an nor war e lerc'h. 
GEN.19.7	Lavarout a reas: Me ho ped, va breudeur, na rit ket a zroug! 
GEN.19.8	Setu, em eus div werc'h n'o deus anavezet gwaz ebet, o degas a rin deoc'h hag e reot dezho ar pezh a blijo ganeoc'h. Hogen na rit netra d'an dud-se abalamour ma'z int deuet e skeud va zoenn. 
GEN.19.9	Lavarout a rejont: En em denn alese! Lavarout a rejont c'hoazh: Hemañ a zo deuet amañ evel diavaeziad hag en em vesk da varn! Ac'hanta, ni a raio dit gwashoc'h egeto. Hag, o waskañ Lot gant taerder, e tostajont da derriñ an nor. 
GEN.19.10	An dud-se, oc'h astenn o daouarn, a lakaas Lot da zont en ti ganto hag a serrjont an nor. 
GEN.19.11	Hag e skojont a zallidigezh ar re a oa dirak digor an ti, adalek an hini bihanañ betek an hini brasañ, en hevelep doare ma skuizhjont o klask an nor. 
GEN.19.12	An dud-se a lavaras da Lot: Piv c'hoazh a zo amañ ganit? Mibien-kaer, mibien, merc'hed ha kement a zo dit, laka anezho holl da vont ac'hann. 
GEN.19.13	Rak emaomp o vont da zistrujañ al lec'h-mañ, dre ma'z eo bras dirak an 
GEN.19.14	Lot a yeas hag a gomzas ouzh e vibien-kaer, ar re o doa kemeret e verc'hed, hag a lavaras: Savit, kit kuit eus al lec'h-mañ, rak emañ an 
GEN.19.15	Adalek ma savas gouloù-deiz, an aeled a vountas Lot, o lavarout: Sav, kemer da wreg ha da ziv verc'h a zo amañ, gant aon na vefes kollet e kastiz ar gêr. 
GEN.19.16	Hag evel ma talee, an dud-se a grogas en e zorn. Kemer a rejont ivez dorn e wreg ha re e ziv verc'h, dre ma felle d'an 
GEN.19.17	Raktal, evel ma o doe lakaet anezho er-maez, unan a lavaras: Savete da vuhez, na sell ket war da lerc'h ha na zale e lec'h ebet eus ar blaenenn. En em savete war ar menez, gant aon na vefes kollet. 
GEN.19.18	Lot a respontas: Nann, Aotrou, 
GEN.19.19	da bediñ a ran, setu, da servijer en deus kavet trugarez dirak da zaoulagad, hag ec'h eus diskouezet da vadelezh em c'heñver en ur salviñ din va buhez. Met ne c'hellan ket en em saveteiñ war ar menez a-raok ma teuio ar gwall da'm zapout, hag e varvin. 
GEN.19.20	Setu, ar gêr-mañ a zo tost a-walc'h evit tec'hout enni, ha bihan eo. Ra en em savetein enni me az ped, ha n'eo ket bihan? Ra vevo va ene! 
GEN.19.21	Hag e lavaras: Setu, e roan dit c'hoazh ar c'hras-se, ne zistrujin ket ar gêr ac'h eus komzet diwar he fenn. 
GEN.19.22	Hast en em saveteiñ enni, rak ne c'hellan ober netra betek ma vi aet enni. Setu perak e voe anvet ar gêr-se Zoar. 
GEN.19.23	Evel ma save an heol war an douar, Lot a yeas e Zoar. 
GEN.19.24	Neuze an 
GEN.19.25	Distrujañ a reas ar c'hêrioù-se, ar blaenenn a-bezh, holl dud ar c'hêrioù hag ar pezh a gresk war an douar. 
GEN.19.26	Gwreg Lot a sellas war he lerc'h, hag e teuas da vezañ un delwenn holen. 
GEN.19.27	Abraham a savas beure-mat hag a zeuas el lec'h ma oa en em zalc'het dirak an 
GEN.19.28	Sellout a reas etrezek Sodom ha Gomora, ha war holl c'horre bro ar blaenenn, hag e welas o pignat eus an douar ur vogedenn evel mogedenn ur fornez. 
GEN.19.29	Pa zistrujas Doue kêrioù ar blaenenn, Doue en doa soñj eus Abraham. Hag e lakaas Lot da vont kuit eus kreiz an dismantr, pa ziskaras ar c'hêrioù m'en doa chomet Lot enno. 
GEN.19.30	Lot a bignas eus Zoar hag a chomas er menez gant e ziv verc'h, rak aon en doa da chom e Zoar. Hag e chomas en ur c'hev, eñ hag e ziv verc'h. 
GEN.19.31	An hini henañ a lavaras d'an hini yaouankañ: Hon tad a zo kozh ha n'eus den war an douar da zont etrezek ennomp hervez giz an douar holl. 
GEN.19.32	Deus, roomp gwin da evañ d'hon tad ha kouskomp gantañ evit ma virimp gouenn hon tad. 
GEN.19.33	Hag e rojont da evañ d'o zad gwin en noz-se. An hini henañ a zeuas hag a gouskas gant he zad. Ha ne ouezas ket pegoulz e kouskas na pegoulz e savas. 
GEN.19.34	An deiz war-lerc'h, an hini henañ a lavaras d'an hini yaouankañ: Setu, kousket em eus en noz tremenet gant va zad, roomp gwin da evañ dezhañ c'hoazh en noz-mañ. Neuze kae ha kousk gantañ evit ma virimp gouenn hon tad. 
GEN.19.35	Hag e rojont da evañ d'o zad gwin en noz-se. An hini yaouankañ a zeuas hag a gouskas gantañ. Ha ne ouezas ket pegoulz e kouskas na pegoulz e savas. 
GEN.19.36	Div verc'h Lot a goñsevas diouzh o zad. 
GEN.19.37	An hini henañ a c'hanas ur mab hag en galvas Moab. Hemañ eo tad ar Voabiz betek hiziv. 
GEN.19.38	An hini yaouankañ ivez a c'hanas ur mab hag en galvas Ben-Ammi. Hemañ eo tad an Ammoniz betek hiziv.
GEN.20.1	Abraham a yeas ac'hane war-zu bro ar C'hreisteiz, hag e chomas etre Kadesh ha Shur. Chom a reas e Gerar. 
GEN.20.2	Abraham a lavaras eus Sara e wreg: Va c'hoar eo. Abimelek, roue Gerar, a gasas da skrapañ Sara. 
GEN.20.3	Met Doue a zeuas da gavout Abimelek en noz dre un huñvre hag a lavaras: Setu, te a zo marv abalamour d'ar wreg ac'h eus kemeret, rak ur pried he deus. 
GEN.20.4	Abimelek n'en doa ket tostaet outi. Respont a reas: Aotrou, ha lakaat a ri zoken da vezañ kollet ur vroad reizh? 
GEN.20.5	Ha n'en deus ket lavaret din: Va c'hoar eo? Hi ivez, ha n'he deus ket lavaret din: Va breur eo? En eeunded va c'halon hag e digablusted va daouarn eo em eus graet kement-se. 
GEN.20.6	Doue a lavaras dezhañ en un huñvre: Gouzout a ran ec'h eus graet kement-se en eeunded da galon, setu perak em eus da harzet da bec'hiñ a-enep din. Dre-se eo n'em eus ket da lezet da stekiñ outi. 
GEN.20.7	Met bremañ rent e wreg d'an den-se, rak ur profed eo; pediñ a raio evidout hag e vevi. Met ma ne rentez ket anezhi, gouez penaos e varvi a-dra-sur, te ha kement a zo dit. 
GEN.20.8	Abimelek a savas beure-mat, a c'halvas e holl servijerien hag a lavaras dezho an holl draoù-mañ. An dud-se a voe leuniet a zoujañs. 
GEN.20.9	Abimelek a c'halvas ivez Abraham hag a lavaras: Petra ac'h eus graet deomp? Hag e petra em eus manket dit, ma ec'h eus lakaet da zont warnon ha war va rouantelezh ur pec'hed ken bras? Graet ec'h eus em c'heñver traoù na dleer ket ober. 
GEN.20.10	Abimelek a lavaras da Abraham: Petra a soñjes en ur ober evel-se? 
GEN.20.11	Abraham a respontas: Lavaret em boa ennon va-unan: N'eus ket a-dra-sur doujañs Doue el lec'h-mañ, hag e lazhint ac'hanon abalamour da'm gwreg. 
GEN.20.12	Met e gwirionez va c'hoar eo ivez, merc'h da'm zad, hogen n'eo ket merc'h da'm mamm hag eo deuet da vezañ va gwreg. 
GEN.20.13	Pa lakaas Doue ac'hanon da gantren pell eus ti va zad, e lavaris dezhi: Setu ar vadelezh a ri din, en holl lec'hioù ma'z aimp, lavar ac'hanon: Va breur eo. 
GEN.20.14	Abimelek a gemeras deñved hag ejened, mevelien ha mitizhien, hag e roas anezho da Abraham. Rentañ a reas dezhañ Sara e wreg. 
GEN.20.15	Abimelek a lavaras: Setu va bro a zo dirazout, chom e-lec'h ma plijo dit. 
GEN.20.16	Lavarout a reas da Sara: Setu, em eus roet da'z preur mil pezh arc'hant; bez' e vo evidout ur gouel war da zaoulagad dirak ar re holl a zo ganit, hag e-kichen an holl e vi reishaet. 
GEN.20.17	Abraham a bedas Doue, ha Doue a yac'haas Abimelek, e wreg hag e vitizhien, hag e c'hanjont. 
GEN.20.18	Rak an 
GEN.21.1	An 
GEN.21.2	Sara a goñsevas hag a c'hanas ur mab da Abraham en e gozhni, en amzer m'en doa lavaret Doue. 
GEN.21.3	Abraham a c'halvas ar mab a oa bet ganet dezhañ, a oa bet ganet dezhañ gant Sara, Izaak. 
GEN.21.4	Abraham a amdroc'has Izaak e vab d'an oad a eizh deiz, evel m'en doa gourc'hemennet Doue dezhañ. 
GEN.21.5	Abraham a oa en oad a gant vloaz pa voe Izaak e vab ganet dezhañ. 
GEN.21.6	Sara a lavaras: Doue en deus graet din un dra a lakaio da c'hoarzhin, ar re holl en anavezo a c'hoarzho diwar va fenn. 
GEN.21.7	Lavarout a reas: Piv en dije lavaret da Abraham e roje Sara da zenañ da vugale? Rak ganet em eus dezhañ ur mab en e gozhni. 
GEN.21.8	Ar bugel a greskas hag a voe dizonet. Abraham a reas ur fest vras en deiz ma voe Izaak dizonet. 
GEN.21.9	Sara a welas mab Agar an Ejipsianez o c'hoarzhin, an hini he doa ganet da Abraham. 
GEN.21.10	Hag e lavaras da Abraham: Kas kuit ar vatezh-se hag he mab, rak mab ar vatezh-se ne vo ket hêr gant va mab, gant Izaak. 
GEN.21.11	Ar gomz-mañ a zisplijas kalz da Abraham abalamour d'e vab. 
GEN.21.12	Met Doue a lavaras da Abraham: Ra ne zisplijo ket kement-se dit abalamour d'ar bugel ha da'z matezh. Petra bennak ma lavaro dit Sara, sent ouzh he c'homz, rak en Izaak eo e vo da lignez galvet eus da anv. 
GEN.21.13	Me a raio ivez eus mab ar vatezh ur vroad, dre ma'z eo eus da ouenn. 
GEN.21.14	Abraham a savas beure-mat, a gemeras bara hag ur sac'h-dour hag o roas da Agar. O lakaat a reas war he skoaz, reiñ a reas dezhi ar bugel hag he c'hasas kuit. Hag ez eas hag e kerzhas e lec'h distro Beer-Sheba. 
GEN.21.15	Pa voe goullo ar sac'h-lêr, e lezas ar bugel dindan bodoù gwez. 
GEN.21.16	Mont a reas d'azezañ dirazañ war hed un tenn gwareg, rak lavarout a rae: Ra ne welin ket ar bugel o vervel! Hi a azezas dirazañ, a savas he mouezh hag a ouelas. 
GEN.21.17	Doue a glevas mouezh ar bugel, hag ael Doue a c'halvas Agar diouzh an neñv hag a lavaras: Petra ac'h eus Agar? Na'z pez ket aon, rak Doue en deus klevet mouezh ar bugel aze, el lec'h m'emañ. 
GEN.21.18	Sav, kemer ar bugel ha dalc'h anezhañ dre e zorn, rak me a raio dioutañ ur bobl vras. 
GEN.21.19	Doue a zigoras dezhi he daoulagad, hag e welas ur puñs dour. Mont a reas da leuniañ ennañ ar sac'h-lêr hag e roas da evañ d'ar bugel. 
GEN.21.20	Doue a voe gant ar bugel hag e kreskas. Chom a reas el lec'h distro hag e teuas da vezañ un tenner gwareg. 
GEN.21.21	Chom a reas e distro Paran hag e vamm a gemeras dezhañ ur wreg eus bro Ejipt. 
GEN.21.22	Hag e c'hoarvezas en amzer-se penaos Abimelek, gant Pikol penn e arme, a gomzas da Abraham, o lavarout: Doue a zo ganit e kement a rez. 
GEN.21.23	Bremañ eta, tou din amañ dre anv Doue penaos ne douelli na me, na va bugale, na va bugale-vihan, ha penaos e ri em c'heñver hag e-keñver ar vro ec'h eus chomet enni an hevelep trugarez evel ma em eus graet en da geñver. 
GEN.21.24	Abraham a respontas: Henn touiñ a rin dit. 
GEN.21.25	Met Abraham en em glemmas da Abimelek diwar-benn ur puñs dour a oa bet kemeret dre heg gant servijerien Abimelek. 
GEN.21.26	Abimelek a respontas: N'ouzon ket piv en deus graet kement-se; te da-unan ne'z poa lavaret netra din, ha me ne'm eus klevet nemet hiziv komz a gement-se. 
GEN.21.27	Abraham a gemeras deñved hag ejened hag o roas da Abimelek, hag e rejont o-daou un emglev. 
GEN.21.28	Abraham a lakaas a-du seizh dañvad yaouank eus an tropell. 
GEN.21.29	Abimelek a lavaras da Abraham: Petra eo ar seizh dañvad yaouank-se ac'h eus lakaet a-du. 
GEN.21.30	Respont a reas: Degemer a ri ar seizh dañvad yaouank-se eus va dorn, evit ma vo kement-se un testeni em eus kleuzet ar puñs-se. 
GEN.21.31	Setu perak e c'halvas al lec'h-se Beer-Sheba 
GEN.21.32	Ober a rejont eta un emglev e Beer-Sheba. Neuze Abimelek a savas gant Pikol penn e arme, hag e tistrojont da vro ar Filistined. 
GEN.21.33	Abraham a blantas un damarisklenn e Beer-Sheba hag a c'halvas eno anv an 
GEN.21.34	Abraham a chomas pell e bro ar Filistined.
GEN.22.1	C'hoarvezout a reas, goude an traoù-mañ, ma'c'h amprouas Doue Abraham, hag e lavaras dezhañ: Abraham! Eñ a respontas: Setu me amañ! 
GEN.22.2	Lavarout a reas: Kemer da vab, da vab nemetañ, an hini a garez, Izaak, ha kae gantañ da vro v-Moria, hag eno kinnig anezhañ e loskaberzh war unan eus ar menezioù a lavarin dit. 
GEN.22.3	Abraham a savas beure-mat, a sternas e azen, a gemeras daou eus e vevelien gantañ hag Izaak e vab. Faoutañ a reas koad evit al loskaberzh hag ez eas etrezek al lec'h m'en doa lavaret Doue. 
GEN.22.4	D'an trede devezh, Abraham, o sevel e zaoulagad, a welas al lec'h a-bell. 
GEN.22.5	Abraham a lavaras d'e vevelien: Chomit amañ gant an azen, me hag ar bugel a yelo betek aze hag ec'h azeulimp, ha neuze e tistroimp d'ho kavout. 
GEN.22.6	Abraham a gemeras ar c'hoad evit al loskaberzh hag en lakaas war Izaak e vab. Neuze e kemeras an tan hag ar gontell en e zorn; hag ez ejont o-daou asambles. 
GEN.22.7	Neuze Izaak a gomzas da Abraham e dad hag a lavaras: Va zad! Eñ a respontas: Setu me amañ, va mab! Lavarout a reas: Setu an tan hag ar c'hoad, met pelec'h emañ an oan evit al loskaberzh? 
GEN.22.8	Abraham a respontas: Va mab, Doue a bourvezo e-unan an oan evit al loskaberzh. Hag e kerzhjont o-daou asambles. 
GEN.22.9	Dont a rejont d'al lec'h m'en doa lavaret Doue. Abraham a savas eno un aoter, a renkas ar c'hoad, a liammas Izaak e vab hag a lakaas anezhañ war an aoter, dreist ar c'hoad. 
GEN.22.10	Neuze Abraham a astennas e zorn hag a gemeras ar gontell evit lazhañ e vab. 
GEN.22.11	Met ael an 
GEN.22.12	Lavarout a reas: Na zoug ket da zorn war ar bugel ha na ra netra dezhañ. Rak bremañ ec'h anavezan penaos e toujez Doue, pa ne'c'h eus ket espernet da vab, da vab nemetañ. 
GEN.22.13	Abraham a savas e zaoulagad hag a sellas, ha setu e oa a-dreñv dezhañ ur maout dalc'het dre e gerniel e-touez an drein. Abraham a yeas da gemer ar maout hag a ginnigas anezhañ e loskaberzh e-lec'h e vab. 
GEN.22.14	Abraham a c'halvas al lec'h-se Jehova-Jire 
GEN.22.15	Ael an 
GEN.22.16	hag a lavaras: Touiñ a ran drezon va-unan, a lavar an 
GEN.22.17	me a vennigo ac'hanout a-dra-sur, hag e kreskin da lignez a-dra-sur evel stered an neñvoù hag evel an traezh a zo war vord ar mor, ha da'z lignez e vo dalc'h dor hec'h enebourien. 
GEN.22.18	Holl bobloù an douar a vo benniget en da lignez, dre ma ec'h eus sentet ouzh va mouezh. 
GEN.22.19	Abraham a zistroas da gavout e vevelien, hag e savjont hag ez ejont asambles da Veer-Sheba. Abraham a chome e Beer-Sheba. 
GEN.22.20	Goude an traoù-mañ, e voe lavaret da Abraham: Setu, Milka he deus ganet ivez bugale da Nakor da vreur: 
GEN.22.21	Uz e gentañ-ganet, Buz e vreur, Kemuel tad Aram, 
GEN.22.22	Kezed, Hazo, Pildash, Jidlaf ha Betuel. 
GEN.22.23	Betuel a voe tad da Rebeka. Milka a c'hanas an eizh-se da Nakor breur Abraham. 
GEN.22.24	E adwreg anvet Reuma, a c'hanas ivez Teba, Gaham, Tahash ha Maaka.
GEN.23.1	Sara a vevas kant seizh vloaz warn-ugent, ar re-se eo bloavezhioù buhez Sara. 
GEN.23.2	Sara a varvas e Kirjad-Arba, a zo Hebron e bro Ganaan. Abraham a zeuas d'ober kañv da Sara ha da ouelañ dezhi. 
GEN.23.3	Neuze Abraham a savas a-zirak e varv hag a gomzas da vugale Hed: 
GEN.23.4	Me zo un diavaeziad hag un ostiziad en ho touez, roit din ar gwir d'ober ur bez en ho touez evit ma sebeilhin va marv ha ma lamin anezhañ azirazon. 
GEN.23.5	Mibien Hed a respontas da Abraham, o lavarout: 
GEN.23.6	Selaou ac'hanomp, va aotrou. Ur priñs a-berzh Doue emaout en hor c'hreiz, sebeilh da varv en hini eus hor bezioù a zibabo. Hini ac'hanomp ne viro ouzhit e vez evit sebeliañ da varv. 
GEN.23.7	Neuze Abraham a savas hag en em stouas dirak pobl ar vro, dirak bugale Hed. 
GEN.23.8	Lavarout a reas: Mar plij ganeoc'h e sebeilhfen va marv hag e lamfen anezhañ azirazon, selaouit ac'hanon hag erbedit evidon e-kichen Efron mab Zohar, 
GEN.23.9	evit ma roio din kev Makpela a zo dezhañ hag a zo e penn e bark; ra roio din anezhañ evit e dalvoudegezh leun, evel ul lec'h-bez a vo din en ho kreiz. 
GEN.23.10	Efron a oa azezet e-touez mibien Hed. Hag Efron an Hitit a respontas da Abraham dirak mibien Hed a selaoue anezhañ ha dirak ar re holl a yae e-barzh dre zor e gêr, hag e lavaras: 
GEN.23.11	Nann, va aotrou, selaou ouzhin: Ar park a roan dit, ar c'hev a zo ennañ a roan dit ivez. E reiñ a ran dit dirak mibien va fobl; sebeilh da varv. 
GEN.23.12	Abraham en em stouas dirak pobl ar vro. 
GEN.23.13	Komz a reas da Efron dirak pobl ar vro a selaoue anezhañ, hag e lavaras: Koulskoude, selaou ac'hanon me az ped: Me a ro arc'hant ar park, kemer anezhañ diganin hag e sebeilhin ennañ va marv. 
GEN.23.14	Efron a respontas da Abraham, o lavarout: 
GEN.23.15	Va aotrou, selaou ac'hanon: Un douar a bevar c'hant sikl arc'hant (  4 kg a arc'hant) etre te ha me, petra eo kement-se? 
GEN.23.16	Abraham a glevas Efron; Abraham a bouezas da Efron an arc'hant en doa lavaret dirak mibien Hed, pevar c'hant sikl arc'hant o kaout red e ti ar marc'hadour. 
GEN.23.17	Park Efron a oa e Makpela dirak Mamre, ar park hag ar c'hev a oa ennañ hag an holl wez a oa er park betek e harzoù tro-dro, 
GEN.23.18	a voe suraet e dalc'h da Abraham dirak mibien Hed, dirak ar re holl a yae e-barzh dre zor e gêr. 
GEN.23.19	Goude-se, Abraham a sebelias Sara e wreg e kev park Makpela dirak Mamre, a zo Hebron e bro Ganaan. 
GEN.23.20	Ar park hag ar c'hev a zo ennañ a voe suraet gant an Hitited da Abraham evel ul lec'h-bez a oa dezhañ.
GEN.24.1	Abraham a oa kozh hag oadet bras. An 
GEN.24.2	Abraham a lavaras d'e servijer, an hini koshañ en e di, an hini a oa mestr war kement a oa dezhañ: Laka, me az ped, da zorn dindan va morzhed, 
GEN.24.3	hag e lakain ac'hanout da douiñ dre an 
GEN.24.4	Met mont a ri da'm bro, etrezek va c'herent, hag e kemeri eno ur wreg evit va mab, evit Izaak. 
GEN.24.5	Ar servijer a respontas: Marteze ne fello ket d'ar wreg heuliañ ac'hanon betek ar vro-mañ. Ha ret e vo din kas da vab d'ar vro ma oas deuet diouti? 
GEN.24.6	Abraham a lavaras: Diwall da gas di va mab en-dro! 
GEN.24.7	An 
GEN.24.8	Ma ne fell ket d'ar wreg heuliañ ac'hanout, e vi kuit eus al le-mañ a c'houlennan diganit. Hogen na gas ket di va mab en-dro. 
GEN.24.9	Ar servijer a lakaas e zorn dindan morzhed Abraham e vestr, hag e touas dezhañ ober kement en doa lavaret. 
GEN.24.10	Ar servijer a gemeras dek kañval a-douez kañvaled e vestr hag a yeas kuit, o kas gantañ pep seurt madoù digant e vestr etre e zaouarn. Sevel a reas eta hag a yeas e Mezopotamia, e kêr Nakor. 
GEN.24.11	Lakaat a reas ar c'hañvaled d'en em ziskuizhañ war o daoulin e-maez eus kêr e-kichen ur puñs dour, war-dro an abardaez, d'an eur ma'z ae er-maez ar merc’hed a yae da dennañ dour. 
GEN.24.12	Lavarout a reas: 
GEN.24.13	Setu, en em zalc'han e-tal ar vammenn, ha merc'hed tud kêr a zeu da dennañ dour. 
GEN.24.14	Ar plac'h yaouank ma lavarin dezhi: Izela, me az ped, da bod evit ma'c'h evin, hag a responto: Ev ha me a zouraio ivez da gañvaled, ra vo houmañ an hini ac'h eus dibabet evit da servijer Izaak! Hag ec'h anavezin dre eno e tiskouezez madelezh e-keñver va mestr. 
GEN.24.15	A-raok m'en doe echuet da gomz, setu, Rebeka, merc'h Betuel, mab Milka, gwreg Nakor, breur Abraham, a zeue er-maez gant he fod war he skoaz. 
GEN.24.16	Ar plac'h yaouank a oa gwall gaer. Gwerc'hez e oa ha gwaz ebet n'en doa hec'h anavezet. Diskenn a reas d'ar vammenn, leuniañ a reas he fod, hag ec'h adpignas. 
GEN.24.17	Ar servijer a redas dirazi hag a lavaras: Lez ac'hanon da evañ, me az ped, ur banne dour eus da bod. 
GEN.24.18	Hi a lavaras: Ev, va aotrou. Hag e hastas izelaat he fod war he dorn, hag e roas dezhañ da evañ. 
GEN.24.19	P'he doe echuet da reiñ dezhañ da evañ, e lavaras: Tennañ a rin ivez evit da gañvaled, betek m'o devo echuet da evañ. 
GEN.24.20	Hag e hastas goullonderiñ he fod el laouer, e redas d'ar puñs da dennañ dour, hag e tennas evit an holl gañvaled. 
GEN.24.21	An den a selle outi hag a chome souezhet ha sioul, o klask da c'houzout hag-eñ en doa roet an 
GEN.24.22	P'o doe echuet ar c'hañvaled da evañ, an den a gemeras ur walenn-aour a boueze ur beka (  5 g) ha div dro-vrec'h evit he daouarn a boueze dek sikl aour. 
GEN.24.23	Lavarout a reas: Da biv ez out merc'h? Lavar din me az ped. Ha bez' ez eus e ti da dad lec'h evidomp da dremen an noz? 
GEN.24.24	Hi a lavaras: Merc'h da Vetuel on, ar mab a c'hanas Milka da Nakor. 
GEN.24.25	Lavarout a reas c'hoazh: Bez' ez eus du-mañ kalz a blouz hag a foenn, hag ivez lec'h evit tremen an noz. 
GEN.24.26	An den en em stouas hag a azeulas an 
GEN.24.27	hag a lavaras: Benniget ra vo an 
GEN.24.28	Ar plac'h yaouank a redas da lavarout an traoù-mañ da di he mamm. 
GEN.24.29	Rebeka he doa ur breur anvet Laban. Laban a redas er-maez etrezek an den e-kichen ar vammenn. 
GEN.24.30	Kerkent ha m'en doa gwelet ar walenn hag an troioù-brec'h e daouarn e c'hoar ha m'en doa klevet komzoù Rebeka e c'hoar, o lavarout: An den-se en deus komzet din evel-se, e teuas da gavout an den. Ha setu, en em zalc'he e-kichen ar c'hañvaled tost d'ar vammenn. 
GEN.24.31	Lavarout a reas: Deus e-barzh, benniget gant an 
GEN.24.32	An den a yeas eta en ti. Laban a ziskargas ar c'hañvaled hag a roas plouz ha boued d'ar c'hañvaled, ha dour da walc'hiñ e dreid ha treid an dud a oa gantañ. 
GEN.24.33	Hag e voe kinniget dezhañ da zebriñ. Met eñ a lavaras: Ne zebrin ket ken am bo lavaret ar pezh am eus da lavarout. Komz! emezañ. 
GEN.24.34	Neuze e lavaras: Me eo servijer Abraham. 
GEN.24.35	An 
GEN.24.36	Sara, gwreg va mestr, he deus ganet ur mab da'm mestr goude ma oa oadet, ha roet en deus dezhañ kement en deus. 
GEN.24.37	Va mestr en deus lakaet ac'hanon da douiñ, o lavarout: Ne gemeri ket ur wreg da'm mab e-touez merc'hed Kanaan, er vro ma choman, 
GEN.24.38	met mont a ri etrezek ti va zad ha war-zu va c'herentiezh, hag e kemeri eno ur wreg evit va mab. 
GEN.24.39	Lavarout a ris da'm mestr: Marteze ne'm heulio ket ar wreg. 
GEN.24.40	Respont a reas din: An 
GEN.24.41	Kuit e vi eus al le a rez din pa vi aet etrezek va c'herentiezh, ha ma ne roer ket anezhi dit, kuit e vi eus al le a rez din. 
GEN.24.42	Pa'z on deuet hiziv d'ar vammenn, em eus lavaret: 
GEN.24.43	setu, en em zalc'han e-tal ar vammenn; ar plac'h yaouank a zeuio da dennañ dour hag e lavarin dezhi: Ro din, me az ped, da evañ ur banne dour eus da bod, hag a responto din: 
GEN.24.44	Ev te da-unan hag e tennin ivez da'z kañvaled, ra vo houmañ ar wreg en deus dibabet an 
GEN.24.45	A-raok m'em boa echuet da gomz em c'halon, setu, Rebeka a zeue er-maez gant he fod war he skoaz. Diskennet eo d'ar vammenn ha tennet he deus dour. Lavaret em eus dezhi: Ro din da evañ, me az ped. 
GEN.24.46	Hastet he deus izelaat he fod diwar c'horre he skoaz, ha lavaret he deus din: Ev hag e roin ivez dour da'z kañvaled. Evet em eus ha roet he deus ivez da evañ d'ar c'hañvaled. 
GEN.24.47	Goulennoù am eus graet diouti, o lavarout: Da biv ez out merc'h? Respontet he deus din: Merc'h da Vetuel on, ar mab a c'hanas Milka da Nakor. Neuze em eus lakaet ar walenn war he fri hag an droioù-brec'h en he daouarn. 
GEN.24.48	Goude-se, on en em stouet hag em eus azeulet an 
GEN.24.49	Bremañ, ma fell deoc'h bezañ dereat ha leal e-keñver va mestr, disklêriit din; er c'hontrol, disklêriit din hag e troin a-zehou pe a-gleiz. 
GEN.24.50	Laban ha Betuel a respontas hag a lavaras: An dra a zeu a-berzh an 
GEN.24.51	Setu, Rebeka a zo dirazout, kemer anezhi ha kae, ha ra vo gwreg mab da vestr evel m'en deus lavaret an 
GEN.24.52	Adalek m'en doa klevet servijer Abraham ar gerioù-se, en em stouas d'an douar dirak an 
GEN.24.53	Ar servijer a dennas traoù arc'hant, traoù aour ha dilhad, hag o roas da Rebeka. Reiñ a reas ivez traoù prizius d'he breur ha d'he mamm. 
GEN.24.54	Neuze e tebrjont hag ec'h evjont, eñ hag an dud a oa gantañ, hag e tremenjont an noz eno. Sevel a rejont an deiz war-lerc'h, hag ar servijer a lavaras: Kasit ac'hanon da'm mestr. 
GEN.24.55	He breur hag he mamm a lavaras: Ra chomo ar plac'h yaouank ganeomp un nebeud deizioù, dek devezh. Neuze ez aio. 
GEN.24.56	Eñ a lavaras: Na zaleit ket ac'hanon, pa en deus benniget an 
GEN.24.57	Neuze e lavarjont: Galvomp ar plac'h yaouank ha goulennomp outi hec'h ali. 
GEN.24.58	Gervel a rejont eta Rebeka hag e lavarjont: Ha fellout a ra dit mont gant an den-mañ? Hag e respontas: Mont a rin. 
GEN.24.59	Neuze e lezjont Rebeka o c'hoar da vont gant he magerez, gant servijer Abraham hag e dud. 
GEN.24.60	Bennigañ a rejont Rebeka hag e lavarjont: O hor c'hoar, bez mamm da viliadoù a zekviliadoù ha ra zalc'ho da lignez dor hec'h enebourien. 
GEN.24.61	Rebeka hag he mitizhien a savas, a bignas war ar c'hañvaled hag a heulias an den-mañ. Ar servijer a gemeras Rebeka hag a yeas en hent. 
GEN.24.62	Izaak a zistroe eus Beer-Lahai-Roi 
GEN.24.63	Izaak, o vezañ aet da brederiañ er parkeier d'an abardaez, a savas e zaoulagad, a sellas, ha setu kañvaled a errue. 
GEN.24.64	Rebeka a savas he daoulagad, a welas Izaak hag a ziskennas diwar ar c'hañval. 
GEN.24.65	Lavarout a reas d'ar servijer: Piv eo an den-se a zeu er parkeier a-raok deomp? Ar servijer a respontas: Va mestr eo. Hag e kemeras he gouel hag en em c'holoas. 
GEN.24.66	Ar servijer a lavaras da Izaak an holl draoù en doa graet. 
GEN.24.67	Izaak a gasas anezhi e teltenn Sara e vamm. Kemer a reas Rebeka a zeuas da vezañ e wreg, hag e karas anezhi. Izaak a voe frealzet goude marv e vamm.
GEN.25.1	Abraham a gemeras ur wreg all anvet Ketura, 
GEN.25.2	a c’hanas dezhañ Zimran, Jokshan, Medan, Madian, Jishbak ha Shuak. 
GEN.25.3	Jokshan a voe tad da Seba ha Dedan. Mibien Dedan a voe an Ashurim, al Letushim hag al Leummim. 
GEN.25.4	Mibien Madian a voe Efa, Efer, Hanok, Abida hag Eldaa. Ar re-se holl a zo mibien Ketura. 
GEN.25.5	Abraham a roas da Izaak kement en doa. 
GEN.25.6	Ober a reas profoù da vibien e adwragez hag e kasas anezho, e-pad e vuhez, pell diouzh e vab Izaak etrezek bro ar Sav-heol. 
GEN.25.7	Deizioù bloavezhioù buhez Abraham a voe kant pemzek vloaz ha tri-ugent. 
GEN.25.8	Abraham a zianalas hag a varvas en ur gozhni gaer, oadet ha gwalc’het a zeizioù, hag e voe dastumet etrezek e bobloù. 
GEN.25.9	E vibien Izaak hag Ismael a sebelias anezhañ e kev Makpela, e park Efron mab Zohar an Hitit, a zo dirak Mamre, 
GEN.25.10	ar park en doa prenet Abraham digant bugale Hed. Eno eo e voe sebeliet Abraham gant Sara e wreg. 
GEN.25.11	Goude marv Abraham, Doue a vennigas Izaak e vab. Hag Izaak a chomas tost da Veer-Lahai-Roi 
GEN.25.12	Setu lignez Ismael mab Abraham, an hini he doa ganet Agar an Ejipsianez matezh Sara da Abraham. 
GEN.25.13	Setu anvioù mibien Ismael, o anvioù hervez o urzh a c’hanedigezh: Nebajod kentañ-ganet Ismael, Kedar, Adbeel, Mibsam, 
GEN.25.14	Mishma, Duma, Masa, 
GEN.25.15	Hadad, Tema, Jetur, Nafish ha Kedma. 
GEN.25.16	Ar re-se eo mibien Ismael, hag ar re-se eo o anvioù hervez o c’hêriadennoù hag o c’hlozier. Ar re-se a voe an daouzek priñs eus o fobloù. 
GEN.25.17	Bloavezhioù buhez Ismael a voe kant seizh vloaz ha tregont. Neuze e tianalas hag e varvas, hag e voe dastumet etrezek e bobloù. 
GEN.25.18	E vibien a chomas adalek Havila betek Shur, a zo dirak an Ejipt pa’z eer war-zu Asiria. Diazezañ a reas dirak e holl vreudeur. 
GEN.25.19	Setu lignez Izaak mab Abraham. Abraham a voe tad da Izaak. 
GEN.25.20	Izaak a oa oadet a zaou-ugent vloaz pa zimezas da Rebeka merc’h Betuel an Aramean eus Paddan-Aram, c’hoar Laban an Aramean. 
GEN.25.21	Izaak a aspedas an 
GEN.25.22	Ar vugale en em vounte enni hag hi a lavaras: Mar d-eo evel-se, perak ez on-me? Hag ez eas da c’houlenn kuzul an 
GEN.25.23	An 
GEN.25.24	Hec’h amzer da wilioudiñ en em gavas; ha setu ma oa gevelled en he c’hof. 
GEN.25.25	An hini a zeuas er-maez da gentañ a oa rous penn-da-benn evel ur vantell vlev, hag e c’halvjont anezhañ Ezaü. 
GEN.25.26	Goude, e teuas e vreur er-maez o terc’hel seul Ezaü, hag e voe galvet Jakob. Izaak a oa oadet a dri-ugent vloaz pa voent ganet. 
GEN.25.27	Ar vugale a greskas. Ezaü a zeuas da vezañ ur chaseour ijinus, un den a-ziwar ar maez, met Jakob a oa peoc’hius, oc’h en em zerc’hel en deltennoù. 
GEN.25.28	Izaak a gare Ezaü rak e tebre eus e jiber, met Rebeka a gare Jakob. 
GEN.25.29	Evel ma poazhe Jakob legumaj, Ezaü a zeuas eus ar maezioù hag e oa skuizh. 
GEN.25.30	Ezaü a lavaras da Jakob: Ro din, me az ped, da zebriñ eus ar rouz-se, rak gwall skuizh on. Setu perak e oa galvet Edom 
GEN.25.31	Met Jakob a lavaras: Gwerzh din da gentañ da henañded. 
GEN.25.32	Ezaü a lavaras: Setu, ez an da vervel, da betra e servijo din an henañded? 
GEN.25.33	Jakob a lavaras: Tou din da gentañ. Hag e touas dezhañ hag e werzhas e henañded da Jakob. 
GEN.25.34	Jakob a roas da Ezaü bara ha legumaj piz-rous, hag e tebras hag ec'h evas. Neuze e savas hag ez eas kuit. Evel-se Ezaü a zisprizas an henañded.
GEN.26.1	Bez' e voe un naonegezh er vro-se, ouzhpenn an hini gentañ a oa bet en amzer Abraham. Izaak a yeas etrezek Abimelek roue ar Filistined, da C'herar. 
GEN.26.2	An 
GEN.26.3	Chom er vro-mañ, ha me a vo ganit hag a vennigo ac'hanout. Rak reiñ a rin dit ha da'z lignez an holl vroioù-se hag e rin hervez al le am eus graet da Abraham da dad. 
GEN.26.4	Kreskiñ a rin da lignez evel stered an neñvoù hag e roin da'z lignez an holl vroioù-se. Holl bobloù ar bed a vo benniget en da lignez, 
GEN.26.5	dre m'en deus sentet Abraham ouzh va mouezh ha miret ar pezh am boa urzhiet dezhañ, va gourc'hemennoù, va reolioù ha va lezennoù. 
GEN.26.6	Izaak a chomas eta e Gerar. 
GEN.26.7	Pa c'houlenne tud al lec'h-se diwar-benn e wreg, e lavare: Va c'hoar eo. Rak aon en doa da lavarout: Va gwreg eo. Rak e lavare: Va lazhfe tud al lec'h-se en abeg da gaerded dremm Rebeka. 
GEN.26.8	C'hoarvezout a reas p'en doe tremenet un amzer pell a-walc'h eno, ma sellas Abimelek roue ar Filistined dre ar prenestr, hag e welas Izaak o c'hoari gant Rebeka e wreg. 
GEN.26.9	Abimelek a c'halvas Izaak hag a lavaras: Anat eo penaos eo da wreg. Perak ec'h eus lavaret: Va c'hoar eo? Izaak a respontas: Komzet em eus evel-se rak aon am eus bet na vijen lazhet en abeg dezhi. 
GEN.26.10	Abimelek a lavaras: Petra ac'h eus graet deomp? War-vete nebeut unan bennak eus ar bobl en dije kemeret da wreg hag hol lakaet kablus. 
GEN.26.11	Abimelek a roas an urzh-mañ d'an holl bobl: An hini a stoko ouzh an den-se pe ouzh e wreg a vo lakaet da varv. 
GEN.26.12	Izaak a hadas en douar-se, hag e tastumas er bloaz-se kant kemend-all rak an 
GEN.26.13	An den-se a zeuas da vezañ bras, hag ez ae bepred en ur greskiñ betek ma teuas da vezañ gwall binvidik. 
GEN.26.14	Bez' en doe tropelloù deñved ha tropelloù ejened, hag un niver bras a servijerien. Ar Filistined o doe gwarizi outañ, 
GEN.26.15	hag e leugnjont an holl buñsoù toullet gant servijerien e dad en amzer Abraham e dad. Ar Filistined o leunias gant douar hag o stouvas. 
GEN.26.16	Abimelek a lavaras da Izaak: Kae kuit ac'hann, rak deuet out da vezañ kalz galloudusoc'h egedomp. 
GEN.26.17	Izaak a yeas kuit, a gampas e traonienn Gerar hag a chomas enni. 
GEN.26.18	Izaak a doullas eno a-nevez puñsoù dour a oa bet toullet en amzer Abraham e dad hag a oa bet stouvet gant ar Filistined goude marv Abraham, hag e roas dezho an hevelep anvioù evel m'en doa roet e dad. 
GEN.26.19	Servijerien Izaak a doullas er blaenenn, hag e kavjont enni ur puñs dour bev. 
GEN.26.20	Mesaerien Gerar a glaskas tabut ouzh mesaerien Izaak, o lavarout: An dour a zo deomp. Gervel a reas ar puñs Esek 
GEN.26.21	Ur puñs all a doulljont, hag evitañ ivez e klaskjont tabut. Gervel a reas anezhañ Sitna 
GEN.26.22	Mont a reas ac'hane hag e toullas ur puñs all, na glaskjont ket tabut evitañ. Gervel a reas anezhañ Rehobod 
GEN.26.23	Ac'hane e pignas da Veer-Sheba. 
GEN.26.24	An 
GEN.26.25	Sevel a reas eno un aoter hag e c'halvas anv an 
GEN.26.26	Abimelek a zeuas d'e gavout eus Gerar, gant Ahuzad e vignon, ha Pikol penn e arme. 
GEN.26.27	Izaak a lavaras: Perak e teuit etrezek ennon, pa gasait ac'hanon ha pa hoc'h eus va c'haset kuit eus ho touez? 
GEN.26.28	Respont a rejont: Gwelout a reomp sklaer emañ an 
GEN.26.29	Tou na ri droug ebet deomp, evel ma n'hon eus ket stoket ouzhit ha ma n'hon eus graet dit nemet vad ha ma hon eus da lezet da vont e peoc'h. Benniget out bremañ gant an 
GEN.26.30	Ur fest a reas dezho, hag e tebrjont hag ec'h evjont. 
GEN.26.31	Sevel a rejont beure-mat hag e rejont leoù an eil d'egile. Izaak o c'hasas war o c'hiz hag ez ejont kuit e peoc'h. 
GEN.26.32	Erruout a reas en hevelep deiz, ma teuas servijerien Izaak da reiñ keloù dezhañ diwar-benn ar puñs o doa toullet, hag e lavarjont: Kavet hon eus dour. 
GEN.26.33	Gervel a reas anezhañ Shiba 
GEN.26.34	Ezaü, oadet a zaou-ugent vloaz, a gemeras da wragez Judid merc'h Beeri an Hitit ha Basmad merc'h Elon an Hitit. 
GEN.26.35	Ar re-mañ a voe ur c'hwervder a spered da Izaak ha Rebeka.
GEN.27.1	Erruout a reas, pa oa deuet Izaak da vezañ kozh hag e zaoulagad re zinerzh evit gwelout, ma c'halvas Ezaü e vab henañ ha ma lavaras: Va mab! Eñ a respontas: Setu me amañ! 
GEN.27.2	Lavarout a reas: Setu ez on kozh ha n'anavezan ket deiz va marv. 
GEN.27.3	Bremañ eta, kemer, me az ped, da armoù, da glaouier ha da wareg, ha kae war ar maezioù ha kemer din ur jiber. 
GEN.27.4	Fich din ur meuz mat evel ma karan, degas anezhañ din evit m'en debrin; ha ma vennigo va ene ac'hanout a-raok ma varvin. 
GEN.27.5	Rebeka a selaoue e-pad ma komze Izaak d'e vab Ezaü. Ezaü a yeas eta war ar maezioù da chaseal jiber ha d'e zegas. 
GEN.27.6	Rebeka a gomzas da Jakob e vab hag a lavaras: Setu, klevet em eus da dad o komz gant Ezaü da vreur hag o lavarout dezhañ: 
GEN.27.7	Degas din jiber ha fich din ur meuz mat evit m'en debrin, ha ma vennigin ac'hanout dirak an 
GEN.27.8	Bremañ eta, va mab, sent ouzh va mouezh er pezh ez an da c'hourc'hemenn dit. 
GEN.27.9	Kae da gemer din en tropell daou venn-gavr mat ha me a ficho da'z tad ur meuz mat evel ma plij dezhañ. 
GEN.27.10	Te en kaso da'z tad evit ma tebro ha ma vennigo ac'hanout a-raok e varv. 
GEN.27.11	Jakob a respontas da Rebeka e vamm: Setu, Ezaü va breur a zo blevek ha me n'on ket. 
GEN.27.12	Marteze va zad a dastorno ac'hanon hag am c'hemero evel un toueller, hag e tennin warnon e vallozh ha nann e vennozh. 
GEN.27.13	E vamm a lavaras: Ra vo da vallozh warnon, va mab. Sent ouzh va mouezh ha kae da gerc'hat anezho. 
GEN.27.14	Mont a reas eta d'o c'herc'hat hag o degasas d'e vamm. Hi a fichas ar meuz mat evel ma plije d'e dad. 
GEN.27.15	Neuze Rebeka a gemeras kaerañ dilhad Ezaü he mab henañ, he doa en he c'hichen en ti, hag o gwiskas da Jakob he mab yaouankañ. 
GEN.27.16	Gant kroc'hen ar menned-gavr e c'holoas e zaouarn hag e c'houzoug a oa hep blev. 
GEN.27.17	Lakaat a reas ar meuz mat hag ar bara he doa fichet e dorn Jakob he mab. 
GEN.27.18	Dont a reas da gavout e dad hag e lavaras: Va zad! Eñ a respontas: Setu me amañ! Piv out, va mab? 
GEN.27.19	Jakob a lavaras d'e dad: Me eo Ezaü da vab henañ. Graet em eus ar pezh ac'h eus gourc'hemennet din. Sav, me az ped, azez ha debr eus va jiber evit ma vennigo da ene ac'hanon. 
GEN.27.20	Izaak a lavaras d'e vab: Penaos ec'h eus kavet ken buan, va mab? Eñ a lavaras: An 
GEN.27.21	Izaak a lavaras da Jakob: Tosta, ma tastornin ac'hanout va mab. Ha te eo va mab Ezaü pe n'out ket? 
GEN.27.22	Jakob a dostaas eta ouzh Izaak e dad. Eñ a dastornas anezhañ hag a lavaras: Ar vouezh eo mouezh Jakob, met an daouarn eo daouarn Ezaü. 
GEN.27.23	N'anaveze ket anezhañ rak e zaouarn a oa blevek evel daouarn Ezaü e vreur, hag e vennigas anezhañ. 
GEN.27.24	Lavarout a reas: Te eo va mab Ezaü? Hemañ a respontas: Me eo. 
GEN.27.25	Neuze e lavaras: Servij ac'hanon evit ma tebrin eus jiber va mab ha ma vennigo va ene ac'hanout. Hag e servijas anezhañ, hag e tebras. Degas a reas dezhañ ivez gwin, hag ec'h evas. 
GEN.27.26	Neuze Izaak e dad a lavaras: Tosta ha pok din, va mab. 
GEN.27.27	Tostaat a reas hag e pokas dezhañ. Izaak a c'hwesaas c'hwezh e zilhad hag a vennigas anezhañ, o lavarout: Setu, c'hwezh va mab a zo evel ur park benniget gant an 
GEN.27.28	Ra roio Doue dit glizhenn an neñvoù ha druzoni an douar, hag ur fonnder a winizh hag a win! 
GEN.27.29	Ra servijo pobloù ac'hanout ha ra en em stouo broadoù dirazout! Bez mestr da vreudeur ha ra en em stouo mibien da vamm dirazout! Ra vo milliget piv bennak az milligo, ha ra vo benniget piv bennak az pennigo! 
GEN.27.30	Erruout a reas, kerkent evel m'en doa echuet Izaak da vennigañ Jakob ha ma oa Jakob a-boan aet a-zirak Izaak e dad, ma tistroas Ezaü e vreur eus ar chase. 
GEN.27.31	Eñ a fichas ivez ur meuz mat, a zegasas anezhañ d'e dad hag a lavaras d'e dad: Ra savo va zad ha ra zebro eus jiber e vab evit ma vennigo da ene ac'hanon. 
GEN.27.32	Izaak e dad a lavaras: Piv out? Hag e lavaras: Me eo da vab kentañ-ganet, Ezaü. 
GEN.27.33	Izaak a grenas gant un trid-kalon hag a lavaras: Piv eta eo an hini en deus kemeret jiber ha degaset din? Debret em eus a bep tra a-raok ma teujout, hag em eus e venniget hag e vo benniget. 
GEN.27.34	Adalek ma klevas Ezaü komzoù e dad, e laoskas ur griadenn gwall vras ha gwall c'hwerv, hag e lavaras d'e dad: Bennig ac'hanon-me ivez, va zad. 
GEN.27.35	Hemañ a lavaras: Da vreur a zo deuet dre douellerezh hag en deus kemeret da vennozh. 
GEN.27.36	Ezaü a lavaras: Abalamour ma'z eo anvet Jakob, en deus distroadet ac'hanon div wech? Kemeret en deus va henañded, ha setu bremañ e kas gantañ va bennozh. Neuze e lavaras: Ha ne'c'h eus ket miret bennozh ebet evidon? 
GEN.27.37	Izaak a respontas hag a lavaras da Ezaü: Setu, e lakaet em eus da vestr dit ha roet em eus dezhañ e holl vreudeur evel servijerien hag e bourvezet em eus a winizh hag a win. Ha petra a rafen eta evidout, va mab? 
GEN.27.38	Ezaü a lavaras d'e dad: Ha ne'c'h eus nemet ar vennozh-se, va zad? Bennig ac'hanon ivez, va zad! Ezaü a savas e vouezh hag a ouelas. 
GEN.27.39	Izaak e dad a respontas hag a lavaras: Setu, da chomlec'h a vo eus druzoni an douar hag eus glizhenn an neñvoù d'an nec'h. 
GEN.27.40	Bevañ a ri eus da gleze ha servijañ a ri da vreur, met c'hoarvezout a raio, evel ma vi redus, ma torri e yev a-zivar c'horre da c'houzoug. 
GEN.27.41	Ezaü a gasaas Jakob abalamour d'ar vennozh en doa roet dezhañ e dad. Hag Ezaü a lavaras en e galon: Deizioù kañv va zad a dosta hag e lazhin Jakob va breur. 
GEN.27.42	Lavaret e voe da Rebeka komzoù Ezaü he mab henañ, hag e kasas da c'hervel Jakob he mab yaouankañ hag e lavaras: Setu, Ezaü da vreur a fell dezhañ en em veñjiñ en ur lazhañ ac'hanout. 
GEN.27.43	Bremañ eta, va mab, sent ouzh va mouezh. Sav, tec'h etrezek Laban va breur, da Charan. 
GEN.27.44	Chom a ri gantañ un nebeud amzer betek ma vo tremenet kounnar da vreur, 
GEN.27.45	betek ma vo fulor da vreur distroet diouzhit ha m'en devo ankounac'haet ar pezh ac'h eus graet dezhañ. Neuze e kasin da'z kerc'hat ac'hane. Perak e vefen forc'het ac'hanoc'h ho-taou en hevelep deiz? 
GEN.27.46	Rebeka a lavaras da Izaak: Dic'hoantaet on eus ar vuhez abalamour da verc'hed Hed. Mar kemer Jakob e-touez merc'hed Hed, e-touez merc'hed ar vro, ur wreg evel ar re-se, da betra e servij din ar vuhez?
GEN.28.1	Izaak a c'halvas Jakob, a vennigas anezhañ hag a c'hourc'hemennas dezhañ, o lavarout: Ne gemeri ket ur wreg e-touez merc'hed Kanaan. 
GEN.28.2	Sav, kae da Baddan-Aram, da di Betuel tad da vamm, ha kemer ur wreg ac'hane e-touez merc'hed Laban breur da vamm. 
GEN.28.3	Ra vennigo an Doue holl-c’halloudek ac’hanout ha ra lakaio ac’hanout da vezañ frouezhus ha da greskiñ ha ra zeui un niver bras a bobloù. 
GEN.28.4	Ra roio dit bennozh Abraham, dit ha da’z lignez ganit, evit ma vo dit ar vro emaout enni hag en deus roet Doue da Abraham! 
GEN.28.5	Neuze Izaak a gasas Jakob. Hemañ a yeas da Baddan-Aram etrezek Laban mab Betuel an Aramean breur Rebeka, mamm Jakob hag Ezaü. 
GEN.28.6	Ezaü a welas penaos Izaak en doa benniget Jakob, en doa e gaset da Baddan-Aram evit kemer ur wreg eno hag, en ur vennigañ anezhañ, en doa gourc'hemennet dezhañ, o lavarout: Ne gemeri ket ur wreg a-douez merc'hed Kanaan. 
GEN.28.7	Gwelout a reas en doa sentet Jakob ouzh e dad hag ouzh e vamm, hag e oa aet da Baddan-Aram. 
GEN.28.8	Ezaü, o welout eta e tisplije merc'hed Kanaan da Izaak e dad, 
GEN.28.9	a yeas da gavout Ismael hag a gemeras evel gwreg, ouzhpenn ar gwragez en doa, Mahalad merc'h Ismael mab Abraham ha c'hoar Nebajod. 
GEN.28.10	Jakob a guitaas Beer-Sheba hag a yeas da Charan. 
GEN.28.11	Erruout a reas en ul lec'h ma tremenas an noz ennañ, dre ma oa kuzhet an heol. Kemer a reas eta unan eus ar vein al lec'h-se evel plueg hag e kouskas el lec'h-se. 
GEN.28.12	Neuze en doe un huñvre. Setu, ur skeul a oa kempennet war an douar hag he fenn a stoke an neñvoù, ha setu, aeled Doue a bigne hag a ziskenne drezi. 
GEN.28.13	Ha setu, an 
GEN.28.14	Da lignez a vo evel poultr an douar; hag en em strewi er c'huzh-heol hag er sav-heol, en hanternoz hag er c'hreisteiz, hag holl diegezhioù an douar a vo benniget ennout hag en da lignez. 
GEN.28.15	Setu, me a zo ganit hag e tiwallin ac'hanout e kement lec'h ma'z i, hag e tegasin ac'hanout er vro-mañ rak ne zilezin ket ac'hanout ken em bo graet ar pezh am eus lavaret. 
GEN.28.16	Jakob a zihunas eus e gousk hag a lavaras: A-dra-sur, an 
GEN.28.17	Aon en doe hag e lavaras: Pegen spontus eo al lec'h-mañ. Amañ eo emañ ti Doue, hag amañ emañ dor an neñvoù! 
GEN.28.18	Jakob a savas beure-mat hag a gemeras ar maen en doa tapet evel plueg, en lakaas en e sav evel ur peul hag e skuilhas eoul war e benn. 
GEN.28.19	Gervel a reas al lec'h-se Betel 
GEN.28.20	Jakob a reas ur gouestl, o lavarout: Ma vez Doue ganin, ma tiwall ac'hanon er veaj a ran, ma ro bara din da zebriñ ha dilhad da wiskañ, 
GEN.28.21	ha ma tistroan e peoc'h da di va zad, an 
GEN.28.22	hag ar maen-mañ am eus lakaet en e sav evel ur peul a vo ti Doue; hag eus kement a roi din, e roin dit an deog gant lealded.
GEN.29.1	Jakob en em lakaas en hent hag a yeas da vro mibien ar Sav-heol. 
GEN.29.2	Sellout a reas ha setu, e welas ur puñs er parkeier; ha setu, e oa tri bagad deñved gourvezet e-kichen, rak eno e veze douraet an tropelloù. Ar maen a c'holoe genoù ar puñs a oa bras. 
GEN.29.3	An holl dropelloù en em zastume eno. Neuze e veze ruilhet ar maen a-ziwar c'horre genoù ar puñs hag e veze douraet an tropelloù, ha goude e veze lakaet ar maen en e lec'h war genoù ar puñs. 
GEN.29.4	Jakob a lavaras: Va breudeur, a-belec'h emaoc'h? Hag e responjont: Eus Charan emaomp. 
GEN.29.5	Lavarout a reas: Hag anavezout a rit Laban mab Nakor? Hag e responjont: Anavezout a reomp anezhañ. 
GEN.29.6	Lavarout a reas: Ha yac'h eo? Hag e respontjont: Yac'h eo ha setu Rachel e verc'h o tont gant an deñved. 
GEN.29.7	Lavarout a reas: Setu eo c'hoazh deiz bras, n'emañ ket ar c'houlz da zastum al loened. Dourait an deñved hag o c'hasit de beuriñ. 
GEN.29.8	Hag e responjont: Ne c'hellomp ket betek ma vo an holl dropelloù dastumet. Neuze e vez ruilhet ar maen a-ziwar c'horre genoù ar puñs hag e touraomp an deñved. 
GEN.29.9	Evel ma komze c'hoazh ganto, Rachel a erruas gant deñved he zad, rak mesaerez e oa. 
GEN.29.10	Adalek ma welas Jakob Rachel merc'h Laban breur e vamm, ha deñved Laban breur e vamm, e tostaas, e ruilhas ar maen a-ziwar c'horre genoù ar puñs, hag e touraas tropell Laban breur e vamm. 
GEN.29.11	Jakob a bokas da Rachel hag, o sevel e vouezh, en em lakaas da ouelañ. 
GEN.29.12	Jakob a lavaras da Rachel e oa kar d'he zad hag e oa mab Rebeka. Hi a redas da lavarout kement-se d'he zad. 
GEN.29.13	Kerkent ha ma klevas Laban komz diwar-benn Jakob mab e c'hoar, e redas d'e gavout, e vriataas anezhañ, e pokas dezhañ hag e lakaas anezhañ da zont en e di. Jakob a lavaras da Laban an holl draoù-se. 
GEN.29.14	Laban a lavaras: A-dra-sur, te a zo va askorn ha va c'hig. Hag e chomas gantañ e-pad ur miz. 
GEN.29.15	Neuze Laban a lavaras da Jakob: Ha va serviji evit netra dre ma'z out va breur? Lavar din pehini e vo da c'hopr. 
GEN.29.16	Laban en doa div verc'h, an hini henañ a veze galvet Lea hag an hini yaouankañ Rachel. 
GEN.29.17	Lea he doa daoulagad tener, Rachel a oa a vent vrav ha koant a zremm. 
GEN.29.18	Jakob a gare Rachel. Lavarout a reas: Da servijañ a rin seizh vloaz evit Rachel, da verc'h yaouankañ. 
GEN.29.19	Laban a lavaras: Gwelloc'h eo din he reiñ dit eget he reiñ da unan all. Chom ganin. 
GEN.29.20	Jakob a servijas eta seizh vloaz evit Rachel, ha n'o c'havas nemet un nebeud devezhioù dre ma kare anezhi. 
GEN.29.21	Ha Jakob a lavaras da Laban: Ro din va gwreg, rak echu eo va amzer hag ez in daveti. 
GEN.29.22	Laban a zastumas holl dud al lec'h-se hag a reas ur fest. 
GEN.29.23	Da noz, e kemeras Lea e verc'h, he c'hasas da Jakob, hag hemañ a zeuas daveti. 
GEN.29.24	Laban a roas e vatezh Zilpa evel matezh da Lea e verc'h. 
GEN.29.25	Met antronoz, setu e oa Lea. Jakob a lavaras da Laban: Petra ac'h eus graet din? Ha n'eo ket evit Rachel em eus servijet ac'hanout? Perak ec'h eus touellet ac'hanon? 
GEN.29.26	Laban a lavaras: N'eo ket ar c'hiz el lec'h-mañ reiñ an hini yaouankañ a-raok an hini henañ. 
GEN.29.27	Echu ar sizhunvezh gant houmañ hag e roimp dit ivez eben, evit ar servij a ri c'hoazh amañ e-pad seizh vloaz all. 
GEN.29.28	Jakob a reas evel-se, echuiñ a reas ar sizhunvezh gant houmañ. Neuze Laban a roas dezhañ Rachel e verc'h da wreg. 
GEN.29.29	Laban a roas e vatezh Bilha evel matezh da Rachel e verc'h. 
GEN.29.30	Dont a reas ivez davet Rachel hag e karas Rachel muioc'h eget Lea. Hag e servijas e ti Laban c'hoazh seizh vloaz all. 
GEN.29.31	An 
GEN.29.32	Lea a goñsevas hag a c'hanas ur mab, hag en galvas Ruben 
GEN.29.33	Koñseviñ a reas c'hoazh hag e c'hanas ur mab, hag e lavaras: An 
GEN.29.34	Koñseviñ a reas c'hoazh hag e c'hanas ur mab, hag e lavaras: Ar wech-mañ va ozhac'h a stago ouzhin, rak ganet em eus dezhañ tri mab. Dre-se e voe galvet Levi 
GEN.29.35	Koñseviñ a reas c'hoazh hag e c'hanas ur mab, hag e lavaras: Ar wech-mañ e veulin an 
GEN.30.1	Pa welas Rachel ne roe ket a vugale da Jakob, he doe gwarizi ouzh he c'hoar hag e lavaras da Jakob: Ro din bugale, pe anez e varvin! 
GEN.30.2	Kounnar Jakob en em danas a-enep Rachel hag e lavaras: Ha bez' on-me e-lec'h Doue, an Hini n'en deus ket roet dit a frouezh? 
GEN.30.3	Hi a lavaras: Setu va matezh Bilha. Kae daveti hag e c'hano war va barlenn, hag em bo ivez bugale drezi. 
GEN.30.4	Reiñ a reas eta dezhañ Bilha he matezh da wreg, ha Jakob a yeas daveti. 
GEN.30.5	Bilha a goñsevas hag a c'hanas ur mab da Jakob. 
GEN.30.6	Rachel a lavaras: Doue en deus barnet ac'hanon hag en deus selaouet va mouezh o reiñ din ur mab. Dre-se e c'halvas anezhañ Dan 
GEN.30.7	Bilha matezh Rachel a goñsevas c'hoazh hag a c'hanas un eil mab da Jakob. 
GEN.30.8	Rachel a lavaras: Va lakaet en deus Doue da stourm ouzh va c'hoar hag em eus trec'het. Hag e c'halvas anezhañ Neftali 
GEN.30.9	Lea, o welout he doa paouezet da gaout bugale, a gemeras Zilpa he matezh hag he roas da Jakob da wreg. 
GEN.30.10	Zilpa matezh Lea a c'hanas ur mab da Jakob. 
GEN.30.11	Lea a lavaras: Pebezh taol-chañs! Hag e c'halvas anezhañ Gad 
GEN.30.12	Zilpa matezh Lea a c'hanas un eil mab da Jakob. 
GEN.30.13	Lea a lavaras: Pegen eürus on! Rak ar merc'hed a lavaro ac'hanon eürus. Hag e c'halvas anezhañ Aser 
GEN.30.14	Ruben a yeas er-maez da vare eost an ed, a gavas mandragonoù er parkeier hag o degasas da Lea e vamm. Ha Rachel a lavaras da Lea: Ro din, me az ped, eus mandragonoù da vab. 
GEN.30.15	Hi a respontas: Ha nebeut eo dit bezañ kemeret va fried, ma fell dit c'hoazh kemer mandragonoù va mab? Ha Rachel a lavaras: Ac'hanta! Ra gousko ganit en nozvezh-mañ evit mandragonoù da vab. 
GEN.30.16	Pa zistroas Jakob eus ar parkeier d'an abardaez, Lea a yeas en arbenn dezhañ hag a lavaras: Te a zeuio ganin-me, rak da c'hopraet em eus evit mandragonoù va mab. Hag e kouskas ganti en noz-se. 
GEN.30.17	Doue a selaouas Lea, hag e koñsevas hag e c'hanas ur pempvet mab da Jakob. 
GEN.30.18	Lea a lavaras: Doue en deus roet din va gopr evit bezañ roet va matezh da'm fried. Hag e c'halvas anezhañ Isakar 
GEN.30.19	Lea a goñsevas c'hoazh hag a c'hanas ur c'hwec'hvet mab da Jakob. 
GEN.30.20	Lea a lavaras: Doue en deus roet un donezon brav din. Ar wech-mañ va ozhac'h a chomo ganin, rak roet em eus c'hwec'h mab dezhañ. Hag e c'halvas anezhañ Zabulon 
GEN.30.21	Goude e c'hanas ur verc'h, hag e c'halvas anezhi Dina 
GEN.30.22	Doue en doe soñj eus Rachel, ha Doue he selaouas hag a zigoras he mammog. 
GEN.30.23	Koñseviñ a reas hag e c'hanas ur mab, hag e lavaras: Doue en deus lamet va mezhegezh. 
GEN.30.24	Hag e c'halvas anezhañ Jozef 
GEN.30.25	Pa he doe Rachel ganet Jozef, Jakob a lavaras da Laban: Va lez da vont evit ma tistroin da'm bro, e-barzh va douar. 
GEN.30.26	Ro din va gwragez ha va bugale, em eus da servijet evito, hag ez in kuit, rak te a oar ar servij am eus graet evidout. 
GEN.30.27	Laban a lavaras: Ra gavin trugarez dirak da zaoulagad, rak anavezet em eus penaos en deus va benniget an 
GEN.30.28	dibab da-unan da c'hopr, hag en roin dit. 
GEN.30.29	Eñ a lavaras: Anavezout a rez penaos em eus da servijet hag ar pezh eo deuet da vezañ da loened ganin-me. 
GEN.30.30	Rak ar pezh az poa a-raok din a oa nebeut a dra, met abaoe e oa gwall gresket hag an 
GEN.30.31	Laban a lavaras: Petra a roin dit? Jakob a respontas: Ne roi netra din. Mesa a rin c'hoazh da dropell hag o diwallin mar rez kement-mañ evidon: 
GEN.30.32	tremen a rin hiziv e-touez da holl dropell, o lemel eus o zouez pep loen brizh ha marellet ha pep loen du a-douez an oaned, hag ar re a zo marellet ha brizh a-douez ar givri; hennezh a vo va gopr. 
GEN.30.33	Va eeunder a roio testeni din en amzer da zont dirazout, pa zeui da anavezout va gopr. Kement na vo ket brizh pe varellet e-touez ar givri, ha du e-touez an oaned, a vo bet laeret ganin. 
GEN.30.34	Neuze Laban a lavaras: Ac'hanta! Ra vo evel ma ec'h eus lavaret. 
GEN.30.35	En deiz-se, e lamas ar bouc'hed barrennet ha marellet, an holl c'hivri brizh ha marellet. Kement a oa gwenn ennañ ha kement a oa du e-touez an oaned, o lakaat a reas etre daouarn e vibien. 
GEN.30.36	Lakaat a reas ur pennad-hent a dri devezh etrezañ-eñ ha Jakob. Jakob a vesaas an nemorant eus tropell Laban. 
GEN.30.37	Jakob a gemeras skourroù glas a bupli, alamandez ha platan, hag e tibluskas barrennoù gwenn enno, o tizoleiñ ar gwenn a oa er skourroù. 
GEN.30.38	Lakaat a reas ar skourroù en doa diblusket dirak an deñved el laouerioù hag en dourlec'hioù e-lec'h ma'z ae an deñved da evañ, hag e teuent da dommañ pa zeuent da evañ. 
GEN.30.39	An deñved eta a zeue da dommañ pa welent ar skourroù, hag e c'hanent oanet barrennet, marellet ha brizh. 
GEN.30.40	Jakob a lodenne an oaned hag a lakae deñved tropell Laban dirak ar re a oa barrennet ha kement a oa du. Hag e lakae e loened a-gostez, n'o lakae ket e-kichen tropell Laban. 
GEN.30.41	Hag e c'hoarveze penaos bep wech ma teue da dommañ ar re greñvañ eus an tropell, Jakob a lakae ar skourroù dirak daoulagad al loened el laouerioù evit ma teujent da dommañ e-kichen ar skourroù. 
GEN.30.42	Pa veze gwan an deñved, n'o lakae ket, en hevelep doare ma oa ar re wan da Laban hag ar re greñv da Jakob. 
GEN.30.43	An den-se a zeuas da vezañ pinvidikoc'h-pinvidikañ hag en doe un niver bras a loened, mitizhien ha mevelien, kañvaled hag ezen.
GEN.31.1	Jakob a glevas komzoù mibien Laban, a lavare: Jakob en deus kemeret kement a oa d'hon tad, hag eus ar pezh a oa d'hon tad eo en deus dastumet an holl binvidigezh-se. 
GEN.31.2	Jakob a welas dremm Laban, ha setu, ne oa ken en e geñver evel diagent. 
GEN.31.3	An 
GEN.31.4	Jakob a gasas da lavarout da Rachel ha da Lea dont d'ar parkeier etrezek an tropell. 
GEN.31.5	Lavarout a reas: Gwelout a ran n'eo ken dremm ho tad em c'heñver evel diagent, met Doue va zad a zo bet ganin. 
GEN.31.6	C'hwi a oar penaos em eus servijet ho tad gant va holl nerzhioù. 
GEN.31.7	Ho tad en deus graet goap ouzhin ha cheñchet dek gwech va gopr, met Doue n'en deus ket e lezet d'ober droug din. 
GEN.31.8	Pa lavare evel-se: Ar re vrizh a vo da c'hopr, an holl zeñved a rae oaned brizh. Ha pa lavare evel-se: Ar re varrennet a vo da c'hopr, an holl zeñved a rae oaned barrennet. 
GEN.31.9	Doue en deus kemeret loened ho tad evit o reiñ din. 
GEN.31.10	Hag e c'hoarvezas d'ar mare ma teue an deñved da dommañ, ma savis va zaoulagad hag e welis en un huñvre penaos ar bouc'hed a c'holoe an deñved a oa barrennet, brizh ha marellet. 
GEN.31.11	Ael Doue a lavaras din en un huñvre: Jakob! Hag e respontis: Setu me amañ! 
GEN.31.12	Lavarout a reas: Sav da zaoulagad ha sell: an holl vouc'hed a c'holo an deñved a zo barrennet, brizh ha marellet, rak gwelet em eus ar pezh a ra Laban dit. 
GEN.31.13	Me eo Doue Betel; olevet ec'h eus eno ur peul ha graet din ur gouestl. Bremañ, sav, kae eus ar vro-mañ ha distro da vro da gerentiezh. 
GEN.31.14	Rachel ha Lea a respontas hag a lavaras: Ha bez' ez eus c'hoazh evidomp ul lod pe un hêrezh e ti hon tad? 
GEN.31.15	Ha n'en deus ket hon istimet evel diavaezidi pa en deus hor gwerzhet ha zoken debret hon arc'hant? 
GEN.31.16	An holl binvidigezh en deus lamet Doue digant hon tad a zo deomp ha d'hor bugale. Bremañ eta, gra kement en deus lavaret Doue dit. 
GEN.31.17	Jakob a savas hag a lakaas e wragez hag e vugale da bignat war ar c'hañvaled. 
GEN.31.18	Kas a reas gantañ an holl loened hag an holl vadoù en doa dastumet, e loened e-unan en doa dastumet e Paddan-Aram, evit mont da gavout Izaak e dad, da vro Ganaan. 
GEN.31.19	Laban a oa aet da douzañ e zeñved ha Rachel a laeras terafim he zad. 
GEN.31.20	Jakob a douellas Laban an Aramean, o tremen hep lavarout dezhañ e c'hoantae tec'hout kuit. 
GEN.31.21	Tec'hout a reas eta kuit, eñ ha kement a oa dezhañ. Sevel a reas hag e tremenas ar stêr, hag ez eas war-zu Menez Galaad. 
GEN.31.22	D'an trede deiz e voe lavaret da Laban e oa aet Jakob kuit. 
GEN.31.23	Kemer a reas e vreudeur gantañ hag ez eas war e lerc'h e-pad seizh devezh bale, hag e tapas anezhañ e Menez Galaad. 
GEN.31.24	Met Doue a zeuas da gavout Laban an Aramean en un huñvre en noz hag a lavaras: Diwall da lavarout netra da Jakob, mat pe fall! 
GEN.31.25	Laban eta a dapas Jakob. Jakob en doa fichet e deltenn war ar menez, Laban a fichas e hini, gant e vreudeur, war Venez Galaad. 
GEN.31.26	Laban a lavaras da Jakob: Petra ac'h eus graet? Touellet ec'h eus ac'hanon ha degaset ec'h eus va merc'hed evel prizonidi a vrezel. 
GEN.31.27	Perak ez out aet kuit e kuzh, ec'h eus va zouellet ha ne'c'h eus ket kemennet ac'hanon? Ambrouget em bije ac'hanout gant levenez ha gant kanaouennoù da son an taboulinig hag an delenn. 
GEN.31.28	Ne'c'h eus ket va lezet da bokat da'm mibien na da'm merc'hed! Graet ec'h eus kement-se gant follentez. 
GEN.31.29	Me am eus em daouarn ar galloud d'ober droug deoc'h, met Doue ho tad en deus lavaret din en noz tremenet: Diwall da lavarout netra da Jakob, mat pe fall! 
GEN.31.30	Bremañ ez out aet kuit abalamour ma c'hoantaes adkavout ti da dad, met perak ec'h eus laeret va doueoù? 
GEN.31.31	Jakob a respontas hag a lavaras da Laban: Aon am boa ennon va-unan na'z pije lamet da verc'hed diganin, 
GEN.31.32	met an hini a vo kavet da zoueoù gantañ, ne vevo ket. Dirak hor breudeur, sell petra a zo dit em zi ha kemer ganit. Jakob ne ouie ket he doa o laeret Rachel. 
GEN.31.33	Laban a yeas e teltenn Jakob, e teltenn Lea hag e teltenn an div vatezh, ha n'o c'havas ket. Neuze ez eas kuit eus teltenn Lea hag ez eas e teltenn Rachel. 
GEN.31.34	Rachel he doa kemeret an terafim hag o lakaet e bas ar c'hañval, hag ec'h azezas warno. Laban a furchas an deltenn holl, ha n'o c'havas ket. 
GEN.31.35	Lavarout a reas d'he zad: Ra ne fuloro ket va aotrou, met ne c'hellan ket sevel dirazout, rak bez' em eus ar pezh o deus ar gwragez ar c'hiz da gaout. Hag e klaskas met ne gavas ket an terafim. 
GEN.31.36	Jakob a yeas droug ennañ hag a dabutas gant Laban. Jakob a gemeras ar gomz hag a lavaras: Pehini eo va faot, pehini eo va fec'hed, evit ma ec'h eus va c'henredet gant kement a daerded? 
GEN.31.37	Furchet ec'h eus va holl draoù ha petra ac'h eus kavet eus holl draoù da di? Laka anezho amañ dirak va breudeur ha da vreudeur, ha ma varnint etrezomp hon daou. 
GEN.31.38	Setu ez on bet ugent vloaz ganit; da zañvadezed ha da c'hivri n'o deus ket diforc'het, ha ne'm eus ket debret maouted da dropell. 
GEN.31.39	Ne'm eus ket degaset dit loen diframmet ebet, va-unan am eus gouzañvet ar c'holl anezhi. Eus va dorn e c'houlennes ar pezh laeret en deiz hag ar pezh laeret en noz. 
GEN.31.40	Debret e oan gant ar sec'hded e-pad an deiz ha gant ar yenijenn e-pad an noz, hag ar c'housk a bellae eus va zaoulagad. 
GEN.31.41	Setu ez on bet ugent vloaz e-barzh da di. Da servijet em eus pevarzek vloaz evit da ziv verc'h ha c'hwec'h vloaz evit da loened, hag ec'h eus cheñchet dek gwech va gopr. 
GEN.31.42	Ma ne vije ket bet em zu Doue va zad, Doue Abraham, an hini a zouj Jakob, ez pije bremañ va c'haset kuit dibourvez. Doue en deus sellet ouzh va glac'har ha labour va daouarn, hag en deus da rebechet en noz tremenet. 
GEN.31.43	Laban a respontas hag a lavaras da Jakob: Ar merc'hed-se eo va merc'hed, ar vugale-se eo va bugale, an tropelloù-se eo va zropelloù, ha kement a welez a zo din. Ha petra a rin hiziv da'm merc'hed, pe d'ar vugale o deus ganet? 
GEN.31.44	Bremañ eta deus, greomp un emglev a-unvan, ha ra servijo da desteni etrezon-me ha te. 
GEN.31.45	Jakob a gemeras ur maen hag en lakaas en e sav evel ur peul. 
GEN.31.46	Jakob a lavaras d'e vreudeur: Dastumit mein. Kemer a rejont mein d'ober ur bern hag e tebrjont eno war ar bern. 
GEN.31.47	Laban en galvas Jegar-Sahaduta 
GEN.31.48	Laban a lavaras: Ar bern-se a zo un testeni etrezon-me ha te hiziv. Dre-se e voe anvet Galeed, 
GEN.31.49	hag ivez Mizpa 
GEN.31.50	Mar gwallgasez va merc'hed ha mar kemerez gwragez all nemet va merc'hed, setu, n'eus den ganeomp met Doue a vo test etrezon-me ha te! 
GEN.31.51	Laban a lavaras da Jakob: Setu ar bern-mañ ha setu ar peul-mañ am eus savet etrezon-me ha te. 
GEN.31.52	Ar bern-se a zo test, ar peul-se a zo test, penaos ne dremenin ket ar bern-se etrezek ennout ha penaos ne dremeni ket ar bern hag ar peul-se etrezek ennon evit noazout an eil d'egile. 
GEN.31.53	Ra varno etrezomp Doue Abraham, Doue Nakor, Doue o zad! Jakob a douas dre an Hini a zouje Izaak e dad. 
GEN.31.54	Jakob a ginnigas un aberzh war ar menez hag a bedas e vreudeur da zebriñ bara. Debriñ a rejont eta bara hag e tremenjont an noz war ar menez. 
GEN.31.55	Laban a savas beure-mat, a bokas d'e vibien ha d'e verc'hed hag o bennigas, hag ez eas. Evel-se, Laban a zistroas d'ar gêr.
GEN.32.1	Jakob a gendalc'has e hent hag aeled Doue en em gavas gantañ. 
GEN.32.2	P'en doa gwelet anezho, Jakob a lavaras: Kamp Doue eo! Hag e c'halvas al lec'h-se Mahanaim 
GEN.32.3	Jakob a gasas kannaded a-raok dezhañ war-zu Ezaü e vreur, da vro Seir, war vaezioù Edom. 
GEN.32.4	Gourc'hemenn a reas dezho, o lavarout: Komz a reot evel-henn ouzh Ezaü va aotrou: Setu ar pezh a lavar da servijer Jakob: Chomet on e ti Laban hag on bet eno betek vremañ. 
GEN.32.5	Bez' em eus ejened, ezen, deñved, mevelien ha mitizhien, hag e kasan d'henn disklêriañ da'm aotrou evit ma kavin trugarez dirak da zaoulagad. 
GEN.32.6	Ar gannaded a zistroas da gavout Jakob hag a lavaras: Aet omp da gavout da vreur Ezaü, hag e kerzh war-arbenn dit gant pevar c'hant den. 
GEN.32.7	Jakob a oa spontet bras ha leuniet a enkrez. Neuze e lodennas ar bobl a oa gantañ, an deñved, an ejened hag ar c'hañvaled e div vandenn, 
GEN.32.8	hag e lavaras: Mar sko Ezaü unan eus ar bandennoù, ar vandenn a chomo a c'hello tec'hel kuit. 
GEN.32.9	Jakob a lavaras: O Doue va zad Abraham ha Doue va zad Izaak, 
GEN.32.10	Re vihan on evit an holl vadelezhioù hag an holl fealded ac'h eus diskouezet e-keñver da servijer, rak treuzet em eus ar Jordan-mañ gant va bazh ha bremañ e ran div vandenn. 
GEN.32.11	Me az ped, salv ac'hanon eus dorn va breur, eus dorn Ezaü! Rak aon am eus na zeufe ha na skofe ac'hanon, hag ar vamm gant ar vugale. 
GEN.32.12	Koulskoude, te ac'h eus lavaret: A-dra-sur e vin mat en da geñver hag e lakain da lignez da zont da vezañ evel traezh ar mor na c'heller ket kontañ abalamour d'e niver bras. 
GEN.32.13	Tremen a reas an noz el lec'h-se. Kemer a reas eus ar pezh a zeuas en e zorn evit ober ur prof da Ezaü, e vreur: 
GEN.32.14	daou c'hant gavr hag ugent bouc'h, daou c'hant dañvadez hag ugent maout, 
GEN.32.15	tregont kañvalez a roe da zenañ gant o re vihan, daou-ugent buoc'h ha dek tarv, ugent azenez ha dek azen yaouank. 
GEN.32.16	O lakaat a reas etre daouarn e servijerien, pep tropell an eil goude egile, hag e lavaras d'e servijerien: Tremenit a-raok din ha lakait ur pennad etre ur vandenn hag eben. 
GEN.32.17	Neuze e c'hourc'hemennas d'an hini kentañ, o lavarout: Pa en em gavo Ezaü va breur ganit ha pa c'houlenno ouzhit: Da biv out? Pelec'h emaout o vont? Da biv eo ar pezh a zo dirazout? 
GEN.32.18	Lavarout a ri: Da'z servijer Jakob. Ur prof eo, a gas da Ezaü va aotrou, ha setu e teu e-unan war hol lerc'h. 
GEN.32.19	Reiñ a reas an hevelep urzh d'an eil ha d'an trede, ha d'ar re holl a yae war-lerc'h an tropelloù, o lavarout: Evel-se e komzot pa en em gavot gant Ezaü: 
GEN.32.20	Lavarout a reot: Setu, da servijer Jakob a zeu war hol lerc'h. Rak lavarout a rae: Dousaat a rin anezhañ gant ar prof a ya dirazon, ha goude-se e welin e zremm, marteze e tegemero ac'hanon en un doare trugarezus. 
GEN.32.21	Ar prof a dremenas eta dirazañ, met eñ a chomas er c'hamp e-pad an noz. 
GEN.32.22	Sevel a reas en noz-se hag e kemeras e ziv wreg, e ziv vatezh hag e unnek vab, hag e tremenas roudouz Jabok. 
GEN.32.23	O c'hemer a reas eta hag o lakaas da dremen an dour-red. Lakaat a reas ivez da dremen ar pezh en doa. 
GEN.32.24	Jakob a chomas e-unan. Hag un den a c'hourenas gantañ betek sav gouloù-deiz. 
GEN.32.25	Pa welas an den ne c'helle ket en trec'hiñ, e skoas war bleg e vorzhed, ha pleg morzhed Jakob a voe dilec'hiet e-pad ma c'hourenas gantañ. 
GEN.32.26	Lavarout a reas: Lez ac'hanon da vont, rak gouloù deiz a zo deuet. Hag eñ a lavaras: Ne lezin ket ac'hanout da vont ken na'z po va benniget. 
GEN.32.27	Lavarout a reas: Petore anv ac'h eus? Hag eñ a lavaras: Jakob. 
GEN.32.28	Lavarout a reas: Da anv ne vo ken Jakob met Israel 
GEN.32.29	Jakob a reas goulennoù outañ, o lavarout: Desk din da anv, me az ped. Respont a reas: Perak e c'houlennez va anv? Hag e vennigas anezhañ eno. 
GEN.32.30	Jakob a c'halvas al lec'h-se Peniel 
GEN.32.31	Pa voe tremenet gantañ Peniel, an heol a savas warnañ, hag e kamme diouzh e vorzhed. 
GEN.32.32	Dre-se, betek hiziv, mibien Israel ne zebront ket nervenn ar vorzhed, an hini a zo war bleg ar vorzhed, dre ma voe skoet pleg morzhed Jakob e nervenn ar vorzhed.
GEN.33.1	Jakob a savas e zaoulagad hag a sellas. Ha setu, Ezaü a zeue, ha pevar c'hant den gantañ. Neuze e lodennas ar vugale etre Lea, Rachel, hag an div vatezh. 
GEN.33.2	Lakaat a reas ar mitizhien gant o bugale da gentañ, Lea gant he bugale da c'houde, Rachel gant Jozef er renk diwezhañ. 
GEN.33.3	Evitañ e tremenas a-raok dezho hag en em stouas d'an douar seizh gwech betek ma voe tostaet ouzh e vreur. 
GEN.33.4	Ezaü a redas a-raok dezhañ hag a vriatas anezhañ, en em daolas d'e c'houzoug hag a bokas dezhañ, hag e oueljont. 
GEN.33.5	Neuze e savas e zaoulagad hag e welas ar gwragez hag ar vugale, hag e lavaras: Piv ac'h eus aze? Respont a reas: Ar vugale en deus roet Doue da'z servijer. 
GEN.33.6	Ar mitizhien a dostaas, int hag o bugale, hag en em stoujont. 
GEN.33.7	Lea ivez a dostaas gant he bugale, hag en em stoujont. Ha da c'houde Jozef ha Rachel a dostaas, hag en em stoujont. 
GEN.33.8	Ezaü a lavaras: Petra a fell dit ober gant an holl vandenn-se a zo en em gavet ganin? Respont a reas: Evit kavout trugarez dirak daoulagad va aotrou. 
GEN.33.9	Ezaü a lavaras: Emaon er fonnusted, va breur, mir ar pezh a zo dit. 
GEN.33.10	Jakob a respontas: Nann, da bediñ a ran, mar em eus kavet trugarez dirak da zaoulagad, degemer va frof eus va dorn, peogwir em eus gwelet da zremm evel ma weler dremm Doue, hag ec'h eus va degemeret gant truez. 
GEN.33.11	Kemer, me az ped, va frof a zo bet kinniget dit, rak Doue en deus va leuniet a c'hrasoù hag em eus a gement zo. Kement e talc'has warnañ ken en kemeras. 
GEN.33.12	Ezaü a lavaras: Deomp, baleomp hag e kerzhin dirazout. 
GEN.33.13	Jakob a lavaras: Va aotrou a oar penaos ar vugale a zo tener, ha bec'hiet on a zeñved hag a saout a ro da zenañ; ma vint kaset re vuan, an holl zeñved a varvfe. 
GEN.33.14	Ra dremeno va aotrou, me az ped, a-raok e servijer. Me a yelo gwall c'houstadik diouzh paz ar chatal a zo dirazon ha diouzh paz ar vugale, betek m'en em gavin e ti va aotrou e Seir. 
GEN.33.15	Ezaü a lavaras: Me az ped ma lakain da chom ganit unan bennak eus an dud a zo ganin. Respont a reas: Perak-se? Ra gavin trugarez dirak daoulagad va aotrou! 
GEN.33.16	Ezaü a zistroas en deiz-se dre e hent da Seir. 
GEN.33.17	Jakob a yeas war-zu Sukkod. Sevel a reas un ti evitañ ha lochoù evit e chatal. Dre-se ec'h anvas al lec'h-se Sukkod 
GEN.33.18	Jakob, o tont eus Paddan-Aram, a erruas yac'h ha mat e kêr Sichem e bro Ganaan, hag e kampas dirak kêr. 
GEN.33.19	Prenañ a reas eno al lodenn-bark en doa savet e deltenn enni eus dorn mibien Hamor tad Sichem, evit kant pezh arc'hant. 
GEN.33.20	Sevel a reas eno un aoter hag e c'halvas anezhi El-Elohe-Israel 
GEN.34.1	Dina, ar verc'h he doa ganet Lea da Jakob, a yeas er-maez da welout merc'hed ar vro. 
GEN.34.2	Sichem mab Hamor an Hevian, priñs ar vro, he gwelas hag he c'hemeras. Hag e kouskas ganti hag he dizenoras. 
GEN.34.3	E ene en em stagas ouzh Dina merc'h Jakob, hag e karas anezhi hag e komzas ouzh kalon ar plac'h yaouank. 
GEN.34.4	Sichem a gomzas da Hamor e dad hag a lavaras: Ro din ar plac'h yaouank-se da wreg. 
GEN.34.5	Jakob a anavezas penaos en doa dizenoret Dina e verc'h, met e vibien a oa er parkeier gant al loened, ha Jakob ne lavaras ger betek o distro. 
GEN.34.6	Hamor tad Sichem a zeuas da gomz ouzh Jakob. 
GEN.34.7	Mibien Jakob a zistroas eus ar parkeier pa glevjont kement-se. Ar re-mañ a voe gwall c'hlac'haret ha droug enno eus an dra vezhus en doa graet Sichem da Israel o kousket gant merc'h Jakob, ar pezh ne oa ket d'ober. 
GEN.34.8	Hamor a gomzas outo, o lavarout: Ene Sichem va mab a zo en em staget ouzh ho merc'h, roit hi dezhañ, me ho ped, da wreg. 
GEN.34.9	En em unanit ganeomp, reiñ a reot deomp ho merc'hed hag e kemerot hor merc'hed evidoc'h. 
GEN.34.10	Chom a reot ganeomp hag ar vro a vo deoc'h. Chomit enni, gwerzhit ha prenit madoù. 
GEN.34.11	Sichem a lavaras da dad ha da vreudeur Dina: Ra gavin trugarez dirak ho taoulagad hag e roin ar pezh a lavarot din. 
GEN.34.12	Goulennit diganin un douar bras ha kalz a brofoù, hag e roin deoc'h evel ma lavarot din, met roit din ar plac'h yaouank da wreg. 
GEN.34.13	Mibien Jakob a respontas gant touellerezh da Sichem ha da Hamor e dad. Komz a rejont evel-henn dre m'en doa dizenoret Dina o c'hoar. 
GEN.34.14	Lavarout a rejont: Un dra eo na c'hellomp ket ober, reiñ hor c'hoar d'un den diamdroc'h, rak kement-se a vefe ur vezh evidomp. 
GEN.34.15	Ne roimp ket ar pezh a c'houlennit diouzhimp, nemet e teufec'h da vezañ heñvel ouzhimp oc'h amdroc'hañ pep par en ho touez. 
GEN.34.16	Neuze e roimp deoc'h hor merc'hed hag e kemerimp ho merc'hed evidomp, hag e chomimp ganeoc'h hag e vimp ur bobl hepken. 
GEN.34.17	Met ma ne fell ket deoc'h selaou ouzhimp ha bezañ amdroc'het, e kemerimp hor merc'h hag ez aimp kuit. 
GEN.34.18	O c'homzoù a blijas da Hamor ha da Sichem mab Hamor. 
GEN.34.19	An den yaouank ne zaleas ket da ober kement-se, rak merc'h Jakob a blije dezhañ. Eñ a oa an hini uhelañ e ti e dad. 
GEN.34.20	Hamor ha Sichem e vab a zeuas eta da zor o c'hêr hag a gomzas ouzh tud kêr, o lavarout: 
GEN.34.21	An dud-se a zo peoc'hius en hor c'heñver, ra chomint er vro ha ra genwerzhint enni. Setu, ar vro a zo bras a-walc'h evito. Kemer a raimp o merc'hed evel gwragez hag e roimp dezho hor merc'hed. 
GEN.34.22	Met ne asanto an dud-se da chom ganeomp da vezañ ur bobl hepken, nemet e vefe amdroc'het pep par en hon touez evel ma'z int amdroc'het o-unan. 
GEN.34.23	O chatal hag o madoù hag o holl loened, ha ne vint ket deomp? Asantomp ganto war-se hepken, ha ra chomint ganeomp. 
GEN.34.24	Ar re holl a yae er-maez dre zor kêr a sentas ouzh Hamor hag ouzh Sichem e vab, ha pep par a yae dre zor kêr a voe amdroc'het. 
GEN.34.25	Hag e c'hoarvezas d'an trede deiz, pa oant er boan, ma kemeras daou eus mibien Jakob, Simeon ha Levi breudeur Dina, pep hini e gleze, ha ma en em daoljont war ar gêr e peoc'h hag e lazhjont an holl bared. 
GEN.34.26	Lazhañ a rejont gant barvenn ar c'hleze Hamor ha Sichem e vab, hag e kemerjont Dina eus ti Sichem, hag ez ejont kuit. 
GEN.34.27	Mibien Jakob en em daolas war ar re vloñset hag a breizhas kêr dre ma oa bet dizenoret o c'hoar. 
GEN.34.28	Kemer a rejont o deñved, o ejened hag o ezen, ar pezh a oa e kêr hag er parkeier, 
GEN.34.29	preizhañ ha degas a rejont ganto an holl vadoù, o holl vugale vihan hag o gwragez ha kement a oa en tiez. 
GEN.34.30	Neuze Jakob a lavaras da Simeon ha da Levi: Trubuilhet hoc'h eus ac'hanon, o vezañ ma'm lakait e brud fall e-touez tud ar vro, e-touez ar Gananeiz hag ar Ferezianed. Ne'm eus nemet un niver bihan a dud, en em vodañ a raint a-enep din hag e skoint ac'hanon hag e vin distrujet, me ha va zi. 
GEN.34.31	Respont a rejont: Hag ur c'hast a vo graet eus hor c'hoar?
GEN.35.1	Doue a lavaras da Jakob: Sav, pign da Vetel ha chom eno, gra eno un aoter d'an Doue en em ziskouezas dit pa dec'hes dirak Ezaü da vreur. 
GEN.35.2	Jakob a lavaras d'e diegezh ha d'ar re holl a oa gantañ: Lamit an doueoù estren diouzh ho touez, en em c'hlanait ha cheñchit ho tilhad, 
GEN.35.3	hag e savimp, hag e pignimp da Vetel, hag e raimp eno un aoter d'an Doue en deus respontet din da zeiz va enkrez hag a zo bet ganin e-pad va beaj. 
GEN.35.4	Neuze e rojont da Jakob an holl zoueoù estren o doa, hag ar gwalinier a oa ouzh o divskouarn. Jakob a zouaras anezho didan an dervenn a oa e-kichen Sichem. 
GEN.35.5	Goude-se ez ejont kuit. Doue a skoas a spont ar c'hêrioù a oa en-dro dezho ha n'ejont ket war-lerc'h mibien Jakob. 
GEN.35.6	Jakob a zeuas da Luz, a zo Betel, e bro Ganaan, eñ hag an holl bobl a oa gantañ. 
GEN.35.7	Sevel a reas eno un aoter hag e c'halvas al lec'h-se El-Betel 
GEN.35.8	Debora, magerez Rebeka, a varvas hag a voe sebeliet izeloc'h eget Betel didan an dervenn a c'halver Allon-Bakuth 
GEN.35.9	Doue en em ziskouezas c'hoazh da Jakob pa oa deuet eus Paddan-Aram hag a vennigas anezhañ. 
GEN.35.10	Doue a lavaras: Da anv a zo Jakob; ne vi ken galvet Jakob met Israel a vo da anv. Hag e roas dezhañ an anv Israel. 
GEN.35.11	Doue a lavaras: Me eo an Doue holl-c'halloudek. Bez frouezhus ha kresk; ur vroad ha zoken un engroez a vroadoù a c'hano diouzhit, rouaned a zeuio diouzh da lounezhi. 
GEN.35.12	Me a roio dit ar vro am eus roet da Abraham ha da Izaak, hag e roin ar vro-mañ da'z lignez war da lerc'h. 
GEN.35.13	Doue a yeas kuit digantañ eus al lec'h m'en doa komzet outañ. 
GEN.35.14	Jakob a savas ur peul e-lec'h m'en doa komzet outañ, ur peul-maen, hag e skuilhas un evaj-kinnig warnañ, hag e skuilhas eoul warnañ. 
GEN.35.15	Jakob a c'halvas al lec'h m'en doa komzet outañ Doue: Betel. 
GEN.35.16	Mont a rejont kuit eus Betel, hag e oa c'hoazh ur pennad-hent evit erruout en Efrata pa c'hanas Rachel. Hag he doe kalz a boan da wilioudiñ. 
GEN.35.17	Evel m'he doa kalz a boan o wilioudiñ, an amiegez a lavaras: Na'z pez ket aon, rak c'hoazh ec'h eus ur mab. 
GEN.35.18	Evel ma roe hec'h ene, rak mervel a reas, e c'halvas anezhañ Ben-Oni 
GEN.35.19	Rachel a varvas eta; ha sebeliet e voe war hent Efrata, a zo Betlehem 
GEN.35.20	Jakob a savas eno ur peul war he bez. Peul bez Rachel eo, ha chomet eo c'hoazh betek hiziv. 
GEN.35.21	Israel a yeas kuit hag a fichas e deltenn en tu all da Vigdal-Eder 
GEN.35.22	E-pad ma chomas Israel er vro-se, e c'hoarvezas ma yeas Ruben da gousket gant Bilha adwreg e dad. Israel a glevas-se. Jakob en doa daouzek mab. 
GEN.35.23	Mibien Lea: Ruben, kentañ-ganet eus Jakob, Simeon, Levi, Isakar ha Zabulon. 
GEN.35.24	Mibien Rachel: Jozef ha Benjamin. 
GEN.35.25	Mibien Bilha matezh Rachel: Dan ha Neftali. 
GEN.35.26	Mibien Zilpa matezh Lea: Gad hag Aser. Ar re-se eo mibien Jakob, a c'hanas dezhañ e Paddan-Aram. 
GEN.35.27	Jakob a zeuas etrezek Izaak e dad da v-Mamre e Kirjad-Arba, a zo Hebron, e-lec'h m'o doa chomet Abraham hag Izaak. 
GEN.35.28	An amzer ma vevas Izaak a voe eta kant ha pevar-ugent vloaz. 
GEN.35.29	Neuze e tianalas hag e varvas, hag e voe dastumet etrezek e bobloù, oadet ha gwalc’het a zeizioù. Ezaü ha Jakob e vibien a sebelias anezhañ.
GEN.36.1	Setu lignez Ezaü, a zo Edom. 
GEN.36.2	Ezaü a gemeras e wragez e-touez merc'hed Kanaan: Ada merc'h Elon an Hitit, Oholibama merc'h Ana merc'h Zibeon an Hevian, 
GEN.36.3	ha Basmad merc'h Ismael, c'hoar Nebajod. 
GEN.36.4	Ada a c'hanas da Ezaü Elifaz, Basmad a c'hanas Reuel, 
GEN.36.5	hag Oholibama a c'hanas Jeush, Jaelam ha Kora. Ar re-se eo mibien Ezaü, ar re ganet dezhañ e bro Ganaan. 
GEN.36.6	Ezaü a gemeras e wragez, e vibien, e verc'hed hag holl dud e di, e loened hag e holl chatal hag an holl vadoù en doa dastumet e bro Ganaan, hag ez eas en ur vro all, pell diouzh Jakob e vreur. 
GEN.36.7	Rak o madoù a oa ken bras, ken na c'hellent ket chom asambles, hag ar vro e-lec'h ma choment ne c'helle ket o derc'hel abalamour d'o zropelloù. 
GEN.36.8	Ezaü a chomas war Venez Seir. Ezaü a zo Edom. 
GEN.36.9	Setu lignez Ezaü tad an Edomiz, war Venez Seir. 
GEN.36.10	Setu amañ anvioù mibien Ezaü: Elifaz mab Ada gwreg Ezaü; Reuel mab Basmad gwreg Ezaü. 
GEN.36.11	Mibien Elifaz a voe Teman, Omar, Zefo, Gaetam ha Kenaz. 
GEN.36.12	Timna a voe adwreg da Elifaz mab Ezaü hag a c'hanas Amalek da Elifaz. Ar re-se eo mibien Ada gwreg Ezaü. 
GEN.36.13	Setu mibien Reuel: Nahad, Zerak, Shamma ha Mizza. Ar re-se eo mibien Basmad gwreg Ezaü. 
GEN.36.14	Setu mibien Oholibama merc'h Ana merc'h Zibeon, gwreg Ezaü: Hi a c'hanas da Ezaü Jeush, Jaelam ha Kora. 
GEN.36.15	Setu pennoù-bras mibien Ezaü: Mibien Elifaz, kentañ-ganet eus Ezaü: ar penn-bras Teman, ar penn-bras Omar, ar penn-bras Zefo, ar penn-bras Kenaz, 
GEN.36.16	ar penn-bras Kora, ar penn-bras Gaetam, ar penn-bras Amalek. Setu aze pennoù-bras deuet eus Elifaz e bro Edom, setu aze mibien Ada. 
GEN.36.17	Setu mibien Reuel mab Ezaü: Ar penn-bras Nahad, ar penn-bras Zerak, ar penn-bras Shamma, ar penn-bras Mizza. Setu aze ar pennoù-bras deuet eus Reuel e bro Edom, ar re-se eo mibien Basmad gwreg Ezaü. 
GEN.36.18	Setu mibien Oholibama gwreg Ezaü: Ar penn-bras Jeush, ar penn-bras Jaelam, ar penn-bras Kora. Setu aze ar pennoù-bras deuet eus Oholibama merc'h Ana, gwreg Ezaü. 
GEN.36.19	Ar re-se eo mibien Ezaü ha setu o pennoù-bras. Eñ a zo Edom. 
GEN.36.20	Setu amañ mibien Seir an Horian, ar re a chome er vro: Lotan, Shobal, Zibeon, Ana, 
GEN.36.21	Dishon, Ezer ha Dishan. Setu aze pennoù-bras an Horianed mibien Seir e bro Edom. 
GEN.36.22	Mibien Lotan a voe Hori hag Hemam. C'hoar Lotan a voe Timna. 
GEN.36.23	Setu amañ mibien Shobal: Alvan, Manahad, Ebal, Shefo hag Onam. 
GEN.36.24	Setu amañ mibien Zibeon: Aya hag Ana. Ana eo an hini a gavas ar mammennoù tomm el lec'h distro e-pad ma vesae ezen Zibeon e dad. 
GEN.36.25	Setu amañ mab Ana: Dishon. Merc'h Ana a voe Oholibama. 
GEN.36.26	Setu amañ mibien Dishon: Hemdan, Eshban, Jitran ha Keran. 
GEN.36.27	Setu amañ mibien Ezer: Bilhan, Zaavan hag Akan. 
GEN.36.28	Setu amañ mibien Dishan: Uz hag Aran. 
GEN.36.29	Setu pennoù-bras an Horianed: Ar penn-bras Lotan, ar penn-bras Shobal, ar penn-bras Zibeon, ar penn-bras Ana, 
GEN.36.30	ar penn-bras Dishon, ar penn-bras Ezer, ar penn-bras Dishan. Setu aze pennoù-bras an Horianed, ar pennoù-bras o doe e bro Seir. 
GEN.36.31	Setu amañ ar rouaned a renas e bro Edom, a-raok ma renas ur roue war vugale Israel: 
GEN.36.32	Bela mab Beor a renas en Edom, hag anv e gêr a oa Dinhaba. 
GEN.36.33	Bela a varvas, ha Jobab mab Zerak eus Bozra a renas en e lec'h. 
GEN.36.34	Jobab a varvas, hag Husham eus bro an Temaniz a renas en e lec'h. 
GEN.36.35	Husham a varvas, hag Hadad mab Bedad a renas en e lec'h. Pilat a drec'has Madian e maezioù Moab. Anv e gêr a oa Avid. 
GEN.36.36	Hadad a varvas, ha Samla eus Masreka a renas en e lec'h. 
GEN.36.37	Samla a varvas, ha Saül eus Reobod war ar stêr a renas en e lec'h. 
GEN.36.38	Saül a varvas, ha Baal-Hanan mab Akbor a renas en e lec'h. 
GEN.36.39	Baal-Hanan mab Akbor a varvas, hag Hadar a renas en e lec'h. Anv e gêr a oa Paü, hag anv e wreg a oa Mehetabeel merc'h Matred merc'h Mezahab. 
GEN.36.40	Setu amañ anvioù ar pennoù-bras deuet eus Ezaü, hervez o ziegezhioù, o lec'hioù hag o anvioù: ar penn-bras Timna, ar penn-bras Alva, ar penn-bras Jeted, 
GEN.36.41	ar penn-bras Oholibama, ar penn-bras Ela, ar penn-bras Pinon, 
GEN.36.42	ar penn-bras Kenaz, ar penn-bras Teman, ar penn-bras Mibzar, 
GEN.36.43	ar penn-bras Magdiel, ar penn-bras Iram. Setu aze pennoù-bras Edom, hervez o chomlec'hioù e bro o dal'ch. Setu aze Ezaü tad an Edomiz.
GEN.37.1	Jakob a chomas e bro Ganaan, e-lec'h ma oa bet e dad o chom. 
GEN.37.2	Setu amañ lignez Jakob. Jozef, oadet a seitek vloaz, a vesae al loened gant e vreudeur. Ar bugel a oa e-kichen mibien Bilha ha mibien Zilpa, gwragez e dad. Ha Jozef a zegase d'e dad o c'homzoù fall. 
GEN.37.3	Israël a gare Jozef muioc'h eget e holl vibien all, rak mab e gozhni e oa, hag e reas dezhañ un doneg a veur a liv. 
GEN.37.4	E vreudeur, o welout penaos e kare e dad anezhañ muioc'h eget e holl vreudeur, a gasae anezhañ, ha ne c'hellent ken komz outañ e peoc'h. 
GEN.37.5	Jozef en doe un huñvre hag he roas da anavezout d'e vreudeur; hag e kasajont anezhañ c'hoazh muioc'h. 
GEN.37.6	Lavarout a reas: Selaouit, me ho ped, an huñvre am eus bet. 
GEN.37.7	Edomp oc'h endrammañ e-kreiz ar parkeier. Setu, va feskenn a savas hag en em zalc'has en e sav, ha neuze ho feskennoù a zeuas en-dro dezhi hag en em stouas dirazi. 
GEN.37.8	E vreudeur a lavaras: Ha ren a ri eta warnomp? Pe hor gouarn a ri? Hag e kasajont anezhañ c'hoazh muioc'h en abeg d'e huñvreoù ha d'e gomzoù. 
GEN.37.9	C'hoazh en doe un huñvre all hag e kontas anezhi d'e vreudeur. Lavarout a reas: Bet em eus c'hoazh un huñvre. Setu, an heol, al loar hag unnek steredenn en em stouent dirazon. 
GEN.37.10	Lavarout a reas kement-se d'e dad ha d'e vreudeur. E dad a c'hourdrouzas anezhañ hag a lavaras: Petra' c'hell bezañ an huñvre-se ac'h eus bet? Ha ret e vo ma teuimp, me, da vamm ha da vreudeur, d'en em stouiñ d'an douar dirazout? 
GEN.37.11	E vreudeur o doa gwarizi outañ, met e dad a zalc'has an traoù-mañ. 
GEN.37.12	E vreudeur a yeas da vesa loened o zad da Sichem. 
GEN.37.13	Israel a lavaras da Jozef: Da vreudeur, ha ne vesaont ket al loened e Sichem? Deus, ma kasin ac'hanout d'o c'havout. Hag e respontas: Setu me amañ! 
GEN.37.14	Lavarout a reas: Kae eta, gwel penaos emañ da vreudeur ha penaos emañ al loened, ha degas din keloù anezho. Kas a reas anezhañ da draonienn Hebron, ha Jozef a zeuas da Sichem. 
GEN.37.15	Un den e gavas o redek dre ar parkeier, hag an den-se a reas goulennoù outañ hag a lavaras: Petra a glaskez? 
GEN.37.16	Respont a reas: Klask a ran va breudeur, lavar din, me az ped, pelec'h e vesaont. 
GEN.37.17	An den a lavaras: Aet int ac'hann, rak klevet em eus anezho o lavarout: Eomp da z-Dotan. Jozef a yeas eta war-lerc'h e vreudeur hag o c'havas e Dotan. 
GEN.37.18	O welout anezhañ a-bell, a-raok ma voe erru tost dezho, e kuzuilhjont a-enep dezhañ evit e lazhañ. 
GEN.37.19	Lavarout a rejont an eil d'egile: Setu, emañ an huñvreer o tont. 
GEN.37.20	Bremañ eta, deuit, lazhomp anezhañ ha taolomp eñ en ur puñs bennak, hag e lavarimp en devo debret anezhañ ul loen gouez. Hag e welimp petra a zeuio da vezañ e huñvreoù. 
GEN.37.21	Ruben a glevas kement-se hag a dennas anezhañ eus o daouarn. Lavarout a reas: Na lamomp ket e vuhez digantañ. 
GEN.37.22	Ruben a lavaras: Na skuilhit ket gwad, taolit anezhañ er puñs-glav-se a zo el lec'h distro ha na lakait ket ho taouarn warnañ. Kement-se a oa evit e lemel eus o daouarn hag e reiñ d'e dad. 
GEN.37.23	Adalek ma oa en em gavet Jozef e-kichen e vreudeur, e tiwiskjont anezhañ eus e doneg, an doneg a veur a liv a oa warnañ, 
GEN.37.24	hag e krogjont ennañ d'e deurel er puñs. Ar puñs a oa goullo, ne oa ket dour ennañ. 
GEN.37.25	Neuze ec'h azezjont da zebriñ bara. O sevel o daoulagad, e weljont ur strollad Ismaeliz o tont eus Galaad, o c'hañvaled bec'hiet gant louzoù-frondus, balzam ha mir, a yae d'o c'has d'an Ejipt. 
GEN.37.26	Juda a lavaras d'e vreudeur: Da betra e servijfe deomp lazhañ hor breur ha kuzhat e wad? 
GEN.37.27	Deuit, gwerzhomp anezhañ d'an Ismaeliz, ha ra ne vo ket hon daouarn warnañ, rak hor breur, hor c'hig eo. Hag e vreudeur a sentas outañ. 
GEN.37.28	Evel ma tremene marc'hadourien madianat, e tennjont hag e tapjont Jozef eus ar puñs, hag e werzhjont Jozef evit ugent pezh arc'hant d'an Ismaeliz. Ar re-mañ e gasas d'an Ejipt. 
GEN.37.29	Ruben a zistroas d'ar puñs-glav ha setu, Jozef ne oa ket ennañ. Regiñ a reas e zilhad 
GEN.37.30	hag e tistroas da gavout e vreudeur, hag e lavaras: Ar bugel n'emañ ket ennañ! Ha me, pelec'h ez in? 
GEN.37.31	Kemer a rejont toneg Jozef ha, lazhet ganto ur bouc'h, e soubjont an doneg er gwad. 
GEN.37.32	Kas a rejont d'o zad an doneg a veur a liv, o lavarout: Kavet hon eus kement-mañ. Anavez hag eo toneg da vab pe n'eo ket. 
GEN.37.33	Hag ec'h anavezas anezhi, hag e lavaras: Toneg va mab eo. Ul loen gouez en deus e zebret, a-dra-sur Jozef a zo bet drailhet. 
GEN.37.34	Regiñ a reas e zilhad hag e lakaas ur sac'h war e zivgroazell. E-pad pell e tougas kañv d'e vab. 
GEN.37.35	E holl vibien hag e holl verc'hed a zeuas d'e frealziñ, met ne felle ket dezhañ bezañ frealzet. Lavarout a reas: Diskenn a rin e kañv etrezek va mab e lec'h ar varv! Hag e dad a ouele dezhañ. 
GEN.37.36	Ar Vadianiz a werzhas anezhañ en Ejipt da b-Potifar, ofiser Faraon, penn eus e warded.
GEN.38.1	C'hoarvezout a reas en amzer-se ma pellaas Juda digant e vreudeur ha ma'z eas etrezek un den eus Adullam anvet Hira. 
GEN.38.2	Juda a welas eno merc'h ur C'hananead anvet Shua, hag e kemeras anezhi hag ez eas daveti. 
GEN.38.3	Koñseviñ a reas hag e c'hanas ur mab, hag e c'halvas anezhañ Er 
GEN.38.4	Koñseviñ a reas c'hoazh hag e c'hanas ur mab, hag e c'halvas anezhañ Onan 
GEN.38.5	Genel a reas c'hoazh ur mab hag e c'halvas anezhañ Shela 
GEN.38.6	Juda a gemeras ur wreg anvet Tamar evit Er e gentañ-ganet. 
GEN.38.7	Er, kentañ-ganet Juda, a voe fall dirak daoulagad an 
GEN.38.8	Neuze Juda a lavaras da Onan: Kae davet gwreg da vreur, kemer anezhi evel breur-kaer ha sav ul lignez da'z preur. 
GEN.38.9	Onan a ouie penaos al lignez-se ne vije ket dezhañ, ha pa'z ae davet gwreg e vreur, en em saotre d'an douar kuit da reiñ ul lignez d'e vreur. 
GEN.38.10	Ar pezh a rae a zisplije d'an 
GEN.38.11	Juda a lavaras da Damar e verc'h-kaer: Chom intañvez e ti da dad betek ma vo Shela va mab deuet d'e vent. Rak lavarout a reas: Diwallomp na varvfe eñ ivez evel e vreudeur. Tamar a yeas hag a chomas e ti he zad. 
GEN.38.12	An deizioù a dremenas ha merc'h Shua gwreg Juda a varvas. Pa voe Juda frealzet, e pignas etrezek touzerien e zeñved da Dimna gant e vignon Hira an Adullamat. 
GEN.38.13	Ar c'heloù a voe roet da Damar, o lavarout: Setu, da dad-kaer a bign da Dimna da douzañ e zeñved. 
GEN.38.14	Neuze e kuitaas he dilhad intañvez, en em c'holoas gant ur gouel, en em bakas hag ec'h azezas e dor Enaim a zo war hent Timna. Rak e wele e oa deuet Shela d'e vent, ha ne oa ket roet dezhañ da wreg. 
GEN.38.15	Juda he gwelas hag he c'hemeras evit ur c'hast, rak goloet he doa he dremm. 
GEN.38.16	En em distreiñ a reas d'he c'havout war an hent hag e lavaras: Deus, me az ped, ma'z in ganit. Rak ne ouie ket e oa e verc'h-kaer. Hi a lavaras: Petra a roi din evit dont ganit? 
GEN.38.17	Lavarout a reas: Degas a rin dit ur c'havrig eus an tropell. Hi a lavaras: Ha reiñ a ri din ur c'hred, betek ma he degasi? 
GEN.38.18	Lavarout a reas: Pehini eo ar c'hred a roin dit? Hi a lavaras: Da siell, da gordennig ha da vazh a zo en da zorn. Hag e roas anezho dezhi. Neuze ez eas daveti hag e koñsevas dioutañ. 
GEN.38.19	Sevel a reas hag ez eas kuit. Hag e kuitaas he gouel hag e wiskas he dilhad intañvez. 
GEN.38.20	Juda a gasas ar c'havrig dre e vignon an Adullamat, evit tennañ ar c'hred eus daouarn ar wreg-se. Met n'he c'havas ket. 
GEN.38.21	Goulennata a reas tud al lec'h-se, o lavarout: Pelec'h emañ ar c'hast a oa en Enaim war an hent? Respont a rejont: N'eus bet amañ gast ebet. 
GEN.38.22	Distreiñ a reas da gavout Juda hag e lavaras: Ne'm eus ket kavet anezhi, ha zoken tud al lec'h-se o deus lavaret: N'eus bet amañ gast ebet. 
GEN.38.23	Juda a lavaras: Ra viro ar c'hred! Ne c'hellomp ket bezañ dismegañset. Setu, em eus kaset ar c'havrig-se ha ne'c'h eus ket he c'havet. 
GEN.38.24	Erruout a reas penaos, war-dro tri miz goude, e voe roet keloù da Juda, o lavarout: Tamar, da verc'h-kaer, a zo en em roet d'ar gasterezh ha zoken setu, he deus koñsevet eus he gasterezh. Ha Juda a lavaras: Lakait anezhi da vont er-maez, ma vo devet. 
GEN.38.25	Evel ma he lakaed er-maez, e kasas da lavarout d'he zad-kaer: Koñsevet em eus dre an den e oa an traoù-mañ dezhañ. Hag e lavaras: Anavez, me az ped, da biv eo ar siell, ar gordennig hag ar vazh-mañ. 
GEN.38.26	Juda o anavezas hag a lavaras: Reishoc'h eo egedon, dre ma ne'm eus ket he roet da Shela va mab. Ha n'anavezas ken anezhi. 
GEN.38.27	Pa voe poent dezhi gwilioudiñ, setu ma oa gevelled en he c’hof. 
GEN.38.28	E-pad ma wilioude, unan a roas e zorn, hag an amiegez e dapas hag a stagas outañ un neudenn ruz, o lavarout: Hemañ eo an hini kentañ. 
GEN.38.29	Met evel ma tenne e zorn, setu, e vreur a zeuas er-maez. Hi a lavaras: Pebezh freuz ac'h eus graet! Hag e voe anvet Perez 
GEN.38.30	Neuze e vreur a zeuas gant e zorn kelc'hiet gant an neudenn ruz, hag e voe anvet Zerak. 
GEN.39.1	Jozef a voe kaset en Ejipt, ha Potifar, ofiser Faraon ha penn e warded, den Ejipsian, a brenas anezhañ digant an Ismaeliz o doa e zegaset. 
GEN.39.2	An 
GEN.39.3	E vestr a welas penaos e oa an 
GEN.39.4	Jozef a gavas trugarez dirak e zaoulagad hag a servijas anezhañ. Lakaet e voe da vestr war e di, ha kement en doa a voe etre e zaouarn. 
GEN.39.5	Abaoe ma en doa e lakaet da vestr war e di ha war gement en doa, an 
GEN.39.6	Hag e lezas etre daouarn Jozef kement en doa, ha ne gemere anaoudegezh eus netra gantañ nemet eus ar boued a zebre. Jozef a oa kaer a vent ha kaer a zremm. 
GEN.39.7	Goude an traoù-mañ, e c'hoarvezas ma taolas gwreg e vestr he daoulagad war Jozef hag e lavaras: Kousk ganin. 
GEN.39.8	Met eñ ne reas ket hag a lavaras da wreg e vestr: Setu, va mestr ne gemer ganin anaoudegezh ebet eus ar pezh a zo en ti hag en deus lakaet etre va daouarn kement a zo dezhañ. 
GEN.39.9	Den n'eo uheloc'h en ti-mañ egedon ha n'en deus difennet ouzhin stekiñ ouzh tra ebet nemet ouzhit-te, dre ma'z out e wreg. Penaos e rafen un droug ken bras hag e pec'hfen a-enep Doue? 
GEN.39.10	Daoust ma komze bemdez da Jozef, ne fellas ket dezhañ he selaou evit kousket ganti na bezañ ganti. 
GEN.39.11	C'hoarvezout a reas un devezh ma teuas en ti d'ober e labour ha ne voe eno den eus tud an tiegezh. 
GEN.39.12	Hi a grogas ennañ dre e zilhad, o lavarout: Kousk ganin! Met lezel a reas e zilhad etre he daouarn hag e tec'has kuit er-maez. 
GEN.39.13	Adalek ma welas penaos en doa lezet e zilhad etre he daouarn da dec'hout kuit er-maez, 
GEN.39.14	e c'halvas tud he zi hag e komzas dezho, o lavarout: Gwelit, degaset eo bet deomp un Hebread evit touellañ ac'hanomp. Deuet eo davedon da gousket ganin, met kriet em eus a-vouezh uhel. 
GEN.39.15	Adalek m'en deus va c'hlevet o sevel va mouezh hag o krial, en deus lezet e zilhad em c'hichen hag eo tec'het kuit er-maez. 
GEN.39.16	Hag e lakaas dilhad Jozef en he c'hichen betek ma teuas he mestr d'ar gêr. 
GEN.39.17	Neuze e lavaras an hevelep komzoù evel-henn: Ar sklavour hebreat ac'h eus degaset a zo deuet davedon evit va zromplañ. 
GEN.39.18	Met evel ma em eus savet va mouezh ha ma em eus kriet, en deus lezet e zilhad em c'hichen hag eo tec'het kuit er-maez. 
GEN.39.19	Adalek m'en doe mestr Jozef klevet komzoù e wreg a lavare: Setu aze ar pezh en deus graet da sklavour din! e tanas e gounnar. 
GEN.39.20	Mestr Jozef e gemeras hag a lakaas anezhañ en toull-bac'h, e-lec'h ma veze dalc'het prizonidi ar roue. Eno e voe eta, en toull-bac'h. 
GEN.39.21	Met an 
GEN.39.22	Penn an toull-bac'h a lakaas etre daouarn Jozef an holl brizonidi a oa en toull-bac'h, ha kement a oa graet eno a veze graet drezañ. 
GEN.39.23	Penn an toull-bac'h ne adwele netra eus ar pezh en doa Jozef etre e zaouarn, abalamour ma oa an 
GEN.40.1	Goude an traoù-mañ, e c'hoarvezas penaos hanafer ha baraer roue an Ejipt a feukas o mestr roue an Ejipt. 
GEN.40.2	Faraon a fuloras a-enep e zaou ofiser, a-enep an hanafer bras hag ar baraer bras, 
GEN.40.3	hag a lakaas anezho e ti penn ar warded, en toull-bac'h, e-lec'h ma voe dalc'het Jozef. 
GEN.40.4	Penn ar warded o lakaas etre daouarn Jozef hag e servije anezho. Hag e voent un nebeud amzer en toull-bac'h. 
GEN.40.5	O-daou o doe un huñvre, pep hini e hini, en hevelep nozvezh, pep hini e huñvre da zisplegañ dezhañ, kenkoulz an hanafer evel baraer roue an Ejipt, ar re a oa dalc'het en toull-bac'h. 
GEN.40.6	Jozef, o tont d'o c'havout diouzh ar beure, a sellas outo ha setu, e oant trist. 
GEN.40.7	Hag e reas goulennoù digant ofiserien Faraon a oa gantañ en toull-bac'h e-barzh ti e vestr, o lavarout dezho: Perak emaoc'h trist hiziv? 
GEN.40.8	Lavarout a rejont: Un huñvre hon eus bet ha n'eus den d'he displegañ. Jozef a lavaras: An displegadennoù, ha n'int ket da Zoue? Kontit din, me ho ped. 
GEN.40.9	An hanafer bras a gontas e huñvre da Jozef evel-se: Huñvreal a raen ha setu, ur winienn a oa dirazon, 
GEN.40.10	hag ar winienn-se he doa tri brank. War a seblant e bountas, he bleunioù a zeuas er-maez hag he blokadoù a roas rezin darev. 
GEN.40.11	Hanaf Faraon a oa em dorn. Hag e kemeris ar rezin, e waskis anezho en hanaf Faraon hag e lakais an hanaf e dorn Faraon. 
GEN.40.12	Jozef a lavaras: Setu amañ an displegadenn: An tri brank a zo tri devezh. 
GEN.40.13	A-benn tri devezh Faraon a savo da benn hag a adlakaio ac'hanout en da garg. Lakaat a ri hanaf Faraon en e zorn evel ma raes diagent pa oas e hanafer. 
GEN.40.14	Met az pez soñj ac'hanon pa vi eürus ha diskouez da vadelezh em c'heñver, me az ped. Komz ac'hanon da Faraon ha laka ac'hanon da vont er-maez eus an ti-mañ. 
GEN.40.15	Rak a-dra-sur, me a zo bet laeret eus bro an Hebreed, hag amañ kennebeut ne'm eus graet netra evit bezañ lakaet en toull-mañ. 
GEN.40.16	Ar baraer bras, o welout en doa roet Jozef un displegadenn ken brav, a lavaras dezhañ: Me ivez a huñvree ha setu, em boa teir fanerad bara gwenn war va fenn. 
GEN.40.17	Er baner uhelañ e oa evit Faraon meuzioù a bep seurt graet gant ur baraer hag al laboused o debre er baner a oa war va fenn. 
GEN.40.18	Jozef a respontas hag a lavaras: Setu amañ an displegadenn: An teir faner a zo tri devezh. 
GEN.40.19	A-benn tri devezh Faraon a savo da benn diwarnout hag a grougo ac'hanout ouzh ur c'hoad, hag al laboused a zebro da gig diwarnout. 
GEN.40.20	An trede deiz, deiz-ha-bloaz Faraon, e reas ur fest d'e holl servijerien hag e savas penn an hanafer bras ha penn ar baraer bras e-kreiz e servijerien. 
GEN.40.21	Adlakaat a reas an hanafer bras en e garg a hanafer evit ma lakaje an hanaf e-barzh dorn Faraon, 
GEN.40.22	met e krougas ar baraer bras evel m'en doa displeget Jozef dezho. 
GEN.40.23	An hanafer bras n'en doe ket soñj eus Jozef met e ankounac'haas.
GEN.41.1	A-benn daou vloaz e c'hoarvezas m'en doe Faraon un huñvre. Setu, en em zalc'he tost d'ar stêr. 
GEN.41.2	Ha setu, e pignas seizh buoc'h kaer da welout ha lart eus ar stêr, hag e peurjont er prad. 
GEN.41.3	Ha setu, seizh buoc'h all fall da welout ha treut a bignas eus ar stêr en o goude, hag en em zalc'hjont e-kichen ar re all war vord ar stêr. 
GEN.41.4	Ar buoc'hed fall da welout ha treut a zebras ar seizh buoc'h kaer da welout ha lart. Ha Faraon a zihunas. 
GEN.41.5	Hag e kouskas hag ec'h huñvreas un eil gwech. Setu, seizh tañvouezenn druz ha brav a vountas war un hevelep korzenn. 
GEN.41.6	Ha seizh tañvouezenn treut ha devet gant avel ar sav-heol a greskas en o goude. 
GEN.41.7	An tañvouezennoù treut a lonkas ar seizh tañvouezenn druz ha leun. Ha Faraon a zihunas. Setu an huñvre. 
GEN.41.8	Diouzh ar beure, e spered a voe strafuilhet hag e kasas da c'hervel holl hudourien hag holl re fur an Ejipt. Faraon a lavaras e huñvreoù met ne oa den evit o displegañ dezhañ. 
GEN.41.9	Neuze an hanafer bras a gomzas da Faraon, o lavarout: Emaon o vont da eñvoriñ hiziv va mankoù. 
GEN.41.10	Faraon en em lakaas droug ennañ a-enep e servijerien hag a lakaas ac'hanon en toull-bac'h, e ti penn ar warded, me hag ar baraer bras. 
GEN.41.11	Neuze hor boe, eñ ha me, un huñvre en un hevelep nozvezh. Huñvreal a rejomp, pep hini e huñvre da zisplegañ dezhañ. 
GEN.41.12	Eno ganeomp e oa un den yaouank hebreat, servijer penn ar warded, hag e lavarjomp dezhañ hon huñvreoù hag o displegas deomp. Reiñ a reas da bep hini un displegadenn hervez e huñvre. 
GEN.41.13	An traoù a zo en em gavet evel m'en doa o displeget, adlakaet on bet em c'harg hag eñ a voe krouget. 
GEN.41.14	Faraon a gasas da c'hervel Jozef, a oa lakaet buan er-maez eus an toull-bac'h. Aotennet e oa, lakaet e oa da cheñch e zilhad, hag e teuas da gavout Faraon. 
GEN.41.15	Faraon a lavaras da Jozef: Un huñvre am eus graet ha n'eus den ebet da reiñ an displegadenn anezhi. Klevet em eus lavarout e tisplegez un huñvre pa glevez anezhi. 
GEN.41.16	Jozef a respontas da Faraon, o lavarout: N'eo ket me, Doue eo a roio da Faraon ur respont a beoc'h. 
GEN.41.17	Faraon a lavaras da Jozef: Em huñvre, setu, en em zalc'hen war vord ar stêr. 
GEN.41.18	Ha setu, eus ar stêr e pignas seizh buoc'h lart ha kaer da welout, hag e peurjont er prad. 
GEN.41.19	Ha setu, seizh buoc'h all a bignas en o goude, dister, fall-meurbet da welout ha treut, n'em boa biskoazh gwelet reoù all ken vil en holl vro Ejipt. 
GEN.41.20	Ar buoc'hed treut ha fall da welout a zebras ar seizh buoc'h lart kentañ. 
GEN.41.21	Mont a rejont en o c'hof hep na seblantjent bezañ aet ennañ, hag e oant ken fall da welout ha diagent. Neuze en em zihunis. 
GEN.41.22	Gwelout a ris c'hoazh, oc'h huñvreal, seizh tañvouezenn leun ha brav a vountas war un hevelep korzenn. 
GEN.41.23	Ha seizh tañvouezenn disec'h, treut ha devet gant avel ar sav-heol a greskas en o goude. 
GEN.41.24	An tañvouezennoù treut a lonkas ar seizh tañvouezenn brav. Lavaret em eus kement-se d'an hudourien, met hini anezho n'en displeg din. 
GEN.41.25	Jozef a lavaras da Faraon: Ar pezh en deus gwelet Faraon en e huñvre a zo un dra hepken, Doue en deus disklêriet da Faraon ar pezh ez a d'ober. 
GEN.41.26	Ar seizh buoc'h brav a zo seizh vloaz hag ar seizh tañvouezenn vrav a zo seizh vloaz: un hevelep huñvre eo. 
GEN.41.27	Ar seizh buoc'h treut ha fall da welout a bignas goude ar re-se a zo seizh vloaz. Hag ar seizh tañvouezenn c'houllo ha devet gant avel ar sav-heol a vo seizh vloaz a naonegezh. 
GEN.41.28	Kement-se am eus lavaret da Faraon: Doue en deus roet da anavezout da Faraon ar pezh ez a d'ober. 
GEN.41.29	Setu ez a d'en em gavout seizh vloaz a fonnder en holl vro Ejipt. 
GEN.41.30	Met e teuio seizh vloaz a naonegezh en o goude hag an holl fonnder-se a vo ankounac'haet e bro Ejipt, hag an naonegezh a guzumo ar vro. 
GEN.41.31	Ar fonnder n'en em ziskouezo ken er vro abalamour d'an naonegezh a zeuio goude, rak gwall vras e vo. 
GEN.41.32	Ha diwar-benn ma'z eo an huñvre en em roet div wech da Faraon, eo abalamour ma'z eo kement-se divizet gant Doue, ha pres 'zo gant Doue henn ober. 
GEN.41.33	Bremañ, ra zibabo Faraon un den skiantek ha fur ha ra lakaio anezhañ war vro Ejipt. 
GEN.41.34	Ra lakaio eta Faraon kefridiourien war ar vro ha ra dailhint ar bempvedenn diwar vro Ejipt e-pad ar seizh vloavezh a fonnder, 
GEN.41.35	ra zastumint an holl vevañs eus ar bloavezhioù mat a zeuio bremañ, dindan urzh Faraon ra zaspugnint gwinizh ha bevañs er c'hêrioù ha ra o diwallint. 
GEN.41.36	Ar bevañs-se a vo a-du evit ar vro, evit ar seizh vloavezh a naonegezh a zeuio e bro Ejipt, evit na vo ket ar vro kuzumet gant an naonegezh. 
GEN.41.37	Ar c'homzoù-se a blijas da Faraon ha d'e holl servijerien. 
GEN.41.38	Faraon a lavaras d'e servijerien: Ha kavout a rafen un den evel hemañ, un den en deus spered Doue ennañ? 
GEN.41.39	Ha Faraon a lavaras da Jozef: P'en deus roet Doue dit da anavezout kement-mañ, n'eus den skiantek ha fur eveldout. 
GEN.41.40	Te eo a vo mestr war va zi, ha va holl bobl a sento ouzh da c'henoù. Brasoc'h e vin hepken egedout dre an tron. 
GEN.41.41	Faraon a lavaras da Jozef: Sell, da lakaat a ran da vestr war holl vro Ejipt. 
GEN.41.42	Faraon a lamas e walenn diwar e zorn hag he lakaas ouzh dorn Jozef. Hag e wiskas anezhañ gant dilhad lin fin, hag e lakaas ur gelc'henn aour en-dro d'e c'houzoug. 
GEN.41.43	En lakaas da bignat war e eil karr, hag e veze kriet a-raok dezhañ: D'an daoulin! En lakaas da vestr war holl vro Ejipt. 
GEN.41.44	Faraon a lavaras da Jozef: Me eo Faraon! Hepdout den ne savo e zorn pe e droad en holl vro Ejipt. 
GEN.41.45	Faraon a c'halvas Jozef Zafnad-Paneak
GEN.41.46	Jozef a oa oadet a dregont vloaz pa en em zalc'has dirak Faraon roue Ejipt. Jozef eta a yeas kuit a-zirak Faraon hag a redas holl vro Ejipt. 
GEN.41.47	An douar a roas gant fonnder e-pad ar seizh vloavezh a leunder. 
GEN.41.48	Jozef a zastumas an holl vevañs eus ar seizh vloavezh-se e bro Ejipt hag a lakaas ar bevañs er c'hêrioù. Lakaat a reas e pep kêr ar bevañs eus an douaroù a ziwar-dro. 
GEN.41.49	Jozef a zastumas un niver ken bras a winizh ma oa evel traezh ar mor, kement ken na gonted ken anezhañ dre ma ne oa ken niver evit kontañ. 
GEN.41.50	A-raok n'en em gavas ar bloavezhioù a naonegezh, e c'hanas da Jozef daou vab, ganet dezhañ gant Asnad merc'h Poti-Fera beleg On. 
GEN.41.51	Jozef a c'halvas ar c'hentañ-ganet Manase
GEN.41.52	Hag e c'halvas an eil Efraim
GEN.41.53	Neuze ec'h echuas ar seizh vloavezh a leunder a voe e bro Ejipt. 
GEN.41.54	Ar seizh vloavezh a naonegezh a zeuas, evel m'en doa lavaret Jozef. An naonegezh a voe en holl vroioù met en holl vro Ejipt e voe bara. 
GEN.41.55	Pa holl vro Ejipt a voe en naonegezh, ar bobl a grias da Faraon evit kaout bara. Faraon a respontas d'an holl Ejipsianed: It da gavout Jozef ha grit ar pezh a lavaro deoc'h. 
GEN.41.56	An naonegezh a voe eta war holl c'horre ar vro, ha Jozef a zigoras an holl c'hrignoloù hag a werzhas d'an Ejipsianed. An naonegezh a oa bras e bro Ejipt. 
GEN.41.57	Hag eus an holl vroioù e teued d'an Ejipt da brenañ gwinizh digant Jozef, rak an naonegezh a oa bras war an douar holl.
GEN.42.1	Jakob, o welout e oa gwinizh da werzhañ en Ejipt, a lavaras d'e vibien: Perak e sellit an eil ouzh egile? 
GEN.42.2	Lavarout a reas: Setu, klevet em eus ez eus gwinizh da werzhañ en Ejipt. It eta di ha prenit gwinizh evidomp, evit ma vevimp ha na varvimp ket. 
GEN.42.3	Neuze dek vreur eus Jozef a ziskennas da brenañ gwinizh en Ejipt. 
GEN.42.4	Jakob ne gasas ket Benjamin breur Jozef gant e vreudeur, rak e lavaras: Diwallomp na errufe ur gwalleur gantañ! 
GEN.42.5	Mibien Israel a zeuas da brenañ gwinizh e-touez ar re a zeue ivez, rak an naonegezh a oa e bro Ganaan. 
GEN.42.6	Jozef a oa mestr er vro. Eñ eo a werzhe gwinizh da holl bobl ar vro. Breudeur Jozef a zeuas eta hag a stouas dirazañ, an dremm ouzh an douar. 
GEN.42.7	Jozef a welas e vreudeur hag o anavezas, met e reas evel an estrañjour ganto hag e komzas outo gant ruster. Lavarout a reas: A-belec'h e teuit? Hag e respontjont: Eus bro Ganaan evit prenañ boued. 
GEN.42.8	Jozef a anavezas eta e vreudeur, met int n'anavezjont ket anezhañ. 
GEN.42.9	Jozef a soñjas en huñvreoù en doa bet diwar o fenn hag e lavaras: Spierien oc'h, deuet oc'h evit gwelout lec'hioù dinerzh ar vro. 
GEN.42.10	Respont a rejont dezhañ: Nann va aotrou, da servijerien a zo deuet da brenañ boued. 
GEN.42.11	Holl ez omp mibien d'un hevelep den, ni a zo tud vat, da servijerien n'int ket spierien. 
GEN.42.12	Lavarout a reas: Tamm ebet! Deuet oc'h evit gwelout lec'hioù dinerzh ar vro. 
GEN.42.13	Hag e respontjont: Ni, da servijerien, a zo daouzek breur, mibien d'un hevelep den e bro Ganaan ha setu, an hini yaouankañ a zo hiziv gant hon tad, egile n'emañ ken. 
GEN.42.14	Jozef a lavaras: Kement-se am eus lavaret deoc'h, spierien oc'h. 
GEN.42.15	Setu penaos e viot amprouet: Dre vuhez Faraon, n'eot ket kuit ac'hann ken na vo ho preur yaouankañ deuet. 
GEN.42.16	Kasit unan ac'hanoc'h ha ra zegaso ho preur, ha c'hwi, chomit prizonidi amañ. Ra vo amprouet ho komzoù evit gwelout hag emañ ar wirionez ganeoc'h. Anez, dre vuhez Faraon, spierien oc'h. 
GEN.42.17	Hag e lakaas anezho en toull-bac'h asambles e-pad tri devezh. 
GEN.42.18	D'an trede deiz, Jozef a lavaras: Grit kement-mañ hag e vevot. Doue a zoujan! 
GEN.42.19	Mar d-oc'h tud vat, ra chomo unan ac'hanoc'h, ho preur, ereet en ho toull-bac'h ha c'hwi, it da gas ar gwinizh evit pourvezañ d'ho tiegezh 
GEN.42.20	ha degasit ho preur yaouankañ din, evel-se e vo amprouet ho komzoù ha ne varvot ket. Kement-se a rejont. 
GEN.42.21	Hag e lavarjont an eil d'egile: E gwirionez kablus omp e-keñver hor breur, rak gwelet hon eus enkrez e ene pa c'houlenne ouzhimp trugarez ha n'hon eus ket e selaouet. Setu perak an enkrez-mañ a zo en em gavet ganeomp. 
GEN.42.22	Ruben a respontas o lavarout: Ha ne'm eus ket lavaret deoc'h: Na rit ket ar pec'hed-se a-enep ar bugel? Met n'hoc'h eus ket selaouet ha setu, e wad a zo goulennet diouzhimp. 
GEN.42.23	Ne ouient ket e komprene Jozef, dre ma komze outo dre ur jubennour. 
GEN.42.24	En em zistroas diouto da ouelañ. Neuze e teuas d'o c'havout en-dro hag e komzas outo; neuze e kemeras diouto Simeon hag ec'h ereas anezhañ dirak o daoulagad. 
GEN.42.25	Jozef a c'hourc'hemennas leuniañ o seier gant gwinizh, lakaat arc'hant pep hini en e sac'h ha reiñ dezho pourvezioù evit an hent. Ar pezh a voe graet. 
GEN.42.26	Neuze e lakajont ar gwinizh war o ezen hag ez ejont kuit. 
GEN.42.27	Unan anezho a zigoras e sac'h evit reiñ boued d'e azen en ostaleri, hag e welas e arc'hant. Setu, e oa e genoù ar sac'h. 
GEN.42.28	Lavarout a reas d'e vreudeur: Va arc'hant a zo bet roet din en-dro hag emañ amañ em sac'h. O c'halonoù a vankas dezho hag e lavarjont en ur grenañ an eil d'egile: Petra en deus graet Doue deomp? 
GEN.42.29	Dont a rejont da gavout Jakob o zad e bro Ganaan, hag e tisplegjont dezhañ an holl draoù a oa erruet ganto, o lavarout: 
GEN.42.30	An den hag a zo mestr ar vro en deus komzet deomp gant ruster hag en deus hor c'hemeret evit spierien. 
GEN.42.31	Lavaret hon eus dezhañ: Ni a zo tud vat, n'omp ket spierien, 
GEN.42.32	daouzek breur emaomp, mibien hon tad, unan ac'hanomp n'emañ ken hag an hini yaouankañ a zo hiziv gant hon tad e bro Ganaan. 
GEN.42.33	Hag an den, an hini a zo mestr ar vro, en deus lavaret: Evel-henn ec'h anavezin hag oc'h tud vat: Lezit ganin unan eus ho preudeur, kemerit ar pezh a zo ret evit pourvezañ d'ho tiegezh, it kuit 
GEN.42.34	ha degasit din ho preur yaouank. Neuze ec'h anavezin n'oc'h ket spierien met tud vat. Me a roio deoc'h ho preur hag e c'hellot mont-dont er vro. 
GEN.42.35	Evel ma c'houllonderjont o seier, setu, pakad arc'hant pep hini anezho a oa en e sac'h. Gwelout a rejont, int hag o zad, o fakadoù arc'hant hag o doe aon. 
GEN.42.36	Jakob o zad a lavaras: Forc'het on diouzh va bugale ganeoc'h: Jozef n'emañ ken ha Simeon n'emañ ken, hag e tapfec'h Benjamin! Warnon-me eo kouezhet an holl draoù-mañ! 
GEN.42.37	Ruben a gomzas d'e dad hag a lavaras: Te a lakaio va daou vab d'ar marv ma ne zegasan ket anezhañ dit. Fiz anezhañ ennon hag en rentin dit. 
GEN.42.38	Respont a reas: Va mab ne ziskenno ket ganeoc'h rak e vreur a zo marv, hag hemañ a chom e-unan. Ma c'hoarvezfe gwalleur gantañ en hent emaoc'h o vont, e lakafec'h va blev gwenn da ziskenn gant glac'har e lec'h ar marv.
GEN.43.1	An naonegezh a oa gwall vras er vro. 
GEN.43.2	P'o doe echuet da zebriñ ar gwinizh o doa degaset eus an Ejipt, o zad a lavaras: Distroit da brenañ un tamm boued deomp. 
GEN.43.3	Juda a respontas: An den-se en deus lavaret kreñv deomp: Ne welot ket va dremm nemet e vefe ho preur ganeoc'h. 
GEN.43.4	Mar kasez hor breur ganeomp, mont a raimp hag e prenimp boued dit. 
GEN.43.5	Met ma ne gasez ket anezhañ, ne d-aimp ket di rak an den-se en deus lavaret: Ne welot ket va dremm nemet e vefe ho preur ganeoc'h. 
GEN.43.6	Hag Israel a lavaras: Perak hoc'h eus graet ar boan-se din o tisklêriañ d'an den-se ho poa c'hoazh ur breur? 
GEN.43.7	Respont a rejont: An den-se en deus goulennet diganeomp titouroù diwar-benn ac'hanomp ha diwar-benn hon tiegezh, o lavarout: Hag eo c'hoazh ho tad bev? Bez' hoc'h eus ur breur? Respontet hon eus dezhañ d'e c'houlennoù. Ha gallout a raemp anavezout e lavarje: Degasit ho preur? 
GEN.43.8	Juda a lavaras da Israel e dad: Kas ar bugel ganin, ha ni a savo hag a yelo. Evel-se e vevimp ha ne varvimp ket, ni, te hag hor bugale. 
GEN.43.9	Me a zo kret evitañ, digant va dorn en adc'houlenni. Ma ne zegasan ket anezhañ dit ha ma ne ginnigan ket anezhañ dirak da zremm, e vin kablus en da geñver da viken. 
GEN.43.10	Rak ma n'hor bije ket daleet, e vijemp bet bremañ div wech distro. 
GEN.43.11	Israel o zad a lavaras: Mar d-eo evel-se, grit eta kement-mañ: Kemerit en ho seier eus gwellañ frouezh ar vro ha kasit ur prof d'an den-se: un nebeudad balzam, un nebeudad mel, louzoù-frondus, mir, pistachez hag alamandez. 
GEN.43.12	Kemerit arc'hant all etre ho taouarn hag adkasit en ho taouarn an arc'hant a zo bet lakaet deoc'h e genoù ho seier, marteze e oa un errol. 
GEN.43.13	Kemerit ivez ho preur, savit ha distroit etrezek an den-se. 
GEN.43.14	Ra roio an Doue hollc'halloudek deoc'h trugarez dirak an den-se, ra laosko deoc'h ho preur all ha Benjamin! Ha mar d-eo ret din bezañ forc'het diouzh va bugale, ra vin forc'het! 
GEN.43.15	Kemer a rejont eta ar prof hag an doubl a arc'hant en o daouarn, ha Benjamin. Goude, o sevel, ez ejont d'an Ejipt hag en em zalc'hjont dirak Jozef. 
GEN.43.16	Jozef a welas Benjamin ganto hag a lavaras da vestr e di: Kas an dud-se d'an ti, lazh ul loen bennak ha fich anezhañ, rak debriñ a raint ganin da greisteiz. 
GEN.43.17	An den a reas evel m'en doa lavaret Jozef hag a gasas an dud-mañ da di Jozef. 
GEN.43.18	An dud-mañ o doe aon pa voent kaset da di Jozef, hag e lavarjont: Abalamour d'an arc'hant a voe adlakaet en hor seier ar wech kentañ eo e kaser ac'hanomp, evit en em daoler hag en em stlaper warnomp, hag hor c'hemer evit sklavourien ha kregiñ en hon ezen. 
GEN.43.19	Neuze e tostajont ouzh mestr ti Jozef hag e komzjont dezhañ e-tal an nor, 
GEN.43.20	o lavarout: Aotrou, selaou ac'hanomp! Deuet omp ur wech kentañ da brenañ boued 
GEN.43.21	ha, pa oamp en em gavet en ostaleri ha ma tigorjomp hor seier, setu, arc'hant pep hini ac'hanomp a oa e genoù e sac'h, hon arc'hant hervez e bouez, hag hon eus henn distroet etre hon daouarn. 
GEN.43.22	Degaset hon eus arc'hant all ganeomp en hon daouarn evit prenañ boued. N'ouzomp ket piv en doa lakaet hon arc'hant en hor seier. 
GEN.43.23	Eñ a lavaras: Ra vo ar peoc'h ganeoc'h! N'ho pet ket aon, ho Toue eo. Doue ho tad eo an hini en deus roet un teñzor deoc'h en ho seier, resevet em eus hoc'h arc'hant. Hag e tegasas dezho Simeon. 
GEN.43.24	An den-se a gasas anezho e ti Jozef. Reiñ a reas dour dezho hag e walc'hjont o zreid; reiñ a reas ivez boued d'o ezen. 
GEN.43.25	Hag e kempennjont ar prof, o c'hortoz donedigezh Jozef da greisteiz, rak klevet o doa penaos e tlejent debriñ ar bara eno. 
GEN.43.26	Jozef a zistroas d'ar gêr. Neuze e kinnigjont dezhañ en ti ar prof o doa en o daouarn, hag en em stoujont d'an douar dirazañ. 
GEN.43.27	Eñ a c'houlennas outo penaos edo an traoù ganto hag a lavaras: Ho tad a zo war an oad, an hini ho poa komzet din diwar e benn, ha yac'h eo? Bev eo bepred? 
GEN.43.28	Lavarout a rejont: Da servijer, hon tad, a zo yac'h, bev eo c'hoazh. Hag en em blegjont hag e stoujont. 
GEN.43.29	Hag o sevel e zaoulagad, e welas Benjamin e vreur, mab e vamm, hag e lavaras: Hemañ eo ho preur yaouankañ ho poa komzet din diwar e benn? Hag e lavaras: Doue da ober trugarez dit, va mab! 
GEN.43.30	Jozef a hastas rak e galon a voe fromet ouzh e vreur, hag e klaskas ul lec'h evit gouelañ. Mont a reas en e gambr hag e ouelas. 
GEN.43.31	Goude bezañ gwalc'het e zremm, ez eas er-maez hag, oc'h emvestroniañ, e lavaras: Servijit ar pred. 
GEN.43.32	Hag e voe servijet a-du, hag int a-du. Servijet e voe ivez a-du an Ejipsianed a zebre gantañ, dre ma ne c'hell ket an Ejipsianed debriñ ar bara gant an Hebreed, kement-se a zo un euzhusted evit an Ejipsianed. 
GEN.43.33	Azezañ a rejont eta dirazañ, ar c'hentañ-ganet hervez e henañded hag an hini yaouankañ hervez e oad, hag an dud-se a selle an eil ouzh egile gant souezh. 
GEN.43.34	Hag e kasas meuzioù dezho azirazañ, met lodenn Benjamin a oa pemp gwech brasoc'h eget al lodennoù all. Evañ a rejont, hag en em laouenajont gantañ.
GEN.44.1	Neuze e roas urzh da vestr e di, o lavarout: Leugn seier an dud-se a voued, kement ha ma c'hellont dougen, ha laka arc'hant pep hini e genoù e sac'h. 
GEN.44.2	Hag e lakai va hanaf, an hanaf arc'hant, e genoù sac'h an hini yaouankañ, gant arc'hant e winizh. Hag e reas evel m'en doa lavaret Jozef. 
GEN.44.3	Ar beure, kerkent ha ma oa deiz, e voe kaset an dud-se kuit gant o ezen. 
GEN.44.4	Pa oant aet eus kêr, a-raok ma oant pell, Jozef a lavaras da vestr e di: Sav, kae war-lerc'h an dud-se ha pa'z po tapet anezho, e lavari dezho: Perak hoc'h eus rentet an droug evit ar mad? 
GEN.44.5	An dra-se, ha n'eo ket ennañ ec'h ev va mestr ha n'eo ket gantañ e tivin? Graet hoc'h eus un dra fall. 
GEN.44.6	Hag e tapas anezho hag e lavaras ar gerioù-se. 
GEN.44.7	Respont a rejont dezhañ: Perak e komz va mestr evel-se? Pell diouzh da servijerien ar soñj d'ober un hevelep tra. 
GEN.44.8	Setu, degaset hon eus dit eus bro Ganaan an arc'hant hor boa kavet e genoù hor seier. Penaos hor bije laeret eta eus ti da vestr arc'hant hag aour? 
GEN.44.9	Ra varvo an hini eus da servijerien a vo kavet-se gantañ ha ra vimp-ni sklavourien eus va mestr! 
GEN.44.10	Lavarout a reas: Ac'hanta! Ra vo graet hervez ho komzoù: an hini a vo kavet-se gantañ a vo va sklavour ha c'hwi a vo didamall. 
GEN.44.11	Hag e hastas lakaat pep hini anezho e sac'h war an douar hag e tigoras pep hini anezho e sac'h. 
GEN.44.12	Hag e furchas anezho, o kregiñ gant an hini henañ hag oc'h echuiñ gant an hini yaouankañ, hag an hanaf a voe kavet e sac'h Benjamin. 
GEN.44.13	Neuze e rogjont o dilhad, pep hini a adsammas e azen hag a zistroas e kêr. 
GEN.44.14	Juda gant e vreudeur a zeuas da di Jozef hag e oa c'hoazh eno. En em daoljont d'an douar dirazañ. 
GEN.44.15	Jozef a lavaras: Peseurt tra hoc'h eus graet? Ha ne ouiec'h ket penaos un den eveldon a c'hell divinout? 
GEN.44.16	Juda a respontas: Petra a lavarimp da'm aotrou? Penaos e komzimp? Penaos en em reishaimp? Doue en deus kavet direizhder da servijerien. Setu, ni a zo sklavourien da'm aotrou, ken ni evel an hini a zo bet kavet an hanaf etre e zaouarn. 
GEN.44.17	Eñ a lavaras: Pell diouzhimp ar soñj d'ober evel-se! An den a zo bet kavet an hanaf etre e zaouarn a vo va sklavour, met c'hwi, adpignit e peoc'h etrezek ho tad. 
GEN.44.18	Neuze Juda a dostaas outañ hag a lavaras: Me az ped, va aotrou! Ra lavaro da servijer ur ger en da skouarn, me az ped, va aotrou, ha ra n'entano ket da fulor a-enep da servijer, rak te a zo evel Faraon. 
GEN.44.19	Va aotrou a reas goulennoù ouzh e servijerien, o lavarout: Ha bez' hoc'h eus tad pe vreur? 
GEN.44.20	Respontet hon eus da'm aotrou: Ni hon eus un tad war an oad hag ur bugel yaouank dezhañ a zo bet ganet dezhañ en e gozhni. E vreur a zo marv hag hemañ a zo chomet e-unan eus e vamm, hag e dad a gar anezhañ. 
GEN.44.21	Lavaret ez poa da'z servijerien: Lakait anezhañ da ziskenn da'm c'havout ma welin anezhañ gant va daoulagad. 
GEN.44.22	Lavaret hon eus da'm aotrou: Ar bugel ne c'hell ket kuitaat e dad, mar kuita anezhañ, e dad a varvo. 
GEN.44.23	Lavaret ez poa da'z servijerien: Ma ne ziskenn ket ho preur ganeoc'h, ne welot ken va dremm. 
GEN.44.24	Pa voemp pignet da gavout da servijer va zad, e lavarjomp dezhañ komzoù va aotrou. 
GEN.44.25	Hon tad a lavaras: Distroit da brenañ boued deomp. 
GEN.44.26	Lavarout a rejomp: Ne c'hellomp ket mont di. Met mar bez hor breur yaouankañ ganeomp, e tiskennimp, rak ne c'hellomp ket gwelout dremm an den-se ma n'eo ket hor breur yaouankañ ganeomp. 
GEN.44.27	Da servijer va zad a lavaras deomp: Gouzout a rit penaos he deus ganet va gwreg daou vab din. 
GEN.44.28	Unan a zo aet kuit diganin hag em boa lavaret: A-dra-sur drailhet eo bet, rak ne'm eus ket adwelet anezhañ betek vremañ. 
GEN.44.29	Mar lamit ivez hemañ diganin ha mar en em gav gwalleur gantañ, e lakaiot va blev gwenn da ziskenn gant glac'har e lec'h ar marv. 
GEN.44.30	Bremañ, pa zeuin da gavout da servijer va zad, ma n'emañ ket ar bugel ganeomp, an hini ma'z eo e ene ereet d'e ene, 
GEN.44.31	e c'hoarvezo penaos adalek ma ne welo ket ar bugel ganeomp e varvo. Ha da servijerien a lakaio da ziskenn gant glac'har blev gwenn da servijer hon tad e lec'h ar marv. 
GEN.44.32	Rak da servijer a oa kret evit ar bugel o kemer anezhañ digant va zad hag en deus lavaret: Ma ne gasan ket anezhañ dit, e vin kablus e-keñver va zad da viken. 
GEN.44.33	Bremañ eta, ra chomo da servijer, me az ped, sklavour da'm aotrou e-lec'h ar bugel ha ma bigno hemañ gant e vreur. 
GEN.44.34	Rak penaos e pignfen da gavout va zad ma n'emañ ket ar bugel ganin? O! Ra ne welin ket glac'har va zad!
GEN.45.1	Jozef ne c'helle ket ken en em zerc'hel dirak ar re holl a oa eno, hag e krias: Kasit an holl er-maez! Ha den ne chomas gant Jozef pa en em roas da anavezout d'e vreudeur. 
GEN.45.2	Sevel a reas e vouezh en ur ouelañ. An Ejipsianed en klevas ha ti Faraon en klevas. 
GEN.45.3	Jozef a lavaras d'e vreudeur: Me eo Jozef! Va zad, ha bev eo c'hoazh? Met e vreudeur ne c'hellent ket respont dezhañ rak spontet e oant dirazañ. 
GEN.45.4	Jozef a lavaras d'e vreudeur: Tostait eta ouzhin. Hag e tostajont. Lavarout a reas: Me eo Jozef ho preur, an hini hoc'h eus gwerzhet evit bezañ kaset d'an Ejipt. 
GEN.45.5	Bremañ n'en em c'hlac'harit ket ha n'ho pet ket keuz eus ma hoc'h eus gwerzhet ac'hanon evit bezañ degaset amañ, rak evit mirout ho puhez eo en deus va c'haset Doue en ho raok. 
GEN.45.6	Abaoe daou vloaz ez eus naonegezh e-barzh ar vro hag e-pad pemp bloaz c'hoazh ne vo nag arat nag eost. 
GEN.45.7	Doue en deus va c'haset en ho raok evit mirout evidoc'h ul lec'h war an douar hag evit reiñ deoc'h da vevañ dre un dieubidigezh vras. 
GEN.45.8	Bremañ, n'eo ket c'hwi am c'hasas amañ met Doue eo. Lakaet en deus ac'hanon da vezañ tad da Faraon, aotrou war e holl di ha gouarnour war holl vro Ejipt. 
GEN.45.9	Hastit pignat da gavout va zad ha lavarit dezhañ: Evel-henn a lavar da vab Jozef: Doue en deus va lakaet aotrou war an Ejipt holl, deus eta da'm c'havout ha na zale ket. 
GEN.45.10	Chom a ri e bro C'hoshen hag e vi tost din, te, da vugale, bugale da vugale, da zeñved ha da ejened ha kement a zo dit. 
GEN.45.11	Me az mago eno rak pemp bloavezh a naonegezh a vo c'hoazh, gant aon na zeufes paouroc'h-paourañ, te, da di ha kement a zo dit. 
GEN.45.12	Setu, e welit gant ho taoulagad ha Benjamin va breur a wel ivez gant e zaoulagad ez eo va genoù a gomz ouzhoc'h. 
GEN.45.13	Lavarit da'm zad va holl c'hloar en Ejipt ha kement hoc'h eus gwelet, hag hastit degas va zad amañ. 
GEN.45.14	Neuze en em daolas ouzh gouzoug Benjamin e vreur, hag e ouelas. Benjamin a ouelas war e c'houzoug. 
GEN.45.15	Pokat a reas d'e holl vreudeur en ur ouelañ. Goude kement-se, e vreudeur a gomzas gantañ. 
GEN.45.16	Ar vrud en em skuilhas e ti Faraon: Breudeur Jozef a zo deuet. Kement-se a blijas da Faraon ha d'e servijerien. 
GEN.45.17	Faraon a lavaras da Jozef: Lavar da'z preudeur: Grit kement-mañ: Sammit ho loened hag it, distroit da vro Ganaan, 
GEN.45.18	kemerit ho tad hag ho tiegezhioù ha deuit da'm c'havout, hag e roin deoc'h ar gwellañ eus bro Ejipt, hag e tebrot eus druzoni an douar. 
GEN.45.19	Bremañ, resev an urzh da lavarout dezho: Grit kement-mañ: Kemerit e bro Ejipt kirri evit ho pugale hag ho kwragez, degasit ho tad ha deuit. 
GEN.45.20	N'ho pet ket keuz d'ho traoù, rak ar gwellañ eus bro Ejipt a vo deoc'h. 
GEN.45.21	Mibien Israel a reas kement-se. Jozef a roas dezho kirri hervez urzh Faraon, hag e roas dezho pourvezioù evit an hent. 
GEN.45.22	Reiñ a reas dilhad fresk dezho holl, ha da Venjamin e roas tri c'hant pezh arc'hant ha pemp dilhad fresk. 
GEN.45.23	Kas a reas ivez d'e dad dek azen sammet eus ar pezh a oa gwellañ en Ejipt, ha dek azenez sammet a winizh, a vara hag a bourvezioù evit e dad e-pad ar veaj. 
GEN.45.24	Kas a reas eta e vreudeur kuit, ha pa'z ejont e lavaras dezho: Na dabutit ket en hent. 
GEN.45.25	O vezañ pignet eus an Ejipt, e teujont da vro Ganaan, da gavout Jakob o zad. 
GEN.45.26	Lavarout a rejont: Jozef a zo bev c'hoazh ha zoken eñ eo gouarnour war holl vro Ejipt. Met e galon a chomas yen rak n'o c'hredas ket. 
GEN.45.27	Lavarout a rejont an holl gomzoù en doa lavaret Jozef. Hag e welas ar c'hirri en doa degaset Jozef evit e zougen, ha spered Jakob o zad a advevas. 
GEN.45.28	Israel a lavaras: A-walc'h eo! Jozef va mab a zo bev c'hoazh. Mont a rin hag e welin anezhañ kent ma varvin.
GEN.46.1	Israel en em lakaas en hent gant kement en doa. Dont a reas da Veer-Sheba hag e kinnigas aberzhoù da Zoue e dad Izaak. 
GEN.46.2	Doue a gomzas da Israel en ur weledigezh e-pad an noz hag a lavaras: Jakob! Jakob! Eñ a respontas: Setu me amañ! 
GEN.46.3	Hag e lavaras: Me eo Doue, Doue da dad. Na'z pez ket aon o vont d'an Ejipt, rak da lakaat a rin da zont da vezañ ur vroad vras eno. 
GEN.46.4	Ganit e tiskennin en Ejipt hag a-dra-sur e lakain ac'hanout da vont er-maez, ha Jozef a lakaio e zorn war da zaoulagad. 
GEN.46.5	Jakob a yeas kuit eus Beer-Sheba; mibien Israel a lakaas Jakob o zad gant o bugale hag o gwragez war ar c'hirri en doa kaset Faraon evit e zougen. 
GEN.46.6	Kemer a rejont ivez ganto o loened hag ar madoù o doa dastumet e bro Ganaan. Jakob hag e holl ziskennidi gantañ a zeuas en Ejipt. 
GEN.46.7	Kas a reas gantañ en Ejipt e vibien ha mibien e vibien, e verc'hed ha merc'hed e vibien, hag e holl ziskennidi. 
GEN.46.8	Setu anvioù mibien Israel a zeuas en Ejipt: Jakob hag e vibien. Ruben kentañ-ganet Jakob. 
GEN.46.9	Mibien Ruben: Hanok, Palu, Hezron, Karmi. 
GEN.46.10	Mibien Simeon: Jemuel, Jamin, Ohad, Jakin, Zohar, Saol mab ar Gananeadez. 
GEN.46.11	Mibien Levi: Gershon, Kehad, Merari. 
GEN.46.12	Mibien Juda: Er, Onan, Shela, Perez, Zerak, met Er hag Onan a varvas e bro Ganaan. Mibien Perez a voe Hezron hag Hamul. 
GEN.46.13	Mibien Isakar: Tola, Puva, Job, Shimron. 
GEN.46.14	Mibien Zabulon: Sered, Elon, Jahleel. 
GEN.46.15	Ar re-se eo mibien a c'hanas Lea da Jakob e Paddan-Aram, gant Dina e verc'h. E vibien hag e verc'hed a oa en holl tri den ha tregont. 
GEN.46.16	Mibien Gad: Zifjon, Hagi, Shuni, Ezbon, Eri, Arodi, Areli. 
GEN.46.17	Mibien Aser: Jimna, Jishva, Jishvi, Beria, ha Serak o c'hoar. Mibien Beria: Heber, Malkiel. 
GEN.46.18	Ar re-se eo mibien Zilpa en doa roet Laban da Lea e verc'h; ganet he doa anezho da Jakob: en holl c'hwezek den. 
GEN.46.19	Mibien Rachel, gwreg Jakob: Jozef ha Benjamin. 
GEN.46.20	Jozef en doe mibien e bro Ejipt, Manase hag Efraim, a c'hanas dezhañ Asnad merc'h Poti-Fera beleg On. 
GEN.46.21	Mibien Benjamin: Bela, Beker, Ashbel, Gera, Naaman, Ehi, Rosh, Muppim, Huppim, Ard. 
GEN.46.22	Ar re-se eo mibien Rachel a c'hanas da Jakob: en holl pevarzek den. 
GEN.46.23	Mibien Dan: Hushim. 
GEN.46.24	Mibien Neftali: Jahzeel, Guni, Jezer, Shilem. 
GEN.46.25	Ar re-se eo mibien Bilha en doa roet Laban da Rachel e verc'h; ganet he doa anezho da Jakob: en holl seizh den. 
GEN.46.26	Holl dud Jakob o tont d'an Ejipt gantañ, ganet dioutañ, hep niveriñ gwragez mibien Jakob, a oa c'hwec'h ha tri-ugent. 
GEN.46.27	Mibien Jozef, ar re a oa ganet dezhañ en Ejipt, a oa daou den. Holl dud ti Jakob o tont d'an Ejipt a oa dek ha tri-ugent. 
GEN.46.28	Jakob a gasas Juda dirazañ da gavout Jozef evit ma tiskouezje dezhañ hent Goshen. Dont a rejont eta da vro C'hoshen. 
GEN.46.29	Jozef a stagas e garr hag a yeas da ziaraogiñ Israel e dad betek Goshen. Pa welas anezhañ, en em daolas d'e c'houzoug hag e ouelas pell war e c'houzoug. 
GEN.46.30	Israel a lavaras da Jozef: Ra varvin bremañ, pa em eus gwelet da zremm ha pa vevez c'hoazh! 
GEN.46.31	Jozef a lavaras d'e vreudeur ha da diegezh e dad: Pignat a rin da gomz da Faraon hag e lavarin dezhañ: Va breudeur ha tiegezh va zad, ar re a oa e bro Ganaan, a zo deuet da'm c'havout. 
GEN.46.32	An dud-se a zo mesaerien, rak n'o deus graet dalc'hmat nemet magañ loened; degaset o deus ganto o deñved, o ejened, ha kement a oa dezho. 
GEN.46.33	Pa viot galvet gant Faraon hag e lavaro: Peseurt micher hoc'h eus? 
GEN.46.34	e lavarot: Da servijerien o deus maget dalc'hmat loened abaoe hon yaouankiz betek vremañ, ni hag hon tadoù. Evel-se e chomot e bro C'hoshen, rak an Ejipsianed o deus euzh ouzh an holl vesaerien.
GEN.47.1	Jozef a yeas hag a gomzas da Faraon, o lavarout: Va zad ha va breudeur, gant o deñved hag o ejened ha kement a zo dezho, a zo deuet eus bro Ganaan ha setu, emaint e bro C'hoshen. 
GEN.47.2	Kemer a reas pemp den a-douez e vreudeur hag o c'hasas dirak Faraon. 
GEN.47.3	Faraon a lavaras d'e vreudeur: Peseurt micher hoc'h eus? Respont a rejont da Faraon: Da servijerien a zo mesaerien, evel ma'z eo bet hon tadoù. 
GEN.47.4	Lavarout a rejont da Faraon: Evit chom er vro ez omp deuet, n'eus ken a beuriñ evit loened da servijerien rak an naonegezh a zo bras e bro Ganaan. Lez eta da servijerien da chom e bro C'hoshen. 
GEN.47.5	Faraon a gomzas da Jozef, o lavarout: Da dad ha da vreudeur a zo deuet da'z kavout. 
GEN.47.6	Bro Ejipt a zo dirazout, laka da dad ha da vreudeur da chom er gwellañ lec'h eus ar vro. Ra chomint e bro C'hoshen, ha mar anavezez e vefe en o zouez tud barrek, laka anezho da bennoù tropelloù war ar pezh a zo din. 
GEN.47.7	Neuze Jozef a zegasas Jakob e dad hag a ambrougas anezhañ dirak Faraon. Ha Jakob a vennigas Faraon. 
GEN.47.8	Faraon a lavaras da Jakob: Da begement ez a an niver eus deizioù bloavezhioù da vuhez? 
GEN.47.9	Jakob a respontas da Faraon: Deizioù bloavezhioù va firc'hirinadenn a zo kant ha tregont vloaz. Deizioù bloavezhioù va buhez a zo bet berr ha fall, n'o deus ket tizhet deizioù bloavezhioù buhez va zadoù en amzer o firc'hirinadennoù. 
GEN.47.10	Jakob a vennigas Faraon, ha goude ez eas kuit a-zirak Faraon. 
GEN.47.11	Jozef a ziazezas e dad hag e vreudeur hag a roas dezho un dalc'h e bro Ejipt, er gwellañ lec'h eus ar vro, e korn-bro Ramsez, evel m'en doa gourc'hemennet Faraon. 
GEN.47.12	Jozef a bourchasas bara d'e dad, d'e vreudeur ha da holl diegezh e dad, hervez niver ar vugale. 
GEN.47.13	Ne oa ken a vara en holl vro rak an naonegezh a oa gwall vras. Ha bro Ejipt ha bro Ganaan a oa dinerzhet gant an naonegezh. 
GEN.47.14	Jozef a zastumas an holl arc'hant a oa e bro Ejipt hag e bro Ganaan, e trok ouzh an ed a brened. Jozef a gasas an arc'hant-se e ti Faraon. 
GEN.47.15	Pa oa aet da hesk an arc'hant e bro Ejipt hag e bro Ganaan, an holl Ejipsianed a zeuas da gavout Jozef, o lavarout: Ro deomp bara! Perak e varvfemp dirazout o vezañ n'eus ken a arc'hant? 
GEN.47.16	Jozef a lavaras: Roit ho loened, hag e roin deoc'h e trok ouzh ho loened ma n'hoc'h eus ket a arc'hant ken. 
GEN.47.17	Degas a rejont o loened da Jozef, ha Jozef a roas dezho bara e trok ouzh ar c'hezeg, ouzh an tropelloù deñved, ouzh an tropelloù ejened hag ezen. Reiñ a reas dezho bara e trok ouzh o holl dropelloù er bloaz-se. 
GEN.47.18	Ar bloaz-se tremenet, e tistrojont ar bloaz war-lerc'h hag e lavarjont: Ne guzhimp ket da'm aotrou penaos an arc'hant a zo aet holl ha penaos an tropelloù loened a zo aet holl da'm aotrou. Ne chom netra dirak va aotrou nemet hor c'horfoù hag hon douaroù. 
GEN.47.19	Perak e varvfemp dirak da zaoulagad, ni hag hon douaroù? Pren ac'hanomp, ni hag hon douaroù, evit bara, hag e vimp sklavourien da Faraon. Ro deomp peadra da hadañ evit ma vevimp ha na varvimp ket ha na vo ket an douar glac'haret. 
GEN.47.20	Jozef a brenas holl zouar an Ejipt da Faraon, rak an Ejipsianed a werzhas pep hini anezho e bark dre ma oa rust an naonegezh. Hag an douar a voe da Faraon. 
GEN.47.21	E keñver ar bobl, e lakaas anezho holl da vont er c'hêrioù, adalek ur penn d'an Ejipt betek ur penn all. 
GEN.47.22	Douaroù ar veleien a oa ar re hepken na brenas ket, rak ar veleien o doa ul lodenn merket digant Faraon hag e tebrent al lodenn a roe Faraon dezho. Dre-se ne werzhjont ket o douaroù. 
GEN.47.23	Jozef a lavaras d'ar bobl: Ho prenet em eus hiziv, c'hwi hag ho touaroù, da Faraon; setu amañ evidoc'h had, evit ma hadot an douar. 
GEN.47.24	En amzer an eost, e root ur bempvedenn da Faraon hag ar peder lodenn all a vo deoc'h evit hadañ ho parkeier, evit ho poued, evit hini tud ho tiegezh hag evit boued d'ho pugale vihan. 
GEN.47.25	Lavarout a rejont: Saveteet ec'h eus hor buhez deomp! Ra gavimp trugarez dirak daoulagad hon aotrou hag e vimp sklavourien da Faraon. 
GEN.47.26	Jozef a reas ul lezenn a gement-se, hag a bad c'hoazh betek hiziv war zouaroù an Ejipt: Ar bempvedenn da Faraon. Ne voe ken nemet douaroù ar veleien ne oant ket da Faraon. 
GEN.47.27	Israel a chomas e bro Ejipt, e bro C'hoshen, hag e prenjont dalc'hioù; frouezhus e voent hag e kreskjont meurbet. 
GEN.47.28	Jakob a vevas seitek vloaz e bro Ejipt. Deizioù bloavezhioù buhez Jakob a voe kant seizh vloaz ha daou-ugent. 
GEN.47.29	Pa dostaas deiz marv Israel, e c'halvas e vab Jozef hag e lavaras: Mar em eus kavet trugarez dirak da zaoulagad, laka, me az ped, da zorn dindan va morzhed ha diskouez em c'heñver madelezh ha fealded: Da bediñ a ran, na sebeilh ket ac'hanon en Ejipt. 
GEN.47.30	Pa vin kousket gant va zadoù, kas ac'hanon eus an Ejipt ha sebeilh ac'hanon en o bez. Eñ a respontas: Me a raio hervez da c'her. 
GEN.47.31	Lavarout a reas: Tou din kement-se. Hag e touas kement-se dezhañ. Hag Israel en em stouas war benn e wele.
GEN.48.1	Goude an traoù-se, e c'hoarvezas ma voe lavaret da Jozef: Setu, da dad a zo klañv. Neuze e kemeras e zaou vab gantañ, Manase hag Efraim. 
GEN.48.2	Roet e voe kement-se da anavezout da Jakob, o lavarout dezhañ: Setu, da vab Jozef a zeu da'z kavout. Neuze Israel a zastumas e nerzh hag a azezas war e wele. 
GEN.48.3	Jakob a lavaras da Jozef: An Doue holl-c'halloudek en em ziskouezas din e Luz, e bro Ganaan, hag a vennigas ac'hanon. 
GEN.48.4	Lavarout a reas din: Setu amañ, e lakain ac'hanout da vezañ frouezhus ha da greskiñ hag e rin ac'hanout un engroez a vroadoù, hag e roin ar vro-mañ da'z lignez war da lerc'h evit ma vo dezhi da viken. 
GEN.48.5	Bremañ, da zaou vab ganet dit e bro Ejipt a-raok ma'z on deuet da'z kavout en Ejipt, a vo din. Efraim ha Manase a vo din, evel Ruben ha Simeon. 
GEN.48.6	Met ar vugale az po war o lerc'h a vo dit, galvet e vint dre anv o breudeur en o hêrezh. 
GEN.48.7	Evidon-me, pa zistrois eus Paddan, Rachel a varvas em c'hichen e bro Ganaan, en hent pa oa c'hoazh ur pennad d'ober kent erruout en Efrata. Hag e sebeilhis anezhi eno war hent Efrata, a zo Betlehem. 
GEN.48.8	Israel a welas mibien Jozef hag a lavaras: Piv eo ar re-mañ? 
GEN.48.9	Jozef a respontas d'e dad: Va mibien int, en deus roet Doue din amañ. Neuze e lavaras: Degas anezho din, me az ped, evit ma vennigin anezho. 
GEN.48.10	Daoulagad Israel a oa pounneraet gant ar gozhni ha ne c'helle ken gwelout. O lakaat a reas da dostaat outañ, hag e pokas dezho hag o briatas. 
GEN.48.11	Israel a lavaras da Jozef: Ne soñjen ken gwelout da zremm ha setu, Doue en deus roet din zoken gwelout da lignez. 
GEN.48.12	Jozef o zennas diwar e zaoulin hag en em stouas e zremm d'an douar. 
GEN.48.13	Neuze Jozef o c'hemeras o-daou, Efraim ouzh e zorn dehou en tu kleiz d'Israel, ha Manase ouzh e zorn kleiz en tu dehou d'Israel, hag o zostaas outañ. 
GEN.48.14	Israel a astennas e zorn dehou hag e lakaas war benn Efraim an hini yaouankañ, hag e zorn kleiz war benn Manase. Lakaat a reas evel-se e zaouarn gant anaoudegezh vat rak Manase a oa ar c'hentañ-ganet. 
GEN.48.15	Hag e vennigas Jozef, o lavarout: Ra zeuio an Doue ma kerzhas va zadoù Abraham hag Izaak dirazañ, an Doue hag a zo bet va mesaer adalek ma oan betek hiziv, 
GEN.48.16	ra zeuio an ael en deus va dieubet a bep droug da vennigañ ar vugale-mañ, ra zougint va anv hag anv va zadoù Abraham hag Izaak ha ra kreskint fonnus bras war an douar! 
GEN.48.17	Jozef a welas penaos e lakae e dad e zorn dehou war benn Efraim hag en doe displijadur. Kregiñ a reas e dorn e dad evit e zistreiñ diwar benn Efraim war benn Manase. 
GEN.48.18	Jozef a lavaras d'e dad: Nann evel-se, va zad, rak hemañ eo ar c'hentañ-ganet, laka da zorn dehou war e benn. 
GEN.48.19	Met e dad ne reas ket, o lavarout: Anavezout a ran kement-se, va mab, anavezout a ran-se, eñ ivez a zeuio da vezañ ur bobl, eñ ivez a vo bras. Koulskoude e vreur yaouankañ a vo brasoc'h egetañ hag e lignez a vo un engroez a vroadoù. 
GEN.48.20	En deiz-se, e vennigas anezho hag e lavaras: Israel a vennigo drezout, o lavarout: Doue da'z rentañ evel Efraim hag evel Manase! Lakaat a reas eta Efraim a-raok Manase. 
GEN.48.21	Israel a lavaras da Jozef: Setu, ez an da vervel met Doue a vo ganeoc'h, hag e tistroio ac'hanoc'h da vro ho tadoù. 
GEN.48.22	Roet em eus dit ul lodenn muioc'h eget da'z preudeur, an hini am eus kemeret eus dorn an Amoreaned gant va c'hleze ha va gwareg.
GEN.49.1	Jakob a c'halvas e vibien hag a lavaras: En em zastumit hag e tisklêrin deoc'h ar pezh a c'hoarvezo ganeoc'h en deizioù da zont. 
GEN.49.2	En em zastumit ha selaouit, mibien Jakob! Selaouit Israel, ho tad! 
GEN.49.3	Ruben, te eo va c'hentañ-ganet, va nerzh ha kentañ frouezh va c'hreñvded, uhelañ e bri hag uhelañ e galloud. 
GEN.49.4	Bervus out evel an dour, ne vo ket an dreisted ganit! Rak pignet out war wele da dad, huduraet ec'h eus va gwele en ur bignat ennañ. 
GEN.49.5	Simeon ha Levi a zo breudeur, o c'hlezeier a zo binvioù a daerded. 
GEN.49.6	Ra n'aio ket va ene en o c'huzulioù kuzhet, ra n'en em unano ket va gloar d'o emvod, rak en o fulor o deus lazhet tud hag en o fallentez o deus troc'het garoù an tirvi. 
GEN.49.7	Milliget ra vo o c'hounnar rak taer e voe, hag o fulor rak kriz e voe! O rannañ a rin e Jakob hag o stlabezañ a rin en Israel. 
GEN.49.8	Juda, meulet e vi gant da vreudeur, da zorn a vo war c'houzoug da enebourien. Mibien da dad en em stouo dirazout. 
GEN.49.9	Juda a zo ul leon yaouank. Deuet out eus an drailhadeg, va mab! En em bleget eo, gourvezet eo evel ul leon, evel ul leonez, piv en lakaio da sevel? 
GEN.49.10	Ar walenn ne vo ket pellaet diouzh Juda na bazh al lezenner eus etre e dreid, betek ma teuio ar Shilo 
GEN.49.11	Stagañ a ra e azen ouzh ar winienn, hini bihan e azenez ouzh ar c'hef-gwini dibabet. Gwalc'hiñ a ra e zilhad er gwin, e vantell e gwad ar rezin. 
GEN.49.12	Ruz e vo e zaoulagad gant ar gwin, ha gwenn e zent gant al laezh. 
GEN.49.13	Zabulon a chomo war vord ar morioù, bez' e vo en aod al listri hag e harzoù etrezek Sidon. 
GEN.49.14	Isakar a zo un azen kreñv, gourvezet etre barrinier-krevier. 
GEN.49.15	Gwelet en deus e oa plijus an diskuizh ha dudius ar vro. Izelaat a ra e skoaz evit dougen, en em laka da baeañ gwirioù. 
GEN.49.16	Dan a varno e bobl, evel unan eus meuriadoù Israel. 
GEN.49.17	Dan a vo un naer war an hent, un naer-wiber war ar wenodenn, o kregiñ e treid ar marc'h evit ma kouezho en traoñ an hini a zo warnañ. 
GEN.49.18	Gortozet em eus da silvidigezh, o Aotrou! 
GEN.49.19	Gad, bandennoù a zeuio warnañ met eñ a yelo warno en diwezh. 
GEN.49.20	Gant Aser e vo c'hwek ar bara, eñ a bourvezo meuzioù flour ar rouaned. 
GEN.49.21	Neftali a zo un heizez laosket, komz a ra gerioù plijus. 
GEN.49.22	Jozef eo brank ur wezenn frouezhus, brank ur wezenn frouezhus tost d'ur vammenn, e skourroù o deus goloet ar voger. 
GEN.49.23	Gwaregerien o deus gloazet-fall anezhañ, strinket lañsoù dezhañ, heskinet anezhañ, 
GEN.49.24	met e wareg a zo chomet start, e zivrec'h hag e zaouarn a zo bet nerzhet gant daouarn Galloudeg Jakob diouzh al lec'h ma chom mesaer ha roc'h Israel. 
GEN.49.25	Oberenn Doue da dad eo, an hini a sikouro ac'hanout, hag oberenn an Holl-C'halloudeg, an hini a vennigo ac'hanout gant bennozhioù an neñvoù eus an nec'h, bennozhioù an donder eus an traoñ, bennozhioù eus ar bronnoù hag eus ar mammog. 
GEN.49.26	Bennozhioù da dad a zo uheloc'h eget bennozhioù va zadoù, betek barr ar c'hrec'hiennoù peurbadus. Ra vint war benn Jozef, war dal priñs e vreudeur. 
GEN.49.27	Benjamin a zo ur bleiz a rog, diouzh ar mintin e tebro ar preizh ha diouzh an noz e lodenno an diwisk. 
GEN.49.28	Ar re-se holl a zo daouzek meuriad Israel. Kement-se eo ar pezh a lavaras o zad dezho en ur vennigañ anezho. Bennigañ a reas pep hini anezho, hervez ar vennozh a zeree outañ. 
GEN.49.29	Hag urzhioù a roas dezho, o lavarout: Emaon o vont da vezañ dastumet etrezek va fobl, ra vin beziet e-kichen va zadoù, er c'hev a zo e park Efron an Hitit, 
GEN.49.30	er c'hev a zo e park Makpela a-dal da v-Mamre, e bro Ganaan. Ar park eo a brenas Abraham digant Efron an Hitit evel ul lec'h-bez. 
GEN.49.31	Eno eo beziet Abraham ha Sara e wreg, eno eo beziet Izaak ha Rebeka e wreg, eno em eus beziet Lea. 
GEN.49.32	Ar park hag ar c'hev a zo ennañ a zo bet prenet digant bugale Hed. 
GEN.49.33	P'en doe echuet Jakob da reiñ e urzhioù d'e vibien, e tistroas e dreid er gwele, e varvas, hag e voe dastumet etrezek e bobloù.
GEN.50.1	Jozef en em daolas war zremm e dad, a ouelas warnañ hag a bokas dezhañ. 
GEN.50.2	Jozef a c'hourc'hemennas d'e servijerien, ar vedisined, balzamañ e dad hag ar vedisined a valzamas Israel. 
GEN.50.3	Daou-ugent devezh a voe lakaet d'an dra-se, rak kement-se eo an niver eus an deizioù a lakaer da valzamañ. Hag an Ejipsianed a ouelas dezhañ dek devezh ha tri-ugent. 
GEN.50.4	Pa voe deizioù e gañv tremenet, Jozef a gomzas da re ti Faraon, o lavarout: Mar em eus kavet trugarez dirak ho taoulagad, roit, me ho ped, da glevout da Faraon ar c'homzoù-mañ: 
GEN.50.5	Va zad en deus lakaet ac'hanon da douiñ, o lavarout: Setu, ez an da vervel. Va beziañ a ri er bez am eus prenet e bro Ganaan. Bremañ eta, lez ac'hanon, me az ped, da bignat evit beziañ va zad hag e tistroin goude. 
GEN.50.6	Faraon a respontas: Pign da veziañ da dad, evel m'en deus lakaet ac'hanout da douiñ. 
GEN.50.7	Jozef a bignas evit beziañ e dad. Gantañ e pignas holl servijerien Faraon, henaourien e di, holl henaourien bro Ejipt, 
GEN.50.8	holl di Jozef, e vreudeur ha ti e dad. Ne lezjont e bro C'hoshen nemet o bugale vihan, o deñved hag o ejened. 
GEN.50.9	Pignat a reas ivez gantañ kirri ha marc'hegerien, ar strollad a oa gwall vras. 
GEN.50.10	Dont a rejont betek leur Atad
GEN.50.11	Annezerien ar vro, ar Gananeiz, o welout ar c'hañv-se e leur Atad, a lavaras: Setu aze ur c'hañv bras e-touez an Ejipsianed! Dre-se eo bet galvet al lec'h Abel-Mizraim
GEN.50.12	Mibien Jakob a reas eta evel-se en e geñver, evel m'en doa gourc'hemennet dezho. 
GEN.50.13	E gas a rejont da vro Ganaan hag e sebeilhjont anezhañ e kev park Makpela, a brenas Abraham digant Efron an Hitit evel ul lec'h-bez, hag a zo a-dal da v-Mamre. 
GEN.50.14	Goude m'en doa sebeliet Jozef e dad, e tistroas en Ejipt gant e vreudeur ha gant ar re holl a oa pignet gantañ evit beziañ e dad. 
GEN.50.15	Breudeur Jozef, o welout e oa marv o zad, a lavaras etrezo: Marteze Jozef en devo kasoni ouzhimp ha ne vanko ket da reiñ deomp an holl zroug hon eus graet dezhañ. 
GEN.50.16	Hag e kasjont da lavarout da Jozef: Da dad en deus graet deomp ar gourc'hemenn-mañ a-raok mervel: 
GEN.50.17	Komz a reot evel-henn da Jozef: Da bediñ a ran, pardon bremañ da'z preudeur o zorfed hag o fec'hed rak graet o deus droug dit. Da bediñ a ran, pardon bremañ o zorfed da servijerien Doue da dad. Jozef a ouelas pa voe lavaret ar c'homzoù-se. 
GEN.50.18	E vreudeur, o vezañ deuet d'e gavout, en em daolas d'e dreid hag a lavaras: Setu, da servijerien emaomp. 
GEN.50.19	Jozef a lavaras dezho: N'ho pez ket aon, ha bez' on-me e lec'h Doue? 
GEN.50.20	C'hoant ho poa d'ober din droug ha Doue en deus cheñchet kement-se e mad, evit ober ar pezh a welit bremañ ha mirout drezon ar vuhez d'ur bobl vras. 
GEN.50.21	N'ho pez ket eta aon bremañ. Me a vago ac'hanoc'h, c'hwi hag ho tiegezhioù. Hag e tic'hlac'haras anezho en ur gomz dezho hervez o c'halon. 
GEN.50.22	Jozef a chomas en Ejipt, eñ ha ti e dad, hag e vevas kant dek vloaz. 
GEN.50.23	Jozef a welas bugale Efraim betek an deirvet lignez. Bugale Makir mab Manase a voe ivez ganet war daoulin Jozef. 
GEN.50.24	Jozef a lavaras d'e vreudeur: Emaon o vont da vervel. Met a-dra-sur, Doue a weladenno ac'hanoc'h hag a lakaio ac'hanoc'h da bignat eus ar vro-mañ d'ar vro en deus touet reiñ da Abraham, da Izaak ha da Jakob. 
GEN.50.25	Jozef a reas touiñ mibien Israel hag a lavaras dezho: A-dra-sur, Doue a weladenno ac'hanoc'h ha neuze e kasot va eskern ac'hann. 
GEN.50.26	Jozef a varvas, oadet a gant dek vloaz. Balzamet e voe ha lakaet en un arched en Ejipt.
EXO.1.1	Setu anvioù mibien Israel a zeuas en Ejipt gant Jakob. Dont a rejont pep hini gant e diegezh. 
EXO.1.2	Ruben, Simeon, Levi, Juda, 
EXO.1.3	Isakar, Zabulon, Benjamin, 
EXO.1.4	Dan, Neftali, Gad hag Aser. 
EXO.1.5	An holl dud o tiskenn eus Jakob a oa dek ha tri-ugent. Jozef a oa en Ejipt. 
EXO.1.6	Jozef a varvas, hag e holl vreudeur hag an holl rumm-se ivez. 
EXO.1.7	Mibien Israel a voe frouezhus hag a greskas. Dont a rejont da vezañ niverusoc'h-niverusañ ha galloudusoc'h-galloudusañ, hag ar vro a voe leun ganto. 
EXO.1.8	Sevel a reas war an Ejipt ur roue nevez n'en doa ket anavezet Jozef. 
EXO.1.9	Lavarout a reas d'e bobl: Setu, pobl mibien Israel a zo brasoc'h ha galloudusoc'h egedomp. 
EXO.1.10	Deomp! Bezomp fur en o c'heñver gant aon na greskfent ha, ma en em gavfe ur brezel bennak, na unanfent gant hon enebourien, na vrezelfent a-enep deomp ha na'z afent er-maez eus ar vro. 
EXO.1.11	Lakaat a rejont eta warno mistri-anerioù evit o bec'hiañ gant trevelloù. Evel-se e savjont da Faraon kêrioù Pitom ha Ramsez, evel dastumlec'hioù. 
EXO.1.12	Met mui e vec'hient anezho, mui e kreskent hag e fonnent, hag o doe digarantez ouzh mibien Israel. 
EXO.1.13	Gant rustoni, an Ejipsianed a lakaas mibien Israel da vezañ sklavourien, 
EXO.1.14	hag e lakajont o buhez da vezañ c'hwerv dre ul labour start gant pri ha brik, ha dre bep seurt labourioù ar maezioù. Al labourioù-se a lakaent anezho d'ober gant krizderi. 
EXO.1.15	Roue an Ejipt a gomzas da amiegezed an Hebreed, a oa anv unan Shifra 
EXO.1.16	Lavarout a reas: Pa wilioudot gwragez an Hebreed ha pa o gwelot war an azezoù, mar d-eo ur mab, e lazhot anezhañ, mar d-eo ur plac'h, e lezot anezhi da vevañ. 
EXO.1.17	Met an amiegezed a zoujas Doue ha ne rejont ket ar pezh en doa lavaret roue an Ejipt dezho, hag e lezjont ar baotred da vevañ. 
EXO.1.18	Roue an Ejipt a c'halvas an amiegezed hag a lavaras: Perak hoc'h eus graet evel-se, hag hoc'h eus lezet ar baotred da vevañ? 
EXO.1.19	An amiegezed a respontas da Faraon: N'eo ket gwragez an Hebreed evel an Ejipsianezed; int a zo nerzhus, a-raok ma en em gav an amiegez en o c'hichen, o devez gwilioudet. 
EXO.1.20	Doue a reas vad d'an amiegezed, hag ar bobl a greskas hag a zeuas gwall niverus. 
EXO.1.21	Dre m'o doa doujet an amiegezed Doue, e roas dezho tiegezhioù. 
EXO.1.22	Neuze Faraon a roas an urzh-mañ d'e holl bobl: Taolit er stêr an holl vibien a c'hano, met lezit da vevañ an holl verc'hed.
EXO.2.1	Un den eus ti Levi a yeas da gemer evit gwreg ur verc'h eus Levi. 
EXO.2.2	Ar wreg a goñsevas hag a c'hanas ur mab. O welout penaos e oa kaer, hi a guzhas anezhañ e-pad tri miz. 
EXO.2.3	Pa ne c'helle ken e zerc'hel kuzhet pelloc'h, e kemeras ur baner vroen, hag e induas anezhi gant ter-douar ha peg. Goude, e lakaas ar bugel enni hag e kasas anezhi e-mesk an elestr, war ribl ar stêr. 
EXO.2.4	E c'hoar en em zalc'has ur pennad ac'hane, evit gwelout petra a c'hoarvezje gantañ. 
EXO.2.5	Merc'h Faraon a zeuas d'ar stêr evit en em walc'hiñ. He mitizhien en em bourmenas war vord ar stêr. Gwelout a reas ar baner e-kreiz an elestr, hag e kasas he matezh d'he zapout. 
EXO.2.6	Digor a reas anezhi hag e welas ar bugel; setu, e oa ur paotr bihan a ouele. Trugarez he doe outañ hag e lavaras: Unan eo eus bugale an Hebreed. 
EXO.2.7	Neuze c'hoar ar bugel a lavaras da verc'h Faraon: Ha mont a rin da gerc'hat dit ur vagerez a-douez gwragez an Hebreed a c'hello magañ ar bugel-se? 
EXO.2.8	Merc'h Faraon a respontas: Kae! Hag ar plac'h yaouank a yeas hag a c'halvas mamm ar bugel. 
EXO.2.9	Merc'h Faraon a lavaras: Kas ar bugel-se ganit ha mag anezhañ evidon, hag e roin da c'hopr dit. Ar wreg a gemeras ar bugel hag en magas. 
EXO.2.10	P'en doe kresket ar bugel, e kasas anezhañ da verc'h Faraon; eviti e voe evel ur mab. Gervel a reas anezhañ Moizez 
EXO.2.11	C'hoarvezout a reas en deizioù-se, pa voe deuet Moizez da vezañ bras, ma'z eas etrezek e vreudeur, hag e welas o zrevelloù. Gwelout a reas ivez un Ejipsian a skoas war un Hebread a-douez e vreudeur. 
EXO.2.12	Neuze e sellas amañ hag ahont hag, o welout ne oa den, e lazhas an Ejipsian hag e kuzhas anezhañ en draezhenn. 
EXO.2.13	Mont a reas er-maez an deiz war-lerc'h, ha setu e oa daou den hebreat ouzh en em gannañ. Lavarout a reas d'an hini a oa ar gaou gantañ: Perak e skoez war da nesañ? 
EXO.2.14	Eñ a respontas: Piv en deus da lakaet mestr ha barner warnomp? Ha fellout a ra dit va lazhañ, evel ma ec'h eus lazhet an Ejipsian? Moizez en doe aon hag a lavaras: A-dra-sur an dra a zo anavezet. 
EXO.2.15	Faraon, o vezañ klevet an dra-se, a glaskas lazhañ Moizez. Met Moizez a dec'has kuit a-zirak Faraon hag a chomas e bro Vadian, e-lec'h ma azezas e-kichen ur puñs. 
EXO.2.16	Aberzhour Madian en doa seizh merc'h; int a zeuas da dennañ dour ha da leuniañ al laouerioù evit dourañ tropell o zad. 
EXO.2.17	Met ar vesaerien a zeuas hag o c'hasas kuit. Neuze Moizez en em savas hag o sikouras, hag e tourjont o zropell. 
EXO.2.18	Pa voent distroet da di Reuel o zad, hemañ a lavaras: Perak ez oc'h distroet ken abred hiziv? 
EXO.2.19	Respont a rejont: Un den Ejipsian en deus dieubet ac'hanomp eus dorn ar vesaerien, ha zoken en deus tennet dour deomp ha douret an tropell. 
EXO.2.20	Neuze e lavaras d'e verc'hed: Ha pelec'h emañ? Perak hoc'h eus lezet an den-se? Galvit anezhañ ha ra zebro bara. 
EXO.2.21	Moizez a fellas dezhañ chom gant an den-se, a roas da Voizez Sefora 
EXO.2.22	Houmañ a c'hanas dezhañ ur mab, a c'halvas Gershom 
EXO.2.23	Hag e c'hoarvezas, pell goude, penaos e varvas roue an Ejipt. Mibien Israel a hirvoude abalamour d'o sklaverezh, hag a grias. O c'hriadennoù a bignas war-zu Doue eus o sklaverezh. 
EXO.2.24	Doue a glevas o hirvoudoù, ha Doue en doe soñj eus e emglev gant Abraham, gant Izaak ha gant Jakob. 
EXO.2.25	Doue a sellas ouzh mibien Israel, ha Doue a anavezas o stad.
EXO.3.1	Moizez a vesae tropell Jetro e dad-kaer, aberzhour Madian. Kas a reas an tropell a-dreñv al lec'h distro hag e teuas da venez Doue, da Horeb. 
EXO.3.2	Ael an 
EXO.3.3	Moizez a lavaras: Distreiñ a rin hag e sellin ouzh ar weledigezh vras-mañ, ha perak n'eo ket kuzumet ar vodenn. 
EXO.3.4	An 
EXO.3.5	Doue a lavaras: Na dosta ket amañ! Lem da votoù diwar da dreid, rak al lec'h emaout warnañ a zo un douar santel. 
EXO.3.6	Neuze e lavaras: Me eo Doue da dad, Doue Abraham, Doue Izaak, Doue Jakob. Ha Moizez a guzhas e zremm, aon en doa da sellout ouzh Doue. 
EXO.3.7	An 
EXO.3.8	Diskennet on evit o zennañ eus dorn an Ejipsianed hag evit o lakaat da vont eus ar vro-se etrezek ur vro vat ha ledan, ur vro a zever gant laezh ha mel, e-lec'h ma chom ar Gananeiz, an Hitited, an Amoreaned, ar Ferezianed, an Hevianed hag ar Jebuziz. 
EXO.3.9	Bremañ setu, garmadeg mibien Israel a zo deuet betek ennon hag em eus gwelet ar waskerezh a c'houzañvont a-berzh an Ejipsianed. 
EXO.3.10	Bremañ eta, deus! Kas a rin ac'hanout da gavout Faraon hag e lakai va fobl, mibien Israel, da vont kuit eus an Ejipt. 
EXO.3.11	Moizez a respontas da Zoue: Piv on-me da vont da gavout Faraon ha da lakaat mibien Israel da vont kuit eus an Ejipt? 
EXO.3.12	Hag e lavaras: Me a vo ganit, ha setu amañ evit sin dit eo me a gas ac'hanout: Pa ez po degaset va fobl kuit eus an Ejipt, e servijot Doue war ar menez-mañ. 
EXO.3.13	Moizez a lavaras da Zoue: Setu, mont a rin da gavout mibien Israel hag e lavarin dezho: Doue hon tadoù en deus va c'haset d'ho kavout; hag e lavarint din: Pehini eo e anv? Petra a lavarin dezho? 
EXO.3.14	Doue a lavaras da Voizez: ME EO AN HINI A ZO. Hag e lavaras: Komz a ri evel-henn da vibien Israel: ME A ZO en deus va c'haset d'ho kavout. 
EXO.3.15	Doue a lavaras c'hoazh da Voizez: Evel-henn e komzi da vibien Israel: An 
EXO.3.16	Kae, dastum henaourien Israel ha lavar: An 
EXO.3.17	hag em eus lavaret: Me a lakaio ac'hanoc'h da bignat eus glac'har an Ejipt da vro ar Gananeiz, an Hitited, an Amoreaned, ar Ferezianed, an Hevianed hag ar Jebuziz, d'ur vro a zever gant laezh ha mel. 
EXO.3.18	Sentiñ a raint ouzh da vouezh, hag ez i, te hag henaourien Israel, da gavout roue an Ejipt, hag e lavarot dezhañ: An 
EXO.3.19	Gouzout a ran ne lezo ket ac'hanoc'h roue an Ejipt da vont kuit, nann zoken rediet gant un dorn kreñv. 
EXO.3.20	Astenn a rin va dorn hag e skoin war an Ejipt dre an holl vurzhudoù a rin en he c'hreiz. Goude-se e lezo ac'hanoc'h da vont. 
EXO.3.21	Hag e lakain ar bobl-se da gavout trugarez dirak daoulagad an Ejipsianed, hag e c'hoarvezo penaos pa'z eot kuit, n'eot ket en goullo. 
EXO.3.22	Pep gwreg a c'houlenno digant hec'h amezegez ha digant ostizez he zi listri arc'hant hag aour, ha dilhad a lakaiot war ho mibien ha war ho merc'hed, hag e tibourc'hot an Ejipsianed.
EXO.4.1	Moizez a respontas: Met setu, ne gredint ket ac'hanon ha ne sentint ket ouzh va mouezh, rak e lavarint: An 
EXO.4.2	An 
EXO.4.3	Hag e lavaras: Taol anezhi d'an douar. He zeurel a reas d'an douar, hag e teuas da vezañ un naer. Moizez a dec'he dirazañ. 
EXO.4.4	An 
EXO.4.5	Kement-se evit ma kredint ez eo en em ziskouezet dit an 
EXO.4.6	An 
EXO.4.7	Hag e lavaras: Adlaka da zorn en da vruched. Adlakaat a reas e zorn en e vruched hag e tennas anezhañ er-maez, ha setu, e oa addeuet evel e gig. 
EXO.4.8	Hag e c'hoarvezo ma ne gredont ket ennout ha ma ne sentont ket ouzh mouezh ar sin kentañ, e kredint e mouezh ar sin diwezhañ. 
EXO.4.9	Ma ne gredont ket zoken en daou sin-se ha ma ne sentont ket ouzh da vouezh, e kemeri dour eus ar stêr, a skuilhi war an douar, hag an dour az po kemeret eus ar stêr a zeuio da vezañ gwad war an douar. 
EXO.4.10	Moizez a lavaras d'an 
EXO.4.11	An 
EXO.4.12	Bremañ eta, kae ha me a vo gant da c'henoù, me a gelenno dit ar pezh a zlei lavarout. 
EXO.4.13	Moizez a lavaras: O, Aotrou, kas an hini a fell dit kas. 
EXO.4.14	Fulor an 
EXO.4.15	Komz a ri eta outañ hag e lakai ar gerioù en e c'henoù; ha me a vo gant da c'henoù ha gant e hini, hag e kelennin deoc'h ar pezh a zleot ober. 
EXO.4.16	Eñ eo an hini a gomzo evidout d'ar bobl, da c'henoù e vo ha te a vo evel Doue dezhañ. 
EXO.4.17	Ar wialenn-mañ a gemeri en da zaouarn ha drezi e ri ar sinoù.
EXO.4.18	Moizez a yeas kuit, a zistroas da gavout Jetro e dad-kaer hag a lavaras: Ma ez in kuit, me az ped, ma tistroin da gavout va breudeur a zo en Ejipt evit gwelout hag int a zo c'hoazh bev. Jetro a lavaras da Voizez: Kae e peoc'h! 
EXO.4.19	An 
EXO.4.20	Moizez a gemeras e wreg hag e vibien, o lakaas da bignat war un azen, hag e tistroas da vro Ejipt. Moizez a gemeras gwialenn Doue en e zorn. 
EXO.4.21	An 
EXO.4.22	Lavarout a ri da Faraon: Evel-henn en deus lavaret an 
EXO.4.23	hag e lavaran dit: Lez va mab da vont kuit, evit ma servijo ac'hanon; ha ma ne fell ket dit e lezel da vont, setu, emaon o vont da lakaat da vab, da gentañ-ganet, da vervel. 
EXO.4.24	Hag e c'hoarvezas penaos en hent, en ostaleri, an 
EXO.4.25	Sefora a gemeras ur c'hailhastr, a droc'has pod-mezenn e vab, hag e daolas d'e dreid o lavarout: A-dra-sur, ur pried gwad ez out din. 
EXO.4.26	An 
EXO.4.27	An 
EXO.4.28	Moizez a gontas da Aaron holl c'herioù an 
EXO.4.29	Moizez a yeas gant Aaron hag e tastumjont holl henaourien mibien Israel. 
EXO.4.30	Aaron a lavaras an holl c'herioù en doa lavaret an 
EXO.4.31	Ar bobl a gredas, hag ec'h anavezjont penaos en doa gweladennet an 
EXO.5.1	Goude-se Moizez hag Aaron a zeuas hag a lavaras da Faraon: Evel-henn en deus lavaret an 
EXO.5.2	Met Faraon a lavaras: Piv eo an 
EXO.5.3	Int a lavaras: Doue an Hebreed a zo deuet a-raok deomp; lez ac'hanomp d'ober ur veaj a dri devezh el lec'h distro, evit ma aberzhimp eno d'an 
EXO.5.4	Ha roue an Ejipt a lavaras: Moizez hag Aaron, perak e tistroit ar bobl eus e labour? Kit d'ho karg! 
EXO.5.5	Faraon a lavaras: Setu aze, ar bobl a-ziwar ar maez a zo bremañ niverus, hag e lakafec'h anezho da ehanañ diouzh o c'harg? 
EXO.5.6	Faraon a roas an urzh-mañ en deiz-se d'ar vistri-vicherour lakaet war ar bobl ha d'ar gefridiourien: 
EXO.5.7	Ne roiot ken plouz d'an dud evit ober brikennoù evel diagent; ra ez aint o-unan ha ma tastumint. 
EXO.5.8	Hag e roiot dezho al lodenn vrikennoù a roec'h diagent. Ne lamot tra ebet, rak didalvez int. Setu perak e kriont o lavarout: Eomp da aberzhiñ d'hon Doue! 
EXO.5.9	Ra vo bec'hiet an dud-se a labour ha ma raint anezhañ, ha ma ne daolint ket evezh ouzh komzoù a c'hevier. 
EXO.5.10	Ar vistri-vicherour hag ar gefridiourien a yeas hag a lavaras d'ar bobl: Evel-henn en deus lavaret Faraon: Ne roin ken deoc'h a blouz, 
EXO.5.11	kemerit hoc'h-unan plouz e-lec'h ma kavot, rak ne vo lamet netra eus ho labour. 
EXO.5.12	Neuze ar bobl en em stlabezas dre holl vro Ejipt da gerc'hat soul e-lec'h plouz. 
EXO.5.13	Ar vistri-vicherour a waske anezho, en ur lavarout: Echuit ho labour, bemdez al lodenn lakaet deoc'h evel pa oa plouz. 
EXO.5.14	Kefridiourien mibien Israel o doa lakaet mistri-vicherour Faraon warno; hag e voent pilet hag e voe lavaret dezho: Perak n'hoc'h eus ket echuet ho lodenn a vrikennoù dec'h hag hiziv evel diagent? 
EXO.5.15	Kefridiourien mibien Israel a zeuas hag a grias da Faraon o lavarout: Perak e rez evel-se e-keñver da servijerien? 
EXO.5.16	Ne roer ket a blouz da'z servijerien hag e lavarer deomp: Grit brikennoù! Ha setu, da servijerien a zo pilet, met da bobl eo a zo kablus. 
EXO.5.17	Eñ a respontas: C'hwi a zo didalvez, didalvez! Setu perak e lavarit: Eomp da aberzhiñ d'an 
EXO.5.18	Bremañ, kit da labourat; ha ne vo ket roet deoc'h a blouz hag e reot an hevelep lodenn a vrikennoù. 
EXO.5.19	Kefridiourien mibien Israel en em welas eta er boan, dre ma lavared dezho: Ne lamot netra eus ho prikennoù, bemdez e reot al lodenn lakaet deoc'h. 
EXO.5.20	Pa'z ejont kuit a-zirak Faraon, e kavjont Moizez hag Aaron a c'hortoze anezho, 
EXO.5.21	hag e lavarjont: Ra sello an 
EXO.5.22	Moizez a zistroas etrezek an 
EXO.5.23	peogwir, abaoe m'on deuet da gavout Faraon evit komz en da anv, en deus graet droug d'ar bobl-mañ ha ne'c'h eus ket dieubet da bobl?
EXO.6.1	An 
EXO.6.2	Doue a gomzas da Voizez hag a lavaras: Me eo an 
EXO.6.3	Me a zo en em ziskouezet da Abraham, da Izaak ha da Jakob, evel an Doue holl-c'halloudek, met dre va anv, an 
EXO.6.4	Lakaet em eus ivez va emglev ganto, evit reiñ dezho bro Ganaan ez int chomet enni evel diavaezidi. 
EXO.6.5	Klevet em eus ivez hirvoudoù mibien Israel dalc'het er sklaverezh gant an Ejipsianed, hag em eus bet soñj eus va emglev. 
EXO.6.6	Setu perak lavar da vibien Israel: Me eo an 
EXO.6.7	Me a gemero ac'hanoc'h evit va fobl, hag e vin ho Toue, hag ec'h anavezot ez on an 
EXO.6.8	Me a lakaio ac'hanoc'h da vont er vro am eus savet va dorn diwar he fenn, da reiñ anezhi da Abraham, da Izaak ha da Jakob, hag e roin anezhi deoc'h evel perc'henniezh, me an 
EXO.6.9	Moizez a gomzas eta evel-se da vibien Israel. Met ne selaoujont ket ouzh Moizez en abeg da enkrez o spered hag en abeg d'ar sklaverezh garv. 
EXO.6.10	An 
EXO.6.11	Kae, komz ouzh Faraon roue an Ejipt, ha ma lezo mibien Israel da vont kuit eus e vro. 
EXO.6.12	Moizez a gomzas dirak an 
EXO.6.13	An 
EXO.6.14	Setu pennoù-bras tiegezh o zadoù. Mibien Ruben, kentañ-ganet Israel: Hanok, Palu, Hezron ha Karmi. Setu aze tiegezhioù Ruben. 
EXO.6.15	Mibien Simeon: Jemuel, Jamin, Ohad, Jakin, Zohar ha Saül mab ar Gananeadez. Setu aze tiegezhioù Simeon. 
EXO.6.16	Setu anvioù mibien Levi hervez o lignezoù: Gershon, Kehad ha Merari. Bloavezhioù buhez Levi a voe kant seizh vloaz ha tregont. 
EXO.6.17	Mibien Gershon: Libni, Shimei, dre o ziegezhioù. 
EXO.6.18	Mibien Kehad: Amram, Jizehar, Hebron hag Uziel. Bloavezhioù buhez Kehad a voe kant tri bloaz ha tregont. 
EXO.6.19	Mibien Merari: Mahli ha Mushi. Setu aze tiegezhioù Levi hervez o lignezoù. 
EXO.6.20	Amram a gemeras evel gwreg Jokebed e voereb, hag e c'hanas dezhañ Aaron ha Moizez. Bloavezhioù buhez Amram a voe kant seizh vloaz ha tregont. 
EXO.6.21	Mibien Jizehar: Kora, Nefeg ha Zikri. 
EXO.6.22	Mibien Uziel: Mishael, Elzafan ha Sitri. 
EXO.6.23	Aaron a gemeras evel gwreg Elisheba merc'h Aminadab c'hoar Nahashon, hag e c'hanas dezhañ Nadab, Abihu, Eleazar hag Itamar. 
EXO.6.24	Mibien Kora: Asir, Elkana hag Abiasaf. Setu aze tiegezhioù ar g-Korahiz. 
EXO.6.25	Eleazar mab Aaron a gemeras evel gwreg unan eus merc'hed Putiel, hag e c'hanas dezhañ Fineaz. Setu pennoù-bras tadoù al Levited, dre o ziegezhioù. 
EXO.6.26	D'an Aaron-se ha d'ar Moizez-se eo e lavaras an 
EXO.6.27	Ar re-se eo a gomzas ouzh Faraon roue an Ejipt, evit tennañ mibien Israel eus bro Ejipt. Ar Moizez-se hag an Aaron-se eo.
EXO.6.28	C'hoarvezout a reas eta penaos en deiz ma komzas an 
EXO.6.29	an 
EXO.6.30	Neuze Moizez a lavaras dirak an 
EXO.7.1	An 
EXO.7.2	Te a lavaro kement a c'hourc'hemennin dit, hag Aaron da vreur a gomzo da Faraon, evit ma lezo mibien Israel da vont er-maez eus e vro. 
EXO.7.3	Me a galetaio kalon Faraon hag a gresko va sinoù ha va burzhudoù e bro Ejipt. 
EXO.7.4	Faraon ne selaouo ket ac'hanoc'h. Lakaat a rin va dorn war an Ejipt hag e tennin eus bro Ejipt va armeoù, va fobl, mibien Israel, dre varnadegoù bras. 
EXO.7.5	An Ejipsianed a anavezo ez on an 
EXO.7.6	Moizez hag Aaron a reas eta evel m'en doa gourc'hemennet an 
EXO.7.7	Moizez a oa oadet a bevar-ugent vloaz hag Aaron a dri bloaz ha pevar-ugent, pa gomzjont da Faraon.
EXO.7.8	An 
EXO.7.9	Pa gomzo Faraon ouzhoc'h ha pa lavaro: Grit ur mirakl! Neuze e lavari da Aaron: Kemer da wialenn ha taol anezhi dirak Faraon, hag e teuio da vezañ un naer. 
EXO.7.10	Moizez hag Aaron a zeuas eta da gavout Faraon hag a reas evel-se, evel m'en doa gourc'hemennet an 
EXO.7.11	Met Faraon a c'halvas ivez ar re fur hag ar sorserien; ha strobinellerien an Ejipt a reas an hevelep traoù dre o strobinelloù. 
EXO.7.12	Teurel a rejont pep hini e wialenn, hag e teujont da vezañ naered. Met gwialenn Aaron a lonkas o gwialennoù. 
EXO.7.13	Kalon Faraon a galetaas, ne selaouas ket anezho evel m'en doa lavaret an 
EXO.7.14	An 
EXO.7.15	Kae da gavout Faraon diouzh ar beure; setu, e teuio etrezek an dour, en em lakaat a ri dirazañ war ribl ar stêr, hag e kemeri en da zorn ar wialenn a oa bet troet en naer. 
EXO.7.16	Lavarout a ri dezhañ: An 
EXO.7.17	Evel-henn en deus lavaret an 
EXO.7.18	Ar pesked a zo er stêr a varvo, ar stêr a vreino, hag an Ejipsianed o devo rukun oc'h evañ dour eus ar stêr. 
EXO.7.19	An 
EXO.7.20	Moizez hag Aaron a reas evel-se, evel m'en doa gourc'hemennet an 
EXO.7.21	Ar pesked a oa er stêr a varvas, ar stêr a vreinas, hag an Ejipsianed ne c'helljont ket evañ dour eus ar stêr; hag edo ar gwad dre an Ejipt holl. 
EXO.7.22	Met strobinellerien an Ejipt a reas an hevelep traoù dre o strobinelloù. Kalon Faraon a galetaas, ne selaouas ket anezho evel m'en doa lavaret an 
EXO.7.23	Faraon a zistroas hag a yeas en e di, ha ne lakaas ket e galon evezhiek ouzh kement-se. 
EXO.7.24	An holl Ejipsianed a doullas en-dro d'ar stêr da gavout dour da evañ, rak ne c'hellent ket evañ dour eus ar stêr. 
EXO.7.25	Hag e tremenas seizh devezh goude m'en doe skoet an 
EXO.8.1	An 
EXO.8.2	Ma ne fell ket dit o lezel da vont kuit, setu, emaon o vont da skeiñ war da holl zouar gant raned. 
EXO.8.3	Ar stêr a vervo a raned a bigno hag a yelo en da di, en da gambr e-lec'h ma kouskez, war da wele, e ti da servijerien, e-touez da bobl, en da fornioù, en da irc'hier. 
EXO.8.4	Ar raned a bigno warnout, war da bobl ha war da holl servijerien. 
EXO.8.5	An 
EXO.8.6	Aaron a astennas e zorn war doureier an Ejipt, hag ar raned a bignas hag a c'holoas bro Ejipt. 
EXO.8.7	Met ar strobinellerien a reas an hevelep traoù dre o strobinelloù, o lakaat raned da bignat war vro Ejipt. 
EXO.8.8	Faraon a c'halvas Moizez hag Aaron, hag a lavaras: Pedit evidon an 
EXO.8.9	Moizez a lavaras da Faraon: Dit-te an enor da lavarout din a-benn pegoulz e tlein pediñ evidout, evit da servijerien hag evit da bobl, evit ma vo lamet ar raned pell diouzhit ha diouzh da diez, ha ne chomint nemet er stêr. 
EXO.8.10	Eñ a respontas: A-benn warc'hoazh. Ha Moizez a lavaras: Graet e vo hervez da gomz, evit ma ouezi penaos n'eus hini ebet heñvel ouzh an 
EXO.8.11	Ar raned eta a bellaio diouzhit ha diouzh da diez, da servijerien ha da bobl; er stêr nemetken e chomint. 
EXO.8.12	Moizez hag Aaron a yeas kuit a-zirak Faraon. Ha Moizez a grias d'an 
EXO.8.13	An 
EXO.8.14	Dastumet e voent a-wrac'helladoù, hag e flaerias an douar. 
EXO.8.15	Faraon, o welout e oa un ehan, a galetaas e galon, ne selaouas ket anezho evel m'en doa lavaret an 
EXO.8.16	An 
EXO.8.17	Hag e rejont evel-se: Aaron a astennas e zorn gant e wialenn hag a skoas war boultr an douar, hag e teuas da vezañ laou war an dud ha war al loened. Holl boultr ar vro a zeuas da vezañ laou war holl vro Ejipt. 
EXO.8.18	Ar strobinellerien a reas an hevelep traoù dre o strobinelloù evit produiñ laou, met ne c'helljont ket. Al laou a voe eta war an dud ha war al loened. 
EXO.8.19	Neuze ar strobinellerien a lavaras da Faraon: Biz Doue eo. Met kalon Faraon a galetaas, ne selaouas ket anezho evel m'en doa lavaret an 
EXO.8.20	An 
EXO.8.21	Ma ne lezez ket va fobl da vont kuit, setu, emaon o vont da gas kelien warnout, war da servijerien, war da bobl ha war da diez; tiez an Ejipsianed a vo leuniet gant kelien, ha zoken an douar emaint warnañ. 
EXO.8.22	Met disheñvelout a rin en deiz-se bro C'hosen, e-lec'h emañ va fobl o chom, ha ne vo ket eno a gelien, evit ma ouezi penaos me, an 
EXO.8.23	Lakaat a rin un diforc'h etre va fobl ha da bobl. Warc'hoazh en em gavo ar sin-se. 
EXO.8.24	An 
EXO.8.25	Faraon a c'halvas Moizez hag Aaron, hag a lavaras: Kit, aberzhit d'ho Toue er vro. 
EXO.8.26	Moizez a lavaras: N'eo ket dereat ober kement-se, rak ar pezh a aberzhfemp d'an 
EXO.8.27	Ni a yelo tri devezh-kerzh el lec'h distro, hag ec'h aberzhimp d'an 
EXO.8.28	Faraon a lavaras: Me ho lezo da vont da aberzhiñ d'an 
EXO.8.29	Moizez a lavaras: Pa vin aet kuit eus da gichen, e pedin an 
EXO.8.30	Moizez a yeas kuit eus kichen Faraon hag a bedas an 
EXO.8.31	An 
EXO.8.32	Met Faraon a galetaas e galon c'hoazh ar wech-mañ, ne lezas ket ar bobl da vont kuit.
EXO.9.1	An 
EXO.9.2	rak ma ne fell ket dit o lezel da vont ha mar he zalc'hez c'hoazh, 
EXO.9.3	setu, dorn an 
EXO.9.4	An 
EXO.9.5	An 
EXO.9.6	An 
EXO.9.7	Faraon a gasas da welout ha setu, ne oa marvet loen ebet eus loened Israel. Met kalon Faraon a galetaas, ne lezas ket ar bobl da vont kuit.
EXO.9.8	An 
EXO.9.9	Dont a raio da vezañ poultr war holl vro Ejipt, hag e vo war an dud ha war al loened goulioù goret e breinadur en holl vro Ejipt. 
EXO.9.10	Kemer a rejont eta ludu-forn hag en em zalc'hjont dirak Faraon. Moizez en taolas etrezek an neñvoù hag e vo war an dud ha war al loened goulioù goret e breinadur. 
EXO.9.11	Ar strobinellerien ne c'helljont ket en em zerc'hel dirak Moizez en abeg d'ar goulioù. Rak ar goulioù a oa war ar strobinellerien evel war an holl Ejipsianed. 
EXO.9.12	An 
EXO.9.13	An 
EXO.9.14	rak ar wech-mañ e kasin va holl c'houlioù war da galon, war da servijerien ha war da bobl, evit ma ouezi penaos n'eus hini ebet heñvel ouzhin war an douar holl. 
EXO.9.15	Rak bremañ, mar em bije astennet va dorn ha mar em bije skoet warnout dre ar marv, te ha da bobl, e vijes skubet a-ziwar an douar. 
EXO.9.16	Met setu amañ abalamour da betra em eus da lakaet da chom: evit ma weli va galloud hag evit ma vo va anv disklêriet dre an douar holl. 
EXO.9.17	Mar en em savez c'hoazh a-enep va fobl evit e herzel da vont kuit, 
EXO.9.18	setu, me a lakaio warc'hoazh, d'an eur-mañ, da gouezhañ ur grizilh ken bras, ken n'en deus bet netra heñvel outañ en Ejipt adalek an deiz m'eo bet diazezet betek vremañ. 
EXO.9.19	Bremañ eta, kas da lakaat da loened e surentez, ha kement ac'h eus er parkeier. Ar grizilh a gouezho war an dud holl ha war al loened a vo er parkeier ha ne vo ket en em dennet en tiez, hag e varvint. 
EXO.9.20	E-touez servijerien Faraon, an hini a zouje ger an 
EXO.9.21	Met an hini na lakae ket evezh ouzh ger an 
EXO.9.22	An 
EXO.9.23	Moizez a astennas eta e wialenn etrezek an neñvoù, hag an 
EXO.9.24	Hag e voe grizilh hag un tan dalc'hus e-kreiz ar grizilh. Bez' e oa ken kreñv ken ne oa ket bet kemend-all war holl vro Ejipt abaoe ma oa deuet da vezañ ur bobl. 
EXO.9.25	Ar grizilh a skoas, en holl vro Ejipt, war gement a voe er parkeier, adalek an dud betek al loened. Ar grizilh a skoas ivez war holl c'heot ar parkeier hag a dorras holl wez ar parkeier. 
EXO.9.26	E bro C'hosen, a oa enni mibien Israel, ne voe ket a c'hrizilh. 
EXO.9.27	Faraon a gasas da c'hervel Moizez hag Aaron, hag a lavaras: Pec'het em eus ar wech-mañ, an 
EXO.9.28	Pedit an 
EXO.9.29	Moizez a lavaras: Adalek ma vin aet kuit eus kêr, ec'h astennin va daouarn etrezek an 
EXO.9.30	Met gouzout a ran penaos te ha da servijerien ne zoujot ket c'hoazh an 
EXO.9.31	Al lin hag an heiz a oa bet skoet, rak an heiz a oa o tañvouezennañ hag a lin a oa e bleuñv. 
EXO.9.32	Met ar gwinizh hag ar yell ne oant ket bet skoet, dre ma oant diwezhatoc'h. 
EXO.9.33	Moizez a guitaas Faraon, a yeas kuit eus kêr hag a astennas e zaouarn war-zu an 
EXO.9.34	Faraon, o welout penaos e oa ar glav, ar grizilh hag ar c'hurunadoù paouezet, a gendalc'has c'hoazh da bec'hiñ hag a galetaas e galon, eñ hag e servijerien. 
EXO.9.35	Kalon Faraon a galetaas, ne lezas ket mibien Israel da vont kuit evel m'en doa lavaret an 
EXO.10.1	An 
EXO.10.2	hag evit ma tisklêrii da'z mab ha da vab da vab an traoù am bo graet war an Ejipsianed hag ar sinoù am bo graet en o c'hreiz, ha ma ouiot ez on me an 
EXO.10.3	Moizez hag Aaron a zeuas eta da gavout Faraon, hag e lavarjont: Evel-henn en deus lavaret an 
EXO.10.4	Rak ma ne fell ket dit o lezel da vont kuit, setu, e kasin warc’hoazh kilheien-raden da zont war da holl zouar. 
EXO.10.5	Hag e c'holoint gorre an douar, ha ne c'hallor ket gwelout an douar, hag e tebrint an nemorant a zo manet, ar pezh en deus lezet ar grizilh deoc'h, hag e tebrint an holl wez a gresk en ho parkeier, 
EXO.10.6	hag e leugnint da diez, tiez da holl servijerien ha tiez an holl Ejipsianed; ar pezh n'o deus ket gwelet da dadoù, na tadoù da dadoù adalek an deiz ma'z int bet war an douar betek hiziv. Neuze e tistroas hag ez eas kuit eus ti Faraon. 
EXO.10.7	Servijerien Faraon a lavaras: Betek pegoulz e vo hemañ ur stign deomp? Lez an dud-se da vont kuit ha ma servijint an 
EXO.10.8	Neuze e voe adgalvet Moizez hag Aaron dirak Faraon. Lavarout a reas: Kit, servijit an 
EXO.10.9	Moizez a respontas: Ni a yelo gant hon tud yaouank ha gant hon tud kozh, gant hor mibien ha gant hor merc'hed, gant hon deñved hag hon ejened; rak e vo evidomp ur gouel d'an 
EXO.10.10	Faraon a lavaras: Ra vo an 
EXO.10.11	Nann, ne vo ket evel-se; kit, c'hwi ar wazed, ha servijit an 
EXO.10.12	An 
EXO.10.13	Moizez a astennas e wialenn war vro Ejipt, hag an 
EXO.10.14	Ar c'hilheien-raden a bignas war holl vro Ejipt hag a blavas war holl zouar an Ejipt en un niver gwall vras. A-raok ne oa ket bet un hevelep berniad, na goude ne vo ket. 
EXO.10.15	Goleiñ a rejont gorre ar vro holl hag an douar a voe teñvalaet ganto. Hag e tebrjont holl c'heot an douar hag holl frouezh ar gwez en doa lezet ar grizilh, ha ne chomas glazadur ebet d'ar gwez na da c'heot ar parkeier, en holl vro Ejipt. 
EXO.10.16	Neuze Faraon a hastas gervel Moizez hag Aaron, hag a lavaras: Pec'het em eus a-enep an 
EXO.10.17	Met bremañ, pardon va fec'hed, me az ped, evit ar wech-mañ hepken, ha pedit an 
EXO.10.18	Moizez a yeas kuit eus ti Faraon hag a bedas an 
EXO.10.19	An 
EXO.10.20	An 
EXO.10.21	An 
EXO.10.22	Moizez a astennas eta e zorn etrezek an neñv, hag e voe un deñvalijenn dev war holl vro Ejipt e-pad tri devezh. 
EXO.10.23	N'en em wele ket an eil egile ha den ne savas eus lec'h ma oa e-pad tri devezh. Met evit holl vibien Israel e voe sklêrijenn e-lec'h m'edont o chom. 
EXO.10.24	Faraon a c'halvas Moizez hag a lavaras: Kit, servijit an 
EXO.10.25	Moizez a respontas: Te a lakaio da-unan etre hon daouarn peadra d'ober aberzhoù ha loskaberzhoù a ginnigimp d'an 
EXO.10.26	Hol loened a yelo ivez ganeomp, ne chomo ket un ivin anezho; rak ni a gemero diouto evit servijañ an 
EXO.10.27	An 
EXO.10.28	Faraon a lavaras: Kae kuit azirazon! Diwall da adwelout va dremm, rak an deiz ma adweli va dremm, e varvi. 
EXO.10.29	Neuze Moizez a respontas: Lavaret mat ec'h eus: ne adwelin ken da zremm.
EXO.11.1	An 
EXO.11.2	Komz ouzh ar bobl, evit ma c'houlenno pep gwaz digant e amezeg ha pep maouez digant hec'h amezegez traoù arc'hant ha traoù aour. 
EXO.11.3	An 
EXO.11.4	Moizez a lavaras: Evel-henn en deus lavaret an 
EXO.11.5	ha pep kentañ-ganet a varvo e bro Ejipt, adalek kentañ-ganet Faraon, eñ hag a zo azezet war e dron, betek kentañ-ganet ar vatezh a zo a-drek ar maen-milin, kenkoulz ha pep kentañ-ganet al loened. 
EXO.11.6	Hag e vo garmadennoù bras en holl vro Ejipt, evel ma n'en deus bet biskoazh ha na vo biken heñvel outo. 
EXO.11.7	Met e-touez holl vibien Israel, ne vo ket zoken ur c'hi o fiñval e deod, adalek an dud betek al loened, evit ma ouezor an diforc'h a zo lakaet gant an 
EXO.11.8	Ha da holl servijerien, ar re a zo aze, a ziskenno da'm c'havout hag en em stouo dirazon o lavarout: Kae kuit, te hag an holl bobl a zo war da lerc'h! Ha goude-se, me a yelo kuit. Moizez, droug ennañ, a guitaas ti Faraon. 
EXO.11.9	An 
EXO.11.10	Moizez hag Aaron a reas an holl virakloù-se dirak Faraon. Hag an 
EXO.12.1	An 
EXO.12.2	Ar miz-mañ a vo evidoc'h deroù ar mizioù; hemañ a vo evidoc'h ar c'hentañ eus mizioù ar bloaz. 
EXO.12.3	Komzit ouzh holl vodadenn Israel ha lavarit: D'an dekvet deiz eus ar miz-mañ, ra gemero pep hini ac’hanoc’h un oan dre bep tiegezh tadel, un oan dre bep tiegezh. 
EXO.12.4	Mar d-eo re vihan an tiegezh evit un oan, ra vo e gemeret gant an amezeg nesañ d'e di, hervez an niver a dud; kontañ a reot evit an oan hervez ar pezh a c'hello pep hini debriñ. 
EXO.12.5	Bez' ho po un oan disi, ur par, ganet er bloaz. E gemer a reot a-douez an deñved pe a-douez ar givri. 
EXO.12.6	Hag e virot anezhañ betek ar pevarzekvet deiz eus ar miz-mañ, hag holl vodadenn Israel dastumet en lazho etre an daou abardaez. 
EXO.12.7	Hag e kemerint eus e wad, hag en lakaint war daou bost ha war c'hourin dor an tiez e-lec'h ma tebrint anezhañ. 
EXO.12.8	En noz-se, e tebrint ar c'hig anezhañ rostet en tan; e zebriñ a raint gant bara hep goell ha gant louzoù c'hwerv. 
EXO.12.9	Ne zebrot netra hanter-boazh na bervet en dour, met ra vo rostet en tan, e benn kenkoulz hag e dreid hag e vouzelloù. 
EXO.12.10	Ne lezot mann ebet dioutañ betek ar beure, hag ar pezh a vano dioutañ a-benn ar beure a zevot en tan. 
EXO.12.11	Setu amañ penaos e tebrot anezhañ: ho tivgroazell gourizet, ho potoù-lêr en ho treid hag ho pazh en ho torn, hag e tebrot anezhañ a-dizh. Pask an 
EXO.12.12	En noz-se e tremenin dre vro Ejipt hag e skoin war bep kentañ-ganet e bro Ejipt, adalek an dud betek al loened, hag e rin barnadegoù war holl zoueoù an Ejipt. Me eo an 
EXO.12.13	Ar gwad a vo evidoc'h un arouez war ho tiez e-lec'h ma viot. Me a welo ar gwad hag e tremenin dreist deoc'h, ha ne vo gwalenn a gastiz ebet en ho touez pa skoin war vro Ejipt. 
EXO.12.14	An deiz-se a vo un eñvoradur evidoc'h, c'hwi en lido evel ur gouel d'an 
EXO.12.15	E-pad seizh devezh e tebrot bara hep goell. Adalek an deiz kentañ e lamot ar goell eus ho tiez. Rak adalek an deiz kentañ betek ar seizhvet devezh, pep den a zebro bara goet a vo lamet eus Israel. 
EXO.12.16	D'an deiz kentañ e vo ur c'hengalv santel. Bez' ho po ivez unan er seizhvet devezh. Ne vo graet labour ebet en deizioù-se, fichet e vo hepken deoc'h ar pezh a zle pep den debriñ. 
EXO.12.17	Mirout a reot eta gouel ar bara hep goell, rak en deiz-se end-eeun em eus tennet hoc'h armeoù eus bro Ejipt. Mirout a reot an deiz-se evel ur gourc'hemenn peurbadus a rummadoù da rummadoù. 
EXO.12.18	D'ar miz kentañ, d'ar pevarzekvet deiz eus ar miz, da noz, e tebrot bara hep goell betek an unanvet deiz warn-ugent eus ar miz, da noz. 
EXO.12.19	E-pad seizh devezh, goell ebet n'en em gavo en ho tiez, rak pep den a zebro bara goet a vo lamet eus bodadenn Israel, pe e vefe un diavaeziad, pe unan bennak ganet er vro. 
EXO.12.20	Ne zebrot ket bara goet. En ho holl chomlec'hioù e tebrot bara hep goell. 
EXO.12.21	Moizez a c'halvas eta holl henaourien Israel hag a lavaras: It ha kemerit ul loen evit ho tiegezhioù ha lazhit ar Pask. 
EXO.12.22	Kemerit ur boked sikadez, soubit anezhañ er gwad a vo er girin, ha sparfit gourin ha daou bost an nor gant gwad eus ar girin. Ra n'aio hini ac'hanoc'h er-maez eus e di betek ar beure. 
EXO.12.23	An 
EXO.12.24	Mirout a reot kement-mañ evel ur gourc'hemenn peurbadus evidoc'h hag evit ho pugale. 
EXO.12.25	Pa viot aet er vro a roio an 
EXO.12.26	Ha pa lavaro ho mibien deoc'h: Petra eo al lid-mañ? 
EXO.12.27	Neuze e respontot: Aberzh Pask an 
EXO.12.28	Mibien Israel a yeas hag a reas evel m'en doa gourc'hemennet an 
EXO.12.29	Hag e c'hoarvezas da hanternoz ma skoas an 
EXO.12.30	Faraon a savas en noz, eñ, e holl servijerien hag an holl Ejipsianed. Hag e voe garmadennoù bras en Ejipt, rak ne oa ti ebet hep unan marv ennañ. 
EXO.12.31	Gervel a reas eta Moizez hag Aaron, en noz, hag e lavaras: Savit, it kuit a-douez va fobl, c'hwi ha mibien Israel, it, servijit an 
EXO.12.32	kemerit ivez ho teñved hag hoc'h ejened evel ma hoc'h eus lavaret, it, ha bennigit ivez ac'hanon. 
EXO.12.33	An Ejipsianed a vounte ar bobl da vont kuit buan eus ar vro, rak lavarout a raent: Emaomp holl da vont da vervel. 
EXO.12.34	Ar bobl a gemeras eta an toaz a-raok ma voe goet, gant o nevioù-toaz paket en o dilhad war o skoazioù. 
EXO.12.35	Mibien Israel a reas hervez gerioù Moizez hag a c'houlennas digant an Ejipsianed traoù arc'hant hag aour ha dilhad. 
EXO.12.36	An 
EXO.12.37	Mibien Israel a yeas kuit eus Ramsez evit Sukkod 
EXO.12.38	Un niver bras a ziavaezidi a bignas ivez ganto, kenkoulz ha deñved, ejened ha loened niverus. 
EXO.12.39	Hag e poazhjont an toaz o doa degaset eus an Ejipt da ober gwestell hep goell, rak ne oa ket goet, peogwir e oant bet kaset kuit eus an Ejipt hep dale ha n'o doa ket kemeret pourvezioù ganto. 
EXO.12.40	Mibien Israel a chomas en Ejipt e-pad pevar c'hant ha tregont vloaz. 
EXO.12.41	Hag a-benn pevar c'hant ha tregont vloaz, deiz evit deiz, c'hoarvezout a reas penaos holl armeoù an 
EXO.12.42	Un nozvezh eo a zleer lidañ evel ur gouel en enor d'an 
EXO.12.43	An 
EXO.12.44	Diwar-benn pep sklavour, den prenet gant arc'hant, te a amdroc'ho anezhañ, ha neuze e tebro dioutañ. 
EXO.12.45	Un annezad estren hag ur goprad ne zebrint ket dioutañ. 
EXO.12.46	Debret e vo en un ti hepken, ne gasot ket kig er-maez eus an ti ha ne vo torret askorn ebet dezhañ. 
EXO.12.47	Aozet e vo ar Pask gant holl vodadenn Israel. 
EXO.12.48	Pa chomo un diavaeziad en da di hag a fello dezhañ aozañ Pask an 
EXO.12.49	Bez' e vo an hevelep lezenn evit an henvroad hag evit an diavaeziad a chom en ho touez. 
EXO.12.50	Holl vibien Israel a reas evel m'en doa gourc'hemennet an 
EXO.12.51	C'hoarvezout a reas eta an deiz end-eeun, ma tennas an 
EXO.13.1	An 
EXO.13.2	Gouestl din pep kentañ-ganet, kement a zigor ar mammog e-touez mibien Israel, e-touez an dud hag e-touez al loened, din-me eo. 
EXO.13.3	Moizez a lavaras d'ar bobl: Ho pet soñj eus an deiz-se, ma'z oc'h aet kuit eus an Ejipt, eus an ti sklavelezh, rak an 
EXO.13.4	Mont a rit kuit hiziv e miz Abib 
EXO.13.5	P'en devo da lakaet an 
EXO.13.6	E-pad seizh devezh e tebri bara hep goell, ha d'ar seizhvet deiz e vo ur gouel d'an 
EXO.13.7	Bara hep goell a vo debret e-pad seizh devezh; ne vo ket gwelet bara goet ganit, na gwelet goell e-touez ac'hanout e-barzh da holl zouar. 
EXO.13.8	Hag e tisplegi da'z mab kement-se en deiz-se o lavarout: Abalamour d'ar pezh a reas an 
EXO.13.9	Kement-se a vo dit evel un arouez war da zorn hag evel un eñvor etre da zaoulagad, evit ma vo lezenn an 
EXO.13.10	Te a viro an urzhiadur-se en e amzer, a vloaz da vloaz. 
EXO.13.11	P'en devo da lakaet an 
EXO.13.12	gouestlañ a ri d'an 
EXO.13.13	Dasprenañ a ri gant un oan pep kentañ-ganet eus an azen, ha ma ne zasprenez ket anezhañ, e torri dezhañ ar c'houzoug. Dasprenañ a ri ivez pep kentañ-ganet eus an dud e-touez da vibien. 
EXO.13.14	Pa c'houlenno ouzhit da vab un deiz: Petra eo kement-se? Lavarout a ri dezhañ: Gant e zorn kreñv an 
EXO.13.15	hag e c'hoarvezas penaos pa ne felle ket da Faraon hol lezel da vont kuit, ma lazhas an 
EXO.13.16	Kement-se a vo evel un arouez war da zorn hag un talgen etre da zaoulagad. Rak an 
EXO.13.17	Pa lezas Faraon ar bobl da vont kuit, Doue n'o renas ket dre hent bro ar Filistined, daoust ma oa tostoc'h, rak Doue a lavaras: Arabat eo n'he defe keuz ar bobl pa welo ar brezel ha na zistrofe en Ejipt. 
EXO.13.18	Met Doue a lakaas ar bobl d'ober un dro dre hent al lec'h distro, etrezek ar Mor Ruz. Mibien Israel a bignas armet-mat eus an Ejipt. 
EXO.13.19	Moizez a gemeras gantañ eskern Jozef, rak Jozef en doa lakaet mibien Israel da douiñ a-dra-sur o lavarout: Doue ho kweladenno e gwirionez ha c'hwi a gaso va eskern ac'hann ganeoc'h. 
EXO.13.20	Mont a rejont kuit eus Sukkod hag e kampjont en Etam, e penn al lec'h distro. 
EXO.13.21	An 
EXO.13.22	Ar golonenn a goabrenn ne dec'he ket a-zirak ar bobl e-pad an deiz, nag ar golonenn a dan e-pad an noz.
EXO.14.1	An 
EXO.14.2	Komz da vibien Israel, ma tistroint ha ma kampint dirak Pihahirod, etre Migdol 
EXO.14.3	Faraon a lavaro eus mibien Israel: En em gollet int er vro, al lec'h distro en deus o lonket. 
EXO.14.4	Hag e kaletain kalon Faraon hag ez aio war o lerc'h, met me a vo enoret war-bouez Faraon ha war-bouez e holl armead; an Ejipsianed a anavezo ez on-me an 
EXO.14.5	Lavaret e voe da roue an Ejipt penaos e oa tec'het ar bobl kuit. Kalon Faraon ha re e servijerien a cheñchas e-keñver ar bobl, hag e lavarjont: Petra hon eus graet pa hon eus lezet Israel da vont kuit, en hevelep doare ma ne servijo ken ac'hanomp? 
EXO.14.6	Neuze e stagas e garr hag e kemeras e bobl gantañ. 
EXO.14.7	Kemer a reas c'hwec'h kant karr dibabet hag holl girri an Ejipt, ha penngadourien war bep hini anezho. 
EXO.14.8	An 
EXO.14.9	An Ejipsianed a yeas war o lerc'h, hag holl gezeg ha kirri Faraon, e varc'hegerien hag e armead o zapas evel ma voent o kampiñ e-kichen ar mor, e-kichen Pihahirod dirak Baal-Zefon. 
EXO.14.10	Evel ma tostae Faraon, mibien Israel a savas o daoulagad ha setu, an Ejipsianed a gerzhe war o lerc'h. Neuze mibien Israel o doe aon meurbet, hag e krijont war-zu an 
EXO.14.11	Hag e lavarjont da Voizez: Ha ne oa ket bezioù en Ejipt, ma ec'h eus degaset ac'hanomp da vervel el lec'h distro-mañ? Petra ac'h eus graet deomp d'hol lakaat da vont kuit eus an Ejipt? 
EXO.14.12	Ha n'eo ket ar pezh a lavaremp dit en Ejipt: Lez ac'hanomp da servijañ an Ejipsianed, rak gwelloc'h eo deomp servijañ an Ejipsianed eget mervel el lec'h distro? 
EXO.14.13	Moizez a lavaras d'ar bobl: N'ho pet ket aon, chomit aze ha gwelit ar silvidigezh a vo roet deoc'h hiziv gant an 
EXO.14.14	An 
EXO.14.15	An 
EXO.14.16	Te, sav da wialenn, astenn da zorn war ar mor ha faout anezhañ, hag e yelo mibien Israel e-kreiz ar mor war ar sec'h. 
EXO.14.17	Setu, mont a ran da galetaat kalon an Ejipsianed hag ez aint war ho lerc'h. Hag e vin enoret war-bouez Faraon hag e holl armead, war-bouez e girri hag e varc'hegerien. 
EXO.14.18	An Ejipsianed a anavezo ez on-me an 
EXO.14.19	Hag en em dennas ael Doue a yae dirak kamp Israel, mont a reas a-dreñv dezho. Hag en em dennas ar golonenn a goabrenn a oa a-raok dezho, en em zalc'has a-dreñv dezho. 
EXO.14.20	Dont a reas etre kamp an Ejipsianed ha kamp Israel. Hag e voe ur goabrenn deñval ouzh un tu, met e roe gouloù en noz ouzh an tu all. Ne dostaas ket ur c'hamp ouzh egile e-pad an noz holl. 
EXO.14.21	Moizez a astennas e zorn war ar mor, hag an 
EXO.14.22	Mibien Israel a yeas e-kreiz ar mor war ar sec'h, an doureier a rae ur voger a-zehou hag unan all a-gleiz. 
EXO.14.23	An Ejipsianed a gerzhas war o lerc'h, hag holl gezeg Faron, e girri hag e varc'hegerien a yeas war o lerc'h e-kreiz ar mor. 
EXO.14.24	Met c'hoarvezout a reas, da veilhadenn ar mintin, penaos an 
EXO.14.25	Hag e lamas rodoù o c'hirri a voe bleniet gant bec'h. Neuze an Ejipsianed a lavaras: Tec'homp dirak Israel rak an 
EXO.14.26	An 
EXO.14.27	Moizez a astennas eta e zorn war ar mor, hag ar mor a zistroas war-dro ar mintin d'e lec'h. An Ejipsianed, o tec'hout kuit, e gavas, hag an 
EXO.14.28	An doureier a zistroas eta hag a c'holoas kirri ha marc'hegerien holl armead Faraon a oa aet war-lerc'h an Israeliz er mor. Ne vanas hini anezho. 
EXO.14.29	Met mibien Israel a gerzhas e-kreiz ar mor war ar sec'h, hag an doureier a rae ur voger a-zehou hag unan all a-gleiz. 
EXO.14.30	En deiz-se e tieubas an 
EXO.14.31	Evel-se Israel a welas an dorn kreñv en doa displeget an 
EXO.15.1	Neuze Moizez ha mibien Israel a ganas ar ganaouenn-mañ d'an 
EXO.15.2	An 
EXO.15.3	An 
EXO.15.4	Taolet en deus er mor kirri Faraon hag e armead. Re zibabet e vrezelourien a zo bet beuzet er Mor Ruz. 
EXO.15.5	An donderioù o deus o goloet, diskennet int e foñs an doureier evel ur maen. 
EXO.15.6	Da du dehou, o 
EXO.15.7	Dre vraster da veurdez e tiskarez da enebourien. Kas a rez da gounnar, ez int pulluc'het evel plouz. 
EXO.15.8	D'ar c'hwezh eus da zivfron an doureier a zo en em verniet, ar c'hoummadoù a zo chomet evel un harz, an donderioù o deus skornet e-kreiz ar mor. 
EXO.15.9	An enebour a lavare: Redek a rin, tapout a rin, lodennañ a rin an diwisk, va ene en em leunio warno, tennañ a rin ar c'hleze, va dorn o distrujo. 
EXO.15.10	C'hwezhet ec'h eus gant da anal, ar mor en deus o goloet. Ruilhet o deus evel plom e foñs an doureier galloudus. 
EXO.15.11	Piv a zo eveldout e-touez an doueoù, o 
EXO.15.12	Astennet ec'h eus da du dehou, an douar en deus o lonket. 
EXO.15.13	Renet ec'h eus dre da drugarez ar bobl-mañ ac'h eus dasprenet. He bleinet ec'h eus gant da nerzh. 
EXO.15.14	Ar pobloù a glev hag a gren. Ar spont a grog en tud eus bro Filistined. 
EXO.15.15	Neuze priñsed Edom a zo trubuilhet. Ur grenadenn a zo kroget en re galloudus Moab. Holl dud Kanaan a zizesper. 
EXO.15.16	An aon hag ar spont a gouezho warno. Dre vraster da vrec'h e teuint mut evel ur maen, betek ma vo tremenet da bobl, o 
EXO.15.17	Te a gaso hag a blanto anezho war venez da hêrezh, el lec'h ma ec'h eus kempennet da chomadur, o 
EXO.15.18	An 
EXO.15.19	Rak kezeg Faron, e girri hag e varc'hegerien a zo aet er mor, hag an 
EXO.15.20	Mari ar brofedez, c'hoar Aaron, a gemeras en he dorn un taboulinig, hag an holl verc'hed a yeas war he lerc'h gant taboulinigoù hag o tañsal. 
EXO.15.21	Mari a responte dezho: Kanit d'an 
EXO.15.22	Neuze Moizez a gasas Israel kuit eus ar Mor Ruz, hag ez ejont war-zu lec'h distro Shur. Hag e kerzhjont tri devezh el lec'h distro, ha ne gavjont ket dour. 
EXO.15.23	Dont a rejont da Vara 
EXO.15.24	Ar bobl a c'hrozmolas a-enep Moizez o lavarout: Petra a evimp? 
EXO.15.25	Hag e krias d'an 
EXO.15.26	Lavarout a reas: Mar selaouez gant evezh mouezh an 
EXO.15.27	Neuze e teujont da Elim, e-lec'h ma oa daouzek mammenn-dour ha dek ha tri-ugent palmezenn, hag e kampjont eno e-kichen an dour.
EXO.16.1	Holl vodadenn mibien Israel, o vezañ aet kuit eus Elim, a zeuas da lec'h distro Sin, a zo etre Elim ha Sinai, d'ar pemzekvet deiz eus an eil miz goude ma oant aet kuit eus bro Ejipt. 
EXO.16.2	Holl vodadenn mibien Israel a c'hrozmolas el lec'h distro-se a-enep Moizez hag a-enep Aaron. 
EXO.16.3	Mibien Israel a lavaras: Perak n'omp ket bet marvet dre zorn an 
EXO.16.4	Neuze an 
EXO.16.5	Met d'ar c'hwec'hvet deiz, e fichint ar pezh o devo degaset hag e vo an daougementad eus ar pezh a zastumint bep devezh. 
EXO.16.6	Moizez hag Aaron eta a lavaras da holl vibien Israel: Fenoz e ouiot ez eo an 
EXO.16.7	ha da veure e welot gloar an 
EXO.16.8	Moizez a lavaras: Pa roio an 
EXO.16.9	Moizez a lavaras da Aaron: Lavar da holl vodadenn mibien Israel: Tostait dirak an 
EXO.16.10	Evel ma komze Aaron da holl vodadenn mibien Israel, e tistrojont etrezek al lec'h distro, ha setu, gloar an 
EXO.16.11	An 
EXO.16.12	Klevet em eus grozmoloù mibien Israel. Komz outo ha lavar: Etre an daou abardaez e tebrot kig ha da veure e viot gwalc'het a vara, hag e ouiot penaos on an 
EXO.16.13	D'abardaez koailhed a savas hag a c'holoas ar c'hamp, ha da veure e voe ur gwisk glizhenn en-dro d'ar c'hamp. 
EXO.16.14	Ar gwisk glizhenn a vihanaas ha setu, e oa war c'horre al lec'h distro un dra vihan, perlezet, bihan evel ar rev gwenn war an douar. 
EXO.16.15	Mibien Israel a welas, hag e lavarjont an eil d'egile: Petra eo? Rak ne ouient ket petra e oa. Ha Moizez a lavaras: Ar bara eo a ro an 
EXO.16.16	Setu amañ ar pezh en deus gourc'hemennet an 
EXO.16.17	Mibien Israel a reas eta evel-se hag e tastumjont dioutañ unan muioc'h hag unan all nebeutoc'h. 
EXO.16.18	Muzuliet e veze gant an omer. An hini en doa dastumet kalz n'en doa ket re, hag an hini en doa dastumet nebeut ne vanke ket dezhañ. Dastum a raent pep hini hervez ar pezh a zebre. 
EXO.16.19	Moizez a lavaras: Ra ne lezo den tamm dioutañ betek ar beure. 
EXO.16.20	Ha ne sentjont ket ouzh Moizez, hiniennoù a lezas betek ar beure, hag e teuas preñved enno ha c'hwezh-fall ganto. Moizez a yeas droug ennañ a-enep dezho. 
EXO.16.21	Dastum a rejont eta bep beure pep hini hervez ma tebre, ha pa oa tomm an heol, e teuze. 
EXO.16.22	D'ar c'hwec'hvet deiz, e tastumjont bara en daougementad, daou omer (  6 l) evit pep hini. Holl renerien ar vodadenn a zeuas d'e lavarout da Voizez. 
EXO.16.23	Hag eñ a respontas: Kement-se eo en deus lavaret an 
EXO.16.24	E lezel a rejont betek ar beure evel m'en doa gourc'hemennet Moizez, ha ne voe ket a c'hwezh-fall gantañ ha ne voe ket preñved ennañ. 
EXO.16.25	Moizez a lavaras: Debrit anezhañ hiziv, rak hiziv eo sabad an 
EXO.16.26	E-pad c'hwec'h devezh e tastumot anezhañ, met er seizhvet devezh, ar sabad, ne vo ket dioutañ. 
EXO.16.27	Er seizhvet devezh, hiniennoù eus ar bobl a yeas evit dastum anezhañ met ne gavjont ket dioutañ. 
EXO.16.28	Neuze an 
EXO.16.29	Gwelit penaos an 
EXO.16.30	Ar bobl eta a ziskuizhas er seizhvet devezh. 
EXO.16.31	Ti Israel a c'halvas kement-se mann. Bez' e oa evel had koriandrez, gwenn, hag e doa ur vlaz a vignez gant mel. 
EXO.16.32	Moizez a lavaras: Setu ar pezh en deus gourc'hemennet an 
EXO.16.33	Moizez a lavaras da Aaron: Kemer ur pod, laka ennañ un omer leun a vann, ha laka anezhañ dirak an 
EXO.16.34	Evel m'en doa gourc'hemennet an 
EXO.16.35	Mibien Israel a zebras ar mann e-pad daou-ugent vloaz, betek ma voent deuet da ur vro a c'helled chom enni. Debriñ a rejont ar mann betek ma voent deuet da harzoù bro Ganaan. 
EXO.16.36	An omer (  3 l) a zo an dekvedenn eus an efa (  30 l).
EXO.17.1	Holl vodaden mibien Israel a yeas kuit eus lec'h distro Sin, oc'h heuliañ o beaj hervez gourc'hemenn an 
EXO.17.2	Ar bobl a glaskas tabut gant Moizez. Lavarout a rejont: Ro deomp dour evit ma evimp. Moizez a lavaras: Perak e klaskit tabut ganin? Perak e temptit an 
EXO.17.3	Ar bobl he doe sec'hed el lec'h-se dre vank dour hag a c'hrozmolas a-enep Moizez o lavarout: Perak ec'h eus graet deomp pignat eus an Ejipt evit hol lakaat da vervel gant ar sec'hed, me ha va mibien ha va loened? 
EXO.17.4	Moizez a grias d'an 
EXO.17.5	An 
EXO.17.6	Setu, en em zalc'hin eno dirazout war ar roc'h en Horeb, te a skoio war ar roc'h, hag e teuio dour er-maez, hag ar bobl a evo. Moizez eta a reas evel-se dirak henaourien Israel. 
EXO.17.7	Hag e voe anvet al lec'h-se Masa 
EXO.17.8	Amalek a zeuas hag a reas brezel da Israel e Refidim. 
EXO.17.9	Moizez a lavaras da Jozue: Dibab deomp gwazed, kae er-maez ha stourm a-enep Amalek. Warc'hoazh en em zalc'hin war lein ar grec'hienn gant gwialenn Doue em dorn. 
EXO.17.10	Jozue a reas evel m'en doa lavaret Moizez dezhañ evit stourm a-enep Amalek. Moizez, Aaron hag Hur a bignas war lein ar grec'hienn. 
EXO.17.11	Hag e c'hoarveze, pa save Moizez e zorn Israel a veze ar c'hreñvañ, met pa leze da ziskuizhañ e zorn Amalek a veze ar c'hreñvañ. 
EXO.17.12	Daouarn Moizez o vezañ deuet da vezañ pounner, e kemerjont ur maen a lakajont dindanañ, hag ec'h azezas warnañ. Aaron hag Hur a zalc'has e zaouarn, unan en un tu hag egile en tu all, hag e zaouarn a voe start betek kuzh-heol. 
EXO.17.13	Ha Jozue a faezhas Amalek hag e bobl dre droc'h ar c'hleze. 
EXO.17.14	An 
EXO.17.15	Moizez a savas un aoter hag en anvas Jehova-Nisi 
EXO.17.16	Hag e lavaras: Abalamour ma'z eo bet savet un dorn war dron an 
EXO.18.1	Jetro, aberzhour Madian ha tad-kaer Moizez, a anavezas kement en doa graet Doue da Voizez ha da Israel e bobl, ha penaos en doa tennet an 
EXO.18.2	Jetro tad-kaer Moizez a gemeras Sefora, gwreg Moizez a oa bet kaset en-dro, 
EXO.18.3	hag e daou vab, a oa anv unan Gershom 
EXO.18.4	hag egile Eliezer 
EXO.18.5	Jetro tad-kaer Moizez a zeuas da gavout Moizez gant e vugale hag e wreg el lec'h distro ma kampe e-barzh, tost da venez Doue. 
EXO.18.6	Lavarout a reas da Voizez: Me Jetro da dad-kaer, a zeu da'z kavout gant da wreg ha da zaou vab ganti. 
EXO.18.7	Moizez a yeas a-raok d'e dad-kaer, en em stouas hag a bokas dezhañ. Hag e c'houlennjont en eil digant madober egile, hag ez ejont en deltenn. 
EXO.18.8	Moizez a gontas d'e dad-kaer kement en doa graet an 
EXO.18.9	Jetro en em laouenaas eus an holl vad en doa graet an 
EXO.18.10	Jetro a lavaras: Benniget ra vo an 
EXO.18.11	Bremañ ec'h anavezan ez eo an 
EXO.18.12	Jetro tad-kaer Moizez a gemeras ul loskaberzh hag aberzhoù evit o c'hinnig da Zoue. Aaron hag holl henaourien Israel a zeuas da zebriñ ar bara gant tad-kaer Moizez, dirak Doue. 
EXO.18.13	An deiz war-lerc'h e c'hoarvezas ma azezas Moizez evit barn ar bobl, hag ar bobl en em zalc'has dirak Moizez adalek ar beure betek an noz. 
EXO.18.14	Tad-kaer Moizez, o welout kement a rae evit ar bobl, a lavaras: Petra a rez e-keñver ar bobl-se? Perak ec'h azezez da-unan, ha ma en em zalc'h an holl bobl dirazout adalek ar beure betek an noz? 
EXO.18.15	Moizez a respontas d'e dad-kaer: Ar bobl eo a zeu da'm c'havout evit goulenn kuzul digant Doue. 
EXO.18.16	P'o deus un dra bennak, e teuont da'm c'havout. Me a varn etre an eil hag egile, hag e roan da anavezout reolennoù Doue hag e lezennoù. 
EXO.18.17	Tad-kaer Moizez a lavaras: Ar pezh a rez n'eo ket mat. 
EXO.18.18	A-dra-sur kouezhañ a ri hag ar bobl-mañ ganit, rak kement-se a zo re bounner evidout, ne c'helli ket henn ober te da-unan. 
EXO.18.19	Bremañ selaou ouzh va mouezh: Me a alio ac'hanout, ha ra vo Doue ganit! Bez evit ar bobl dirak Doue ha kinnig an traoù da Zoue. 
EXO.18.20	Kelenn anezho er reolennoù hag el lezennoù, ha ro da anavezout dezho an hent a zleont kerzhout warnañ hag ar pezh a zleont ober. 
EXO.18.21	Dibab a-douez ar bobl holl tud barrek o toujañ Doue, tud leal o kasaat ar gounid dizonest, ha laka anezho warno evel renerien a vilieroù, renerien a gantoù, renerien a hanter-kantoù ha renerien a zegoù. 
EXO.18.22	Ra varnint ar bobl e pep amzer. Mar bez traoù bennak bras, ra o disklêrint dit, met ra varnint o-unan an holl draoù bihan. Skañva da vec'h ha ra en dougint ganit. 
EXO.18.23	Ma rez kement-se ha ma ren Doue warnout, e c'helli derc'hel hag ar bobl-mañ en em gavo e peoc'h en e lec'h. 
EXO.18.24	Moizez a sentas ouzh e dad-kaer hag a reas kement en doa lavaret. 
EXO.18.25	Moizez a zibabas a-douez holl Israel tud barrek hag o lakaas renerien war ar bobl, renerien a vilieroù, renerien a gantoù, renerien a hanter-kantoù ha renerien a zegoù. 
EXO.18.26	Barn a raent ar bobl e pep amzer, o tisklêriañ da Voizez an traoù diaes hag o varn o-unan an holl draoù bihan. 
EXO.18.27	Neuze Moizez a lezas e dad-kaer da vont kuit. Mont a reas d'e vro.
EXO.19.1	D'an trede miz goude ma voe mibien Israel aet kuit eus bro Ejipt, e teujont en deiz-se da lec'h distro Sinai. 
EXO.19.2	O vezañ aet kuit eus Refidim, e teujont da lec'h distro Sinai hag e kampjont el lec'h distro. Israel a gampas eno dirak ar menez. 
EXO.19.3	Moizez a bignas da gavout Doue, hag an 
EXO.19.4	Gwelet hoc'h eus ar pezh am eus graet d'an Ejipt, ha penaos em eus ho touget war eskell erer ha lakaet da zont da'm c'havout. 
EXO.19.5	Bremañ mar sentit ouzh va mouezh ha mar mirit va emglev, c'hwi a vo va c'haerañ teñzor a-douez an holl bobloù, rak an holl zouar a zo din. 
EXO.19.6	C'hwi a vo din ur rouantelezh a aberzhourien hag ur bobl santel. Setu aze ar gerioù a lavari da vibien Israel. 
EXO.19.7	Moizez a zeuas hag a c'halvas henaourien ar bobl, hag e lakaas dirazo an holl c'herioù en doa gourc'hemennet an 
EXO.19.8	An holl bobl a-unvan a respontas hag a lavaras: Kement en deus lavaret an 
EXO.19.9	An 
EXO.19.10	An 
EXO.19.11	Ra vint prest evit an trede deiz, rak d'an trede deiz an 
EXO.19.12	Te a lakaio harzoù d'ar bobl en-dro holl hag e lavari: Diwallit da bignat war ar menez ha da stekiñ ouzh e gostez. Piv bennak a stoko ar menez a vo kastizet a varv, 
EXO.19.13	ne vo ket lakaet an daouarn warnañ met meinataet e vo, pe toullet gant biroù, loen pe den, ne vevo ket. Pa sono ar c'horn, e teuint d'ar menez. 
EXO.19.14	Moizez a ziskennas eus ar menez da gavout ar bobl. Santelaat a reas ar bobl hag e walc'hjont o dilhad. 
EXO.19.15	Hag e lavaras d'ar bobl: Bezit prest a-benn tri deiz, na dostait ket ouzh gwreg ebet. 
EXO.19.16	D'an trede deiz, diouzh ar beure, e voe kurunoù, luc'hed, ur goabrenn dev war ar menez, ha son ur c'horn gwall greñv. An holl bobl a oa er c'hamp a grenas. 
EXO.19.17	Moizez a lakaas ar bobl da vont kuit eus ar c'hamp a-ziarbenn da Zoue, hag e chomjont en o sav e traoñ ar menez. 
EXO.19.18	Menez Sinai a oa holl en moged, dre ma oa diskennet an 
EXO.19.19	Son ar c'horn a yae en ur greskiñ muioc'h-mui. Moizez a gomze ha Doue a responte dezhañ dre ur vouezh. 
EXO.19.20	An 
EXO.19.21	An 
EXO.19.22	An aberzhourien a dosta ouzh an 
EXO.19.23	Moizez a lavaras d'an 
EXO.19.24	An 
EXO.19.25	Moizez a ziskennas da gavout ar bobl hag a lavaras kement-se dezho.
EXO.20.1	Neuze Doue a zisklêrias an holl c'herioù-mañ o lavarout: 
EXO.20.2	Me eo an 
EXO.20.3	Ne'z po ket doueoù all dirazon. 
EXO.20.4	Ne ri ket dit na skeudenn kizellet, na taolennadur eus an traoù a zo d'an nec'h en neñvoù, a zo d'an traoñ war an douar, hag a zo en doureier dindan an douar; 
EXO.20.5	n'en em stoui ket dirazo ha ne serviji ket anezho, rak me eo an 
EXO.20.6	hag a ra trugarez betek ar milvet rumm d'ar re a gar ac'hanon hag a vir va gourc'hemennoù. 
EXO.20.7	Ne gemeri ket anv an 
EXO.20.8	Az pez soñj eus deiz ar sabad evit e santelaat; 
EXO.20.9	labourat a ri c'hwec'h devezh hag e ri da holl oberoù, 
EXO.20.10	met ar seizhvet deiz eo sabad an 
EXO.20.11	rak an 
EXO.20.12	Enor da dad ha da vamm evit ma vo hiraet da zeizioù war an douar a ro an 
EXO.20.13	Ne vuntri ket. 
EXO.20.14	Ne ri ket a avoultriezh. 
EXO.20.15	Ne laeri ket. 
EXO.20.16	Ne lavari ket a falstesteni a-enep da nesañ. 
EXO.20.17	Ne c'hoantai ket ti da nesañ, ne c'hoantai ket gwreg da nesañ, nag e servijer, nag e vatezh, nag e ejen, nag e azen, na tra ebet a vefe da'z nesañ. 
EXO.20.18	An holl bobl a gleve hag a wele ar c'hurunoù, son ar c'horn, al luc'hed, hag ar menez o tivogediñ. Ar bobl, o welout kement-se, a grene hag en em zalc'he pell. 
EXO.20.19	Hag e lavarjont da Voizez: Komz ouzhimp te da-unan, ha ni a selaouo, met ra ne gomzo ket Doue ouzhimp gant aon na varvimp. 
EXO.20.20	Moizez a lavaras d'ar bobl: N'ho pet ket aon, rak Doue a zo deuet evit amprouiñ ac'hanoc'h hag evit ma vo e zoujañs dirazoc'h, en hevelep doare ma ne bec'hot ket. 
EXO.20.21	Ar bobl en em zalc'he pell; Moizez a dostaas ouzh ar goabrenn ma oa Doue enni. 
EXO.20.22	An 
EXO.20.23	Ne reot ket em c'hichen doueoù arc'hant, ne reot ket deoc'h doueoù aour. 
EXO.20.24	Ober a ri din un aoter douar, hag ec'h aberzhi warni da loskaberzhoù ha da aberzhoù a beoc'h, da zeñved ha da ejened. E pep lec'h ma rin meuliñ va anv, me a zeuio da'z kavout hag a vennigo ac'hanout. 
EXO.20.25	Mar rez din un aoter vein, ne impliji ket mein kizellet, rak ma savfes da houarn warno, o disakrfes. 
EXO.20.26	Ne bigni ket da'm aoter gant derezioù, evit ma ne vo ket dizoloet da noazhded.
EXO.21.1	Setu al lezennoù a ginnigi dezho. 
EXO.21.2	Mar prenez ur sklavour hebreat, e servijo ac'hanout c'hwec'h vloaz, met d'ar seizhvet ez aio kuit frank hep reiñ netra. 
EXO.21.3	Mar d-eo deuet e-unan-penn, ez aio kuit e-unan-penn. Mar en doa ur wreg, e wreg a yelo kuit gantañ. 
EXO.21.4	Mar en deus roet e vestr dezhañ ur wreg ha mar he deus ganet dezhañ mibien ha merc'hed, ar wreg hag ar vugale a vo d'ar mestr, hag eñ a yelo kuit e-unan-penn. 
EXO.21.5	Mar lavar ar sklavour: Karout a ran va mestr, va gwreg ha va bugale, ne fell ket din mont kuit frank, 
EXO.21.6	neuze e tegaso e vestr anezhañ dirak Doue, en lakaio da dostaat ouzh an nor pe ouzh ar post, hag e vestr a doullo e skouarn dezhañ gant ur minaoued. Servijañ a raio anezhañ da viken. 
EXO.21.7	Mar gwerzh unan bennak e verc'h evit bezañ sklavourez, ne d-aio ket kuit evel ma'z a ar sklaved. 
EXO.21.8	Mar displij d'ar mestr en doa he c'hemeret evitañ, e raio he dasprenañ. N'en devo ket ar galloud d'he gwerzhañ da ziavaezidi goude bezañ bet disleal ganti. 
EXO.21.9	Mar tonk anezhi d'e vab, e raio eviti hervez droed ar merc'hed. 
EXO.21.10	Mar kemer unan all, ne lamo netra digant an hini gentañ eus ar boued, eus an dilhad, nag eus ar genchomidigezh. 
EXO.21.11	Ha ma ne ra ket eviti an tri zra-se, e yelo houmañ kuit evit netra, hep arc'hant. Muntroù ha goulioù 
EXO.21.12	An hini a skoio un den d'ar marv a vo kastizet a varv. 
EXO.21.13	Ma n'en deus ket stignet pechoù dezhañ, met en deus e lakaet Doue dindan e zorn, me a lakaio dit ul lec'h evitañ da gavout repu eno. 
EXO.21.14	Met mar d-eo unan bennak en em savet a-enep e nesañ evit e lazhañ dre douellerezh, e tapi anezhañ, diouzh va aoter zoken, evit ma vo lakaet d'ar marv. 
EXO.21.15	An hini a skoio e dad pe e vamm a vo lakaet d'ar marv. 
EXO.21.16	An hini a laero un den hag en gwerzho, hag an hini a vo kavet hemañ etre e zaouarn, a vo lakaet d'ar marv. 
EXO.21.17	An hini a villigo e dad pe e vamm a vo lakaet d'ar marv. 
EXO.21.18	Mar tubut tud hag e sko unan war egile gant ur maen pe gant ar meilh-dorn, en hevelep doare ma ne varv ket met ma vefe ret dezhañ en em lakaat en e wele, 
EXO.21.19	mar sav hag e kerzh er-maez, harpet gant e vazh, an hini en devo skoet gantañ a vo didamall. Koulskoude e paeo e ehan-labour hag e raio e yac'haat holl. 
EXO.21.20	Mar sko un den e vevel pe e vatezh gant ur vazh ha ma varv dindan e zorn, ne dremeno ket hep bezañ kastizet. 
EXO.21.21	Met mar bev un deiz pe daou goude, ne vo ket kastizet, rak e arc'hant eo. 
EXO.21.22	Mar tabut tud hag e stokont ouzh ur wreg dougerez en hevelep doare ma wilioud, hep m'en em gavfe gwalleur all, barnet e vint da baeañ an digoll divizet gant pried ar wreg, hag e roio kement-se dirak ar barnerien. 
EXO.21.23	Met mar c'hoarvez gwalleur, e roi buhez evit buhez, 
EXO.21.24	lagad evit lagad, dant evit dant, dorn evit dorn, troad evit troad, 
EXO.21.25	poazhadur evit poazhadur, gouli evit gouli, bloñsadenn evit bloñsadenn. 
EXO.21.26	Mar sko un den war lagad e vevel pe war lagad e vatezh ha mar koll anezhañ, o lezo da vont kuit frank evit o lagad. 
EXO.21.27	Mar laka da gouezhañ un dant d'e vevel pe d'e vatezh, o lezo da vont kuit frank evit o dant. 
EXO.21.28	Mar sko un ejen gant e gerniel ur gwaz pe ur wreg hag e varv a-se, an ejen a vo meinataet, ne vo ket debret e gig ha perc'henn an ejen a vo didamall. 
EXO.21.29	Met mar en doa diagent an ejen ar c'hiz da vrochañ gant e gerniel, hag e oa bet kemennet ar perc'henn ha n'en doa ket diwallet outañ, mar lazh ur gwaz pe ur wreg, an ejen a vo meinataet hag e berc'henn a vo ivez lakaet d'ar marv. 
EXO.21.30	Ma'z eo lakaet ur priz dezhañ evit en em brenañ, e roio evit dasprenañ e vuhez kement a vo goulennet dioutañ. 
EXO.21.31	Mar broch an ejen gant e gerniel ur paotr pe ur plac'h, e vo barnet hervez an hevelep lezenn-se. 
EXO.21.32	Mar broch an ejen gant e gerniel ur sklavour pe ur sklavourez, roet e vo tregont sikl arc'hant (  300 g a arc'hant) d'o mestr hag an ejen a vo meinataet. 
EXO.21.33	Mar digor un den ur puñs pe mar kleuz un den ur puñs ha na c'holo ket anezhañ, hag e kouezh ennañ un ejen pe un azen, 
EXO.21.34	perc'henn ar puñs a baeo se; reiñ a raio arc'hant d'o ferc'henn, met al loen marv a vo dezhañ. 
EXO.21.35	Mar broch ejen un den ejen un den all ha mar marv a-se, e werzhint an ejen bev hag e taouhanterint an arc'hant etrezo, hag e taouhanterint ivez an hini marv. 
EXO.21.36	Mar d-eo anavezet penaos diagent an ejen en doa ar c'hiz da vrochañ gant e gerniel ha n'en doa ket diwallet e vestr outañ, e taskoro ejen evit ejen met an hini marv a vo dezhañ.
EXO.22.1	Mar laer un den un ejen pe un oan ha mar lazh pe mar gwerzh anezhañ, e taskoro pemp ejen evit en ejen ha pevar oan evit an oan. 
EXO.22.2	Mar d-eo kavet al laer o tispenn ha ma'z eo skoet d'ar marv, an hini en devo e skoet ne vo ket kablus a vuntrerezh, 
EXO.22.3	mar d-oa savet an heol warnañ, kablus e vo a vuntrerezh. Al laer a zaskoro eta, ma n'en deus ket a beadra, e vo gwerzhet evit e laeroñsi. 
EXO.22.4	Mar d-eo kavet bev en e zaouarn ar pezh a zo bet laeret, pe ejen, pe azen, pe oan, e taskoro an daougementad. 
EXO.22.5	Mar gra unan bennak gwastoù en ur park pe en ur winieg ha ma laosk e loened da beuriñ e parkeier ar re all, e taskoro ar gwellañ tra eus e bark hag eus e winieg. 
EXO.22.6	Mar d-eo lakaet an tan en draen ha ma teu ed en herdin, pe an eost, pe er park, da vezañ kuzumet, an hini en devo lakaet an tan a zaskoro kement holl a zo bet devet. 
EXO.22.7	Mar ro un den da ziwall d'e nesañ arc'hant pe draoù ha ma'z int laeret en e di, mar d-eo al laer dizoloet, e taskoro an daougementad. 
EXO.22.8	Ma n'eo ket kavet al laer, perc'henn an ti a vo degaset dirak Doue evit touiñ n'en deus ket lakaet e zorn war mad e nesañ. 
EXO.22.9	E pep tra ma'z eo bet laeroñsi, evit un ejen, evit un azen, evit un oan, evit dilhad, evit pep tra kollet, hag a vo lavaret diwar e benn: Hennezh eo! abeg an daou du a zeuio dirak Doue. An hini a vo barnet gant Doue a zaskoro an daougementad d'e nesañ. 
EXO.22.10	Mar ro un den da ziwall d'e nesañ un azen, pe un ejen, pe un oan, pe ul loen bennak, ha ma varv, pe ma en em dorr un ezel, pe ma'z eo kaset kuit hep bezañ gwelet gant den, 
EXO.22.11	le an 
EXO.22.12	Met mar d-eo bet laeret digantañ, e taskoro anezhañ d'e berc'henn. 
EXO.22.13	Mar d-eo bet drailhet, e tegaso anezhañ evel prouenn. Ne zaskoro ket ar pezh a zo bet drailhet. 
EXO.22.14	Mar amprest un den ul loen digant e nesañ ha ma en em dorr un ezel, pe ma varv, ha n'emañ ket e vestr gantañ, e taskoro an digoll. 
EXO.22.15	Mar d-oa e vestr gantañ, ne zaskoro ket. Mar d-eo bet feurmet, priz an digoll a zeu eus ar gopr.
EXO.22.16	Mar luban un den ur werc'hez ha n'eo ket prometet e dimeziñ, ha ma kousk ganti, e paeo an argouroù hag he c'hemero evit e wreg. 
EXO.22.17	Ma ne fell ket d'he zad he reiñ dezhañ, e paeo dezhi en arc'hant argouroù ar gwerc'hezed. 
EXO.22.18	Ne lezi ket da vevañ ar sorserez. 
EXO.22.19	Piv bennak a gousko gant ul loen a vo lakaet d'ar marv. 
EXO.22.20	An hini a aberzho da zoueoù all nemet d'an 
EXO.22.21	Ne wallgasi ket an diavaeziad ha n'en mac'hi ket, rak c'hwi a zo bet ivez diavaezidi e bro Ejipt. 
EXO.22.22	Ne c'hlac'hari ket an intañvez nag an emzivad. 
EXO.22.23	Mar glac'harez anezho ha ma kriont din, a-dra-sur e klevin o c'hriadenn, 
EXO.22.24	va fulor en em dano hag ho lazhin dre ar c'hleze, ho kwragez a vo intañvezed hag ho pugale emzivaded. 
EXO.22.25	Mar prestez arc'hant da'm fobl, d'ar gwalleürus a zo ganit, ne raio ket gantañ evel ur c'hredour, ne lakai ket warnañ a gampi. 
EXO.22.26	Mar kemerez e gouestl dilhad da nesañ, en roi en-dro dezhañ a-raok ma vo kuzhet an heol, 
EXO.22.27	rak e ballenn nemetañ eo, e zilhad evit goleiñ e groc'hen. E petra e kousko? Mar erru da grial din, e klevin anezhañ rak trugarezus on. 
EXO.22.28	Ne zroukkomzi ket eus Doue ha ne villigi ket priñs da bobl. 
EXO.22.29	Ne zalei ket da brofañ ar frouezh kentañ eus ar pezh a leugn da solier nag eus ar pezh a red eus da waskell. Reiñ a ri din ar c’hentañ-ganet eus da vibien. 
EXO.22.30	Ober a ri an hevelep tra eus da oc'hen hag eus da zeñved. O c’hentañ-ganet a vi seizh devezh gant o mamm, d'an eizhvet deiz e roi anezhañ din. 
EXO.22.31	C'hwi a vo tud santel din. Ne zebrot ket a gig drailhet er parkeier, e deurel a reot d'ar chas.
EXO.23.1	Ne hadi ket a vrud faos. Ne bresti ket da zorn d'an den fall evit bezañ falstest. 
EXO.23.2	Ne heuilhi ket ar re niverusañ evit ober fall. Pa zougi testeni en ur prosez, n'en em zistroi ket evit mont war-lerc'h an niver brasañ ha terriñ ar reizhder. 
EXO.23.3	Ne dui ket d'ar paour en e brosez. 
EXO.23.4	Mar kavez ejen da enebour, pe e azen, kollet, ne vanki ket d'e zegas dezhañ. 
EXO.23.5	Mar gwelez azen an hini a gasa ac'hanout bec'hiet dindan e samm, e tiwalli d'e zilezel; ret e vo dit e zivec'hiañ gantañ. 
EXO.23.6	Ne ri ket gaou da wir ar paour a zo en da greiz en e brosez. 
EXO.23.7	Pellaat a ri eus pep komz gaouiat, ne lakai ket da vervel an den didamall hag an den reizh, rak me ne reishain ket an den fall. 
EXO.23.8	Ne zegemeri prof digant den, rak ar prof a ra dall ar re muiañ sklêrijennet hag a goll gwirioù ar re reizh. 
EXO.23.9	Ne vac'hi ket an diavaeziad; anavezout a rit hoc'h-unan kalon an diavaeziad, rak c'hwi a zo bet ivez diavaezidi e bro Ejipt.
EXO.23.10	E-pad c'hwec'h vloaz e hadi an douar hag e tastumi ar frouezh anezhañ. 
EXO.23.11	Met d'ar seizhvet e lakai anezhañ da ehanañ hag e lezi anezhañ da ziskuizhañ. Peorien da bobl a zebro e frouezh ha loened ar parkeier a zebro ar pezh a vano. Ober a ri an hevelep tra da'z kwinieg ha da'z olivezeg. 
EXO.23.12	E-pad c'hwec'h devezh e ri da labour. Met d'ar seizhvet deiz e tiskuizhi, abalamour da'z ejen ha da'z azen da ziskuizhañ, ha ma kemero nerzh mab da vatezh hag an diavaeziad. 
EXO.23.13	Lakaat a reot evezh ouzh kement am eus lavaret deoc'h. Ne venegot ket anvioù doueoù estren ha ne vint ket klevet eus ho kenoù. 
EXO.23.14	Teir gwech ar bloaz e lidi ur gouel din. 
EXO.23.15	Mirout a ri: - Gouel ar bara hep goell; debriñ a ri bara hep goell e-pad seizh devezh evel ma em eus gourc'hemennet dit en amzer miz Abib 
EXO.23.16	- Gouel an eost, frouezh kentañ eus da labour, eus ar pezh az po hadet er parkeier. - Gouel an dastum, da zibenn ar bloaz, pa ez po dastumet eus da barkeier frouezh da labour. 
EXO.23.17	Teir gwech ar bloaz da holl baotred en em ziskouezo dirak an 
EXO.23.18	Ne ginnigi ket gant bara goet gwad va aberzhoù, ha lard va gouel ne dremeno ket an noz betek ar mintin. 
EXO.23.19	Degas a ri frouezh kentañ an douar e ti an 
EXO.23.20	Setu, e kasan un ael dirazout evit da ziwall en hent hag evit da lakaat el lec'h am eus kempennet. 
EXO.23.21	Laka evezh ouzhit dirazañ ha selaou e vouezh. Na vez ket disentus outañ rak ne bardono ket ho pec'hed, emañ va anv ennañ. 
EXO.23.22	Met mar selaouez gant evezh e vouezh ha mar rez kement a lavarin, me a vo enebour da enebourien ha gwasker da waskerien. 
EXO.23.23	Rak va ael a gerzho dirazout hag a lakaio ac'hanout e bro an Amoreaned, an Hitited, ar Ferezianed, ar Gananeiz, an Hevianed hag ar Jebuziz, hag e kasin anezho da get. 
EXO.23.24	N'en em stoui ket dirak o doueoù ha ne serviji ket anezho, ne heuilhi ket o oberoù, met o distrujañ a ri holl hag e freuzi o delwennoù. 
EXO.23.25	Servijañ a reot an 
EXO.23.26	Ne vo ket en da vro gwreg o tiforc'hañ na gaonac’h. Leuniañ a rin niver da zeizioù. 
EXO.23.27	Me a gaso ar spouron dirazout hag e tisparfoeltrin pep pobl en em gavi en e di. Lakaat a rin da holl enebourien da dreiñ o c'hein a-raok dit. 
EXO.23.28	Me a gaso gwesped dirazout hag e kasint kuit an Hevianed, ar Gananeiz hag an Hitited a-zirak da zremm. 
EXO.23.29	N'o c'hasin ket kuit dirazout en ur bloaz gant aon na zeufe ar vro ul lec'h distro ha ma teufe al loened gouez d'en em greskiñ a-enep dit. 
EXO.23.30	Me o c'haso tamm ha tamm a-raok dit, betek ma kreski en niver ha ma lakain ac'hanout da berc'hennañ ar vro. 
EXO.23.31	Hag e lakain da harzoù adalek ar Mor Ruz betek Mor ar Filistined, hag adalek al lec'h distro betek ar stêr, rak lakaat a rin etre ho taouarn tud ar vro hag o c'hasin kuit dirazout. 
EXO.23.32	Ne ri ket a emglev ganto na gant o doueoù. 
EXO.23.33	Ne chomint ket en da vro gant aon na lakaint ac'hanout da bec'hiñ a-enep din, rak servijañ a rafes o doueoù ha kement-se a vefe ur stign evidout.
EXO.24.1	Doue a lavaras da Voizez: Pign etrezek an 
EXO.24.2	Moizez a dostaio e-unan ouzh an 
EXO.24.3	Moizez a zeuas hag a lavaras d'ar bobl holl c'herioù an 
EXO.24.4	Moizez a skrivas holl c'herioù an 
EXO.24.5	Kas a reas tud yaouank eus mibien Israel da ginnig loskaberzhoù ha da ginnig aberzhoù a drugarekadennoù d'an 
EXO.24.6	Moizez a gemeras an hanter eus ar gwad a lakaas e kopoù, hag e sparfas an hanter all war an aoter. 
EXO.24.7	Kemer a reas levr an emglev hag e lennas anezhañ d'ar bobl. Int a selaouas, hag e lavarjont: Ni a raio kement en deus lavaret an 
EXO.24.8	Moizez a gemeras eta ar gwad hag a sparfas anezhañ war ar bobl, en ur lavarout: Setu gwad an emglev en deus graet an 
EXO.24.9	Moizez hag Aaron, Nadab hag Abihu, ha dek ha tri-ugent eus henaourien Israel a bignas, 
EXO.24.10	hag e weljont Doue Israel. Dindan e dreid e oa evel un oberenn safir treuzwelus, heñvel ouzh an neñvoù o-unan en o glanded. 
EXO.24.11	N'astennas ket e zorn war ar re a oa bet dibabet a-douez mibien Israel. Gwelout a rejont Doue, hag e tebrjont hag ec'h evjont. 
EXO.24.12	An 
EXO.24.13	Moizez a savas gant Jozue a servije anezhañ, ha Moizez a bignas war menez Doue. 
EXO.24.14	Lavarout a reas d'an henaourien: Gortozit ac'hanomp amañ betek ma tistroimp d'ho kavout. Setu, Aaron hag Hur a vo ganeoc'h; piv bennak en devo un arguz a yelo daveto. 
EXO.24.15	Moizez a bignas war ar menez, hag ar goabrenn a c'holoas ar menez. 
EXO.24.16	Gloar an 
EXO.24.17	Stumm gloar an 
EXO.24.18	Moizez a yeas e-kreiz ar goabrenn hag a bignas war ar menez. Moizez a voe war ar menez daou-ugent devezh ha daou-ugent nozvezh.
EXO.25.1	An 
EXO.25.2	Komz da vibien Israel, ra gemerint ur prof evidon. Degemer a reot va frof digant pep den a ginnigo anezhañ a galon vat. 
EXO.25.3	Setu amañ ar prof a zegemerot diganto: aour, arc'hant hag arem, 
EXO.25.4	limestra, tane, ruz-moug, lin fin, blev givri, 
EXO.25.5	krec'hin tourzed livet e ruz ha krec'hin a liv hiasint, koad kasia, 
EXO.25.6	eoul evit ar c'hantolor, louzoù-frondus evit eoul an oleviadur hag evit an ezañs a c'hwezh-vat, 
EXO.25.7	mein oniks ha mein evit sterniañ an efod hag ar gwisk-bruched. 
EXO.25.8	Hag e raint din ur santual, hag e chomin en o zouez. 
EXO.25.9	Ober a reot anezhañ hervez skouer an tabernakl hag hervez skouer e holl draoù ez an da ziskouez dit.
EXO.25.10	Ober a raint un arc'h e koad kasia, hirder an arc'h a vo daou ilinad hanter (  1,25 m), he ledander un ilinad hanter (  75 cm), hec'h uhelder un ilinad hanter (  75 cm). 
EXO.25.11	He goloi gant aour glan; he goloi en diabarzh hag en diavaez, hag e lakai warni ur gurunenn aour tro-dro. 
EXO.25.12	Hag e teuzi peder lagadenn aour a lakai ouzh he fevar c'horn, div lagadenn ouzh ur c'hostez, ha div lagadenn ouzh ar c'hostez all. 
EXO.25.13	Ober a ri barrennoù e koad kasia hag o goloi gant aour. 
EXO.25.14	Hag e lakai ar barrennoù el lagadennoù e kostezioù an arc'h, evit dougen an arc'h ganto. 
EXO.25.15	Ar barrennoù a vo e lagadennoù an arc'h, ha ne vint ket tennet ac'hane. 
EXO.25.16	Lakaat a ri en arc'h an Testeni a roin dit. 
EXO.25.17	Ober a ri al lec'h-a-drugarez gant aour glan, e hirder a vo daou ilinad hanter (  1,25 m) hag e ledander un ilinad hanter (  75 cm). 
EXO.25.18	Hag e ri daou cherubin aour. O ober a ri gant ar morzhol, e daou benn al lec'h-a-drugarez. 
EXO.25.19	Gra eta ur cherubin er penn-mañ hag ur cherubin er penn all. Ober a reot ar cherubined o tont kuit eus al lec'h-a-drugarez en e zaou benn. 
EXO.25.20	Ar cherubined a astenno o eskell d'an nec'h, o c'holeiñ gant o eskell al lec'h-a-drugarez, hag o dremmoù a vo an eil etrezek egile. Dremmoù ar cherubined a vo troet etrezek al lec'h-a-drugarez. 
EXO.25.21	Hag e lakai al lec'h-a-drugarez d'an nec'h war an arc'h, hag e lakai en arc'h an Testeni a roin dit. 
EXO.25.22	Me en em gavo eno ganit; hag e lavarin dit, diwar c'horre al lec'h-a-drugarez a-douez an daou cherubin a vo war arc'h an Testeni, kement holl a c'hourc'hemennin dit evit mibien Israel.
EXO.25.23	Ober a ri un daol e koad kasia, he hirder a vo daou ilinad (  1 m), he ledander un ilinad (  50 cm), hec'h uhelder un ilinad hanter (  75 cm). 
EXO.25.24	He goloi gant aour glan, hag e lakai warni ur gurunenn aour en-dro. 
EXO.25.25	Ober a ri en-dro dezhi ur rizenn a bevar biz (  8 cm), hag e ri d'ar rizenn-se ur gurunenn aour en-dro. 
EXO.25.26	Ober a ri dezhi peder lagadenn aour, hag e lakai al lagadennoù-se ouzh ar pevar c'horn a vo ouzh he fevar zroad. 
EXO.25.27	Al lagadennoù a vo tost d'ar rizenn, da zegemer barrennoù evit dougen an daol. 
EXO.25.28	Ober a ri ar barrennoù e koad kasia hag o goloi gant aour, hag e vo douget an daol ganto. 
EXO.25.29	Ober a ri he fladoù, he zasoù, he listri hag hec'h hanafoù evit an evadoù-kinnig. O ober a ri gant aour glan. 
EXO.25.30	Hag e lakai war an daol ar baraoù a ginnig a vo dalc'hmat dirazon. Ar c'hantolor aour glan 
EXO.25.31	Ober a ri ur c'hantolor aour glan. Ar c'hantolor a vo graet gant ar morzhol; e droad, e skourroù, e galiroù, e avaloù hag e vleunioù a vo a-bezh gantañ. 
EXO.25.32	C'hwec'h skourr a zeuio eus e gostezioù, tri skourr eus ar c'hantolor eus ur c'hostez, ha tri skourr eus ar c'hantolor eus ar c'hostez all. 
EXO.25.33	Bez' e vo tri c'halir e doare alamandez ouzh ur skourr, gant aval ha bleunienn, ha tri c'halir e doare alamandez ouzh ar skourr all, gant aval ha bleunienn. Bez' e vo en hevelep doare evit ar c'hwec'h skourr a zeuio er-maez eus ar c'hantolor. 
EXO.25.34	Bez' e vo er c'hantolor e-unan pevar c'halir e doare alamandez, pep hini gant e avaloù hag e vleunioù, 
EXO.25.35	un aval dindan daou skourr a zeuio kuit, un aval all dindan daou skourr all, ha c'hoazh un aval dindan an daou skourr all, evit ar c'hwec'h skourr a zeuio er-maez eus ar c'hantolor. 
EXO.25.36	An avaloù hag ar bleunioù a vo lamet dioutañ. Bez' e vo holl eus ur pezh hepken, graet gant ar morzhol en aour glan. 
EXO.25.37	Ober a ri ivez e seizh lamp, hag e vo enaouet e lampoù en un doare ma roint sklaerder etrezek e ziaraog. 
EXO.25.38	E c'hevelioù hag e bodoù-ludu a vo en aour glan. 
EXO.25.39	Graet e vo hemañ, gant e holl draoù, eus un talant (  30 kg) aour glan. 
EXO.25.40	Sell, ha gra anezho hervez ar skouer a zo bet diskouezet dit war ar menez.
EXO.26.1	Ober a ri an tabernakl gant dek pallenn lin fin plañsonet, limestra, tane ha ruz-mouk, gant cherubined a ri evel un oberenn arzour. 
EXO.26.2	Hirder ur ballenn a vo eizh ilinad warn-ugent (  14 m) ha ledander an hevelep pallenn a vo pevar ilinad (  2 m). An holl ballennoù o devo an hevelep ment. 
EXO.26.3	Pemp pallenn a vo staget an eil ouzh eben, hag ar pemp all a vo ivez staget an eil ouzh eben. 
EXO.26.4	Ober a ri ivez lasoù limestra war vord ar ballenn gentañ, e penn an dastum, hag e ri an hevelep tra da vord ar ballenn ziwezhañ, en eilvet dastum. 
EXO.26.5	Ober a ri hanter-kant las d'ar ballenn gentañ, hag e ri hanter-kant las da vord ar ballenn a vo en eilvet dastum. Al lasoù a vo an eil a-dal d'eben. 
EXO.26.6	Ober a ri hanter-kant kloched aour, hag ec'h unani an eil pallenn d'eben gant ar c'hlochedoù, evit ma vo an tabernakl en ur pezh hepken. 
EXO.26.7	Ober a ri pallennoù blev girvi, evit servijañ da deltenn war an tabernakl. Ober a ri unnek pallenn evel-se. 
EXO.26.8	Hirder ur ballenn a vo tregont ilinad (  15 m) ha ledander an hevelep pallenn a vo pevar ilinad (  2 m). An unnek pallenn o devo an hevelep ment. 
EXO.26.9	Hag ec'h unani pemp eus ar pallennoù-se a-du, hag ar c'hwec'h pallenn all a-du. Met doublañ a ri ar c'hwec'hvet pallenn war ziaraog an deltenn. 
EXO.26.10	Ober a ri hanter-kant las war vord ar ballenn gentañ, an diwezhañ eus an dastum, hag hanter-kant las war vord ar ballenn eus an eilvet dastum. 
EXO.26.11	Ober a ri hanter-kant kloched arem, hag e lakai ar c'hlochedoù da vont el lasoù. Dastum a ri evel-se an deltenn, evit ma raio ur pezh hepken. 
EXO.26.12	Hag ar pezh a chomo hag a flojo eus pallennoù an deltenn, da lavarout eo an hanter eus ar ballenn a vano, a flojo war ziadreñv an tabernakl. 
EXO.26.13	Hag an ilinad ouzh un tu, hag un ilinad ouzh egile, eus ar pezh a vano war hed pallennoù an deltenn, a vo o flojañ war gostezioù an tabernakl, evit e c'holeiñ. Ar goloioù e krec'hin tourzed hag e krec'hin a liv hiasint 
EXO.26.14	Ober a ri evit an deltenn ur golo krec'hin tourzed livet e ruz, hag ur golo krec'hin a liv hiasint dreist. Ar plenk hag o sichennoù 
EXO.26.15	Ober a ri evit an tabernakl plenk koad kasia a vo lakaet da zerc'hel en o sav. 
EXO.26.16	Hirder ur plankenn a vo dek ilinad (  5 m) ha ledander an hevelep plankenn a vo un ilinad hanter (  75 cm). 
EXO.26.17	Bez' e vo daou zalc'h da bep plankenn, da stagañ an eil ouzh egile. Ober a ri en hevelep doare evit holl blenk an tabernakl. 
EXO.26.18	Ober a ri eta ar plenk evit an tabernakl: ugent plankenn evit kostez ar su, war-zu ar c'hreisteiz. 
EXO.26.19	Dindan an ugent plankenn e ri daou-ugent sichenn arc'hant, evit e zaou zalc'h, ha div sichenn dindan ur plankenn all, evit e zaou zalc'h. 
EXO.26.20	Ober a ri ugent plankenn evit kostez all an tabernakl, war-zu an hanternoz, 
EXO.26.21	hag o daou-ugent sichenn arc'hant, div sichenn dindan ur plankenn ha div sichenn dindan ur plankenn all. 
EXO.26.22	Ober a ri c'hwec'h plankenn evit foñs an tabernakl, war-zu ar c'huzh-heol. 
EXO.26.23	Ober a ri daou blankenn, evit kognoù an tabernakl, er foñs; 
EXO.26.24	doubl e vint adalek an traoñ, ha doubl e vint, staget mat, ouzh krec'h, betek al lagadenn gentañ. Evel-se e vo evito o-daou, bez' e vint evit an daou gogn. 
EXO.26.25	Bez' e vo eta eizh plankenn hag o c'hwezek sichenn arc'hant, div sichenn dindan ur plankenn ha div sichenn dindan ur plankenn all. 
EXO.26.26	Ober a ri pemp barrenn koad kasia evit ar plenk eus ur c'hostez d'an tabernakl, 
EXO.26.27	ha pemp barrenn evit plenk ar c'hostez all d'an tabernakl, ha pemp barrenn evit kostez an tabernakl a vo er foñs, war-zu ar c'huzh-heol. 
EXO.26.28	Barrenn ar c'hreiz a vo e kreiz ar plenk hag a yelo eus ur penn d'ar penn all. 
EXO.26.29	Goleiñ a ri gant aour ar plenk, hag e ri o lagadennoù gant aour evit lakaat ar barrennoù, hag e c'holoi gant aour ar barrennoù. 
EXO.26.30	Sevel a ri an tabernakl hervez ar skouer a zo bet diskouezet dit war ar menez. Ar ouel hag ar rideoz 
EXO.26.31	Ober a ri ur ouel limestra, tane ha ruz-mouk, e lin fin plañsonet; graet e vo evel un oberenn arzour gant cherubined. 
EXO.26.32	Lakaat a ri anezhi war beder c'holonenn kasia goloet gant aour. O zachoù a vo en aour, hag e vint diazezet war beder sichenn arc'hant. 
EXO.26.33	Lakaat a ri ar ouel dindan ar c'hlochedoù. Hag eno, en diabarzh d'ar ouel, e lakai da vont arc'h an Testeni. Ar ouel a zispartio evidoc'h al lec'h santel diouzh sant ar sent. 
EXO.26.34	Lakaat a ri al lec'h-a-drugarez war arc'h an Testeni, e-barzh sant ar sent. 
EXO.26.35	Lakaat a ri an daol en diavaez d'ar ouel, ar c'hantolor a-dal d'an daol, ouzh kostez an tabernakl a vo war-zu ar c'hreisteiz; hag e lakai an daol ouzh kostez an hanternoz. 
EXO.26.36	Evit digor an deltenn, e ri ur rideoz limestra, tane ha ruz-mouk, e lin fin plañsonet; un oberenn broderezh e vo. 
EXO.26.37	Ober a ri evit ar rideoz pemp kolonenn kasia a c'holoi gant aour. O zachoù a vo en aour, hag e teuzi dezho pemp sichenn arem.
EXO.27.1	Ober a ri un aoter e koad kasia, e hirder a vo pemp ilinad (  2,5 m) hag e ledander pemp ilinad (  2,5 m). An aoter a vo karrezek hag e uhelder a vo tri ilinad (  1,5 m). 
EXO.27.2	Ober a ri ouzh he fevar c'horn kerniel a zeuio er-maez eus an aoter, hag o goloi gant arem. 
EXO.27.3	Ober a ri he luduegoù evit lemel he ludu, he falioù, hec'h hanafoù, he fourchetezioù, he fodoù-glaou-bev; hag e ri hec'h holl draoù gant arem. 
EXO.27.4	Ober a ri dezhi ur gael evel un dreilh, en arem, hag e ri d'an dreilh peder lagadenn arem, ouzh he fevar c'horn. 
EXO.27.5	He lakaat a ri dindan bardell an aoter, adalek an traoñ, hag an dreilh a savo betek kreiz an aoter. 
EXO.27.6	Ober a ri barrennoù evit an aoter, barrennoù koad kasia hag o goloi gant arem. 
EXO.27.7	Hag e vo lakaet ar barrennoù el lagadennoù; ar barrennoù a vo ouzh an daou gostez eus an aoter, pa vo douget. 
EXO.27.8	Hec'h ober a ri kleuz, gant plenk. Graet e vo evel ma'z eo bet diskouezet dit war ar menez. Al leurenn 
EXO.27.9	Ober a ri leurenn an tabernakl. Evit kostez ar su, war-zu ar c'hreisteiz, e vo evit al leurenn lienoù e lin fin plañsonet, eus kant ilinad (  50 m) a hirder evit ur c'hostez, 
EXO.27.10	hag ugent kolonenn hag o ugent sichenn arem. Tachoù ar c'holonennoù hag o zriklennoù a vo en arc'hant. 
EXO.27.11	En hevelep doare evit kostez an norzh, war-zu an hanternoz, e vo lienoù eus kant ilinad (  50 m) a hirder, hag ugent kolonenn hag o ugent sichenn arem, ha tachoù ar c'holonennoù hag o zriklennoù en arc'hant. 
EXO.27.12	Evit ledander al leurenn, diouzh kostez ar c'hornôg, war-zu ar c'huzh-heol, e vo lienoù eus hanter-kant ilinad (  25 m), gant o dek kolonenn hag o dek sichenn. 
EXO.27.13	Ledander al leurenn, diouzh kostez ar reter, war-zu ar sav-heol, a vo hanter-kant ilinad (  25 m): 
EXO.27.14	lienoù ur gazel a vo pemzek ilinad (  7,5 m), gant o zeir c'holonenn hag o zeir sichenn, 
EXO.27.15	lienoù ar gazel all a vo pemzek ilinad (  7,5 m), gant o zeir c'holonenn hag o zeir sichenn. 
EXO.27.16	Evit dor al leurenn e vo ur rideoz a ugent ilinad (  10 m) limestra, tane ha ruz-mouk, e lin fin plañsonet, un oberenn broderezh, gant o feder kolonenn hag o feder sichenn. 
EXO.27.17	An holl golonennoù en-dro d'al leurenn o devo triklennoù arc'hant, tachoù arc'hant, ha sichennoù arem. 
EXO.27.18	Hirder al leurenn a vo kant ilinad (  50 m), al ledander hanter-kant (  25 m) a bep kostez, an uhelder pemp ilinad (  2,5 m). Graet e vo gant lin fin plañsonet, ha sichennoù arem. 
EXO.27.19	Holl draoù evit servij an tabernakl, e holl beulioù, hag holl beulioù al leurenn, a vo en arem. An eoul evit ar c'hantolor 
EXO.27.20	Gourc'hemenn a ri da vibien Israel ma tegasint dit eoul glan olivez friket evit ar c'hantolor, abalamour da zerc'hel al lampoù enaouet dalc'hmat. 
EXO.27.21	E teltenn an engalv, diavaez ar ouel a zo dirak an Testeni, Aaron hag e vibien a ficho anezhañ adalek an abardaez betek ar beure dirak an 
EXO.28.1	Laka da dostaat ouzhit, a-douez mibien Israël, Aaron da vreur gant e vibien, evit bezañ gouestlet da'm servij evel aberzhourien: Aaron, Nadab hag Abihu, Eleazar hag Itamar, mibien Aaron. 
EXO.28.2	Ober a ri da Aaron da vreur gwiskamantoù santel, evit e c'hloar hag e gaerder. 
EXO.28.3	Komz a ri ouzh ar re holl a zo skiantek, ar re am eus leuniet gant ur spered a furnez, hag e raint gwiskamantoù Aaron evit e gensakriñ, evit bezañ gouestlet da'm servij evel aberzhour. 
EXO.28.4	Setu ar gwiskamantoù a raint: Ur gwisk-bruched, un efod, ur sae, un doneg brodet, un diarenn hag ur gouriz. Ober a raint gwiskamantoù santel da Aaron da vreur ha d'e vibien, evit bezañ gouestlet da'm servij evel aberzhourien. 
EXO.28.5	Hag e kemerint aour, limestra, tane, ruz-moug ha lin fin. An efod 
EXO.28.6	Ober a raint an efod gant aour, limestra, tane, ruz-moug ha lin fin plañsonet, evel un oberenn arzour. 
EXO.28.7	Bez' e vo en e zaou benn div skoazgenn hag a vo staget an eil ouzh eben, evel-se e vo staget. 
EXO.28.8	Ur gouriz a vo lakaet dreist an efod, hag e vo eus an hevelep labour hag eus an hevelep pezh, graet gant aour, limestra, tane, ruz-moug ha lin fin plañsonet. 
EXO.28.9	Hag e kemeri daou vaen oniks, hag ec'h engravi warno anvioù mibien Israel: 
EXO.28.10	c'hwec'h eus o anvioù war ur maen, hag ar c'hwec'h anv all war an eil maen, hervez o geneliezh. 
EXO.28.11	Evel labour engraver-mein hag engraver-sielloù ec'h engravi war an daou vaen anvioù mibien Israel; o c'helc'hiañ a ri gant lagadoù aour. 
EXO.28.12	Hag e lakai an daou vaen war skoazgennoù an efod evel mein-eñvor evit mibien Israel. Aaron a zougo o anvioù dirak an 
EXO.28.13	Ober a ri lagadoù aour, 
EXO.28.14	ha div chadennig aour glan a dortisi e doare kordennoùigoù, hag e lakai ar chadennoùigoù tortiset el lagadoù. Ar gwisk-bruched 
EXO.28.15	Ober a ri gwisk-bruched ar varn evel un oberenn arzour. Bez' e vo eus an hevelep labour hag an efod, graet gant aour, limestra, tane, ruz-moug ha lin fin plañsonet. 
EXO.28.16	Karrezek e vo ha doubl, e hirder a vo ur rahouennad (  25 cm) hag e ledander ur rahouennad (  25 cm). 
EXO.28.17	Hag e warnisi anezhañ gant ur sterniadur mein, peder renkad vein; ar renkad kentañ: un agatenn-ruz, un topaz, un emrodez; 
EXO.28.18	an eil renkad: ur skarbouklenn, ur safirenn, un diamant; 
EXO.28.19	an deirvet renkad: un opalenn, un agatenn, un ametist; 
EXO.28.20	ar bedervet renkad: ur c'hrizolit, un oniks, ur yalp. Ar mein-se a vo sterniet gant aour en o gwarnisadur. 
EXO.28.21	Ar vein a vo, hervez anvioù mibien Israel, daouzek anezho, hervez o anvioù. Engravet e vint evel sielloù, pep hini hervez e anv evit an daouzek meuriad. 
EXO.28.22	Hag e ri war ar gwisk-bruched chadennoùigoù aour glan, tortiset e doare kordennoùigoù. 
EXO.28.23	Hag e ri war ar gwisk-bruched div lagadenn aour, hag e lakai an div lagadenn ouzh daou benn ar gwisk-bruched. 
EXO.28.24	Hag e lakai an div gordennig aour en div lagadenn e pennoù ar gwisk-bruched. 
EXO.28.25	Daou benn an div gordennig a lakai en daou lagad lec'hiet war skoazgennoù an efod, war an diaraog. 
EXO.28.26	Hag e ri div lagadenn aour, a lakai ouzh daou benn all ar gwisk-bruched, war ar vevenn a vo ouzh kostez an efod, en diabarzh. 
EXO.28.27	Hag e ri div lagadenn aour, a lakai ouzh div skoazgenn an efod, en traoñ, war an diaraog, a-geñver d'ar junt, dreist gouriz an efod. 
EXO.28.28	Hag e vo staget ar gwisk-bruched dre e lagadennoù ouzh lagadennoù an efod gant ur gordennig limestra, evit ma talc'ho war gouriz an efod ha na zistago ket ar gwisk-bruched diouzh an efod. 
EXO.28.29	Evel-se Aaron a zougo anvioù mibien Israel war gwisk-bruched ar varn, war e galon, pa'z aio el lec'h santel, evel un eñvor dirak an 
EXO.28.30	Hag e lakai war gwisk-bruched ar varn an Urim hag an Tummim, hag e vint war galon Aaron pa'z aio dirak an 
EXO.28.31	Ober a ri sae an efod, en he fezh gant limestra. 
EXO.28.32	Un digor evit ar penn a vo en he c'hreiz. Bez' e vo ur vevenn d'an digor tro-war-dro, evel un oberenn a wiader hag evel digor ur jakoun evit na frego ket. 
EXO.28.33	Hag e lakai ouzh he gouremoù greunadez limestra, tane ha ruz-mouk, ouzh he gouremoù tro-war-dro, ha kleierigoù aour kemmesket tro-war-dro, 
EXO.28.34	ur c'hloc'hig aour hag ur c'hreunadezenn, ur c'hloc'hig aour hag ur c'hreunadezenn, ouzh gouremoù ar sae tro-war-dro. 
EXO.28.35	Aaron a vo gwisket ganti evit ober ar servij, hag e vo klevet ar son pa'z aio el lec'h santel dirak an 
EXO.28.36	Ober a ri un talgen aour glan, hag ec'h engravi warnañ evel labour engraver-sielloù: SANTELEZH D'AN AOTROÙ. 
EXO.28.37	Hag e lakai ennañ ur gordennig limestra; eñ a vo war an diarenn, en tu-raok eus an diarenn. 
EXO.28.38	Hag e vo war dal Aaron; hag Aaron a zougo an direizhderioù o devo graet mibien Israel en traoù santel a ginnigint, en holl brofoù santel. Hag e vo war e dal dalc'hmat evit o rentañ dudius dirak an 
EXO.28.39	Ober a ri an doneg gant lin fin. Ober a ri un diarenn gant lin fin. Ober a ri ur gouriz en oberenn broderezh. Gwiskamantoù ar veleien 
EXO.28.40	Evit mibien Aaron e ri tonegoù, gourizoù ha mintroù, evit o gloar hag o c'haerder. 
EXO.28.41	Hag e wiski ganto Aaron da vreur hag e vibien gantañ; hag o olevi, o gouestli, o santelai, evit ma servijint ac'hanon evel aberzhourien. 
EXO.28.42	Gra dezho brageier lin evit goleiñ o noazhder; adalek o divgroazell betek o divorzhed e talc'hint. 
EXO.28.43	Aaron hag e vibien a vo gwisket ganto pa'z aint e teltenn an engalv, pe pa dostaint ouzh an aoter evit ober servij el lec'h santel, ha ne vint ket kablus ha ne varvint ket. Ur gourc'hemenn peurbadus eo evitañ hag evit e ziskennidi war e lerc'h.
EXO.29.1	Setu amañ ar pezh a ri dezho evit o santelaat, evit ma servijint ac'hanon evel aberzhourien. Kemer ur c'hole yaouank, daou dourz disi, 
EXO.29.2	bara hep goell, gwestell hep goell mezet gant eoul ha bignez hep goell strinket gant eoul. Ober a ri anezho gant flour bleud gwinizh. 
EXO.29.3	O lakaat a ri en ur baner, hag o c'hinnigi er baner, gant ar c'hole yaouank hag an daou dourz. 
EXO.29.4	Hag e lakai Aaron hag e vibien da dostaat ouzh digor teltenn an engalv, hag e walc'hi anezho gant dour. 
EXO.29.5	Kemer a ri ar gwiskamantoù hag e wiski Aaron gant an doneg, gant sae an efod, gant an efod ha gant ar gwisk-bruched, hag e c'hourizi anezhañ gant gouriz an efod, 
EXO.29.6	e lakai ar mintr war e benn, hag e lakai ar gurunenn santel war ar mintr. 
EXO.29.7	Kemer a ri eoul an oleviadur a skuilhi war e benn, hag ec'h olevi anezhañ. 
EXO.29.8	Hag e lakai e vibien da dostaat, hag e wiski anezho gant an tonegoù. 
EXO.29.9	Hag e lakai ar gourizoù da Aaron ha d'e vibien, hag e stagi ar mintroù dezho. Ar velegiezh a vo dezho dre ur gourc'hemenn peurbadus. Gouestlañ a ri Aaron hag e vibien. 
EXO.29.10	Hag e tostai ar c'hole dirak teltenn an engalv, hag e lakaio Aaron hag e vibien o daouarn war benn ar c'hole. 
EXO.29.11	Hag e lazhi ar c'hole dirak an 
EXO.29.12	Kemer a ri eus gwad ar c'hole, en lakai gant da viz war gerniel an aoter, hag e skuilhi an holl wad ouzh troad an aoter. 
EXO.29.13	Kemer a ri an holl lard a c'holo ar bouzelloù, ar flip a zo war an avu, an div lounezh gant al lard a zo warno, hag o lakai da vogediñ war an aoter. 
EXO.29.14	Met deviñ a ri en tan, er-maez eus ar c'hamp, kig ar c'hole, e groc'hen hag e fank. Un aberzh eo evit ar pec'hed. 
EXO.29.15	Kemer a ri unan eus an tourzed, hag e lakaio Aaron hag e vibien o daouarn war benn an tourz. 
EXO.29.16	Hag e lazhi an tourz. Kemer a ri e wad, hag e skuilhi anezhañ war an aoter hag en-dro dezhi. 
EXO.29.17	Hag e troc'hi an tourz a dammoù, e walc'hi e vouzelloù hag e c'haroù, hag o lakai war an tammoù ha war e benn. 
EXO.29.18	Lakaat a ri da vogediñ an tourz a-bezh war an aoter. Ul loskaberzh eo d'an 
EXO.29.19	Kemer a ri an eil tourz, hag e lakaio Aaron hag e vibien o daouarn war benn an tourz. 
EXO.29.20	Hag e lazhi an tourz. Kemer a ri eus e wad, e lakai anezhañ war flipezenn skouarn dehou Aaron ha war flipezenn skouarn dehou e vibien, war veud o dorn dehou ha war veud o zroad dehou, hag e skuilhi ar gwad war an aoter hag en-dro dezhi. 
EXO.29.21	Kemer a ri eus ar gwad a vo war an aoter hag eus eoul an oleviadur, hag e sparfi ganto Aaron hag e wiskamantoù, e vibien ha gwiskamantoù e vibien gantañ. Evel-se e vo sntelaet eñ hag e wiskamantoù, e vibien ha gwiskamantoù e vibien gantañ. 
EXO.29.22	Kemer a ri lard an tourz, al lost, al lard a c'holo ar bouzelloù, ar flip a zo war an avu, an div lounezh gant al lard a zo warno, ar skoaz dehou rak un tourz a ouestladur eo, 
EXO.29.23	ur choanenn vara, ur wastell vara gant eoul hag ur vignezenn, eus paner an traoù hep goell a zo dirak an 
EXO.29.24	Hag e lakai an holl draoù-se war balvoù daouarn Aaron ha war balvoù daouarn e vibien, hag e heji anezho evel ur prof dirak an 
EXO.29.25	Hag o c'hemeri eus o daouarn hag o lakai da vogediñ war an aoter, war al loskaberzh; ur c'hwezh dudius dirak an 
EXO.29.26	Kemer a ri bruched tourz ar gouestladur eus Aaron, hag e heji anezhañ evel ur prof dirak an 
EXO.29.27	Hag e santelai ar bruched evel prof hejet hag ar skoaz evel prof savet, kement a zo bet hejet ha kement a zo bet savet eus an tourz a ouestladur, eus ar pezh a zo evit Aaron hag eus ar pezh a zo evit e vibien. 
EXO.29.28	Kement-se a vo evit Aaron hag evit e vibien dre ur gourc'hemenn peurbadus a-berzh mibien Israel, rak ur prof savet eo. Kement-se a vo ur prof savet a-berzh mibien Israel en o aberzhoù a beoc'h; o frof savet a vo evit an 
EXO.29.29	Gwiskamantoù santel Aaron a vo d'e vibien war e lerc'h, evit ma vint olevet ha gouestlet enno. 
EXO.29.30	An hini eus e vibien a vo er velegiezh en e blas hag a zeuio da deltenn an engalv evit ober servij el lec'h santel, a vo gwisket ganto e-pad seizh devezh. 
EXO.29.31	Kemer a ri an tourz a ouestladur hag e lakai e gig da virviñ en ul lec'h santelaet. 
EXO.29.32	Aaron hag e vibien a zebro kig an tourz hag ar bara a vo er baner ouzh digor teltenn an engalv. 
EXO.29.33	Debriñ a raint eta an traoù-se, a vo graet an dic'haou drezo evit o gouestlañ hag o santelaat. Met un diavaeziad ne zebro ket diouto rak santelaet int bet. 
EXO.29.34	Mar chom kig a ouestladur ha bara betek an deiz war-lerc'h, e tevi ar pezh a chomo en tan. Ne vo ket debret diouto, rak santelaet int bet. 
EXO.29.35	Ober a ri evel-se evit Aaron hag evit e vibien, hervez ar pezh am eus gourc'hemennet dit. O gouestlañ a ri e-pad seizh devezh. 
EXO.29.36	Aberzhiñ a ri evit ar pec'hed, bemdez, ur c'hole yaouank, evit an dic'haou. Hag e kinnigi evit an aoter un aberzh evit ar pec'hed, oc'h ober an dic'haou eviti hag ec'h olevi anezhi evit he santelaat. 
EXO.29.37	E-pad seizh devezh e ri an dic'haou evit an aoter hag e ouestli anezhi, hag an aoter a vo un dra santel-meurbet. Kement a stoko ouzh an aoter a vo gouestlet. Al loskaberzh peurbadus 
EXO.29.38	Setu ar pezh a ginnigi war an aoter: daou oan eus ur bloaz, bemdez, dalc'hmat. 
EXO.29.39	Unan eus an oaned a ginnigi diouzh ar beure, hag eil a ginnigi etre an daou abardaez, 
EXO.29.40	gant un dekvedenn efa (  30 l) flour bleud mezet en ur c'hard hin (1/4 hin   1,5 l) eoul gwerc'h, ha gant un evadkinnig eus ur c'hard hin gwin, evit an oan kentañ. 
EXO.29.41	Hag e kinnigi an eil oan etre an daou abardaez; ober a ri an hevelep donezon evel diouzh ar beure hag an hevelep evadkinnig, ur c'hwezh dudius eo, ur prof graet dre an tan d'an 
EXO.29.42	Ul loskaberzh peurbadus eo, a vo kinniget dalc'hmat a rummadoù da rummadoù ouzh digor teltenn an engalv dirak an 
EXO.29.43	En em gavout a rin eno gant mibien Israel, hag al lec'h-se a vo santelaet gant va gloar. 
EXO.29.44	Santelaat a rin teltenn an engalv hag an aoter. Santelaat a rin Aaron hag e vibien, evit ma servijint ac'hanon evel aberzhourien. 
EXO.29.45	Hag e chomin e-touez mibien Israel, hag e vin o Doue. 
EXO.29.46	Hag ec'h anavezint ez on an 
EXO.30.1	Ober a ri un aoter evit mogediñ an ezañs. Gant koad kasia e ri anezhi. 
EXO.30.2	He hirder a vo un ilinad (  50 cm) hag he ledander un ilinad (  50 cm); karrezek e vo hag hec'h uhelder a vo daou ilinad (  1 m). Kerniel a zeuio er-maez eus an aoter. 
EXO.30.3	He goloi gant aour glan, ar gorre, ar c'hostezioù tro-dro hag ar c'herniel, hag e lakai warni ur gurunenn aour en-dro. 
EXO.30.4	Ober a ri div lagadenn aour dindan he c'hurunenn en he daou gostez. O lakaat a ri en daou gostez, da zegemer barrennoù evit he dougen. 
EXO.30.5	Ober a ri ar barrennoù e koad kasia hag o goloi gant aour. 
EXO.30.6	Hag e lakai an aoter dirak ar ouel a vo dirak arc'h an Testeni, dirak al lec'h-a-drugarez a zo war an Testeni, ma en em gavin ganit eno. 
EXO.30.7	Aaron a lakaio da vogediñ eno ezañs a c'hwezh-vat. Pep beure, pa gempenno al lampoù, e lakaio da vogediñ an ezañs. 
EXO.30.8	Pa enaouo Aaron al lampoù etre an daou abardaez, e lakaio ivez anezhañ da vogediñ. Un ezañs peurbadus eo, a vo devet dalc'hmat dirak an 
EXO.30.9	Ne ginnigot war an aoter c'hwezh-vat estren ebet, na loskaberzh, na prof, ha ne skuilhot eno evadkinnig ebet. 
EXO.30.10	Aaron a raio dic'haou war gerniel an aoter, ur wech ar bloaz. Gant gwad an aberzh-dic'haouiñ evit ar pec'hed, e vo graet dic'haou eno ur wech ar bloaz a rummadoù da rummadoù. Kement-se a vo un dra santel-meurbet d'an 
EXO.30.11	An 
EXO.30.12	Pa ri kont mibien Israel evit o niveradeg, pep hini anezho a raio ur prof d'an 
EXO.30.13	Kement a dremeno dre an niveradeg a roio un hanter sikl, hervez sikl (  10 g) ar santual; ur sikl a dalvez ugent gera (1 gera   0,5 g). Un hanter sikl a vo ar brofadenn d'an 
EXO.30.14	Kement a dremeno dre an niveradeg, adalek ugent vloaz ha dreistoc'h, a roio ar brofadenn d'an 
EXO.30.15	Ar pinvidig ne gresko netra hag ar paour ne lamo netra eus un hanter sikl, en ur reiñ ar brofadenn d'an 
EXO.30.16	Degemer a ri digant mibien Israel arc'hant an dic'haou hag e lakai anezhañ e servij teltenn an engalv. Hag e vo evit mibien Israel un eñvor dirak an 
EXO.30.17	An 
EXO.30.18	Ober a ri ul laouer arem, gant he foñs arem, evit ar walc’hidigezh. He lakaat a ri etre teltenn an engalv hag an aoter, hag e lakai dour enni. 
EXO.30.19	Aaron hag e vibien a walc’ho enni o zreid hag o daouarn. 
EXO.30.20	Pa’z aint e teltenn an engalv, en em walc’hint gant dour evit na varvint ket. Pa dostaint ouzh an aoter evit ober ar servij, evit lakaat da vogediñ ar prof graet dre an tan d’an 
EXO.30.21	e walc’hint o daouarn hag o zreid evit na varvint ket. Ur gourc'hemenn peurbadus eo evitañ hag evit e ziskennidi a rummadoù da rummadoù.
EXO.30.22	An 
EXO.30.23	Kemer al louzoù-frondus mat-meurbet: mir tanav, pemp kant sikl; kinamona frondus, an hanter, da lavarout eo daou c’hant hag hanter kant; korz frondus, daou c’hant hag hanter kant; 
EXO.30.24	kasia, pemp kant, hervez sikl (  10 g) ar santual; eoul olivez, un hin (  6 l). 
EXO.30.25	Ober a ri ganto un eoul evit an oleviadur santel, ur mesk a c’hwezh-vat graet hervez ijin ar fronder. Hennezh a vo an eoul evit an oleviadur santel. 
EXO.30.26	Hag ec’h olevi gantañ teltenn an engalv hag arc’h an Testeni, 
EXO.30.27	an daol hag hec’h holl draoù, ar c’hantolor hag e draoù, aoter an ezañs, 
EXO.30.28	aoter al loskaberzhoù hag hec’h holl draoù, al laouer hag he foñs. 
EXO.30.29	Hag santelai anezho, hag e vint un dra santel-meurbet. Kement a stoko outo a vo santelaet. 
EXO.30.30	Hag ec’h olevi Aaron hag e vibien, hag e ouestli anezho, evit ma servijint ac'hanon evel aberzhourien. 
EXO.30.31	Hag e komzi ouzh mibien Israel, hag e lavari: Hemañ a vo din eoul an oleviadur santel a rummadoù da rummadoù. 
EXO.30.32	Ne vo ket skuilhet war gig an den ha ne reot ket un hini all eus un hevelep aozadur. Santel eo, ha santel e vo evidoc’h. 
EXO.30.33	An hini a raio un aozadur heñvel hag an hini a lakaio dioutañ war un diavaeziad a vo lamet eus e bobl.
EXO.30.34	An 
EXO.30.35	Hag e ri un ezañs, ur mesk hervez ijin ar fronder, sall, glan, santel. 
EXO.30.36	Munut e pili ul lodenn hag e lakai diouti dirak an Testeni e teltenn an engalv, ma en em gavin ganit eno. Kement-se a vo deoc’h un dra santel-meurbet. 
EXO.30.37	Diwar-benn an ezañs a ri, ne reot ket eus un hevelep aozadur. Kement-se a vo dit un dra santel evit an 
EXO.30.38	An hini a raio un aozadur heñvel evit c’hweshaat anezhañ a vo lamet eus e bobl.
EXO.31.1	An 
EXO.31.2	Sell, galvet em eus dre e anv Bezaleel mab Uri mab Hur eus meuriad Juda. 
EXO.31.3	Leuniet em eus anezhañ gant Spered Doue, e skiant, en ijin hag e gouiziegezh, evit pep seurt labourioù, 
EXO.31.4	evit ijinañ traoù, evit labourat war an aour, war an arc’hant ha war an arem, 
EXO.31.5	evit benañ hag ensterniañ mein talvoudus, evit kizellañ ar c’hoad, evit ober pep seurt labourioù. 
EXO.31.6	Setu, roet em eus dezhañ ur skoazeller, Oholiab mab Ahizamak eus meuriad Dan. Lakaet em eus ijin e kalon pep den skiantek, evit ma raint kement am eus gourc’hemennet dit ober: 
EXO.31.7	teltenn an engalv, arc’h an Testeni, al lec’h-a-drugarez a vo warni hag holl draoù an deltenn, 
EXO.31.8	an daol hag he zraoù, ar c’hantolor aour glan hag e holl draoù, 
EXO.31.9	aoter an ezañs, aoter al loskaberzhoù hag he holl draoù, al laouer gant he foñs, 
EXO.31.10	ar gwiskamantoù evit ar servij, ar gwiskamantoù santel evit Aaron an aberzhour, gwiskamantoù e vibien evit ar servij evel aberzhourien, 
EXO.31.11	eoul an oleviadur hag an ezañs a c'hwezh-vat evit al lec’h santel. Ober a raint hervez kement am eus gourc’hemennet dit.
EXO.31.12	An 
EXO.31.13	Komz da vibien Israel ha lavar: Mirout a reot va deizioù sabad. Rak ur sin a vo etrezon-me ha c'hwi a rummadoù da rummadoù, ma vo gouezet ez eo me, an 
EXO.31.14	Mirit eta ar sabad, rak un deiz santel e vo evidoc'h. Ar re a dorro anezhañ a vo lakaet d'ar marv. Mar gra neb ul labour en deiz-se, e vo dilamet a-douez e bobl. 
EXO.31.15	Al labour a vo graet e-pad c'hwec'h devezh, met er seizhvet devezh e vo ar sabad-diskuizh santelaet evit an 
EXO.31.16	Mibien Israel a viro ar sabad evit lidañ ar sabad a rummadoù da rummadoù, evel un emglev peurbadus. 
EXO.31.17	Ur sin e vo etrezon-me ha mibien Israel da viken, rak an 
EXO.31.18	Pa en deus echuet Doue da gomz gant Moizez war Venez Sinai, e roas dezhañ div daolenn an Testeni, taolennoù maen skrivet gant biz Doue.
EXO.32.1	Ar bobl, o welout penaos e talee Moizez da ziskenn diwar ar menez, en em zastumas da gavout Aaron hag a lavaras: Deus, gra deomp doueoù a gerzho a-raok deomp, rak ar Moizez-se, an den en deus hol lakaet da bignat eus an Ejipt, n'ouzomp ket ar pezh a zo c'hoarvezet gantañ. 
EXO.32.2	Aaron a respontas: Tennit al lagadennoù aour a zo e divskouarn ho kwragez, ho mibien hag ho merc'hed, ha degasit anezho din. 
EXO.32.3	Hag holl e lamjont al lagadennoù aour a oa en o divskouarn, hag e tegasjont anezho da Aaron. 
EXO.32.4	Eñ o c'hemeras eus o daouarn, o labouras gant ur gizell, hag a reas diouto ul leue teuzet. Hag e lavarjont: Setu da zoueoù, o Israel, ar re o deus da lakaet da bignat eus bro Ejipt. 
EXO.32.5	Aaron, o welout kement-se, a savas un aoter dirazañ hag a grias o lavarout: Warc'hoazh e vo ur gouel en enor d'an 
EXO.32.6	Sevel a rejont eta abred an deiz war-lerc'h hag e kinnigjont loskaberzhoù hag aberzhoù a drugarekadennoù. Ar bobl a azezas evit debriñ hag evañ, ha goude e savas da c'hoari. 
EXO.32.7	Neuze an 
EXO.32.8	Distroet int buan eus an hent em boa merket dezho. Graet o deus ul leue teuzet, daoulinet o deus dirazañ, aberzhet o deus dezhañ ha lavaret o deus: Setu da zoueoù, o Israel, ar re o deus da lakaet da bignat eus bro Ejipt. 
EXO.32.9	An 
EXO.32.10	Bremañ lez ac'hanon d'ober, ma tano va fulor a-enep dezho ha ma o c'huzumin. Met e rin ac'hanout ur bobl vras. 
EXO.32.11	Moizez a bedas an 
EXO.32.12	Perak e lavarfe an Ejipsianed: O lakaet en deus da vont kuit evit o gwalleur, evit o lazhañ er menezioù, evit o c'huzumiñ diwar c'horre an douar? Distro eus gwrez da gounnar hag az pez keuz eus an droug a fell dit ober da'z pobl. 
EXO.32.13	Az pez soñj eus Abraham, Izaak hag Israel, da servijerien, az poa touet dezho ennout da-unan o lavarout: Kreskiñ a rin ho lignez evel stered an neñvoù hag e roin d'ho lignez an holl vro-se, am eus komzet diwar he fenn, hag e vo dezho da viken. 
EXO.32.14	Hag an 
EXO.32.15	Moizez a zistroas hag a ziskennas a-ziwar ar menez, div daolenn an Testeni en e zorn, taolennoù skrivet war an daou du. Skrivet e oant war un tu ha war egile. 
EXO.32.16	An taolennoù a oa labour Doue, ar skritur ivez a oa skritur Doue, engravet war an taolennoù. 
EXO.32.17	Jozue a glevas mouezh ar bobl a laoske kriadennoù, hag e lavaras da Voizez: Bez' ez eus un trouz a vrezel er c'hamp. 
EXO.32.18	Moizez a lavaras: N'eo nag un trouz a griadennoù a drec'herien nag un trouz a griadennoù a drec'hidi, me a glev un trouz a dud o kanañ. 
EXO.32.19	Pa voe tost d'ar c'hamp e welas al leue hag an dañsoù. Kounnar Moizez en em danas, hag e taolas eus e zaouarn an taolennoù hag e trailhas anezho ouzh troad ar menez. 
EXO.32.20	Kemer a reas al leue o doa graet, en devas en tan hag en freuzas ken na voe aet e poultr a skuilhas war an dour. Hag e roas anezhañ da evañ da vibien Israel. 
EXO.32.21	Moizez a lavaras da Aaron: Petra he deus graet ar bobl-mañ dit, ma ec'h eus tennet warni ur pec'hed ken bras? 
EXO.32.22	Aaron a respontas: Ra n'en em dano ket kounnar va aotrou; gouzout a rez eo douget ar bobl-mañ d'an droug. 
EXO.32.23	Lavaret o deus din: Gra deomp doueoù a gerzho a-raok deomp, rak ar Moizez-se, an den en deus hol lakaet da bignat eus an Ejipt, n'ouzomp ket ar pezh a zo c'hoarvezet gantañ. 
EXO.32.24	Lavaret em eus dezho: Ar re o deus aour, ra en em zistagot dioutañ. Hag o deus e roet din. E daolet em eus en tan, hag eo al leue a zo deuet er-maez. 
EXO.32.25	Moizez a welas e oa ar bobl diroll, rak Aaron en doa o lezet en dirollerezh, en arvar da vezañ dismegañset gant o enebourien. 
EXO.32.26	Moizez en em zalc'has ouzh dor ar c'hamp hag a lavaras: Da'm c'havout piv bennak a zo evit an 
EXO.32.27	Lavarout a reas: Evel-henn en deus lavaret an 
EXO.32.28	Mibien Levi a reas hervez komz Moizez. Hag e voe en deiz-se war-dro tri mil den eus ar bobl a varvas. 
EXO.32.29	Moizez a lavaras: Gouestlit hiziv ho taouarn d'an 
EXO.32.30	An deiz war-lerc'h Moizez a lavaras d'ar bobl: Ur pec'hed bras hoc'h eus graet, met bremañ ez an da bignat da gavout an 
EXO.32.31	Moizez a zistroas da gavout an 
EXO.32.32	Met bremañ pardon dezho o fec'hed. Anez, lam ac'hanon eus al levr ac'h eus skrivet. 
EXO.32.33	An 
EXO.32.34	Bremañ kae, ren ar bobl d'al lec'h am eus lavaret. Setu, va ael a yelo dirazout, met d'an deiz ma rin ar c'hastiz, e kastizin warno o fec'hed. 
EXO.32.35	An 
EXO.33.1	An 
EXO.33.2	Me a gaso un ael dirazout, hag e kasin kuit ar Gananeiz, an Amoreaned, an Hitited, ar Ferezianed, an Hevianed hag ar Jebuziz, 
EXO.33.3	evit ho ren etrezek ar vro-se a zever gant laezh ha mel; met ne bignin ket en da greiz gant aon na guzumfen ac'hanout en hent, dre ma'z out ur bobl a c'houzoug reut. 
EXO.33.4	Pa glevas ar bobl ar gerioù drouk-se, e tougas kañv ha den ne lakaas e vragerizoù warnañ. 
EXO.33.5	An 
EXO.33.6	Evel-se mibien Israel en em zisc'hreas eus o bragerizoù adalek Menez Horeb.
EXO.33.7	Moizez a gemeras an deltenn, he savas er-maez eus ar c'hamp hag a c'halvas anezhi teltenn an engalv. Ar re holl a glaske an 
EXO.33.8	Pa'z ae Moizez d'an deltenn, an holl bobl a save; pep hini anezho en em zalc'he ouzh dor e deltenn hag a heulie Moizez gant e zaoulagad betek ma vije aet en deltenn. 
EXO.33.9	Adalek ma oa aet Moizez en deltenn, ar golonenn a goabrenn a ziskenne hag en em zalc'he ouzh digor an deltenn, hag an 
EXO.33.10	O welout ar golonenn a goabrenn en em zalc'he ouzh digor an deltenn, an holl bobl a save ha pep hini en em lakae war e zaoulin dirak dor e deltenn. 
EXO.33.11	Hag e komze an 
EXO.33.12	Moizez a lavaras d'an 
EXO.33.13	Bremañ e pedan ac'hanout, mar em eus kavet trugarez dirak da zaoulagad, gra din anavezout da hentoù; ra anavezin ac'hanout evit ma kavin trugarez dirak da zaoulagad. Evesha ivez penaos ar bobl-mañ eo da bobl. 
EXO.33.14	An 
EXO.33.15	Moizez a lavaras: Ma ne zeu ket da vezañs, na ra ket deomp pignat ac'hann. 
EXO.33.16	Penaos e vo anavezet em eus kavet trugarez dirak da zaoulagad, me ha da bobl? Ha ne vo ket pa gerzhi ganeomp? Neuze, me ha da bobl a vo disheñvelaet diouzh an holl bobloù a zo war c'horre an douar. 
EXO.33.17	An 
EXO.33.18	Moizez a lavaras: Me az ped, diskouez din da c'hloar. 
EXO.33.19	An 
EXO.33.20	Hag e lavaras: Ne c'helli ket gwelout va dremm, rak an den ne c'hell ket gwelout ac'hanon ha bevañ. 
EXO.33.21	Hag e lavaras: Setu ul lec'h tost din; en em zerc'hel a ri war ar roc'h 
EXO.33.22	hag e c'hoarvezo penaos pa dremeno va gloar, e lakain ac'hanout e kleuz ar roc'h hag e c'holoin ac'hanout gant va dorn betek ma vin tremenet. 
EXO.33.23	Hag e tennin va dorn kuit, hag em gweli a-dreñv, met va dremm ne weli ket.
EXO.34.1	An 
EXO.34.2	Bez prest a-benn beure; pign adalek ar beure war Venez Sinai, en em zalc'h dirazon war lein ar menez. 
EXO.34.3	Ra ne bigno den ganit, ha zoken ra n'en em ziskouezo den war ar menez holl. Ra ne beuro na deñved na ejened zoken tost d'ar menez. 
EXO.34.4	Moizez a reas div daolenn vaen evel ar re gentañ, a savas beure-mat hag a bignas war Venez Sinai, evel m'en doa gourc'hemennet an 
EXO.34.5	An 
EXO.34.6	An 
EXO.34.7	a vir e drugarez betek ar milvet rumm, a bardon an direizhder, an disentidigezh hag ar pec'hed, met na zalc'h ket an hini kablus evit didamall, hag a gastiz fazioù an tadoù war o mibien ha war vibien o mibien betek an trede hag ar pevare rumm. 
EXO.34.8	Moizez en em stouas hag a azeulas. 
EXO.34.9	Lavarout a reas: 
EXO.34.10	Eñ a respontas: Setu e ran un emglev. Ober a rin dirak da holl bobl burzhudoù n'int ket bet graet war an douar holl ha nag e-touez pobl ebet. An holl bobl a welo oberenn an 
EXO.34.11	Laka evezh d'ar pezh a c'hourc'hemennan dit hiziv. Setu, ez an da gas kuit dirazout an Amoreaned, ar Gananeiz, an Hitited, ar Ferezianed, an Hevianed hag ar Jebuziz. 
EXO.34.12	En em vir d'ober emglev gant tud ar vro emaout o vont enni, gant aon na vint ur stign evidout. 
EXO.34.13	Met e tiskarot o aoterioù, e torrot o delwennoù hag e troc'hot o Asheraoù 
EXO.34.14	N'en em stoui ket dirak un doue all rak an 
EXO.34.15	Ne ri ket a emglev gant tud ar vro, gant aon pa en em roint d'ar gasterezh gant o doueoù ha pa aberzhint d'o doueoù, na bedo unan bennak anezho ha na zebri eus o aberzhoù. 
EXO.34.16	Ne gemeri eus e verc'hed evit da vibien, gant aon e verc'hed, oc'h en em reiñ d'ar gasterezh gant o doueoù, na lakaint da vibien d'en em reiñ d'ar gasterezh gant o doueoù. 
EXO.34.17	Ne ri ket dit doueoù teuzet. 
EXO.34.18	Mirout a ri gouel ar bara hep goell; debriñ a ri bara hep goell e-pad seizh devezh evel ma em eus gourc'hemennet dit en amzer miz Abib 
EXO.34.19	Kement a zigor ar mammog a zo din, ha da holl loened par kentañ-ganet, loened bras pe loened bihan. 
EXO.34.20	Dasprenañ a ri gant un oan pep kentañ-ganet eus an azen, ha ma ne zasprenez ket anezhañ, e torri dezhañ ar c'houzoug. Dasprenañ a ri ivez pep kentañ-ganet eus an dud e-touez da vibien, ha ne zeuior ket en goullo dirak va dremm. 
EXO.34.21	Labourat a ri c'hwec'h devezh, met d'ar seizhvet deiz e tiskuizhi, zoken en amzer an douar-labour hag an eost. 
EXO.34.22	Lidañ a ri gouel ar sizhunioù en amzer ar frouezh kentañ eus eost ar gwinizh, ha gouel an eost e dibenn ar bloaz. 
EXO.34.23	Teir gwech ar bloaz en em ziskouezo an holl wazed ac'hanoc'h dirak an Aotrou, an 
EXO.34.24	Rak e kasin kuit ar pobloù dirazout hag ec'h astennin da harzoù. Den ne c’hoantaio da vro pa bigni evit en em ziskouez teir gwech ar bloaz dirak an 
EXO.34.25	Ne ginnigi ket gwad va aberzh gant bara goet. Aberzh gouel ar Pask ne dremeno ket an noz betek ar beure. 
EXO.34.26	Degas a ri frouezh kentañ an douar e ti an 
EXO.34.27	An 
EXO.34.28	Eñ a voe eno gant an 
EXO.34.29	Moizez a ziskennas a-ziwar Menez Sinai; an div daolenn eus an Testeni a oa e dorn Moizez pa ziskennas a-ziwar ar menez, ha ne ouie ket penaos kroc'hen e zremm a oa deuet da vezañ skedus e-pad ma komze gant Doue. 
EXO.34.30	Aaron hag holl vibien Israel a welas Moizez ha setu, kroc'hen e zremm a lugerne, hag o doa aon o tostaat outañ. 
EXO.34.31	Moizez o galvas, Aaron hag holl re gentañ ar vodadenn a zeuas d'e gavout ha Moizez a gomzas outo. 
EXO.34.32	Goude-se, holl vibien Israel a dostaas hag e c'hourc'hemennas dezho kement en doa lavaret an 
EXO.34.33	Moizez a echuas da gomz outo; hag e lakaas ur ouel war e zremm. 
EXO.34.34	Pa'z ae Moizez dirak an 
EXO.34.35	Mibien Israel a wele penaos dremm Moizez, kroc'hen dremm Moizez, a lugerne. Ha Moizez a adlakae ar ouel war e zremm betek ma'z ae evit komz gant an 
EXO.35.1	Moizez a zastumas holl vodadenn mibien Israel hag a lavaras: Setu amañ an traoù en deus gourc'hemennet an 
EXO.35.2	Al labour a vo graet e-pad c'hwec'h devezh, met ar seizhvet devezh a vo evidoc'h un dra santel, ar sabad-diskuizh evit an 
EXO.35.3	Ne vo ket enaouet a dan en hini eus ho tiez da zeiz ar sabad.
EXO.35.4	Moizez a gomzas da holl vodadenn mibien Israel hag a lavaras: Setu amañ ar pezh en deus gourc'hemennet an 
EXO.35.5	Kemerit eus ho traoù ur prof evit an 
EXO.35.6	limestra, tane, ruz-moug, lin fin, blev givri, 
EXO.35.7	krec'hin tourzed livet e ruz ha krec'hin a liv hiasint, koad kasia, 
EXO.35.8	eoul evit ar c'hantolor, louzoù-frondus evit eoul an oleviadur hag evit an ezañs a c'hwezh-vat, 
EXO.35.9	mein oniks ha mein evit sterniañ an efod hag ar gwisk-bruched. 
EXO.35.10	An holl dud skiantek en ho touez a zeuio hag a raio kement en deus gourc'hemennet an 
EXO.35.11	an tabernakl, e deltenn hag e c'holo, e glochedoù, e blenk, e varrennoù, e golonennoù, e sichennoù, 
EXO.35.12	an arc'h hag e varrennoù, al lec'h-a-drugarez, ar ouel evit goleiñ, 
EXO.35.13	an daol hag he barrennoù, hec'h holl draoù, ar baraoù a ginnig, 
EXO.35.14	ar c’hantolor hag e draoù, e lampoù, an eoul evit ar c'hantolor, 
EXO.35.15	aoter an ezañs hag he barrennoù, eoul an oleviadur, an ezañs a c'hwezh-vat, rideoz an nor evit digor an tabernakl, 
EXO.35.16	aoter al loskaberzhoù, he c'hael arem, he barrennoù hag hec'h holl draoù, al laouer gant he foñs, 
EXO.35.17	lienoù al leurenn, he c'holonennoù, he sichennoù ha rideoz dor al leurenn, 
EXO.35.18	peulioù an tabernakl, peulioù al leurenn hag o c'herdin, 
EXO.35.19	gwiskamantoù ar servij evit ober ar servij er santual, ar gwiskamantoù santel evit Aaron an aberzhour, gwiskamantoù e vibien evit ar servij evel aberzhourien. 
EXO.35.20	Holl vodadenn mibien Israel a zeuas er-maez a-zirak Moizez. 
EXO.35.21	Ar re holl a gase o c'halon anezho a zeuas, ar re holl a lakae o spered anezho d'henn ober a zegasas ur prof d'an 
EXO.35.22	Ar wazed a zeuas gant ar gwragez. Ar re holl a oa a galon vat a zegasas kelc'hioù-brec'h, lagadennoù, gwalinier, kelc'hennoù, pep seurt traoù kaer en aour; pep hini a ginnigas ur prof aour bennak d'an 
EXO.35.23	Ar re holl o doa en o ziez limestra, tane, ruz-moug, lin fin, blev givri, krec'hin tourzed livet e ruz ha krec'hin a liv hiasint o degasas. 
EXO.35.24	Ar re holl o doa peadra evit reiñ ur prof arc'hant pe arem o degasas evit o c'hinnig d'an 
EXO.35.25	An holl wragez skiantek a nezas gant o daouarn hag a zegasas ar pezh o doa nezet, al limestra, an tane, ar ruz-moug hag al lin fin. 
EXO.35.26	An holl wragez a oa douget o c'halon di hag a oa skiantek a nezas blev givri. 
EXO.35.27	Re gentañ ar bobl a zegasas mein oniks ha mein evit sterniañ an efod hag ar gwisk-bruched, 
EXO.35.28	louzoù-frondus hag eoul evit ar c'hantolor, evit eoul an oleviadur hag evit an ezañs a c'hwezh-vat. 
EXO.35.29	Mibien Israel a zegasas d'an 
EXO.35.30	Moizez a lavaras da vibien Israel: Sellit, an 
EXO.35.31	Leuniet en deus anezhañ gant Spered Doue, e skiant, en ijin hag e gouiziegezh, evit pep seurt labourioù, 
EXO.35.32	evit ijinañ traoù, evit labourat war an aour, war an arc’hant ha war an arem, 
EXO.35.33	evit benañ hag ensterniañ mein talvoudus, evit kizellañ ar c’hoad, evit ober pep seurt labourioù. 
EXO.35.34	Roet en deus dezhañ ivez ar c'houestoni da zeskiñ, dezhañ ha da Oholiab mab Ahizamak eus meuriad Dan. 
EXO.35.35	Lakaet en deus ijin enno evit ma raint pep seurt labourioù a vicherour, a vroder hag a wiader e livioù disheñvel, e limestra, e tane, e ruz-mouk, e lin fin, e gwiaderezh; ober a reont pep seurt labour hag int ampart e traoù nevez.
EXO.36.1	Bezaleel, Oholiab hag an holl dud skiantek en doa lakaet an 
EXO.36.2	Moizez a c'halvas Bezaleel, Oholiab hag an holl dud skiantek en doa lakaet an 
EXO.36.3	hag e kemerjont a-zirak Moizez an holl brofoù o doa degaset mibien Israel d'ober pep tra evit servij ar santual. Hag e voe degaset dezhañ c'hoazh bep beure profoù a volontez vat. 
EXO.36.4	Neuze an holl dud skiantek a rae holl labour ar santual a guitaas pep hini anezho al labour a rae, 
EXO.36.5	hag a zeuas da lavarout da Voizez: Ar bobl a zegas kalz muioc'h eget n'eus ezhomm evit servij al labour en deus gourc'hemennet Doue ober. 
EXO.36.6	Dre urzh Moizez e voe kriet dre ar c'hamp: Ra ne raio na gwaz na gwreg labour ebet ken evit prof ar santual. Evel-se e voe miret ouzh ar bobl degas tra ebet. 
EXO.36.7	Hag e voe a-walc'h a draoù evit an holl labourioù da ober. Bez' e voe zoken a re. 
EXO.36.8	An holl dud skiantek a rae labour an tabernakl a reas dek pallenn lin fin plañsonet, limestra, tane ha ruz-mouk, gant cherubined a voe graet evel un oberenn arzour. 
EXO.36.9	Hirder ur ballenn a oa eizh ilinad warn-ugent (  14 m) ha ledander an hevelep pallenn a oa pevar ilinad (  2 m). An holl ballennoù o doa an hevelep ment. 
EXO.36.10	Pemp pallenn a voe staget an eil ouzh eben, hag ar pemp all a voe ivez staget an eil ouzh eben. 
EXO.36.11	Graet e voe ivez lasoù limestra war vord ar ballenn gentañ, e penn an dastum, hag e voe graet an hevelep tra da vord ar ballenn ziwezhañ, en eilvet dastum. 
EXO.36.12	Graet e voe hanter-kant las d'ar ballenn gentañ, hag e voe graet hanter-kant las da vord ar ballenn a vo en eilvet dastum. Al lasoù a voe an eil a-dal d'eben. 
EXO.36.13	Graet e voe hanter-kant kloched aour, hag e voe unanet an eil pallenn d'eben gant ar c'hlochedoù, evit ma vefe an tabernakl en ur pezh hepken. 
EXO.36.14	Graet e voe pallennoù blev girvi, evit servijañ da deltenn war an tabernakl. Graet e voe unnek pallenn evel-se. 
EXO.36.15	Hirder ur ballenn a oa tregont ilinad (  15 m) ha ledander an hevelep pallenn a oa pevar ilinad (  2 m). An unnek pallenn o doa an hevelep ment. 
EXO.36.16	Unanet e voe pemp eus ar pallennoù-se a-du, hag ar c'hwec'h pallenn all a-du. 
EXO.36.17	Graet e voe hanter-kant las war vord ar ballenn diwezhañ eus an dastum, hag hanter-kant las war vord ar ballenn eus an eilvet dastum. 
EXO.36.18	Graet e voe hanter-kant kloched arem evit dastum an deltenn, evit ma raje ur pezh hepken. 
EXO.36.19	Graet e voe evit an deltenn ur golo krec'hin tourzed livet e ruz, hag ur golo krec'hin a liv hiasint dreist.
EXO.36.20	Graet e voe evit an tabernakl plenk koad kasia a voe lakaet da zerc'hel en o sav. 
EXO.36.21	Hirder ur plankenn a oa dek ilinad (  5 m) ha ledander an hevelep plankenn a oa un ilinad hanter (  75 cm). 
EXO.36.22	Bez' e oa daou zalc'h da bep plankenn, da stagañ an eil ouzh egile. Graet e voe en hevelep doare evit holl blenk an tabernakl. 
EXO.36.23	Graet e voe eta ar plenk evit an tabernakl: ugent plankenn evit kostez ar su, war-zu ar c'hreisteiz. 
EXO.36.24	Dindan an ugent plankenn e voe graet daou-ugent sichenn arc'hant, evit e zaou zalc'h, ha div sichenn dindan ur plankenn all, evit e zaou zalc'h. 
EXO.36.25	Graet e voe ugent plankenn evit kostez all an tabernakl, war-zu an hanternoz, 
EXO.36.26	hag o daou-ugent sichenn arc'hant, div sichenn dindan ur plankenn ha div sichenn dindan ur plankenn all. 
EXO.36.27	Graet e voe c'hwec'h plankenn evit foñs an tabernakl, war-zu ar c'huzh-heol. 
EXO.36.28	Graet e voe daou blankenn, evit kognoù an tabernakl, er foñs; 
EXO.36.29	doubl e oant adalek an traoñ, ha doubl e oant, staget mat, ouzh krec'h, betek al lagadenn gentañ. Evel-se e voe graet evito o-daou, evit an daou gogn. 
EXO.36.30	Bez' e oa eta eizh plankenn hag o c'hwezek sichenn arc'hant, div sichenn dindan ur plankenn ha div sichenn dindan ur plankenn all. 
EXO.36.31	Graet e voe pemp barrenn koad kasia evit ar plenk eus ur c'hostez d'an tabernakl, 
EXO.36.32	ha pemp barrenn evit plenk ar c'hostez all d'an tabernakl, ha pemp barrenn evit kostez an tabernakl a oa er foñs, war-zu ar c'huzh-heol. 
EXO.36.33	Graet e voe barrenn ar c'hreiz a oa e kreiz ar plenk hag a yae eus ur penn d'ar penn all. 
EXO.36.34	Goloet e voe ar plenk gant aour, hag e voe graet o lagadennoù gant aour evit lakaat ar barrennoù, hag e voe goloet ar barrennoù gant aour.
EXO.36.35	Graet e voe ur ouel limestra, tane ha ruz-mouk, e lin fin plañsonet; graet e voe evel un oberenn arzour gant cherubined. 
EXO.36.36	Graet e voe dezhi peder c'holonenn kasia goloet gant aour. O zachoù a oa en aour, hag e voe teuzet dezho peder sichenn arc'hant. 
EXO.36.37	Evit digor an deltenn, e voe graet ur rideoz limestra, tane ha ruz-mouk, e lin fin plañsonet; un oberenn broderezh e oa. 
EXO.36.38	Graet e voe e bemp kolonenn hag o zachoù, hag e voe goloet gant aour o zogennoù hag o zriklennoù; o femp sichenn a oa en arem.
EXO.37.1	Bezaleel a reas an arc'h e koad kasia, hirder an arc'h a oa daou ilinad hanter (  1,25 m), he ledander un ilinad hanter (  75 cm), hec'h uhelder un ilinad hanter (  75 cm). 
EXO.37.2	He goloas gant aour glan en diabarzh hag en diavaez, hag e lakaas warni ur gurunenn aour tro-dro. 
EXO.37.3	Teuziñ a reas peder lagadenn aour a lakaas ouzh he fevar c'horn, div lagadenn ouzh ur c'hostez, ha div lagadenn ouzh ar c'hostez all. 
EXO.37.4	Ober a reas barrennoù e koad kasia hag o goloas gant aour. 
EXO.37.5	Hag e lakaas ar barrennoù el lagadennoù e kostezioù an arc'h, evit dougen an arc'h ganto. 
EXO.37.6	Ober a reas al lec'h-a-drugarez gant aour glan, e hirder a oa daou ilinad hanter (  1,25 m) hag e ledander un ilinad hanter (  75 cm). 
EXO.37.7	Hag e reas daou cherubin aour. Ober a reas anezho gant ar morzhol, e daou benn al lec'h-a-drugarez, 
EXO.37.8	ur cherubin er penn-mañ hag ur cherubin er penn all. Ober a reas ar cherubined o tont kuit eus al lec'h-a-drugarez en e zaou benn. 
EXO.37.9	Ar cherubined a astenne o eskell d'an nec'h, o c'holeiñ gant o eskell al lec'h-a-drugarez, hag o dremmoù a oa an eil etrezek egile. Dremmoù ar cherubined a oa troet etrezek al lec'h-a-drugarez.
EXO.37.10	Ober a reas un daol e koad kasia, he hirder a oa daou ilinad (  1 m), he ledander un ilinad (  50 cm), hec'h uhelder un ilinad hanter (  75 cm). 
EXO.37.11	He goleiñ a reas gant aour glan, hag e lakaas warni ur gurunenn aour en-dro. 
EXO.37.12	Ober a reas en-dro dezhi ur rizenn a bevar biz (  8 cm), hag e reas d'ar rizenn-se ur gurunenn aour en-dro. 
EXO.37.13	Teuziñ a reas dezhi peder lagadenn aour, hag e lakaas al lagadennoù-se ouzh ar pevar c'horn a oa ouzh he fevar zroad. 
EXO.37.14	Al lagadennoù a oa tost d'ar rizenn, da zegemer barrennoù evit dougen an daol. 
EXO.37.15	Ober a reas ar barrennoù e koad kasia hag o goloas gant aour, hag e oa douget an daol ganto. 
EXO.37.16	Ober a reas an draoù a dlee bezañ war an daol, he fladoù, he zasoù, he listri hag hec'h hanafoù evit an evadoù-kinnig. O ober a reas gant aour glan.
EXO.37.17	Ober a reas ar c'hantolor aour glan. Ar c'hantolor a voe graet gant ar morzhol; e droad, e skourroù, e galiroù, e avaloù hag e vleunioù a oa a-bezh gantañ. 
EXO.37.18	C'hwec'h skourr a zeue eus e gostezioù, tri skourr eus ar c'hantolor eus ur c'hostez, ha tri skourr eus ar c'hantolor eus ar c'hostez all. 
EXO.37.19	Bez' e oa tri c'halir e doare alamandez ouzh ur skourr, gant aval ha bleunienn, ha tri c'halir e doare alamandez ouzh ar skourr all, gant aval ha bleunienn. Bez' e oa en hevelep doare evit ar c'hwec'h skourr a zeue er-maez eus ar c'hantolor. 
EXO.37.20	Bez' e oa er c'hantolor e-unan pevar c'halir e doare alamandez, pep hini gant e avaloù hag e vleunioù, 
EXO.37.21	un aval dindan daou skourr a zeue kuit, un aval all dindan daou skourr all, ha c'hoazh un aval dindan an daou skourr all, evit ar c'hwec'h skourr a zeue er-maez eus ar c'hantolor. 
EXO.37.22	An avaloù hag ar bleunioù a oa lamet dioutañ. Bez' e oa holl eus ur pezh hepken, graet gant ar morzhol en aour glan. 
EXO.37.23	Ober a reas e seizh lamp, e c'hevelioù hag e bodoù-ludu en aour glan. 
EXO.37.24	Ober a reas anezhañ, gant e holl draoù, eus un talant (  30 kg) aour glan.
EXO.37.25	Ober a reas aoter an ezañs e koad kasia; he hirder a oa un ilinad (  50 cm) hag he ledander un ilinad (  50 cm); karrezek e oa hag hec'h uhelder a oa daou ilinad (  1 m). Kerniel a zeue er-maez eus an aoter. 
EXO.37.26	He goloas gant aour glan, ar gorre, ar c'hostezioù tro-dro hag ar c'herniel, hag e lakaas warni ur gurunenn aour en-dro. 
EXO.37.27	Ober a reas div lagadenn aour dindan he c'hurunenn en he daou gostez. O lakaat a reas en daou gostez, da zegemer barrennoù evit he dougen. 
EXO.37.28	Ober a reas ar barrennoù e koad kasia hag o goloas gant aour. 
EXO.37.29	Ober a reas an eoul evit an oleviadur santel, hag an ezañs glan a c'hwezh-vat, graet hervez ijin ar fronder.
EXO.38.1	Ober a reas aoter al loskaberzhoù e koad kasia, e hirder a oa pemp ilinad (  2,5 m) hag e ledander pemp ilinad (  2,5 m). Karrezek e oa hag e uhelder a oa tri ilinad (  1,5 m). 
EXO.38.2	Ober a reas ouzh he fevar c'horn kerniel a zeue er-maez eus an aoter, hag o goloas gant arem. 
EXO.38.3	Ober a reas holl draoù an aoter, al luduegoù, ar palioù, an hanafoù, ar fourchetezioù, ar podoù-glaou-bev; hag e reas hec'h holl draoù gant arem. 
EXO.38.4	Ober a reas evit an aoter ur gael evel un dreilh, en arem, a lakaas dindan bardell an aoter, adalek an traoñ, hag an dreilh a save betek kreiz an aoter. 
EXO.38.5	Teuziñ a reas peder lagadenn a lakaas ouzh pevar c'horn ar gael en arem, da zegemer ar barrennoù. 
EXO.38.6	Ober a reas ar barrennoù e koad kasia hag o goloas gant arem. 
EXO.38.7	Lakaat a reas ar barrennoù el lagadennoù a oa ouzh kostezioù an aoter evit he dougen ganto. Hec'h ober a reas kleuz, gant plenk.
EXO.38.8	Ober a reas al laouer arem gant he foñs arem, gant melezourioù ar merc'hed a servije, a rae ar servij ouzh digor teltenn an engalv.
EXO.38.9	Ober a reas al leurenn. Evit kostez ar su, war-zu ar c'hreisteiz, e oa evit al leurenn lienoù e lin fin plañsonet, eus kant ilinad (  50 m) a hirder, 
EXO.38.10	hag ugent kolonenn hag o ugent sichenn arem. Tachoù ar c'holonennoù hag o zriklennoù a oa en arc'hant. 
EXO.38.11	Evit kostez an norzh, war-zu an hanternoz, e oa kant ilinad (  50 m) a lienoù, hag ugent kolonenn hag o ugent sichenn arem, ha tachoù ar c'holonennoù hag o zriklennoù en arc'hant. 
EXO.38.12	Evit kostez ar c'hornôg, war-zu ar c'huzh-heol, e oa hanter-kant ilinad (  25 m) a lienoù, gant o dek kolonenn hag o dek sichenn, ha tachoù ar c'holonennoù hag o zriklennoù en arc'hant. 
EXO.38.13	Evit kostez a-ziaraok, war-zu ar sav-heol, e oa hanter-kant ilinad (  25 m), 
EXO.38.14	pemzek ilinad (  7,5 m) a lienoù evit ur gazel, gant o zeir c'holonenn hag o zeir sichenn, 
EXO.38.15	pemzek ilinad (  7,5 m) a lienoù evit an eil kazel, a oa en tu all eus dor al leurenn, gant o zeir c'holonenn hag o zeir sichenn. 
EXO.38.16	Holl lienoù al leurenn, tro-war-dro, a oa e lin fin plañsonet. 
EXO.38.17	Sichennoù ar c'holonennoù a oa en arem, tachoù ar c'holonennoù hag o zriklennoù a oa en arc'hant, o zogennoù a oa goloet gant arc'hant. Holl golonennoù al leurenn a oa staget gant triklennoù arc'hant. 
EXO.38.18	Rideoz dor al leurenn a oa un oberenn broderezh e limestra, tane ha ruz-mouk, e lin fin plañsonet; e hirder a oa ugent ilinad (  10 m) hag e uhelder, evel ledander lienoù al leurenn, a oa pemp ilinad (  2,5 m). 
EXO.38.19	O feder kolonenn hag o feder sichenn a oa en arem, o zachoù a oa en arc'hant, o zogennoù a oa goloet gant arc'hant, o zriklennoù a oa en arc'hant. 
EXO.38.20	An holl beulioù evit an tabernakl hag evit al leurenn tro-dro a oa en arem.
EXO.38.21	Setu kontoù an tabernakl, tabernakl an Testeni, a voe graet war urzh Moizez gant al Levited, dindan renerezh Itamar mab Aaron an aberzhour. 
EXO.38.22	Bezaleel mab Uri mab Hur eus meuriad Juda a reas kement en doa gourc'hemennet an 
EXO.38.23	ha gantañ Oholiab mab Ahizamak eus meuriad Dan, engraver, ijiner ha broder e limestra, e tane, e ruz-moug hag e lin fin. 
EXO.38.24	An holl aour a oa implijet evit al labour, en holl labourioù ar santual, hag a oa aour ar profoù, a oa nav talant warn-ugent ha seizh kant tregont sikl (  870 kg ha 7300 g), hervez sikl ar santual. 
EXO.38.25	Arc'hant ar vodadenn a voe niveret a oa kant talant ha mil seizh kant pemzek sikl ha tri-ugent (  3 t ha 18 kg), hervez sikl ar santual, 
EXO.38.26	un hanter sikl dre benn, an hanter eus ur sikl, hervez sikl (  10 g) ar santual, evit kement a dremenas dre an niveradeg, adalek ugent vloaz ha dreistoc'h, da lavarout eo evit c'hwec'h kant tri mil pemp kant hag hanter-kant den. 
EXO.38.27	Bez' e voe eta kant talant (  3 t) arc'hant evit teuziñ sichennoù ar santual ha sichennoù ar ouel, kant sichenn evit kant talant, un talant dre sichenn. 
EXO.38.28	Gant ar mil seizh kant pemzek sikl ha tri-ugent (  18 kg), e voe graet an tachoù evit ar c'holonennoù, goloet e voe o zogennoù, hag e voent staget dre driklennoù. 
EXO.38.29	Arem ar profoù a voe dek talant ha tri-ugent (  2,1 t) ha daou vil pevar c'hant sikl (  24 kg). 
EXO.38.30	Graet e voe ganto sichennoù digor teltenn an engalv, an aoter arem, he c'hael, holl draoù an aoter, 
EXO.38.31	sichennoù al leurenn tro-dro, sichennoù dor al leurenn, holl beulioù an tabernakl hag holl beulioù al leurenn tro-dro.
EXO.39.1	Gant limestra, tane ha ruz-moug e rejont gwiskamantoù evit ar servij, evit ober ar servij er santual, hag e rejont ar gwiskamantoù santel evit Aaron, evel m'en doa gourc'hemennet an 
EXO.39.2	Ober a rejont an efod gant aour, limestra, tane, ruz-moug ha lin fin plañsonet. 
EXO.39.3	Astennet e voe laonennoù aour, hag e voent troc'het e neudennoù da gemmeskañ gant al limestra, gant an tane, gant ar ruz-moug ha gant al lin fin, evel un oberenn arzour. 
EXO.39.4	Graet e voe dezhañ skoazgennoù evit e stagañ; en em stagañ a rae evel-se dre e zaou benn. 
EXO.39.5	Lakaet e voe ur gouriz dreist an efod, hag e oa eus an hevelep pezh hag eus an hevelep labour, graet gant aour, limestra, tane, ruz-moug ha lin fin plañsonet, evel m'en doa gourc'hemennet an 
EXO.39.6	Mein oniks a voe kelc'hiet gant lagadoù aour, hag anvioù mibien Israel a voe engravet warno, evel ma labour an engraver-sielloù. 
EXO.39.7	Lakaet e voent war skoazgennoù an efod evel mein-eñvor evit mibien Israel, evel m'en doa gourc'hemennet an 
EXO.39.8	Graet e voe ar gwisk-bruched evel un oberenn arzour, eus an hevelep labour hag an efod, gant aour, limestra, tane, ruz-moug ha lin fin plañsonet. 
EXO.39.9	Karrezek e oa; graet e voe ar gwisk-bruched doubl, e hirder a oa ur rahouennad (  25 cm) hag e ledander ur rahouennad (  25 cm); doubl e oa. 
EXO.39.10	Sterniet e voe ennañ peder renkad vein; ar renkad kentañ: un agatenn-ruz, un topaz, un emrodez; 
EXO.39.11	an eil renkad: ur skarbouklenn, ur safirenn, un diamant; 
EXO.39.12	an deirvet renkad: un opalenn, un agatenn, un ametist; 
EXO.39.13	ar bedervet renkad: ur c'hrizolit, un oniks, ur yalp. Ar mein-se a voe sterniet gant aour en o gwarnisadur. 
EXO.39.14	Ar vein a oa, hervez anvioù mibien Israel, daouzek anezho, hervez o anvioù. Engravet e oant evel sielloù, pep hini hervez e anv evit an daouzek meuriad. 
EXO.39.15	Graet e voe war ar gwisk-bruched chadennoùigoù aour glan, tortiset e doare kordennoùigoù. 
EXO.39.16	Graet e voe daou lagad aour ha div lagadenn aour, hag e voe lakaet an div lagadenn ouzh daou benn ar gwisk-bruched. 
EXO.39.17	Lakaet e voe an div gordennig aour en div lagadenn e pennoù ar gwisk-bruched. 
EXO.39.18	Daou benn an div gordennig a voe lakaet en daou lagad lec'hiet war skoazgennoù an efod, war an diaraog. 
EXO.39.19	Graet e voe div lagadenn aour, a voe lakaet ouzh daou benn all ar gwisk-bruched, war ar vevenn a oa ouzh kostez an efod, en diabarzh. 
EXO.39.20	Graet e voe div lagadenn aour, a voe lakaet ouzh div skoazgenn an efod, en traoñ, war an diaraog, a-geñver d'ar junt, dreist gouriz an efod. 
EXO.39.21	Staget e voe ar gwisk-bruched dre e lagadennoù ouzh lagadennoù an efod gant ur gordennig limestra, evit ma talc'hje war gouriz an efod ha na zistagje ket ar gwisk-bruched diouzh an efod, evel m'en doa gourc'hemennet an 
EXO.39.22	Graet e voe sae an efod e gwiadenn, en he fezh gant limestra. 
EXO.39.23	Bez' e oa e-kreiz ar sae un digor evel digor ur jakoun, hag e oa ur vevenn d'an digor tro-war-dro evit na fregje ket. 
EXO.39.24	Lakaet e voe ouzh he gouremoù greunadez limestra, tane ha ruz-mouk, e neud plañsonet, 
EXO.39.25	graet e voe kleierigoù aour glan, hag e voe lakaet ar c'hleierigoù etre ar greunadez ouzh gouremoù ar sae tro-war-dro etre ar greunadez, 
EXO.39.26	ur c'hloc'hig aour hag ur c'hreunadezenn, ur c'hloc'hig aour hag ur c'hreunadezenn, ouzh gouremoù ar sae tro-war-dro, evit ober ar servij, evel m'en doa gourc'hemennet an 
EXO.39.27	Graet e voe an tonegoù e lin fin, e gwiadenn, evit Aaron hag evit e vibien, 
EXO.39.28	an diarenn e lin fin, ar mintroù e lin fin evit o c'haerder, ar brageier e lin, lin fin plañsonet, 
EXO.39.29	ar gouriz e lin fin plañsonet, limestra, tane ha ruz-mouk, en oberenn broderezh, evel m'en doa gourc'hemennet an 
EXO.39.30	Graet e voe gant aour glan an talgen, ar gurunenn santel, hag e voe skrivet warnañ evel labour engraver-sielloù: SANTELEZH D'AN AOTROÙ. 
EXO.39.31	Lakaet e voe ennañ ur gordennig limestra; eñ a oa war an diarenn, ouzh krec'h, evel m'en doa gourc'hemennet an 
EXO.39.32	Evel-se e voe echuet holl labour an tabernakl, teltenn an engalv. Mibien Israel a rejont evel m'en doa gourc'hemennet an 
EXO.39.33	Hag e tegasjont an tabernakl da Voizez, an deltenn hag hec'h holl draoù, ar c'hlochedoù, ar plenk, ar barrennoù, ar c'holonennoù, ar sichennoù, 
EXO.39.34	ar golo e krec'hin tourzed livet e ruz, ar golo e krec'hin a liv hiasint, ar ouel a zisparti, 
EXO.39.35	arc'h an Testeni gant he barrennoù, al lec'h-a-drugarez, 
EXO.39.36	an daol gant hec'h holl draoù, ar baraoù a ginnig, 
EXO.39.37	ar c'hantolor glan gant e lampoù, al lampoù kempennet, e holl draoù, an eoul evit ar c'hantolor, 
EXO.39.38	an aoter aour, eoul an oleviadur, an ezañs a c'hwezh-vat, ar rideoz evit digor an deltenn, 
EXO.39.39	an aoter arem gant he c'hael arem, he barrennoù, hec'h holl draoù, al laouer gant he foñs, 
EXO.39.40	lienoù al leurenn, he c’holonennoù, he sichennoù, rideoz dor al leurenn gant e gerdin, e beulioù, an holl draoù evit servij an tabernakl, evit teltenn an engalv, 
EXO.39.41	gwiskamantoù ar servij evit ober ar servij er santual, ar gwiskamantoù santel evit Aaron an aberzhour, gwiskamantoù e vibien evit ar servij evel aberzhourien. 
EXO.39.42	Mibien Israel o doa graet an holl labour hervez kement en doa gourc'hemennet an 
EXO.39.43	Moizez a welas an holl labour ha setu: graet o doa al labour evel m'en doa gourc'hemennet an 
EXO.40.1	An 
EXO.40.2	D'an deiz kentañ eus ar miz kentañ, e savi an tabernakl, teltenn an engalv. 
EXO.40.3	Lakaat a ri arc'h an Testeni hag e c'holoi an arc'h gant ar ouel. 
EXO.40.4	Degas a ri an daol hag e lakai warni ar pezh a dle bezañ lakaet. Degas a ri ar c'hantolor hag ec’h enaoui e lampoù. 
EXO.40.5	Lakaat a ri an aoter aour evit an ezañs dirak arc'h an Testeni, hag e lakai ar rideoz ouzh digor an tabernakl. 
EXO.40.6	Lakaat a ri aoter al loskaberzhoù dirak digor an tabernakl, teltenn an engalv. 
EXO.40.7	Lakaat a ri al laouer etre teltenn an engalv hag an aoter, hag e lakai dour enni. 
EXO.40.8	Lakaat a ri al leurenn tro-dro, hag e lakai ar rideoz ouzh dor al leurenn. 
EXO.40.9	Kemer a ri eoul an oleviadur hag ec'h olevi an tabernakl ha kement a zo ennañ, hag e santelai anezhañ gant e holl draoù. Hag e vo santel. 
EXO.40.10	Oleviñ a ri aoter al loskaberzhoù hag hec'h holl draoù, hag e santelai an aoter. Hag an aoter a vo santel-meurbet. 
EXO.40.11	Oleviñ a ri al laouer gant he foñs, hag e santelai anezhi. 
EXO.40.12	Lakaat a ri Aaron hag e vibien da dostaat ouzh digor teltenn an engalv, hag e walc'hi anezho gant dour. 
EXO.40.13	Gwiskañ a ri Aaron gant ar gwiskamantoù santel hag ec'h olevi anezhañ, hag e santelai anezhañ, evit ma servijo ac'hanon evel aberzhour. 
EXO.40.14	Lakaat a ri e vibien da dostaat, hag e wiski anezho gant an tonegoù, 
EXO.40.15	hag ec'h olevi anezho evel ma ez po olevet o zad, evit ma servijint ac'hanon evel aberzhourien. O oleviadur a roio dezho da vezañ aberzhourien da viken, a rummadoù da rummadoù. 
EXO.40.16	Moizez a reas hervez kement en doa gourc'hemennet an 
EXO.40.17	D'an deiz kentañ eus ar miz kentañ eus an eil bloaz, e voe savet an tabernakl. 
EXO.40.18	Moizez a savas an tabernakl, hag e lakaas e sichennoù, hag e lakaas e blenk, hag e lakaas e varrennoù, hag e savas e golonennoù. 
EXO.40.19	Astenn a reas an deltenn war an tabernakl, hag e lakaas golo an deltenn dreist, evel m'en doa gourc'hemennet an 
EXO.40.20	Kemer a reas an Testeni hag en lakaas en arc'h, hag e lakaas ar barrennoù d'an arc'h, hag e lakaas al lec'h-a-drugarez war an arc'h, dreist. 
EXO.40.21	Degas a reas an arc'h en tabernakl, hag e lakaas ar ouel a zisparti evit goleiñ arc'h an Testeni, evel m'en doa gourc'hemennet an 
EXO.40.22	Lakaat a reas an daol e teltenn an engalv ouzh kostez an tabernakl a oa war-zu an hanternoz, en diavaez d'ar ouel, 
EXO.40.23	hag e fichas warni ar baraoù kempenn-mat dirak an 
EXO.40.24	Lakaat a reas ar c'hantolor e teltenn an engalv, a-dal d'an daol, ouzh kostez an tabernakl a oa war-zu ar c'hreisteiz. 
EXO.40.25	Enaouiñ a reas al lampoù dirak an 
EXO.40.26	Lakaat a reas an aoter aour e teltenn an engalv dirak ar ouel, 
EXO.40.27	hag e lakaas eno da vogediñ an ezañs a c'hwezh-vat, evel m'en doa gourc'hemennet an 
EXO.40.28	Lakaat a reas ar rideoz ouzh digor an tabernakl. 
EXO.40.29	Lakaat a reas aoter al loskaberzhoù dirak digor an tabernakl, teltenn an engalv, hag e kinnigas warni al loskaberzh hag ar brofadenn, evel m'en doa gourc'hemennet an 
EXO.40.30	Lakaat a reas al laouer etre teltenn an engalv hag an aoter, hag e lakaas dour enni evit ar walc'hidigezh. 
EXO.40.31	Moizez hag Aaron hag e vibien a walc'he enni o daouarn hag o zreid. 
EXO.40.32	Pa'z aent da deltenn an engalv ha pa dostaent ouzh an aoter, en em walc'hent, evel m'en doa gourc'hemennet an 
EXO.40.33	Fichañ a reas al leurenn en-dro d'an tabernakl ha d'an aoter, hag e lakaas ar rideoz ouzh dor al leurenn. Evel-se Moizez a echuas al labour.
EXO.40.34	Hag ar goabrenn a c'holoas teltenn an engalv, ha gloar an 
EXO.40.35	en hevelep doare ma ne c'hellas ket Moizez mont e teltenn an engalv, rak ar goabrenn en em zalc'he warni ha gloar an 
EXO.40.36	A-hed o c'herzhadegoù, pa save ar goabrenn a-ziwar gorre an tabernakl, mibien Israel a yae kuit; 
EXO.40.37	met pa ne save ket ar goabrenn, ne d-aent ket betek an deiz ma save. 
EXO.40.38	Koabrenn an 
LEV.1.1	An 
LEV.1.2	Komz da vibien Israel ha lavar: Pa raio unan bennak ac'hanoc'h ur prof d'an 
LEV.1.3	Mar d-eo e brof ul loskaberzh a loened bras, e kinnigo ur par disi. E ginnig a raio a volontez vat, ouzh digor teltenn an engalv, dirak an 
LEV.1.4	Lakaat a raio e zorn war benn al loskaberzh, a vo degemeret evit ober dic'haou. 
LEV.1.5	Lazhañ a raio ar c'hole dirak an 
LEV.1.6	Digroc'henañ a raio al loskaberzh hag e troc'ho anezhañ a dammoù. 
LEV.1.7	Mibien Aaron an aberzhour a lakaio tan war an aoter, hag e renkint ar c'hoad war an tan. 
LEV.1.8	An aberzhourien, mibien Aaron, a renko an tammoù, ar penn hag al lard war ar c'hoad lakaet en tan war an aoter. 
LEV.1.9	Ar bouzelloù hag an divhar a vo gwalc'het en dour, hag an aberzhour a lakaio da vogediñ an holl war an aoter. Ul loskaberzh e vo, ur prof graet dre an tan, ur c'hwezh dudius d'an 
LEV.1.10	Mar d-eo e brof eus al loened bihan, oaned pe givri, evit ul loskaberzh, e kinnigo ur par disi. 
LEV.1.11	Lazhañ a raio anezhañ ouzh tu an aoter a zo en hanternoz dirak an 
LEV.1.12	E droc'hañ a raio a dammoù gant ar penn hag al lard, hag an aberzhour o renko war ar c'hoad lakaet en tan war an aoter. 
LEV.1.13	Ar bouzelloù hag an divhar a vo gwalc'het en dour, hag an aberzhour a ginnigo an holl hag o lakaio da vogediñ war an aoter. Ul loskaberzh e vo, ur prof graet dre an tan, ur c'hwezh dudius d'an 
LEV.1.14	Mar d-eo e brof d'an 
LEV.1.15	An aberzhour a dostaio anezhi d'an aoter, a friko dezhi he fenn, a lakaio anezhi da vogediñ war an aoter hag a skuilho he gwad ouzh bevenn an aoter. 
LEV.1.16	Lemel a raio ar grubuilh gant he fluñv hag e taolo anezhi tost d'an aoter, etrezek ar sav-heol, e-lec'h ma'z emañ al ludu. 
LEV.1.17	Regiñ a raio anezhi dre he divaskell hep o rannañ, hag an aberzhour a lakaio al labous da vogediñ war ar c'hoad lakaet en tan war an aoter. Ul loskaberzh e vo, ur prof graet dre an tan, ur c'hwezh dudius d'an 
LEV.2.1	Pa raio unan bennak d'an 
LEV.2.2	E degas a raio d'an aberzhourien, mibien Aaron; kemer a raio un dornad flour bleud gant eoul ha gant an holl ezañs; an aberzhour a lakaio an eñvor a gement-se da vogediñ war an aoter. Ur prof graet dre an tan e vo, ur c'hwezh dudius d'an 
LEV.2.3	Ar pezh a vo manet eus an donezon a vo evit Aaron hag evit e vibien. Un dra santel-meurbet e vo e-touez ar profoù graet dre an tan d'an 
LEV.2.4	Mar degasez ur prof e donezon poazhet er forn, ra vo gwestell hep goell eus flour bleud mezet gant eoul ha bignez hep goell strinket gant eoul. 
LEV.2.5	Mar d-eo da brof un donezon poazhet war ar baelon, ra vo flour bleud hep goell mezet gant eoul. 
LEV.2.6	He zerriñ a ri a dammoù hag e skuilhi eoul warni; un donezon e vo. 
LEV.2.7	Mar d-eo da brof un donezon poazhet er billig, ra vo flour bleud gant eoul. 
LEV.2.8	Degas a ri an donezon graet evit an 
LEV.2.9	An aberzhour a savo diwar an donezon an eñvor hag a lakaio anezhañ da vogediñ war an aoter. Ur prof graet dre an tan e vo, ur c'hwezh dudius d'an 
LEV.2.10	Ar pezh a vo manet eus an donezon a vo evit Aaron hag evit e vibien. Un dra santel-meurbet e vo e-touez ar profoù graet dre an tan d'an 
LEV.2.11	Donezon ebet kinniget d'an 
LEV.2.12	Evel prof ar frouezh kentañ e c'hellot o c'hinnig d'an 
LEV.2.13	Da holl brofoù graet e donezonoù a vo temzet gant holen; ne lezi ket da zonezon hep an holen eus emglev da Zoue; war da holl brofoù e kinnigi holen. 
LEV.2.14	Mar rez d'an 
LEV.2.15	skuilhañ a ri eoul warno, hag e lakai ivez ezañs enno; un donezon e vo. 
LEV.2.16	An aberzhour a lakaio da vogediñ o eñvor, ul lodenn eus an tañvouezennoù friket hag eus an eoul gant an holl ezañs. Ur prof graet dre an tan d'an 
LEV.3.1	Pa ginnig unan bennak un aberzh a drugarekadennoù, mar kinnig ul loen bras, par pe parez, e kinnigo unan disi dirak an 
LEV.3.2	Lakaat a raio e zorn war benn ar prof, a lazho ouzh digor teltenn an engalv; an aberzhourien, mibien Aaron, a skuilho ar gwad war an aoter hag en-dro dezhi. 
LEV.3.3	Kinnig a raio eus an aberzh a drugarekadennoù ur prof graet dre an tan dirak an 
LEV.3.4	an div lounezhenn, al lard a zo en-dro dezho hag a c'holo an divgroazell, hag ar flipezenn a zo war an avu gant an div lounezhenn a vo lamet. 
LEV.3.5	Mibien Aaron a lakaio da vogediñ kement-se war an aoter, a-us d'al loskaberzh a vo war ar c'hoad lakaet en tan. Ur prof graet dre an tan e vo, ur c'hwezh dudius d'an 
LEV.3.6	Mar kinnig ul loen bihan, par pe parez, evit aberzh a drugarekadennoù d'an 
LEV.3.7	Mar kinnig un oan evit e brof, e tegaso anezhañ dirak an 
LEV.3.8	Lakaat a raio e zorn war benn ar prof, a lazho ouzh digor teltenn an engalv; mibien Aaron a skuilho ar gwad war an aoter hag en-dro dezhi. 
LEV.3.9	Kinnig a raio eus an aberzh a drugarekadennoù ur prof graet dre an tan dirak an 
LEV.3.10	an div lounezhenn, al lard a zo en-dro dezho hag a c'holo an divgroazell, hag ar flipezenn a zo war an avu gant an div lounezhenn a vo lamet. 
LEV.3.11	An aberzhour a lakaio da vogediñ kement-se war an aoter. Ar boued eus ur prof graet dre an tan d'an 
LEV.3.12	Mar kinnig ur c'havr, e tegaso anezhi dirak an 
LEV.3.13	Lakaat a raio e zorn war benn ar prof, a lazho ouzh digor teltenn an engalv; mibien Aaron a skuilho ar gwad war an aoter hag en-dro dezhi. 
LEV.3.14	Kinnig a raio anezhañ ur prof graet dre an tan dirak an 
LEV.3.15	an div lounezhenn, al lard a zo en-dro dezho hag a c'holo an divgroazell, hag ar flipezenn a zo war an avu gant an div lounezhenn a vo lamet. 
LEV.3.16	An aberzhour a lakaio da vogediñ kement-se war an aoter. Ar boued eus ur prof graet dre an tan e vo, ur c'hwezh dudius; an holl lard a vo d'an 
LEV.3.17	Setu evidoc'h ur reolenn beurbadus a rummadoù da rummadoù, en hoc'h holl chomlec'hioù: ne zebrot na lard na gwad.
LEV.4.1	An 
LEV.4.2	Komz da vibien Israel ha lavar: P'en devo pec'het unan bennak diratozh a-enep unan eus gourc'hemennoù an 
LEV.4.3	mar d-eo un aberzhour olevet an hini en deus pec'het, o lakaat dre eno ar bobl kablus, ra ginnigo d'an 
LEV.4.4	Degas a raio ar c'hole ouzh digor teltenn an engalv, dirak an 
LEV.4.5	An aberzhour olevet a gemero eus gwad ar c'hole hag en degaso e teltenn an engalv; 
LEV.4.6	an aberzhour a soubo e viz er gwad hag a sparfo ar gwad seizh gwech dirak an 
LEV.4.7	An aberzhour a lakaio gwad war gerniel aoter an ezañs a c'hwezh-vat a zo dirak an 
LEV.4.8	Sevel a raio holl lard kole an aberzh-dic'haouiñ, al lard a c'holo ar bouzelloù hag al lard a zo a-us d'ar bouzelloù, 
LEV.4.9	an div lounezhenn, al lard a zo en-dro dezho hag a c'holo an divgroazell, hag ar flipezenn a zo war an avu gant an div lounezhenn a vo lamet, 
LEV.4.10	evel ma'z int savet eus ar c'hole en aberzh a drugarekadennoù, hag an aberzhour o lakaio da vogediñ war aoter al loskaberzhoù. 
LEV.4.11	Kroc'hen ar c'hole, e holl gig, e benn, e zivhar, e vouzelloù hag e fank, 
LEV.4.12	ar c'hole a-bezh, a gaso er-maez eus ar c'hamp d'ul lec'h glan, ma vez taolet ennañ al ludu, hag e tevo anezhañ war ar c'hoad en tan; devet e vo war ar bern ludu. 
LEV.4.13	Mar d-eo holl vodadenn Israel he deus pec'het diratozh ha ma vez kuzhet ouzh daoulagad ar vodadenn, en ur ober a-enep unan eus gourc'hemennoù an 
LEV.4.14	pa vez anavezet ar pec'hed o deus graet, ra ginnigo ar vodadenn ur c'hole disi evel aberzh-dic'haouiñ. Degaset e vo ouzh digor teltenn an engalv. 
LEV.4.15	Henaourien Israel a lakaio o dornioù war benn ar c'hole dirak an 
LEV.4.16	An aberzhour olevet a zegaso eus gwad ar c'hole e teltenn an engalv; 
LEV.4.17	an aberzhour a soubo e viz er gwad hag a sparfo anezhañ seizh gwech dirak an 
LEV.4.18	Lakaat a raio gwad war gerniel an aoter a zo dirak an 
LEV.4.19	Sevel a raio an holl lard hag en lakaio da vogediñ war an aoter. 
LEV.4.20	Ober a raio evit ar c'hole-mañ evel ma vez graet evit ar c'hole-dic'haouiñ; ober a raio er memes doare. Evel-se e raio an aberzhour an dic'haou evito, hag e vo pardonet dezho. 
LEV.4.21	Degaset a raio ar c'hole er-maez eus ar c'hamp, hag e tevo anezhañ evel m'en deus devet ar c'hole kentañ. Un aberzh-dic'haouiñ e vo evit ar vodadenn. 
LEV.4.22	Mar d-eo ur penn-bras an hini en deus pec'het, en ur ober diratozh a-enep unan eus gourc'hemennoù an 
LEV.4.23	pa vez anavezet gantañ ar pec'hed en deus graet, ra zegaso e brof, ur bouc'h, ur par disi. 
LEV.4.24	Lakaat a raio e zorn war benn ar bouc'h, a vo lazhet el lec'h ma vez lazhet al loskaberzhoù dirak an 
LEV.4.25	An aberzhour a gemero gant e viz eus gwad an aberzh-dic'haouiñ, en lakaio war gerniel aoter al loskaberzhoù, hag e skuilho ar gwad ouzh troad aoter al loskaberzhoù. 
LEV.4.26	Lakaat a raio an holl lard da vogediñ war an aoter evel lard an aberzh a drugarekadennoù. Evel-se e raio an aberzhour an dic'haou eus e bec'hed evit ar penn-bras-mañ, hag e vo pardonet dezhañ. 
LEV.4.27	Mar d-eo unan bennak eus ar bobl an hini en deus pec'het diratozh, en ur ober a-enep unan eus gourc'hemennoù an 
LEV.4.28	pa vez anavezet gantañ ar pec'hed en deus graet, ra zegaso e brof, ur c'havr, ur barez disi, evit ar pec'hed en deus graet. 
LEV.4.29	Lakaat a raio e zorn war benn an aberzh-dic'haouiñ, a vo lazhet el lec'h ma vez lazhet al loskaberzhoù. 
LEV.4.30	An aberzhour a gemero gant e viz eus ar gwad, en lakaio war gerniel aoter al loskaberzhoù, hag e skuilho ar gwad ouzh troad an aoter. 
LEV.4.31	An aberzhour a lamo an holl lard evel ma vez lamet lard an aberzh a drugarekadennoù, hag en lakaio da vogediñ war an aoter; ur c'hwezh dudius d'an 
LEV.4.32	Mar degas un oan evel prof evit an aberzh-dic'haouiñ, e tegaso ur barez disi. 
LEV.4.33	Lakaat a raio e zorn war benn an aberzh-dic'haouiñ, a vo lazhet evel aberzh-dic'haouiñ el lec'h ma vez lazhet al loskaberzhoù. 
LEV.4.34	An aberzhour a gemero gant e viz eus ar gwad, en lakaio war gerniel aoter al loskaberzhoù, hag e skuilho ar gwad ouzh troad an aoter. 
LEV.4.35	An aberzhour a lamo an holl lard evel ma vez lamet lard an oan en aberzh a drugarekadennoù, hag en lakaio da vogediñ war an aoter evel er prof graet dre an tan dirak an 
LEV.5.1	Mar pec'h unan bennak a zo test, goude bezañ klevet mouezh al le, o tremen hep disklêriañ ar pezh en deus gwelet pe ar pezh a oar, e tougo e zireizhder. 
LEV.5.2	Mar en deus stoket unan bennak ouzh un dra bennak dic'hlan, evel korf marv un aneval dic'hlan pe korf marv ul loen gouez dic'hlan pe korf marv ur stlejvil dic'hlan, ha ma vez kuzhet outañ, dont a raio da vezañ dic'hlan ha kablus. 
LEV.5.3	Mar en deus stoket dic'hlander un den, n'eus forzh dic'hlander graet, ha ma vez kuzhet outañ, pa vez anavezet gantañ, e vo kablus. 
LEV.5.4	Mar en deus touet unan bennak ober droug pe vad en ur gomz gant e vuzelloù, ha ma vez kuzhet outañ, n'eus forzh ar pezh en deus lavaret gant le, pa vez anavezet gantañ, e vo kablus war unan eus e gomzoù. 
LEV.5.5	An hini a vo kablus eus unan an traoù-se, a anzavo en deus pec'het, 
LEV.5.6	ra ginnigo d'an 
LEV.5.7	Ma ne c'hell ket pourchas un oan pe ur c'havr, e kinnigo d'an 
LEV.5.8	Degas a raio anezho d'an aberzhour, a ginnigo da gentañ an hini a zo evit an aberzh-dic'haouiñ; an aberzhour a friko dezhi he fenn diouzh he gouzoug hep he rannañ, 
LEV.5.9	hag a sparfo gwad an aberzh-dic'haouiñ ouzh bevenn an aoter; an nemorant eus ar gwad a vo skuilhet ouzh troad an aoter. Un aberzh-dic'haouiñ e vo. 
LEV.5.10	Ober a raio eus al labous all un loskaberzh, hervez ar barnedigezhioù. Evel-se an aberzhour a raio evit an den-mañ an dic'haou eus ar pec'hed en deus graet, hag e vo pardonet dezhañ. 
LEV.5.11	Ma ne c'hell ket pourchas div durzhunell pe div goulm yaouank, an hini en deus pec'het a ginnigo evit e brof un dekvedenn efa (1/10 efa   3 l) flour bleud evel aberzh-dic'haouiñ; ne skuilho ket eoul warnañ ha ne lakaio ket ezañs warnañ, rak un aberzh-dic'haouiñ e vo. 
LEV.5.12	E zegas a raio d'an aberzhour; an aberzhour a gemero un dornad flour bleud, an eñvor a lakaio da vogediñ war an aoter evel ur prof graet dre an tan d'an 
LEV.5.13	Evel-se an aberzhour a raio evit an den-mañ an dic'haou eus ar pec'hed en deus graet e-keñver unan an traoù-se, hag e vo pardonet dezhañ. Ar pezh a vo manet eus ar prof a vo evit an aberzhour, evel en donezonoù. 
LEV.5.14	An 
LEV.5.15	Mar en deus graet unan bennak un difealded hag ur pec'hed diratozh e-keñver traoù santel an 
LEV.5.16	Talvoudegezh an dra flipet digant ar santual a baeo, en ur lakaat ouzhpenn ar bempvedenn, hag e roio kement-se d'an aberzhour; an aberzhour a raio an dic'haou evitañ gant tourz an aberzh a gablusted, hag e vo pardonet dezhañ. 
LEV.5.17	Mar en deus pec'het unan bennak en ur ober diratozh a-enep unan eus gourc'hemennoù an 
LEV.5.18	Kinnig a raio d'an aberzhour evit e gablusted un tourz disi, kemeret e-touez al loened bihan hervez da brizadur; an aberzhour a raio evitañ dic'haou ar pezh en deus graet diratozh hag hep gouzout, hag e vo pardonet dezhañ. 
LEV.5.19	Un aberzh a gablusted e vo, a-dra-sur e oa kablus e-keñver an 
LEV.6.1	An 
LEV.6.2	Mar en deus pec'het unan bennak ha graet un difealded e-keñver an 
LEV.6.3	mar en deus kavet un dra gollet hag en nac'h hag e tou e gaou, mar en deus touellet e nesañ, 
LEV.6.4	mar en deus pec'het evel-se, e vo kablus, hag e rento an dra laeret gantañ, pe ar pezh en deus kemeret dre douell, pe ar pezh a zo bet fiziet ennañ, pe an dra gollet en deus kavet, 
LEV.6.5	pe pep tra all en deus touet e gaou diwar he fenn. Rentañ a raio an dra en he fezh hag e lakaio ouzhpenn ar bempvedenn, hag e roio kement-se d'e berc'henn da zeiz e aberzh a gablusted. 
LEV.6.6	Kinnig a raio d'an aberzhour evit e gablusted dirak an 
LEV.6.7	an aberzhour a raio an dic'haou evitañ dirak an 
LEV.6.8	An 
LEV.6.9	Ro an urzh-mañ da Aaron ha d'e vibien o lavarout: Setu lezenn al loskaberzh: Al loskaberzh a chomo war oaled an aoter e-pad an noz betek ar beure hag an tan a vo dalc'het enaouet enni. 
LEV.6.10	An aberzhour a wisko e doneg lin, a lakaio brageier lin war e gig, a lamo al ludu o tont eus an tan en devo kuzumet al loskaberzh war an aoter hag o lakaio e-kichen an aoter. 
LEV.6.11	Neuze e tiwisko e wiskamantoù hag e wisko reoù all, hag e kaso al ludu er-maez eus ar c'hamp d'ul lec'h glan. 
LEV.6.12	An tan war an aoter a vo dalc'het enaouet enni, ne varvo ket. An aberzhour a enaouo enni koad bep beure, a renko al loskaberzh war an tan hag a lakaio da vogediñ lard an aberzhoù a drugarekadennoù. 
LEV.6.13	An tan war an aoter a vo dalc'het enaouet dibaouez, ne varvo ket. 
LEV.6.14	Setu lezenn an donezon: Mibien Aaron e ginnigo dirak an 
LEV.6.15	An aberzhour a gemero un dornad flour bleud gant eoul ha gant an holl ezañs a zo war an donezon, hag e lakaio kement-se da vogediñ war an aoter, ur c'hwezh dudius, un eñvor d'an 
LEV.6.16	Aaron hag e vibien a zebro ar pezh a vo manet; e zebriñ a raint hep goell, el lec'h santel; war leurenn teltenn an engalv e tebrint. 
LEV.6.17	Ne vo ket poazhet gant goell. O lodenn eo, an hini am eus roet dezho diwar va frofoù graet dre an tan. Un dra santel-meurbet eo, evel an aberzh-dic'haouiñ hag evel an aberzh a gablusted. 
LEV.6.18	Pep paotr e-touez mibien Aaron a zebro dioutañ. Ur reolenn beurbadus eo a rummadoù da rummadoù diwar-benn ar profoù graet dre an tan d'an 
LEV.6.19	An 
LEV.6.20	Setu ar prof a ginnigo Aaron hag e vibien d'an 
LEV.6.21	Aozet e vo war ar baelon gant eoul, hag e tegasi anezhañ kemmesket; an donezon-mañ a ginnigi a dammoù poazhet evel ur c'hwezh dudius d'an 
LEV.6.22	An aberzhour e-touez mibien Aaron a vo olevet war e lerc'h a ginnigo ar prof-mañ. Ur reolenn beurbadus eo dirak an 
LEV.6.23	Pep donezon eus un aberzhour a vo devet en he fezh; ne vo ket debret. 
LEV.6.24	An 
LEV.6.25	Komz da Aaron ha d'e vibien ha lavar: Setu lezenn an aberzh-dic'haouiñ: El lec'h ma vez lazhet al loskaberzh, e vo lazhet an aberzh-dic'haouiñ dirak an 
LEV.6.26	An aberzhour hag a ginnigo an aberzh-dic'haouiñ a zebro anezhañ; debret e vo el lec'h santel, war leurenn teltenn an engalv 
LEV.6.27	Piv bennak a stoko ouzh e gig a vo santelaet. Mar strink gwad war un dilhad bennak, e walc'hi el lec'h santel an dilhad a zo bet strinket gwad warnañ. 
LEV.6.28	Al lestr-pri ma vo poazhet e-barzh a vo torret; mar d-eo poazhet en ur pod arem, e vo puret ha gwalc'het en dour. 
LEV.6.29	Pep den e-touez an aberzhourien a zebro dioutañ. Un dra santel-meurbet eo. 
LEV.6.30	Met aberzh-dic'haouiñ ebet, a vo kaset gwad diouto e-barzh teltenn an engalv evit ober dic'haou el lec'h santel, ne vo debret; devet e vo en tan.
LEV.7.1	Setu lezenn an aberzh a gablusted. Un dra santel-meurbet eo. 
LEV.7.2	El lec'h ma vez lazhet al loskaberzh, e vo lazhet an aberzh a gablusted. Skuilhet e vo ar gwad war an aoter hag en-dro dezhi. 
LEV.7.3	Kinniget e vo an holl lard, al lost, al lard a c'holo ar bouzelloù, 
LEV.7.4	an div lounezhenn, al lard a zo en-dro dezho hag a c'holo an divgroazell, hag ar flipezenn a zo war an avu gant an div lounezhenn a vo lamet. 
LEV.7.5	An aberzhour o lakaio da vogediñ war an aoter evel ur prof graet dre an tan dirak an 
LEV.7.6	Pep den e-touez an aberzhourien a zebro dioutañ; debret e vo el lec'h santel. Un dra santel-meurbet eo. 
LEV.7.7	Bez' emañ eus an aberzh a gablusted evel eus an aberzh-dic'haouiñ, an hevelep lezenn o deus: ar prof a vo d'an aberzhour a raio an dic'haou. 
LEV.7.8	Pa ginnig un aberzhour ul loskaberzh evit un den, an aberzhour en devo kroc'hen al loskaberzh en deus kinniget. 
LEV.7.9	Pep donezon poazhet er forn, aozet er billig pe war ar baelon, a vo evit an aberzhour en deus he c'hinniget. 
LEV.7.10	Pep donezon mezet gant eoul pe sec'h a vo evit holl vibien Aaron, unan evel egile. 
LEV.7.11	Setu lezenn an aberzh a drugarekadennoù a vo kinniget d'an 
LEV.7.12	Mar kinnig unan bennak anezhañ evit trugarekaat, e kinnigo gant an aberzh gwestell hep goell mezet gant eoul, bignez hep goell strinket gant eoul ha gwestell flour bleud kemmesket mezet gant eoul. 
LEV.7.13	Ouzhpenn ar gwestell e kinnigo ur prof bara goet gant e aberzh evit trugarekaat pe aberzh a drugarekadennoù. 
LEV.7.14	Kinniget e vo ul lodenn eus ar prof evel prof savet d'an 
LEV.7.15	Kig an aberzh a drugarekadennoù evit trugarekaat a vo debret en deiz ma vo kinniget; ne vo lezet mann dioutañ betek ar beure. 
LEV.7.16	Mar d-eo aberzh unan bennak ur prof evit ur gouestl pe ur prof a youl vat, debret e vo en deiz ma kinnigo e aberzh, hag an nemorant a vo debret betek an deiz war-lerc'h. 
LEV.7.17	An nemorant eus kig an aberzh a vo devet en tan d'an trede deiz. 
LEV.7.18	Mar vefe debret kig an aberzh a drugarekadennoù d'an trede deiz, ne vefe ket degemeret ha ne vefe ket kontet d'an hini en deus kinniget an aberzh; un dra euzhus e vefe, ha piv bennak a zebrfe dioutañ a zougfe e zireizhder. 
LEV.7.19	Ar c'hig en devo stoket ouzh un dra bennak dic'hlan ne vo ket debret, devet e vo en tan. Diwar-benn ar c'hig, pep den glan a c'hello debriñ dioutañ, 
LEV.7.20	met un den dic'hlan hag a zebro eus kig an aberzh a drugarekadennoù a zo d'an 
LEV.7.21	An hini a stoko ouzh un dra bennak dic'hlan, ouzh dic'hlander un den, ouzh ul loen dic'hlan pe ouzh un euzhenn bennak dic'hlan, hag a zebro eus kig an aberzh a drugarekadennoù a zo d'an 
LEV.7.22	An 
LEV.7.23	Komz da vibien Israel ha lavar: Ne zebrot lard ejen, na oan, na gavr ebet. 
LEV.7.24	Lard ul loen marv pe lard ul loen diframmet a c'hello servijañ da implijoù a bep seurt, met n'en debrot ket. 
LEV.7.25	An hini a zebro lard al loened a zo kinniget evel profoù graet dre an tan d'an 
LEV.7.26	En holl lec'hioù ma viot o chom, ne zebrot gwad ebet, nag eus ul labous, nag eus ul loen all. 
LEV.7.27	An den a zebro gwad bennak, an den-se a vo lamet eus e bobl. 
LEV.7.28	An 
LEV.7.29	Komz da vibien Israel ha lavar: An hini a ginnigo d'an 
LEV.7.30	E zaouarn a zegaso ar prof graet dre an tan d'an 
LEV.7.31	An aberzhour a lakaio al lard da vogediñ war an aoter, ar bruched a vo evit Aaron hag e vibien. 
LEV.7.32	Ar skoaz dehou a roiot d'an aberzhour, evel prof savet, diwar hoc'h aberzh a drugarekadennoù. 
LEV.7.33	An hini eus mibien Aaron a ginnigo gwad ha lard an aberzh a drugarekadennoù, en devo ar skoaz dehou evel lodenn, 
LEV.7.34	rak ar bruched hejet hag ar skoaz savet a gemerin diwar aberzhoù a drugarekadennoù mibien Israel, hag e roin anezho d'an aberzhour Aaron ha d'e vibien hervez ur reolenn beurbadus a-berzh mibien Israel. 
LEV.7.35	Hennezh eo al lodenn a roio an oleviadur da Aaron hag an oleviadur d'e vibien diwar ar profoù graet dre an tan dirak an 
LEV.7.36	Kement-se eo ar pezh en deus gourc'hemennet an 
LEV.7.37	Hounnezh eo lezenn al loskaberzh, an donezon, an aberzh-dic'haouiñ, an aberzh a gablusted, ar gouestladur hag an aberzh a drugarekadennoù, 
LEV.7.38	a voe gourc'hemennet da Voizez gant an 
LEV.8.1	An 
LEV.8.2	Kemer Aaron hag e vibien gantañ, ar gwiskamantoù, eoul an oleviadur, ar c'hole evit an aberzh-dic'haouiñ, an daou dourz ha paner ar bara hep goell, 
LEV.8.3	ha dastum ar vodadenn ouzh digor teltenn an engalv. 
LEV.8.4	Moizez a reas ar pezh en doa gourc'hemennet an 
LEV.8.5	Moizez a lavaras d'ar vodadenn: Setu amañ ar pezh en deus gourc'hemennet an 
LEV.8.6	Moizez a lakaas Aaron hag e vibien da dostaat, hag e walc'has anezho gant dour. 
LEV.8.7	Hag e lakaas dezhañ an doneg, e c'hourizas anezhañ gant ar gouriz, e wiskas anezhañ gant ar sae, e lakaas warnañ an efod, e c'hourizas anezhañ gant gouriz an efod en doa gwisket anezhañ gantañ, 
LEV.8.8	e lec'hias warnañ ar gwisk-bruched, e lakaas ouzh ar gwisk-bruched an Urim hag an Tummim, 
LEV.8.9	e lakaas an diarenn war e benn, e lec'hias war ziaraog an diarenn, war e dal, an talgen, ar gurunenn santel, evel m'en doa gourc'hemennet an 
LEV.8.10	Moizez a gemeras eoul an oleviadur, hag ec'h olevas an tabernakl hag an holl draoù a oa ennañ, hag e santelaas anezho. 
LEV.8.11	Ober a reas sparfadur an aoter seizh gwech, hag ec'h olevas an aoter hag hec'h holl draoù, al laouer hag he foñs, evit o santelaat. 
LEV.8.12	Skuilhañ a reas eoul a oleviadur war benn Aaron hag ec'h olevas anezhañ evit e santelaat. 
LEV.8.13	Moizez a lakaas mibien Aaron da dostaat, hag e lakaas dezho tonegoù, e c'hourizas anezho gant gourizoù hag e stagas dezho mintroù, evel m'en doa gourc'hemennet an 
LEV.8.14	Degas a reas ar c'hole evit an aberzh-dic'haouiñ; hag e lakaas Aaron hag e vibien o daouarn war benn ar c'hole evit an aberzh-dic'haouiñ. 
LEV.8.15	Moizez en lazhas, a gemeras ar gwad, en lakaas gant e viz war gerniel an aoter hag en-dro dezhi, a c'hlanas an aoter, a skuilhas ar gwad ouzh troad an aoter, hag a santelaas anezhi evit ober dic'haou warni. 
LEV.8.16	Kemer a reas al lard a c'holo ar bouzelloù, ar flipezenn a zo war an avu, an div lounezhenn gant o lard, ha Moizez o lakaio da vogediñ war an aoter. 
LEV.8.17	Met ar c'hole, e groc'hen, e gig hag e fank a zevas en tan er-maez eus ar c'hamp, evel m'en doa gourc'hemennet an 
LEV.8.18	Degas a reas tourz al loskaberzh, hag e lakaas Aaron hag e vibien o daouarn war benn an tourz. 
LEV.8.19	Moizez a lazhas anezhañ hag a skuilhas ar gwad war an aoter hag en-dro dezhi. 
LEV.8.20	Troc'hañ a reas an tourz a dammoù, hag e lakaas da vogediñ ar penn, an tammoù hag al lard. 
LEV.8.21	Gwalc'hiñ a reas en dour ar bouzelloù hag an divhar, ha Moizez a lakaas da vogediñ an tourz en e bezh war an aoter. Ul loskaberzh e voe, ur prof graet dre an tan, ur c'hwezh dudius d'an 
LEV.8.22	Degas a reas an eil tourz, tourz ar gouestladur, hag e lakaas Aaron hag e vibien o daouarn war benn an tourz. 
LEV.8.23	Moizez a lazhas anezhañ, a gemeras eus e wad a lakaas war flipezenn skouarn dehou Aaron, war veud e zorn dehou ha war veud e droad dehou. 
LEV.8.24	Moizez a lakaas mibien Aaron da dostaat, a lakaas gwad war flipezenn o skouarn dehou, war veud o dorn dehou ha war veud o zroad dehou, hag e skuilhas ar gwad war an aoter hag en-dro dezhi. 
LEV.8.25	Kemer a reas al lard, al lost, an holl lard a c'holo ar bouzelloù, ar flipezenn a zo war an avu, an div lounezhenn gant o lard hag ar skoaz dehou; 
LEV.8.26	eus paner ar bara hep goell a oa dirak an 
LEV.8.27	Lakaat a reas an holl e daouarn Aaron hag e daouarn e vibien, hag e hejas anezho evel ur prof dirak an 
LEV.8.28	Moizez a gemeras anezho diwar o daouarn hag o lakaas da vogediñ war an aoter, war al loskaberzh. O gouestladur e voe, ur prof graet dre an tan, ur c'hwezh dudius d'an 
LEV.8.29	Moizez a gemeras ar bruched hag a hejas anezhañ evel ur prof dirak an 
LEV.8.30	Moizez a gemeras eoul a oleviadur ha gwad a oa war an aoter, hag a reas ar sparfadur war Aaron ha war e wiskamantoù, war e vibien ha war wiskamantoù e vibien gantañ; hag e santelaas Aaron hag e wiskamantoù, e vibien ha gwiskamantoù e vibien gantañ. 
LEV.8.31	Moizez a lavaras da Aaron ha d'e vibien: Lakait da boazhañ ar c'hig ouzh digor teltenn an engalv hag e tebrot anezhañ eno gant ar bara a zo e paner ar gouestladur, evel ma em eus henn gourc'hemennet en ur lavarout: Aaron hag e vibien en debro. 
LEV.8.32	Ar pezh a vo manet eus ar c'hig hag eus ar bara a vo devet en tan. 
LEV.8.33	E-pad seizh devezh ne d-eot ket kuit er-maez eus digor teltenn an engalv, betek ma vo deizioù ho kouestladur peurdremenet, rak e seizh devezh e viot peurouestlet. 
LEV.8.34	An 
LEV.8.35	Neuze e chomot seizh devezh, deiz ha noz, ouzh digor teltenn an engalv, hag e virot kefridi an 
LEV.8.36	Aaron hag e vibien a reas an holl draoù en doa gourc'hemennet an 
LEV.9.1	D'an eizhvet deiz Moizez a c'halvas Aaron hag e vibien, hag henaourien Israel, 
LEV.9.2	hag e lavaras da Aaron: Kemer ul leue yaouank evit un aberzh-dic'haouiñ hag un tourz evit ul loskaberzh, an eil hag egile disi, ha kinnig anezho dirak an 
LEV.9.3	Komz a ri da vibien Israel hag e lavari: Kemerit ur bouc'h evit un aberzh-dic'haouiñ, ul leue hag un oan eus ur bloaz, disi, evit ul loskaberzh, 
LEV.9.4	ur c'hole hag un tourz evit un aberzh a drugarekadennoù, evit aberzhiñ dirak an 
LEV.9.5	Degas a rejont ar pezh en doa gourc'hemennet Moizez dirak teltenn an engalv, hag an holl vodadenn a dostaas hag en em zalc'has dirak an 
LEV.9.6	Moizez a lavaras: Setu amañ ar pezh en deus gourc'hemennet an 
LEV.9.7	Moizez a lavaras da Aaron: Tosta ouzh an aoter, kinnig da aberzh-dic'haouiñ ha da loskaberzh, gra dic'haou evidout hag evit ar bobl, kinnig prof ar bobl ha gra dic'haou evito, evel m'en deus gourc'hemennet an 
LEV.9.8	Aaron a dostaas ouzh an aoter hag a lazhas leue e aberzh-dic'haouiñ. 
LEV.9.9	Mibien Aaron a zegasas dezhañ ar gwad, hag e soubas e viz er gwad, e lakaas dioutañ war gerniel an aoter hag e skuilhas ar gwad ouzh troad an aoter. 
LEV.9.10	Hag e lakaas da vogediñ war an aoter al lard, al lounezhi hag ar flipezenn a zo war an avu eus an aberzh-dic'haouiñ, evel m'en doa gourc'hemennet an 
LEV.9.11	Met ar c'hig hag ar c'hroc'hen a zevas en tan er-maez eus ar c'hamp. 
LEV.9.12	Lazhañ a reas al loskaberzh. Mibien Aaron a zegasas dezhañ ar gwad, a skuilhas war an aoter hag en-dro dezhi. 
LEV.9.13	Degas a rejont dezhañ al loskaberzh troc'het a dammoù gant ar penn, hag o lakaas da vogediñ war an aoter. 
LEV.9.14	Gwalc'hiñ a reas ar bouzelloù hag an divhar hag o lakaas da vogediñ dreist al loskaberzh war an aoter. 
LEV.9.15	Degas a reas prof ar bobl. Kemer a reas bouc'h an aberzh-dic'haouiñ evit ar bobl, en lazhas hag en kinnigas evit ar pec'hed evel an hini kentañ. 
LEV.9.16	Degas a reas al loskaberzh hag en kinnigas hervez ar reolenn. 
LEV.9.17	Degas a reas an donezon hag e kemeras un dornad diouti, a lakaas da vogediñ war an aoter, ouzhpenn loskaberzh ar beure. 
LEV.9.18	Lazhañ a reas kole ha tourz an aberzh a drugarekadennoù evit ar bobl. Mibien Aaron a zegasas dezhañ ar gwad, a skuilhas war an aoter hag en-dro dezhi. 
LEV.9.19	Degas a rejont dezhañ lard ar c'hole hag an tourz, al lost, al lard a c'holo ar bouzelloù, al lounezhennoù hag ar flipezenn a zo war an avu, 
LEV.9.20	hag e lakajont al lard dreist ar bruchedoù, hag e lakaas al lard da vogediñ war an aoter. 
LEV.9.21	Aaron a hejas evel ur prof ar bruchedoù hag ar skoaz dehou, evel m'en doa gourc'hemennet Moizez. 
LEV.9.22	Aaron a savas e zaouarn war-zu ar bobl hag o bennigas. Hag e tiskennas, goude bezañ kinniget an aberzh-dic'haouiñ, al loskaberzh hag an aberzh a drugarekadennoù. 
LEV.9.23	Moizez hag Aaron a yeas e-barzh teltenn an engalv; pa zeujont er-maez e vennigjont ar bobl. Gloar an 
LEV.9.24	An tan a zeuas er-maez a-zirak an 
LEV.10.1	Nadab hag Abihu, mibien Aaron, a gemeras pep hini e ezañsouer, a lakaas tan ennañ, a lakaas ezañs warnañ hag a ginnigas dirak an 
LEV.10.2	Un tan a zeuas er-maez a-zirak an 
LEV.10.3	Moizez a lavaras da Aaron: Kement-se eo ar pezh en deus disklêriet an 
LEV.10.4	Moizez a c'halvas Mishael hag Elzafan, mibien Uziel, eontr Aaron, hag a lavaras: Tostait, dougit ho preudeur a-zirak ar santual, er-maez eus ar c'hamp. 
LEV.10.5	Tostaat a rejont hag e tougjont anezho gant o zonegoù er-maez eus ar c'hamp evel m'en doa lavaret Moizez. 
LEV.10.6	Moizez a lavaras da Aaron, ha da Eleazar ha da Itamar e vibien: Na zizoloit ket ho pennoù ha na rogit ket ho tilhad, gant aon na varvfec'h ha na teufe fulor a-enep an holl vodadenn. Ra ouelo ho preudeur, holl di Israel, abalamour d'an entanadur en deus enaouet an 
LEV.10.7	Ne d-eot ket kuit er-maez eus digor teltenn an engalv gant aon na varvfec'h, rak eoul oleviadur an 
LEV.10.8	An 
LEV.10.9	Ne evi na gwin na evaj mezvus ebet, te ha da vibien ganit, pa'z eot e-barzh teltenn an engalv, gant aon na varvfec'h. Ur reolenn beurbadus eo a rummadoù da rummadoù, 
LEV.10.10	evit ma c'hellot diheñvelañ ar pezh a zo santel diouzh ar pezh a zo disakr, ar pezh a zo dic'hlan diouzh ar pezh a zo glan, 
LEV.10.11	ha kelenn da vibien Israel an holl reolennoù en deus roet an 
LEV.10.12	Moizez a lavaras da Aaron, ha da Eleazar ha da Itamar, ar vibien a vane dezhañ: Kemerit an donezonoù a zo manet eus ar profoù graet dre an tan d'an 
LEV.10.13	Henn debriñ a reot el lec'h santel, da zroed eo ha droed da vibien diwar ar profoù graet dre an tan d'an 
LEV.10.14	Ar bruched hejet evel ur prof hag ar skoaz kinniget evel prof savet a zebrot en ul lec'h glan, te, da vibien ha da verc'hed ganit, rak roet int deoc'h evel da zroed ha droed da vibien diwar aberzhoù a drugarekadennoù mibien Israel. 
LEV.10.15	Degas a raint ar skoaz savet hag ar bruched hejet gant ar prof a lard graet dre an tan, evit hejañ anezho evel ur prof dirak an 
LEV.10.16	Moizez a glaskas bouc'h an aberzh-dic'haouiñ, ha setu, e oa bet devet. Neuze e kounnaras ouzh Eleazar hag Itamar, ar vibien a vane da Aaron, hag e lavaras: 
LEV.10.17	Perak n'hoc'h eus ket debret an aberzh-dic'haouiñ el lec'h santel? Un dra santel-meurbet eo, hag eo bet roet deoc'h evit dougen direizhder ar vodadenn heg evit ober dic'haou evito dirak an 
LEV.10.18	Setu, ar gwad n'eo ket bet douget e-barzh ar santual, ret e oa deoc'h e zebriñ er santual, evel ma em eus gourc'hemennet. 
LEV.10.19	Aaron a lavaras da Voizez: Setu, kinniget o deus hiziv o aberzh-dic'haouiñ hag o loskaberzh dirak an 
LEV.10.20	Pa glevas Moizez kement-se, e asantas.
LEV.11.1	An 
LEV.11.2	Komzit da vibien Israel ha lavarit: Setu amañ al loened a zebrot a-douez an holl anevaled a zo war an douar. 
LEV.11.3	Kement loen a zo faoutet e garn, forc'hek e droad, hag a zaskir e-touez an anevaled, a zebrot. 
LEV.11.4	Koulskoude, a-douez ar re a zaskir pe a-douez ar re a zo faoutet o c'harn, ne zebrot ket ar c'hañval, rak daskiriat a ra met n'eo ket faouted e garn, dic'hlan e vo evidoc'h, 
LEV.11.5	hag ar c'honikl, rak daskiriat a ra met n'eo ket faouted e garn, dic'hlan e vo evidoc'h, 
LEV.11.6	hag ar c'had, rak daskiriat a ra met n'eo ket faouted he c'harn, dic'hlan e vo evidoc'h, 
LEV.11.7	hag an hoc'h, rak faoutet eo e garm ha forc'hek e droad met ne zaskir ket, dic'hlan e vo evidoc'h. 
LEV.11.8	Ne zebrot ket eus o c'hig ha ne stokot ket ouzh o c'horfoù marv, dic'hlan e vint evidoc'h. 
LEV.11.9	Setu amañ ar re a zebrot a-douez ar pezh a zo en doureier. Kement en deus angelloù ha skant en doureier, er morioù hag er stêrioù, a zebrot. 
LEV.11.10	Koulskoude, ar re n'o deus na angelloù na skant er morioù hag er stêrioù, a-douez ar re a fiñv en doureier, a-douez ar pezh a zo bev en doureier, a vo un euzhusted evidoc'h. 
LEV.11.11	Un euzhusted e vint evidoc'h ha ne zebrot ket eus o c'hig; o c'horfoù marv a vo un euzhusted. 
LEV.11.12	Ar re n'o deus na angelloù na skant en doureier a vo un euzhusted evidoc'h. 
LEV.11.13	Setu amañ ar re a vo un euzhusted evidoc'h a-douez al laboused, ne zebrot ket anezho, un euzhusted e vint evidoc'h: an erer, ar grifon, an erer-spluj, 
LEV.11.14	ar gup, ar barged hag e rumm, 
LEV.11.15	ar vran hag hec'h holl rummoù, 
LEV.11.16	ar struskañval, an toud, ar skrav, ar sparfell hag he rumm, 
LEV.11.17	an hoper-noz, ar morvran, ar gaouenn, 
LEV.11.18	an alarc'h, ar pilikant, ar morvaout, 
LEV.11.19	ar c'hwibon, ar gerc'heiz hag he rumm, an houperig hag al logodenn-dall. 
LEV.11.20	Pep loen o nijal hag a ruz hag a ya war bevar droad, a vo un euzhusted evidoc'h. 
LEV.11.21	Met e tebrot, a-douez al loened o nijal hag a ruz hag a ya war bevar droad, ar re o deus divhar a-us d'o zreid evit lammat ganto war an douar. 
LEV.11.22	Setu amañ ar re a zebrot: ar c'hilhog-raden hag e rumm, al lamperez hag he rumm, ar c'hwil hag e rumm, ar c'harveg hag e rumm. 
LEV.11.23	Al loened all o nijal hag a ruz hag a ya war bevar droad, a vo un euzhusted evidoc'h. 
LEV.11.24	Dic'hlan e viot abalamour dezho; an hini a stoko ouzh o c'horfoù marv a vo dic'hlan betek an noz, 
LEV.11.25	hag an hini a zougo o c'horfoù marv a ganno e zilhad hag a vo dic'hlan betek an noz. 
LEV.11.26	Kement loen a zo faoutet e garn met n'eo ket forc'hek e droad ha na zaskir ket, a vo dic'hlan evidoc'h; an hini a stoko outañ a vo dic'hlan. 
LEV.11.27	Kement a gerzh war e dreid a-douez an holl loened a gerzh war bevar droad, a vo dic'hlan evidoc'h; an hini a stoko ouzh o c'horfoù marv a vo dic'hlan betek an noz, 
LEV.11.28	hag an hini a zougo o c'horfoù marv a ganno e zilhad hag a vo dic'hlan betek an noz. Dic'hlan e vint evidoc'h. 
LEV.11.29	Setu amañ ar re a vo dic'hlan evidoc'h a-douez al loened a ruz war an douar: ar c'hoz, al logodenn, ar glazard hag e rumm, 
LEV.11.30	an avalaouer, ar ran, ar vaot, ar velc'hwedenn, ar c'hameleon. 
LEV.11.31	Dic'hlan e vint evidoc'h e-touez an holl stlejviled; an hini a stoko outo pa vint marv a vo dic'hlan betek an noz. 
LEV.11.32	Pa gouezho ur pezh bennak eus o c'horfoù marv war un dra bennak, an dra-se a vo dic'hlan, benveg-koad, dilhad, kroc'hen, sac'h, pep tra a vez graet implij anezhañ; lakaet e vo en dour hag e vo dic'hlan betek an noz, ha neuze e vo glan. 
LEV.11.33	Pa gouezho ur pezh bennak e-barzh ul lestr-pri bennak, al lestr a vo dic'hlan hag e torrot anezhañ. 
LEV.11.34	Pep boued da zebriñ a vo deuet warnañ eus an dour-se a vo dic'hlan, ha pep evaj da evañ en un hevelep lestr a vo dic'hlan. 
LEV.11.35	Pa gouezho ur pezh bennak eus o c'horfoù marv war un dra bennak, an dra-se a vo dic'hlan; ar forn hag an oaled a vo distrujet, dic'hlan ez int ha dic'hlan e vint evidoc'h. 
LEV.11.36	Ur vammenn pe ur feunteun e-lec'h ez eus kalz a zour a vo glan. Met an hini a stoko ouzh o c'horfoù marv a vo dic'hlan. 
LEV.11.37	Pa gouezho ur pezh bennak eus o c'horfoù marv war un had hadet ha da hadañ, glan e vo, 
LEV.11.38	met mar d-eo bet lakaet dour war an had ha ma kouezh warnañ ur pezh bennak eus o c'horfoù marv, dic'hlan e vo evidoc'h. 
LEV.11.39	Pa varvo unan eus al loened a zebrit, an hini a stoko e gorf marv a vo dic'hlan betek an noz, 
LEV.11.40	an hini a zebro eus e gorf marv a ganno e zilhad hag a vo dic'hlan betek an noz, hag an hini a zougo e gorf marv a ganno e zilhad hag a vo dic'hlan betek an noz. 
LEV.11.41	Pep loen o ruzañ war an douar a vo un euzhusted evidoc'h, ne vo ket debret. 
LEV.11.42	Ar stlejviled a ruz war an douar, ar re a vale war o c'hof, ar re a gerzh war bevar droad pe war un niver bras a dreid, n'o debrot ket, rak un euzhusted e vint evidoc'h. 
LEV.11.43	Na lakait ket ac'hanoc'h da zont da vezañ euzhus dre stlejvil ebet a ruz, n'en em lakait ket dic'hlan drezo, n'en em saotrit ket drezo. 
LEV.11.44	Rak me eo an 
LEV.11.45	Rak me eo an 
LEV.11.46	Hounnezh eo al lezenn diwar-benn al loened, al laboused, ar c'hrouadurioù bev a fiñv en doureier hag ar c'hrouadurioù a ruz war an douar, 
LEV.11.47	evit diforc'hañ ar pezh a zo dic'hlan diouzh ar pezh a zo glan, al loen a vez debret diouzh an hini na vez ket debret.
LEV.12.1	An 
LEV.12.2	Komz da vibien Israel ha lavar: Pa zeuio ur wreg da vezañ brazez a da c'henel ur mab, e vo dic'hlan e-pad seizh devezh; dic'hlan e vo evel en amzer saotradur he mizioù. 
LEV.12.3	D'an eizhvet deiz, kig e bod-mezenn a vo amdroc'het. 
LEV.12.4	Chom a raio e-pad tri devezh ha tregont d'en em c'hlanaat eus he gwad. Ne stoko ouzh tra santel ebet ha ne d-aio ket er santual, ken na vo peurdremenet deizioù he glanidigezh. 
LEV.12.5	Mar gan ur plac'h e vo dic'hlan div sizhunvezh, evel en amzer he saotradur, hag e chomo e-pad c'hwec'h devezh ha tri-ugent d'en em c'hlanaat eus he gwad. 
LEV.12.6	Pa vo peurdremenet deizioù he glanidigezh, evit ur mab pe evit ur verc'h, e tegaso un oan eus ur bloaz evit al loskaberzh hag ur goulm yaouank pe un durzhunell evit an aberzh-dic'haouiñ, ouzh digor teltenn an engalv. 
LEV.12.7	An aberzhour a ginnigo anezho dirak an 
LEV.12.8	Ma n'he deus ket aez da zegas un oan, e kemero div durzhunell pe div goulm yaouank, unan evit al loskaberzh hag eben evit an aberzh-dic'haouiñ. A aberzhour a raio an dic'haou eviti hag e vo glanaet.
LEV.13.1	An 
LEV.13.2	Pa en devo un den war groc'hen e gorf ur yoc'henn, un darouedenn pe un tarch gwenn, a vo war groc'hen e gorf evel ur gouli lorgnez, degaset e vo da gavout Aaron an aberzhour, pe da gavout unan eus e vibien an aberzhourien. 
LEV.13.3	An aberzhour a sello ouzh ar gouli a zo war groc'hen ar c'horf. Mar d-eo blev ar gouli deuet da vezañ gwenn ha mar d-eo doare ar gouli donoc'h eget kroc'hen e gorf, ez eo ur gouli lorgnez; an aberzhour a sello outañ hag a zisklêrio anezhañ dic'hlan. 
LEV.13.4	Mar d-eo un tarch gwenn-kann war groc'hen ar c'horf ha ma n'eo ket e zoare donoc'h eget ar c'hroc'hen ha ma n'eo ket e vlev deuet da vezañ gwenn, an aberzhour a serro e-pad seizh devezh an hini en deus ar gouli. 
LEV.13.5	An aberzhour a sello outañ d'ar seizhvet deiz. Mar kav dezhañ eo ar gouli paouezet ha n'eo ket ar gouli astennet war ar c'hroc'hen, an aberzhour a serro anezhañ un eil gwech e-pad seizh devezh. 
LEV.13.6	An aberzhour a sello outañ un eil gwech d'ar seizhvet deiz. Mar d-eo deuet ar gouli da vezañ teñvaloc'h ha ma n'eo ket astennet war ar c'hroc'hen, an aberzhour a zisklêrio anezhañ glan, un darouedenn eo. Kannañ a raio e zilhad hag e vo glan. 
LEV.13.7	Mar d-eo astennet an darouedenn war ar c'hroc'hen goude m'en devo sellet an aberzhour outañ evit e zisklêriañ glan, an aberzhour a sello outañ un eil gwech. 
LEV.13.8	An aberzhour a sello outañ. Mar d-eo an darouedenn astennet war ar c'hroc'hen, an aberzhour a zisklêrio anezhañ dic'hlan; al lorgnez eo. 
LEV.13.9	Pa vo war un den ur gouli lorgnez, degaset e vo da gavout an aberzhour. 
LEV.13.10	An aberzhour a sello outañ. Mar d-eo ur yoc'henn wenn war e groc'hen ha mar he deus lakaet ar blev da vezañ gwenn ha mar d-eo ur mesk a gig bev er yoc'henn, 
LEV.13.11	ez eo ul lorgnez wriziennet e kroc'hen e gorf; an aberzhour en disklêrio dic'hlan; ne serro ket anezhañ rak dic'hlan e vo. 
LEV.13.12	Mar dispuilh al lorgnez war ar c'hroc'hen ha mar golo al lorgnez holl groc'hen an hini en deus ar gouli adal ar penn betek an treid, dre holl ma c'hell an aberzhour gwelout, 
LEV.13.13	an aberzhour a sello outañ. Mar golo al lorgnez e c'hig en e bezh, e tisklêrio glan an hini en deus ar gouli; deuet e vo da vezañ gwenn holl, glan e vo. 
LEV.13.14	Met d'an deiz ma vo gwelet ur mesk a gig bev, e vo dic'hlan; 
LEV.13.15	p'en devo gwelet an aberzhour ar c'hig bev, e tisklêrio anezhañ dic'hlan, ar c'hig bev a zo dic'hlan, al lorgnez eo. 
LEV.13.16	Mar deu ar c'hig bev da dreiñ en gwenn, ez aio da gavout an aberzhour. 
LEV.13.17	An aberzhour a sello outañ. Mar d-eo ar gouli deuet da vezañ gwenn, an aberzhour a zisklêrio glan an hini en deus ar gouli; glan e vo. 
LEV.13.18	Pa en devo bet unan bennak war groc'hen e c'hig un danijenn a vo bet pareet, 
LEV.13.19	ha ma vo, e lerc'h an danijenn, ur yoc'henn wenn pe un tarch gwenn-rous, gwelet e vo gant an aberzhour. 
LEV.13.20	An aberzhour a sello outañ. Mar kav dezhañ eo donoc'h an tarch eget ar c'hroc'hen ha mar d-eo ar blev deuet da vezañ gwenn, an aberzhour a zisklêrio anezhañ dic'hlan. Ur gouli a lorgnez eo, o tispuilhañ en danijenn. 
LEV.13.21	Mar gwel an aberzhour n'eus ket ennañ blev gwenn ha n'eo ket donoc'h eget ar c'hroc'hen hag ez eo deuet da vezañ teñvaloc'h, an aberzhour a serro anezhañ e-pad seizh devezh. 
LEV.13.22	Mar d-eo an tarch astennet war ar c'hroc'hen, an aberzhour a zisklêrio anezhañ dic'hlan. Ur gouli a lorgnez eo. 
LEV.13.23	Met mar d-eo an tarch paouezet ha n'eo ket astennet, ur gleizhenn eus an danijenn eo, an aberzhour a zisklêrio anezhañ glan. 
LEV.13.24	Pa en devo bet unan bennak war groc'hen e c'hig un devad graet gant an tan, ha ma vo, e merk an devad, un tarch gwenn-rous pe wenn, 
LEV.13.25	an aberzhour a sello outañ. Mar d-eo ar blev deuet da vezañ gwenn ha mar kav dezhañ ez eo donoc'h eget ar c'hroc'hen, eo al lorgnez o tispuilhañ en devad. An aberzhour a zisklêrio anezhañ dic'hlan. Ur gouli a lorgnez eo. 
LEV.13.26	Mar gwel an aberzhour n'eus ket ennañ blev gwenn ha n'eo ket donoc'h eget ar c'hroc'hen hag ez eo deuet da vezañ teñvaloc'h, an aberzhour a serro anezhañ e-pad seizh devezh. 
LEV.13.27	An aberzhour a sello outañ d'ar seizhvet deiz. Mar d-eo astennet war ar c'hroc'hen, an aberzhour a zisklêrio anezhañ dic'hlan. Ur gouli a lorgnez eo. 
LEV.13.28	Met mar d-eo an tarch paouezet ha n'eo ket astennet war ar c'hroc'hen hag a zo deuet da vezañ teñvaloc'h, yoc'henn an devad eo. An aberzhour a zisklêrio anezhañ glan, rak kleizhenn an devad eo. 
LEV.13.29	Pa en devo ur gwaz pe ur vaouez ur gouli er penn pe er barv, 
LEV.13.30	an aberzhour a sello ouzh ar gouli. Mar kav dezhañ ez eo donoc'h eget ar c'hroc'hen ha mar d-eo ennañ blev melen ha dister, an aberzhour a zisklêrio anezhañ dic'hlan. An tagn eo, lorgnez ar penn pe ar barv. 
LEV.13.31	Mar kav d'an aberzhour, o sellout ouzh gouli an tagn, n'eo ket donoc'h eget ar c'hroc'hen ha n'eus ket blev du ennañ, e serro e-pad seizh devezh an hini en deus gouli an tagn. 
LEV.13.32	An aberzhour a sello ouzh ar gouli d'ar seizhvet deiz. Ma n'eo ket gouli an tagn astennet, ma n'eus ket blev melen ennañ ha mar kav dezhañ n'eo ket donoc'h eget ar c'hroc'hen, 
LEV.13.33	touzet e vo, met an tagn ne vo ket touzet, hag an aberzhour en serro un eil gwech e-pad seizh devezh. 
LEV.13.34	An aberzhour a sello ouzh an tagn d'ar seizhvet deiz. Ma n'eo ket an tagn astennet war ar c'hroc'hen ha mar kav dezhañ n'eo ket donoc'h eget ar c'hroc'hen, an aberzhour a zisklêrio anezhañ glan. Kannañ a raio e zilhad hag e vo glan. 
LEV.13.35	Met mar d-eo an tagn astennet war ar c'hroc'hen goude e c'hlanidigezh, 
LEV.13.36	an aberzhour a sello outañ. Mar d-eo an tagn astennet war ar c'hroc'hen, an aberzhour ne glasko ket a vlev melen, dic'hlan eo. 
LEV.13.37	Mar kav dezhañ ez eo an tagn paouezet hag ez eus blev du o vountañ, an tagn a zo pareet. Glan eo hag an aberzhour a zisklêrio anezhañ glan. 
LEV.13.38	Pa en devo ur gwaz pe ur vaouez tarchoù, tarchoù gwenn, war groc'hen o c'horf, 
LEV.13.39	an aberzhour a sello outo. Mar d-eo war groc'hen o c'horf tarchoù arwenn, emaint tarchoù o tispuilhañ war ar c'hroc'hen, glan int. 
LEV.13.40	Pa en devo un den e benn dibourvez a vlev, ur moal eo, glan eo. 
LEV.13.41	Mar d-eo e benn dibourvez a vlev en tu raok, eo un tal moal, glan eo. 
LEV.13.42	Mar d-eo war lodenn voal e benn pe e dal ur gouli gwenn-rous, eo al lorgnez o tispuilhañ e lodenn voal e benn pe e dal. 
LEV.13.43	An aberzhour a sello outañ. Mar d-eo ur yoc'henn gwenn-rous er gouli, war lodenn voal e benn pe e dal, heñvel ouzh al lorgnez war groc'hen ar c'horf, 
LEV.13.44	un den lovr eo, dic'hlan eo. An aberzhour a zisklêrio anezhañ dic'hlan. Emañ e c'houli en e benn. 
LEV.13.45	An den lovr hag a vo gouliet en devo e zilhad roget hag e benn en noazh; goloet e vo e varv hag e krio: Dic'hlan! Dic'hlan!
LEV.13.46	E keit hag en devo ar gouli, e vo dic'hlan. Dic'hlan eo, chom a raio e-unan, e chomlec'h a vo er-maez eus ar c'hamp. 
LEV.13.47	Pa vo ur gouli lorgnez war un dilhad, war un dilhad gloan pe war un dilhad lin, 
LEV.13.48	e steuñvenn pe en anneuenn al lin pe ar gloan, pe en ur c'hroc'hen pe en un dra bennak graet gant kroc'hen, 
LEV.13.49	ha ma vo ar gouli arwer pe arruz war an dilhad pe war ar c'hroc'hen pe er steuñvenn pe en anneuenn pe en un dra bennak a groc'hen, ur gouli a lorgnez eo; gwelet e vo gant an aberzhour. 
LEV.13.50	An aberzhour a sello ouzh ar gouli hag a serro e-pad seizh devezh ar pezh en deus ar gouli. 
LEV.13.51	Sellout a raio ouzh ar gouli d'ar seizhvet deiz. Mar d-eo ar gouli astennet war an dilhad pe er steuñvenn pe en anneuenn pe war ar c'hroc'hen pe war un dra bennak graet gant kroc'hen, ur gouli a lorgnez wriziennet eo, dic'hlan eo. 
LEV.13.52	Deviñ a raio an dilhad, pe ar steuñvenn pe an anneuenn e gloan pe e lin, pe an dra bennak a groc'hen a vo ar gouli warnañ, rak ul lorgnez wriziennet eo. Devet e vo en tan. 
LEV.13.53	Pa sello an aberzhour, ma n'eo ket astennet ar gouli war an dilhad pe er steuñvenn pe en anneuenn pe war an dra bennak a groc'hen, 
LEV.13.54	e c'hourc'hemenno gwalc'hiñ an dra en deus ar gouli hag e serro anezhañ un eil gwech e-pad seizh devezh. 
LEV.13.55	An aberzhour a sello ouzh ar gouli goude ma vo bet gwalc'het. Ma n'eo ket kemmet stumm ar gouli ha ma n'eo ket astennet ar gouli, an dra a zo dic'hlan, devet e vo en tan. Krignet eo bet war an tu mat pe war an tu gin. 
LEV.13.56	Pa sello an aberzhour, mar d-eo deuet ar gouli da vezañ teñval goude ma vo bet gwalc'het, e tiframmo anezhañ diouzh an dilhad pe diouzh ar c'hroc'hen pe diouzh ar steuñvenn pe diouzh an anneuenn. 
LEV.13.57	Pa sello, mar d-eo c'hoazh war an dilhad pe er steuñvenn pe en anneuenn pe war an dra bennak a groc'hen, un dispuilh eo, devet e vo en tan ar pezh emañ ar gouli warnañ. 
LEV.13.58	Pa vo aet kuit ar gouli diouzh an dilhad pe diouzh ar steuñvenn pe diouzh an anneuenn pe diouzh an dra bennak a groc'hen, goude ma vo be gwalc'het, neuze e vo gwalc'het un eil gwech, hag e vo glan. 
LEV.13.59	Hounnezh eo al lezenn diwar-benn gouli al lorgnez war un dilhad gloan pe war un dilhad lin pe en ur steuñvenn pe en un anneuenn pe war un dra bennak a groc'hen, evit disklêriañ ar pezh a zo glan hag ar pezh a zo dic'hlan.
LEV.14.1	An 
LEV.14.2	Setu al lezenn diwar-benn an den lovr evit deiz e c'hlanidigezh. Degaset e vo d'an aberzhour. 
LEV.14.3	An aberzhour a yelo er-maez eus ar c'hamp hag a sello ouzh an den lovr. Mar d-eo pareet gouli al lorgnez war an den lovr, 
LEV.14.4	an aberzhour a c'hourc'hemenno kemer, evit e c'hlanidigezh, daou labous bev ha glan, koad sedrez, ruz-moug hag sikadez. 
LEV.14.5	An aberzhour a c'hourc'hemenno ma vo lazhet unan al laboused war ul lestr-pri, a-us da zour bev. 
LEV.14.6	Al labous bev a gemero, gant ar c'hoad sedrez, ar ruz-moug hag ar sikadez, hag e soubo anezho, gant al labous bev, e gwad al labous lazhet a-us d'an dour bev. 
LEV.14.7	Ober a raio ar sparfadur seizh gwech war an hini da c'hlanaat eus al lorgnez, en disklêrio glan, hag e laosko al labous bev er parkeier. 
LEV.14.8	An hini en em c'hlana a ganno e zilhad, a douzo e vlev, en em walc'ho en dour, hag e vo glan. Goude ez aio er c'hamp met e chomo e-pad seizh devezh er-maez eus e deltenn. 
LEV.14.9	D'ar seizhvet deiz e touzo holl vlev e benn, e varv hag e abrantoù, touzañ a raio e holl vlev, kannañ a raio e zilhad, gwalc'hiñ a raio e gorf en dour, hag e vo glan. 
LEV.14.10	D'an eizhvet deiz e kemero daou oan disi hag un dañvadez disi eus ur bloaz, teir dekvedenn efa (3/10 efa   9 l) flour bleud mezet gant eoul evel donezon, hag ul log (  0,5 l) eoul. 
LEV.14.11	An aberzhour hag a ra ar c'hlanidigezh a lakaio an den da c'hlanaat gant an traoù-se dirak an 
LEV.14.12	An aberzhour a gemero unan an oaned d'e ginnig evel aberzh a gablusted gant al log eoul, hag e hejo anezho evel ur prof dirak an 
LEV.14.13	Lazhañ a raio an oan el lec'h ma vez lazhet an aberzh-dic'haouiñ hag al loskaberzh, el lec'h santel, rak, evel ma'z eo an aberzh-dic'haouiñ evit an aberzhour, an aberzh a gablusted a zo evitañ ivez. Un dra santel-meurbet eo. 
LEV.14.14	An aberzhour a gemero eus gwad an aberzh a gablusted hag an aberzhour en lakaio war flipezenn skouarn dehou an hini da c'hlanaat, war veud e zorn dehou ha war veud e droad dehou. 
LEV.14.15	An aberzhour a gemero eus al log eoul hag en skuilho war balv e zorn kleiz e-unan. 
LEV.14.16	An aberzhour a soubo biz e zorn dehou en eoul a vo en e zorn kleiz, hag e sparfo an eoul gant e viz seizh gwech dirak an 
LEV.14.17	An aberzhour a lakaio eus an eoul a vo manet en e zorn war flipezenn skouarn dehou an hini da c'hlanaat, war veud e zorn dehou ha war veud e droad dehou, dreist gwad an aberzh a gablusted. 
LEV.14.18	An eoul a vo manet e dorn an aberzhour, eñ en lakaio war benn an hini da c'hlanaat, hag an aberzhour a raio evitañ an dic'haou dirak an 
LEV.14.19	An aberzhour a ginnigo an aberzh-dic'haouiñ hag a raio an dic'haou evit an hini da c'hlanaat eus e zic'hlanded, ha goude e lazho al loskaberzh. 
LEV.14.20	An aberzhour a ginnigo al loskaberzh hag an donezon war an aoter, hag an aberzhour a raio evitañ an dic'haou; hag e vo glan. 
LEV.14.21	Mar d-eo paour ha ma n'en deus ket aez da gement-se, e kemero un oan hepken evit an aberzh a gablusted da hejañ evel ur prof, evit ober an dic'haou evitañ, un dekvedenn efa (1/10 efa   3 l) flour bleud mezet gant eoul evel donezon, ul log (  0,5 l) eoul, 
LEV.14.22	ha div durzhunell pe div goulm yaouank, hervez e aez, unan evit an aberzh-dic'haouiñ hag eben evit al loskaberzh. 
LEV.14.23	D'an eizhvet deiz e tegaso an traoù-se evit e c'hlanidigezh d'an aberzhour ouzh digor teltenn an engalv, dirak an AOROU. 
LEV.14.24	An aberzhour a gemero an oan evit an aberzh a gablusted gant al log eoul, hag e hejo anezho evel ur prof dirak an 
LEV.14.25	Lazhañ a raio oan an aberzh a gablusted. An aberzhour a gemero eus gwad an aberzh a gablusted hag en lakaio war flipezenn skouarn dehou an hini da c'hlanaat, war veud e zorn dehou ha war veud e droad dehou. 
LEV.14.26	An aberzhour a skuilho eus an eoul war balv e zorn kleiz e-unan. 
LEV.14.27	Eus an eoul a vo en e zorn kleiz, an aberzhour a sparfo gant e viz dehou seizh gwech dirak an 
LEV.14.28	An aberzhour a lakaio eus an eoul a vo en e zorn war flipezenn skouarn dehou an hini da c'hlanaat, war veud e zorn dehou ha war veud e droad dehou, dreist gwad an aberzh a gablusted. 
LEV.14.29	An eoul a vo manet e dorn an aberzhour, eñ en lakaio war benn an hini da c'hlanaat, evit ober evitañ an dic'haou dirak an 
LEV.14.30	Neuze e kinnigo unan an div durzhunell pe unan an div goulm yaouank, hervez ar pezh a c'hello kaout, 
LEV.14.31	unan evel aberzh-dic'haouiñ hag eben evel loskaberzh, gant an donezon, hag an aberzhour a raio an dic'haou dirak an 
LEV.14.32	Hounnezh eo al lezenn diwar-benn an hini en deus ur gouli lorgnez, ha n'en deus ket aez a-walc'h evit e c'hlanidigezh. 
LEV.14.33	An 
LEV.14.34	Pa viot aet e bro Ganaan, a roan deoc'h da berc'hennañ, mar lakaan ur gouli lorgnez war un ti eus ar vro a vo deoc'h, 
LEV.14.35	an hini a vo dezhañ an ti a zeuio ha a gomzo d'an aberzhour o lavarout: Gwelout a ran evel ur gouli en ti. 
LEV.14.36	An aberzhour a c'hourc'hemenno goullonderiñ an ti a-raok ma'z aio an aberzhour ennañ da welout ar gouli, evit na vo ket dic'hlan kement a vo en ti; goude-se ez aio an aberzhour da welout an ti. 
LEV.14.37	An aberzhour a sello ouzh ar gouli. Mar en deus ar gouli a zo war vogerioù an ti kleuzioù arwer pe arruz ha mar kav dezhañ eo donoc'h eget ar voger, 
LEV.14.38	an aberzhour a yelo er-maez eus an ti, ha, pa vo ouzh an nor, e serro an ti e-pad seizh devezh. 
LEV.14.39	D'ar seizhvet deiz an aberzhour a addeuio ennañ hag a sello. Mar d-eo ar gouli astennet war vogerioù an ti, 
LEV.14.40	e c'hourc'hemenno an aberzhour tennañ ar vein emañ warno ar gouli hag o zeurel er-maez eus kêr, en ul lec'h dic'hlan. 
LEV.14.41	Ober a raio raklañ an ti en diabarzh, tro-dro, hag e vo taolet kuit ar poultr a vo raklet er-maez eus kêr, en ul lec'h dic'hlan. 
LEV.14.42	Kemeret e vo mein all hag e vint lakaet e-lec'h ar re gentañ; kemeret e vo pri-raz all evit induañ an ti. 
LEV.14.43	Mar deu ar gouli adarre ha mar dispuilh en ti goude ma oa bet tennet ar vein, goude ma oa bet raklet an ti ha goude ma oa bet induet, 
LEV.14.44	an aberzhour a addeuio ennañ hag a sello. Mar d-eo ar gouli astennet en ti, ez eo ul lorgnez wriziennet en ti, dic'hlan eo. 
LEV.14.45	Diskaret e vo an ti, e vein, e goad hag holl bri-raz an ti. O c'haset e vint er-maez eus kêr, en ul lec'h dic'hlan. 
LEV.14.46	An hini a vo aet e-barzh an ti e-pad an holl amzer ma oa bet serret a vo dic'hlan betek an noz. 
LEV.14.47	An hini en devo kousket en ti a ganno e zilhad, hag an hini en devo debret en ti a ganno e zilhad. 
LEV.14.48	Met mar deu an aberzhour ha mar gwel penaos ne vo ket astennet ar gouli en ti goude ma'z eo bet induet an ti, an aberzhour a zisklêrio an ti glan, rak ar gouli a zo pareet. 
LEV.14.49	Kemer a raio, evit glanaat an ti, daou labous, koad sedrez, ruz-moug hag sikadez. 
LEV.14.50	Lazhañ a raio unan al laboused war ul lestr-pri, a-us da zour bev. 
LEV.14.51	Kemer a raio ar c'hoad sedrez, ar sikadez, ar ruz-moug hag al labous bev, hag e soubo anezho e gwad al labous lazhet a-us d'an dour bev. Ober a raio ar sparfadur seizh gwech war an ti. 
LEV.14.52	An ti a c’hlanaio gant gwad al labous, gant an dour bev, gant al labous bev, gant ar c'hoad sedrez, gant ar sikadez ha gant ar ruz-moug. 
LEV.14.53	Hag e laosko al labous bev er-maez eus kêr, er parkeier, hag e raio dic'haou evit an ti; glan e vo. 
LEV.14.54	Hounnezh eo al lezenn diwar-benn pep gouli a lorgnez ha diwar-benn an tagn, 
LEV.14.55	diwar-benn lorgnez an dilhad hag an tiez, 
LEV.14.56	diwar-benn ar yoc'hennoù, an darouedennoù hag an tarchoù, 
LEV.14.57	evit reiñ anaoudegezh eus an dra dic'hlan hag eus an dra glan. Hounnezh eo al lezenn diwar-benn al lorgnez.
LEV.15.1	An 
LEV.15.2	Komzit da vibien Israel ha lavarit: Pep den en devo ur berad eus e gig a vo dic'hlan an abeg d'e verad. 
LEV.15.3	En e verad eo emañ e zic'hlander; pe e lez e gig ar berad da redek pe e talc'h anezhañ, dic'hlan eo. 
LEV.15.4	Pep gwele ma kousko warnañ an hini en deus ar berad a vo dic'hlan, ha pep tra a azez warnañ a vo dic'hlan. 
LEV.15.5	An hini a stoko ouzh e wele a ganno e zilhad, en em walc'ho en dour, hag e vo dic'hlan betek an noz. 
LEV.15.6	An hini a azezo war un dra ma'z eo bet azezet warnañ an hini en deus ar berad, a ganno e zilhad, en em walc'ho en dour, hag e vo dic'hlan betek an noz. 
LEV.15.7	An hini a stoko ouzh kig an hini en deus ar berad, a ganno e zilhad, en em walc'ho en dour, hag e vo dic'hlan betek an noz. 
LEV.15.8	Mar krañch an hini en deus ar berad war un den glan, hemañ a ganno e zilhad, en em walc'ho en dour, hag e vo dic'hlan betek an noz. 
LEV.15.9	Pep dibr ma azezo warnañ an hini en deus ar berad, a vo dic'hlan. 
LEV.15.10	An hini a stoko ouzh un dra bennak a zo bet dindanañ, a vo dic'hlan betek an noz, hag an hini a zougo an dra-se, a ganno e zilhad, en em walc'ho en dour, hag e vo dic'hlan betek an noz. 
LEV.15.11	An hini a vo stoket ennañ gant an hini en deus ar berad, ha n'en devo ket gwalc'het e zaouarn en dour, a ganno e zilhad, en em walc'ho en dour, hag e vo dic'hlan betek an noz. 
LEV.15.12	Pep lestr-pri a vo stoket ennañ gant an hini en deus ar berad, a vo torret, ha pep lestr-koad a vo gwalc'het en dour. 
LEV.15.13	Pa vo glanaet an hini en deus ar berad diouzh e verad, e konto seizh devezh evit e c'hlanidigezh; neuze e kanno e zilhad, e walc'ho e gig gant dour bev, hag e vo glan. 
LEV.15.14	D'an eizhvet deiz e kemero div durzhunell pe div goulm yaouank, e teuio dirak an 
LEV.15.15	An aberzhour a ginnigo anezho, unan evel aberzh-dic'haouiñ hag eben evel loskaberzh. Evel-se e raio an aberzhour an dic'haou evitañ dirak an 
LEV.15.16	An den a zeuio dioutañ sper kediadenn a walc'ho e holl gorf en dour, hag e vo dic'hlan betek an noz. 
LEV.15.17	Pep dilhad ha pep kroc'hen a vo bet warno sper kediadenn, a vo kannet en dour hag a vo dic'hlan betek an noz. 
LEV.15.18	Pa gousko ur vaouez gant un den a zeuio dioutañ sper kediadenn, en em walc'hint en dour, hag e vint dic'hlan betek an noz. 
LEV.15.19	Ar vaouez he devo ur berad, ur berad gwad eus he c'hig, a vo en he saotradur e-pad seizh devezh. Piv bennak a stoko outi a vo dic'hlan betek an noz. 
LEV.15.20	Pep gwele ma kousko warnañ e-pad he saotradur a vo dic'hlan, ha pep tra a azez warnañ a vo dic'hlan. 
LEV.15.21	An hini a stoko ouzh he gwele a ganno e zilhad, en em walc'ho en dour, hag e vo dic'hlan betek an noz. 
LEV.15.22	An hini a stoko ouzh un dra ma vo bet azezet warnañ, a ganno e zilhad, en em walc'ho en dour, hag e vo dic'hlan betek an noz. 
LEV.15.23	Mar d-eo un dra bennak war ar gwele pe war an dra ma vo bet azezet warnañ, an hini a stoko outañ a vo dic'hlan betek an noz. 
LEV.15.24	Mar kousk un den ganti hag e teu he saotradur warnañ, e vo dic'hlan seizh devezh; pep gwele a gousko warnañ a vo dic'hlan. 
LEV.15.25	Ar vaouez he devo ur berad gwad e-pad meur a zevezh hep na vefe mare he saotradur pe en tu-hont da vare he saotradur, a vo dic'hlan e-pad holl amzer he berad evel en amzer he saotradur. 
LEV.15.26	Pep gwele ma kousko warnañ e-pad holl amzer he berad a vo eviti evel gwele he saotradur, ha pep tra ma azezo warnañ a vo dic'hlan evel e-pad he saotradur. 
LEV.15.27	An hini a stoko outo a vo dic'hlan; kannañ a raio e zilhad, en em walc'ho en dour, hag e vo dic'hlan betek an noz. 
LEV.15.28	Pa vo glanaet eus he berad, e konto seizh devezh, hag e vo glan. 
LEV.15.29	D'an eizhvet deiz e kemero div durzhunell pe div goulm yaouank hag e tegaso anezho d'an aberzhour ouzh digor teltenn an engalv. 
LEV.15.30	An aberzhour a ginnigo unan evel aberzh-dic'haouiñ hag eben evel loskaberzh. Evel-se e raio an aberzhour an dic'haou eviti dirak an 
LEV.15.31	Evel-se e tispartiot mibien Israel diouzh o dic'hlanderioù, evit na varvint ket abalamour d'o dic'hlanderioù en ur saotrañ va zabernakl a zo en o c'hreiz. 
LEV.15.32	Hounnezh eo al lezenn diwar-benn an den en deus ur berad pe a zeu dioutañ sper kediadenn, 
LEV.15.33	diwar-benn ar vaouez a zo gant saotradur he mizioù, diwar-benn an den pe ar vaouez gant ur berad o redek ha diwar-benn an den a gousk gant ur vaouez dic'hlan.
LEV.16.1	An 
LEV.16.2	An 
LEV.16.3	Setu amañ penaos ez aio Aaron el lec'h santel: gant ur c'hole yaouank evit an aberzh-dic'haouiñ hag un tourz evit al loskaberzh. 
LEV.16.4	Gwiskañ a raio an doneg lin santel, brageier lin a vo war e gig, gourizet e vo gant ur gouriz lin ha goloet gant un diarenn lin; ar re-se eo ar gwiskamantoù santel. Gwalc'hiñ a raio e gorf en dour hag e wisko anezho. 
LEV.16.5	Daou vouc'h a zegemero digant bodadenn mibien Israel evit an aberzh-dic'haouiñ hag un tourz evit al loskaberzh. 
LEV.16.6	Aaron a ginnigo e gole evit an aberzh-dic'haouiñ a vo evitañ, hag e raio an dic'haou evitañ hag evit e diegezh. 
LEV.16.7	Kemer a raio an daou vouc'h hag e lakaio anezho dirak an 
LEV.16.8	Aaron a zaolo d'ar sord an daou vouc'h, ur sord evit an 
LEV.16.9	Aaron a lakaio da dostaat ar bouc'h m'eo kouezhet warnañ ar sord evit an 
LEV.16.10	Ar bouc'h m'eo kouezhet warnañ ar sord evit Azazel a vo lakaet bev dirak an 
LEV.16.11	Aaron a ginnigo e gole evit an aberzh-dic'haouiñ a vo evitañ, hag e raio an dic'haou evitañ hag evit e diegezh. Lazhañ a raio e gole evit an aberzh-dic'haouiñ a vo evitañ. 
LEV.16.12	Kemer a raio un ezañsouer leun a c'hlaou-bev a-ziwar an aoter dirak an 
LEV.16.13	Lakaat a raio an ezañs war an tan dirak an 
LEV.16.14	Kemer a raio eus gwad ar c'hole, hag e sparfo anezhañ gant e viz war c'horre al lec'h-a-drugarez, etrezek ar sav-heol. Dirak al lec'h-a-drugarez e raio sparfadur eus ar gwad seizh gwech gant e viz. 
LEV.16.15	Lazhañ a raio bouc'h an aberzh-dic'haouiñ evit ar bobl, hag e tougo e wad en diabarzh ar ouel. Ober a raio eus e wad evel m'en deus graet eus gwad ar c'hole, e sparfo anezhañ war al lec'h-a-drugarez ha dirak al lec'h-a-drugarez. 
LEV.16.16	Evel-se e raio an dic'haou evit al lec'h santel en abeg da zic'hlanderioù mibien Israel hag en abeg d'o disentidigezh en o holl bec'hedoù. Ober a raio en hevelep doare evit teltenn an engalv a chom ganto e-touez o dic'hlanderioù. 
LEV.16.17	Den ebet ne vo e teltenn an engalv pa'z aio enni evit ober an dic'haou el lec'h santel, ha betek ma teuio er-maez. Ober a raio an dic'haou evitañ hag evit e ziegezh, hag evit holl vodadenn Israel. 
LEV.16.18	Mont a raio d'an aoter a zo dirak an 
LEV.16.19	Warni e raio sparfadur eus ar gwad seizh gwech gant e viz. He glanaat hag he santelaat a raio en abeg da zic'hlanderioù mibien Israel. 
LEV.16.20	Pa vo echu an dic'haou eus al lec'h santel, eus teltenn an engalv hag eus an aoter, e lakaio da dostaat ar bouc'h bev. 
LEV.16.21	Aaron a lakaio e zaouarn war benn ar bouc'h bev hag ec'h anzavo warnañ holl zireizhderioù mibien Israel hag o disentidigezh en o holl bec'hedoù; o lakaat a raio war benn ar bouc'h hag en kaso kuit el lec'h distro gant sikour un den evit-se. 
LEV.16.22	Ar bouc'h a gaso gantañ o holl zireizhderioù en un douar digenvez; lezet e vo el lec'h distro. 
LEV.16.23	Aaron a yelo e teltenn an engalv hag e kuitaio e wiskamantoù lin en doa gwisket evit mont el lec'h santel, hag o lezo eno. 
LEV.16.24	Gwalc'hiñ a raio e gorf gant dour el lec'h santel hag ec'h adkemero e wiskamantoù; goude ez aio er-maez, e kinnigo e loskaberzh ha loskaberzh ar bobl, hag e raio an dic'haou evitañ hag evit ar bobl. 
LEV.16.25	Lakaat a raio da vogediñ war an aoter lard an aberzh-dic'haouiñ. 
LEV.16.26	An hini en devo kaset kuit ar bouc'h evit Azazel a ganno e zilhad hag a walc'ho e gorf en dour; goude-se e teuio er c'hamp en-dro. 
LEV.16.27	Kaset e vo er-maez eus ar c'hamp ar c'hole evit an aberzh-dic'haouiñ hag ar bouc'h evit an aberzh-dic'haouiñ, a oa bet degaset o gwad el lec'h santel evit ober an dic'haou; o c'hrec'hin, o c'hig hag o fank a vo devet en tan. 
LEV.16.28	An hini en devo o devet a ganno e zilhad hag a walc'ho e gorf en dour; goude-se e teuio er c'hamp en-dro. 
LEV.16.29	Setu evidoc'h ur reolenn beurbadus: d'ar seizhvet miz, d'an dekvet deiz eus ar miz, ec'h izelaiot hoc'h eneoù, ne reot labour ebet, nag an henvroad nag an diavaeziad a chom en ho touez. 
LEV.16.30	En deiz-se e vo graet an dic'haou evidoc'h, evit ho klanaat; glanaet e viot eus hoc'h holl pec'hedoù dirak an 
LEV.16.31	Ur sabad-diskuizh e vo evidoc'h, hag ec'h izelaiot hoc'h eneoù. Ur reolenn beurbadus eo. 
LEV.16.32	An aberzhour olevet, gouestlet evit ar servij evel aberzhour war-lerc'h e dad, eo an hini a raio an dic'haou. Gwiskañ a raio an dilhadoù lin, ar gwiskamantoù santel. 
LEV.16.33	An dic'haou a raio evit ar santual santel, an dic'haou a raio evit teltenn an engalv hag evit an aoter, an dic'haou a raio evit an aberzhourien hag evit holl bobl ar vodadenn. 
LEV.16.34	Kement-mañ a vo evidoc'h ur reolenn beurbadus, graet e vo an dic'haou evit mibien Israel abalamour d'o holl bec'hedoù ur wech ar bloaz. Graet e voe evel m'en doa gourc'hemennet an 
LEV.17.1	An 
LEV.17.2	Komz da Aaron ha d'e vibien, ha da holl vibien Israel, ha lavar: Setu ar pezh en deus gourc'hemennet an 
LEV.17.3	Piv bennak eus ti Israel a lazho er c'hamp un ejen, un oan pe ur c'havr, pe en lazho er-maez eus ar c'hamp, 
LEV.17.4	ha n'en devo ket e zegaset ouzh digor teltenn an engalv evit ober ur prof d'an 
LEV.17.5	evit ma vo degaset gant mibien Israel o aberzhoù a lazhont er parkeier d'an aberzhour dirak an 
LEV.17.6	An aberzhour a skuilho ar gwad war aoter an 
LEV.17.7	Ne ginnigint ken o aberzhoù d'an diaouled, emaint o vont da c'hast ganto. Ur reolenn beurbadus e vo evidoc'h a rummadoù da rummadoù. 
LEV.17.8	Lavarout a ri eta dezho: Piv bennak eus ti Israel pe eus an diavaezidi o chom en o zouez, a ginnigo ul loskaberzh pe un aberzh, 
LEV.17.9	ha n'en degaso ket ouzh digor teltenn an engalv evit e ginnig d'an 
LEV.17.10	Piv bennak eus ti Israel pe eus an diavaezidi o chom en o zouez, a zebro ur gwad bennak, me a lakaio va dremm a-enep an hini en devo debret gwad, hag e lamin anezhañ a-douez e bobl, 
LEV.17.11	rak ene ar c'hig a zo er gwad. E roet em eus war an aoter d'ober dic'haou evit hoc'h eneoù, rak ar gwad eo a ra dic'haou evit an ene. 
LEV.17.12	Dre-se em eus lavaret da vibien Israel: Den eus ho touez ne zebro gwad, hag an diavaeziad o chom en ho touez ne zebro ket gwad. 
LEV.17.13	Piv bennak eus ti Israel pe eus an diavaezidi o chom en o zouez, a chaseo hag a gemero ul loen pe ul labous a c'hell bezañ debret, a skuilho e wad hag en goloio gant poultr, 
LEV.17.14	rak ene pep kig eo; e wad eo e ene. Dre-se em eus lavaret da vibien Israel: Ne zebrot gwad kig ebet, rak ene pep kig eo e wad. Piv bennak a zebro dioutañ a vo lamet. 
LEV.17.15	Pep den, henvroad pe diavaeziad, a zebro ul loen marv pe diframmet, a ganno e zilhad, en em walc'ho en dour, hag e vo dic'hlan betek an noz. Neuze e vo glan. 
LEV.17.16	Ma ne gann ket anezho ha ma ne walc'h ket e gorf, e tougo e zireizhder.
LEV.18.1	An 
LEV.18.2	Komz da vibien Israel ha lavar: Me eo an 
LEV.18.3	Ne reot ket ar pezh a vez graet e bro Ejipt ma hoc'h eus chomet enni, hag ne reot ket ar pezh a vez graet e bro Ganaan ma kasan ac'hanoc'h enni, ne gerzhot ket hervez o reolennoù. 
LEV.18.4	Kerzhout a reot hervez va barnedigezhioù hag e virot va reolennoù evit o heuliañ. Me eo an 
LEV.18.5	Mirout a reot va reolennoù ha va barnedigezhioù; an den a gerzho enno a vevo drezo. Me eo an 
LEV.18.6	Hini ac'hanoc'h ne dostaio ouzh ur plac'h kar dezhañ evit dizoleiñ he noazhder. Me eo an 
LEV.18.7	Ne zizoloi ket noazhder da dad na noazhder da vamm, da vamm eo, ne zizoloi ket he noazhder. 
LEV.18.8	Ne zizoloi ket noazhder gwreg da dad, noazhder da dad eo. 
LEV.18.9	Ne zizoloi ket noazhder da c'hoar, merc'h da dad pe merc'h da vamm, ganet en ti pe ganet er-maez eus an ti, ne zizoloi ket he noazhder. 
LEV.18.10	Ne zizoloi ket noazhder merc'h da vab pe merc'h da verc'h, ne zizoloi ket he noazhder, da noazhder eo. 
LEV.18.11	Ne zizoloi ket noazhder merc'h gwreg da dad, ganet eus da dad, da c'hoar eo, ne zizoloi ket he noazhder. 
LEV.18.12	Ne zizoloi ket noazhder c'hoar da dad, kig da dad eo. 
LEV.18.13	Ne zizoloi ket noazhder c'hoar da vamm, kig da vamm eo. 
LEV.18.14	Ne zizoloi ket noazhder breur da dad, ne dostaio ket ouzh e wreg, da voereb eo. 
LEV.18.15	Ne zizoloi ket noazhder da verc'h-kaer, gwreg da vab eo, ne zizoloi ket he noazhder. 
LEV.18.16	Ne zizoloi ket noazhder gwreg da vreur, noazhder da vreur eo. 
LEV.18.17	Ne zizoloi ket noazhder ur vaouez hag hini he merc'h. Ne gemeri ket merc'h he mab pe merc'h he merc'h evit dizoleiñ o noazhder, he c'hig eo, un torfed eo. 
LEV.18.18	Ne gemeri ket ur wreg gant he c'hoar, evit kreskiñ ur gasoni o tizoleiñ he noazhder e-kichen da wreg e-pad he buhez. 
LEV.18.19	Ne dostaio ket ouzh ur wreg evit dizoleiñ he noazhder en amzer saotradur he dic'hlander. 
LEV.18.20	Ne'z po ket darempred reizhel gant gwreg da nesañ evit en em saotrañ ganti. 
LEV.18.21	Ne roi ket da vugale da vezañ lazhet evit Molok, ne zisakri ket anv da Zoue. Me eo an 
LEV.18.22	Ne gouski ket gant ur paotr evel ma kouskez gant ur wreg. Un euzhusted eo. 
LEV.18.23	Ne gouski ket gant ul loen evit en em saotrañ gantañ. Ur vaouez ne dostaio ket ouzh ul loen evit mont da c'hast gantañ. Un euzhusted eo. 
LEV.18.24	N'en em saotrit ket gant tra ebet, rak dre an holl draoù-se eo en em saotret ar pobloù a gasan kuit dirazoc'h. 
LEV.18.25	An douar a zo bet saotret hag e kastizin o direizhder; an douar a zislonko e annezidi. 
LEV.18.26	Mirout a reot va reolennoù ha va barnedigezhioù ha ne reot hini ebet eus an euzhusterioù-se, nag an henvroad nag an diavaeziad a chom en ho touez. 
LEV.18.27	Rak en holl draoù euzhus-se a zo bet graet gant tud ar vro hag a zo bet araozoc’h, hag an douar a zo bet saotret. 
LEV.18.28	Ra ne zislonko ket ac'hanoc'h an douar en ur saotrañ anezhañ, evel m'en deus dislonket ar bobl a oa araozoc'h. 
LEV.18.29	Ar re holl a raio unan bennak eus an traoù euzhus-se a vo lamet eus o fobl. 
LEV.18.30	Mirout a reot ar pezh a c'hourc'hemennan ha ne virot hini ebet eus ar boazioù euzhus-se a zo bet graet araozoc'h; n'en em saotrit ket ganto. Me eo an 
LEV.19.1	An 
LEV.19.2	Komz da holl vodadenn mibien Israel ha lavar: Bezit santel rak me a zo santel, me, an 
LEV.19.3	Pep hini ac'hanoc'h a enoro e vamm hag e dad, hag a viro va deizioù sabad. Me eo an 
LEV.19.4	N'en em droit ket etrezek an idoloù ha ne rit ket deoc'h doueoù teuzet. Me eo an 
LEV.19.5	Pa ginnigot un aberzh a drugarekadennoù d'an 
LEV.19.6	Debret e vo da zeiz an aberzh pe d'an deiz war-lerc'h; ar pezh a vo manet betek an trede deiz a vo devet en tan. 
LEV.19.7	Mar debrer dioutañ d'an trede deiz, un euzhusted eo, ne vo ket degemeret mat. 
LEV.19.8	An hini a zebro dioutañ a zougo e zireizhder, rak en devo disakret ar pezh a zo santelaet evit an 
LEV.19.9	Pa reot an eost en ho pro, ne echui ket da vediñ penn da bark ha ne zastumi ket ar pezh a vo manet da zañvouesa en da eost. 
LEV.19.10	Ne zañvouesai ket bordoù da winieg ha ne zastumi ket ar greun kouezhet. O lezel a ri evit ar paour hag evit an diavaeziad. Me eo an 
LEV.19.11	Ne laerot ket, ne lavarit ket gevier ha ne douellot ket an eil egile. 
LEV.19.12	Ne douot ket en faos dre va anv, rak e tisakrfes anv da Zoue. Me eo an 
LEV.19.13	Ne heskini ket da nesañ ha ne laeri ket anezhañ. Gopr an devezhour ne chomo ket ez ti betek an deiz war-lerc'h. 
LEV.19.14	Ne villigi ket un den bouzar ha ne lakai netra risklus dirak un den dall, rak e touji da Zoue. Me eo an 
LEV.19.15	Ne ri ket a zireizhder en da varnedigezh, ne zougi ket bri d'an den paour ha n'enori ket an den bras, met e varni da nesañ gant reizhder. 
LEV.19.16	N'i ket da embann brud fall e-touez da bobl. Ne savi ket a-enep gwad da nesañ. Me eo an 
LEV.19.17	Ne gasai ket da vreur en da galon. Tamall a ri da nesañ ha ne zougi ket ur pec'hed abalamour dezhañ. 
LEV.19.18	N'en em veñji ket ha ne zalc'hi ket kaz ouzh mibien da bobl. Karout a ri da nesañ eveldout da-unan. Me eo an 
LEV.19.19	Mirout a reot va reolennoù. Ne goubli ket loened eus daou spesad disheñvel. Ne hadi ket da bark gant daou spesad disheñvel. Ne lakai ket warnout un dilhad gwiadet gant daou spesad neud disheñvel. 
LEV.19.20	Pa gousko un den hag en devo darempred reizhel gant ur vaouez a vefe ur vatezh prometet e dimeziñ da un den all, ha ma n'eo ket na dasprenet na frankaet, e vint kastizet; met ne vint ket lakaet d'ar marv rak n'he deus ket bet frankaet. 
LEV.19.21	Degas a raio e aberzh a gablusted d'an 
LEV.19.22	An aberzhour a raio evitañ an dic'haou gant tourz an aberzh a gablusted, dirak an 
LEV.19.23	Pa viot aet er vro ha ma ho po plantet a bep seurt gwez frouezh, e sellot o frouezh evel diamdroc'h. E-pad tri bloaz e vint diamdroc'h evidoc'h, n'o debrot ket. 
LEV.19.24	D'ar pevare bloaz, o holl frouezh a vo santelaet evit meuliñ an 
LEV.19.25	D'ar pempvet bloaz e tebrot ar frouezh anezho, hag e kresko deoc'h ar c'hementad dastumet. Me eo an 
LEV.19.26	Ne zebrot netra gant gwad. Ne rit na achanterezh na divinerezh. 
LEV.19.27	Ne droc'hot ket e kelc'h kornioù ho plev, ha ne douzi ket kornioù da varv. 
LEV.19.28	Ne reot flañch ebet en ho kig evit unan marv, ha ne tresot ket a verkoù warnoc'h. Me eo an 
LEV.19.29	Ne zisakri ket da verc'h o lakaat anezhi da vezañ ur c'hast, gant aon na gouezhfe ar vro er gasterezh ha na vefe ar vro leun a zrougiezh. 
LEV.19.30	Mirout a reot va deizioù sabad ha doujañ a reot va santual. Me eo an 
LEV.19.31	N'it ket da gavout an igromañserien, nag ar re a c'halv ar speredoù, evit en em saotrañ ganto. Me eo an 
LEV.19.32	Te a savo dirak ar blev gwenn hag a enoro dremm an den kozh, doujañ a ri da Zoue. Me eo an 
LEV.19.33	Mar deu un diavaeziad da chom en ho touez, ne heskini ket anezhañ. 
LEV.19.34	An diavaeziad a zo o chom en ho touez a vo evel un henvroad, hag e karot anezhañ rak diavaezidi oc'h bet e bro Ejipt. Me eo an 
LEV.19.35	Ne reot ket a zireizhder er barnedigezhioù nag er muzulioù nag er pouezioù nag en endalc'hioù. 
LEV.19.36	Balañsoù leal, mein da bouezañ leal, un efa leal hag un hin leal ho po. Me eo an 
LEV.19.37	Mirout a reot va holl reolennoù ha va holl varnedigezhioù, hag e reot hervezo. Me eo an 
LEV.20.1	An 
LEV.20.2	Lavar da vibien Israel: Piv bennak, eus mibien Israel pe eus an diavaezidi a zo o chom en Israel, a roio eus e vugale da Volok, a vo lakaet d'ar marv; meinataet e vo gant pobl ar vro. 
LEV.20.3	Me a lakaio va dremm a-enep an den-se, hag e lamin anezhañ a-douez e bobl abalamour m'en devo roet eus e vugale da Volok evit saotrañ va santual ha disakrañ va anv santel. 
LEV.20.4	Mar serr pobl ar vro he daoulagad war an den-se pa roio eus e vugale da Volok ha ma n'en laka ket d'ar marv, 
LEV.20.5	e lakain-me va dremm a-enep an den-se hag a-enep e ziegezh, hag e lamin anezhañ a-douez e bobl gant ar re holl en em c'hastaouo eveltañ o c'hastaouiñ gant Molok. 
LEV.20.6	An hini a yelo etrezek an igromañserien hag ar re a c'halv ar speredoù evit gastaouiñ ganto, e lakain va dremm a-enep an den-se hag e lamin anezhañ a-douez e bobl. 
LEV.20.7	En em santelaat a reot hag e viot santel. Me eo an 
LEV.20.8	Mirout a reot va reolennoù hag e reot hervezo. Me eo an 
LEV.20.9	Piv bennak a villigo e dad pe e vamm a vo lakaet d'ar marv; milliget en devo e dad pe e vamm, e wad a vo warnañ. 
LEV.20.10	Mar gra un den avoultriezh gant gwreg unan all, mar gra avoultriezh gant gwreg e nesañ, an avoultrer hag an avoultrerez a vo lakaet d'ar marv. 
LEV.20.11	Mar kousk un den gant gwreg e dad, e tizoloio noazhder e dad; bez' e vint o-daou lakaet d'ar marv, o gwad a vo warno. 
LEV.20.12	Mar kousk un den gant e verc'h-kaer, e vint o-daou lakaet d'ar marv; un euzhusted o deus graet, o gwad a vo warno. 
LEV.20.13	Mar kousk un den gant un den evel ma kousker gant ur wreg, graet o deus o-daou un euzhusted; lakaet e vint d'ar marv, o gwad a vo warno. 
LEV.20.14	Mar kemer un den ur wreg hag e vamm, un torfed eo; devet e vint en tan, eñ hag int, evit na chomo ket an torfed-se en ho touez. 
LEV.20.15	Mar en deus un den darempred reizhel gant ul loen, lakaet e vo d'ar marv, hag e lazhi al loen. 
LEV.20.16	Mar tosta ur vaouez ouzh ul loen evit mont da c'hast gantañ, e lazhi ar vaouez hag al loen; lakaet e vint d'ar marv, o gwad a vo warno. 
LEV.20.17	Mar kemer un den e c'hoar, merc'h e dad pe merc'h e vamm, ha ma wel he noazhder, ha ma hi a wel e noazhder, ur vezh eo; lamet e vint kuit dirak daoulagad mibien o fobl; dizoloet en deus noazhder e c'hoar, dougen a raio e zireizhder. 
LEV.20.18	Mar kousk un den gant ur vaouez e-pad he mizioù ha ma dizolo he noazhder, mar laka-eñ hec'h andon en noazh ha ma dizolo-hi andon he gwad, e vint o-daou lamet a-douez o fobl. 
LEV.20.19	Ne zizoloi ket noazhder c'hoar da vamm na c'hoar da dad, rak dizoleiñ da gerentiad nesañ eo; dougen a raint o direizhder. 
LEV.20.20	Mar kousk un den gant e voereb, e tizoloio noazhder e eontr; dougen a raint o fec'hed hag e varvint hep bugale. 
LEV.20.21	Mar kemer un den gwreg e vreur, ur saotradur eo, dizoloet en deus noazhder e vreur; bez' e vint hep bugale. 
LEV.20.22	Mirout a reot va holl reolennoù ha va holl varnedigezhioù, hag e reot hervezo, evit na zislonko ket ac'hanoc'h ar vro e kasan ac'hanoc'h da chom enni. 
LEV.20.23	Ne gerzhot ket hervez boazioù ar pobloù a gasan kuit dirazoc'h, rak graet o deus an holl draoù-se hag em eus euzh outo. 
LEV.20.24	Lavaret em eus deoc'h: C'hwi eo a berc'henno o bro, me a roio deoc'h anezhi da zalc'h, ur vro a zever gant laezh ha mel. Me eo an 
LEV.20.25	Mirout a reot an disparti etre al loened glan ha dic'hlan, etre al laboused glan ha dic'hlan, ha ne lakaint ket hoc'h eneoù da vezañ euzhus en abeg da loened, da laboused pe da gement a ruz war an douar, am eus dispartiet evidoc'h evel dic'hlan. 
LEV.20.26	Santel e viot evidon rak me a zo santel, me, an 
LEV.20.27	Mar en em ro un den pe ur vaouez da vezañ igromañser pe da c'hervel ar speredoù, lakaet e vint d'ar marv; meinataet e vint, o gwad a vo warno.
LEV.21.1	An 
LEV.21.2	nemet evit e gerent nesañ, evit e vamm, evit e dad, evit e verc'h, evit e vreur, 
LEV.21.3	evit e c'hoar gwerc'hez, tost dezhañ pa n'he deus ket a ozhac'h, eviti en em lakaio dic'hlan. 
LEV.21.4	Ur penn-bras e-touez e bobl eo, n'en em lakaio ket dic'hlan oc'h en em zisakrañ. 
LEV.21.5	Ne raint ket a lec'hioù moal war o fenn, ne douzint ket kornioù o barv, ne raint flañch ebet en o c'hig. 
LEV.21.6	Santel e vint evit o Doue ha ne zisakrint ket anv o Doue, rak kinnig a reont d'an 
LEV.21.7	Ne gemerint ket ur wreg aet da c'hast pe disakret, ne gemerint ket ur wreg kaset kuit gant hec'h ozhac'h, rak santel ez int evit o Doue. 
LEV.21.8	Sellout a ri outo evel santel rak e kinnigont boued da Zoue. Santel e vint evidout rak me a zo santel, me, an 
LEV.21.9	Mar en em zisakr merc'h un aberzhour o c'hastaouiñ, e tisakr he zad; devet e vo en tan. 
LEV.21.10	An hini a zo aberzhour-meur e-touez e vreudeur, a zo bet skuilhet war e benn eoul an oleviadur hag a zo gouestlet evit gwiskañ ar gwiskamantoù, ne zizoloio ket e benn ha ne rogo ket e zilhad. 
LEV.21.11	Ne d-aio etrezek hini marv ebet, n'en em lakaio ket dic'hlan, nag evit e dad, nag evit e vamm. 
LEV.21.12	Ne guitaio ket ar santual ha ne zisakro ket santual e Zoue, rak kurunenn an eoul a oleviadur eus e Zoue a zo warnañ. Me eo an 
LEV.21.13	Kemer a raio ur wreg gwerc'hez. 
LEV.21.14	Ne gemero nag un intañvez, nag ur wreg kaset kuit gant hec'h ozhac'h, nag ur wreg disakret pe aet da c'hast, met e kemero evel gwreg ur werc'hez a-douez e bobl. 
LEV.21.15	Ne zisakro ket e ziskennidi e-touez e bobl. Me eo an 
LEV.21.16	An 
LEV.21.17	Komz da Aaron ha lavar: Pep den eus da ziskennidi, e-touez da lignez, hag en devo ur si, ne dostaio ket da ginnig boued e Zoue. 
LEV.21.18	Pep den en devo ur si ne dostaio ket, un den dall, pe kamm, pe gant ar fri togn, pe gant un ezel distumm, 
LEV.21.19	pe un den en devo torret e zorn pe e droad, 
LEV.21.20	pe un den tort, pe gwan, pe gant un tarch en e lagad, pe galus, pe gant un darouedenn, pe gant e gelloù friket. 
LEV.21.21	Pep den e-touez diskennidi an aberzhour Aaron hag en devo ur si, ne dostaio ket da ginnig ar profoù graet dre an tan d'an 
LEV.21.22	Debriñ a raio boued e Zoue, traoù santel-meurbet ha traoù santel, 
LEV.21.23	met ne d-aio ket war-zu ar ouel, ne dostaio ket ouzh an aoter, rak ur si a zo ennañ; ne zisakro ket va santualioù. Me eo an 
LEV.21.24	Moizez a gomzas evel-se da Aaron ha d'e vibien, ha da holl vibien Israel.
LEV.22.1	An 
LEV.22.2	Komz da Aaron ha d'e vibien evit ma en em virint diouzh traoù santel mibien Israel, ha ma ne zisakrint ket va anv santel en traoù a santelaont din. Me eo an 
LEV.22.3	Lavar: Pep den eus ho tiskennidi, e-touez ho lignez, hag a dostaio ouzh traoù santel o devo santelaet mibien Israel d'an 
LEV.22.4	Piv bennak eus lignez Aaron hag a vo lovr pe en devo ur berad, ne zebro ket eus an traoù santel betek ma vo glanaet. An hevelep doare eo evit an hini en devo stoket ouzh un den dic'hlanaet gant unan marv, pe evit an hini a zeuio dioutañ sper kediadenn, 
LEV.22.5	pe evit an hini en devo stoket ouzh ur stlejvil bennak en defe e zic'hlanaet, pe evit an hini en devo en em lakaet dic'hlan gant un dic'hlander bennak. 
LEV.22.6	An hini a stoko ouzh an traoù-se a vo dic'hlan betek an noz; ne zebro ket traoù santel, met e walc'ho e gorf en dour; 
LEV.22.7	goude kuzh-heol e vo glan, hag e tebro traoù santel, rak e voued eo. 
LEV.22.8	Ne zebro ket ul loen marv pe diframmet evit chom hep bezañ dic'hlan. Me eo an 
LEV.22.9	Mirout a raint va barnedigezhioù, gant aon na zougint o fec'hedoù ha na varvint evit bezañ disakr. Me eo an 
LEV.22.10	Diavaez ebet ne zebro traoù santel. An hini a chom e ti un aberzhour hag an devezhour ne zebrint ket traoù santel. 
LEV.22.11	Met an den en devo prenet an aberzhour gant e arc'hant a zebro dioutañ, kenkoulz hag an hini a vo bet ganet en e di; debriñ a raint eus ar boued-se. 
LEV.22.12	Merc'h un aberzhour hag a vefe dimezet d'un diavaeziad, ne zebro ket an traoù santel kinniget evel prof savet. 
LEV.22.13	Merc'h un aberzhour hag a vefe intañvez pe kaset kuit gant hec'h ozhac'h, hep bugale, hag a zistrofe da di he zad evel en he yaouankiz, a zebro boued he zad. Met diavaeziad ebet ne zebro dioutañ. 
LEV.22.14	P'en devo debret un den diratozh un dra santel, e lakaio ouzhpenn warnañ ar bempvedenn, hag e rento d'an aberzhour an dra santel. 
LEV.22.15	An aberzhourien ne zisakrint ket traoù santel mibien Israel, ar pezh a ginnigont d'an 
LEV.22.16	lakaat a rafent anezho da zougen direizhder ar gablusted da vezañ debret traoù santel. Me eo an 
LEV.22.17	An 
LEV.22.18	Komz da Aaron ha d'e vibien, ha da holl vibien Israel, ha lavar: Piv bennak eus ti Israel pe eus an diavaezidi o chom en o zouez a ginnigo un aberzh d'an 
LEV.22.19	a ginnigo ur par disi a-douez ar saout, an oaned pe ar givri, evit ma vo degemeret. 
LEV.22.20	Ne ginnigot netra en defe ur si, rak ne vefe ket degemeret evidoc'h. 
LEV.22.21	Pa ginnigo un den un aberzh a drugarekadennoù d'an 
LEV.22.22	Ne ginnigot ket unan dall, pe mac'hagn, pe muturniet, pe goloet a c'houlioù, pe galus, pe gant un darouedenn; ne reot ket war an aoter ur prof dre an tan d'an 
LEV.22.23	Un ejen pe un oan gant un ezel bennak re hir pe re verr a c'hello kinnig evel prof a youl vat, met ne vo ket degemeret evit ur gouestl. 
LEV.22.24	Ne ginnigot ket d'an 
LEV.22.25	Ne gemerot ket eus daouarn an diavaezidi un hevelep loen evit e ginnig evel boued ho Toue, rak e namm a zo ur si ennañ, ha ne vo ket degemeret. 
LEV.22.26	An 
LEV.22.27	Pa c'hano ul leue pe un oan pe ur menn-gavr, e vo seizh devezh gant e vamm; adalek an eizhvet devezh ha d'an devezhioù war-lerc'h, e vo kavet mat evel prof graet dre an tan d'an 
LEV.22.28	Pe loened bras pe loened bihan, ne lazhot ket ul loen hag e golen en hevelep deiz. 
LEV.22.29	Pa ginnigot un aberzh a drugarekadennoù d'an 
LEV.22.30	Debret e vo da zeiz an aberzh, ne vo lezet mann dioutañ betek ar beure. Me eo an 
LEV.22.31	Mirout a reot va gourc'hemennoù hag e reot hervezo. Me eo an 
LEV.22.32	Ne zisakrot ket va anv santel, met e vin santelaet e-touez mibien Israel. Me eo an 
LEV.22.33	hag en deus tennet ac'hanoc'h eus bro Ejipt evit bezañ ho Toue. Me eo an 
LEV.23.1	An 
LEV.23.2	Komz da vibien Israel ha lavar: Gouelioù an 
LEV.23.3	Al labour a vo graet e-pad c'hwec'h devezh, met er seizhvet devezh e vo ar sabad-diskuizh, bez' e vo ur c'hengalv santel. Ne reot labour ebet, sabad an 
LEV.23.4	Setu gouelioù an 
LEV.23.5	D'ar miz kentañ, d'ar pevarzekvet deiz eus ar miz, etre an daou abardaez, e vo Pask an 
LEV.23.6	D'ar pemzekvet deiz eus ar miz e vo gouel ar bara hep goell evit an 
LEV.23.7	D'an deiz kentañ e vo ur c'hengalv santel, ne reot labour-mevel ebet. 
LEV.23.8	Kinnig a reot d'an 
LEV.23.9	An 
LEV.23.10	Komz da vibien Israel ha lavar: Pa viot aet er vro a roan deoc'h ha ma reot an eost enni, e tegasot d'an aberzhour ur feskenn eus frouezh kentañ hoc'h eost. 
LEV.23.11	Hejañ a raio evel ur prof ar feskenn dirak an 
LEV.23.12	Da zeiz ma hejot ar feskenn, e kinnigot un oan disi eus ur bloaz evel loskaberzh d'an 
LEV.23.13	ha gantañ un donezon a ziv dekvedenn a flour bleud mezet gant eoul, ur prof graet dre an tan, ur c'hwezh dudius d'an 
LEV.23.14	Ne zebrot na bara na tañvouezennoù rostet pe friket betek an deiz-se, betek ma tegasot ar prof d'ho Toue. Ur reolenn beurbadus eo evidoc'h a rummadoù da rummadoù, en hoc'h holl chomlec'hioù. 
LEV.23.15	Kontañ a reot, da vont eus an deiz war-lerc'h ar sabad, adalek an deiz m'ho po degaset ar feskenn da hejañ evel ur prof, seizh sabad leun. 
LEV.23.16	Kontañ a reot hanter-kant devezh betek an deiz war-lerc'h ar seizhvet sabad, hag e kinnigot ur prof nevez d'an 
LEV.23.17	Eus ho chomlec'hioù e tegasot daou vara evit o hejañ evel ur prof; bez' e vint a zaou dekvedenn a flour bleud, poazhet gant goell; ar re-se eo frouezh kentañ d'an 
LEV.23.18	Gant ar baraoù, e kinnigot seizh oan disi eus ur bloaz, ur c'hole yaouank ha daou dourz; bez' e vint ul loskaberzh d'an 
LEV.23.19	Kinnig a reot ur bouc'h evit an aberzh-dic'haouiñ, ha daou oan eus ur bloaz evit an aberzh a drugarekadennoù. 
LEV.23.20	An aberzhour a hejo anezho evel ur prof dirak an 
LEV.23.21	Er memes deiz-mañ ec'h embannot e vo ur c'hengalv santel; ne reot labour-mevel ebet. Ur reolenn beurbadus e vo evidoc'h a rummadoù da rummadoù, en hoc'h holl chomlec'hioù. 
LEV.23.22	Pa reot an eost en ho pro, ne echui ket da vediñ penn da bark ha ne zastumi ket ar pezh a vo manet da zañvouesa en da eost. Lezel a ri kement-se evit ar paour hag evit an diavaeziad. Me eo an 
LEV.23.23	An 
LEV.23.24	Komz da vibien Israel ha lavar: D'ar seizhvet miz, d'an deiz kentañ eus ar miz, ho po un diskuizh, un eñvor embannet gant son an trompilhoù, ur c'hengalv santel. 
LEV.23.25	Ne reot labour-mevel ebet hag e kinnigot d'an 
LEV.23.26	An 
LEV.23.27	D'an dekvet deiz eus ar seizhvet miz-se e vo an deiz-pardon; bez' ho po ur c'hengalv santel, ec'h izelaiot hoc'h eneoù, hag e kinnigot d'an 
LEV.23.28	Ne reot labour ebet en deiz-se, rak deiz-pardon e vo, graet e vo an dic'haou evidoc'h dirak an 
LEV.23.29	Pep den n'en em izelaio ket en deiz-se a vo lamet eus e bobl. 
LEV.23.30	Pep den a raio ul labour bennak en deiz-se, me a zistrujo anezhañ a-douez e bobl. 
LEV.23.31	Ne reot labour ebet. Ur reolenn beurbadus eo evidoc'h a rummadoù da rummadoù, en hoc'h holl chomlec'hioù. 
LEV.23.32	Bez' e vo evidoc'h ur sabad-diskuizh, hag ec'h izelaiot hoc'h eneoù; d'an navet deiz eus ar miz da noz, eus un noz da un noz all, e lidot ar sabad. 
LEV.23.33	An 
LEV.23.34	Komz da vibien Israel ha lavar: D'ar pemzekvet deiz eus ar seizhvet miz-se, e vo gouel al logelloù evit an 
LEV.23.35	D'an deiz kentañ e vo ur c'hengalv santel, ne reot labour-mevel ebet. 
LEV.23.36	E-pad seizh devezh e kinnigot d'an 
LEV.23.37	Ar re-se eo gouelioù an 
LEV.23.38	Ouzhpenn-se e virot sabadoù an 
LEV.23.39	D'ar pemzekvet deiz eus ar seizhvet miz, pa ho po dastumet madoù an douar, e reot ur gouel d'an 
LEV.23.40	D'an deiz kentañ e kemerot frouezh eus ar gwez kaerañ, brankoù palmez, skourroù gwez bodennek hag haleg eus ar stêrioù, hag en em laouenaiot e-pad seizh devezh dirak an 
LEV.23.41	Ober a reot ar gouel-se d'an 
LEV.23.42	E-pad seizh devezh e chomot dindan logelloù; an holl henvroidi en Israel a chomo dindan logelloù, 
LEV.23.43	evit ma ouezo ho tiskennidi penaos em eus lakaet mibien Israel da chom dindan logelloù pa em eus tennet anezho eus bro Ejipt. Me eo an 
LEV.23.44	Neuze Moizez a zisklêrias da vibien Israel gouelioù an 
LEV.24.1	An 
LEV.24.2	Gourc'hemenn da vibien Israel ma tegasint dit eoul glan olivez friket evit ar c'hantolor, abalamour da zerc'hel al lampoù enaouet dalc'hmat. 
LEV.24.3	Er-maez eus ar ouel a zo dirak an Testeni, e teltenn an engalv, e ficho anezhañ Aaron adalek an abardaez betek ar beure, dirak an 
LEV.24.4	Fichañ a raio al lampoù war ar c'hantolor glan dirak an 
LEV.24.5	Kemer a ri flour bleud hag e poazhi gantañ daouzek gwastell; pep gwastell a vo a ziv dekvedenn. 
LEV.24.6	O lakai e div renkad, c'hwec'h dre renkad, war an daol c'hlan dirak an 
LEV.24.7	Lakaat a ri ezañs glan war bep renkad, hag e vo un eñvor war ar bara, evel ur prof graet dre an tan d'an 
LEV.24.8	Bep deiz sabad e vo fichet ar baraoù-mañ dirak an 
LEV.24.9	Bez' e vint evit Aaron hag e vibien, hag o debriñ a raint el lec'h santel, rak e vo un dra santel-meurbet e-touez ar profoù graet dre an tan d'an 
LEV.24.10	Mab ur vaouez Israelat, hag a oa mab d'un den Ejipsian, a zeuas er-maez e-kreiz mibien Israel. Ha mab ar vaouez Israelat-se en em gannas er c'hamp gant un den Israelat. 
LEV.24.11	Mab ar vaouez Israelat a vallozhas anv an 
LEV.24.12	Lakaet e voe er prizon betek ma voe disklêriet urzh an 
LEV.24.13	An 
LEV.24.14	Degas ar mallozher er-maez eus ar c'hamp, ha ma lakaio ar re o deus e glevet o daouarn war e benn; an holl vodadenn a veinataio anezhañ. 
LEV.24.15	Komz a ri da vibien Israel hag e lavari: Piv bennak a villigo e Zoue a zougo e bec'hed. 
LEV.24.16	An hini a vallozho anv an 
LEV.24.17	An hini a skoio un den d'ar marv, a vo lakaet d'ar marv. 
LEV.24.18	An hini a skoio ul loen d'ar marv, a roio unan all, buhez evit buhez. 
LEV.24.19	Pa raio un den ur gouli d'e nesañ, e vo graet dezhañ evel m'en devo graet, 
LEV.24.20	torr evit torr, lagad evit lagad, dant evit dant, graet e vo dezhañ an hevelep gouli m'en devo graet da un den all. 
LEV.24.21	An hini en devo lazhet ul loen, a roio unan all, met an hini en devo lazhet un den, a vo lakaet d'ar marv. 
LEV.24.22	Un hevelep barnedigezh ho po, an diavaeziad a vo evel an henvroad. Me eo an 
LEV.24.23	Moizez a gomzas da vibien Israel, kas a rejont ar mallozher er-maez eus ar c'hamp, hag e veinatajont anezhañ. Mibien Israel a reas evel m'en doa gourc'hemennet an 
LEV.25.1	An 
LEV.25.2	Komz da vibien Israel ha lavar: Pa viot aet er vro a roan deoc'h, an douar en devo ur sabad evit an 
LEV.25.3	E-pad c'hwec'h vloaz e hadi da bark, e-pad c'hwec'h vloaz e troc'hi da winieg hag e tastumi ar frouezh anezho, 
LEV.25.4	met ar seizhvet bloaz a vo sabad an diskuizh d'an douar, ur sabad evit an 
LEV.25.5	ne vedi ket ar pezh a gresko anezhañ e-unan eus ar greun kouezhet e-pad an eost, ne zastumi ket ar rezin eus da winieg digempenn, rak ur bloavezh a ziskuizh e vo evit an douar. 
LEV.25.6	Sabad an douar a vo ho poued, dit, da'z servijer, da'z matezh, da'z tevezhour, d'an diavaeziad a zo o chom ganit, 
LEV.25.7	da'z loened ha d'an anevaled a vo en da vro. Debret e vo eus an holl bezh taolet gant an douar. 
LEV.25.8	Kontañ a reot seizh sabad bloavezhioù, seizh gwech seizh vloaz, ha padelezh ar seizh sabad-se a vloavezhioù a raio nav bloaz ha daou-ugent. 
LEV.25.9	Hag e lakai an drompilh da seniñ skiltr d'an dekvet deiz eus ar seizhvet miz; d'an deiz-pardon e lakaiot an drompilh da seniñ dre hoc'h holl vro. 
LEV.25.10	Santelaat a reot an hanter-kantvet bloaz hag ec'h embannot frankiz er vro evit hec'h holl dud. Bez' e vo evidoc'h ar jubile, hag e tistroio pep hini ac'hanoc'h en e berc'henniezh hag e tistroio pep hini ac'hanoc'h en e diegezh. 
LEV.25.11	An hanter-kantvet bloavezh a vo evidoc'h ar jubile; ne hadot ket ha ne vedot ket ar pezh a gresko, ne zastumot ket ar winieg digempenn, 
LEV.25.12	rak ar jubile e vo, santel e vo evidoc'h. Debret e vo eus an holl bezh taolet gant ar parkeier. 
LEV.25.13	Er bloaz-se eus ar jubile, e tistroio pep hini ac'hanoc'h en e berc'henniezh. 
LEV.25.14	Mar gwerzhit d'ho nesañ pe mar prenit digant ho nesañ, ne raio hini ac'hanoc'h gaou ouzh unan all. 
LEV.25.15	Prenañ a ri digant da nesañ hervez an niver a vloavezhioù tremenet abaoe ar jubile, hag eñ a werzho dit hervez an niver eus ar bloavezhioù a c'hounid. 
LEV.25.16	Hervez ma vo muioc'h a vloavezhioù e kreski ar priz, hervez ma vo nebeutoc'h a vloavezhioù e vihanai ar priz, rak niver an eostoù eo a werzh dit. 
LEV.25.17	Hini ac'hanoc'h ne raio gaou ouzh unan all, doujañ a ri da Zoue. Me eo an 
LEV.25.18	Ober a reot hervez va reolennoù, mirout a reot va barnedigezhioù hag e reot hervezo, hag e chomot e surentez er vro. 
LEV.25.19	Ar vro a roio e frouezh, ho kwalc'h a zebrot hag e chomot e surentez. 
LEV.25.20	Hag e lavarot: Petra a zebrimp er seizhvet bloaz, ma ne hadomp ket ha ma ne zastumomp ket hon eost? 
LEV.25.21	Kas a rin va bennozh e-pad ar c'hwec'hvet bloaz, hag e roio deoc'h eost evit tri bloaz. 
LEV.25.22	Hag e hadot d'an eizhvet bloaz, hag e tebrot eus an eost kozh betek an navet bloaz; betek ma vo deuet an eost, e tebrot eus an hini kozh. 
LEV.25.23	An douar ne vo ket gwerzhet da viken, rak an douar a zo din; em zi emaoc'h, evel diavaezidi hag evel ostizidi. 
LEV.25.24	En holl vro a vo deoc'h e lakaiot un daspren evit an douar. 
LEV.25.25	Mar deu da vreur da vezañ paour ha mar gwerzh ul lodenn eus e berc'henniezh, ha mar deu e gar nesañ da zasprenañ, ec'h adpreno ar pezh en devo gwerzhet e vreur. 
LEV.25.26	Ma n'en deus ket un den unan bennak a c'hellfe dasprenañ, ha mar dastum e-unan peadra d'ober e zaspren, 
LEV.25.27	e konto ar bloavezhioù abaoe ar werzh hag e roio an dreistad d'an den en deus gwerzhet dezhañ, hag e tistroio en e berc'henniezh. 
LEV.25.28	Ma ne gav ket ar pezh a zo ret evit e reiñ dezhañ, an dra werzhet a chomo etre daouarn an hini en deus e brenet betek bloaz ar jubile. D'ar jubile, ez aio hemañ er-maez hag e tistroio en e berc'henniezh. 
LEV.25.29	Mar gwerzh un den un ti-annez en ur gêr serret gant mogerioù, e c'hello e zasprenañ betek diwezh ar bloaz goude ar werzh; e-pad ur bloavezh leun e c'hello dasprenañ. 
LEV.25.30	Ma n'eo ket dasprenet a-raok diwezh ur bloavezh leun an ti-mañ hag a zo en ur gêr serret gant mogerioù, e chomo da viken d'ar prener ha d'e ziskennidi; ne d-aio ket er-maez gant ar jubile. 
LEV.25.31	Tiez ar c'hêriadennoù n'int ket serret gant mogerioù a vo kontet evel parkoù war ar maez; bez' e c'hellint bezañ dasprenet, hag ar prener a yelo kuit gant ar jubile. 
LEV.25.32	Diwar-benn kêrioù al Levited ha tiez ar c'hêrioù a vo dezho, al Levited a c'hello o daspren da viken. 
LEV.25.33	An hini a breno digant al Levited, a yelo er-maez eus an ti gwerzhet hag er-maez eus kêr e berc'henniezh gant ar jubile, rak tiez kêrioù al Levited a zo o zra e-touez mibien Israel. 
LEV.25.34	Ar parkeier en-dro d'o c'hêrioù ne vint ket gwerzhet, rak o zra eo da viken. 
LEV.25.35	Mar deu da vreur da vezañ paour hag ez a e draoù war fallaat en da gichen, e sikouri anezhañ, ha pa vefe un diavaeziad pe un ostiziad, evit ma vevo en da gichen. 
LEV.25.36	Ne denni dioutañ na kampi na uzurerezh, doujañ a ri da Zoue, ha da vreur a vevo en da gichen. 
LEV.25.37	Ne bresti ket da arc'hant war gampi ha ne bresti ket da voued war uzurerezh. 
LEV.25.38	Me eo an 
LEV.25.39	Mar deu da vreur da vezañ paour en da gichen hag en em werzh dit, ne lakai ket anezhañ da labourat evel ur sklavour. 
LEV.25.40	Bez' e vo ganit evel un devezhour, evel un ostiziad, hag e servijo ac'hanout betek bloaz ar jubile. 
LEV.25.41	Neuze ez aio kuit eus da di, eñ hag e vibien gantañ, hag e tistroio d'e diegezh, e perc'henniezh e dadoù. 
LEV.25.42	Va servijerien ez int, am eus tennet eus bro Ejipt, ha ne vint ket gwerzhet evel ma werzher ur sklavour. 
LEV.25.43	Ne vestrogni ket anezhañ gant ruster, doujañ a ri da Zoue. 
LEV.25.44	Diwar-benn ar sklavourien hag ar mitizhien a vo dit, dont a raint eus ar pobloù a vo en-dro deoc'h; diouto eo e prenot sklavourien ha mitizhien. 
LEV.25.45	Gallout a reot prenañ diouzh mibien an diavaezidi a vo o chom en ho touez, ha diouzh o ziegezh o devo engehentet en ho pro, hag e vint ho perc'henniezh. 
LEV.25.46	O lezel a reot da hêrezh d'ho pugale war ho lerc'h, hag e resevint anezho evel perc'henniezh; bez' e vint ho sklavourien da viken. Met diwar-benn ho preudeur, mibien Israel, n'en em vestroniot ket gant ruster an eil egile. 
LEV.25.47	Pa zeuio un diavaeziad pe an hini o chom ganit da vezañ pinvidik, hag e teuio da vreur da vezañ paour en e gichen hag en em werzho d'an diavaeziad pe d'an hini a zo o chom ganit pe d'un diskennad eus an diavaeziad, 
LEV.25.48	goude bezañ en em werzhet, unan eus e vreudeur a c'hello e zasprenañ, 
LEV.25.49	e eontr pe ur mab d'e eontr pe unan eus e gerent nesañ a c'hello e zasprenañ, pe e c’hello en em zasprenañ e-unan mar dastum peadra d'henn ober. 
LEV.25.50	Kontañ a raio gant an hini en deus e brenet, abaoe ar bloaz ma'z eo en em werzhet dezhañ betek bloaz ar jubile, hag ar priz da baeañ a vo hervez niver ar bloavezhioù, hervez an amzer ma'z eo bet devezhour gantañ. 
LEV.25.51	Ma ez eus c'hoazh kalz a vloavezhioù, e paeo e zaspren hervezo, rak prenet eo bet evito. 
LEV.25.52	Mar chom nebeut a vloavezhioù betek bloaz ar jubile, e konto gantañ, hag hervez ar bloavezhioù-se e rento priz e zaspren. 
LEV.25.53	Bez' e vo evel ur mevel a-hed ar bloaz ha ne vo ket mestroniet gant ruster dirak da zaoulagad. 
LEV.25.54	Ma n'eo ket dasprenet ebet, ez aio kuit da vloaz ar jubile, eñ hag e vibien gantañ. 
LEV.25.55	Rak din-me eo mibien Israel sklavourien, bez' ez int va sklavourien am eus tennet eus bro Ejipt. Me eo an 
LEV.26.1	Ne reot deoc'h idol ebet, ne savot na skeudenn kizellet na delwenn, ne lakaiot ket a vaen gant tresadennoù livet en ho pro, evit en em stouiñ dirazo. Me eo an 
LEV.26.2	Mirout a reot va sabadoù hag ec'h enorot va santual. Me eo an 
LEV.26.3	Mar kerzhit hervez va reolennoù ha mar mirit va gourc'hemennoù ha grit hervezo, 
LEV.26.4	me a roio deoc'h ar glav en amzer dereat, an douar a roio e genderc'h ha gwez ar parkeier a roio o frouezh, 
LEV.26.5	dornerezh ar greun a bado ganeoc'h betek ar vendem, hag ar vendem betek an here; debriñ a reot bara d'ho kwalc'h hag e chomot e surentez en ho pro; 
LEV.26.6	me a lakaio peoc'h er vro hag e kouskot hep bezañ spouronet, kas a rin kuit al loened fall eus ar vro hag ar c'hleze ne dremeno ket en ho pro; 
LEV.26.7	redek a reot war-lerc'h hoc'h enebourien hag e kouezhint dirazoc'h dre ar c'hleze, 
LEV.26.8	pemp ac'hanoc'h a redo war-lerc'h kant ha kant ac'hanoc'h a redo war-lerc'h dek mil, hoc'h enebourien a gouezho dirazoc'h dre ar c'hleze; 
LEV.26.9	me a sello ouzhoc'h, me a raio deoc'h frouezhus hag a lakaio ac'hanoc'h da greskiñ, hag e virin va emglev ganeoc'h; 
LEV.26.10	debriñ a reot eus an eostoù kozh, hag e kasot er-maez ar re gozh evit ober lec'h d'ar re nevez; 
LEV.26.11	hag e lakain va chomlec'h en ho touez, ha va ene n'en devo ket euzh ouzhoc'h; 
LEV.26.12	kerzhout a rin en ho touez; bez' e vin ho Toue hag e viot va fobl. 
LEV.26.13	Me eo an 
LEV.26.14	Met ma ne selaouit ket ac'hanon ha ma ne rit ket hervez an holl c'hourc'hemennoù-mañ, 
LEV.26.15	mar disprizit va reolennoù, mar en deus hoc'h ene euzh ouzh va barnedigezhioù, evit tremen hep heuliañ va gourc'hemennoù hag evit terriñ va emglev, 
LEV.26.16	setu amañ neuze ar pezh a rin deoc'h: Lakaat a rin ar spont da zont warnoc'h, an diviañs hag an derzhienn, hag e kuzumint ho taoulagad hag e skuizhint hoc'h ene; hadañ a reot en aner ho had rak hoc'h enebourien en debro; 
LEV.26.17	me a lakaio va dremm a-enep deoc'h, pilet e viot gant hoc'h enebourien, ar re a gasa ac'hanoc'h ho mestronio hag e tec'hot hep den o redek war ho lerc'h. 
LEV.26.18	Ma ne'm selaouit ket en desped da-se, e kastizin ac'hanoc'h seizh gwech mui abalamour d'ho pec'hedoù, 
LEV.26.19	hag e frikin ourgouilh ho kalloud. Lakaat a rin ho neñv evel houarn hag ho touar evel arem. 
LEV.26.20	Ho nerzh a faezho en aner, an douar ne roio ket e genderc'h ha gwez ar parkeier ne roio ket o frouezh. 
LEV.26.21	Mar kerzhit a-enep din ha ma ne fell ket deoc'h va selaou, e kastizin ac'hanoc'h seizh gwech muioc'h hervez ho pec'hedoù, 
LEV.26.22	kas a rin a-enep deoc'h al loened gouez a skrapo ho pugale, a zistrujo ho chatal, a nebeutaio ac'hanoc'h, hag e vo didud ho hentoù. 
LEV.26.23	Ma ne zifaziit ket ha ma kerzhit c'hoazh a-enep din, 
LEV.26.24	e kerzhin ivez a-enep deoc'h hag e skoin warnoc'h seizh gwech mui abalamour d'ho pec'hedoù. 
LEV.26.25	Hag e kasin warnoc'h ar c'hleze a veñjo va emglev; pa en em zastumot en ho kêrioù, e kasin ar vosenn en ho touez hag e viot roet etre daouarn an enebour. 
LEV.26.26	Pa dorrin deoc'h bazh ar bara, dek gwreg a boazho bara en ur forn hepken hag a roio deoc'h ho para dre bouez, hag e tebrot ha n'ho po ket ho kwalc'h. 
LEV.26.27	Ma ne'm selaouit ket en desped da-se ha ma kerzhit c'hoazh a-enep din, 
LEV.26.28	e kerzhin ivez a-enep deoc'h hag e kastizin ac'hanoc'h seizh gwech mui abalamour d'ho pec'hedoù. 
LEV.26.29	Debriñ a reot kig ho mibien ha debriñ a reot kig ho merc'hed, 
LEV.26.30	me a zistrujo hoc'h uhellec'hioù hag e tiskarin ho peulioù, hag e lakain ho korfoù marv war gorfoù marv hoc'h idoloù, ha va ene en devo euzh ouzhoc'h. 
LEV.26.31	Lakaat a rin ho kêrioù didud, distrujañ a rin ho santualioù ha ne ruflin ken c'hwezh hoc'h ezañs, 
LEV.26.32	dismantrañ a rin ar vro, kement ken e vo souezhet hoc'h enebourien a chomo enni, 
LEV.26.33	hag ho stlabezin e-touez ar broadoù hag e tennin ar c'hleze war ho lerc'h. Ho pro a vo dismantret hag ho kêrioù didud. 
LEV.26.34	Neuze an douar en em akuito eus e zeizioù sabad e-pad ma vo gwastet hag e-pad ma viot e bro hoc'h enebourien; neuze an douar a ziskuizho hag en em akuito eus e zeizioù sabad. 
LEV.26.35	Keit ha ma vo gwastet, e tiskuizho, abalamour ma n'en doa ket diskuizhet e-pad ho teizioù sabad, pa oac'h o chom warnañ. 
LEV.26.36	Ar re ac'hanoc'h a chomo bev, e tiekain o c'halonoù e broioù o enebourien; trouz un delienn hejet o argaso, tec'hout a raint evel ma tec'her dirak ar c'hleze hag e kouezhint hep den o redek war o lerc'h; 
LEV.26.37	kouezhañ a raint an eil war egile evel dirak ar c'hleze, hep den o redek war o lerc'h. Ne c'hellot ket kenderc'hel dirak hoc'h enebourien, 
LEV.26.38	mont a reot da goll e-touez ar broadoù ha bro hoc'h enebourien a lonko ac'hanoc'h. 
LEV.26.39	Ar re ac'hanoc'h a chomo bev a zizerio en abeg d'o direizhder e broioù o enebourien, hag e tizeriint ivez en abeg da zireizhder o zadoù. 
LEV.26.40	Neuze ec'h anzavint o direizhder ha direizhder o zadoù, ha penaos o devo disentet ouzhin ha kerzhet a-enep din. 
LEV.26.41	Me ivez a enebo outo hag e kasin anezho e bro o enebourien, ha neuze o c'halonoù diamdroc'h a blego hag ec'h anzavint o direizhder. 
LEV.26.42	Neuze em bo soñj eus va emglev gant Jakob, eus va emglev gant Izaak, eus va emglev gant Abraham em bo soñj, hag em bo soñj ivez eus ar vro-mañ. 
LEV.26.43	Ar vro a vo dilezet ganto hag en em akuito eus he deizioù sabad e-pad ma vo gwastet pell diouto; anzav a raint o direizhder, rak disprizet o devo va barnedigezhioù hag o eneoù o devo bet euzh ouzh va reolennoù. 
LEV.26.44	En desped da-se, pa vint e bro o enebourien, ne daolin ket kuit anezho ha ne'm bo ket euzh outo evit kas anezho holl da get hag evit terriñ va emglev ganto. Me eo an 
LEV.26.45	Soñj am bo eus va emglev gant o hendadoù, pa em eus tennet anezho eus bro Ejipt dirak daoulagad ar broadoù, evit bezañ o Doue. Me eo an 
LEV.26.46	Setu ar reolennoù, ar barnedigezhioù hag al lezennoù en deus lakaet an 
LEV.27.1	An 
LEV.27.2	Komz da vibien Israel ha lavar: Pa en devo graet un den ur gouestl, ar pezh a zo un dra vras, mar d-eo tud, e vint evit an 
LEV.27.3	Ma ec'h eus da brizañ un den adalek ugent vloaz betek tri-ugent vloaz, da brizadur a vo hanter-kant sikl arc'hant (  500 g a arc'hant), diouzh sikl (  10 g) ar santual, 
LEV.27.4	mar d-eo ur vaouez, e vo tregont sikl (  300 g). 
LEV.27.5	Mar d-eo adalek pemp bloaz betek ugent vloaz, da brizadur a vo ugent sikl (  200 g) evit ur paotr ha dek sikl (  100 g) evit ur plac'h. 
LEV.27.6	Mar d-eo adalek ur miz betek pemp bloaz, da brizadur a vo pemp sikl arc'hant (  50 g a arc'hant) evit ur paotr ha tri sikl arc'hant (  30 g a arc'hant) evit ur plac'h. 
LEV.27.7	Mar d-eo adalek tri-ugent vloaz hag ouzhpenn, da brizadur a vo pemzek sikl (  150 g) evit un den ha dek sikl (  100 g) evit ur vaouez. 
LEV.27.8	Mar d-eo re baour an hini en devo graet ar gouestl evit paeañ da brizadur, e vo degaset dirak an aberzhour, hag eñ a brizo anezhañ; an aberzhour a raio ar priz hervez aez an hini en devo graet ar gouestl. 
LEV.27.9	Mar d-eo ul loen a c'hell bezañ roet evel prof d'an 
LEV.27.10	Ne vo ket kemmet, ha ne vo ket lakaet en e lec'h unan mat evit unan fall pe unan fall evit unan mat. Mar d-eo lakaet ul loen evit unan all, hemañ kenkoulz hag al loen lakaet en e lec'h a vo traoù santel. 
LEV.27.11	Mar d-eo ul loen dic'hlan bennak na c'hell ket bezañ roet evel prof d'an 
LEV.27.12	hag eñ a brizo anezhañ hervez ma vo mat pe fall; ar prizadur a vo hini an aberzhour. 
LEV.27.13	Mar c'hoantaer e zasprenañ, e vo adlakaet ar bempvedenn war ar prizadur. 
LEV.27.14	Pa santelaio unan bennak e di evit bezañ santel evit an 
LEV.27.15	Mar fell d'an hini en deus santelaet e di e zasprenañ, ec'h adlakaio ar bempvedenn war dalvoudegezh ar prizadur, hag e vo dezhañ. 
LEV.27.16	Pa santelaio unan bennak ur park eus e berc'henniezh evit an 
LEV.27.17	Mar santela e bark adalek bloaz ar jubile, ar prizadur a chomo da hini. 
LEV.27.18	Mar santela e bark goude ar jubile, an aberzhour a raio ar prizadur hervez an niver a vloavezhioù a chomo betek ar jubile, hag e vo tennet un tamm eus da brizadur. 
LEV.27.19	Mar fell d'an hini en deus santelaet e bark e zasprenañ, ec'h adlakaio ar bempvedenn war dalvoudegezh ar prizadur, hag e chomo dezhañ. 
LEV.27.20	Ma ne zaspren ket ar park hag ez eo gwerzhet ar park da unan all, ne c'hello ken bezañ dasprenet. 
LEV.27.21	Hag ar park-se, pa'z aio er-maez d'ar jubile, a vo santelaet evit an 
LEV.27.22	Pa santelaio unan bennak evit an 
LEV.27.23	an aberzhour a gonto talvoudegezh da brizadur betek bloaz ar jubile, hag e paeo an deiz-se da brizadur; santelaet e vo evit an 
LEV.27.24	Da vloaz ar jubile, ar park a zistroio d'an hini m'en devo prenet digantañ, da berc'henn an douar. 
LEV.27.25	Da holl brizadurioù a vo hervez sikl (  10 g) ar santual; ur sikl a dalvez ugent gera (1 gera   0,5 g). 
LEV.27.26	Ur c'hentañ-ganet a-douez ar chatal a zo dija d'an 
LEV.27.27	Mar d-eo ul loen dic'hlan, e vo dasprenet hervez da brizadur en ur lakaat ar bempvedenn ouzhpenn; ma n'eo ket dasprenet, e vo gwerzhet hervez da brizadur. 
LEV.27.28	Kement a vo lakaet da verz, pep tra hag en devo lakaet un den da verz evit an 
LEV.27.29	Kement a vo lakaet da verz, pep den a vo lakaet da verz ne c'hello ket bezañ dasprenet, a-dra-sur e vo lakaet d'ar marv. 
LEV.27.30	Pep deog eus an douar, kenkoulz eus had an douar evel eus frouezh ar gwez, a vo d'an 
LEV.27.31	Mar fell da unan bennak dasprenañ un dra bennak eus e zeog, ur bempvedenn ouzhpenn e lakaio. 
LEV.27.32	Pep deog eus loened bras pe eus loened bihan, eus kement a dremen dindan ar walenn, a vo un deog santelaet evit an 
LEV.27.33	Ne vior ket o klask gouzout ha bez' eo mat pe fall ha ne vint ket kemmet. Mar d-eo lakaet ul loen evit unan all, hemañ kenkoulz hag al loen lakaet en e lec'h a vo traoù santel. 
LEV.27.34	Setu ar gourc'hemennoù a roas an 
NUM.1.1	An 
NUM.1.2	Gra an niveradeg eus holl vodadenn mibien Israel, hervez o ziegezhioù, hervez tiez o zadoù, hervez niver o anvioù, an holl baotred, dre roll dud, 
NUM.1.3	adalek an oad a ugent vloaz hag ouzhpenn, an holl re eus Israel hag a c'hell mont d'ar brezel; o niveriñ a reot hervez o strolladoù, te hag Aaron. 
NUM.1.4	Hag e vo ganeoc'h un den dre veuriad, pep hini o vezañ penn-bras eus ti e dadoù. 
NUM.1.5	Setu anvioù an dud en em zalc'ho ganeoc'h: Evit Ruben, Elizur mab Shedeur, 
NUM.1.6	evit Simeon, Shelumiel mab Zurishaddai, 
NUM.1.7	evit Juda, Nahashon mab Amminadab, 
NUM.1.8	evit Isakar, Netaneel mab Zuar, 
NUM.1.9	evit Zabulon, Eliab mab Helon, 
NUM.1.10	evit mibien Jozef, evit Efraim, Elishama mab Amihud, evit Manase, Gamaliel mab Pedazur, 
NUM.1.11	evit Benjamin, Abidan mab Gideoni, 
NUM.1.12	evit Dan, Ahiezer mab Amishaddai, 
NUM.1.13	evit Aser, Pagiel mab Okran, 
NUM.1.14	evit Gad, Eliasaf mab Deuel, 
NUM.1.15	evit Neftali, Ahira mab Enan. 
NUM.1.16	Setu aze ar re a voe galvet d'ar vodadenn, priñsed meuriadoù o zadoù, pennoù milieroù Israel. 
NUM.1.17	Moizez hag Aaron a gemeras an dud-se, a voe galvet dre o anvioù, 
NUM.1.18	hag e tastumjont an holl vodadenn d'an deiz kentañ eus an eil miz; hag e voent rollet hervez o ziegezhioù, dre diez o zadoù, o niveriñ dre benn o anvioù, adalek an oad a ugent vloaz hag ouzhpenn. 
NUM.1.19	Evel m'en doa gourc'hemennet an 
NUM.1.20	Mibien Ruben kentañ-ganet Israel, hervez o rummadoù, hervez o ziegezhioù, hervez tiez o zadoù, hervez niver o anvioù, an holl baotred, dre roll dud, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.21	ar re niveret evel-se eus meuriad Ruben a voe c'hwec'h mil ha daou-ugent pemp kant. 
NUM.1.22	Mibien Simeon a voe niveret, hervez o rummadoù, hervez o ziegezhioù, hervez tiez o zadoù, hervez niver o anvioù, an holl baotred, dre roll dud, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.23	ar re niveret evel-se eus meuriad Simeon a voe nav mil hag hanter-kant tri c'hant. 
NUM.1.24	Mibien Gad, hervez o rummadoù, hervez o ziegezhioù, hervez tiez o zadoù, hervez niver o anvioù, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.25	ar re niveret evel-se eus meuriad Gad a voe pemp mil ha daou-ugent c'hwec'h kant hag hanter-kant. 
NUM.1.26	Mibien Juda, hervez o rummadoù, hervez o ziegezhioù, hervez tiez o zadoù, hervez niver o anvioù, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.27	ar re niveret evel-se eus meuriad Juda a voe pevarzek mil ha tri-ugent c'hwec'h kant. 
NUM.1.28	Mibien Isakar, hervez o rummadoù, hervez o ziegezhioù, hervez tiez o zadoù, hervez niver o anvioù, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.29	ar re niveret evel-se eus meuriad Isakar a voe pevar mil hag hanter-kant pevar c'hant. 
NUM.1.30	Mibien Zabulon, hervez o rummadoù, hervez o ziegezhioù, hervez tiez o zadoù, hervez niver o anvioù, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.31	ar re niveret evel-se eus meuriad Zabulon a voe seizh mil hag hanter-kant pevar c'hant. 
NUM.1.32	Diwar-benn mibien Jozef, mibien Efraim, hervez o rummadoù, hervez o ziegezhioù, hervez tiez o zadoù, hervez niver o anvioù, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.33	ar re niveret evel-se eus meuriad Efraim a voe daou-ugent mil pemp kant. 
NUM.1.34	Mibien Manase, hervez o rummadoù, hervez o ziegezhioù, hervez tiez o zadoù, hervez niver o anvioù, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.35	ar re niveret evel-se eus meuriad Manase a voe daou vil ha tregont daou c'hant. 
NUM.1.36	Mibien Benjamin, hervez o rummadoù, hervez o ziegezhioù, hervez tiez o zadoù, hervez niver o anvioù, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.37	ar re niveret evel-se eus meuriad Benjamin a voe pemp mil ha tregont pevar c'hant. 
NUM.1.38	Mibien Dan, hervez o rummadoù, hervez o ziegezhioù, hervez tiez o zadoù, hervez niver o anvioù, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.39	ar re niveret evel-se eus meuriad Dan a voe daou vil ha tri-ugent seizh kant. 
NUM.1.40	Mibien Aser, hervez o rummadoù, hervez o ziegezhioù, hervez tiez o zadoù, hervez niver o anvioù, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.41	ar re niveret evel-se eus meuriad Aser a voe ur mil ha daou-ugent pemp kant. 
NUM.1.42	Mibien Neftali, hervez o rummadoù, hervez o ziegezhioù, hervez tiez o zadoù, hervez niver o anvioù, adalek an oad a ugent vloaz hag ouzhpenn, an holl re a c'helle mont d'ar brezel, 
NUM.1.43	ar re niveret evel-se eus meuriad Neftali a voe tri mil hag hanter-kant pevar c'hant. 
NUM.1.44	Setu aze an niveradeg, penaos Moizez hag Aaron a niveras ar bobl gant an daouzek den, priñsed Israel, pep den evit ti e dad. 
NUM.1.45	Evel-se holl vibien Israel a voe niveret hervez tiez o zadoù, adalek an oad a ugent vloaz hag ouzhpenn, an holl re eus Israel hag a c'helle mont d'ar brezel; 
NUM.1.46	an holl re niveret a voe c'hwec'h kant tri mil pemp kant hag hanter-kant. 
NUM.1.47	Al Levited, hervez meuriad o zadoù, ne voent ket niveret ganto. 
NUM.1.48	An 
NUM.1.49	Ne niveri ket meuriad Levi ha ne gonti ket anezho e-touez mibien Israel. 
NUM.1.50	Ro d'al Levited karg tabernakl an Testeni gant e holl draoù ha kement a zo dezhañ. Int eo a zougo an tabernakl hag e holl draoù, hag a raio ar servij anezhañ; hag e kampint en-dro d'an tabernakl. 
NUM.1.51	Pa'z aio kuit an tabernakl, al Levited a zisavo anezhañ, ha pa gampo an tabernakl, al Levited a savo anezhañ. Mar tosta outañ un diavaeziad, e vo lakaet d'ar marv. 
NUM.1.52	Mibien Israel a savo o zeltennoù, pep hini en e gamp ha pep hini e-kichen e vanniel, hervez e strollad. 
NUM.1.53	Al Levited a gampo en-dro da dabernakl an Testeni evit na vo ket fulor a-enep bodadenn mibien Israel, hag al Levited o devo an diwall eus tabernakl an Testeni. 
NUM.1.54	Mibien Israel a reas evel m'en doa gourc'hemennet an 
NUM.2.1	An 
NUM.2.2	Mibien Israel a gampo pep hini anezho e-kichen e vanniel, dindan arouezioù ti e dadoù; kampañ a raint nepell hag en-dro da deltenn an engalv. 
NUM.2.3	Er reter, war-zu ar sav-heol, e vo banniel kamp Juda, gant e strolladoù; Nahashon mab Aminadab a vo priñs mibien Juda 
NUM.2.4	hag e strollad, bet niveret pevarzek mil ha tri-ugent c'hwec'h kant. 
NUM.2.5	En e gichen e kampo meuriad Isakar; Netaneel mab Zuar a vo priñs mibien Isakar 
NUM.2.6	hag e strollad, bet niveret pevar mil hag hanter-kant pevar c'hant. 
NUM.2.7	Neuze meuriad Zabulon; Eliab mab Helon a vo priñs mibien Zabulon 
NUM.2.8	hag e strollad, bet niveret seizh mil hag hanter-kant pevar c'hant. 
NUM.2.9	An holl dud niveret evit kamp Juda a vo kant c'hwec'h mil ha pevar-ugent pevar c'hant, dre o strolladoù. Mont a raint kuit da gentañ. 
NUM.2.10	Er c'hreisteiz e vo banniel kamp Ruben, gant e strolladoù; Elizur mab Shedeur a vo priñs mibien Ruben 
NUM.2.11	hag e strollad, bet niveret c'hwec'h mil ha daou-ugent pemp kant. 
NUM.2.12	En e gichen e kampo meuriad Simeon; Shelumiel mab Zurishaddai a vo priñs mibien Simeon 
NUM.2.13	hag e strollad, bet niveret nav mil hag hanter-kant tri c'hant. 
NUM.2.14	Neuze meuriad Gad; Eliasaf mab Deuel a vo priñs mibien Gad
NUM.2.15	hag e strollad, bet niveret mil ha daou-ugent c'hwec'h kant hag hanter-kant. 
NUM.2.16	An holl dud niveret evit kamp Ruben a vo kant ur mil hag hanter-kant pevar c'hant hag hanter-kant, dre o strolladoù. Mont a raint kuit d'an eil. 
NUM.2.17	Goude-se e yelo kuit teltenn an engalv gant kamp al Levited, er c'hreiz eus ar c'hampoù all. Mont a raint kuit evel m'o devo kampet, pep hini en e lec'h hag e-kichen e vanniel. 
NUM.2.18	War-zu ar c'huzh-heol, e vo banniel kamp Efraim gant e strolladoù; Elishama mab Amihud a vo priñs mibien Efraim 
NUM.2.19	hag e strollad, bet niveret daou-ugent mil pemp kant 
NUM.2.20	En e gichen e kampo meuriad Manase; Gamaliel mab Pedazur a vo priñs mibien Manase 
NUM.2.21	hag e strollad, bet niveret daou vil ha tregont daou c'hant. 
NUM.2.22	Neuze meuriad Benjamin; Abidan mab Gideoni a vo priñs mibien Benjamin 
NUM.2.23	hag e strollad, bet niveret pemp mil ha tregont pevar c'hant. 
NUM.2.24	An holl dud niveret evit kamp Efraim a vo kant eizh mil kant, dre o strolladoù. Mont a raint kuit d'an trede. 
NUM.2.25	En hanternoz e vo banniel kamp Dan, gant e strolladoù; Ahiezer mab Amishaddai a vo priñs mibien Dan 
NUM.2.26	hag e strollad, bet niveret daou vil ha tri-ugent seizh kant. 
NUM.2.27	En e gichen e kampo meuriad Aser; Pagiel mab Okran a vo priñs mibien Aser 
NUM.2.28	hag e strollad, bet niveret ur mil ha daou-ugent pemp kant. 
NUM.2.29	Neuze meuriad Neftali; Ahira mab Enan a vo priñs mibien Neftali 
NUM.2.30	hag e strollad, bet niveret tri mil hag hanter-kant pevar c'hant. 
NUM.2.31	An holl dud niveret evit kamp Dan a vo kant seizh mil hag hanter-kant c'hwec'h kant. Mont a raint kuit d'an diwezhañ e-kichen o bannieloù. 
NUM.2.32	Setu aze niveradeg mibien Israel, a voe niveret hervez tiez o zadoù. Evel-se, an holl re niveret er c'hampoù, dre o strolladoù, a voe c'hwec'h kant tri mil pemp kant hag hanter-kant. 
NUM.2.33	Al Levited ne voent ket niveret e-touez mibien Israel, evel m'en doa gourc'hemennet an 
NUM.2.34	Mibien Israel a reas evel m'en doa gourc'hemennet an 
NUM.3.1	Setu lignez Aaron ha Moizez e deiz ma komzas an 
NUM.3.2	Setu anvioù mibien Aaron: Nadab, ar c'hentañ-ganet, Abihu, Eleazar, Itamar. 
NUM.3.3	Ar re-se eo mibien Aaron, an aberzhourien a voe olevet; gouestlet int bet evit ar servij evel aberzhourien. 
NUM.3.4	Nadab hag Abihu a varvas dirak an 
NUM.3.5	An 
NUM.3.6	Laka meuriad Levi da dostaat ha degas anezho dirak Aaron an aberzhour, evit ma servijint anezhañ. 
NUM.3.7	Hag ec'h eveshaint war gement a zo roet d'e ziwall ha da ziwall an holl vodadenn, dirak teltenn an engalv, en ur ober servij an tabernakl. 
NUM.3.8	Hag ec'h eveshaint war holl draoù teltenn an engalv ha war gement a zo roet da ziwall mibien Israel, en ur ober servij an tabernakl. 
NUM.3.9	Evel-se e roi al Levited da Aaron ha d'e vibien; roet e vint dezhañ a-berzh mibien Israel. 
NUM.3.10	Lakaat a ri en o c'harg Aaron hag e vibien evit ma virint o servij a aberzhourien. Mar tosta un diavaeziad, e vo lakaet d'ar marv. 
NUM.3.11	An 
NUM.3.12	Setu, kemeret em eus al Levited a-douez mibien Israel e-lec'h an holl re gentañ-ganet eus mibien Israel o deus digoret ar mammog; al Levited a zo din-me. 
NUM.3.13	Pep kentañ-ganet a zo din. D'an deiz em eus skoet pep kentañ-ganet e bro Ejipt, em eus santelaet evidon pep kentañ-ganet en Israel, tud ha loened, din e vint. Me eo an 
NUM.3.14	An 
NUM.3.15	Gra an niveradeg eus mibien Levi, hervez tiez o zadoù, hervez o ziegezhioù, gra an niveradeg eus an holl baotred adalek an oad a ur miz hag ouzhpenn. 
NUM.3.16	Moizez a niveras anezho hervez urzh an 
NUM.3.17	Setu mibien Levi dre o anvioù: Gershon, Kehad ha Merari. 
NUM.3.18	Setu anvioù mibien Gershon dre o ziegezhioù: Libni ha Shimei. 
NUM.3.19	Setu mibien Kehad dre o ziegezhioù: Amram, Jizehar, Hebron hag Uziel. 
NUM.3.20	Setu mibien Merari dre o ziegezhioù: Mahli ha Mushi. Setu kerentiezhioù Levi hervez tiez o zadoù. 
NUM.3.21	Diouzh Gershon e tiskenn tiegezh al Libnited ha tiegezh ar Shimited; ar re-se eo tiegezh ar C'hershonited. 
NUM.3.22	Ar re anezho a voe niveret, o kontañ an holl baotred adalek an oad a ur miz hag ouzhpenn; bez' e voent seizh mil pemp kant. 
NUM.3.23	Tiegezhioù ar C'hershonited a gampe a-dreñv an tabernakl, war-zu ar c'huzh-heol. 
NUM.3.24	Penn ti tadel ar C'hershonited a oa Eliasaf mab Lael. 
NUM.3.25	Ar garg roet da vibien Gershon e-keñver teltenn an engalv a voe an tabernakl, an deltenn, ar golo, ar rideoz evit digor teltenn an engalv, 
NUM.3.26	lienoù al leurenn, ar rideoz evit dor al leurenn en-dro d'an tabernakl ha d'an aoter, hag an holl gerdin evit ar servij. 
NUM.3.27	Diouzh Kehad e tiskenn tiegezh an Amramited, tiegezh ar Jizeharited, tiegezh an Hebronited ha tiegezh an Uzielited; ar re-se eo tiegezh ar C'heatited. 
NUM.3.28	O kontañ an holl baotred adalek an oad a ur miz hag ouzhpenn, e voent eizh mil c'hwec'h kant, a voe roet dezho ur garg evit ar santual. 
NUM.3.29	Tiegezhioù mibien Kehad a gampe war gostez an tabernakl war-zu ar c'hreisteiz. 
NUM.3.30	Penn ti tadel ar C'heatited a oa Elizafan mab Uziel. 
NUM.3.31	Ar garg roet dezho a voe an arc'h, an daol, ar c'hantolor, an aoterioù, traoù ar santual evit ober ar servij, ar ouel ha kement a zo talvoudus dezhi. 
NUM.3.32	Eleazar, mab an aberzhour Aaron, a voe penn pennoù al Levited; lakaet eo bet war ar re a voe roet dezho karg ar santual. 
NUM.3.33	Diouzh Merari e tiskenn tiegezh ar Vahlited ha tiegezh ar Vushited; ar re-se eo tiegezh ar Verarited. 
NUM.3.34	Ar re anezho a voe niveret o kontañ an holl baotred adalek an oad a ur miz hag ouzhpenn; bez' e voent c’hwec'h mil daou c'hant. 
NUM.3.35	Penn ti tadel ar Verarited a oa Zuriel mab Abihail. Kampañ a raent war gostez an tabernakl war-zu an hanternoz. 
NUM.3.36	Ar garg hag an diwall roet da vibien Merari a voe plenk an tabernakl, e varrennoù, e golonennoù hag o sichennoù, e holl draoù ha kement a zo talvoudus dezho, 
NUM.3.37	kolonennoù al leurenn tro-dro, o sichennoù, o feulioù hag o c'herdin. 
NUM.3.38	Ar re a gampe dirak an tabernakl, ouzh ar reter, dirak teltenn an engalv, war-zu ar sav-heol, a oa Moizez, Aaron hag e vibien, a voe roet dezho karg ar santual, karg evit mibien Israel. Mar tosta un diavaeziad, e vo lakaet d'ar marv. 
NUM.3.39	An holl Levited a voe niveret; niveret int bet gant Moizez hag Aaron hervez urzh an 
NUM.3.40	An 
NUM.3.41	Kemer a ri al Levited evidon-me an 
NUM.3.42	Moizez a niveras an holl re gentañ-ganet eus mibien Israel, evel m'en doa gourc'hemennet an 
NUM.3.43	An holl re gentañ-ganet-paotr a voe niveret o kontañ dre o anvioù, adalek an oad a ur miz hag ouzhpenn; bez' e voent daou vil warn-ugent daou c'hant trizek ha tri ugent. 
NUM.3.44	An 
NUM.3.45	Kemer al Levited e-lec'h an holl re gentañ-ganet eus mibien Israel, ha loened al Levited e-lec'h o loened; al Levited a vo din. Me eo an 
NUM.3.46	Evit daspren an daou c'hant trizek ha tri-ugent e-touez ar c'hentañ-ganet eus mibien Israel a zo dreist niver al Levited, 
NUM.3.47	e kemeri pemp sikl (  50 g) dre benn; o c'hemer a ri hervez sikl (  10 g) ar santual; ur sikl a dalvez ugent gera (1 gera   0,5 g). 
NUM.3.48	An arc'hant a roi da Aaron ha d'e vibien evit daspren ar re a zo ouzhpenn. 
NUM.3.49	Moizez a gemeras an arc'hant evit daspren ar re a zo ouzhpenn, en tu all d'ar re zasprenet gant al Levited; 
NUM.3.50	kemer a reas arc'hant ar re gentañ-ganet eus mibien Israel, mil tri c'hant pemp sikl ha tri-ugent, hervez sikl (  10 g) ar santual. 
NUM.3.51	Moizez a roas arc'hant an daspren da Aaron ha d'e vibien, hervez urzh an 
NUM.4.1	An 
NUM.4.2	Gra an niveradeg eus mibien Kehad a-douez mibien Levi, hervez o ziegezhioù, hervez tiez o zadoù, 
NUM.4.3	adalek an oad a dregont vloaz hag ouzhpenn betek an oad a hanter-kant vloaz, an holl re a ya er rumm evit servijañ e teltenn an engalv. 
NUM.4.4	Setu servij mibien Kehad e teltenn an engalv, e sant ar sent. 
NUM.4.5	Pa yelo ar c'hamp kuit, Aaron hag e vibien a zeuio da ziskenn ar ouel-warez, hag e c'holoint ganti arc'h an Testeni; 
NUM.4.6	warni e lakaint ur golo krec'hin a liv hiasint hag ec'h astennint dreist ul liñsel, en he fezh gant limestra, ha neuze e lakaint ar barrennoù. 
NUM.4.7	Astenn a raint ul liñsel limestra war daol ar baraoù a ginnig hag e lakaint warni ar pladoù, an tasoù, al listri hag an hanafoù evit an evadoù-kinnig; ar bara peurbad a vo warni, 
NUM.4.8	hag ec'h astennint war an traoù-se ul liñsel ruz-mouk, e c'holoint anezhi gant ur golo e krec'hin a liv hiasint, ha neuze e lakaint ar barrennoù. 
NUM.4.9	Kemer a raint ul liñsel limestra hag e c'holoint ganti ar c'hantolor, e lampoù, e c'hevelioù, e bodoù-ludu hag e listri-eoul evit ober ar servij, 
NUM.4.10	hag e lakaint anezhañ gant e holl draoù en ur golo krec'hin a liv hiasint, ha neuze e lakaint anezho war ur c'hravazh. 
NUM.4.11	Astenn a raint ul liñsel limestra war an aoter aour hag e c'holoint anezhi gant ur golo krec'hin a liv hiasint, ha neuze e lakaint ar barrennoù. 
NUM.4.12	Kemer a raint holl draoù ar servij a vez implijet er santual hag e lakaint anezho en ul liñsel limestra, e c'holoint anezho gant ur golo krec'hin a liv hiasint, ha neuze e lakaint anezho war ur c'hravazh. 
NUM.4.13	Lemel a raint al ludu eus an aoter hag ec'h astennint warni ul liñsel tane; 
NUM.4.14	warni e lakaint an holl draoù implijet en he servij, ar podoù-glaou-bev, ar fourchetezioù, ar palioù, an hanafoù, holl draoù an aoter, ec'h astennint dreist ur golo krec'hin a liv hiasint, ha neuze e lakaint ar barrennoù. 
NUM.4.15	Goude m'o devo echuet Aaron hag e vibien da c’holeiñ ar santual ha traoù ar santual, pa'z aio ar c'hamp kuit, mibien Kehad a zeuio evit o dougen. Met ne stokint ket ouzh an traoù santel gant aon na varvfent. Setu karg mibien Kehad e-keñver teltenn an engalv. 
NUM.4.16	Eleazar, mab Aaron an aberzhour, en devo da eveshaat ouzh eoul al lampoù, ouzh an ezañs a c'hwezh-vat, ouzh ar prof peurbad hag ouzh eoul an oleviadur. Eñ en devo da eveshaat ouzh an holl dabernakl hag ouzh an holl bezh a vo e-barzh, ar santual hag e draoù. 
NUM.4.17	An 
NUM.4.18	Na zilamit ket meuriad tiegezhioù ar C'heatited a-douez al Levited. 
NUM.4.19	Kement-mañ a reot evit ma vevint ha na varvint ket pa dostaint ouzh sant ar sent: Ra zeuio Aaron hag e vibien evit lakaat pep hini d'e servij ha d'e garg, 
NUM.4.20	met ne d-aint ket e-barzh da welout pa vo goloet an traoù santel, gant aon na varvfent. 
NUM.4.21	An 
NUM.4.22	Gra an niveradeg eus mibien Gershon, hervez tiez o zadoù, hervez o ziegezhioù, 
NUM.4.23	kont anezho adalek an oad a dregont vloaz hag ouzhpenn betek an oad a hanter-kant vloaz, an holl re a ya er rumm evit servijañ e teltenn an engalv. 
NUM.4.24	Setu servij tiegezhioù ar C'hershonited, o servij hag o c'harg. 
NUM.4.25	Dougen a raint pallennoù an tabernakl ha teltenn an engalv, he golo hag ar golo krec'hin a liv hiasint a vez lakaet dreist, ar rideoz evit digor teltenn an engalv, 
NUM.4.26	lienoù al leurenn, ar rideoz evit dor al leurenn en-dro d'an tabernakl ha d'an aoter, ar c'herdin hag an holl draoù a vez implijet. Ober a raint ar servij a sell outo. 
NUM.4.27	Dindan urzhioù Aaron hag e vibien e vo graet ar servij gant mibien Gershon, e kement ha ma tleint dougen hag e kement ha ma tleint ober; roet e vo dezho ar garg eus kement o devo da zougen. 
NUM.4.28	Setu servij tiegezhioù mibien Gershon e teltenn an engalv; o labour a vo dindan urzh Itamar, mab an aberzhour Aaron. 
NUM.4.29	Niveriñ a ri mibien Merari, hervez o ziegezhioù, hervez tiez o zadoù, 
NUM.4.30	kont anezho adalek an oad a dregont vloaz hag ouzhpenn betek an oad a hanter-kant vloaz, an holl re a ya er rumm evit servijañ e teltenn an engalv. 
NUM.4.31	Setu ar servij fiziet enno ha kement o devo da zougen evit o servij e teltenn an engalv: plenk an tabernakl, e varrennoù, e golonennoù, e sichennoù, 
NUM.4.32	kolonennoù al leurenn tro-dro, o sichennoù, o feulioù, o c'herdin hag an holl draoù a vez implijet; hag e niverot dre o anvioù an holl draoù bet roet ar c'harg dezho hag o devo da zougen. 
NUM.4.33	Setu servij tiegezhioù mibien Merari e teltenn an engalv, o holl servij dindan urzh Itamar, mab an aberzhour Aaron. 
NUM.4.34	Moizez, Aaron ha priñsed ar vodadenn a niveras mibien Kehad, hervez o ziegezhioù, hervez tiez o zadoù, 
NUM.4.35	adalek an oad a dregont vloaz hag ouzhpenn betek an oad a hanter-kant vloaz, an holl re a ya er rumm evit servijañ e teltenn an engalv. 
NUM.4.36	Ar re niveret hervez o ziegezhioù a voe daou vil seizh kant hag hanter-kant. 
NUM.4.37	Setu ar re niveret eus tiegezhioù ar Gehatited, an holl re a servij e teltenn an engalv, niveret gant Moizez hag Aaron evel m'en doa gourc'hemennet an 
NUM.4.38	Ar re niveret eus mibien Gershon, hervez o ziegezhioù, hervez tiez o zadoù, 
NUM.4.39	adalek an oad a dregont vloaz hag ouzhpenn betek an oad a hanter-kant vloaz, an holl re a ya er rumm evit servijañ e teltenn an engalv, 
NUM.4.40	ar re niveret, hervez o ziegezhioù, hervez tiez o zadoù, a voe daou vil c'hwec'h kant tregont. 
NUM.4.41	Setu ar re niveret eus tiegezhioù mibien Gershon, an holl re a servij e teltenn an engalv, niveret gant Moizez hag Aaron evel m'en doa gourc'hemennet an 
NUM.4.42	Ar re niveret eus tiegezhioù mibien Merari, hervez o ziegezhioù, hervez tiez o zadoù, 
NUM.4.43	adalek an oad a dregont vloaz hag ouzhpenn betek an oad a hanter-kant vloaz, an holl re a ya er rumm evit servijout e teltenn an engalv, 
NUM.4.44	ar re niveret, hervez o ziegezhioù, a voe tri mil daou c'hant. 
NUM.4.45	Setu ar re niveret eus tiegezhioù mibien Merari, niveret gant Moizez hag Aaron evel m'en doa gourc'hemennet an 
NUM.4.46	Ar re niveret eus al Levited gant Moizez, Aaron ha priñsed ar vodadenn, hervez o ziegezhioù, hervez tiez o zadoù, 
NUM.4.47	adalek an oad a dregont vloaz hag ouzhpenn betek an oad a hanter-kant vloaz, an holl re a ya er rumm evit servijañ hag evit dougen e teltenn an engalv, 
NUM.4.48	ar re niveret a voe eizh mil pemp kant ha pevar-ugent. 
NUM.4.49	Niveret int bet hervez an urzh en doa roet an 
NUM.5.1	An 
NUM.5.2	Gourc'hemenn da vibien Israel kas kuit eus ar c'hamp kement hini lovr, kement hini en deus ur berad ha kement hini dic'hlanaet dre ur marv. 
NUM.5.3	O c'has a reot kuit, gwaz pe gwreg, o c'has a reot er-maez eus ar c'hamp, evit na saotrint ket ar c'hamp m'emaon o chom ennañ. 
NUM.5.4	Mibien Israel a reas evel-se hag e kasjont anezho er-maez eus ar c'hamp, evel m'en doa gourc'hemennet an 
NUM.5.5	An 
NUM.5.6	Komz da vibien Israel: Pa o devo graet ur gwaz pe ur wreg ur pec'hed bennak evel ar re a reer e-keñver an dud, o tismegañsiñ an 
NUM.5.7	ec'h anzavo ar pec'hed en devo graet, e tic'haouo an dismegañs en ur lakaat ouzhpenn ar bempvedenn, hag e roio anezhañ d'an hini eo en em lakaet kablus en e geñver. 
NUM.5.8	Ma n'eus den ebet evit dic'haouiñ an dismegañs en e geñver, dic'haouet e vo an dismegañs e-keñver an 
NUM.5.9	Pep prof savet eus an holl draoù santelaet a ginnigo mibien Israel d'an aberzhour a vo dezhañ. 
NUM.5.10	An traoù santelaet a ginnigo pep hini, ar pezh a roio pep hini d'an aberzhour, a vo dezhañ. 
NUM.5.11	An 
NUM.5.12	Komz da vibien Israel ha lavar: Mar d-eo distroet gwreg unan bennak diouzh he fried ha mar gra un dismegañs en e geñver, 
NUM.5.13	mar en deus bet ur gwaz darempred reizhel ganti ha ma vefe an dra kuzhet da zaoulagad he fried, mar d-eo en em saotret e kuzh, hep test en hec'h enep hag hep bezañ souprenet, 
NUM.5.14	ha mar krog ennañ ur spered a warizi ha ma en defe oaz eus e wreg a zo en em saotret, pe mar krog ennañ ur spered a warizi ha ma en defe oaz eus e wreg ha n'eo ket en em saotret, 
NUM.5.15	an den-se a zegaso e wreg dirak an aberzhour hag a zezougo eviti e brof, un dekvedenn efa (1/10 efa   3 l) bleud heiz; ne skuilho ket warnañ eoul, ne lakaio ket ezañs ennañ, rak ur prof a warizi eo, ur prof-eñvor evit kounaat un direizhder. 
NUM.5.16	An aberzhour a lakaio anezhi da dostaat ha d'en em zerc'hel dirak an 
NUM.5.17	An aberzhour a gemero dour santel en ul lestr-pri; an aberzhour a gemero poultr diwar leur an tabernakl hag en lakaio en dour. 
NUM.5.18	An aberzhour a lakaio ar wreg d'en em zerc'hel dirak an 
NUM.5.19	An aberzhour a raio d'ar wreg touiñ, hag e lavaro dezhi: Ma n'en deus kousket den ganit, ma n'out ket distroet diouzh da ozhac'h hag en em saotret, na'z pez droug ebet eus an dour c'hwerv-se a zoug ar vallozh. 
NUM.5.20	Met mar d-out distroet diouzh da ozhac'h hag out en em saotret, ha mar en deus kousket ganit un den estreget da ozhac'h, 
NUM.5.21	neuze an aberzhour a raio d'ar wreg touiñ gant ul le a vallozh, hag an aberzhour a lavaro dezhi: Ra daolo an 
NUM.5.22	hag an dour-se a zoug ar vallozh a yelo ez pouzelloù evit lakaat da gof da goeñviñ ha da vorzhed da vreinañ. Hag ar wreg a lavaro: Amen! Amen! 
NUM.5.23	An aberzhour a skrivo ar mallozhioù-mañ en ul levr, hag e tiverko anezho en dour c'hwerv. 
NUM.5.24	Hag e lakaio ar wreg da evañ an dour c'hwerv a zoug ar vallozh, hag an dour a zoug ar vallozh a yelo enni hag a vo c'hwerv dezhi. 
NUM.5.25	An aberzhour a gemero eus dorn ar wreg ar prof a warizi a hejo evel ur prof dirak an 
NUM.5.26	An aberzhour a gemero un dornad eus ar prof, an eñvor a lakaio da vogediñ war an aoter. Ha goude e raio d'ar wreg evañ an dour. 
NUM.5.27	P'en devo graet dezhi evañ an dour, mar d-eo gwir eo en em saotret hag he deus graet un dismegañs e-keñver hec'h ozhac'h, an dour a zoug ar vallozh a yelo enni hag a vo c'hwerv dezhi, he c'hof a goeñvo, he morzhed a vreino, hag ar wreg a vo ur mallozh e-touez he fobl. 
NUM.5.28	Met ma n'eo ket ar wreg en em saotret ha mar d-eo glan, n'he devo droug ebet ha e c'hano bugale. 
NUM.5.29	Setu al lezenn diwar-benn ar warizi, p'he devo distroet ur wreg diouzh hec'h ozhac'h hag en em saotret, 
NUM.5.30	pe pa grog en hec'h ozhac'h ur spered a warizi ha ma en deus hemañ oaz eus e wreg; degas a raio ar wreg dirak an 
NUM.5.31	An ozhac'h a vo kuit a zireizhder, met ar wreg a zougo he direizhder.
NUM.6.1	An 
NUM.6.2	Komz da vibien Israel ha lavar: Pa vo ur paotr pe ur wreg en em lakaet a-du d'ober ur gouestl a Nazeread evit en em ouestlañ d'an 
NUM.6.3	ne evo na gwin nag evaj mezvus, ne evo na gwinegr a win na gwinegr a evaj mezvus, ne evo ket likor a rezin ha ne zebro na rezin fresk na rezin sec'h. 
NUM.6.4	E-pad holl amzer e engouestl, ne zebro netra graet diwar ar c'hef gwini, adalek ar splus betek ar c'hroc'hen. 
NUM.6.5	E-pad holl amzer e le a engouestl, an aotenn ne dremeno ket war e benn, santel e vo betek ma vo peurechu e zeizioù da vezañ engouestlet d'an 
NUM.6.6	E-pad an holl amzer ma'z eo engouestlet d'an 
NUM.6.7	n'en em saotro ket evit e dad, nag evit e vamm, nag evit e vreur, nag evit e c'hoar, rak an engouestladur d'e Zoue a zo war e benn. 
NUM.6.8	E-pad holl amzer e engouestl, e vo santelaet d'an 
NUM.6.9	Mar deu unan bennak da vervel a-daol-trumm en e gichen ha da saotrañ penn e engouestl, e touzo e benn da zeiz e c'hlanidigezh, e touzo anezhañ d'ar seizhvet deiz. 
NUM.6.10	D'an eizhvet deiz e tegaso div durzhunell pe div goulm yaouank d'an aberzhour ouzh digor teltenn an engalv. 
NUM.6.11	An aberzhour a ginnigo unan evel aberzh-dic'haouiñ hag eben evel loskaberzh, hag e raio dic'haou evitañ eus ar pec'hed en deus graet diwar-benn an hini marv. Santelaat a raio e benn en deiz-se, 
NUM.6.12	hag e ouestlo a-nevez d'an 
NUM.6.13	Setu lezenn an Nazeread pa vo deizioù e engouestl leuniet: degaset e vo ouzh digor teltenn an engalv, 
NUM.6.14	e kinnigo e brof d'an 
NUM.6.15	ur banerad bara hep goell, gwestell flour bleud mezet gant eoul, ha bignez hep goell strinket gant eoul, gant o donezon hag o evadkinnig. 
NUM.6.16	An aberzhour a lakaio anezho dirak an 
NUM.6.17	kinnig a raio an tourz evel aberzh a drugarekadennoù d'an 
NUM.6.18	An Nazeread a douzo, ouzh digor teltenn an engalv, penn e engouestl, hag e kemero blev penn e engouestl hag o lakaio war an tan a zo dindan an aberzh a drugarekadennoù. 
NUM.6.19	An aberzhour a gemero skoaz poazhet an tourz, ur wastell hep goell eus ar baner, ur vignezenn hep goell, hag o lakaio e daouarn an Nazaread, goude m'en devo touzet penn e engouestl. 
NUM.6.20	An aberzhour a hejo anezho evel ur prof dirak an 
NUM.6.21	Setu lezenn an Nazeread en deus graet ur gouestl, hag e brof d'an 
NUM.6.22	An 
NUM.6.23	Komz da Aaron ha d'e vibien o lavarout: Evel-se e vennigot mibien Israel, o lavarout dezho: 
NUM.6.24	Ra vennigo ac'hanout an 
NUM.6.25	Ra lakaio an 
NUM.6.26	Ra droio an 
NUM.6.27	Lakaat a raint va anv war vibien Israel ha me o bennigo.
NUM.7.1	D'an deiz m'en doe echuet Moizez da sevel an tabernakl, ec'h olevas hag e santelaas anezhañ gant e holl draoù, hag ec'h olevas hag e santelaas an aoter gant hec'h holl draoù. 
NUM.7.2	Priñsed Israel, pennoù tiez o zadoù, priñsed ar meuriadoù, ar re o doa pennrenet an niveradeg, a reas o frof. 
NUM.7.3	Degas a rejont o frof dirak an 
NUM.7.4	An 
NUM.7.5	Kemer diganto an traoù-se, hag e vint implijet e servij teltenn an engalv; ro anezho d'al Levited, da bep hini hervez e garg. 
NUM.7.6	Moizez a gemeras ar c'hirri hag an ejened, hag o roas d'al Levited. 
NUM.7.7	Reiñ a reas da vibien Gershon daou garr ha pevar ejen, hervez o c'harg. 
NUM.7.8	Reiñ a reas da vibien Merari pevar c'harr hag eizh ejen, hervez o c'harg dindan urzh Itamar, mab an aberzhour Aaron. 
NUM.7.9	Met ne roas ket da vibien Kehad rak e oant karget eus servij an traoù santel, a zougont war o divskoaz. 
NUM.7.10	Ar briñsed a reas o frof evit dedi an aoter e deiz ma voe olevet; ar briñsed a ginnigas o frof dirak an aoter. 
NUM.7.11	An 
NUM.7.12	An hini a ginnigas e brof d'an deiz kentañ a voe Nahashon mab Aminadab, eus meuriad Juda. 
NUM.7.13	E brof a voe: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.14	un hanaf aour a zek sikl (  100 g), leun a c'hwezh-vat, 
NUM.7.15	ur c'hole yaouank, un tourz, un oan eus ur bloaz, evit al loskaberzh, 
NUM.7.16	ur bouc'h evit an aberzh-dic'haouiñ, 
NUM.7.17	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Nahashon mab Aminadab. 
NUM.7.18	D'an eil deiz, Netaneel mab Zuar, priñs Isakar, a ginnigas e brof. 
NUM.7.19	Ar prof a reas a voe: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.20	un hanaf aour a zek sikl (  100 g), leun a c'hwezh-vat, 
NUM.7.21	ur c'hole yaouank, un tourz, un oan eus ur bloaz, evit al loskaberzh, 
NUM.7.22	ur bouc'h evit an aberzh-dic'haouiñ, 
NUM.7.23	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Netaneel mab Zuar. 
NUM.7.24	D'an trede deiz, Eliab mab Helon, priñs mibien Zabulon, 
NUM.7.25	a brofas: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.26	un hanaf aour a zek sikl (  100 g), leun a c'hwezh-vat, 
NUM.7.27	ur c'hole yaouank, un tourz, un oan eus ur bloaz, evit al loskaberzh, 
NUM.7.28	ur bouc'h evit an aberzh-dic'haouiñ, 
NUM.7.29	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Eliab mab Helon. 
NUM.7.30	D'ar pevare deiz, Elizur mab Shedeur, priñs mibien Zabulon, 
NUM.7.31	a brofas: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.32	un hanaf aour a zek sikl (  100 g), leun a c'hwezh-vat, 
NUM.7.33	ur c'hole yaouank, un tourz, un oan eus ur bloaz, evit al loskaberzh, 
NUM.7.34	ur bouc'h evit an aberzh-dic'haouiñ, 
NUM.7.35	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Elizur mab Shedeur. 
NUM.7.36	D'ar pempvet deiz, Shelumiel mab Zurishaddai, priñs mibien Simeon, 
NUM.7.37	a brofas: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.38	un hanaf aour a zek sikl (  100 g), leun a c'hwezh-vat, 
NUM.7.39	ur c'hole yaouank, un tourz, un oan eus ur bloaz, evit al loskaberzh, 
NUM.7.40	ur bouc'h evit an aberzh-dic'haouiñ, 
NUM.7.41	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Shelumiel mab Zurishaddai. 
NUM.7.42	D'ar c'hwec'hvet deiz, Eliasaf mab Deuel, priñs mibien Gad, 
NUM.7.43	a brofas: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.44	un hanaf aour a zek sikl (  100 g), leun a c'hwezh-vat, 
NUM.7.45	ur c'hole yaouank, un tourz, un oan eus ur bloaz, evit al loskaberzh, 
NUM.7.46	ur bouc'h evit an aberzh-dic'haouiñ, 
NUM.7.47	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Eliasaf mab Deuel. 
NUM.7.48	D'ar seizhvet deiz, Elishama mab Amihud, priñs mibien Efraim, 
NUM.7.49	a brofas: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.50	un hanaf aour a zek sikl (  100 g), leun a c'hwezh-vat, 
NUM.7.51	ur c'hole yaouank, un tourz, un oan eus ur bloaz, evit al loskaberzh, 
NUM.7.52	ur bouc'h evit an aberzh-dic'haouiñ, 
NUM.7.53	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Elishama mab Amihud. 
NUM.7.54	D'an eizhvet deiz, Gamaliel mab Pedazur, priñs mibien Manase, 
NUM.7.55	a brofas: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.56	un hanaf aour a zek sikl (  100 g), leun a c'hwezh-vat, 
NUM.7.57	ur c'hole yaouank, un tourz, un oan eus ur bloaz, evit al loskaberzh, 
NUM.7.58	ur bouc'h evit an aberzh-dic'haouiñ, 
NUM.7.59	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Gamaliel mab Pedazur. 
NUM.7.60	D'an navet deiz, Abidan mab Gideoni, priñs mibien Benjamin, 
NUM.7.61	a brofas: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.62	un hanaf aour a zek sikl (  100 g), leun a c'hwezh-vat, 
NUM.7.63	ur c'hole yaouank, un tourz, un oan eus ur bloaz, evit al loskaberzh, 
NUM.7.64	ur bouc'h evit an aberzh-dic'haouiñ, 
NUM.7.65	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Abidan mab Gideoni. 
NUM.7.66	D'an dekvet deiz, Ahiezer mab Amishaddai, priñs mibien Dan, 
NUM.7.67	a brofas: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.68	un hanaf aour a zek sikl (  100 g), leun a c'hwezh-vat, 
NUM.7.69	ur c'hole yaouank, un tourz, un oan eus ur bloaz, evit al loskaberzh, 
NUM.7.70	ur bouc'h evit an aberzh-dic'haouiñ, 
NUM.7.71	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Ahiezer mab Amishaddai. 
NUM.7.72	D'an unnekvet deiz, Pagiel mab Okran, priñs mibien Aser, 
NUM.7.73	a brofas: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.74	un hanaf aour a zek sikl (  100 g), leun a c'hwezh-vat, 
NUM.7.75	ur c'hole yaouank, un tourz, un oan eus ur bloaz, evit al loskaberzh, 
NUM.7.76	ur bouc'h evit an aberzh-dic'haouiñ, 
NUM.7.77	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Pagiel mab Okran. 
NUM.7.78	D'an daouzekvet deiz, Ahira mab Enan, priñs mibien Neftali, 
NUM.7.79	a brofas: ur plad arc'hant a bouez kant ha tregont sikl (  1,3 kg), ul lestr arc'hant a zek sikl ha tri-ugent (  700 g), hervez sikl (  10 g) ar santual, o-daou leun a flour bleud mezet gant eoul, evit an donezon, 
NUM.7.80	un hanaf aour a zek sikl (  100 g), leun a c'hwezh-vat, 
NUM.7.81	ur c'hole yaouank, un tourz, un oan eus ur bloaz, evit al loskaberzh, 
NUM.7.82	ur bouc'h evit an aberzh-dic'haouiñ, 
NUM.7.83	hag evit an aberzh a drugarekadennoù, daou ejen, pemp tourz, pemp bouc'h, pemp oan eus ur bloaz. Hennezh e voe prof Ahira mab Enan. 
NUM.7.84	Setu aze ar pezh a zo bet digant priñsed Israel evit dedi an aoter e deiz ma voe olevet. Daouzek plad arc'hant, daouzek lestr arc'hant, daouzek hanaf aour, 
NUM.7.85	pep plad arc'hant a oa a gant ha tregont sikl (  1,3 kg) ha pep lestr a zek sikl ha tri-ugent (  700 g); holl arc'hant an traoù-mañ a oa a zaou vil pevar c'hant sikl (  24 kg), hervez sikl (  10 g) ar santual. 
NUM.7.86	Daouzek hanaf aour leun a c'hwezh-vat, pep hini a oa a zek sikl (  100 g), hervez sikl (  10 g) ar santual; holl aour an hanafoù a oa a gant ugent sikl (  1,2 kg). 
NUM.7.87	An holl loened evit al loskaberzh a oa: daouzek kole, daouzek tourz, daouzek oan eus ur bloaz, gant an donezonoù. Evit an aberzh-dic'haouiñ, daouzek bouc'h. 
NUM.7.88	An holl loened evit an aberzh a drugarekadennoù a oa: pevar ejen warn-ugent, tri-ugent tourz, tri-ugent bouc'h, tri-ugent oan eus ur bloaz. Setu ar pezh a zo bet evit dedi an aoter goude ma voe olevet. 
NUM.7.89	Pa'z ae Moizez e-barzh teltenn an engalv evit komz, e kleve ur vouezh o komz outañ dreist al lec'h-a-drugarez a oa war arc'h an Testeni, a-douez an daou cherubin. Hag e komze gantañ.
NUM.8.1	An 
NUM.8.2	Komz da Aaron ha lavar: Pa enaoui al lampoù, ar seizh lampoù a sklêrijenno dirak ar c'hantolor. 
NUM.8.3	Aaron a reas evel-se, enaouiñ a reas al lampoù tuet dirak ar c'hantolor, evel m'en doa gourc'hemennet an 
NUM.8.4	Setu penaos e oa graet ar c'hantolor: en aour e oa, graet gant ar morzhol, betek e droad, betek e vleunioù, e oa graet gant ar morzhol; graet e voe ar c'hantolor hervez ar skouer en doa diskouezet an 
NUM.8.5	An 
NUM.8.6	Kemer al Levited a-douez mibien Israel ha glana anezho. 
NUM.8.7	Evel-henn e ri dezho evit o glanaat: gra warno sparfadur an dour-dic'haouiñ, hag e raint d'an aotenn tremen war o c'horf, e kwalc'hint o dilhad hag en em c'hlanaint. 
NUM.8.8	Kemer a raint ur c'hole yaouank gant an donezon a flour bleud mezet gant eoul, hag e kemeri un eil kole yaouank evit an aberzh-dic'haouiñ. 
NUM.8.9	Te a lakaio al Levited da dostaat dirak teltenn an engalv, hag e tastumi holl vodadenn mibien Israel. 
NUM.8.10	Lakaat a ri al Levited da dostaat dirak an 
NUM.8.11	Aaron a lakaio al Levited da dreiñ tu-pe-du dirak an 
NUM.8.12	Al Levited a lakaio o daouarn war benn ar c'holeoù, hag e kinnigi unan evel aberzh-dic'haouiñ hag egile evel loskaberzh, evit ober dic'haou evit al Levited. 
NUM.8.13	Lakaat a ri al Levited d'en em zerc'hel dirak Aaron ha dirak e vibien, hag e lakai anezho da dreiñ tu-pe-du evel ur prof d'an 
NUM.8.14	Lakaat a ri al Levited a-du a-douez mibien Israel, hag al Levited a vo din. 
NUM.8.15	Goude-se e teuio al Levited d'ober servij teltenn an engalv. O glanaat a ri eta hag e lakai anezho da dreiñ tu-pe-du evel ur prof. 
NUM.8.16	Rak holl int roet din a-douez mibien Israel, o c'hemeret em eus evidon e-lec'h ar re o deus digoret ar mammog, ar re gentañ-ganet eus mibien Israel. 
NUM.8.17	Pep kentañ-ganet eus mibien Israel a zo din, den ha loen. D'an deiz em eus skoet pep kentañ-ganet e bro Ejipt, em eus santelaet anezho. 
NUM.8.18	Kemeret em eus al Levited e-lec'h an holl gentañ-ganet eus mibien Israel. 
NUM.8.19	Roet em eus al Levited da Aaron ha d'e vibien, evel ur roadenn a-douez mibien Israel, evit ober servij mibien Israel e teltenn an engalv hag evit ober dic'haou evit mibien Israel, ma ne vo gouli ebet e-touez mibien Israel pa dostaint ouzh ar santual. 
NUM.8.20	Moizez, Aaron hag holl vodadenn mibien Israel a reas e-keñver al Levited hervez kement en doa gourc'hemennet an 
NUM.8.21	Al Levited en em c'hlanaas hag a walc'has o dilhad; Aaron a lakaas anezho da dreiñ tu-pe-du evel ur prof dirak an 
NUM.8.22	Goude-se e teuas al Levited d'ober ar servij e teltenn an engalv dirak Aaron ha dirak e vibien, hervez kement en doa gourc'hemennet an 
NUM.8.23	An 
NUM.8.24	Diwar-benn al Levited, adalek an oad a bemp bloaz warn-ugent hag ouzhpenn, pep hini a zeuio d'ober ar servij e teltenn an engalv. 
NUM.8.25	Adalek an oad a hanter-kant vloaz, e yelo er-maez eus ar servij, ha ne servijo ken, 
NUM.8.26	met e sikouro e vreudeur e teltenn an engalv, o tiwall ar pezh a vo fiziet enno, met ne raio ken ar servij. Evel-se e ri diwar-benn al Levited, e-keñver o c'harg.
NUM.9.1	An 
NUM.9.2	Ra lido mibien Israel ar Pask en e amzer. 
NUM.9.3	D'ar pevarzekvet deiz eus ar miz-se, etre an daou abardaez, e lidot anezhañ d'an amzer dereat; e lidañ a reot hervez e holl reolennoù hag e holl lezennoù. 
NUM.9.4	Moizez a gomzas da vibien Israel evit ma lidint ar Pask. 
NUM.9.5	Hag e lidjont ar Pask er miz kentañ, d'ar pevarzekvet deiz eus ar miz, etre an daou abardaez, e lec'h distro Sinai. Mibien Israel a reas evel m'en doa gourc'hemennet an 
NUM.9.6	Bez' e voe tud na c'hellent ket lidañ ar Pask en deiz-se, o vezañ dic'hlan abalamour d'un den marv. Dont a rejont da gavout Moizez hag Aaron en deiz-se, 
NUM.9.7	hag e lavarjont: Dic'hlan omp abalamour d'un den marv, perak e vimp dioueret eus kinnig ar prof d'an 
NUM.9.8	Moizez a lavaras: Gortozit hag e selaouin ar pezh a lavaro an 
NUM.9.9	An 
NUM.9.10	Komz da vibien Israel ha lavar: Mar d-eo unan bennak ac'hanoc'h pe eus ho lignez dic'hlan abalamour d'un den marv, pe en beaj pell, e lido ar Pask d'an 
NUM.9.11	d'an eil miz, d'ar pevarzekvet deiz, etre an daou abardaez, e tebrint anezhañ gant bara hep goell ha louzoù c'hwerv, 
NUM.9.12	ne lezint mann dioutañ betek ar beure ha ne dorrint askorn ebet dezhañ; e lidañ a raint hervez holl reolennoù ar Pask. 
NUM.9.13	Diwar-benn an den glan ha n'emañ ket en beaj, mar dremen hep lidañ ar Pask, lamet e vo eus e bobl rak n'en deus ket kinniget ar prof d'an 
NUM.9.14	Mar lid ar Pask d'an 
NUM.9.15	D'an deiz ma voe savet an tabernakl, ar goabrenn a c'holoas an tabernakl, teltenn an Testeni; d'abardaez e voe war an tabernakl evel un neuz a dan, betek ar beure. 
NUM.9.16	Evel-se e veze dalc'hmat: ar goabrenn a c'holoe anezhañ, hag e oa en noz un neuz a dan. 
NUM.9.17	Pa save ar goabrenn a-ziwar an deltenn, mibien Israel a yae kuit; e-lec'h ma chome ar goabrenn, eno e kampe mibien Israel. 
NUM.9.18	Mibien Israel a yae kuit war c'hourc'hemenn an 
NUM.9.19	Pa chome ar goabrenn kalz deizioù war an tabernakl, mibien Israel a vire urzh an 
NUM.9.20	Pa veze ar goabrenn nebeut deizioù war an tabernakl, war c'hourc'hemenn an 
NUM.9.21	Pa veze eno ar goabrenn adalek an abardaez betek ar beure hag e save ar goabrenn diouzh ar beure, ez aent kuit; deiz pe noz, pa save ar goabrenn, ez aent kuit. 
NUM.9.22	Pe daou zevezh pe ur miz pe ur bloaz, e-keit ha ma chome difiñv ar goabrenn war an tabernakl, mibien Israel a gampe ha n'aent ket kuit; pa save, ez aent kuit. 
NUM.9.23	War c'hourc'hemenn an 
NUM.10.1	An 
NUM.10.2	Gra dit div drompilh arc'hant. O ober a ri gant ar morzhol, hag e servijont dit evit dastum ar vodadenn hag evit dilec'hiañ ar c'hampoù. 
NUM.10.3	Pa vo sonet ganto, an holl vodadenn a zeuio da'z kavout ouzh digor teltenn an engalv. 
NUM.10.4	Pa vo sonet gant unan hepken, ar briñsed, pennoù milieroù Israel, a zeuio da'z kavout. 
NUM.10.5	Pa vo sonet a-strak, ar re a gamp er sav-heol a yelo kuit. 
NUM.10.6	Pa vo sonet a-strak un eil gwech, ar re a gamp er c'hreisteiz a yelo kuit; sonet e vo a-strak evit o dilec'h. 
NUM.10.7	Sonet e vo evit dastum ar vodadenn, met ne vo ket a-strak. 
NUM.10.8	Mibien Aaron, an aberzhourien, a sono an trompilhoù. Ur reolenn beurbadus e vo a rummadoù da rummadoù. 
NUM.10.9	Pa'z eot d'ar brezel en ho pro a-enep an enebourien a stourmo ouzhoc'h, e sonot a-strak an trompilhoù hag e vo soñj ac'hanoc'h dirak an 
NUM.10.10	En ho tevezhioù a levenez, en ho kouelioù, e penn-kentañ ho mizioù, e sonot gant an trompilhoù war ho loskaberzhoù ha war hoc'h aberzhoù a drugarekadennoù, hag e lakaint ac'hanoc'h da vezañ eñvoret en ho Toue. Me eo an 
NUM.10.11	D'an eil bloaz, d'an eil miz, d'an ugentvet deiz eus ar miz, ar goabrenn a savas a-ziwar tabernakl an Testeni. 
NUM.10.12	Mibien Israel a yeas kuit eus distro Sinai evit o c'herzhadeg. Ar c'hoabrenn a chomas a-sav e distro Paran. 
NUM.10.13	Mont a rejont evit ar wech kentañ war c'hourc'hemenn an 
NUM.10.14	Banniel kamp mibien Juda a yeas kuit da gentañ gant e strolladoù. Nahashon mab Aminadab a rene strollad Juda, 
NUM.10.15	Netaneel mab Zuar a rene strollad meuriad mibien Isakar, 
NUM.10.16	Eliab mab Helon a rene strollad meuriad mibien Zabulon. 
NUM.10.17	An tabernakl a voe disavet, ha mibien Gershon ha mibien Merari a yeas kuit en ur zougen an tabernakl. 
NUM.10.18	Banniel kamp mibien Ruben a yeas kuit gant e strolladoù. Elizur mab Shedeur a rene strollad Ruben, 
NUM.10.19	Shelumiel mab Zurishaddai a rene strollad meuriad mibien Simeon, 
NUM.10.20	Eliasaf mab Deuel a rene strollad meuriad mibien Gad. 
NUM.10.21	Ar Gehatited a yeas kuit en ur zougen ar santual, hag e voe savet an tabernakl ouzh o gortoz. 
NUM.10.22	Banniel kamp mibien Efraim a yeas kuit gant e strolladoù. Elishama mab Amihud a rene strollad Efraim, 
NUM.10.23	Gamaliel mab Pedazur a rene strollad meuriad mibien Manase, 
NUM.10.24	Abidan mab Gideoni a rene strollad meuriad mibien Benjamin. 
NUM.10.25	Banniel kamp mibien Dan a yeas kuit gant e strolladoù; gward-adreñv an holl gampoù e oa. Ahiezer mab Amishaddai a rene strollad Dan, 
NUM.10.26	Pagiel mab Okran a rene strollad meuriad mibien Aser, 
NUM.10.27	Ahira mab Enan a rene strollad meuriad mibien Neftali. 
NUM.10.28	Evel-se e voe kerzhadeg mibien Israel hervez o strolladoù, pa'z ejont kuit. 
NUM.10.29	Moizez a lavaras da Hobab mab Reuel ar Madianad, tad-kaer Moizez: Mont a reomp d'al lec'h m'en deus lavaret an 
NUM.10.30	Eñ a respontas: Ne d-in ket, met mont a rin da'm bro, d'al lec'h on bet ganet ennañ. 
NUM.10.31	Moizez a lavaras: Na lez ket ac'hanomp rak ec'h anavezez al lec'hioù ma c'hellomp kampañ enno en distro, bez' e vi evel daoulagad deomp. 
NUM.10.32	Mar deuez ganeomp, ar mad a dle an 
NUM.10.33	Mont a rejont kuit eus menez an 
NUM.10.34	Koabrenn an 
NUM.10.35	Pa'z ae an arc'h kuit, Moizez a lavare: Sav, 
NUM.10.36	Ha pa chome a-sav, e lavare: Distro, 
NUM.11.1	Ar bobl a c'hrozmolas da zivskouarn an 
NUM.11.2	Ar bobl a grias da Voizez, Moizez a bedas a 
NUM.11.3	Galvet e voe anv al lec'h-mañ Tabeera 
NUM.11.4	An dastumad kemmesket e-touez mibien Israel en em roas d'an droukc'hoant, ha mibien Israel zoken en em lakaas a-nevez da ouelañ, hag e lavarjont: Piv a roio deomp kig da zebriñ? 
NUM.11.5	Soñj a zeu deomp eus ar pesked a zebremp en Ejipt evit netra, ar c'hokombrez, an avaloù-sukrin, ar pour, an ognon hag ar c'hignen. 
NUM.11.6	Bremañ hon ene a zo disec'h, n'eus netra ken! Hon daoulagad ne welont nemet ar mann. 
NUM.11.7	Ar mann a oa evel had koriandrez, e liv evel liv ar bdelliom. 
NUM.11.8	Ar bobl en em stlabeze evit e zastum, hag e pile anezhañ gant mein-milin pe en frike en ur mortez, hag en poazhe en ur chaodouron evit ober gwestell gantañ; e vlaz a oa heñvel ouzh hini eoul fresk. 
NUM.11.9	Pa gouezhe ar c'hlizhenn d'an noz war ar c'hamp, ar mann a gouezhe warnañ. 
NUM.11.10	Moizez a glevas ar bobl o ouelañ, pep hini en e diegezh, ouzh digor e deltenn; fulor an 
NUM.11.11	ha Moizez a lavaras d'an 
NUM.11.12	Ha me eo em eus koñsevet an holl bobl-mañ? Hag em eus krouet anezho, ma lavarez din: Doug anezho en da vruched, evel ma toug ar mager ar poupig a zen, betek ar vro ac'h eus touet reiñ d'o zadoù? 
NUM.11.13	A-belec'h em bo kig da reiñ d'an holl bobl-mañ? Rak gouelañ a reont dirazon o lavarout: Ro deomp kig da zebriñ! 
NUM.11.14	Ne c'hellan ket, me va-unan, dougen ar bobl-mañ, rak re bouezus eo evidon. 
NUM.11.15	Mar rez evel-se em c'heñver, lazh ac'hanon me az ped, mar em eus kavet trugarez dirak da zaoulagad, ha ne welin ket va gwalleur. 
NUM.11.16	An 
NUM.11.17	Me a ziskenno hag eno e komzin ouzhit; kemer a rin eus ar spered a zo warnout da lakaat warno, evit ma tougint ganit karg ar bobl ha na zougi ket da-unan anezhi. 
NUM.11.18	Lavarout a ri d'ar bobl: En em santelait a-benn warc'hoazh, hag e tebrot kig, dre ma hoc'h eus gouelet da zivskouarn an 
NUM.11.19	Ne zebrot ket un devezh na daou zevezh na pemp devezh na dek devezh nag ugent devezh, 
NUM.11.20	met e-pad ur miz leun, betek ma teuio er-maez eus ho tivfron ha ma viot stamouzet gantañ, dre ma hoc'h eus disprizet an 
NUM.11.21	Moizez a lavaras: Bez' ez eus c'hwec'h kant mil den war droad er bobl-mañ, emaon en o zouez, hag e lavarez: Me a roio dezho kig hag e tebrint e-pad ur miz leun! 
NUM.11.22	Ha lazhet e vo dezho deñved hag ejened evit m'o devo o gwalc'h? Ha dastumet e vo holl besked ar mor evit m'o devo o gwalc'h? 
NUM.11.23	An 
NUM.11.24	Moizez a yeas er-maez hag a lavaras d'ar bobl komzoù an 
NUM.11.25	An 
NUM.11.26	Chomet e oa daou zen er c'hamp, unan anvet Eldad hag egile Medad, hag ar spered en em lakaas warno; bez' e oant eus ar re a oa merket met ne oant ket aet d'an deltenn, hag e profedjont er c'hamp. 
NUM.11.27	Ur paotr yaouank a redas d'henn kemenn da Voizez hag a lavaras: Profediñ a ra Eldad ha Medad er c'hamp! 
NUM.11.28	Jozue mab Nun, servijer Moizez adalek e yaouankiz, a respontas hag a lavaras: Moizez, va aotrou, difenn outo! 
NUM.11.29	Moizez a lavaras: Hag ez out gwarizius evidon? Ra blijfe gant Doue e vije holl bobl an 
NUM.11.30	Moizez en em dennas d'ar c'hamp gant henaourien Israel. 
NUM.11.31	An 
NUM.11.32	Ar bobl a voe war-sav e-pad an deiz hag e-pad an noz hag e-pad an deiz war-lerc'h, hag e tastumjont koailhed. An hini a zastumas an nebeutañ en doa dek homer (  3000 l). Hag o astennjont evito tro-dro d'ar c'hamp. 
NUM.11.33	Ar c'hig a oa c'hoazh etre o dent ha ne oa ket c’hoazh debret, ma teuas fulor an 
NUM.11.34	Galvet e voe al lec'h-se Kibrod-Hataava 
NUM.11.35	Mont a reas kuit ar bobl eus Kibrod-Hataava da Hazerod, hag e chomas en Hazerod.
NUM.12.1	Mari hag Aaron a gomzas a-enep Moizez diwar-benn ar wreg etiopiat en doa kemeret, rak kemeret en doa ur wreg etiopiat. 
NUM.12.2	Lavarout a rejont: An 
NUM.12.3	Moizez a oa un den habask-meurbet, muioc'h eget hini ebet eus ar re a oa war an douar. 
NUM.12.4	An 
NUM.12.5	An 
NUM.12.6	Lavarout a reas: Selaouit mat va c'homzoù: Ma ez eus ur profed en ho touez, me an 
NUM.12.7	N'emañ ket evel-se gant va servijer Moizez, feal eo em holl di. 
NUM.12.8	Me a gomz gantañ genoù ouzh genoù en un doare sklaer, neket dre gomzoù kevrinus, skeud an 
NUM.12.9	Fulor an 
NUM.12.10	hag ar goabrenn en em dennas a-ziwar an deltenn. Ha setu, Mari a oa lovr, gwenn evel an erc'h. Aaron en em droas ouzh Mari, ha setu, e oa lovr. 
NUM.12.11	Aaron a lavaras da Voizez: Da bediñ a ran, va aotrou, na laka ket warnomp ar pec'hed hon eus graet gant sotoni, ya pec'het hon eus. 
NUM.12.12	Mar plij, ra ne vo ket evel ur bugel marv, gant ar c'hig hanter-guzumet pa zeu kuit eus mammog e vamm. 
NUM.12.13	Moizez a grias d'an 
NUM.12.14	An 
NUM.12.15	Mari a voe klozet e-pad seizh devezh er-maez eus ar c'hamp, hag ar bobl n'eas ket kuit, ken na voe Mari degemeret ennañ. 
NUM.12.16	Ha goude-se ar bobl a yeas kuit eus Hazerod, hag e kampjont e distro Paran.
NUM.13.1	An 
NUM.13.2	Kas tud evit spiañ bro Ganaan, a roin da vibien Israel. Kas a reot un den dre bep meuriad o zadoù, holl re gentañ eus o zouez. 
NUM.13.3	Moizez o c'hasas eus distro Paran, hervez gourc'hemenn an 
NUM.13.4	Setu o anvioù: Evit meuriad Ruben, Shammua mab Zakkur; 
NUM.13.5	evit meuriad Simeon, Shafad mab Hori; 
NUM.13.6	evit meuriad Juda, Kaleb mab Jefune; 
NUM.13.7	evit meuriad Isakar, Jigal mab Jozef; 
NUM.13.8	evit meuriad Efraim, Hoshea mab Nun; 
NUM.13.9	evit meuriad Benjamin, Palti mab Rafu; 
NUM.13.10	evit meuriad Zabulon, Gaddiel mab Sodi; 
NUM.13.11	evit meuriad Jozef, evit meuriad Manase, Gaddi mab Suzi; 
NUM.13.12	evit meuriad Dan, Amiel mab Gemalli; 
NUM.13.13	evit meuriad Aser, Setur mab Mikael; 
NUM.13.14	evit meuriad Neftali, Nakbi mab Vofsi; 
NUM.13.15	evit meuriad Gad, Geuel mab Maki. 
NUM.13.16	Ar re-se eo anvioù an dud a gasas Moizez da spiañ ar vro. Moizez a c'halvas Hoshea mab Nun: Jozue. 
NUM.13.17	Moizez a gasas anezho evit spiañ bro Ganaan hag a lavaras: Pignit amañ dre ar c'hreisteiz, pignit war ar menez, 
NUM.13.18	ha gwelit ar vro, penaos eo, ar bobl a zo o chom enni, mar d-eo kreñv pe dinerzh, nebeud pe kalz, 
NUM.13.19	penaos eo ar vro emaint o chom enni, mar d-eo mat pe fall, penaos eo ar c'hêrioù emaint o chom enno, mar d-int e teltennoù pe kreñvaet, 
NUM.13.20	penaos eo an douar, mar d-eo druz pe treut, ma ez eus gwez warnañ pe nann. Kemerit kalon ha tapit frouezh ar vro. Neuze e oa amzer ar rezin kentañ. 
NUM.13.21	Pignat a rejont evit spiañ ar vro, adalek distro Zin betek Reob, o vont war-zu Hamad. 
NUM.13.22	Pignat a rejont dre ar c'hreisteiz hag e teujont betek Hebron, e-lec'h ma oa Ahiman, Sheshai ha Talmai, mibien Anak. Hebron a oa bet savet seizh vloaz a-raok Zoan en Ejipt. 
NUM.13.23	Dont a rejont betek gwazh Eshkol hag e troc'hjont eno ur skourr gant ur blokad rezin, hag en dougjont war ur berchenn etre daou zen, kenkoulz ha greunadez ha fiez. 
NUM.13.24	Anvet e voe al lec'h-se gwazh Eshkol 
NUM.13.25	Dont a rejont en-dro a-benn daou-ugent devezh, goude bezañ spiet ar vro. 
NUM.13.26	O vezañ erruet e teujont da gavout Moizez, Aaron hag holl vodadenn mibien Israel e distro Paran, e Kadesh, da rentañ kont dezho kenkoulz ha d'an holl vodadenn, o tiskouez dezho frouezh ar vro. 
NUM.13.27	Ober a rejont o c'hontadenn o lavarout: Aet omp er vro ma ez poa kaset ac'hanomp. E gwirionez eo ur vro a zever gant laezh ha mel ha setu aze eus he frouezh. 
NUM.13.28	Koulskoude ar bobl a chom er vro-se a zo kreñv, ar c'hêrioù a zo mogeriet ha bras-meurbet. Gwelet hon eus eno bugale Anak. 
NUM.13.29	An Amalekited a zo o chom e bro ar c'hreisteiz, an Hitited, ar Jebuziz hag an Amoreaned a zo o chom er menez, ar Gananeiz a zo o chom e-kichen ar mor hag a-hed ar Jordan. 
NUM.13.30	Kaleb a sioulaas ar bobl e-keñver Moizez hag a lavaras: Pignomp, kemeromp ar vro, ni a c'hell trec'hiñ warno! 
NUM.13.31	Met an dud a oa pignet gantañ a lavaras: Ne c'hellimp ket pignat a-enep ar bobl-se rak kreñvoc'h eo egedon. 
NUM.13.32	Hag e rojont un danevell fall da vibien Israel diwar-benn ar vro o doa spiet, o lavarout: Ar vro ma'z omp aet da welout a zo ur vro a lonk hec'h annezidi; ar re holl hon eus gwelet a zo tud mentet kaer, 
NUM.13.33	hag eno hon eus gwelet ar ramzed, mibien Anak, ar ramzed; bez' e oamp dirak hon daoulagad evel skrilhed, hag e oamp ivez d'o daoulagad.
NUM.14.1	An holl vodadenn a savas o mouezhioù hag a laoskas kriadennoù, hag ar bobl a ouelas en noz-se. 
NUM.14.2	Holl vibien Israel a c'hrozmolas a-enep Moizez hag a-enep Aaron, hag an holl vodadenn a lavaras: Perak eta n'omp ket marvet e bro Ejipt, perak eta n'omp ket marvet el lec'h distro-mañ? 
NUM.14.3	Perak en deus renet an 
NUM.14.4	Hag e lavarjont an eil d'egile: Lakaomp unan bennak da benn ha distroomp d'an Ejipt! 
NUM.14.5	Moizez hag Aaron a gouezhas war o dremm dirak holl vodadenn mibien Israel. 
NUM.14.6	Jozue mab Nun ha Kaleb mab Jefune, a-douez ar re o doa spiet ar vro, a rogas o dilhad, 
NUM.14.7	hag e komzjont da holl vodadenn mibien Israel o lavarout: Ar vro ma'z omp tremenet e-barzh evit e spiañ a zo ur vro gwall-vat. 
NUM.14.8	Mar d-eo an 
NUM.14.9	Met n'en em savit ket a-enep an 
NUM.14.10	An holl vodadenn a gomzas d'o meinata, met gloar an 
NUM.14.11	An 
NUM.14.12	Me a skoio anezho gant ar vosenn, hag e tistrujin anezho, met e lakain ac'hanout da zont da vezañ ur bobl brasoc'h ha kreñvoc'h egeto. 
NUM.14.13	Moizez a lavaras d'an 
NUM.14.14	hag e lavarint-se da annezidi ar vro-mañ. Klevet o deus lavarout penaos out, o 
NUM.14.15	Mar lakaez da varv ar bobl-mañ evel un den hepken, ar broadoù hag o deus klevet da vrud a gomzo o lavarout: 
NUM.14.16	Dre ma ne c'helle ket an 
NUM.14.17	Ha bremañ, ra vo diskouezet galloud an 
NUM.14.18	An 
NUM.14.19	Pardon, me az ped, direizhder ar bobl-mañ, hervez braster da drugarez, evel ma ec'h eus pardonet d'ar bobl-mañ adalek an Ejipt betek amañ. 
NUM.14.20	Hag an 
NUM.14.21	met, ken gwir ha ma'z on bev ha ma vo an douar holl leun eus gloar an 
NUM.14.22	an holl dud o deus gwelet va gloar hag ar sinoù am eus graet en Ejipt hag el lec'h distro, hag o deus va zemptet dek gwech, ha n'o deus ket selaouet va mouezh, 
NUM.14.23	ne welint ket ar vro am eus touet reiñ d'o zadoù; an holl re o deus disprizet ac'hanon ne welint ket anezhi. 
NUM.14.24	Va servijer Kaleb a zo bet buhezet gant ur spered all hag en deus heuliet ac'hanon penn-da-benn, me a lakaio anezhañ da vont er vro ma'z eo aet enni, hag e ziskennidi a berc'henno anezhi. 
NUM.14.25	An Amalekited hag ar Gananeiz a zo o chom en draonienn; warc'hoazh, distroit ha kit en distro war-zu ar Mor Ruz. 
NUM.14.26	An 
NUM.14.27	Betek pegoulz e c'houzañvin ar vodadenn fall-mañ, a c'hrozmol a-enep din? Klevet em eus mibien Israel o lavarout grozmol em enep. 
NUM.14.28	Lavar: Me a zo bev, eme an 
NUM.14.29	Ho korfoù marv a gouezho en distro-mañ. An holl re ac'hanoc'h a zo bet kontet, hervez ho niver adalek an oad a ugent vloaz hag ouzhpenn, c'hwi holl hoc'h eus grozmolet em enep, 
NUM.14.30	ne d-eot ket er vro am eus savet va dorn diwar he fenn o touiñ lakaat ac'hanoc'h da chom enni, nemet Kaleb mab Jefune ha Jozue mab Nun. 
NUM.14.31	Ho pugale vihan, hoc'h eus lavaret diwar o fenn e vijent ur preizh eno, lakaat a rin anezho da vont e-barzh hag ec'h anavezint ar vro hoc'h eus disprizet. 
NUM.14.32	Met ho korfoù marv, deoc'h-c'hwi, a gouezho en distro-mañ. 
NUM.14.33	Ho mibien a yelo o peuriñ en distro e-pad daou-ugent vloaz, hag e tougint ho kasterezh, betek ma vo ho korfoù kuzumet en distro. 
NUM.14.34	Hervez niver an deizioù hoc'h eus spiet ar vro, daou-ugent deiz, e tougot poan ho tireizhder e-pad daou-ugent vloaz, ur bloaz evit pep devezh, hag e ouiot petra eo bezañ dioueret ac'hanon. 
NUM.14.35	Me, an 
NUM.14.36	An dud en doa kaset Moizez evit spiañ ar vro, hag a oa distroet hag o doa graet d'ar vodadenn grozmolat a-enep dezhañ, o reiñ un danevell fall diwar-benn ar vro, 
NUM.14.37	an dud-se, o doa roet un danevell fall diwar-benn ar vro, a varvas dre ur gouli dirak an 
NUM.14.38	Jozue mab Nun ha Kaleb mab Jefune a chomas bev a-douez an dud a oa aet da spiañ ar vro. 
NUM.14.39	Moizez a lavaras ar c'homzoù-mañ da holl vibien Israel, hag e voe ur c'hañv bras e-touez ar bobl. 
NUM.14.40	Sevel a rejont beure-mat hag e pignjont etrezek lein ar menez, o lavarout: Setu ni amañ! Hag e pignimp d'al lec'h m'en deus komzet an 
NUM.14.41	Moizez a lavaras: Perak e torrit gourc'hemenn an 
NUM.14.42	Na bignit ket rak an 
NUM.14.43	An Amalekited hag ar Gananeiz a zo aze dirazoc'h, hag e kouezhot dre ar c'hleze abalamour ma oc'h distroet diouzh an 
NUM.14.44	Hag en em galedjont, hag e pignjont war lein ar menez, met arc'h emglev an 
NUM.14.45	An Amalekited hag ar Gananeiz a oa o chom war ar menez-se a ziskennas, hag e piljont hag e tiframmjont anezho betek Horma.
NUM.15.1	An 
NUM.15.2	Komz da vibien Israel ha lavar: Pa viot aet er vro a roan deoc'h evit chom enni, 
NUM.15.3	ha pa reot ur prof dre an tan d'an 
NUM.15.4	an hini a ginnigo e brof d'an 
NUM.15.5	hag ec'h aozi un evadkinnig eus ur c'hard hin (  1,5 l) gwin gant al loskaberzh pe an aberzh, evit pep oan. 
NUM.15.6	Evit un tourz, ec'h aozi un donezon gant div zekvedenn flour bleud mezet gant un drederenn hin (  2 l) eoul, 
NUM.15.7	hag un evadkinnig eus un drederenn hin (  2 l) gwin a ginnigi e c'hwezh dudius d'an 
NUM.15.8	Pa aozi ur c'hole e loskaberzh, en aberzh evit seveniñ ur gouestl pe en aberzh a drugarekadennoù d'an 
NUM.15.9	e kinnigi gant ar c'hole un donezon eus teir dekvedenn flour bleud mezet gant un hanter hin (  3 l) eoul, 
NUM.15.10	hag un evadkinnig eus un hanter hin (  3 l) gwin a ginnigi e prof graet dre an tan, ur c'hwezh dudius d'an 
NUM.15.11	Evel-se e vo graet evit un ejen, un tourz, un oan pe ur c'havrig. 
NUM.15.12	Hervez niver ar re a vo aozet, evel-se e reot evit pep hini, hervez o niver. 
NUM.15.13	Pep henvroad a raio an traoù evel-se pa ginnigo ur prof graet dre an tan, ur c'hwezh dudius d'an 
NUM.15.14	An diavaeziad a zo o chom en ho touez pe e-touez ho tiskennidi, hag a aozfe ur prof graet dre an tan, ur c'hwezh dudius d'an 
NUM.15.15	Bez' e vo ur reolenn hepken evit ar vodadenn hag evit an diavaeziad a chom en ho touez, ur reolenn beurbadus a rummadoù da rummadoù, bez' e vo evidoc'h evel evit an diavaeziad dirak an 
NUM.15.16	Bez' e vo ul lezenn hepken hag ur varnedigezh hepken evidoc'h hag evit an diavaeziad a chom en ho touez. 
NUM.15.17	An 
NUM.15.18	Komz da vibien Israel ha lavar: Pa viot aet er vro a lakaan ac'hanoc'h da vont enni, 
NUM.15.19	hag e tebrot bara eus ar vro-se, e savot ur prof d'an 
NUM.15.20	Sevel a reot ur wastell, kentañ lodenn ho toaz, evel ur prof savet; hag he savot evel ma reot evit prof savet al leur. 
NUM.15.21	Eus kentañ lodenn ho toaz e roiot d'an 
NUM.15.22	Pa n'ho po ket graet diratozh an holl c'hourc'hemennoù-se en deus roet an 
NUM.15.23	kement en deus urzhiet an 
NUM.15.24	mar d-eo an dra graet diratozh, hep m'he defe e welet ar vodadenn, an holl vodadenn a ginnigo ur c'hole evel loskaberzh a c'hwezh dudius, gant an donezon hag an evadkinnig hervez ar reolennoù, hag ur bouc'h evel aberzh-dic'haouiñ. 
NUM.15.25	An aberzhour a raio an dic'haou evit holl vodadenn mibien Israel, hag e vo pardonet dezho, rak diratozh e vo bet graet hag o devo degaset dirak an 
NUM.15.26	Pardonet e vo da holl vodadenn mibien Israel ha d'an diavaeziad a chom en o zouez, rak ar bobl a-bezh en devo graet an dra diratozh. 
NUM.15.27	Mar pec'h un den hepken diratozh, e kinnigo ur c'havrig eus ur bloaz evel aberzh-dic’haou. 
NUM.15.28	An aberzhour a raio an dic'haou evit an den en devo graet an dra diratozh dirak an 
NUM.15.29	Bez' e vo evidoc'h ul lezenn hepken diwar-benn an hini en devo pec'het diratozh, evit an henvroad a-douez mibien Israel hag evit an diavaeziad a chom en ho touez. 
NUM.15.30	Met an hini a raio-se a zorn savet pe henvroad pe diavaeziad, e tismegañso an 
NUM.15.31	Disprizet en devo komz an 
NUM.15.32	Mibien Israel a oa el lec'h distro hag e kavjont un den a zastume koad un deiz sabad. 
NUM.15.33	Ar re a gavas anezhañ o tastum koad e zegasas da Voizez ha da Aaron, ha d'an holl vodadenn. 
NUM.15.34	Lakaet e voe dindan gward, rak ne oa ket bet disklêriet ar pezh a zleed ober dezhañ. 
NUM.15.35	An 
NUM.15.36	An holl vodadenn a reas dezhañ mont er-maez eus ar c'hamp hag a veinataas anezhañ, hag e varvas, evel m'en doa gourc'hemennet an 
NUM.15.37	An 
NUM.15.38	Komz da vibien Israel ha lavar dezho ober ur pempilh ouzh bevenn o dilhad a rummadoù da rummadoù, ha lakaat war ar pempilh-se eus ar vevenn ur gordennig limestra. 
NUM.15.39	O kaout ar pempilh, o welout anezhañ, ho po soñj eus holl c'hourc'hemennoù an 
NUM.15.40	Soñj ho po eus va holl c'hourc'hemennoù hag e heuliot anezho, hag e viot santel d'ho Toue. 
NUM.15.41	Me eo an 
NUM.16.1	Kora mab Jizehar mab Kehad mab Levi, gant Datan hag Abiram mibien Eliab, hag On mab Peled, o zri mibien Ruben, a zispac'has, 
NUM.16.2	hag en em savjont a-enep Moizez gant daou c'hant hag hanter-kant den eus mibien Israel, eus priñsed ar vodadenn a veze galvet d'ar c'huzul, tud a vrud. 
NUM.16.3	En em zastum a rejont a-enep Moizez hag a-enep Aaron hag e lavarjont: A-walc'h kement-se! Holl re ar vodadenn a zo santel, hag an 
NUM.16.4	O klevout kement-se, Moizez a gouezhas war e zremm 
NUM.16.5	hag a gomzas ouzh Kora hag ouzh e holl strollad o lavarout: Warc'hoazh beure an 
NUM.16.6	Grit kement-mañ: Kemerit podoù-glaou-bev, Kora hag e holl strollad; 
NUM.16.7	warc'hoazh, lakait tan enno ha lakait c'hwezh-vat warno dirak an 
NUM.16.8	Moizez a lavaras da Gora: Selaouit bremañ, mibien Levi! 
NUM.16.9	Ha re nebeut a dra eo evidoc'h en defe ho tibabet Doue Israel a-douez bodadenn Israel en ur lakaat ac'hanoc'h da dostaat outañ, evit ober servij tabernakl an 
NUM.16.10	Lakaet en deus ac'hanout da dostaat, te ha da'z holl vreudeur, mibien Levi, hag e klaskit c'hoazh ar velegiezh? 
NUM.16.11	Evit-se, te ha da holl strollad oc'h en em zastumet a-enep an 
NUM.16.12	Moizez a gasas da c'hervel Datan hag Abiram mibien Eliab. Met e respontjont: Ni ne d-aimp ket. 
NUM.16.13	Ha re nebeut a dra eo ez pefe hol lakaet da vont er-maez eus ur vro a zever gant laezh ha mel, evit hol lakaat da vervel en distro-mañ, ma fell dit hor mestroniañ ivez? 
NUM.16.14	A-dra-sur n'ec'h eus ket kaset ac'hanomp en ur vro a zever gant laezh ha mel, n'ec'h eus ket roet deomp en hêrezh parkeier ha gwiniegi. Ha fellout a ra dit broudañ daoulagad an dud-se? Ni ne d-aimp ket. 
NUM.16.15	Moizez a fuloras, hag e lavaras d'an 
NUM.16.16	Moizez a lavaras da Gora: Te ha da holl strollad, en em gavit warc'hoazh dirak an 
NUM.16.17	Ra gemero pep hini ac'hanoc'h e bod-glaou-bev, ra lakaio c'hwezh-vat ennañ ha ra ginnigo pep hini ac'hanoc'h e bod-glaou-bev dirak an 
NUM.16.18	Kemer a reas pep hini anezho e bod-glaou-bev, lakaat a reas c'hwezh-vat ennañ, hag en em zalc'hjont ouzh digor teltenn an engalv gant Moizez hag Aaron. 
NUM.16.19	Kora a zastumas a-enep dezho an holl vodadenn ouzh digor teltenn an engalv, ha gloar an 
NUM.16.20	An 
NUM.16.21	En em zispartiit diouzh ar vodadenn-mañ, hag e kuzumin anezho en un taol kont. 
NUM.16.22	Neuze e kouezhjont war o dremmoù hag e lavarjont: O Doue, Doue speredoù pep kig! Un den hepken en deus pec'het, hag e fulorfes a-enep an holl vodadenn? 
NUM.16.23	An 
NUM.16.24	Komz d'ar vodadenn ha lavar: En em dennit a-ziwar-dro chomlec'h Kora, Datan hag Abiram. 
NUM.16.25	Moizez a savas hag ez eas da gavout Datan hag Abiram; henaourien Israel a heulias anezhañ. 
NUM.16.26	Hag e komzas d'ar vodadenn o lavarout: Pellait bremañ diouzh teltennoù an dud fall-se ha na stokit ouzh netra a vefe dezho, gant aon na vefec'h kuzumet en abeg d'o holl bec'hedoù. 
NUM.16.27	En em dennañ a rejont a-ziwar-dro chomlec'h Kora, Datan hag Abiram. Datan hag Abiram a yeas er-maez hag en em zalc'has en o sav ouzh digor o zeltennoù gant o gwragez, o mibien hag o mibien vihan. 
NUM.16.28	Moizez a lavaras: Dre gement-mañ ec'h anavezot penaos en deus va c'haset an 
NUM.16.29	Mar marv an dud-se evel ma varv an holl dud, ma c'hoarvez d'an dud-se evel ma c'hoarvez d'an holl dud, an 
NUM.16.30	met mar krou an 
NUM.16.31	Evel m'echue da lavarout ar c'homzoù-se, an douar a oa dindano a faoutas. 
NUM.16.32	Hag an douar a zigoras e c'henoù da lonkañ anezho gant o holl dier, an holl dud a oa gant Kora hag o holl vadoù. 
NUM.16.33	Diskenn a rejont bev e lec'h ar marv, int ha kement a oa dezho. An douar a c'holoas anezho hag ez ejont da get eus kreiz ar vodadenn. 
NUM.16.34	Holl re eus Israel a oa en-dro dezho a dec'has d'o c'hriadennoù, o lavarout: Gant aon na lonkfe an douar ac'hanomp! 
NUM.16.35	Un tan a zeuas a-berzh an 
NUM.16.36	An 
NUM.16.37	Lavar da Eleazar mab Aaron, an aberzhour: Dastum ar podoù-glaou-bev eus kreiz an tan ha kas an tan pelloc'h, rak santelaet int bet. 
NUM.16.38	Diwar-benn podoù-glaou-bev ar re o deus pec'het a-enep o eneoù, ra vo graet diouto laonennoù ledan evit goleiñ an aoter. Pa'z int bet kinniget dirak an 
NUM.16.39	Eleazar an aberzhour a gemeras ar podoù-glaou-bev arem o doa kinniget ar re a oa bet devet, hag e voe graet laonennoù evit goleiñ an aoter. 
NUM.16.40	Un eñvor eo da vibien Israel, ma ne dostafe ket un diavaeziad na vefe ket eus lignez Aaron evit kinnig c'hwezh-vat dirak an 
NUM.16.41	An deiz war-lerc'h, holl vodadenn mibien Israel a c'hrozmolas a-enep Moizez hag Aaron o lavarout: Lakaet hoc'h eus pobl an 
NUM.16.42	E-keit ha ma oa ar vodadenn o tastum a-enep Moizez hag Aaron ha ma sellent etrezek teltenn an engalv, setu, ar goabrenn a c'holoas anezhi ha gloar an 
NUM.16.43	Moizez hag Aaron a zeuas dirak teltenn an engalv. 
NUM.16.44	An 
NUM.16.45	En em dennit a-greiz ar vodadenn-se, hag e kuzumin anezho en un taol kont. Neuze e kouezhjont war o dremmoù. 
NUM.16.46	Moizez a lavaras da Aaron: Kemer ar podoù-glaou-bev, laka tan ennañ a-ziwar an aoter, laka c'hwezh-vat warnañ, kae buan da gavout ar vodadenn ha gra dic'haou evito, rak ar gounnar a zo aet kuit a-zirak an 
NUM.16.47	Aaron a gemeras kement en doa lavaret Moizez hag a redas betek kreiz ar vodadenn, ha setu, kroget e oa ar gouli e-kreiz ar bobl. Neuze e lakaas ar c'hwezh-vat, e reas dic'haou evit ar bobl, 
NUM.16.48	en em zalc'has etre ar re varv hag ar re vev, hag ar gouli a baouezas. 
NUM.16.49	Pevarzek mil ha seizh kant den a varvas dre ar gouli, en tu-hont d'ar re marvet abalamour da Gora. 
NUM.16.50	Aaron a zistroas da gavout Moizez ouzh digor teltenn an engalv, ar gouli a oa paouezet.
NUM.17.1	An 
NUM.17.2	Komz da vibien Israel ha kemer diganto ur wialenn dre diez o zadoù, da lavarout eo daouzek gwialenn, a-berzh o holl briñsed hervez tiez o zadoù. Skrivañ a ri anv pep hini anezho war e wialenn, 
NUM.17.3	hag e skrivi anv Aaron war wialenn Levi, rak e vo ur wialenn evit pep penn-bras eus ti e dadoù. 
NUM.17.4	Lakaat a ri anezho e teltenn an engalv, dirak an Testeni, e-lec'h ma en em gavan ganeoc'h. 
NUM.17.5	Gwialenn an den a zibabin a vleunio, hag e lakain da baouez dirazon ar grozmol a vez rannet gant mibien Israel a-enep deoc'h. 
NUM.17.6	Moizez a gomzas da vibien Israel, hag o holl briñsed a roas dezhañ ur wialenn, pep priñs a roas unan evit ti e dadoù, da lavarout eo daouzek gwialenn. Gwialenn Aaron a oa e-touez ar gwialennoù. 
NUM.17.7	Moizez a lakaas ar gwialennoù dirak an 
NUM.17.8	An deiz war-lerc'h ez eas Moizez e teltenn an Testeni, ha setu, gwialenn Aaron evit ti Levi he doa broñset; bountet he doa broñs, produet bleunioù ha darevet alamandez. 
NUM.17.9	Moizez a dennas an holl wialennoù a-zirak an 
NUM.17.10	An 
NUM.17.11	Moizez a reas kement-se. Ober a reas evel m'en doa gourc'hemennet an 
NUM.17.12	Mibien Israel a lavaras da Voizez: Setu e varvomp, kollet omp, kollet omp holl! 
NUM.17.13	Piv bennak a dosta ouzh tabernakl an 
NUM.18.1	An 
NUM.18.2	Laka da dostaat da vreudeur, meuriad Levi, meuriad da dad, evit ma vint stag ouzhit ha ma servijint ac'hanout, pa vo te ha da vibien ganit dirak teltenn an Testeni. 
NUM.18.3	Hag e virint da urzhioù hag an urzhioù diwar-benn an deltenn a-bezh, met ne dostaint ket ouzh traoù ar santual nag ouzh an aoter, gant aon na varvfe int ha c'hwi. 
NUM.18.4	Stag e vint ouzhit hag e virint an urzhioù diwar-benn teltenn an engalv evit holl servij an deltenn. Diavaeziad ebet ne dostaio ouzhoc'h. 
NUM.18.5	Mirout a reot an urzhioù diwar-benn ar santual hag an urzhioù diwar-benn an aoter, evit na vo ken a gounnar a-enep mibien Israel. 
NUM.18.6	Setu, me am eus kemeret ho preudeur al Levited a-douez mibien Israel; roet int evel ur prof evit an 
NUM.18.7	Te ha da vibien ganit a viro ar servij evel aberzhourien e kement a sell ouzh an aoter hag ouzh ar pezh a zo e diabarzh ar ouel, ho servij e vo. Reiñ a ran deoc'h ar velegiezh, ar servij roet deoc'h eo. An diavaeziad a dostaio a vo lakaet d'ar marv. 
NUM.18.8	An 
NUM.18.9	Kement-mañ a vo dit a-douez an traoù santel-meurbet na vint ket kuzumet dre an tan: o holl brofoù, o holl zonezonoù, o holl aberzhoù-dic'haouiñ, o holl aberzhoù a gablusted a zegasint din; an traoù santel-meurbet-se a vo evidout hag evit da vibien. 
NUM.18.10	Debriñ a reot an traoù santel-meurbet; pep paotr a zebro diouto, santel e vint. 
NUM.18.11	Kement-mañ ivez a vo dit: ar profoù savet kinniget a-douez an holl brofoù hejet eus mibien Israel; o roet em eus dit, da'z mibien ha da'z merc'hed ganit, ur reolenn beurbadus eo. Piv bennak a vo glan ez ti a zebro diouto. 
NUM.18.12	Roet em eus dit ar wellañ lodenn eus an eoul, ar wellañ lodenn eus ar gwin hag eus ar gwinizh, o frouezh kentañ a ginnigint d'an 
NUM.18.13	Kentañ frouezh o douar, hag a zegasint d'an 
NUM.18.14	Kement a vo lakaet da verz en Israel a vo dit. 
NUM.18.15	Pep hini en devo digoret ar mammog, a bep kig, den pe loen, hag a ginnigint d'an 
NUM.18.16	Ar re da zasprenañ a vo dasprenet adalek an oad eus ur miz hervez da brizadur, pemp sikl arc'hant (  50 g a arc'hant), hervez sikl (  10 g) ar santual a dalvez ugent gera (1 gera   0,5 g). 
NUM.18.17	Met ne zaspreni ket kentañ-ganet ar vuoc'h, na kentañ-ganet an dañvadez, na kentañ-ganet ar c'havr, ar re-se a zo traoù santel. Skuilhañ a ri o gwad war an aoter hag e lakai o lard da vogediñ, ur prof graet dre an tan e vo, ur c'hwezh dudius d'an 
NUM.18.18	O c'hig a vo dit, ar bruched hejet evel ur prof, ar skoaz dehou. 
NUM.18.19	Roet em eus dit an holl brofoù savet e-touez an traoù santel a ginnigo mibien Israel d'an 
NUM.18.20	An 
NUM.18.21	Roet em eus da vibien Levi kement deog en Israel evel hêrezh, en eskemm eus ar servij a reont, servij teltenn an engalv. 
NUM.18.22	Mibien Israel ne dostaint ken ouzh teltenn an engalv, gant aon na en em gargfent eus ur pec'hed ha na varvfent. 
NUM.18.23	Al Levited eo ar re a raio servij teltenn an engalv, hag e tougint o direizhder. Ur reolenn beurbadus e vo a rummadoù da rummadoù, ne vo hêrezh ebet evito e-touez mibien Israel. 
NUM.18.24	Roet em eus d'al Levited evel hêrezh an deogoù diwar ar profoù savet kinniget d'an 
NUM.18.25	An 
NUM.18.26	Komz d'al Levited ha lavar: Pa zegemerot digant mibien Israel an deog am eus roet deoc'h diwarno evel hêrezh, e kinnigot ur prof savet d'an 
NUM.18.27	hag ho prof savet a vo kontet deoc'h evel gwinizh al leur hag evel leunded ar waskell. 
NUM.18.28	Evel-se e kinnigot ur prof savet d'an 
NUM.18.29	Diwar hoc'h holl zonezonoù e kemerot ar profoù savet d'an 
NUM.18.30	Hag e lavari dezho: Pa ho po savet al lodenn wellañ, e vo kontet an deog d'al Levited evel leve al leur hag evel leve ar waskell. 
NUM.18.31	En debrot en ul lec'h bennak, c'hwi hag ho tiegezh, rak ho kopr eo en eskemm eus ho servij e teltenn an engalv. 
NUM.18.32	Dre eno ne zougot pec'hed ebet pa ho po savet al lodenn wellañ, ne zisakrot ket traoù santel mibien Israel ha ne varvot ket.
NUM.19.1	An 
NUM.19.2	Setu ur reolenn eus al lezenn en deus gourc'hemennet an 
NUM.19.3	He reiñ a reot da Eleazar an aberzhour, a gaso anezhi er-maez eus ar c'hamp, hag e vo lazhet dirazañ. 
NUM.19.4	Eleazar an aberzhour a gemero eus he gwad gant e viz, hag e raio sparfadur eus he gwad seizh gwech war diaraog teltenn an engalv. 
NUM.19.5	Devet e vo ar vuoc'h dirak e zaoulagad, devet e vo he c'hroc'hen, he c'hig, he gwad, he fank. 
NUM.19.6	An aberzhour a gemero koad sedrez, sikadez ha ruz-moug, hag o zaolo e-kreiz an tan a zev ar vuoc'h. 
NUM.19.7	An aberzhour a ganno e zilhad hag a walc'ho e gorf en dour. Goude-se e tistroio d'ar c'hamp, hag e vo dic'hlan an aberzhour betek an noz. 
NUM.19.8	An hini en devo he devet a ganno e zilhad en dour hag a walc'ho e gorf en dour, dic'hlan e vo betek an noz. 
NUM.19.9	Un den glan a zastumo ludu ar vuoc'h hag en taolo er-maez eus ar c'hamp en ul lec'h glan. Miret e vo evit bodadenn mibien Israel, evit ober dour a zisparti. Ur c’hlanidigezh eus ar pec'hed e vo. 
NUM.19.10	An hini en devo dastumet ludu ar vuoc'h a ganno e zilhad, ha dic'hlan e vo betek an noz. Ur reolenn beurbadus e vo evit mibien Israel hag evit an diavaeziad a vo o chom en o zouez. 
NUM.19.11	An hini a stoko ouzh ar c'horf marv eus un den bennak a vo dic'hlan e-pad seizh devezh. 
NUM.19.12	En em c'hlanaat a raio gant an dour-se d'an trede deiz ha d'ar seizhvet deiz, hag e vo glan. Ma n'en em c'hlana ket d'an trede deiz ha d'ar seizhvet deiz, ne vo ket glan. 
NUM.19.13	Piv bennak en devo stoket ouzh ar c'horf marv eus un den bennak marvet, ha ne vo ket en em c'hlanaet, a saotro tabernakl an 
NUM.19.14	Setu al lezenn: Pa varvo un den en un deltenn, piv bennak a yelo en deltenn ha piv bennak en em gavo en deltenn a vo dic'hlan e-pad seizh devezh. 
NUM.19.15	Pep lestr digor, hep golo stag ebet, a vo dic'hlan. 
NUM.19.16	Piv bennak a stoko er parkeier ouzh un den lazhet gant ar c'hleze, pe ouzh ar c'horf eus un den, pe ouzh un askorn den, pe ouzh ur bez, a vo dic'hlan e-pad seizh devezh. 
NUM.19.17	Evit un den a vo dic'hlan, e vo kemeret eus ludu an hini a zo bet devet evit ar pec'hed, hag e vo lakaet warnañ dour bev en ul lestr. 
NUM.19.18	Un den glan a gemero sikadez, a soubo anezhañ en dour hag a raio sparfadur war an deltenn, war an holl draoù ha war an holl dud a vo bet e-barzh, ha war an hini en devo stoket ouzh eskern pe ouzh un den lazhet pe ouzh unan marv pe ouzh ur bez. 
NUM.19.19	An den glan a raio sparfadur war an hini dic'hlan d'an trede deiz ha d'ar seizhvet deiz, hag e c'hlanaat a raio d'ar seizhvet deiz. Hag e kanno e zilhad hag en em walc'ho en dour, glan e vo d'an noz. 
NUM.19.20	Un den hag a vo dic'hlan ha n'en em c'hlanaio ket, an den-se a vo lamet a-douez ar vodadenn, rak saotret en devo santual an 
NUM.19.21	Ur reolenn beurbadus e vo evito. An hini a raio sparfadur eus an dour a zisparti a ganno e zilhad, hag an hini a stoko ouzh an dour a zisparti a vo dic'hlan betek an noz. 
NUM.19.22	Kement tra a vo stoket gant un den dic'hlan a vo dic'hlan, hag an hini a stoko outañ a vo dic'hlan betek an noz.
NUM.20.1	Mibien Israel, an holl vodadenn, a erruas e distro Zin d'ar miz kentañ, hag ar bobl a chomas e Kadesh. Mari a varvas hag a voe beziet eno. 
NUM.20.2	Ne oa ket a zour evit ar vodadenn, hag en em savjont a-enep Moizez hag a-enep Aaron. 
NUM.20.3	Ar bobl a dabutas gant Moizez, hag e komzjont o lavarout: Perak eta n'omp ket marvet pa varvas hor breudeur dirak an 
NUM.20.4	Perak hoc'h eus lakaet pobl an 
NUM.20.5	Perak hoc'h eus graet deomp pignat eus an Ejipt evit degas ac'hanomp el lec'h fall-mañ? N'eo ket ul lec'h evit hadañ nag evit fiez nag evit gwini nag evit greunaval, ha n'eus ket a zour da evañ. 
NUM.20.6	Mont a reas Moizez hag Aaron a-zirak ar vodadenn ouzh digor teltenn an engalv, hag e kouezhjont war o dremm; gloar an 
NUM.20.7	An 
NUM.20.8	Kemer ar wialenn ha dastum ar vodadenn, te hag Aaron da vreur, komzit ouzh ar roc'h dirazo, hag e roio he dour. Ober a ri d'an dour mont er-maez eus ar roc'h evito, hag e roi da evañ d'ar vodadenn ha d'o loened. 
NUM.20.9	Moizez a gemeras ar wialenn a-zirak an 
NUM.20.10	Moizez hag Aaron a zastumas ar vodadenn dirak ar roc'h. Lavarout a reas: Selaouit eta, emsaverien! Hag e raimp da zour dont er-maez eus ar roc'h? 
NUM.20.11	Moizez a savas e zorn hag a skoas war ar roc'h gant e wialenn div wech, hag e teuas dour e-leizh. Ar vodadenn a evas, hag o loened ivez. 
NUM.20.12	An 
NUM.20.13	Ar re-se eo doureier Meriba 
NUM.20.14	Moizez a gasas kannaded eus Kadesh da roue Edom: Evel-henn e komz da vreur Israel: Anavezout a rez an holl boanioù a zo deuet warnomp, 
NUM.20.15	penaos e tiskennas hon tadoù d'an Ejipt, ha penaos omp chomet pell en Ejipt. An Ejipsianed a wallgasas ac'hanomp, ni hag hon tadoù. 
NUM.20.16	Kriet hon eus d'an 
NUM.20.17	Lez ac'hanomp da dremen dre da vro, ne dremenimp na dre ar parkeier na dre ar gwiniegi, ne evimp ket dour ar puñsoù, mont a raimp dre hent ar roue, ne zistroimp nag a-zehou nag a-gleiz, betek ma hon devo tremenet da harzoù. 
NUM.20.18	Edom a lavaras: Ne dremeni ket, anez da-se ez in a-ziarbenn dit gant ar c'hleze. 
NUM.20.19	Mibien Israel a lavaras dezhañ: Pignat a raimp dre an hent bras, mar evomp eus da zour, ni hag hol loened, me en paeo; war droad e tremenin hepken, netra ouzhpenn. 
NUM.20.20	Eñ a lavaras: Ne dremeni ket. Edom a yeas a-ziarbenn dezhañ gant ur vandenn vras a dud hag a zorn armet. 
NUM.20.21	Edom a nac'has ouzh Israel aotren da dremen dre e harzoù, hag Israel a zistroas ac'hane. 
NUM.20.22	Mibien Israel, an holl vodadenn, a yeas kuit eus Kadesh hag a zeuas da Venez Hor. 
NUM.20.23	An 
NUM.20.24	Dastumet e vo Aaron gant e bobl; ne d-aio ket er vro am eus roet da vibien Israel, dre m'hoc'h eus disentet ouzh va muzelloù e doureier Meriba. 
NUM.20.25	Kemer Aaron hag e vab Eleazar ha laka anezho da bignat war Venez Hor. 
NUM.20.26	Diwisk Aaron eus e zilhad ha gwisk anezho da Eleazar. Aaron a vo dastumet hag a varvo eno. 
NUM.20.27	Moizez a reas evel m'en doa gourc'hemennet an 
NUM.20.28	Moizez a ziwiskas Aaron eus e zilhad hag a wiskas anezho da Eleazar e vab. Aaron a varvas eno war lein ar menez. Moizez hag Eleazar a ziskennas eus ar menez. 
NUM.20.29	An holl vodadenn a welas e oa marvet Aaron, hag holl di Israel a ouelas Aaron e-pad tregont devezh.
NUM.21.1	Pa glevas ar roue Arad, ar C'hananead a chome er c'hreisteiz, penaos e teue Israel dre hent ar spierien, e stourmas a-enep Israel hag e kemeras prizonidi. 
NUM.21.2	Neuze Israel a reas ur gouestl d'an 
NUM.21.3	An 
NUM.21.4	Mont a rejont kuit eus Menez Hor dre hent ar Mor Ruz evit ober an dro da vro Edom. Ar bobl a zigalonekaas en hent, 
NUM.21.5	hag a gomzas a-enep Doue hag a-enep Moizez: Perak hoc'h eus graet deomp pignat eus an Ejipt evit mervel el lec'h distro? N'eus na bara na dour, hag hon ene a zo stamouzet gant ar bara dister-mañ. 
NUM.21.6	An 
NUM.21.7	Ar bobl a zeuas da gavout Moizez hag a lavaras: Pec'het hon eus rak komzet hon eus a-enep an 
NUM.21.8	An 
NUM.21.9	Moizez a reas un naer arem, a lakaas war ur berchenn; ha pa vez flemmet unan bennak gant un naer, e selle ouzh an naer arem hag e veve. 
NUM.21.10	Mont a reas kuit mibien Israel hag e kampjont en Obod. 
NUM.21.11	Mont a rejont kuit eus Obod hag e kampjont en Ije-Abarim, el lec'h distro a-dal da Voab, etrezek ar sav-heol. 
NUM.21.12	Ac'hane ez ejont kuit hag e kampjont e traonienn Zered. 
NUM.21.13	Ac'hane ez ejont kuit hag e kampjont en tu all d'an Arnon, a zo el lec'h distro, e penn harzoù an Amoreaned, rak an Arnon a zo harz Moab, etre Moab hag an Amoreaned. 
NUM.21.14	Setu perak eo lavaret e levr brezelioù an 
NUM.21.15	ha red ar froudoù, a zo war-zu al lec'h ma ez eus Ar, hag a harp ouzh harzoù Moab." 
NUM.21.16	Ac'hane ez ejont da Veer 
NUM.21.17	Neuze Israel a ganas ar c'han-mañ: "Sav, puñs! Kanit evitañ! 
NUM.21.18	Priñsed o deus toullet ac'hanout, puñs; re vras ar bobl o deus kleuzet, gant o gwalenn hag o bazh!" Eus an distro ez ejont da Vatana, 
NUM.21.19	eus Matana da Nahaliel, eus Nahaliel da Vamod, 
NUM.21.20	eus Bamod d'an draonienn a zo e douar Moab, etrezek lein ar Pisga, pa seller war-zu an distro. 
NUM.21.21	Israel a gasas kannaded da Sihon, roue an Amoreaned, evit lavarout: 
NUM.21.22	Va lez da dremen dre da vro, ne d-aimp nag er parkeier nag er gwiniegi, ne evimp ket dour ar puñsoù, mont a raimp dre hent ar roue, betek ma hon devo tremenet da harzoù. 
NUM.21.23	Sihon ne lezas ket Israel da dremen dre e harzoù. Sihon a zastumas e holl bobl hag a yeas war-ziarbenn Israel el lec'h distro; dont a reas da Jahaz hag e stourmas ouzh Israel. 
NUM.21.24	Israel a drec'has anezhañ dre droc'h ar c'hleze hag a berc'hennas e vro adalek an Arnon betek ar Jabok, betek mibien Ammon, rak harz mibien Ammon a oa kreñv. 
NUM.21.25	Israel a gemeras an holl gêrioù-se hag a ziazezas en holl gêrioù an Amoreaned, en Hesbon hag en holl gêriadennoù en-dro dezhi. 
NUM.21.26	Hesbon a oa kêr Sihon, roue an Amoreaned, an hini en doa stourmet ouzh ar roue a-raok eus Moab hag en doa kemeret e holl vro eus e zorn betek an Arnon. 
NUM.21.27	Setu perak e lavar ar varzhed: Deuit da Hesbon, ra vo kêr Sihon adsavet ha kreñvaet! 
NUM.21.28	Un tan a zo deuet er-maez eus Hesbon, ur flamm eus kêr Sihon, pulluc'het eo bet Ar-Moab, mestroù krec'hioù an Arnon. 
NUM.21.29	Gwalleur dit, Moab! Kollet out, pobl Kemosh! Lezet en deus e vibien da dec'hout, hag e verc'hed da vezañ tapet gant Sihon, roue an Amoreaned. 
NUM.21.30	Strinket hon eus warno, Hesbon a zo kollet betek Dibon, distrujet holl hon eus betek Nofak, betek Medeba. 
NUM.21.31	Israel en em ziazezas e bro an Amoreaned. 
NUM.21.32	Moizez a gasas da spiañ Jaezer. Kemer a rejont kêrioù en-dro dezhi, hag e tiberc'hennjont an Amoreaned a oa eno. 
NUM.21.33	Treiñ a rejont hag e pignjont dre hent Basan. Og, roue Basan, a yeas war o diarbenn gant e holl bobl evit stourm outañ en Edrei. 
NUM.21.34	An 
NUM.21.35	Trec'hiñ a rejont anezhañ, eñ, e vibien hag e holl bobl, betek ma ne chomas den ebet; hag e perc'hennjont e vro.
NUM.22.1	Mont a reas kuit mibien Israel hag e kampjont e plaenennoù Moab, en tu-mañ d'ar Jordan, a-dal da Jeriko. 
NUM.22.2	Balag mab Zipor a welas kement en doa graet Israel d'an Amoreaned. 
NUM.22.3	Moab en doe un aon bras dirak ar bobl-se, dre ma oa niverus; Moab a voe spouronet rak mibien Israel. 
NUM.22.4	Moab a lavaras da henaourien Madian: Emañ an engroez-mañ o vont da beuriñ holl en-dro deomp evel ma peur an ejen geot ar parkeier. Balag mab Zipor a oa roue Moab d'ar mare-se. 
NUM.22.5	Hag e kasas kannaded da Valaam mab Beor, da Betor war ar stêr, e bro mibien e bobl, evit gervel anezhañ o lavarout: Setu, ur bobl a zo deuet kuit eus an Ejipt, setu e c'holo gorre an douar hag eo en em ziazezet a-dal din. 
NUM.22.6	Deus bremañ, millig ar bobl-se rak galloudusoc'h eo egedon; marteze e c'hellin trec'hiñ anezho hag o c'has kuit eus ar vro, rak gouzout a ran penaos an hini a vennigez a zo benniget hag an hini a villigez a zo milliget. 
NUM.22.7	Henaourien Moab hag henaourien Madian a yeas, o kaout en o daouarn profoù evit an divinour, hag e teujont da gavout Balaam hag e lavarjont dezhañ komzoù Balag. 
NUM.22.8	Balaam a lavaras: Chomit amañ fenoz hag e respontin deoc'h hervez ar pezh a lavaro an 
NUM.22.9	Doue a zeuas da gavout Balaam hag a lavaras: Piv eo an dud-se a zo en da di? 
NUM.22.10	Balaam a respontas da Zoue: Balag mab Zipor, roue Moab, en deus kaset anezho da'm c'havout evit lavarout din: 
NUM.22.11	Setu, ur bobl a zo deuet kuit eus an Ejipt, setu e c'holo gorre an douar. Deus bremañ, millig anezho, marteze e c’hellin trec'hiñ anezho hag o c'has kuit. 
NUM.22.12	Doue a lavaras da Valaam: N'i ket ganto, ne villigi ket ar bobl-mañ rak benniget eo. 
NUM.22.13	Balaam a savas d'ar beure hag a lavaras da briñsed Balag: Distroit d'ho pro, nac'het en deus an 
NUM.22.14	Priñsed Moab a savas hag a zistroas da gavout Balag, hag e lavarjont: Nac'het en deus Balaam dont ganeomp. 
NUM.22.15	Balag a gasas adarre priñsed, niverusoc'h hag enorusoc'h eget ar re gentañ. 
NUM.22.16	Dont a rejont da gavout Balaam hag e lavarjont: Evel-henn en deus lavaret Balag mab Zipor: Ra ne viro netra ouzhit dont da'm c'havout, 
NUM.22.17	rak enoret-meurbet e vi ganin, hag e rin kement a lavari din; deus eta, millig ar bobl-se. 
NUM.22.18	Balaam a respontas o lavarout da servijerien Balag: Pa rofe Balag din e di leun a arc'hant hag a aour, ne c'hellin ket terriñ urzh an 
NUM.22.19	Bremañ, chomit amañ fenoz hag e ouezin ar pezh a gendalc'ho an 
NUM.22.20	Doue a zeuas da gavout Balaam e-pad an noz hag a lavaras: Mar d-eo deuet an dud-se evit da c'hervel, sav, kae ganto, met e ri hervez ar c'homzoù a lavarin dit. 
NUM.22.21	Balaam a savas d'ar beure, a zibras e azenez hag a yeas gant priñsed Moab. 
NUM.22.22	Fulor Doue en em danas abalamour ma'z oa aet kuit. Ael an 
NUM.22.23	An azenez a welas ael an 
NUM.22.24	Ael an 
NUM.22.25	An azenez a welas ael an 
NUM.22.26	Ael an 
NUM.22.27	An azenez a welas ael an 
NUM.22.28	An 
NUM.22.29	Balaam a lavaras d'an azenez: Graet ec'h eus goap ac'hanon! Ma vefe ur c'hleze em dorn, e lazhfen ac'hanout. 
NUM.22.30	An azenez a lavaras da Valaam: Ha n'on ket da azenez, ac'h eus marc'hekaet warnon a-viskoazh betek hiziv? Hag em eus ar c'hiz d'ober evel-se ez keñver? Hag e lavaras: Nann. 
NUM.22.31	An 
NUM.22.32	Ael an 
NUM.22.33	An azenez he deus va gwelet hag eo en em zistroet diouzhin teir gwech. Ma ne vije ket distroet azirazon, em bije da lazhet hag he lezet bev. 
NUM.22.34	Balaam a lavaras da ael an 
NUM.22.35	Ael an 
NUM.22.36	Pa glevas Balag e teue Balaam, ez eas a-ziarbenn dezhañ en ur gêr eus Moab a zo war harz an Arnon, e dibenn an tiriad. 
NUM.22.37	Balag a lavaras da Valaam: Ha ne'm eus ket kaset kannaded da'z kavout evit da c'hervel? Perak n'out ket deuet da'm c'havout? Ha ne c'hellen ket da zegemer gant enor? 
NUM.22.38	Balaam a lavaras da Valag: Setu ez on deuet da'z kavout. Ha gallout a rin bremañ lavarout un dra bennak? Me a lavaro ar gomz a lakaio Doue em genoù. 
NUM.22.39	Balaam a yeas gant Balag hag ec'h errujont e Kirjad-Huzod. 
NUM.22.40	Balag a ginnigas ejened ha deñved hag a gasas lod da Valaam ha d'ar briñsed a oa gantañ. 
NUM.22.41	D'ar beure, Balag a gemeras Balaam hag a lakaas anezhañ da bignat da uhellec'h Baal, hag alese e welas al lod brasañ eus ar bobl.
NUM.23.1	Balaam a lavaras da Valag: Sav din amañ seizh aoter, kempenn din seizh kole ha seizh tourz. 
NUM.23.2	Balag a reas evel m'en doa lavaret Balaam. Balag ha Balaam a ginnigas ur c'hole hag un tourz war bep aoter. 
NUM.23.3	Balaam a lavaras da Valag: En em zalc'h tost d'al loskaberzh ha me a yelo kuit. Marteze e teuio an 
NUM.23.4	Doue en em gavas gant Balaam, a lavaras dezhañ: Aozet em eus seizh aoter ha kinniget em eus ur c'hole hag un tourz war bep aoter. 
NUM.23.5	An 
NUM.23.6	Distreiñ a reas ha setu, en em zalc'he tost d'al loskaberzh, eñ hag holl briñsed Moab. 
NUM.23.7	Balaam a embannas e ziougan o lavarout: Balag roue Moab en deus va lakaet da zont eus Aram, eus menezioù ar sav-heol. Deus, millig din Jakob! Deus, kemer droug ouzh Israel! 
NUM.23.8	Penaos e villigfen an hini n'eo ket mallozhet gant Doue? Penaos e kemerfen imor ouzh an hini n'en deus ket kemeret imor an 
NUM.23.9	E welout a ran eus lein ar reier, hag e sellan outañ a-ziwar an torgennoù, setu ur bobl a chomo a-du, ha ne vo ket kontet e-touez ar broadoù. 
NUM.23.10	Piv a c'hell niveriñ poultr Jakob, ha diniveriñ kard Israel? Ra varvin eus marv an dud reizh, ra vo va diwezh heñvel ouzh o hini! 
NUM.23.11	Balag a lavaras da Valaam: Petra ac'h eus graet din? Da gemeret em eus evit milligañ va enebourien, ha setu, o bennigañ a rez! 
NUM.23.12	Respont a reas o lavarout: Ha n'eo ket dleet din lavarout ar pezh en deus lakaet an 
NUM.23.13	Balag a lavaras: Deus ganin d'ul lec'h all, ma weli anezho alese. Ne weli nemet ar penn anezho, n'o gweli ket holl. Hag alese e villigi anezho din. 
NUM.23.14	E ren a reas da bark Zofim war lein ar Pisga. Sevel a reas seizh aoter hag e kinnigas ur c'hole hag un tourz war bep aoter. 
NUM.23.15	Balaam a lavaras da Valag: En em zalc'h amañ tost d'al loskaberzhoù ha me a yelo pelloc'h a-ziarbenn. 
NUM.23.16	An 
NUM.23.17	Distreiñ a reas ha setu, en em zalc'he tost d'al loskaberzh, eñ hag holl briñsed Moab. Balag a lavaras: Petra en deus lavaret an 
NUM.23.18	Balaam a embannas e ziougan o lavarout: Sav Balag, ha selaou! Ro da skouarn din, mab Zipor! 
NUM.23.19	Doue n'eo ket un den evit gaouiadiñ, nag ur mab-den evit kaout keuz. Lavaret en deus, ha ne raio ket? Komzet en deus, ha ne gaso ket da benn? 
NUM.23.20	Setu, resevet em eus da vennigañ, benniget en deus, ne c'hellan ket cheñch. 
NUM.23.21	N'en deus ket merzet direizhder e Jakob, n'en deus ket gwelet drougiezh en Israel. An 
NUM.23.22	Doue en deus o zennet eus an Ejipt, bez' eo evito evel nerzh ar bual. 
NUM.23.23	N'eus strobinell ebet a-enep Jakob, na achantouriezh ebet a-enep Israel. Prest e vo lavaret diwar-benn Jakob ha diwar-benn Israel: Petra en deus graet Doue! 
NUM.23.24	Ar bobl-mañ en em savo evel ul leonez, hag en em zalc'ho evel ul leon. Ne c'hourvezo ket ken n'en devo debret ar preizh, hag evet gwad ar c'hloazidi. 
NUM.23.25	Balag a lavaras da Valaam: Na villig ket anezho, met n'o binnig ket kennebeut! 
NUM.23.26	Balaam a lavaras da Valag: Ha ne'm boa ket lavaret: Ober a rin kement a lavaro an 
NUM.23.27	Balag a lavaras da Valaam: Deus eta, me az reno d'ul lec'h all; marteze e kavo mat Doue ma villigi anezho alese. 
NUM.23.28	Balag a renas Balaam war lein ar Peor, a sell ouzh al lec'h distro. 
NUM.23.29	Balaam a lavaras da Valag: Sav din amañ seizh aoter, kempenn din seizh kole ha seizh tourz. 
NUM.23.30	Balag a reas evel m'en doa lavaret Balaam, hag e kinnigas ur c'hole hag un tourz war bep aoter.
NUM.24.1	Balaam a welas penaos e kave mat an 
NUM.24.2	Balaam a savas e zaoulagad hag a welas Israel o kampiñ dre veuriad. Spered Doue a zeuas warnañ. 
NUM.24.3	Balaam a embannas e ziougan o lavarout: Diougan Balaam mab Beor, diougan an den digor e lagad, 
NUM.24.4	diougan an hini a glev gerioù Doue, an hini a wel gweledigezh an Holl-C'halloudeg, an hini en em stou hag e tigor e zaoulagad. 
NUM.24.5	Pegen kaer eo da deltennoù, o Jakob! Ha da chomlec'hioù, o Israel! 
NUM.24.6	En em astenn a reont evel traoniennoù, evel liorzhoù war ribl ar stêr, evel aloez plantet gant an 
NUM.24.7	An dour a redo eus e sailhoù, e lignez a vo evel doureier bras, e roue a savo dreist Agag, e rouantelezh a vo uhelvrudet. 
NUM.24.8	Doue en deus e dennet eus an Ejipt, bez' eo evitañ evel nerzh ar bual. Lonkañ a raio ar broadoù a enebint outañ, frikañ a raio o eskern, o zoullañ a raio gant e viroù. 
NUM.24.9	En em ledañ, gourvez a ra evel ul leon, evel ul leonez, ha piv a raio dezhañ sevel? Ar re az pennigo a vo benniget, hag ar re az milligo a vo milliget! 
NUM.24.10	Fulor Balag en em danas a-enep Balaam, hag e skoas gant e zaouarn. Balag a lavaras da Valaam: Da c'halvet em eus evit milligañ va enebourien, ha setu, ec'h eus o benniget teir gwech! 
NUM.24.11	Bremañ, tec'h en da vro! Lavaret em eus e vefes enoret-meurbet ganin, met setu, an 
NUM.24.12	Balaam a lavaras da Valag: Ha ne'm boa ket komzet d'ar gannaded az poa kaset war-zu ennon o lavarout: 
NUM.24.13	Pa rofe Balag din e di leun a arc'hant hag a aour, ne c'hellin ket terriñ urzh an 
NUM.24.14	Ha bremañ ez an etrezek va fobl. Deus, ma kemennin dit ar pezh a raio ar bobl-se da'z pobl en amzerioù da zont. 
NUM.24.15	Balaam a embannas e ziougan o lavarout: Diougan Balaam mab Beor, diougan an den digor e lagad, 
NUM.24.16	diougan an hini a glev gerioù Doue, an hini a anavez skiant an Uhel-Meurbet, an hini a wel gweledigezh an Holl-C'halloudeg, an hini en em stou hag e tigor e zaoulagad. 
NUM.24.17	Me henn gwel, me a sell outañ, met n'eo ket evit prestik: Ur steredenn a zeuio eus Jakob, ur walenn a vo savet eus Israel, toullañ a raio kostezioù Moab, distrujañ a raio holl vibien Sed. 
NUM.24.18	Edom a vo perc'hennet, Seir a vo perc'hennet gant o enebourien, Israel en raio gant galloud. 
NUM.24.19	An hini a zeuio eus Jakob a reno, hag e lamo kuit dilerc'h ar c'hêrioù. 
NUM.24.20	Gwelout a reas Amalek, hag ec'h embannas e ziougan o lavarout: E-touez ar broadoù Amalaek eo an hini gentañ, met en dazont ez aio da goll. 
NUM.24.21	Gwelout a reas ar Genianed, hag ec'h embannas e ziougan o lavarout: Da chomlec'h a zo start, lakaet ec'h eus da neizh war ar roc'h, 
NUM.24.22	met ar C'henian a vo distrujet, hag Ashur a gaso ac'hanout da sklav. 
NUM.24.23	Embann a reas e ziougan o lavarout: Siwazh! Piv a vevo pa zeu kement-mañ eus Doue? 
NUM.24.24	Listri a zeuio eus aod Kitim, int a izelaio Ashur, int a izelaio an Hebre, hag eñ ivez a yelo da goll. 
NUM.24.25	Balaam a savas hag a yeas kuit; mont a reas d'e vro. Balag ivez a yeas gant e hent.
NUM.25.1	Israel a chomas e Sitim, hag ar bobl en em lakaas da c'hastaouiñ gant merc'hed Moab. 
NUM.25.2	Int a bedas ar bobl da aberzhoù o doueoù, hag ar bobl a zebras hag en em stouas dirak o doueoù. 
NUM.25.3	Israel en em stagas ouzh Baal-Peor, ha fulor an 
NUM.25.4	An 
NUM.25.5	Moizez a lavaras da varnerien Israel: Ra lazho pep hini ac'hanoc'h ar re eus e dud a zo en em staget ouzh Baal-Peor. 
NUM.25.6	Ha setu un den eus mibien Israel a zeuas hag a zegasas d'e vreudeur ur Vadianadez, dindan daoulagad Moizez hag holl vodadenn mibien Israel, e-pad ma ouelent ouzh digor teltenn an engalv. 
NUM.25.7	O welout-se, Fineaz, mab Eleazar, mab Aaron an aberzhour, a savas a-greiz ar vodadenn hag a gemeras ur goaf en e zorn, 
NUM.25.8	hag ez eas war-lerc'h an den eus Israel en e deltenn hag o lazhas o-daou, an den eus Israel hag ar wreg en he mammog. Ar gouli a baouezas diwar mibien Israel. 
NUM.25.9	Hag e varvas pevar mil warn-ugent eus ar gouli. 
NUM.25.10	An 
NUM.25.11	Fineaz, mab Eleazar, mab Aaron an aberzhour, en deus distroet va fulor diwar mibien Israel rak en deus bet gred en o c'hreiz; ne'm eus ket kuzumet mibien Israel em gwarizi. 
NUM.25.12	Setu perak e lavari: Reiñ a ran dezhañ un emglev a beoc'h, 
NUM.25.13	a vo evitañ hag evit e lignez war e lerc'h, un emglev a velegiezh peurbadus, rak en deus bet gred evit e Zoue hag en deus graet dic'haou evit mibien Israel. 
NUM.25.14	Anv an den eus Israel a zo bet lazhet a-unan gant ar Vadianadez a oa Zimri mab Salu, priñs eus un ti tadel a-douez ar Simeoniz. 
NUM.25.15	Anv ar wreg eus Madian a zo bet lazhet a oa Kozbi merc'h Zur; eñ a oa penn-meuriad eus un ti tadel e Madian. 
NUM.25.16	An 
NUM.25.17	Stourmit ouzh ar Vadianiz ha lazhit anezho, 
NUM.25.18	rak stourmet o deus ouzhoc'h dre o gwidreoù, en ur douellañ ac'hanoc'h en afer Peor hag en afer Kozbi, merc'h ur penn eus Madian, o c'hoar a zo bet lazhet da zevezh ar gouli erruet dre afer Peor.
NUM.26.1	Hag e c'hoarvezas goude ar gouli-mañ, ma komzas an 
NUM.26.2	Grit an niveradeg eus holl vodadenn mibien Israel, adalek an oad a ugent vloaz hag ouzhpenn, hervez tiez o zadoù, an holl re eus Israel hag a c'hell mont d'ar brezel. 
NUM.26.3	Moizez hag Eleazar an aberzhour a gomzas dezho e plaenennoù Moab, e-kichen ar Jordan, a-dal da Jeriko, o lavarout: 
NUM.26.4	Graet e vo an niveradeg, adalek an oad a ugent vloaz hag ouzhpenn, evel m'en deus gourc'hemennet an 
NUM.26.5	Ruben, kentañ-ganet Israel. Mibien Ruben: Hanok ha tiegezh an Hanokiz, Palu ha tiegezh ar Baluiz, 
NUM.26.6	Hezron ha tiegezh an Hezroniz, Karmi ha tiegezh ar Garmiz. 
NUM.26.7	Setu aze tiegezhioù ar Rubeniz, ar re niveret a voe tri mil ha daou-ugent seizh kant tregont. 
NUM.26.8	Mibien Palu: Eliab. 
NUM.26.9	Mibien Eliab: Nemuel, Datan, Abiram. Datan hag Abiram eo ar re o doa galvet er vodadenn d'en em sevel a-enep Moizez hag a-enep Aaron, gant bodadeg Kora, pa en em savjont a-enep an 
NUM.26.10	An douar a zigoras e c'henoù d'o lonkañ gant Kora, ha neuze ar re a oa en em zastumet a varvas, pa guzumas an tan daou c'hant hag hanter-kant den; kement-se a voe ur skouer. 
NUM.26.11	Met mibien Kora ne varvjont ket. 
NUM.26.12	Mibien Simeon hervez o ziegezhioù: Nemuel ha tiegezh an Nemueliz, Jamin ha tiegezh ar Jaminiz, Jakin ha tiegezh ar Jakiniz, 
NUM.26.13	Zerak ha tiegezh ar Zerakiz, Saül ha tiegezh ar Saüliz. 
NUM.26.14	Setu aze tiegezhioù ar Simeoniz, daou vil warn-ugent daou c'hant. 
NUM.26.15	Mibien Gad hervez o ziegezhioù: Zefon ha tiegezh ar Zefoniz, Hagi ha tiegezh an Hagiz, Shuni ha tiegezh ar Shuniz, 
NUM.26.16	Ozni ha tiegezh an Ozniz, Eri ha tiegezh an Eriz, 
NUM.26.17	Arod ha tiegezh an Arodiz, Areli ha tiegezh an Areliz. 
NUM.26.18	Setu aze tiegezhioù mibien Gad, ar re niveret a voe daou-ugent mil pemp kant. 
NUM.26.19	Mibien Juda: Er hag Onan; Er hag Onan a varvas e bro Ganaan. 
NUM.26.20	Mibien Juda hervez o ziegezhioù: Shela ha tiegezh ar Shelaniz, Perez ha tiegezh ar Bereziz, Zerak ha tiegezh ar Zerakiz. 
NUM.26.21	Mibien Perez: Hezron ha tiegezh an Hezroniz, Hamul ha tiegezh an Hamuliz. 
NUM.26.22	Setu aze tiegezhioù Juda, ar re niveret a voe c'hwezek mil ha tri-ugent pemp kant. 
NUM.26.23	Mibien Isakar hervez o ziegezhioù: Tola ha tiegezh an Dolaiz, Puva ha tiegezh ar Buviz, 
NUM.26.24	Jashub ha tiegezh ar Jashubiz, Shimron ha tiegezh ar Shimroniz. 
NUM.26.25	Setu aze tiegezhioù Isakar, ar re niveret a voe pevar mil ha tri-ugent tri c'hant. 
NUM.26.26	Mibien Zabulon hervez o ziegezhioù: Sered ha tiegezh ar Serediz, Elon ha tiegezh an Eloniz, Jahleel ha tiegezh ar Jahleeiz. 
NUM.26.27	Setu aze tiegezhioù ar Zabuloniz, ar re niveret a voe tri-ugent mil pemp kant. 
NUM.26.28	Mibien Jozef hervez o ziegezhioù: Manase hag Efraim. 
NUM.26.29	Mibien Manase: Makir ha tiegezh ar Vakiriz. Makir a voe tad da C'halaad, Galaad ha tiegezh ar C'halaadiz. 
NUM.26.30	Mibien Galaad: Jezer ha tiegezh ar Jezeriz, Helek ha tiegezh an Helekiz, 
NUM.26.31	Asriel ha tiegezh an Asrieliz, Sichem ha tiegezh ar Sichemiz, 
NUM.26.32	Shemida ha tiegezh ar Shemidaiz, Hefer ha tiegezh an Heferiz. 
NUM.26.33	Zelofkad mab Hefer n'en doe ket a vibien met merc'hed. Anv merc'hed Zelofkad a oa: Mahla, Noa, Holga, Milka, Tirza. 
NUM.26.34	Setu aze tiegezhioù Manase, ar re niveret a voe daou vil hag hanter-kant seizh kant. 
NUM.26.35	Mibien Efraim hervez o ziegezhioù: Shutela ha tiegezh ar Shutelaiz, Beker ha tiegezh ar Vekeriz, Tahan ha tiegezh an Dahaniz. 
NUM.26.36	Mibien Shutela: Eran ha tiegezh an Eraniz. 
NUM.26.37	Setu aze tiegezhioù mibien Efraim, ar re niveret a voe daou vil ha tregont pemp kant. Setu aze mibien Jozef hervez o ziegezhioù. 
NUM.26.38	Mibien Benjamin hervez o ziegezhioù: Bela ha tiegezh ar Velaiz, Ashbel ha tiegezh an Ashbeliz, Ahiram ha tiegezh an Ahiramiz, 
NUM.26.39	Shufam ha tiegezh ar Shufamiz, Hufam ha tiegezh ar Hufamiz. 
NUM.26.40	Mibien Bela: Ard ha Naaman, ha tiegezh an Ardiz, hag eus Naaman tiegezh an Naamiz. 
NUM.26.41	Setu aze mibien Benjamin hervez o ziegezhioù, ar re niveret a voe pemp mil ha daou-ugent c'hwec'h kant. 
NUM.26.42	Mibien Dan hervez o ziegezhioù: Shuham ha tiegezh ar Shuhamiz. Setu aze tiegezhioù Dan hervez o ziegezhioù. 
NUM.26.43	Holl ziegezhioù ar Shuhamiz niveret a voe pevar mil ha tri-ugent pevar c'hant. 
NUM.26.44	Mibien Aser hervez o ziegezhioù: Jimna ha tiegezh ar Jimniz, Jishvi ha tiegezh ar Jishviz, Beria ha tiegezh ar Veriiz. 
NUM.26.45	Mibien Beria: Heber ha tiegezh an Heberiz, Malkiel ha tiegezh ar Valkieliz. 
NUM.26.46	Anv merc'h Aser a oa Sara. 
NUM.26.47	Setu aze tiegezhioù mibien Aser, ar re niveret a voe tri mil hag hanter-kant pevar c'hant. 
NUM.26.48	Mibien Neftali hervez o ziegezhioù: Jahzeel ha tiegezh ar Jahzeeliz, Guni ha tiegezh ar C'huniz, 
NUM.26.49	Jezer ha tiegezh ar Jezeriz, Shilem ha tiegezh ar Shilemiz. 
NUM.26.50	Setu aze tiegezhioù Neftali hervez o ziegezhioù, ar re niveret a voe pemp mil ha daou-ugent pevar c'hant. 
NUM.26.51	Setu aze ar re eus mibien Israel a voe niveret, c'hwec'h kant ur mil seizh kant tregont. 
NUM.26.52	An 
NUM.26.53	Ar vro a vo lodennet etre ar re-se evel un hêrezh, hervez niver an anvioù. 
NUM.26.54	D'ar re a zo e niver bras e roi un hêrezh brasoc'h, d'ar re a zo e niver bihan e roi un hêrezh bihanoc'h; da bep hini e vo roet un hêrezh hervez an niveradeg. 
NUM.26.55	Ar vro a vo lodennet dre ar sord. Bez' o devo o hêrezh hervez anvioù meuriadoù o zadoù. 
NUM.26.56	Hêrezh pep hini a vo lodennet dre ar sord etre ar re a zo e niver bras hag ar re a zo e niver bihan. 
NUM.26.57	Al Levited a voe niveret hervez o ziegezhioù: Gershon ha tiegezh ar C'hershonited, Kehad ha tiegezh ar Gehatited, Merari ha tiegezh ar Verarited. 
NUM.26.58	Tiegezhioù al Levited: Tiegezh al Libnited, tiegezh an Hebronited, tiegezh ar Vahlited, tiegezh ar Vushited, tiegezh ar Gorahiz. Kehad a voe tad da Amram. 
NUM.26.59	Anv gwreg Amram a oa Jokebed merc'h Levi; ganet eo bet da Levi en Ejipt, hag hi a c'hanas da Amram: Aaron, Moizez, Mari o c'hoar. 
NUM.26.60	Aaron a voe tad da Nadab, Abihu, Eleazar, Itamar. 
NUM.26.61	Nadab hag Abihu a varvas pa ginnigjont un tan estren dirak an 
NUM.26.62	Ar re a voe niveret, an holl baotred adalek an oad a ur miz hag ouzhpenn, a voe tri mil warn-ugent. Ne voent ket niveret gant mibien Israel, dre ma ne voe hêrezh ebet evito e-touez mibien Israel. 
NUM.26.63	Setu ar re a voe niveret gant Moizez hag Eleazar an aberzhour, a niveras mibien Israel e plaenennoù Moab, e-kichen ar Jordan, a-dal da Jeriko. 
NUM.26.64	E-touez ar re-mañ ne voe ket un den eus ar re a oa bet niveret gant Moizez hag Aaron an aberzhour pa rejont niveradeg mibien Israel e lec'h distro Sinai, 
NUM.26.65	rak an 
NUM.27.1	Merc'hed Zelofkad mab Hefer mab Galaad mab Makir mab Manase, eus tiegezhioù Manase mab Jozef: o anvioù a oa Mahla, Noa, Holga, Milka, Tirza. 
NUM.27.2	Int en em zalc'has dirak Moizez, dirak Eleazar an aberzhour ha dirak priñsed an holl vodadenn, ouzh digor teltenn an engalv, hag e lavarjont: 
NUM.27.3	Hon tad a zo marvet el lec'h distro, ne oa ket e bodadeg ar re en em savas a-enep an 
NUM.27.4	Perak e vefe lamet anv hon tad a-douez e diegezh dre ma n'en deus bet mab ebet? Ro deomp un dalc'h e-touez breudeur hon tad. 
NUM.27.5	Moizez a ginnigas o c'haoz dirak an 
NUM.27.6	An 
NUM.27.7	Emañ ar gwir gant merc'hed Zelofkad. A-dra-sur e roi dezho un dalc'h da hêrezh e-touez breudeur o zad, ha dezho e lakai da dremen hêrezh o zad. 
NUM.27.8	Komz a ri da vibien Israel, hag e lavari: Pa varvo un den hep mab dezhañ, e hêrezh a dremeno d'e verc'h. 
NUM.27.9	Ma n'en deus merc'h ebet, e roiot e hêrezh d'e vreudeur. 
NUM.27.10	Ma n'en deus breur ebet, e roiot e hêrezh da vreudeur e dad. 
NUM.27.11	Ma n'en deus e dad breur ebet, e roiot e hêrezh d'an hini a vo e gar tostañ en e ziegezh, hag e vo dezhañ. Kement-se a vo ur reolenn hag ur varnedigezh evit mibien Israel, evel m'en deus gourc'hemennet an 
NUM.27.12	An 
NUM.27.13	Sellout a ri outi. Ha neuze, te ivez a vo dastumet gant da bobl, evel m'eo bet dastumet Aaron da vreur, 
NUM.27.14	dre m'hoc'h eus disentet ouzh va muzelloù e lec'h distro Zin pa dabutas ar vodadenn, ha n'hoc'h eus ket santelaet ac'hanon dirak o daoulagad en abeg d'an dour, doureier Meriba, e Kadesh, e distro Zin. 
NUM.27.15	Moizez a gomzas d'an 
NUM.27.16	Ra lakaio an 
NUM.27.17	a yelo er-maez dirazo hag a zeuio e-barzh dirazo, a lakaio anezho da vont ha da zont, evit na vo ket bodadenn an 
NUM.27.18	An 
NUM.27.19	Degas a ri anezhañ dirak Eleazar an aberzhour ha dirak an holl vodadenn, hag e roi dezhañ ur garg dirazo. 
NUM.27.20	Lakaat a ri warnañ ul lod eus da veurded, evit ma sento outañ holl vodadenn mibien Israel. 
NUM.27.21	Hag en em zalc'ho dirak Eleazar an aberzhour, a c'houlennataio evitañ barnedigezh an Urim dirak an 
NUM.27.22	Moizez a reas ar pezh en doa gourc'hemennet an 
NUM.27.23	hag e lakaas e zaouarn warnañ hag e roas dezhañ e garg, evel m'en doa lavaret an 
NUM.28.1	An 
NUM.28.2	Ro urzhioù da vibien Israel ha lavar: Ret e vo deoc'h eveshaat ma vo kinniget din en amzer dereat an donezon hag ar boued evit va frofoù graet dre an tan, ur c'hwezh dudius din. 
NUM.28.3	Lavarout a ri: Setu ar prof graet dre an tan a ginnigot d'an 
NUM.28.4	Un oan a ginnigi diouzh ar beure, hag an oan all etre an daou abardaez, 
NUM.28.5	gant un dekvedenn efa (1/10 efa   3 l) flour bleud evel donezon, mezet gant ur c'hard hin (  1,5 l) eoul friket. 
NUM.28.6	Al loskaberzh peurbadus eo, kinniget eo bet e Menez Sinai, ur prof graet dre an tan, ur c'hwezh dudius d'an 
NUM.28.7	An evadkinnig a vo eus ur c'hard hin (  1,5 l) evit pep oan; el lec'h santel e vo graet an evadkinnig a win kreñv d'an 
NUM.28.8	Kinnig a ri an oan all etre an daou abardaez; kinnig a ri an hevelep donezon gant hini ar beure hag an hevelep evadkinnig, ur prof graet dre an tan, ur c'hwezh dudius d'an 
NUM.28.9	D'an deiz sabad, e kinnigot daou oan disi eus ur bloaz, gant div zekvedenn flour bleud mezet gant eoul evel donezon, ha gant an evadkinnig. 
NUM.28.10	Loskaberzh ar sabad e vo, evit pep sabad, ouzhpenn al loskaberzh peurbadus gant e evadkinnig. 
NUM.28.11	E penn-kentañ ho mizioù, e kinnigot ul loskaberzh d'an 
NUM.28.12	gant teir dekvedenn flour bleud mezet gant eoul evel donezon evit pep kole, div zekvedenn flour bleud mezet gant eoul evel donezon evit an tourz, 
NUM.28.13	un dekvedenn flour bleud mezet gant eoul evel donezon evit pep oan. Ul loskaberzh e vo, ur prof graet dre an tan, ur c'hwezh dudius d'an 
NUM.28.14	An evadkinnigoù a vo un hanter hin (  3 l) gwin evit ur c'hole, un drederenn hin (  2 l) evit un tourz, ur c'hard hin (  1,5 l) evit un oan. Loskaberzh penn ar miz e vo, evit holl vizioù ar bloaz. 
NUM.28.15	Kinniget e vo ur bouc'h evit an aberzh-dic'haouiñ, ouzhpenn al loskaberzh peurbadus gant e evadkinnig. 
NUM.28.16	D'ar miz kentañ, d'ar pevarzekvet deiz eus ar miz, e vo Pask an 
NUM.28.17	D'ar pemzekvet deiz eus ar miz e vo ur gouel; debriñ a reot bara hep goell e-pad seizh devezh. 
NUM.28.18	D'an deiz kentañ e vo ur c'hengalv santel, ne reot labour-mevel ebet. 
NUM.28.19	Kinnig a reot ur prof graet dre an tan evel loskaberzh d'an 
NUM.28.20	hag o donezonoù a vo flour bleud mezet gant eoul, teir dekvedenn evit ur c'hole, div zekvedenn evit an tourz, 
NUM.28.21	hag e kinnigi un dekvedenn evit pep oan eus ar seizh oan. 
NUM.28.22	Kinnig a reot ur bouc'h evel aberzh-dic'haouiñ, evit ober dic'haou evidoc'h. 
NUM.28.23	Kinnig a reot an traoù-se ouzhpenn loskaberzh ar beure, a zo ul loskaberzh peurbadus. 
NUM.28.24	Kinnig a reot anezho bemdez e-pad seizh devezh, ar boued eus ur prof graet dre an tan e vo, ur c'hwezh dudius d'an 
NUM.28.25	D'ar seizhvet deiz e vo ur c'hengalv santel, ne reot labour-mevel ebet. 
NUM.28.26	Da zeiz ar frouezh kentañ, pa ginnigot un donezon nevez d'an 
NUM.28.27	Kinnig a reot ul loskaberzh e c'hwezh dudius d'an 
NUM.28.28	hag o donezonoù a vo flour bleud mezet gant eoul, teir dekvedenn evit ur c'hole, div zekvedenn evit an tourz, 
NUM.28.29	un dekvedenn evit pep oan eus ar seizh oan. 
NUM.28.30	Kinnig a reot ur bouc'h evit ober dic'haou evidoc'h. 
NUM.28.31	Kinnig a reot an traoù-se ouzhpenn al loskaberzh peurbadus gant e zonezon; disi e vint, gant o evadkinnigoù.
NUM.29.1	D'ar seizhvet miz, d'an deiz kentañ eus ar miz, ho po ur c'hengalv santel, ne reot labour-mevel ebet. Bez' e vo sonet an trompilhoù d'an deiz-se. 
NUM.29.2	Kinnig a reot ul loskaberzh e c'hwezh dudius d'an 
NUM.29.3	hag o donezonoù a vo flour bleud mezet gant eoul, teir dekvedenn evit ar c'hole, div zekvedenn evit an tourz, 
NUM.29.4	hag un dekvedenn evit pep oan eus ar seizh oan, 
NUM.29.5	hag ur bouc'h evel aberzh-dic'haouiñ, evit ober dic'haou evidoc'h, 
NUM.29.6	ouzhpenn loskaberzh ar miz gant e zonezon, al loskaberzh peurbadus gant e zonezon, hag o evadkinnigoù, hervez ar reolennoù. Bez' e vint ur c'hwezh dudius, profoù graet dre an tan d'an 
NUM.29.7	D'an dekvet deiz eus ar seizhvet miz-se, ho po ur c'hengalv santel, ec'h izelaiot hoc'h eneoù ha ne reot labour ebet. 
NUM.29.8	Kinnig a reot ul loskaberzh d'an 
NUM.29.9	hag o donezonoù a vo flour bleud mezet gant eoul, teir dekvedenn evit ar c'hole, 
NUM.29.10	div zekvedenn evit an tourz, hag un dekvedenn evit pep oan eus ar seizh oan. 
NUM.29.11	Kinnig a reot ur bouc'h evel aberzh-dic'haouiñ, ouzhpenn an aberzh evit ober dic'haou kinniget en deiz-pardon, al loskaberzh peurbadus gant e zonezon, hag o evadkinnigoù. 
NUM.29.12	D'ar pemzekvet deiz eus ar seizhvet miz, ho po ur c'hengalv santel, ne reot labour-mevel ebet, hag e reot ur gouel evit an 
NUM.29.13	Kinnig a reot ul loskaberzh, ur prof graet dre an tan e c'hwezh dudius d'an 
NUM.29.14	hag o donezonoù a vo flour bleud mezet gant eoul, teir dekvedenn evit pep kole eus an trizek kole, div zekvedenn evit pep tourz eus an daou dourz, 
NUM.29.15	hag un dekvedenn evit pep oan eus ar pevarzek oan, 
NUM.29.16	hag ur bouc'h evel aberzh-dic'haouiñ, ouzhpenn al loskaberzh peurbadus gant e zonezon hag e evadkinnig. 
NUM.29.17	D'an eil deiz, e kinnigot daouzek kole yaouank, daou dourz, pevarzek oan disi eus ar bloaz, 
NUM.29.18	hag an donezonoù hag an evadkinnigoù evit ar c'holeoù, evit an tourzed hag evit an oaned, diouzh o niver, hervez ar reolennoù, 
NUM.29.19	hag ur bouc'h evel aberzh-dic'haouiñ, ouzhpenn al loskaberzh peurbadus gant e zonezon hag o evadkinnigoù. 
NUM.29.20	D'an trede deiz, e kinnigot unnek kole, daou dourz, pevarzek oan disi eus ar bloaz, 
NUM.29.21	hag an donezonoù hag an evadkinnigoù evit ar c'holeoù, evit an tourzed hag evit an oaned, diouzh o niver, hervez ar reolennoù, 
NUM.29.22	hag ur bouc'h evel aberzh-dic'haouiñ, ouzhpenn al loskaberzh peurbadus gant e zonezon hag e evadkinnig. 
NUM.29.23	D'ar pevare deiz, e kinnigot dek kole, daou dourz, pevarzek oan disi eus ar bloaz, 
NUM.29.24	hag an donezonoù hag an evadkinnigoù evit ar c'holeoù, evit an tourzed hag evit an oaned, diouzh o niver, hervez ar reolennoù, 
NUM.29.25	hag ur bouc'h evel aberzh-dic'haouiñ, ouzhpenn al loskaberzh peurbadus gant e zonezon hag e evadkinnig. 
NUM.29.26	D'ar pempvet deiz, e kinnigot nav c'hole, daou dourz, pevarzek oan disi eus ar bloaz, 
NUM.29.27	hag an donezonoù hag an evadkinnigoù evit ar c'holeoù, evit an tourzed hag evit an oaned, diouzh o niver, hervez ar reolennoù, 
NUM.29.28	hag ur bouc'h evel aberzh-dic'haouiñ, ouzhpenn al loskaberzh peurbadus gant e zonezon hag e evadkinnig. 
NUM.29.29	D'ar c'hwec'hvet deiz, e kinnigot eizh kole, daou dourz, pevarzek oan disi eus ar bloaz, 
NUM.29.30	hag an donezonoù hag an evadkinnigoù evit ar c'holeoù, evit an tourzed hag evit an oaned, diouzh o niver, hervez ar reolennoù, 
NUM.29.31	hag ur bouc'h evel aberzh-dic'haouiñ, ouzhpenn al loskaberzh peurbadus gant e zonezon hag e evadkinnig. 
NUM.29.32	D'ar seizhvet deiz, e kinnigot seizh kole, daou dourz, pevarzek oan disi eus ar bloaz, 
NUM.29.33	hag an donezonoù hag an evadkinnigoù evit ar c'holeoù, evit an tourzed hag evit an oaned, diouzh o niver, hervez ar reolennoù, 
NUM.29.34	hag ur bouc'h evel aberzh-dic'haouiñ, ouzhpenn al loskaberzh peurbadus gant e zonezon hag e evadkinnig. 
NUM.29.35	D'an eizhvet deiz, ho po ur vodadeg veur, ne reot labour-mevel ebet. 
NUM.29.36	Kinnig a reot ul loskaberzh, ur prof graet dre an tan e c'hwezh dudius d'an 
NUM.29.37	hag an donezonoù hag an evadkinnigoù evit ar c'hole, evit an tourz hag evit an oaned, diouzh o niver, hervez ar reolennoù, 
NUM.29.38	hag ur bouc'h evel aberzh-dic'haouiñ, ouzhpenn al loskaberzh peurbadus gant e zonezon hag e evadkinnig. 
NUM.29.39	Setu an traoù a reot evit an 
NUM.30.1	Moizez a lavaras da vibien Israel kement en doa gourc'hemennet an 
NUM.30.2	Moizez a gomzas da bennoù meuriadoù mibien Israel o lavarout: Setu ar pezh en deus gourc'hemennet an 
NUM.30.3	Pa en devo graet un den ur gouestl d'an 
NUM.30.4	Pa he devo graet ur vaouez ur gouestl d'an 
NUM.30.5	ma en devo klevet he zad diwar-benn ar gouestl hag an ere lakaet war hec'h ene, ha n'en devo lavaret netra dezhi, hec'h holl ouestloù a vo gwiriek ha kement ere he devo lakaet war hec'h ene a vo gwiriek, 
NUM.30.6	met ma tislavar he zad anezhi en deiz ma klev diwar o fenn, gouestl ebet hag ere ebet he devo lakaet war hec'h ene ne vo gwiriek, hag an 
NUM.30.7	Mar d-eo dimezet goude bezañ graet gouestloù, pe goude bezañ lakaet un ere war hec'h ene dre ar pezh a zo bet lavaret gant he muzelloù, 
NUM.30.8	ha ma klev he gwaz diwar o fenn ha ne lavar netra dezhi en deiz ma klev, hec'h holl ouestloù a vo gwiriek ha kement ere he devo lakaet war hec'h ene a vo gwiriek, 
NUM.30.9	met ma tislavar he gwaz anezhi en deiz ma klev diwar o fenn, e kaso da netra ar gouestl hag an ere lakaet war hec'h ene dre ar pezh a zo bet lavaret gant he muzelloù, hag an 
NUM.30.10	Gouestl un intañvez pe ur wreg kaset kuit, kement ere he devo lakaet war hec'h ene, a vo gwiriek eviti. 
NUM.30.11	Mar d-eo e ti he gwaz e ra ur gouestl hag e laka dre le un ere war hec'h ene, 
NUM.30.12	ma klev he gwaz diwar o fenn ha ne lavar netra dezhi, hec'h holl ouestloù a vo gwiriek ha kement ere he devo lakaet war hec'h ene a vo gwiriek, 
NUM.30.13	met ma kas he gwaz anezho da netra en deiz ma klev, ar pezh a zo bet lavaret gant he muzelloù diwar-benn he gouestloù pe diwar-benn an ereoù lakaet war hec'h ene ne vo ket gwiriek, kaset e vint da netra gant he gwaz, hag an 
NUM.30.14	He gwaz a c'hello gwiriañ hag he gwaz a c'hello kas da netra pep gouestl ha pep le ouzh hec'h eren da c'hlac'hariñ hec'h ene. 
NUM.30.15	Ma ne lavar he gwaz netra dezhi a zeiz da zeiz, e wirio hec'h holl ouestloù ha kement ere lakaet warni; gwiriet e vint gantañ rak n'en devo lavaret netra dezhi en deiz ma en devo klevet diwar o fenn. 
NUM.30.16	Ma kas he gwaz anezho da netra en deiz ma klev, e tougo he direizhder. 
NUM.30.17	Setu ar reolennoù a c'hourc'hemennas an 
NUM.31.1	An 
NUM.31.2	Veñj mibien Israel eus ar Vadianiz, ha goude e vi dastumet gant da bobl. 
NUM.31.3	Moizez a gomzas d'ar bobl o lavarout: Harnezit gwazed eus ho touez evit ar brezel, ha ra dagint Madian evit tennañ veñjañs a-berzh an 
NUM.31.4	Mil den eus pep meuriad a gasot d'ar brezel, mil eus pep meuriad, eus pep meuriad Israel. 
NUM.31.5	Savet e voe a-douez milieroù Israel mil den dre veuriad, daouzek mil den harnezet evit ar brezel. 
NUM.31.6	Moizez a gasas anezho d'ar brezel, mil dre veuriad, ha ganto Fineaz mab Eleazar an aberzhour, d'ar brezel gant an traoù santel hag an trompilhoù tregernus en e zaouarn. 
NUM.31.7	Ober a rejont ar brezel a-enep ar Vadianiz, evel m'en doa gourc'hemennet an 
NUM.31.8	Ouzhpenn-se, e lazhjont rouaned Madian gant ar re all: Evi, Rekem, Zur, Hur, Reba, pemp roue Madian. Hag e lazhjont ivez gant ar c'hleze Balaam mab Beor. 
NUM.31.9	Mibien Israel a zegasas gwragez Madian evel prizoniadezed, gant o bugaligoù, hag e preizhjont o holl loened, o holl dropelloù hag o holl vadoù. 
NUM.31.10	Tangwallañ a rejont o holl gêrioù ma oant o chom enno, gant o holl gampadurioù. 
NUM.31.11	Kemer a rejont an holl ziwiskoù hag an holl breizhoù, tud ha loened, 
NUM.31.12	hag e tegasjont ar brizonidi, ar preizhoù hag an diwiskoù da Voizez, da Eleazar an aberzhour ha da vodadenn mibien Israel, d'ar c'hamp, e plaenennoù Moab, e-kichen ar Jordan, a-dal da Jeriko. 
NUM.31.13	Moizez, Eleazar an aberzhour hag holl briñsed ar vodadenn a yeas er-maez eus ar c'hamp, a-ziarbenn dezho. 
NUM.31.14	Moizez a yeas droug ennañ a-enep ofiserien al lu, ar c'habitened a vilieroù hag ar c'habitened a gantoù a zeue eus ar brezel. 
NUM.31.15	Moizez a lavaras dezho: Ha lezet hoc'h eus o buhez gant an holl verc'hed? 
NUM.31.16	Setu, int eo ar re o deus roet lec'h da vibien Israel, diouzh komzoù Balaam, d'ober un torfed a-enep an 
NUM.31.17	Bremañ, lazhit pep paotr a-douez ar vugaligoù, ha lazhit pep maouez he deus anavezet un den en ur gousk gantañ, 
NUM.31.18	met lezit da vevañ evidoc'h ar verc'hed yaouank n'o deus ket anavezet kousk ur paotr. 
NUM.31.19	C'hwi a gampo er-maez eus ar c'hamp e-pad seizh devezh. Kement hini en deus lazhet unan bennak ha kement hini en deus stoket ouzh unan bennak lazhet, ra en em c'hlanaio d'an trede deiz ha d'ar seizhvet deiz, eñ hag e brizonidi. 
NUM.31.20	Glanaet e vo pep dilhad, pep tra e kroc'hen, pep pezh-labour e blev gavr, pep tra e koad. 
NUM.31.21	Eleazar an aberzhour a lavaras d'an dud a oa aet d'ar brezel: Setu reolennoù al lezenn en deus gourc'hemennet an 
NUM.31.22	An aour, an arc'hant, an arem, an houarn, ar staen, ar plom, 
NUM.31.23	kement tra a c'hell mont en tan, a lakaiot da dremen dre an tan, hag e vo glan. Met gant an dour a zisparti e lakaiot da dremen kement tra ha n'a ket en tan; tremen a raio dre an dour. 
NUM.31.24	Kannañ a reot ho tilhad d'ar seizhvet deiz, hag e viot glan. Goude ez eot d'ar c'hamp. 
NUM.31.25	An 
NUM.31.26	Gra an niveradeg eus ar preizhoù a zo bet kemeret, tud ha loened, te, Eleazar an aberzhour ha pennoù tadel tiez ar vodadenn. 
NUM.31.27	Ar preizh a vo daouhanteret etre ar re a zo aet d'ar brezel, a zo bet el lu, hag an holl vodadenn. 
NUM.31.28	Hag e savi un taos evit an 
NUM.31.29	O c'hemer a reot diwar o hanter, hag e roi anezho da Eleazar an aberzhour evel prof savet d'an 
NUM.31.30	Diouzh an hanter degouezhet da vibien Israel e kemeri unan diwar hanter-kant, diwar an dud, diwar an ejened, diwar an ezen, diwar an deñved, diwar an holl loened, hag e roi anezho d'al Levited o deus an diwall eus tabernakl an 
NUM.31.31	Moizez hag Eleazar an aberzhour a reas evel m'en doa gourc'hemennet an 
NUM.31.32	Ar preizh a oa manet eus ar pezh bet kemeret gant ar re a oa aet d'ar brezel a voe: c'hwec'h kant pemzek mil ha tri-ugent dañvad, 
NUM.31.33	daouzek mil ha tri-ugent ejen, 
NUM.31.34	ur mil ha tri-ugent azen, 
NUM.31.35	daou vil ha tregont ene, merc'hed n'o deus ket anavezet kousk ur paotr. 
NUM.31.36	An hanter evit ar re a oa aet d'ar brezel a voe: tri c'hant seizh mil ha tregont pemp kant dañvad, 
NUM.31.37	an taos evit an 
NUM.31.38	c'hwec'h mil ha tregont ejen, an taos evit an 
NUM.31.39	tregont mil pemp kant azen, an taos evit an 
NUM.31.40	c'hwezek mil ene mab-den, an taos evit an 
NUM.31.41	Moizez a roas da Eleazar an aberzhour an taos-mañ evel prof savet d'an 
NUM.31.42	An hanter hag a oa evit mibien Israel, dispartiet gant Moizez diouzh hini an dud bet aet d'ar brezel, 
NUM.31.43	an hanter-se, degouezhet d'ar vodadenn, a voe: tri c'hant seizh mil ha tregont pemp kant dañvad, 
NUM.31.44	c'hwec'h mil ha tregont ejen, 
NUM.31.45	tregont mil pemp kant azen, 
NUM.31.46	c'hwezek mil ene mab-den. 
NUM.31.47	Diouzh an hanter degouezhet da vibien Israel e kemeras Moizez unan diwar hanter-kant, diwar an dud ha diwar al loened, hag e roas anezho d'al Levited o deus an diwall eus tabernakl an 
NUM.31.48	Ofiserien milieroù al lu, ar c'habitened a vilieroù hag ar c'habitened a gantoù a dostaas ouzh Moizez, 
NUM.31.49	hag e lavarjont: Da servijerien o deus graet an niveradeg eus an dud a vrezel a oa dindan hon urzhioù, ha ne vank ket unan anezho. 
NUM.31.50	Degaset hon eus evel prof d'an 
NUM.31.51	Moizez hag Eleazar an aberzhour a gemeras diganto an aour hag an holl draoù oberiet. 
NUM.31.52	Holl aour ar prof savet d'an 
NUM.31.53	An dud a vrezel o doe pep hini e breizh evitañ e-unan. 
NUM.31.54	Moizez hag Eleazar an aberzhour a gemeras an aour digant ar c'habitened a vilieroù hag ar c'habitened a gantoù, hag e kasjont anezhañ da deltenn an engalv evel eñvor evit mibien Israel dirak an 
NUM.32.1	Mibien Ruben ha mibien Gad o doa un niver dreistkont a dropelloù, hag e weljont e oa bro Jaezer ha bro C'halaad ul lec'h dereat evit al loened. 
NUM.32.2	Mibien Gad ha mibien Ruben a zeuas da gomz ouzh Moizez, ouzh Eleazar an aberzhour hag ouzh priñsed ar vodadenn o lavarout: 
NUM.32.3	Atarod, Dibon, Jaezer, Nimra, Hesbon, Eleale, Sebam, Nebo, Beon, 
NUM.32.4	ar vro-se bet skoet gant an 
NUM.32.5	Hag e lavarjont: Mar hon eus kavet trugarez dirak da zaoulagad, ra vo ar vro-mañ roet en dalc'h da'z servijerien, na zegas ket ac'hanomp en tu all d'ar Jordan. 
NUM.32.6	Moizez a lavaras da vibien Gad ha da vibien Ruben: Ho preudeur, ha mont a raint d'ar brezel, ha c'hwi a chomo amañ? 
NUM.32.7	Perak e tigalonekait mibien Israel evit na dremenint ket d'ar vro en deus roet dezho an 
NUM.32.8	Evel-se eo e reas ho tadoù pa gasis anezho eus Kadesh-Barnea da welout ar vro. 
NUM.32.9	Pignat a rejont betek gwazh Eshkol hag e weljont ar vro, hag e tigalonekajont mibien Israel evit ma n'ajent ket d'ar vro en deus roet dezho an 
NUM.32.10	Fulor an 
NUM.32.11	An dud a zo pignet eus an Ejipt, adalek an oad a ugent vloaz hag ouzhpenn, ne welint ket ar vro am boa touet reiñ da Abraham, da Izaak ha da Jakob, rak n'o deus ket kerzhet gant leunder war va lerc'h, 
NUM.32.12	nemet Kaleb mab Jefune ar C'henizian ha Jozue mab Nun, rak kerzhet o deus gant leunder war-lerc'h an 
NUM.32.13	Fulor an 
NUM.32.14	Ha setu e savit war-lerc'h ho tadoù evel broustennoù tud pec'herien, evit kreskiñ c'hoazh gwrez kounnar an 
NUM.32.15	Rak ma en em zistroit diwar e lerc'h, e kendalc'ho da lezel ar bobl-mañ el lec'h distro, hag ho po kaset an holl da get. 
NUM.32.16	Tostaat a rejont outañ hag e lavarjont: Ni a savo amañ klozioù evit hon tropelloù ha kêrioù evit hor bugaligoù, 
NUM.32.17	ha goude en em harnezimp buan dirak mibien Israel, betek ma hor bo o lakaet da vont d'o chomlec'h; met hor bugaligoù a chomo e kêrioù kreñv, abalamour da dud ar vro. 
NUM.32.18	Ne zistroimp ket d'hon tiez ken n'o devo resevet mibien Israel pep hini anezho e hêrezh, 
NUM.32.19	ha n'hon bo netra ganto en tu all d'ar Jordan na pelloc'h, peogwir hor hêrezh-ni a vo degouezhet deomp en tu-mañ d'ar Jordan, er sav-heol. 
NUM.32.20	Moizez a lavaras: Ma rit kement-se, ma en em harnezit da vont d'ar brezel dirak an 
NUM.32.21	ma tremen pep hini ac'hanoc'h harnezet ar Jordan dirak an 
NUM.32.22	ma vo ar vro sujet dirak an 
NUM.32.23	Ma ne rit ket evel-se, ho po pec'het a-enep an 
NUM.32.24	Savit kêrioù evit ho pugaligoù ha klozioù evit ho tropelloù, ha grit ar pezh a zo bet lavaret gant ho kenoù. 
NUM.32.25	Mibien Gad ha mibien Ruben a gomzas da Voizez o lavarout: Da servijerien a raio evel m'en deus gourc'hemennet va aotrou. 
NUM.32.26	Hor bugaligoù, hor gwragez, hon tropelloù hag hon holl loened a chomo e kêrioù Galaad, 
NUM.32.27	ha da servijerien a dremeno, pep hini harnezet evit ar brezel, dirak an 
NUM.32.28	Moizez a roas urzhioù en o c'heñver da Eleazar an aberzhour, da Jozue mab Nun ha da bennoù tadel meuriadoù Israel. 
NUM.32.29	Moizez a lavaras: Mar tremen mibien Gad ha mibien Ruben ganeoc'h ar Jordan, harnezet holl evit ar brezel dirak an 
NUM.32.30	Met ma ne dremenont ket harnezet ganeoc'h, o devo o lod en ho touez e bro Ganaan. 
NUM.32.31	Mibien Gad ha mibien Ruben a respontas o lavarout: Ober a raimp ar pezh en deus lavaret an 
NUM.32.32	Ni a dremeno harnezet dirak an 
NUM.32.33	Moizez a roas da vibien Gad, da vibien Ruben ha da hanter-veuriad Manase mab Jozef, rouantelezh Sihon roue an Amoreaned, rouantelezh Og roue Basan, ar vro gant he c'hêrioù en e harzoù ha douaroù kêrioù ar vro tro-war-dro. 
NUM.32.34	Mibien Gad a savas Dibon, Atarod, Aroer, 
NUM.32.35	Atrod-Shofan, Jaezer, Jogbeha, 
NUM.32.36	Bet-Nimra ha Bet-Haran, kêrioù kreñv, hag e kempennjont klozioù evit an tropelloù. 
NUM.32.37	Mibien Ruben a savas Hesbon, Eleale, Kirjataim, 
NUM.32.38	Nebo, Baal-Meon, a voe cheñchet o anv, Sibma; hag e rojont anvioù d'ar c'hêrioù a savjont. 
NUM.32.39	Mibien Makir mab Manase a yeas da C'halaad hag a gemeras anezhi; kas a rejont kuit an Amoreaned a chome enni. 
NUM.32.40	Moizez a roas Galaad da Vakir mab Manase, a chomas enni. 
NUM.32.41	Jair mab Manase a yeas da gemer ar bourc'hioù; o galvas Bourc'hioù Jair. 
NUM.32.42	Nobak a yeas da gemer Kenad gant ar c'hêriadennoù war he zro, hag o galvas Nobak, diwar e anv e-unan.
NUM.33.1	Setu arsavioù mibien Israel, pa deujont kuit eus bro Ejipt hervez o strolladoù, dindan urzh Moizez hag Aaron. 
NUM.33.2	Moizez a skrivas o c'herzhadegoù, hervez o arsavioù, war urzh an 
NUM.33.3	Mont a rejont kuit eus Ramsez ar miz kentañ, d'ar pemzekvet deiz eus ar miz kentañ; an deiz war-lerc'h Pask, ez ejont kuit a-zorn savet, war-wel an holl Ejipsianed. 
NUM.33.4	An Ejipsianed a sebelie ar re en doa skoet an 
NUM.33.5	Mibien Israel a yeas kuit eus Ramsez, hag e kampjont e Sukkod. 
NUM.33.6	Mont a rejont kuit eus Sukkod hag e kampjont en Etam, a zo e penn al lec'h distro. 
NUM.33.7	Mont a rejont kuit eus Etam hag, o tistreiñ war-zu Pihahirod, a zo a-dal da Baal-Zefon, e kampjont dirak Migdol. 
NUM.33.8	Mont a rejont kuit eus Pihahirod hag e tremenjont dre greiz ar mor war-zu al lec'h distro; e-pad tri devezh e kerzhjont e distro Etam hag e kampjont e Mara. 
NUM.33.9	Mont a rejont kuit eus Mara hag e teujont da Elim. En Elim e oa daouzek mammenn dour ha dek palmezenn ha tri-ugent; hag e kampjont eno. 
NUM.33.10	Mont a rejont kuit eus Elim hag e kampjont e-kichen ar Mor Ruz. 
NUM.33.11	Mont a rejont kuit eus ar Mor Ruz hag e kampjont e distro Sin. 
NUM.33.12	Mont a rejont kuit eus distro Sin hag e kampjont e Dofka. 
NUM.33.13	Mont a rejont kuit eus Dofka hag e kampjont en Alush. 
NUM.33.14	Mont a rejont kuit eus Alush hag e kampjont e Refidim, e-lec'h na oa ket a zour da evañ evit ar bobl. 
NUM.33.15	Mont a rejont kuit eus Refidim hag e kampjont e distro Sinai. 
NUM.33.16	Mont a rejont kuit eus distro Sinai hag e kampjont e Kibrod-Hataava. 
NUM.33.17	Mont a rejont kuit eus Kibrod-Hataava hag e kampjont en Hazerod. 
NUM.33.18	Mont a rejont kuit eus Hazerod hag e kampjont e Ritma. 
NUM.33.19	Mont a rejont kuit eus Ritma hag e kampjont e Rimon-Perez. 
NUM.33.20	Mont a rejont kuit eus Rimon-Perez hag e kampjont e Libna. 
NUM.33.21	Mont a rejont kuit eus Libna hag e kampjont e Risa. 
NUM.33.22	Mont a rejont kuit eus Risa hag e kampjont e Kehelata. 
NUM.33.23	Mont a rejont kuit eus Kehelata hag e kampjont e Menez Shafer. 
NUM.33.24	Mont a rejont kuit eus Menez Shafer hag e kampjont en Harada. 
NUM.33.25	Mont a rejont kuit eus Harada hag e kampjont e Makelod. 
NUM.33.26	Mont a rejont kuit eus Makelod hag e kampjont e Tahad. 
NUM.33.27	Mont a rejont kuit eus Tahad hag e kampjont e Tarak. 
NUM.33.28	Mont a rejont kuit eus Tarak hag e kampjont e Mitka. 
NUM.33.29	Mont a rejont kuit eus Mitka hag e kampjont en Hashmona. 
NUM.33.30	Mont a rejont kuit eus Hashmona hag e kampjont e Moserod. 
NUM.33.31	Mont a rejont kuit eus Moserod hag e kampjont e Bene-Jaakan. 
NUM.33.32	Mont a rejont kuit eus Bene-Jaakan hag e kampjont en Hor-Gidgad. 
NUM.33.33	Mont a rejont kuit eus Hor-Gidgad hag e kampjont e Jotbata. 
NUM.33.34	Mont a rejont kuit eus Jotbata hag e kampjont en Abrona. 
NUM.33.35	Mont a rejont kuit eus Abrona hag e kampjont en Ezion-Geber. 
NUM.33.36	Mont a rejont kuit eus Ezion-Geber hag e kampjont e distro Zin, da lavarout eo e Kadesh. 
NUM.33.37	Mont a rejont kuit eus Kadesh hag e kampjont e Menez Hor, e penn bro Edom. 
NUM.33.38	Aaron an aberzhour a bignas war Venez Hor, war urzh an 
NUM.33.39	Aaron a varvas war Venez Hor, oadet a gant tri bloaz warn-ugent. 
NUM.33.40	Ar roue Arad ar C'hananead, a chome e kreisteiz bro Ganaan, a glevas e teue mibien Israel. 
NUM.33.41	Mont a rejont kuit eus Menez Hor hag e kampjont e Zalmona. 
NUM.33.42	Mont a rejont kuit eus Zalmona hag e kampjont e Punon. 
NUM.33.43	Mont a rejont kuit eus Punon hag e kampjont en Obod. 
NUM.33.44	Mont a rejont kuit eus Obod hag e kampjont en Ije-Abarim, war harzoù Moab. 
NUM.33.45	Mont a rejont kuit eus Ije-Abarim hag e kampjont e Dibon-Gad. 
NUM.33.46	Mont a rejont kuit eus Dibon-Gad hag e kampjont en Almon-Diblataim. 
NUM.33.47	Mont a rejont kuit eus Almon-Diblataim hag e kampjont er menezioù Abarim, dirak Nebo. 
NUM.33.48	Mont a rejont kuit eus ar menezioù Abarim hag e kampjont e plaenennoù Moab, e-kichen ar Jordan, a-dal da Jeriko. 
NUM.33.49	Kampiñ a rejont e-kichen ar Jordan, adalek Bet-Jeshimod betek Abel-Shitim, e plaenennoù Moab. 
NUM.33.50	An 
NUM.33.51	Komz da vibien Israel ha lavar: Pa ho po tremenet ar Jordan etrezek bro Ganaan, 
NUM.33.52	e kasot kuit dirazoc'h holl dud ar vro, e tistrujot o holl skeudennoù, e tistrujot o holl zelwennoù teuzet, e tismantrot o holl uhellec'hioù, 
NUM.33.53	e perc'hennot ar vro hag e chomot enni, rak roet em eus deoc'h ar vro da berc'hennañ anezhi. 
NUM.33.54	Lodennañ a reot ar vro dre ar sord evel hêrezh d'ho tiegezhioù. D'ar re a zo e niver bras e roiot un hêrezh brasoc'h, d'ar re a zo e niver bihan e roiot un hêrezh bihanoc'h. Pep hini a resevo ar pezh a vo degouezhet dezhañ dre ar sord. Hoc'h hêrezh ho po hervez meuriad ho tadoù. 
NUM.33.55	Met ma ne gasot ket kuit dirazoc'h annezidi ar vro, ar re anezho ho po lezet a-zilerc'h a vo spern d'ho taoulagad ha drez d'ho kostezioù, hag e waskint ac'hanoc'h er vro emaoc'h o vont da chom enni. 
NUM.33.56	Hag e rin deoc'h evel m'em boa divizet ober dezho.
NUM.34.1	An 
NUM.34.2	Ro urzhioù da vibien Israel ha lavar: Pa viot aet e bro Ganaan, degouezhet e vo ar vro-se deoc'h evel hêrezh, ar vro Ganaan hervez an harzoù-mañ: 
NUM.34.3	Ho bevennoù kreisteiz a vo adalek distro Zin a-hed Edom; evel-se hoc'h harz kreisteiz a yelo adalek Mor an Holen er reter, 
NUM.34.4	an harz kreisteiz-se a droio da grec'hienn Akrabim, a dreuzo Zin, a yelo betek kreisteiz Kadesh-Barnea, a yelo da Hazar-Adar hag a dremeno dre Azmon; 
NUM.34.5	eus Azmon, an harz a droio war-zu froud an Ejipt, hag a yelo d'ar mor. 
NUM.34.6	Diwar-benn harz ar c'huzh-heol, ar Mor Bras a vo an harz evidoc'h, hoc'h harz kornog e vo. 
NUM.34.7	Diwar-benn harz an hanternoz, e verkot anezhañ adalek ar Mor Bras betek Menez Hor; 
NUM.34.8	eus Menez e verkot anezhañ etrezek penn Hamad, goude e yelo betek Zedad, 
NUM.34.9	an harz a yelo betek Zifron da echuiñ en Hazar-Enan; hoc'h harz hanternoz e vo. 
NUM.34.10	Diwar-benn harz ar sav-heol, ho po ur bevenn eus Hazar-Enan da Shefam, 
NUM.34.11	an harz a ziskenno eus Shefam da Ribla, ouzh ar reter eus Ain; neuze an harz a ziskenno hag a dizho aodoù ar Mor Kinered war-zu ar sav-heol; 
NUM.34.12	an harz a ziskenno da gavout ar Jordan hag a dapo Mor an Holen. Evel-se e vo ho pro gant hec'h harzoù tro-war-dro. 
NUM.34.13	Moizez a roas an urzhioù-se da vibien Israel o lavarout: Setu ar vro a lodennot dre ar sord evel hêrezh, en deus gourc'hemennet an 
NUM.34.14	Rak meuriad mibien Ruben hervez tiez o zadoù, meuriad mibien Gad hervez tiez o zadoù, hag hanter-veuriad Manase, o deus bet o hêrezh. 
NUM.34.15	An daou veuriad hag an hanter-veuriad-se o deus bet o hêrezh en tu-mañ d'ar Jordan, e kostezioù Jeriko, ouzh ar reter, war-zu ar sav-heol. 
NUM.34.16	An 
NUM.34.17	Setu anvioù an dud a lodenno deoc'h ar vro: Eleazar an aberzhour ha Jozue mab Nun. 
NUM.34.18	Kemer a reot ivez ur priñs dre veuriad evit lodennañ ar vro dre hêrezh. 
NUM.34.19	Setu anvioù an dud-se: evit meuriad Juda, Kaleb mab Jefune, 
NUM.34.20	evit meuriad mibien Simeon, Samuel mab Amihud, 
NUM.34.21	evit meuriad Benjamin, Elidad mab Kislon, 
NUM.34.22	evit meuriad mibien Dan, ar priñs Buki mab Jogli, 
NUM.34.23	evit mibien Jozef, evit meuriad mibien Manase, ar priñs Haniel mab Efod, 
NUM.34.24	hag evit meuriad mibien Efraim, ar priñs Kemuel mab Shiftan, 
NUM.34.25	evit meuriad mibien Zabulon, ar priñs Elizafan mab Parnak, 
NUM.34.26	evit meuriad mibien Isakar, ar priñs Paltiel mab Azan, 
NUM.34.27	evit meuriad mibien Aser, ar priñs Ahihud mab Shelomi, 
NUM.34.28	evit meuriad mibien Neftali, ar priñs Padahel mab Amihud. 
NUM.34.29	D'ar re-se eo e c'hourc'hemennas an 
NUM.35.1	An 
NUM.35.2	Gourc'hemenn da vibien Israel reiñ d'al Levited, eus an hêrezh a zalc'hint, kêrioù evit chom enno. Reiñ a reot ivez d'al Levited douaroù tro-dro d'ar c'hêrioù-se. 
NUM.35.3	Hag o devo ar c'hêrioù-se evit chom enno, an douaroù a vo evit o chatal, evit o madoù hag evit o loened. 
NUM.35.4	Douaroù ar c'hêrioù roet d'al Levited a vo a vil ilinad (  500 m) tro-dro, adalek moger kêr en diavaez. 
NUM.35.5	Muzuliet e vo ganeoc'h en diavaez eus kêr, evit kostez ar sav-heol daou vil (  1 km) ilinad, evit kostez ar c'hreisteiz daou vil (  1 km) ilinad, evit kostez ar c'huzh-heol daou vil (  1 km) ilinad, evit kostez an hanternoz daou vil (  1 km) ilinad, hag ar gêr a vo e-kreiz. Evel-se e vo douaroù ar c'herioù. 
NUM.35.6	Ar c'hêrioù a roiot d'al Levited a vo ar c'hwec'h kêr-repuiñ, ma tec'ho enno ar muntrer, hag e roiot ouzhpenn div gêr ha daou-ugent. 
NUM.35.7	An holl gêrioù a roiot d'al Levited a vo eizh kêr ha daou-ugent, ar c'hêrioù gant o douaroù. 
NUM.35.8	Diwar-benn ar c'hêrioù a roiot diwar perc'henniezh mibien Israel, e kemerot muioc'h digant ar re o deus muioc'h ha nebeutoc'h digant ar re o deus nebeutoc'h; pep hini a roio eus e gêrioù d'al Levited hervez an hêrezh a vo dezhañ. 
NUM.35.9	An 
NUM.35.10	Komz da vibien Israel ha lavar: Pa ho po treuzet ar Jordan evit mont da vro Ganaan, 
NUM.35.11	lakait kêrioù a vo kêrioù-repuiñ evidoc'h, ma tec'ho enno ar muntrer en devo lazhet unan bennak diratozh. 
NUM.35.12	Bez' e vo ar c'hêrioù-se evidoc'h lec'hioù-repuiñ rak ar veñjer, evit na varvo ket ar muntrer a-raok mont dirak ar vodadenn evit bezañ barnet. 
NUM.35.13	Diwar ar c'hêrioù a roiot, e vo c'hwec'h kêr-repuiñ evidoc'h, 
NUM.35.14	teir c'hêr a roiot en tu-mañ d'ar Jordan, ha teir c'hêr a roiot e bro-Ganaan; kêr-repuiñ e vint. 
NUM.35.15	Ar c'hwec'h kêr-se a vo lec'hioù-repuiñ evit mibien Israel hag evit an diavaeziad a chomo en ho touez, hag e tec'ho enno an hini en devo lazhet unan bennak diratozh. 
NUM.35.16	Mar en deus skoet unan bennak gant ur benveg houarn, ha ma varv, ur muntrer eo, a-dra-sur ar muntrer a vo lakaet da varv. 
NUM.35.17	Mar en deus e skoet gant ur maen en e zorn a c'hell reiñ ar marv, ha ma varv, ur muntrer eo, a-dra-sur ar muntrer a vo lakaet da varv. 
NUM.35.18	Mar en deus e skoet gant ur benveg koad en e zorn a c'hell reiñ ar marv, ha ma varv, ur muntrer eo, a-dra-sur ar muntrer a vo lakaet da varv. 
NUM.35.19	Ar veñjer-gwad eo a lakaio ar muntrer da varv; pa en em gavo gantañ, e lakaio anezhañ d'ar marv. 
NUM.35.20	Mar en deus bountet unan bennak dre gasoni, pe taolet un dra bennak warnañ gant rakpreder, ha ma varv, 
NUM.35.21	pe en deus e skoet gant e zorn dre enebiezh, ha ma varv, a-dra-sur an hini en deus skoet a vo lakaet da varv, ur muntrer eo. Ar veñjer-gwad a lakaio ar muntrer da varv pa en em gavo gantañ. 
NUM.35.22	Mar en deus e vountet trumm hep kasoni, pe taolet un dra bennak warnañ hep rakpreder, 
NUM.35.23	pe stoket outañ gant ur maen a c'hell reiñ ar marv hep bezañ enebour dezhañ hag hep klask ober drouk dezhañ, ha ma varv, 
NUM.35.24	neuze ar vodadenn a varno etre an hini en deus skoet hag ar veñjer-gwad hervez al lezennoù-mañ: 
NUM.35.25	Ar vodadenn a zieubo ar muntrer eus dorn ar veñjer-gwad hag a lakaio anezhañ da zistreiñ er gêr-repuiñ e oa tec'het enni, hag e chomo eno betek marv ar beleg-meur bet olevet gant an eoul santel. 
NUM.35.26	Mar d-a ar muntrer er-maez eus harzoù ar gêr-repuiñ e oa tec'het enni, 
NUM.35.27	hag en em gav gantañ ar veñjer-gwad er-maez eus harzoù e gêr-repuiñ, hag e lazh ar veñjer-gwad ar muntrer, ne vo ket kablus a wad, 
NUM.35.28	rak en devo da chom en e gêr-repuiñ betek marv ar beleg-meur; goude marv ar beleg-meur, e tistroio ar muntrer war zouar e berc'henniezh. 
NUM.35.29	Setu evidoc'h reolennoù barn a rummadoù da rummadoù, en hoc'h holl chomlec'hioù. 
NUM.35.30	Pa vo lazhet unan bennak, ar muntrer a vo lazhet war gomz testoù, met un test hepken ne vo ket a-walc'h evit lakaat anezhañ da varv. 
NUM.35.31	Ne zegemerot ket un daspren evit ene ur muntrer a zo kablus ha din da varv, a-dra-sur e vo lakaet da varv. 
NUM.35.32	Ne zegemerot ket un daspren evit e lezel da dec'hout d'e gêr-repuiñ ha da zistreiñ da chom er vro goude marv an aberzhour. 
NUM.35.33	Ne gousiot ket ar vro ma chomot enni, rak ar gwad a gousi ar vro. Ha ne vo ket graet dic'haou evit ar vro eus ar gwad a vo bet skuilhet enni, nemet dre wad an hini en devo e skuilhet. 
NUM.35.34	Ne saotrot ket ar vro emaoc'h o vont da chom enni hag e chomin e-barzh. Me eo an 
NUM.36.1	Pennoù tadel tiez mibien Galaad mab Makir, mab Manase, a-douez tiegezhioù mibien Jozef, a dostaas hag a gomzas dirak Moizez ha dirak ar briñsed, pennoù tadel mibien Israel, 
NUM.36.2	hag e lavarjont: An 
NUM.36.3	Mar d-int dimezet da unan eus mibien meuriadoù all mibien Israel, e vo lamet o hêrezh diwar hêrezh hon tadoù hag e vo unanet da hêrezh ar meuriad a vo o hini; evel-se e vo lamet diwar hol lodenn hêrezh. 
NUM.36.4	Pa zeuio ar jubile evit mibien Israel, o hêrezh a vo unanet da hêrezh ar meuriad a vo o hini; evel-se e vo lamet o hêrezh diwar hêrezh meuriad hon tadoù. 
NUM.36.5	Moizez a roas da vibien Israel gourc'hemennoù an 
NUM.36.6	Setu ar pezh en deus gourc'hemennet an 
NUM.36.7	Evel-se un hêrezh ne dremeno ket eus ur meuriad da ur meuriad all e-touez mibien Israel, ha pep hini a vibien Israel a zalc'ho hêrezh meuriad e dadoù. 
NUM.36.8	Pep merc'h hag en devo bet un hêrezh e-touez meuriadoù mibien Israel a zimezo d'un den eus un tiegezh eus meuriad he zad, evit m'en devo da hêrezh pep hini eus mibien Israel diwar hêrezh e dadoù. 
NUM.36.9	Un hêrezh ne dremeno ket eus ur meuriad da ur meuriad all, ha pep hini a-douez meuriadoù mibien Israel a zalc'ho e hêrezh. 
NUM.36.10	Merc'hed Zelofkad a reas evel m'en doa gourc'hemennet an 
NUM.36.11	Mahla, Tirza, Holga, Milka ha Noa, merc'hed Zelofkad, a zimezas da vibien o eontred. 
NUM.36.12	Dimeziñ a rejont e tiegezh mibien Manase mab Jozef, hag o hêrezh a chomas e meuriad tiegezh o zad. 
NUM.36.13	Setu ar gourc'hemennoù hag an urzhioù en deus roet an 
DEU.1.1	Setu ar c'homzoù a lavaras Moizez da Israel a-bezh, en tu-mañ d'ar Jordan, el lec'h distro, er blaenenn a-dal da Suf, etre Paran, Tofel, Laban, Hazerod ha Di-Zahab. 
DEU.1.2	Unnek devezh a zo adalek Horeb, dre hent Menez Seir, betek Kadesh-Barnea. 
DEU.1.3	D'an daou-ugentvet bloaz, d'an unnekvet miz, d'an deiz kentañ eus ar miz, Moizez a lavaras da vibien Israel kement en doa gourc'hemennet an 
DEU.1.4	goude m'en doe trec'het Sihon, roue an Amoreaned a oa o chom en Hesbon, hag Og, roue Basan a oa o chom en Ashtarod hag en Edrei. 
DEU.1.5	D'an tu-mañ d'ar Jordan, e bro Voab, Moizez en em lakaas da zisklêriañ al lezenn-se o lavarout: 
DEU.1.6	An 
DEU.1.7	Distroit hag it kuit, deuit war-zu menez an Amoreaned hag el lec'hioù tro-dro, d'ar blaenenn, d'ar menez, d'an draonienn, d'ar c'hreisteiz, da aod ar mor, da vro ar Gananeiz, d'al Liban betek ar stêr vras, ar stêr Efratez. 
DEU.1.8	Setu, lakaet em eus ar vro dirazoc'h, kit ha dalc'hit ar vro en doa touet an 
DEU.1.9	Komzet em eus ouzhoc'h en amzer-se ha lavaret em eus: Ne c'hellan ket va-unan dougen ac'hanoc'h. 
DEU.1.10	An 
DEU.1.11	Ra gresko ac'hanoc'h c'hoazh an 
DEU.1.12	Penaos e c'hellin va-unan dougen ho poanioù, ho pec'hioù hag ho tabutoù? 
DEU.1.13	Roit eus ho meuriadoù tud fur, poellek hag anavezet, hag e lakain anezho da bennoù warnoc'h. 
DEU.1.14	Respontet hoc'h eus o lavarout: Mat eo ober ar pezh ec'h eus lavaret. 
DEU.1.15	Kemeret em eus neuze pennoù ho meuriadoù, tud fur hag anavezet, ha lakaet em eus anezho evel pennoù warnoc'h: kabitened a vilieroù, kabitened a gantoù, kabitened a hanter-gantoù, kabitened a zegoù hag ofiserien e-touez ho meuriadoù. 
DEU.1.16	En amzer-se em eus roet urzhioù d'ho parnerien o lavarout: Selaouit ho preudeur ha barnit gant reizhder etre un den hag e vreur pe un diavaeziad. 
DEU.1.17	Ne reot van eus diavaez an dud er barnedigezhioù, selaou a reot an hini bihan evel an hini bras, n'ho po aon rak den ebet, rak ar varn a zo da Zoue, hag e lakaiot da zont dirazon an dra a vo re ziaes evidoc'h, ha me he c'hlevo. 
DEU.1.18	En amzer-se em eus roet urzhioù deoc'h diwar-benn an traoù ho poa d'ober. 
DEU.1.19	Aet omp kuit eus Horeb ha kerzhet hon eus dre holl en distro bras hag euzhus-se, war-zu menez an Amoreaned, evel m'en doa gourc'hemennet an 
DEU.1.20	Lavaret em eus deoc'h: Erru oc'h betek menez an Amoreaned, a ro deomp an 
DEU.1.21	Setu, an 
DEU.1.22	Goude bezañ tostaet ouzhin, hoc'h eus lavaret: Kasomp tud a-raok deomp evit spiañ ar vro hag evit rentañ kont deomp eus an hent a bignimp drezañ hag eus ar c'hêrioù ma'z aimp e-barzh. 
DEU.1.23	Ar c'homzoù-se o deus plijet din. Kemeret em eus daouzek den eus ho touez, un den dre veuriad. 
DEU.1.24	Mont a rejont hag e pignjont ar menez, hag e teujont betek gwazh Eshkol hag e weljont ar vro. 
DEU.1.25	Kemeret o deus en o daouarn frouezh eus ar vro da zegas anezho deomp, hag e rentjont kont deomp o lavarout: Ar vro a ro deomp an 
DEU.1.26	C'hwi ne fellas ket deoc'h pignat enni, met disentet hoc'h eus da urzh an 
DEU.1.27	Grozmolet hoc'h eus en ho teltennoù o lavarout: Dre ma kasae an 
DEU.1.28	Da belec'h emaomp o pignat? Hor breudeur o deus lakaet hor c'halonoù da deuziñ o lavarout: Ur bobl vrasoc'h hag a vent uheloc'h egedomp eo; ar c'hêrioù a zo bras ha mogeriet betek an neñv; gwelet hon eus eno mibien Anak. 
DEU.1.29	Lavaret em eus: Na spontit ket ha n'ho pet ket aon dirazo. 
DEU.1.30	An 
DEU.1.31	hag en distro, e-lec'h ma ec'h eus gwelet an 
DEU.1.32	En desped da gement-se n'hoc'h eus ket kredet en 
DEU.1.33	a yae en ho raok war an hent evit klask ul lec'h da sevel ho teltennoù, en tan e-pad an noz evit diskouez deoc'h an hent a gerzhec'h warnañ, hag er goabrenn e-pad an deiz. 
DEU.1.34	An 
DEU.1.35	Hini ebet eus tud ar rummad fall-se ne welo ar vro vat am eus touet reiñ d'ho tadoù, 
DEU.1.36	nemet Kaleb mab Jefune. Eñ a welo anezhi, hag e roin dezhañ, dezhañ ha d'e vibien, ar vro en deus baleet enni, dre m'en deus heuliet e leunder an 
DEU.1.37	An 
DEU.1.38	Jozue mab Nun, da servijer, a yelo enni; kaloneka anezhañ rak eñ eo a lakaio Israel da berc'hennañ e hêrezh. 
DEU.1.39	Ho pugale vihan, hoc'h eus lavaret diwar o fenn e vijent ur preizh enni, hag ho mibien n'anavezont ket hiziv ar pezh a zo mat pe fall, int eo ar re a yelo enni, dezho e roin anezhi, int a berc'henno anezhi. 
DEU.1.40	Met c'hwi, distroit ha kit d'al lec'h distro war-zu ar Mor Ruz. 
DEU.1.41	Respontet hoc'h eus o lavarout: Pec'het hon eus a-enep an 
DEU.1.42	An 
DEU.1.43	Komzet em eus ouzhoc'h met n'hoc'h eus ket selaouet, disentet hoc'h eus da urzh an 
DEU.1.44	An Amoreaned, hag a oa o chom er menez-se, a zeuas a-ziarbenn deoc'h hag a redas war ho lerc'h evel ma ra ar gwenan; pilet oc'h bet e Seir betek Horma. 
DEU.1.45	D'ho tistro hoc'h eus gouelet dirak an 
DEU.1.46	Chomet oc'h e Kadesh kalz a zeizioù, keit ha ma chomjoc'h eno.
DEU.2.1	Aet omp en-dro d'al lec'h distro war-zu ar Mor Ruz, evel m'en doa lavaret an 
DEU.2.2	An 
DEU.2.3	Kerzhet a-walc'h hoc'h eus war-dro d'ar menez-se, en em droit war-zu an hanternoz. 
DEU.2.4	Ro urzhioù d'ar bobl ha lavar: Tremen a reot war harz ho preudeur, mibien Ezaü a zo o chom e Seir. Hag o devo aon razoc'h, met diwallit mat: 
DEU.2.5	Arabat brezeliñ outo, rak ne roin ket deoc'h eus o bro, zoken evit derc'hel sol ho treid; roet em eus da Ezaü Menez Seir da hêrezh. 
DEU.2.6	Prenañ a reot diganto evit arc'hant ar boued a zebrot, ha prenañ a reot ivez diganto evit arc'hant an dour a evot. 
DEU.2.7	Rak an 
DEU.2.8	Tremenet omp e-kichen hor breudeur, mibien Ezaü a zo o chom e Seir, hebiou da hent ar blaenenn, hebiou da Elad ha da Ezion-Geber, ha troet hon eus da dremen dre hent distro Moab. 
DEU.2.9	An 
DEU.2.10	An Emim a oa o chom eno gwechall, ur bobl vras ha niverus, a vent uhel evel an Anakim. 
DEU.2.11	Brudet e oant evel Refaim, evel an Anakim, met ar Voabiz a c'halve anezho Emim. 
DEU.2.12	An Horianed a oa o chom e Seir gwechall. Mibien Ezaü o c'hasas kuit hag o distrujas azirazo; hag e chomjont en o lec'h evel m'en deus graet Israel e bro e hêrezh, en deus roet an 
DEU.2.13	Bremañ savit ha treuzit dour-red Sered. Treuzet hon eus dour-red Sered. 
DEU.2.14	An amzer ma'z omp bet o kerzhout eus Kadesh-Barnea betek tremen dour-red Sered a zo bet eizh vloaz ha tregont, betek ma voe kuzumet holl rummad an dud a vrezel a-greiz ar c'hamp, evel m'en doa touet an 
DEU.2.15	Dorn an 
DEU.2.16	Pa voe kuzumet an holl dud a vrezel dre ar marv a-douez ar bobl, 
DEU.2.17	an 
DEU.2.18	Hiziv e tremeni en Ar harz Moab, 
DEU.2.19	hag e tostai ouzh mibien Ammon, met na stourm ket a-enep dezho ha na vrezel ket outo, rak ne roin netra eus bro mibien Ammon dit en hêrezh; roet em eus anezhi da vibien Lot da hêrezh. 
DEU.2.20	Ar vro-se ivez a oa brudet evel bro Refaim. Ar Refaim a oa o chom eno gwechall, met an Ammoniz a c'halve anezho Zamzumin, 
DEU.2.21	ur bobl vras ha niverus e oa, a vent uhel evel an Anakim. An 
DEU.2.22	Evel-se en deus graet evit mibien Ezaü a zo o chom e Seir, pa zistrujas an Horianed dirazo; int a gasas anezho kuit, hag e chomjont en o lec'h betek hiziv. 
DEU.2.23	An Aviz, hag a oa o chom er c'hêriadennoù betek Gaza, a voe distrujet gant ar Gaftorim o tont eus Kaftor; int a chomas en o lec'h. 
DEU.2.24	Savit, kit ha treuzit froud an Arnon. Sell, lakaet em eus etre da zaouarn Sihon, roue Hesbon, an Amorean, gant e vro. Krog da berc'hennañ, gra ar brezel outañ. 
DEU.2.25	Adal hiziv emaon o vont da skuilhañ spont hag aon ac'hanout war ar pobloù dindan an neñv a-bezh, en hevelep doare ma krenint ha ma vint spontet o klevout komz diwar da benn. 
DEU.2.26	Neuze em eus kaset, eus distro Kedemod, kannaded da Sihon roue Hesbon, gant komzoù a beoc'h o lavarout: 
DEU.2.27	Va lez da dremen dre da vro, kerzhout a rin dre hent bras hep distreiñ nag a-zehou nag a-gleiz. 
DEU.2.28	Gwerzhañ a ri din ar boued a zebrin evit arc'hant, ha reiñ a ri din an dour a evin evit arc'hant. War droad e tremenin hepken. 
DEU.2.29	Evel-se o deus graet din mibien Ezaü a zo o chom e Seir hag ar Voabiz a zo o chom en Ar, ken na'm bo tremenet ar Jordan evit mont er vro en deus roet an 
DEU.2.30	Sihon, roue Hesbon, ne fellas ket dezhañ hol lezel da dremen dre e vro, rak an 
DEU.2.31	An 
DEU.2.32	Sihon a yeas a-ziarbenn deomp gant e holl bobl evit stourm ouzhimp e Jahaz. 
DEU.2.33	An 
DEU.2.34	Kemeret hon eus e holl gêrioù ha lakaet hon eus anezho da verz, gwazed, gwragez, bugale, ha ne chomas den ebet. 
DEU.2.35	Preizhet hon eus evidomp al loened ha madoù ar c'hêrioù hor boa kemeret. 
DEU.2.36	Adalek Aroer war ribl froud an Arnon hag ar gêr a zo e-kichen ar froud betek Galaad, ne voe kêr ebet re greñv evidomp. An 
DEU.2.37	Met ne dostai ket ouzh bro mibien Ammon, nag ouzh lec'h ebet e-kichen froud Jabok, nag ouzh kêrioù ar menez, nag ouzh kement en deus difennet ouzhimp an 
DEU.3.1	Aet omp en-dro da bignat dre hent Basan. Og, roue Basan, a yeas a-ziarbenn deomp gant e holl bobl evit stourm ouzhimp en Edrei. 
DEU.3.2	An 
DEU.3.3	An 
DEU.3.4	Kemeret hon eus e holl gêrioù, ne voe kêr ebet ha ne gemerjomp ket: tri-ugent kêr, holl rannvro Argob, rouantelezh Og e Basan. 
DEU.3.5	Ar c'hêrioù-se a oa kreñvaet, gant mogerioù uhel, dorojoù ha sparloù, ouzhpenn ar c'hêrioù e niver bras-meurbet n'o doa ket a vogerioù. 
DEU.3.6	Lakaet hon eus anezho da verz evel ma hon doa graet da Sihon, roue Hesbon. Lakaet hon eus an holl gêrioù da verz, gwazed, gwragez, bugale. 
DEU.3.7	Preizhet hon eus evidomp al loened ha madoù ar c'hêrioù. 
DEU.3.8	En amzer-se hon eus kemeret eus dorn daou roue an Amoreaned ar vro a oa en tu-mañ d'ar Jordan, adalek froud an Arnon betek Menez Hermon, 
DEU.3.9	an Hermon a vez galvet Sirion gant ar Sidoniz ha Senir gant an Amoreaned, 
DEU.3.10	holl gêrioù ar blaenenn, holl C'halaad, holl Vasan betek Salka hag Edrei, kêrioù rouantelezh Og e Basan. 
DEU.3.11	Og, roue Basan, a oa e-unan manet e dilerc'h ar Refaim. E wele a oa ur gwele houarn, ha n'emañ ket e Rabad e-touez mibien Ammon? E hirder a zo nav ilinad (  4,5 m), e ledander pevar ilinad (  2 m), a ilinad den. 
DEU.3.12	En amzer-se hon eus kemeret dalc'h eus ar vro-se. Roet em eus d'ar Rubeniz ha d'ar C'hadiz an douaroù adalek Aroer, a zo war froud an Arnon, hag an hanter eus menez Galaad gant e gêrioù. 
DEU.3.13	An nemorant eus Galaad ha Basan a-bezh, rouantelezh Og, am eus roet da hanter-veuriad Manase, holl rannvro Argob gant Basan a-bezh, a c'halved bro ar Refaim. 
DEU.3.14	Jair mab Manase a gemeras holl rannvro Argob betek harz ar C'heshurianed hag ar Vaakatianed hag a roas e anv da vourc'hioù Basan, galvet Bourc'hioù Jair betek hiziv. 
DEU.3.15	Roet em eus Galaad da Vakir. 
DEU.3.16	D'ar Rubeniz ha d'ar C'hadiz em eus roet adalek Galaad betek froud an Arnon, betek kreiz ar froud, ha betek froud Jabok, harz gant mibien Ammon, 
DEU.3.17	hag ar blaenenn bevennet gant ar Jordan, adalek Kinered betek mor ar blaenenn, Mor an Holen, e traoñ ar Pisga, war-zu ar sav-heol. 
DEU.3.18	En amzer-se em eus roet urzhioù o lavarout: An 
DEU.3.19	Ra chomo hepken ho kwragez, ho pugaligoù hag ho loened, ha gouzout a ran hoc'h eus kalz, er c'hêrioù am eus roet deoc'h, 
DEU.3.20	ken na roio diskuizh an 
DEU.3.21	En amzer-se em eus roet urzhioù da Jozue o lavarout: Da zaoulagad o deus gwelet ar pezh en deus graet an 
DEU.3.22	N'ho pet ket aon razo, an 
DEU.3.23	En amzer-se em eus goulennet gras digant an 
DEU.3.24	Aotrou 
DEU.3.25	Me az ped, ma tremenin ha ma welin ar vro vat-se a zo en tu all d'ar Jordan, ar menez mat-se hag al Liban. 
DEU.3.26	Met an 
DEU.3.27	Pign war lein ar Pisga, sav da zaoulagad war-zu ar c'huzh-heol ha war-zu an hanternoz ha war-zu ar c'hreisteiz ha war-zu ar sav-heol, ha sell gant da zaoulagad; met ne dremeni ket ar Jordan-se. 
DEU.3.28	Ro urzhioù da Jozue, kreñva anezhañ, kennerzh anezhañ, rak eñ eo a dremeno dirak ar bobl-mañ, hag a roio da hêrezh dezho ar vro a weli. 
DEU.3.29	Chomet omp en draonienn a-dal da Vet-Peor.
DEU.4.1	Bremañ Israel, selaou ar reolennoù hag ar barnedigezhioù a gelennan deoc'h evit ober diouto, evit ma vevot ha ma'z eot da berc'hennañ ar vro a ro deoc'h an 
DEU.4.2	Ne lakaiot netra ouzhpenn er c'homzoù a gemennan deoc'h ha ne lammot netra diouto, met e virot gourc'hemennoù an 
DEU.4.3	Ho taoulagad o deus gwelet ar pezh en deus graet an 
DEU.4.4	Met c'hwi, ar re a zo en em staget ouzh an 
DEU.4.5	Setu, kelennet em eus deoc'h ar reolennoù hag ar barnedigezhioù, evel m'en deus gourc'hemennet din an 
DEU.4.6	O mirit ha grit diouto, rak eno e vo ho furnez hag ho skiant dirak daoulagad ar pobloù, a lavaro o klevout an holl reolennoù-se: Ar vroad vras-mañ eo ar bobl hepken a zo fur ha skiantek! 
DEU.4.7	Rak pehini eo ar vroad vras he defe he doueoù tost outi evel an 
DEU.4.8	Ha pehini eo ar vroad vras he defe reolennoù ha barnedigezhioù reizh evel an holl lezennoù-se a lakaan hiziv dirazoc'h? 
DEU.4.9	Koulskoude, en em ziwall ha taol evezh gant pled ouzh da ene, gant aon n'ankounac'hafes an traoù o deus gwelet da zaoulagad, ha gant aon na'z afent er-maez eus da galon deiz ebet eus da vuhez. O c'helenn a ri da'z mibien ha da'z mibien-vihan. 
DEU.4.10	Az pez soñj eus an deiz ma en em zalc'hjout dirak an 
DEU.4.11	Tostaet oc'h d'en em zerc'hel e traoñ ar menez. Ar menez a zeve gant tantezioù betek kreiz an neñv, hag e oa teñvalijenn, koumoul ha dic'houloù. 
DEU.4.12	An 
DEU.4.13	Hag e roas da glevout e emglev, a c'hourc'hemennas deoc'h da virout: an dek gourc'hemenn. Hag e skrivas anezho war ziv daolenn vaen. 
DEU.4.14	En amzer-se an 
DEU.4.15	Taolit evezh gant pled ouzh hoc'h eneoù, peogwir n'hoc'h eus gwelet skeudenn ebet e deiz ma komzas an 
DEU.4.16	gant aon n'en em vreinfec'h en ur ober ur skeudenn kizellet, ur skeudenn eus un idol bennak, an taolennadur eus ur par pe ur barez, 
DEU.4.17	an taolennadur eus ul loen bennak a vefe war an douar, an taolennadur eus ul labous askellek a nij en oabl, 
DEU.4.18	un taolennadur eus ar re a ruz war an douar, an taolennadur eus ur pesk a zo en doureier dindan an douar. 
DEU.4.19	gant aon ivez penaos o sevel ho taoulagad war-zu an neñv hag o welout an heol, al loar, ar stered, holl arme an neñv, na vefes bountet d'en em stouiñ dirazo ha da servijañ an traoù-se, a zo bet lodet gant an 
DEU.4.20	An 
DEU.4.21	An 
DEU.4.22	Emaon o vont da vervel er vro-mañ, ne dremenin ket ar Jordan, met c'hwi a dremeno hag a berc'henno ar vro vat-se. 
DEU.4.23	Taolit evezh gant aon na ankounac'hafec'h an emglev en deus graet an 
DEU.4.24	Rak an 
DEU.4.25	Pa ez po mibien ha mibien-vihan, ha pa ho po chomet pell er vro, mar en em vreinit en ur ober ur skeudenn kizellet pe un taolennadur bennak, oc'h ober an droug dirak daoulagad an 
DEU.4.26	e kemeran an neñvoù hag an douar da dest en hoc'h enep, penaos e viot distrujet buan a-ziwar c'horre ar vro emaoc'h o vont da berc'hennañ en tu all d'ar Jordan, ne hiraiot ket ho teizioù eno, met mont a reot prim da goll. 
DEU.4.27	An 
DEU.4.28	Hag e servijot eno doueoù graet gant daouarn an den, koad pe maen, na welont ket, na glevont ket, na zebront ket, na c'hweshaont ket. 
DEU.4.29	Mar klaskez ac'hane an 
DEU.4.30	Pa vi er glac'har ha ma vo erruet an holl draoù-se ganit, neuze, en deizioù war-lerc'h, e tistroi d'an 
DEU.4.31	rak an 
DEU.4.32	Goulenn digant an deizioù tremenet a zo bet a-raok dit, adalek an deiz ma krouas Doue an den war an douar, hag adalek penn an neñvoù betek dibenn an neñvoù, hag-eñ ez eus bet un dra ken bras, hag-eñ ez eus bet klevet un dra heñvel? 
DEU.4.33	Hag-eñ ez eus bet ur bobl o klevout mouezh Doue o komz a-greiz an tan evel ma ec'h eus klevet, hag a vefe chomet bev? 
DEU.4.34	Hag-eñ ez eus esaeet un doue dont da gemer e-unan ur bobl a-greiz ur bobl all dre amprouennoù, sinoù, mirakloù ha stourmadegoù, dre un dorn kreñv hag ur vrec'h astennet, ha dre spontoù bras, evel kement en deus graet an 
DEU.4.35	Diskouezet eo bet dit evit ma'c'h anavezi penaos eo Doue an 
DEU.4.36	Eus an neñvoù en deus graet dit klevout e vouezh evit da gelenn, war an douar en deus diskouezet dit e dan bras; klevet ec'h eus e gomzoù a-greiz an tan. 
DEU.4.37	Dre m'en deus karet da dadoù, en deus dibabet o lignez war o lerc'h hag en deus lakaet ac'hanout da vont kuit eus an Ejipt dirazañ e-unan dre e c'halloud bras, 
DEU.4.38	evit kas kuit azirazout broadoù brasoc'h ha nerzhusoc'h egedout, evit da lakaat da vont en o bro hag evit he reiñ dit da hêrezh, evel m'emañ hiziv. 
DEU.4.39	Gouez eta hiziv ha merk en da galon penaos eo Doue an 
DEU.4.40	mir e reolennoù hag e c'hourc'hemennoù a gemennan dit hiziv, evit ma vi eürus, te ha da vibien war da lerc'h, evit ma vo hiraet da zeizioù war an douar a ro dit an 
DEU.4.41	Neuze Moizez a lakaas a-du teir c'hêr en tu-mañ d'ar Jordan, d'ar sav-heol, 
DEU.4.42	evit ma tec'ho enno ar muntrer en devo lazhet e nesañ diratozh, hep bezañ bet kasoni diagent, evit ma vevo en ur dec'hout da unan eus ar c'hêrioù-se, 
DEU.4.43	da c'houzout: Bezer en distro, er blaenenn, evit ar Rubeniz, Ramod e Galaad evit ar C'hadiz, Golan e Basan evit ar Vanasiz. 
DEU.4.44	Setu al lezenn a lakaas Moizez dirak mibien Israel. 
DEU.4.45	Setu an testenioù, ar reolennoù hag ar barnedigezhioù a roas Moizez da vibien Israel goude ma oant aet kuit eus an Ejipt, 
DEU.4.46	en tu-mañ d'ar Jordan, en draonienn, a-dal da Vet-Peor, e bro Sihon, roue an Amoreaned, a oa o chom en Hesbon hag a voe pilet gant Moizez ha gant mibien Israel goude ma oant aet kuit eus an Ejipt. 
DEU.4.47	Int a berc'hennas e vro ha bro Og, roue Basan, daou roue an Amoreaned a oa en tu-mañ d'ar Jordan, d'ar sav-heol, 
DEU.4.48	adalek Aroer war ribl froud an Arnon, betek Menez Sion hag a zo an Hermon, 
DEU.4.49	hag an holl blaenenn en tu-mañ d'ar Jordan, d'ar sav-heol, betek mor ar blaenenn e traoñ ar Pisga.
DEU.5.1	Moizez a zastumas holl Israel hag a lavaras: Selaou, Israel, ar reolennoù hag ar barnedigezhioù a zisklêrian hiziv d'ho tivskouarn. O deskit, o mirit ha grit diouto. 
DEU.5.2	An 
DEU.5.3	N'eo ket gant hon tadoù en deus graet an 
DEU.5.4	An 
DEU.5.5	En em zerc'hel a raen neuze etre an 
DEU.5.6	Me eo an 
DEU.5.7	Ne'z po ket doueoù all dirazon. 
DEU.5.8	Ne ri ket dit na skeudenn kizellet, na taolennadur eus an traoù a zo d'an nec'h en neñvoù, a zo d'an traoñ war an douar, hag a zo en doureier dindan an douar; 
DEU.5.9	n'en em stoui ket dirazo ha ne serviji ket anezho, rak me eo an 
DEU.5.10	hag a ra trugarez betek ar milvet rumm d'ar re a gar ac'hanon hag a vir va gourc'hemennoù. 
DEU.5.11	Ne gemeri ket anv an 
DEU.5.12	Mir deiz ar sabad evit e santelaat, evel m'en deus gourc'hemennet dit an 
DEU.5.13	labourat a ri c'hwec'h devezh hag e ri da holl oberoù, 
DEU.5.14	met ar seizhvet deiz eo sabad an 
DEU.5.15	Dalc'h soñj ez out bet sklavour e bro Ejipt, hag en deus lakaet ac'hanout da vont kuit ac'hane an 
DEU.5.16	Enor da dad ha da vamm, evel m'en deus gourc'hemennet dit an 
DEU.5.17	Ne vuntri ket. 
DEU.5.18	Ne ri ket a avoultriezh. 
DEU.5.19	Ne laeri ket. 
DEU.5.20	Ne lavari ket a falstesteni a-enep da nesañ. 
DEU.5.21	Ne c'hoantai ket gwreg da nesañ, ne avii ket ti da nesañ, nag e bark, nag e servijer, nag e vatezh, nag e ejen, nag e azen, na tra ebet a vefe da'z nesañ. 
DEU.5.22	An 
DEU.5.23	Pa hoc'h eus klevet ar vouezh a-greiz an dic'houloù, ar menez o teviñ gant tantezioù, tostaet oc'h ouzhin gant ho pennoù a veuriadoù hag hoc'h henaourien, 
DEU.5.24	o lavarout: Setu, an 
DEU.5.25	Ha bremañ, perak e varvfemp? Rak an tan bras-se a guzumo ac'hanomp! Mar klevomp c'hoazh mouezh an 
DEU.5.26	Piv eo an den hag en defe klevet mouezh an Doue bev o komz a-greiz an tan, hag a vefe chomet bev? 
DEU.5.27	Tosta, te, ha selaou kement a lavaro an 
DEU.5.28	An 
DEU.5.29	Ra o devo atav an hevelep kalon evit va doujañ hag evit mirout va gourc'hemennoù, hag e vint eürus, int hag o mibien, da viken. 
DEU.5.30	Kae ha lavar dezho: Distroit d'ho teltennoù, 
DEU.5.31	met te a chomo amañ ganin, hag e lavarin dit an holl c'hourc'hemennoù, reolennoù ha barnedigezhioù a zeski dezho evit ma raint diouto er vro a roan dezho da hêrezh. 
DEU.5.32	Mirit ar pezh en deus gourc'hemennet an 
DEU.5.33	Kerzhout a reot en holl hent en deus gourc'hemennet an 
DEU.6.1	Setu ar gourc'hemennoù, ar reolennoù hag ar barnedigezhioù en deus gourc'hemennet an 
DEU.6.2	evit ma touji an 
DEU.6.3	Selaou a ri eta, Israel, hag ec'h eveshai ma vo graet diouto, evit ma vi eürus ha ma kreskot meurbet, evel m'en deus lavaret an 
DEU.6.4	Selaou, Israel! An 
DEU.6.5	Karout a ri an 
DEU.6.6	Ar c'homzoù-se a c'hourc'hemennan dit hiziv a vo en da galon, 
DEU.6.7	o c'helenn a ri da'z mibien hag e komzi diouto pa vi ez ti ha pa gerzhi war an hent, pa c'hourvezi ha pa savi, 
DEU.6.8	hag ec'h erei anezho evel un arouez war da zorn, hag e vint evel talgenoù etre da zaoulagad; 
DEU.6.9	o skrivañ a ri war bostoù da di ha war da zorojoù. 
DEU.6.10	P'en devo da lakaet an 
DEU.6.11	tiez leun a bep seurt madoù na'c'h eus ket leuniet, puñsoù toullet na'c'h eus ket toullet, gwiniegi ha gwez-olivez na'c'h eus ket plantet, pa zebri hag ez po da walc'h, 
DEU.6.12	diwall d'ankounac'haat an 
DEU.6.13	Doujañ a ri an 
DEU.6.14	Ne d-eot ket war-lerc'h doueoù all, a-douez doueoù ar pobloù a vo en-dro deoc'h, 
DEU.6.15	rak an 
DEU.6.16	Ne demptot ket an 
DEU.6.17	Mirout a reot gourc'hemennoù an 
DEU.6.18	Ober a ri ar pezh a zo eeun ha mat dirak daoulagad an 
DEU.6.19	o kas kuit da enebourien azirazout, evel m'en deus lavaret an 
DEU.6.20	Pa c'houlenno da vab ouzhit en amzer da zont: Petra eo an testenioù, ar reolennoù hag ar barnedigezhioù en deus gourc'hemennet deoc'h an 
DEU.6.21	e lavari da'z mab: Bez' e oamp sklavourien da Faraon en Ejipt, hag an 
DEU.6.22	An 
DEU.6.23	ha tennet en deus ac'hanomp ac'hane, evit degas ac'hanomp d'ar vro en doa touet d'hon tadoù reiñ deomp. 
DEU.6.24	An 
DEU.6.25	Ar reizhder a zalc'himp pa virimp an holl c'hourc'hemennoù-se ha pa raimp diouto dirak an 
DEU.7.1	P'en devo da lakaet an 
DEU.7.2	p'en devo o roet dit an 
DEU.7.3	n'en em unani ket dezho dre zimeziñ, ne roi ket da verc'h d'e vab ha ne gemeri ket e verc'h evit da vab, 
DEU.7.4	rak e tistrofent da vab diwar va lerc'h evit servijañ doueoù all, hag en em danfe a-enep deoc'h fulor an 
DEU.7.5	Evel-se e reot: neuze e tiskarot o aoterioù, e torrot o delwennoù, e troc'hot o Asheraoù
DEU.7.6	Rak ur bobl santel ez out evit an 
DEU.7.7	N'eo ket abalamour ma'z oc'h niverusoc'h eget ar pobloù all eo en em staget an 
DEU.7.8	Met dre ma kar an 
DEU.7.9	Gouez eta penaos eo Doue an 
DEU.7.10	met e rent an hevelep tra war o dremmoù d'ar re a gasa anezhañ, evit o lakaat da vervel. Ne zale ket gant an hini a gasa anezhañ hag e rent an hevelep tra war e zremm. 
DEU.7.11	Mirout a ri ar gourc'hemennoù, ar reolennoù hag ar barnedigezhioù a gemennan dit hiziv, hag e ri diouto. 
DEU.7.12	Mar selaouit ar barnedigezhioù-se, ma virit anezho ha ma grit diouto, an 
DEU.7.13	Da garout a raio, da vennigañ ha da greskiñ, bennigañ a raio frouezh da gof ha frouezh da zouar, da winizh, da win ha da eoul, klodadoù da saout ha da zeñved, war an douar en deus touet da'z tadoù reiñ dit. 
DEU.7.14	Benniget e vi muioc'h eget an holl bobloù, ne vo en da greiz na den na gwreg difrouezh, na gaonac’h e-touez al loened. 
DEU.7.15	An 
DEU.7.16	Distrujañ a ri an holl bobloù a roio dit an 
DEU.7.17	Mar lavarez en da galon: Ar pobloù-se a zo niverusoc'h egedon, penaos e c'hellin o diberc'hennañ? 
DEU.7.18	Na'z pez ket aon razo, az pez soñj eus ar pezh en deus graet an 
DEU.7.19	eus an amprouennoù bras en deus gwelet da zaoulagad, ar sinoù hag ar burzhudoù, an dorn kreñv hag ar vrec'h astennet, p'en deus da lakaet da vont kuit an 
DEU.7.20	An 
DEU.7.21	Na vez ket spontet abalamour dezho, rak an 
DEU.7.22	An 
DEU.7.23	An 
DEU.7.24	Hag e lakaio e rouaned etre da zaouarn, hag e tilami o anv a-zindan an neñvoù, den ne zalc'ho dirazout betek ma vint aet da get. 
DEU.7.25	Deviñ a reot en tan skeudennoù kizellet o doueoù. Ne c'hoantai ket ha ne gemeri ket evidout an arc'hant hag an aour a vo warno, gant aon na vefe kement-se ur stign, rak ez int un euzhusted d'an 
DEU.7.26	Ne zegasi ket traoù euzhus da'z ti, evit na vi ket lakaet da verz evelto; heug az po outañ, euzh az po outañ, rak lakaet da verz ez int.
DEU.8.1	Mirout a reot an holl c'hourc'hemennoù a gemennan dit hiziv hag e reot diouto, evit ma vevot ha ma kreskot, ha ma'z eot da berc'hennañ ar vro en doa touet an 
DEU.8.2	Az pez soñj eus an hent en deus lakaet ac'hanout da gerzhout ennañ an 
DEU.8.3	Da izelaet en deus ha da lezet da gaout naon, met roet en deus dit da zebriñ ar mann, n'anavezes ket ha n'anaveze ket da dadoù, evit reiñ da c'houzout dit penaos an den ne vev ket gant bara hepken, met penaos an den a vev gant kement a zeu eus genoù an 
DEU.8.4	Da zilhad ne voent ket uzet warnout, ha da droad ne voe ket goeñvet e-pad an daou-ugent vloaz-se. 
DEU.8.5	Anavez eta en da galon penaos an 
DEU.8.6	Mir gourc'hemennoù an 
DEU.8.7	Rak an 
DEU.8.8	ur vro gant gwinizh, heiz, gwiniegi, gwez-fiez ha greunavalenned, ur vro gant gwez-olivez o reiñ eoul ha gant mel, 
DEU.8.9	ur vro e-lec'h na zebri ket bara gant rouezded, e-lec'h na vanko dit netra, ur vro ma'z eo he mein houarn hag eus he menezioù e kizelli arem. 
DEU.8.10	Pa ez po debret hag ez po da walc'h, e vennigi an 
DEU.8.11	Diwall d'ankounac'haat an 
DEU.8.12	Pa ez po debret hag ez po da walc'h, pa ez po savet tiez kaer evit chom enno, 
DEU.8.13	pa vo kresket da saout ha da zeñved, pa vo kresket da arc'hant ha da aour ha pa vo kresket kement a zo dit, 
DEU.8.14	ra n'en em uhelaio ket da galon, ra n'ankounac'hai ket an 
DEU.8.15	en deus lakaet ac'hanout da gerzhout en distro bras hag euzhus-se, leun a naered gwrezus hag a gruged, e lec'hioù sec'h hep dour, en deus lakaet dour da zont er-maez eus ar roc'h evidout, eus ar rec'hell, 
DEU.8.16	en deus roet dit da zebriñ el lec'h distro ar mann n'anaveze ket da dadoù, evit izelaat hag amprouiñ ac'hanout, hag evit ober vad dit da c'houde. 
DEU.8.17	Ra ne lavari ket en da galon: Va nerzh ha galloud va dorn o deus prenet din ar madoù-se. 
DEU.8.18	Az pez soñj eus an 
DEU.8.19	Mar c'hoarvezfe ec'h ankounac'hafes an 
DEU.8.20	Evel ar pobloù en deus lakaet an 
DEU.9.1	Selaou, Israel! Emaout o vont da dremen hiziv ar Jordan evit trec'hiñ pobloù brasoc'h ha kreñvoc'h egedout, kêrioù bras ha mogeriet betek an neñv, 
DEU.9.2	ur bobl vras hag a vent uhel, mibien an Anakim a anavezez, hag ec'h eus klevet diwar o fenn: Piv a zalc'ho dirak mibien Anak? 
DEU.9.3	Gouez eta hiziv penaos an 
DEU.9.4	P'en devo o c'haset kuit an 
DEU.9.5	N'eo ket en abeg da'z reizhder ha da eeunder da galon emaout o vont da berc'hennañ ar vro, met en abeg da zrougiezh ar pobloù-se eo e tiberc'henn anezho an 
DEU.9.6	Gouez eta penaos n'eo ket en abeg da'z reizhder e ro dit an 
DEU.9.7	Az pez soñj, n'ankounac'ha ket penaos ec'h eus kounnaret an 
DEU.9.8	Kounnaret hoc'h eus ivez an 
DEU.9.9	Pa'z on pignet war ar menez evit degemer an taolennoù maen, taolennoù an emglev en deus graet an 
DEU.9.10	An 
DEU.9.11	A-benn daou-ugent devezh ha daou-ugent nozvezh e roas an 
DEU.9.12	An 
DEU.9.13	An 
DEU.9.14	Lez ac'hanon hag e tistrujin anezho hag e lamin o anv a-zindan an neñvoù, hag e rin ac'hanout ur bobl kreñvoc'h ha brasoc'h egeto. 
DEU.9.15	Me a zistroas hag a ziskennas a-ziwar ar menez, ar menez a zeve gant tan, div daolenn an emglev am boa em daouarn. 
DEU.9.16	Sellet em eus ha setu, pec'het ho poa a-enep an 
DEU.9.17	Kemeret em eus an div daolenn hag o zaolet em eus gant va daouarn d'o zerriñ dirak ho taoulagad. 
DEU.9.18	En em stouet em eus dirak an 
DEU.9.19	Spontet e voen dirak ar gounnar hag ar fulor en em danas en hoc'h enep a-berzh an 
DEU.9.20	An 
DEU.9.21	Kemeret em eus ho pec'hed, al leue ho poa graet, hag em eus e zevet en tan, hag em eus e freuzet ken na voe aet e poultr. Taolet em eus ar poultr er froud a ziskenne eus ar menez. 
DEU.9.22	Kounnaret hoc'h eus an 
DEU.9.23	Pa gasas an 
DEU.9.24	C'hwi a zo bet disentus ouzh an 
DEU.9.25	En em stouet em eus dirak an 
DEU.9.26	Me a bedas an 
DEU.9.27	Az pez soñj eus da servijerien, Abraham, Izaak ha Jakob, na sell ket ouzh kaleter ar bobl-mañ, nag ouzh e zrougiezh, nag ouzh e bec'hed, 
DEU.9.28	gant aon na vez lavaret er vro ac'h eus tennet ac'hanomp diouti: Dre ma n'eo ket gouest an 
DEU.9.29	Ha koulskoude ez int da bobl ha da hêrezh, ac'h eus lakaet da vont kuit eus bro Ejipt dre da c'halloud bras ha da vrec'h astennet.
DEU.10.1	En amzer-se an 
DEU.10.2	hag e skrivin war an taolennoù-se ar gerioù a oa war an taolennoù kentañ ac'h eus torret, hag e lakai anezho en arc'h. 
DEU.10.3	Graet em eus un arc'h e koad kasia ha div daolenn vaen evel ar re gentañ, ha pignet on war ar menez gant an div daolenn en em dorn. 
DEU.10.4	Hag e skrivas war an taolennoù ar pezh en doa skrivet ar wech kentañ, an dek komz en doa lavaret an 
DEU.10.5	Distroet ha diskennet on a-ziwar ar menez, ha lakaet em eus an taolennoù en arc'h am boa graet; eno emaint evel m'en doa gourc'hemennet an 
DEU.10.6	Mibien Israel a yeas kuit eus Beerod-mibien-Jaakan evit Mosera. Aaron a varvas eno hag a voe sebeliet. Eleazar e vab a voe aberzhour en e lec'h. 
DEU.10.7	Ac'hane ez ejont kuit evit Gudgoda, hag eus Gudgoda evit Jotbata, ur vro gant gwazhioù-dour. 
DEU.10.8	En amzer-se an 
DEU.10.9	Setu perak n'en deus Levi na lodenn na hêrezh gant e vreudeur, an 
DEU.10.10	En em zalc'het on war ar menez evel an deizioù diagent, daou-ugent devezh ha daou-ugent nozvezh. An 
DEU.10.11	An 
DEU.10.12	Bremañ eta, Israel, petra a c'houlenn diganit an 
DEU.10.13	mirout gourc'hemennoù an 
DEU.10.14	D'an 
DEU.10.15	ha nemet ouzh da dadoù eo, en em stagas an 
DEU.10.16	Amdroc'hit eta ho kalonoù ha na reudit ket ho kouzoug. 
DEU.10.17	Rak an 
DEU.10.18	a ro e wir d’an emzivad ha d'an intañvez, a gar an diavaeziad hag a ro dezhañ boued ha dilhad. 
DEU.10.19	Karout a reot an diavaeziad, rak diavaezidi oc'h bet e bro Ejipt. 
DEU.10.20	Doujañ a ri an 
DEU.10.21	Eñ eo da veuleudi, eñ eo da Zoue, eñ eo an hini en deus graet en da geñver an traoù bras ha spontus o deus gwelet da zaoulagad. 
DEU.10.22	Da dadoù a ziskennas d'an Ejipt, bez' e oant dek ha tri-ugent, ha bremañ, an 
DEU.11.1	Karout a ri an 
DEU.11.2	Hiziv ec'h anavezit, ar pezh n'o deus ket anavezet ha n'o deus ket gwelet ho mibien, kastizoù an 
DEU.11.3	ar sinoù hag an oberoù a reas e-kreiz an Ejipt a-enep Faraon roue an Ejipt hag a-enep e holl vro, 
DEU.11.4	ar pezh a reas da armead an Ejipt, d'e gezeg ha d'e girri pa lakaas da zont doureier ar Mor Ruz warno pa zeuent war ho lerc'h, o tistrujañ anezho betek hiziv, 
DEU.11.5	ar pezh a reas evidoc'h el lec'h distro betek ho tonedigezh el lec'h-mañ, 
DEU.11.6	ar pezh a reas da Zatan ha da Abiram, mibien Eliab mab Ruben, penaos an douar a zigoras e c'henoù da lonkañ anezho gant o ziegezhioù, o zeltennoù hag an holl draoù a oa dezho, e-touez holl Israel. 
DEU.11.7	Rak ho taoulagad o deus gwelet an holl oberoù bras en deus graet an 
DEU.11.8	Mirout a reot an holl c'hourc'hemennoù a gemennan deoc'h hiziv, evit ma en em greñvaiot ha ma'z eot da berc'hennañ ar vro emaoc'h o vont da berc'hennañ, 
DEU.11.9	hag evit ma vo hiraet ho teizioù war an douar en doa touet an 
DEU.11.10	Rak ar vro ma'z ez e-barzh d'he ferc'hennañ n'eo ket evel bro Ejipt ma'z oc'h aet kuit diouti, e-lec'h ec'h hades da had hag e toures anezhañ gant da droad evel ul liorzh legumaj. 
DEU.11.11	Ar vro ma'z it da dremen e-barzh d'he ferc'hennañ a zo ur vro a venezioù hag a draoniennoù, a ev dour glav an neñv, 
DEU.11.12	ur vro ma vez an 
DEU.11.13	Mar sentit ouzh ar gourc'hemennoù a gemennan deoc'h hiziv, mar karit an 
DEU.11.14	me a roio d'ho pro e koulz ar glav eus ar gentañ hag eus an diwezhañ amzer, hag e tastumi da winizh, da win ha da eoul, 
DEU.11.15	me a lakaio geot ez parkeier evit da loened, hag e tebri hag ez po da walc'h. 
DEU.11.16	Diwallit ouzh lezel ho kalon touellañ ac'hanoc'h, gant aon na zistrofec'h, na servijfec'h doueoù all ha n'en em stoufec'h dirazo. 
DEU.11.17	Fulor an 
DEU.11.18	Lakait eta va c'homzoù-mañ en ho kalon hag en hoc'h ene, ereit anezho evel un arouez war ho taouarn, hag e vint evel talgenoù etre ho taoulagad, 
DEU.11.19	o c'helenn a ri da'z mibien hag e komzi diouto pa vi ez ti ha pa gerzhi war an hent, pa c'hourvezi ha pa savi, 
DEU.11.20	o skrivañ a ri war bostoù da di ha war da zorojoù, 
DEU.11.21	evit ma vo kresket ho teizioù ha deizioù ho mibien war an douar en doa touet an 
DEU.11.22	Mar mirit an holl c'hourc'hemennoù am eus kemennet deoc'h, ma rit diouto evit karout an 
DEU.11.23	an 
DEU.11.24	Pep lec'h ma vac'ho sol ho treid warnañ a vo deoc'h, ho harzoù a vo adalek an distro hag al Liban, adalek ar stêr, ar stêr Eufratez, betek mor ar c'huzh-heol. 
DEU.11.25	Den ne zalc'ho dirazoc'h. An 
DEU.11.26	Setu, e lakaan dirazoc'h hiziv ar vennozh hag ar vallozh, 
DEU.11.27	ar vennozh mar sentit ouzh gourc'hemennoù an 
DEU.11.28	ar vallozh ma ne sentit ket ouzh gourc'hemennoù an 
DEU.11.29	P'en devo da lakaet an 
DEU.11.30	Ha n'emaint ket en tu all d'ar Jordan, war-zu hent ar c'huzh-heol, e bro ar Gananeiz a zo o chom er blaenenn dirak Gilgal, e-kichen dervennoù More? 
DEU.11.31	Rak ez it da dremen ar Jordan, evit mont da berc'hennañ ar vro a ro deoc'h an 
DEU.11.32	Mirit an holl reolennoù ha barnedigezhioù a lakaan dirazoc'h hiziv ha grit diouto.
DEU.12.1	Setu ar reolennoù hag ar barnedigezhioù a virot, diouto e reot er vro a ro deoc'h an 
DEU.12.2	Distrujañ a reot an holl lec'hioù m'o devo servijet enno o doueoù ar broadoù emaoc'h o vont da ziberc'hennañ, war ar menezioù uhel, war ar c'hrec'hiennoù ha dindan kement gwezenn c'hlas. 
DEU.12.3	Hag e tiskarot o aoterioù, e torrot o delwennoù, e tevot en tan o Asheraoù
DEU.12.4	Ne reot ket evel-se e-keñver an 
DEU.12.5	met klask a reot anezhañ el lec'h en devo dibabet an 
DEU.12.6	Eno e tegasot ho loskaberzhoù, hoc'h aberzhoù, ho teogoù, ar profoù savet eus ho taouarn, hoc'h aberzhoù evit seveniñ ur gouestl, ho profoù a youl vat, re gentañ-ganet ho loened bras hag ho loened bihan. 
DEU.12.7	Eno e tebrot dirak an 
DEU.12.8	Ne reot ket evel ma reomp hiziv, pep hini evel ma kav reizh, 
DEU.12.9	rak n'oc'h ket erruet c'hoazh d'an diskuizh ha d'an hêrezh a ro deoc'h an 
DEU.12.10	Tremen a reot ar Jordan hag e chomot er vro a ro an 
DEU.12.11	Neuze e vo ul lec'h dibabet gant an 
DEU.12.12	Eno en em laouenaiot dirak an 
DEU.12.13	Diwall da ginnig da loskaberzhoù e pep lec'h a weli, 
DEU.12.14	met e kinnigi da loskaberzhoù el lec'h dibabet gant an 
DEU.12.15	Koulskoude, hervez c'hoantoù da ene, e c'helli lazhañ ha debriñ kig e-barzh da zorojoù, hervez ar vennozh en devo roet dit an 
DEU.12.16	Nemet ne zebrot ket ar gwad, en skuilhot war an douar evel dour. 
DEU.12.17	Ne c'helli ket debriñ e-barzh da zorojoù deog da winizh, da win ha da eoul, na re gentañ-ganet da loened bras ha da loened bihan, na da aberzhoù evit seveniñ ur gouestl, na da brofoù a youl vat, nag ar profoù savet eus da zaouarn. 
DEU.12.18	Debriñ a ri anezho dirak an 
DEU.12.19	Diwall da zilezel al Leviad keit ha ma vevi war an douar. 
DEU.12.20	P'en devo ledanaet an 
DEU.12.21	Mar d-eo pell diouzhit al lec'h dibabet gant an 
DEU.12.22	O debriñ a ri evel ma vez debret ar c'hazelenn pe ar c'harv, an hini dic'hlan hag an hini glan o debro. 
DEU.12.23	Koulskoude e vi sur na zebri ket ar gwad, rak ar gwad eo an ene, ha ne zebri ket an ene gant ar c'hig. 
DEU.12.24	N'en debri ket, en skuilhi war an douar evel dour. 
DEU.12.25	N'en debri ket evit ma vi eürus, te ha da vibien war da lerc'h, en ur ober ar pezh a zo reizh dirak daoulagad an 
DEU.12.26	Met e kemeri da draoù santel ha da aberzhoù evit seveniñ ur gouestl, hag e teui d'al lec'h dibabet gant an 
DEU.12.27	Kinnig a ri da loskaberzhoù, kig ha gwad, war aoter an 
DEU.12.28	Mir ha selaou an holl draoù a c'hourc'hemennan dit evit ma vi eürus, te ha da vibien war da lerc'h, da viken, en ur ober ar pezh a zo mat ha reizh dirak daoulagad an 
DEU.12.29	P'en devo distrujet an 
DEU.12.30	diwall da gouezhañ er pech en ur vont war o lerc'h, goude ma vint bet distrujet azirazout; diwall da glask titouroù diwar-benn o doueoù, o lavarout: Penaos e servije ar pobloù-se o doueoù? Me a raio evel-se, me ivez. 
DEU.12.31	Ne ri ket evel-se e-keñver an 
DEU.12.32	Mirout a reot an holl draoù a c'hourc'hemennan dit hag e reot diouto, ha ne lakaiot netra ouzhpenn enno ha ne lammot netra diouto.
DEU.13.1	Mar sav en da greiz ur profed pe un huñvreer, hag a ro dit ur sin pe ur burzhud, 
DEU.13.2	ha ma c'hoarvez ar sin-se pe ar burzhud-se en deus komzet diwar e benn en ur lavarout: Deomp war-lerc'h doueoù all na'c'h eus ket anavezet ha servijomp anezho! 
DEU.13.3	Ne selaoui ket komzoù ar profed-se nag an huñvreer-se, rak an 
DEU.13.4	Mont a reot war-lerc'h an 
DEU.13.5	Met lakaet e vo d'ar marv ar profed-se pe an huñvreer-se, rak komzet en deus eus treiñ kein d'an 
DEU.13.6	Pa zougo ac'hanout d'an droug da vreur mab da vamm, pe da vab, pe da verc'h, pe da wreg war da vruched, pe da vignon a zo evel da ene, o lavarout e kuzh: Deomp ha servijomp doueoù all na'c'h eus ket anavezet, na te na da dadoù, 
DEU.13.7	a-douez doueoù ar pobloù a zo en-dro, tost pe pell, adalek penn an douar betek dibenn an douar, 
DEU.13.8	n'asanti ket dezhañ ha ne selaoui ket anezhañ. Da lagad a vo didruez, n'esperno ket anezhañ, ne c'holoi ket anezhañ, 
DEU.13.9	met a-dra-sur e lazhi anezhañ. Da zorn a vo warnañ da gentañ evit e lakaat d'ar marv, ha dorn an holl bobl goude. 
DEU.13.10	Hag e veinatai anezhañ d'ar marv, rak klasket en deus distreiñ ac'hanout diouzh an 
DEU.13.11	Holl Israel a glevo kement-se hag a zoujo, ha ne vo ken graet un dra ken fall en da greiz. 
DEU.13.12	Pa glevi lavarout diwar-benn unan eus ar c'hêrioù en devo roet dit an 
DEU.13.13	Tud fall, mibien an droug, a zo deuet er-maez ac'hanout hag o deus douget d'an droug annezidi ar gêr-se o lavarout: Deomp ha servijomp doueoù all na'c'h eus ket anavezet, 
DEU.13.14	e reni un enklask, e c'houlenni hag e klaski gouzout gant evezh. Mar d-eo gwir ha diarvar an dra-se, graet eo un euzhusted en ho touez, 
DEU.13.15	a-dra-sur e lazhi annezidi ar gêr-se gant troc'h ar c'hleze hag e lakai anezhi da verz gant kement a vo enni, hag e lazhi al loened gant troc'h ar c'hleze. 
DEU.13.16	Dastum a ri e-kreiz al leurgêr hec'h holl ziwisk hag e tevi en tan ar gêr gant hec'h holl ziwisk dirak an 
DEU.13.17	Ne chomo netra ez torn eus ar pezh a zo lakaet da verz, evit ma tistroio an 
DEU.13.18	pa ec'h eus sentet ouzh mouezh an 
DEU.14.1	Mibien an 
DEU.14.2	Rak ur bobl santel ez out evit an 
DEU.14.3	Ne zebri netra euzhus. 
DEU.14.4	Setu amañ al loened a zebrot: an ejen, an dañvad , ar c'havr, 
DEU.14.5	ar c'harv, ar c'hazelenn, an demm, ar c'hragvouc'h, an heizez, ar bual, ar yourc'h. 
DEU.14.6	Kement loen a zo faoutet e garn, forc'hek e droad, hag a zaskir e-touez an anevaled, a zebrot. 
DEU.14.7	Koulskoude, a-douez ar re a zaskir pe a-douez ar re a zo faoutet o c'harn pe a-douez ar re a zo forchek o zroad, ne zebrot ket ar c'hañval, ar c'had hag ar c'honikl, rak daskiriat a reont met n'eo ket faouted o c'harn, dic'hlan e vint evidoc'h, 
DEU.14.8	hag an hoc'h rak faoutet eo e garm met ne zaskir ket, dic'hlan e vo evidoc'h. Ne zebrot ket eus o c'hig ha ne stokot ket ouzh o c'horfoù marv. 
DEU.14.9	Setu amañ ar re a zebrot a-douez ar pezh a zo en doureier. Kement en deus angelloù ha skant a zebrot. 
DEU.14.10	Koulskoude, ar re n'o deus na angelloù na skant ne zebrot ket, dic'hlan e vint evidoc'h. 
DEU.14.11	Kement labous glan a zebrot. 
DEU.14.12	Setu amañ ar re na zebrot ket: an erer, ar grifon, an erer-spluj, 
DEU.14.13	ar gup, ar barged, ar bultur hag e rumm, 
DEU.14.14	ar vran hag hec'h holl rummoù, 
DEU.14.15	ar struskañval, an toud, ar skrav, ar sparfell hag he rumm, 
DEU.14.16	an hoper-noz, ar gaouenn, an alarc'h, 
DEU.14.17	ar pilikant, ar morvaout, ar morvran, 
DEU.14.18	ar c'hwibon, ar gerc'heiz hag he rumm, an houperig hag al logodenn-dall. 
DEU.14.19	Pep loen a ruz hag a nij a vo un euzhusted evidoc'h, ne zebrot ket diouto. 
DEU.14.20	Kement labous glan a zebrot. 
DEU.14.21	Ne zebrot ket ul loen marvet anezhañ e-unan; e reiñ a ri d'an diavaeziad a vo e-barzh da zorojoù hag eñ en debro, pe en gwerzhi d'un diavaeziad, rak ur bobl santel ez out evit an 
DEU.14.22	Ne vanki ket da reiñ an deog eus an holl frouezh taolet diwar da had, eus ar pezh a denni eus da bark, bep bloaz. 
DEU.14.23	Hag e tebri dirak an 
DEU.14.24	Mar d-eo re hir evidout an hent, p'en devo da venniget an 
DEU.14.25	neuze, e troki anezho en arc'hant hag e serri an arc'hant ez torn. Mont a ri d'al lec'h en devo dibabet an 
DEU.14.26	hag e roi an arc'hant en trok eus kement a c'hoantaio da ene, loened bras pe bihan, gwin, evajoù kreñv, hervez c'hoantoù da ene e tebri dirak an 
DEU.14.27	Ne zilezi ket al Leviad a vo e-barzh da zorojoù, rak n'en deus na lodenn na hêrezh ganit. 
DEU.14.28	A-benn tri bloaz, e tenni holl zeog da leve eus ar bloavezh-se hag e lakai anezhañ e-barzh da zorojoù. 
DEU.14.29	Dont a raio al Leviad, n'en deus na lodenn na hêrezh ganit, an diavaeziad, an emzivad hag an intañvez a vo e-barzh da zorojoù, hag e tebrint hag o devo o gwalc'h, evit ma vennigo ac'hanout an 
DEU.15.1	Da zibenn pep seizh vloaz e ri un ehan. 
DEU.15.2	Setu penaos e vo graet an ehan: M'en devo prestet d'e nesañ ur c'hredour, en em zistardo eus e wirioù, ne hasto ket e nesañ pe e vreur pa vo bet embannet ehan an 
DEU.15.3	Bez' e c'helli hastañ an diavaeziad, met diwar-benn ar pezh a zo dit gant da vreur, en em zistardi eus da wirioù. 
DEU.15.4	Evel-se ne vo ket a beorien ganeoc'h, rak an 
DEU.15.5	gant ma senti ouzh mouezh an 
DEU.15.6	An 
DEU.15.7	Pa vo unan eus da vreudeur paour en da greiz, e-barzh da zorojoù, er vro a ro dit an 
DEU.15.8	met e tigeri frank da zorn dezhañ, hag e presti dezhañ ar pezh en devo ezhomm, ar pezh a vanko dezhañ. 
DEU.15.9	Diwall da vezañ ur soñj en da galon drouk ha ma lavarfe: Emañ ar seizhvet bloaz o tostaat, ar bloavezh-ehan! Diwall da vezañ ul lagad didruez e-keñver da vreur paour evit tremen hep reiñ netra dezhañ. Krial a rafe etrezek an 
DEU.15.10	A-dra-sur e roi dezhañ, ha da galon ne vo ket dilaouen, rak abalamour da-se an 
DEU.15.11	Peorien e vo dalc'hmat er vro, setu perak e roan dit ar gourc'hemenn-mañ hag e lavaran dit: digeriñ a ri da zorn da'z preur, d'ar paour ha d'an ezhommeg a vo ez pro. 
DEU.15.12	Ma en em werzh dit da vreur, a-douez an Hebreed, den pe gwreg, e servijo ac'hanout c'hwec'h vloaz, d'ar seizhvet bloaz e kasi anezhañ frank eus da di. 
DEU.15.13	Pa en kasi frank eus da di, n'en kasi ket kuit er c'houllo, 
DEU.15.14	te a roio dezhañ eus da dropell, eus da leur hag eus da waskell, eus ar madoù en devo an 
DEU.15.15	Dalc'h soñj ez out bet sklavour e bro Ejipt, hag en deus dasprenet ac'hanout an 
DEU.15.16	Mar lavar dit: Ne d-in ket eus da di, rak karout a ra ac'hanout ha da diegezh hag en em gav mat ganit, 
DEU.15.17	e kemeri ur minaoued hag e toulli e skouarn dezhañ ouzh an nor, hag e servijo ac'hanout da viken. Evel-se e ri ivez da'z matezh. 
DEU.15.18	Ne vo ket diaes dit kas anezhañ frank eus da di, rak servijet en devo ac'hanout e-pad c'hwec'h vloaz hag en devo talvezet div wech ur mevel gopret. Hag an 
DEU.15.19	Kement par kentañ-ganet a vo ganet eus da loened bras pe bihan a vo santelaet d'an 
DEU.15.20	Debriñ a ri anezhañ dirak an 
DEU.15.21	M'en deus ur si bennak, mar d-eo kamm pe dall, mar en deus ur si fall all, n'aberzhi ket anezhañ d'an 
DEU.15.22	Debriñ a ri anezhañ e-barzh da zorojoù. An hini dic'hlan hag an hini glan a zebro, evel ma vez debret ar c'hazelenn pe ar c'harv. 
DEU.15.23	Nemet ne zebri ket ar gwad, en skuilhi war an douar evel dour.
DEU.16.1	Mirout a ri miz Abib
DEU.16.2	Aberzhiñ a ri ar Pask d'an 
DEU.16.3	Ne zebri ket bara goet; e-pad seizh devezh e tebri bara hep goell, bara ar glac'har, rak aet out kuit buan eus bro Ejipt; evel-se e vo evit ma ez po soñj eus an deiz ma'z out aet kuit eus bro Ejipt, holl zeizioù da vuhez. 
DEU.16.4	Ne vo ket gwelet goell ez ti e-barzh da holl zouar e-pad seizh devezh, ha ne dremeno ket an noz betek ar mintin ar c'hig aberzhet d'abardaez er c'hentañ deiz. 
DEU.16.5	Ne c'helli ket aberzhiñ ar Pask en ur gêr bennak eus al lec'hioù a roio dit an 
DEU.16.6	met el lec'h en devo dibabet an 
DEU.16.7	E boazhañ hag e zebriñ a ri el lec'h dibabet gant an 
DEU.16.8	E-pad c'hwec'h devezh e tebri bara hep goell. D'ar seizhvet deiz, ho po ur vodadeg veur d'an 
DEU.16.9	Kontañ a ri seizh sizhun; adalek ma vo kroget gant ar falz en edeier, en em lakai da gontañ ar seizh sizhun-se, 
DEU.16.10	hag e ri gouel ar sizhunioù d'an 
DEU.16.11	Hag en em laouenai dirak an 
DEU.16.12	Dalc'h soñj ez out bet sklavour e bro Ejipt, mirout a ri ar reolennoù-mañ hag e ri diouto. 
DEU.16.13	Ober a ri gouel al logelloù e-pad seizh devezh, pa ez po dastumet frouezh da leur ha da waskell. 
DEU.16.14	Hag en em laouenai oc'h ober ar gouel, te, da vab, da verc'h, da servijer, da vatezh, al Leviad, an diavaeziad, an emzivad hag an intañvez a vo e-barzh da zorojoù. 
DEU.16.15	E-pad seizh devezh e ri ar gouel d'an 
DEU.16.16	Teir gwech er bloaz, pep gwaz ac'hanoc'h en em gavo dirak an 
DEU.16.17	Pep hini a roio hervez ar pezh en devo, hervez ar vennozh en devo roet dezhañ an 
DEU.16.18	Lakaat a ri barnerien hag ofiserien en holl c'hêrioù a roio an 
DEU.16.19	Ne wei ket ar barnedigezhioù, ne ri van eus diavaez an dud, ne zegemeri ket donezonoù, rak an donezonoù a zall daoulagad ar re fur hag a vrein komzoù ar re reizh. 
DEU.16.20	Heuliañ a ri gant evezh ar reizhder, evit ma vevi ha ma perc'henni ar vro a ro dit an 
DEU.16.21	Ne blanti ket a Ashera
DEU.16.22	Ne savi skeudenn ebet, ar pezh a gasa an 
DEU.17.1	N'aberzhi ket d'an 
DEU.17.2	Pa en em gavo en da greiz, en unan eus ar c'hêrioù a roio an 
DEU.17.3	o vont war-lerc'h doueoù all o servijañ anezho hag oc'h en em stouiñ dirazo, dirak an heol pe dirak al loar pe dirak holl arme an neñv, ar pezh ne'm eus ket gourc'hemennet, 
DEU.17.4	pa vo lavaret-se dit hag ez po klevet diwar-benn an dra-se, e reni un enklask gant evezh. Mar d-eo gwir ha sur ar pezh a vo bet lavaret, un euzhusted a vo bet graet en Israel, 
DEU.17.5	e lakai da zont ouzh da zorojoù an den pe ar wreg a vo kablus da vezañ graet-se, hag e veinatai an den pe ar wreg d'ar marv. 
DEU.17.6	War gomz daou dest pe dri dest e vo lakaet d'ar marv an hini a zle mervel. Ne vo ket lakaet d'ar marv war gomz un test hepken. 
DEU.17.7	Dorn an testoù a vo warnañ da gentañ evit e lakaat d'ar marv, ha dorn an holl bobl goude. Evel-se e vo lamet an droug diouzh da greiz. 
DEU.17.8	Pa vo un dra re ziaes da varn evidout, etre gwad ha gwad, etre rendael ha rendael, etre gouli ha gouli, enebiezh e-barzh da zorojoù, en em savi hag e teui d'al lec'h dibabet gant an 
DEU.17.9	hag ez i da gavout an aberzhourien, al Levited, etrezek an hini a vo barner en deizioù-se, hag e c'houlenni kuzul, hag e tisklêrint dit setañs ar varn. 
DEU.17.10	Hag e ri evel ma vo bet disklêriet dit el lec'h dibabet gant an 
DEU.17.11	Ober a ri hervez setañs al lezenn o devo kelennet dit hag hervez ar varnedigezh o devo disklêriet dit; ne zistroi ket eus ar setañs o devo lavaret, nag a-zehou nag a-gleiz. 
DEU.17.12	An den a raio gant lorc'h ha na selaouo ket an aberzhour en em zalc'ho eno evit servijañ an 
DEU.17.13	evit ma klevo ha ma toujo an holl bobl, ha na savint ken dre ourgouilh. 
DEU.17.14	Pa vi aet er vro a ro dit an 
DEU.17.15	aketus e vi da lakaat warnout ur roue en devo dibabet an 
DEU.17.16	Ne vo ket dezhañ un niver bras a gezeg, ha ne zegaso ket ar bobl en-dro d'an Ejipt evit kreskiñ niver ar c’hezeg, rak an 
DEU.17.17	Ne vo ket dezhañ kennebeut un niver bras a wragez, gant aon na zeufe e galon d'en em zistreiñ, ha ne vo ket dezhañ kalz a arc'hant hag a aour. 
DEU.17.18	Adalek ma vo azezet war dron e rouantelezh, e skrivo evitañ e-unan en ul levr un eilad eus al lezenn-mañ, en devo digant an aberzhourien, al Levited. 
DEU.17.19	Hemañ a vo gantañ hag e lenno ennañ holl zeizioù e vuhez, evit ma tesko doujañs an 
DEU.17.20	E galon ne savo ket dreist e vreudeur, ha ne zistroio ket eus ar gourc'hemennoù nag a-zehou nag a-gleiz, evit ma vo hiraet e zeizioù en e rouantelezh, dezhañ ha d'e vibien, e-touez Israel.
DEU.18.1	An aberzhourien, al Levited, hag holl veuriad Levi, n'o devo na lodenn na hêrezh gant Israel; debriñ a raint eus ar profoù graet dre an tan d'an 
DEU.18.2	N'o devo ket hêrezh e-touez o breudeur, an 
DEU.18.3	Setu amañ gwirioù an aberzhourien digant ar bobl, digant ar re a ginnig un aberzh, pe kole pe oan, roet e vo d'an aberzhour ar skoaz, an div javed, ar c'hof, 
DEU.18.4	roet e vo dezhañ ivez frouezh kentañ da winizh, da win ha da eoul, ha touz kentañ da zeñved, 
DEU.18.5	rak an 
DEU.18.6	Pa'z aio ul Leviad eus unan eus da zorojoù, eus al lec'h ma chomo en Israel, ha ma teuio, hervez c'hoant e ene, el lec'h en devo dibabet an 
DEU.18.7	ha m'en em zalc'ho da servijañ en anv an 
DEU.18.8	e resevo evit boued ul lodenn heñvel ouzh hini ar re all, ouzhpenn ar pezh a c'hellfe bezañ gwerzhet eus madoù e dadoù. 
DEU.18.9	Pa vi aet er vro a ro dit an 
DEU.18.10	N'en em gavo den en da douez a dremeno e vab pe e verc'h dre an tan, nag a raio divinerezh, nag hudsteredour, nag achantour, na sorserez, 
DEU.18.11	na strobineller, na goulennataer speredoù, na sorser, nag igromañser, 
DEU.18.12	rak piv bennak a ra an traoù-se a zo un euzhusted d'an 
DEU.18.13	Peurvat e vi e-keñver an 
DEU.18.14	Rak ar broadoù-se, a gasi kuit, a selaou ouzh an hudsteredourien hag ouzh an divinourien; met dit-te, n'out ket aotreet gant an 
DEU.18.15	An 
DEU.18.16	hervez kement az poa goulennet digant an 
DEU.18.17	An 
DEU.18.18	Me a savo dezho ur profed eveldout a-douez o breudeur, hag e lakain va c'homzoù en e c'henoù, hag e lavaro dezho kement a gemennin dezhañ. 
DEU.18.19	Hag e c'hoarvezo penaos piv bennak na selaouo ket va c'homzoù a lavaro em anv, me a c'houlenno kont digantañ. 
DEU.18.20	Met ar profed a vo rok a-walc'h da lavarout em anv un dra bennak n'am befe ket gourc'hemennet dezhañ lavarout, pe a gomzfe en anv doueoù all, ar profed-se a varvo. 
DEU.18.21	Mar lavarez en da galon: Penaos ec'h anavezimp ar gomz ha n'eo ket bet lavaret gant an 
DEU.18.22	Pa gomzo ur profed en anv an 
DEU.19.1	P'en devo distrujet an 
DEU.19.2	e lakai a-du teir c'hêr e-kreiz ar vro en devo an 
DEU.19.3	Ober a ri hentoù hag e ranni e teir lodenn tiriad ar vro a roio dit an 
DEU.19.4	Setu penaos e ri e-keñver ar muntrer a dec'ho eno evit saveteiñ e vuhez p'en devo lazhet e nesañ diratozh, hep kasoni outañ diagent, 
DEU.19.5	evel pa'z a unan bennak gant e nesañ d'ar forest evit troc'hañ koad, ma lusk e zorn gant ar vouc'hal evit troc'hañ ur wezenn, hag e tistag an houarn diouzh an troad hag e tizh e nesañ, en hevelep doare ma varv. An den-se a dec'ho da unan eus ar c'hêrioù-se evit saveteiñ e vuhez, 
DEU.19.6	gant aon na zeufe ar veñjer-gwad da redek war-lerc'h ar muntrer e-pad ma vez fuloret e galon, ma tapfe anezhañ ma vefe re hir an hent, ha na lazfe anezhañ petra bennak na vefe ket da varn d'ar marv, dre ma n'en doa bet kasoni ebet outañ diagent. 
DEU.19.7	Setu perak e c'hourc'hemennan dit o lavarout: lakaat a ri a-du teir c'hêr. 
DEU.19.8	P'en devo ledanaet an 
DEU.19.9	gant ma viri an holl c'hourc'hemennoù a gemennan dit hiziv ha ma ri diouto, evit karout an 
DEU.19.10	evit na vo ket skuilhet gwad didamall e-barzh ar vro en devo an 
DEU.19.11	Met p'en devo un den kasaet e nesañ, stegnet pechoù dezhañ, en em savet a-enep dezhañ, ha m'en devo skoet gantañ d'ar marv, mar tec'h en unan eus ar c'hêrioù-se, 
DEU.19.12	henaourien e gêr a gaso da gerc'hat anezhañ ac'hane, hag e lakaint anezhañ etre daouarn ar veñjer-gwad, evit ma varvo. 
DEU.19.13	Da lagad a vo didruez hag e tilami diouzh Israel ar gwad didamall, hag e vi eürus. 
DEU.19.14	Ne zilec'hi ket bonn da nesañ, bet lakaet gant ar re a vo a-raok dit en hêrezh az po bet er vro en devo an 
DEU.19.15	Un test hepken ne vo ket a-walc'h evit un torfed bennak pe evit ur pec'hed bennak, petore mank bennak a vefe graet; war gomz daou dest pe dri dest e vo talvoudek an dra. 
DEU.19.16	Pa en em savo ur falstest a-enep unan bennak evit e damall a zisentidigezh, 
DEU.19.17	an daou zen o devo enebet an eil ouzh egile en em ziskouezo dirak an 
DEU.19.18	hag ar varnerien a reno un enklask gant evezh. Mar kavont penaos e vefe an test-se ur falstest, en defe testeniet e gaou a-enep e vreur, 
DEU.19.19	neuze e reot dezhañ evel ma felle dezhañ ober d'e vreur. Evel-se e vo lamet an droug diouzh da greiz. 
DEU.19.20	Ar re all a glevo hag a zoujo, ne raint ken un hevelep tra fall en da douez. 
DEU.19.21	Da lagad a vo didruez, buhez evit buhez, lagad evit lagad, dant evit dant, dorn evit dorn, troad evit troad.
DEU.20.1	Pa'z i d'ar brezel a-enep da enebourien, hag e weli kezeg, kirri hag ur bobl niverusoc'h egedout, na'z po ket aon razo, an 
DEU.20.2	Pa dostaiot evit ar brezel, an aberzhour a zeuio a-raok hag a gomzo ouzh ar bobl. 
DEU.20.3	Lavarout a raio: Selaou, Israel! Mont a reot hiziv d'ar brezel a-enep hoc'h enebourien. Na lezit ket ho kalon da vezañ trubuilhet, n'ho pet ket aon, na grenit ket, na vezit ket spontet dirazo, 
DEU.20.4	rak an 
DEU.20.5	An ofiserien a gomzo ouzh ar bobl o lavarout: Piv en deus savet un ti nevez ha n'en deus ket digoret anezhañ? Ra yelo kuit ha ma tistroio d'e di, gant aon na varvfe er brezel ha na zigorfe unan all anezhañ. 
DEU.20.6	Piv en deus plantet ur winieg ha n'en deus ket dastumet frouezh kentañ anezhi? Ra yelo kuit ha ma tistroio d'e di, gant aon na varvfe er brezel ha na zeufe unan all da zastum ar frouezh kentañ. 
DEU.20.7	Piv a zo prometet e dimeziñ da ur wreg ha n'en deus ket he dimezet? Ra yelo kuit ha ma tistroio d'e di, gant aon na varvfe er brezel ha na zimezfe unan all ganti. 
DEU.20.8	An ofiserien a gendalc'ho da gomz ouzh ar bobl o lavarout: Piv en deus aon hag a zo digalon? Ra yelo kuit ha ma tistroio d'e di, gant aon na zeufe kalonoù e vreudeur da deuziñ evel e hini. 
DEU.20.9	P'o devo echuet an ofiserien da gomz ouzh ar bobl, e lakaint kabitened al lu e penn ar bobl. 
DEU.20.10	Pa dostai ouzh ur gêr evit he c'hemer, e kinnigi dezhi ar peoc'h. 
DEU.20.11	Ma ra dit ur respont a beoc'h ha ma tigor dit, an holl bobl a vo kavet enni a vo truajidi dit, hag e servijint ac'hanout. 
DEU.20.12	Ma ne ra ket peoc'h ganit met ma ra ar brezel ouzhit, neuze e sezizi anezhi. 
DEU.20.13	An 
DEU.20.14	Kemer a ri hepken evidout ar gwragez, ar vugaligoù, al loened ha kement a vo e kêr, hec'h holl ziwisk, hag e tebri diwisk da enebourien en devo roet an 
DEU.20.15	Evel-se e ri d'an holl gêrioù a zo pell diouzhit ha n'int ket kêrioù ar vroadoù-mañ. 
DEU.20.16	Met e kêrioù ar pobloù-mañ a ro dit an 
DEU.20.17	Lakaat a ri anezho da verz: an Hitited, an Amoreaned, ar Gananeiz, ar Ferezianed, an Hevianed, ar Jebuziz, evel m'en deus gourc'hemennet an 
DEU.20.18	evit na zeskint ket deoc'h ober an holl euzhusted a reont e-keñver o doueoù, ha na bec'hot ket a-enep an 
DEU.20.19	Pa sezizi ur gêr e-pad pell amzer, oc'h ober brezel outi evit he c'hemer, ne zistruji ket he gwez gant toalioù bouc'hal, met e tebri diouto ha n'o zroc'hi ket, rak gwezenn ar parkeier, hag un den eo evit bezañ sezizet ganit? 
DEU.20.20	Met e tistruji hag e troc'hi ar gwez ma c'houzout n'int ket gwez o reiñ boued; hag e savi ganto ramparzhioù a-enep ar gêr a rez outi brezel, betek ma kouezho.
DEU.21.1	Mar d-eo kavet, er vro en devo an 
DEU.21.2	da henaourien ha da varnerien a zeuio da vuzuliañ an hed adalek an den lazhet betek ar c'hêrioù a zo en-dro dezhañ. 
DEU.21.3	Henaourien ar gêr a vo an hini dostañ ouzh an den lazhet a gemero un annoar na vo ket bet labouret ganti ha n'he devo ket sachet ar yev. 
DEU.21.4	Henaourien ar gêr-se a lakaio an annoar da ziskenn etrezek ur froud padus, na vez na labouret na hadet en e gichen, hag eno e torrint gouzoug an annoar er froud. 
DEU.21.5	Hag an aberzhourien mibien Levi a dostaio, rak an 
DEU.21.6	Henaourien ar gêr a vo an hini dostañ ouzh an den lazhet a walc'ho o daouarn war an annoar bet torret he gouzoug er froud. 
DEU.21.7	Hag e komzint o lavarout: Hon daouarn n'o deus ket skuilhet ar gwad-se hag hon daoulagad n'o deus ket henn gwelet. 
DEU.21.8	Bez trugarezus e-keñver da bobl Israel ac'h eus dasprenet, o 
DEU.21.9	Evel-se e tilami ar gwad didamall eus da greiz, en ur ober ar pezh a zo reizh dirak daoulagad an 
DEU.21.10	Pa'z i d'ar brezel a-enep da enebourien, hag e lakaio anezho an 
DEU.21.11	hag e weli e-touez ar brizonidi ur wreg kaer, hag ez po c'hoant anezhi, hag e fello dit he c'hemer evit gwreg, 
DEU.21.12	e kasi anezhi e-barzh da di. Houmañ a douzo he fenn hag a ficho hec'h ivinoù, 
DEU.21.13	lemel a raio diwarni he dilhad prizonadez, chom a raio ez ti hag e ouelo he zad hag he mamm e-pad ur miz. Goude-se ez i d'he c'havout, hag e vi he fried hag hi a vo da wreg. 
DEU.21.14	Mar erru na blijfe ket dit ken, e kasi anezhi kuit el lec'h ma karo, met ne c'helli ket he gwerzhañ evit arc'hant nag ober ur sklavez anezhi dre ma ez po he dismegañset. 
DEU.21.15	P'en devo un den div wreg, unan karet hag eben kasaet, hag o devo ganet bugale dezhañ kenkoulz an hini garet evel an hini gasaet, hag e vo ar mab kentañ-ganet d'an hini gasaet, 
DEU.21.16	pa roio o hêrezh d'e vibien eus ar pezh en devo, ne c'hello ket ober kentañ-ganet mab an hini garet, en a-raok da vab an hini gasaet, hemañ eo ar c'hentañ-ganet. 
DEU.21.17	Anavezout a raio mab an hini gasaet evit ar c'hentañ-ganet, hag e roio dezhañ ul lodenn doubl eus ar pezh en devo, rak hemañ eo frouezh kentañ e nerzh, an henañded a vo dezhañ. 
DEU.21.18	P'en devo un den ur mab fall ha disent, na sento ket ouzh mouezh e dad nag ouzh mouezh e vamm, ha na fello ket dezhañ o selaou goude ma vo bet kastizet, 
DEU.21.19	an tad hag ar vamm a gemero anezhañ hag en kaso da henaourien kêr, ouzh dor al lec'h, 
DEU.21.20	hag e lavarint da henaourien kêr: Setu hor mab a zo fall ha disent, ne sent ket ouzh hor mouezh, en em ro d'an diroll ha d'ar mezventi. 
DEU.21.21	Holl dud kêr a veinataio anezhañ hag e varvo. Evel-se e vo lamet an droug diouzh da greiz, evit ma klevo ha ma toujo holl Israel. 
DEU.21.22	P'en devo graet un den ur pec'hed din a varv, hag e vo lakaet d'ar marv, hag e vo krouget ouzh ar c'hoad, 
DEU.21.23	e gorf marv ne dremeno ket an nozvezh ouzh ar c'hoad, met sebeliañ a ri anezhañ an deiz-se, rak ur mallozh Doue eo kement hini a zo krouget, ha ne saotro ket ar vro en devo an 
DEU.22.1	Pa weli e vo kollet ejen da vreur pe e zañvad, n'en em zistroi ket dioutañ, ne vanki ket d'e zegas da'z preur. 
DEU.22.2	Ma ne chom ket da vreur en da gichen ha ma n'anavezez ket anezhañ, e repui al loen e-barzh da di, hag e chomo ganit betek ma teuio da vreur d'e gerc'hat, hag en roi en-dro dezhañ. 
DEU.22.3	En hevelep doare e ri evit e azen, e ri evit e zilhad, hag evit pep tra all en devo kollet da vreur hag az po kavet, ne c'helli ket en em zistreiñ dioutañ. 
DEU.22.4	Pa weli e vo kouezhet war an hent azen da vreur pe e ejen, n'en em zistroi ket dioutañ, e sevel a ri gantañ. 
DEU.22.5	Ur wreg ne zougo ket ur gwiskamant gwaz, hag ur gwaz ne wisko ket ur gwiskamant gwreg, rak piv bennak a raio an traoù-se a vo un euzhusted d'an 
DEU.22.6	Pa gavi war an hent, war ur wezenn pe war an douar, un neizh labous gant reoù vihan pe vioù, hag ar vamm o c'holeiñ ar re vihan pe ar vioù, ne gemeri ket ar vamm gant he re vihan, 
DEU.22.7	lezel a ri da vont ar vamm hag e kemeri ar re vihan evidout, evit ma vi eürus ha ma vo hiraet da zeizioù. 
DEU.22.8	Pa savi un ti nevez, e ri un aspled en-dro d'e doenn, evit na lakai ket gwad war da di ma kouezhfe unan bennak ac'hane. 
DEU.22.9	Ne hadi ket da winieg gant hadennoù disheñvel, gant aon na vefe saotret frouezh da hadoù az po hadet ha frouezh da winieg. 
DEU.22.10	N'ari ket gant un ejen hag un azen a-gevret. 
DEU.22.11	Ne wiski ket un dilhad eus gwiad mesket, gloan ha lin asambles. 
DEU.22.12	Ober a ri pempilhoù ouzh pevar c'horn ar vantell m'en em c'holoi ganti. 
DEU.22.13	P'en devo un den kemeret ur wreg, ha goude bezañ deuet d'he c'havout, e kasa anezhi, 
DEU.22.14	hag e ro tro da gomz fals diwar he fenn, da zismegañsiñ hec'h anv, en ur lavarout: Kemeret em eus ar wreg-mañ, ha pa'z on tostaet outi, ne'm eus ket he c'havet gwerc'hez, 
DEU.22.15	tad ha mamm ar plac'h yaouank a gemero hag a zegaso testeni gwerc'hded ar plac'h yaouank dirak henaourien kêr, ouzh an nor. 
DEU.22.16	Tad ar plac'h yaouank a lavaro d'an henaourien: Roet em eus va merc'h d'an den-se evit gwreg, ha kasaet en deus anezhi, 
DEU.22.17	hag e ro tro da gomz fals diwar he fenn en ur lavarout: Ne'm eus ket kavet da verc'h gwerc'hez. Setu amañ testeni gwerc'hded va merc'h. Hag ec'h astennint an dilhad dirak henaourien kêr. 
DEU.22.18	Henaourien kêr a gemero ar gwaz-se da gastizañ anezhañ. 
DEU.22.19	Paeañ a raio un tell a gant sikl (  1 kg) arc'hant da dad ar plac'h yaouank, dre m'en devo dismegañset ur werc'hez eus Israel. Hag e vo e wreg, ha ne c'hello ket he c'has kuit e-keit ha ma vevo. 
DEU.22.20	Met mar d-eo gwir an dra, ma ne vefe ket bet kavet gwerc'hez ar plac'h yaouank, 
DEU.22.21	e tegasint ar plac'h yaouank ouzh dor ti he zad, hag e veinataio anezhi tud kêr, hag e varvo, rak graet he deus un euzhusted en Israel, o c'hastaouiñ e ti he zad. Evel-se e vo lamet an droug diouzh Israel. 
DEU.22.22	Pa vo kavet un den o kousket gant ur wreg dimezet d'ur gwaz, e varvint o-daou, an den en devo kousket gant ar wreg hag ar wreg. Evel-se e vo lamet an droug diouzh Israel. 
DEU.22.23	Pa vo ur plac'h yaouank gwerc'h prometet e dimeziñ da ur gwaz, m'en devo un den he c'havet e kêr ha kousket ganti, 
DEU.22.24	e tegasot o-daou ouzh dor kêr, hag e veinataiot anezho, hag e varvint, ar plac'h yaouank dre ma n'he deus ket kriet e kêr hag an den dre m'en deus dismegañset gwreg e nesañ. Evel-se e vo lamet an droug diouzh da greiz. 
DEU.22.25	Met mar kav an den er parkeier ar plac'h yaouank prometet, ha penaos e wall anezhi hag e kousk ganti, an den en devo kousket ganti a varvo e-unan. 
DEU.22.26	Ne ri netra d'ar plac'h yaouank, n'he devo ket graet ar plac'h yaouank a bec'hed din a varv, rak e vo an afer-mañ evel pa en em sav un den a-enep e nesañ hag e lam e vuhez digantañ; 
DEU.22.27	kavet en devo anezhi er parkeier, ha kriet he defe ar plac'h yaouank prometet, hep na vefe den evit saveteiñ anezhi. 
DEU.22.28	Mar kav un den ur plac'h yaouank gwerc'h ha n'eo ket prometet e dimeziñ, hag penaos e tap anezhi hag e kousk ganti, ha ma pakfed anezho, 
DEU.22.29	an den en devo kousket ganti a roio da dad ar plac'h yaouank hanter-kant sikl (  500 g) arc'hant, hag e vo e wreg, dre m'en devo he dismegañset, ha ne c'hello ket he c'has kuit e-keit ha ma vevo. 
DEU.22.30	Den ne gemero gwreg e dad ha ne zizoloio goloenn e dad.
DEU.23.1	Un den gant kelloù friket pe gant ar c'halc'h troc'het ne d-aio ket e bodadenn an 
DEU.23.2	Ur bastard ne d-aio ket e bodadenn an 
DEU.23.3	An Ammonad hag ar Voabad ne d-aint ket e bodadenn an 
DEU.23.4	peogwir n'int ket deuet a-raok deoc'h war an hent, gant bara ha dour, pa zeuec'h eus an Ejipt, ha dre ma lakajont da zont evit arc'hant, a-enep dit, Balaam mab Peor eus Petor e Mezopotamia, evit da villigañ. 
DEU.23.5	Met an 
DEU.23.6	Ne glaski ket o feoc'h nag o eurvad e-keit ha ma vevi, biken. 
DEU.23.7	Na'z po ket euzh ouzh an Edomad, rak da vreur eo, na'z po ket euzh ouzh an Ejipsian, ra diavaeziad out bet en e vro; 
DEU.23.8	ar vibien a vo ganet dezho a yelo e bodadenn an 
DEU.23.9	Pa yelo da armead a-enep da enebourien, en em viri diouzh pep tra fall. 
DEU.23.10	Ma vez unan bennak ac'hanoc'h dic'hlan en abeg d'ur gudenn e-pad an noz, e yelo er-maez eus ar c'hamp ha ne zeuio ket en-dro d'ar c'hamp; 
DEU.23.11	da fin an abardaez en em walc'ho en dour, ha pa vo kuzhet an heol e tistroio d'ar c'hamp. 
DEU.23.12	Ul lec'h az po er-maez eus ar c'hamp, hag eno, er-maez, ez i. 
DEU.23.13	Ur benveg az po gant da draoù, ha pa fello dit mont war vaez, e toulli gantañ hag e c'holoi da fank. 
DEU.23.14	Rak an 
DEU.23.15	Ne roio ket d'e vestr ur sklavour a vo en em repuet davedout digant e vestr. 
DEU.23.16	Chom a raio ganit, en da douez, el lec'h a zibabo en unan eus da gêrioù, ne heskini ket anezhañ. 
DEU.23.17	Ne vo gast ebet e-touez merc'hed Israel, ha ne vo pitaouer ebet e-touez mibien Israel. 
DEU.23.18	Ne zegasi ket e ti an 
DEU.23.19	Ne bresti ket da'z preur war gampi, na kampi arc'hant na kampi boued na kampi eus petra bennak a c'heller tennañ kampi gantañ. 
DEU.23.20	D'an diavaeziad e c'helli prestañ war gampi, met ne bresti ket da'z preur war gampi, evit ma vennigo ac'hanout an 
DEU.23.21	Pa ez po graet ur gouestl d'an 
DEU.23.22	Pa dremeni hep ober ur gouestl, ne vo ket a bec'hed ennout. 
DEU.23.23	Mirout a ri ar pezh a vo deuet eus da vuzelloù hag e ri dioutañ, evel ur prof a youl vat, hervez ar gouestloù az po graet d'an 
DEU.23.24	Pa'z i e gwinieg da nesañ, e c'helli debriñ rezin hervez da naon ha da c'hoant, met ne lakai ket dioutañ en ur baner. 
DEU.23.25	Pa'z i en edeg da nesañ, e c'helli kutuilh tañvouezennoù gant da zorn, met ne lakai ket ur falz en edeg da nesañ.
DEU.24.1	P'en devo kemeret un den ur wreg ha dimezet dezhi, ma ne gav ken houmañ trugarez dirak e zaoulagad, dre m'en devo kavet enni un dra bennak mezhus, e lakaio dezhi en he dorn ur skrid a dorr-dimeziñ, hag he c'haso kuit eus e di. 
DEU.24.2	Pa vo aet kuit eus e di, e c'hello dont da vezañ gwreg da un den all. 
DEU.24.3	Mar kasa anezhi ar pried diwezhañ-mañ, e lakaio dezhi en he dorn ur skrid a dorr-dimeziñ, hag he c'haso kuit eus e di, pe mar deu da vervel ar pried diwezhañ-mañ en deus he c'hemeret evit e wreg, 
DEU.24.4	he fried kentañ, an hini en deus he c'haset kuit, ne c'hello ken hec'h adkemer evit e wreg, goude ma vo bet saotret, rak un euzhusted e vefe dirak an 
DEU.24.5	P'en devo kemeret un den ur wreg nevez, ne yelo ket d'ar brezel ha ne vo lakaet warnañ karg ebet; diskarget e vo e-pad ur bloaz en abeg d'e diegezh, hag e laouenaio ar wreg en devo kemeret. 
DEU.24.6	Ne vo ket kemeret e gouestl an daou vaen eus ur vilin, nag ar maen-reder, rak e vefe kemer e gouestl ar vuhez hec'h-unan. 
DEU.24.7	Pa vo kavet un den en devo laeret unan eus e vreudeur, eus mibien Israel, ha m'en devo graet ur sklavour dioutañ pe gwerzhet anezhañ, al laer-se a varvo. Evel-se e vo lamet an droug diouzh da greiz. 
DEU.24.8	Diwall diouzh gouli al lorgnez, evesha mat ha gra kement a gelenno deoc'h an aberzhourien, al Levited, evesha d'ober evel ma em eus gourc'hemennet dezho. 
DEU.24.9	Az pez soñj eus ar pezh a reas an 
DEU.24.10	Pa bresti un dra bennak da'z nesañ, ne d-i ket en e di evit kemer e gred, 
DEU.24.11	en em zerc'hel a ri er-maez, hag an den a bresti dezhañ a zegaso dit ar c'hred er-maez. 
DEU.24.12	Mar d-eo un den paour, ne gouski ket gant e gred, 
DEU.24.13	ne vanki ket da reiñ dezhañ ar c'hred en-dro da guzh-heol, evit ma kousko en e zilhad ha ma vennigo ac'hanout. Kement-se a vo kontet dit da reizhder dirak an 
DEU.24.14	Ne heskini ket ar mevel paour hag ezhommek, a-douez da vreudeur pe a-douez an diavaezidi a vo ez pro hag e-barzh da zorojoù. 
DEU.24.15	E c'hopr a roi dezhañ en deiz memes, a-raok ma kuzho an heol, rak paour eo hag e ene a c'hortoz kement-se. Krial a rafe etrezek an 
DEU.24.16	Ne vo ket lakaet d'ar marv an tadoù evit ar vibien, ha ne vo ket lakaet d'ar marv ar vibien evit an tadoù; lakaet e vo d'ar marv pep hini evit e bec'hed. 
DEU.24.17	Ne gemmo ket barnedigezh un diavaeziad, nag hini un emzivad, ha ne gemeri ket e gouestl dilhad un intañvez. 
DEU.24.18	Dalc'h soñj ez out bet sklavour e bro Ejipt, hag en deus dasprenet ac'hanout an 
DEU.24.19	Pa ri da eost e-barzh da bark hag az po ankounac'haet ur feskenn er park, ne zistroi ket d'he c'herc'hat, evit an diavaeziad, evit an emzivad hag evit an intañvez e vo, evit ma vennigo ac'hanout an 
DEU.24.20	Pa heji da olivez, ne zistroi ket da sellout skourr ha skourr, evit an diavaeziad, evit an emzivad hag evit an intañvez e vo. 
DEU.24.21	Pa vendemi da winieg, ne zastumi ket war da lerc'h, evit an diavaeziad, evit an emzivad hag evit an intañvez e vo. 
DEU.24.22	Dalc'h soñj ez out bet sklavour e bro Ejipt, setu perak e c'hourc'hemennan dit ober an traoù-se.
DEU.25.1	Pa savo un tabut etre tud, hag e tostaint ouzh al lez-varn evit bezañ barnet, e vo reishaet an hini reizh ha kondaonet an hini fall. 
DEU.25.2	Mar d-eo dellezek a daolioù an hini fall, ar barner a raio e deurel d'an douar, hag e vo skoet dirazañ eus un niver a daolioù e-keñver e dorfed. 
DEU.25.3	Ne vo ket roet dezhañ muioc'h eget daou-ugent taol, gant aon na vefe da vreur disprizet dirak da zaoulagad mar befe pilet muioc'h, dre ur c'hastiz re vras. 
DEU.25.4	Ne erei ket e c'henoù d'an ejen a vac'ho ar greun. 
DEU.25.5	Pa vo o chom breudeur a-gevret, hag e varvo unan anezho hep mab, gwreg an hini marv ne zimezo ket er-maez, d'un diavaeziad; he breur-kaer a yelo d'he c'havout, he c'hemero evit e wreg, evel ma'z eo dereat d'ur breur-kaer. 
DEU.25.6	Ar mab kentañ-ganet a c'hano a adsavo anv ar breur marv, evit na vo ket diverket e anv eus Israel. 
DEU.25.7	Ma ne fell ket d'an den-se kemer e c'hoar-gaer, e pigno e c'hoar-gaer betek an nor da gavout an henaourien hag e lavaro: Va breur-kaer ne fell ket dezhañ adsevel anv e vreur en Israel, ne raio ket evel ma'z eo dereat d'ur breur-kaer. 
DEU.25.8	Henaourien kêr a c'halvo anezhañ hag a gomzo outañ. Mar chom start ha ma lavar: Ne fell ket din kemer anezhi, 
DEU.25.9	neuze e c'hoar-gaer a dostaio outañ dirak an henaourien hag a lamo e votez diwar e droad hag a grañcho ouzh e zremm hag a responto o lavarout: Evel-se e vo graet d'an den na sav ket ti e vreur. 
DEU.25.10	Hag e anv a vo galvet en Israel: ti an divotet. 
DEU.25.11	Pa en em ganno gwazed etrezo, an eil a-enep d'egile, mar tosta gwreg unan da zieubiñ he fried eus dorn an hini a bil anezhañ hag, oc'h astenn he dorn, e krog ennañ dre e gevrennoù mezhus, 
DEU.25.12	e troc'hi he dorn dezhi, da lagad a vo didruez. 
DEU.25.13	Na'z po ket ez sac'h daou seurt mein da bouezañ, unan bras hag unan bihan. 
DEU.25.14	Na'z po ket ez ti daou seurt efa, unan bras hag unan bihan. 
DEU.25.15	Ur maen peurvat ha leal az po, un efa peurvat ha leal az po, evit ma vo hiraet da zeizioù war an douar a ro dit an 
DEU.25.16	Rak piv bennak a ra an traoù-se, piv bennak a ra direizhderioù, a zo un euzhusted d'an 
DEU.25.17	Az pez soñj eus ar pezh a reas dit Amalek war an hent, pa'z ejoc'h kuit eus an Ejipt, 
DEU.25.18	penaos e teuas a-ziarbenn dit war an hent hep doujañ Doue, o vec'hiañ ac'hanout war da lerc'h hag o pilat da holl re wan, pa oas da-unan dinerzh ha skuizh. 
DEU.25.19	P'en devo roet diskuizh an 
DEU.26.1	Pa vi aet er vro a ro dit an 
DEU.26.2	e kemeri ar re gentañ eus holl frouezh an douar a zastumi er vro a ro dit an 
DEU.26.3	hag, o vezañ aet etrezek an aberzhour a vo en deizioù-se, e lavari: Disklêriañ a ran hiziv dirak an 
DEU.26.4	An aberzhour a gemero ar baner eus da zorn, hag he lakaio dirak aoter an 
DEU.26.5	Komz a ri adarre hag e lavari dirak an 
DEU.26.6	An Ejipsianed a wallgasas hag a heskinas ac'hanomp, o lakaat warnomp ul labour kalet. 
DEU.26.7	Kriet hon eus d'an 
DEU.26.8	An 
DEU.26.9	Kaset en deus ac'hanomp d'al lec'h-mañ, ha roet en deus deomp ar vro-mañ, a zever gant laezh ha mel. 
DEU.26.10	Bremañ e tegasan frouezh kentañ an douar ac'h eus roet din, o 
DEU.26.11	hag en em laouenai gant al Leviad ha gant an diavaeziad a vo en da douez, evit an holl vadoù roet dit ha da'z tiegezh gant an 
DEU.26.12	Pa ez po echu da zastum an holl zeog eus da leve d'an trede bloaz, bloaz an deog, e roi anezhañ d'al Leviad, d'an diavaeziad, d'an emzivad ha d'an intañvez, hag e tebrint e-barzh da zorojoù hag o devo o gwalc'h. 
DEU.26.13	Hag e lavari dirak an 
DEU.26.14	ne'm eus debret netra pa oan e kañv, ne'm eus lamet netra evit un implij dic'hlan, ne'm eus roet netra evit ur marv, sentet em eus ouzh mouezh an 
DEU.26.15	Sell eus da chomlec'h santel, eus an neñvoù, bennig da bobl Israel hag ar vro ac'h eus roet deomp, evel ma'z poa touet d'hon tadoù, ur vro a zever gant laezh ha mel. 
DEU.26.16	Hiziv, an 
DEU.26.17	Lakaet ec'h eus an 
DEU.26.18	Hag an 
DEU.26.19	hag e lakaio ac'hanout dreist an holl bobloù en deus graet, e meuleudi, anv ha gloar, hag e vi ur bobl santelaet d'an 
DEU.27.1	Moizez hag henaourien Israel a roas urzhioù d'ar bobl o lavarout: Mirit an holl c'hourc'hemennoù a roan deoc'h hiziv. 
DEU.27.2	D'an deiz ma tremenot ar Jordan, evit mont d'ar vro a ro deoc'h an 
DEU.27.3	Skrivañ a ri warno holl gomzoù al lezenn-mañ pa dremeni evit mont d'ar vro a ro dit an 
DEU.27.4	Pa ho po tremenet ar Jordan, e savot ar vein-se a c'hourc'hemennan deoc'h hiziv war Venez Ebal, hag e lifri anezho gant raz. 
DEU.27.5	Hag e savi eno un aoter d'an 
DEU.27.6	Sevel a ri aoter an 
DEU.27.7	Kinnig a ri aberzhoù a drugarekadennoù, hag e tebri eno, hag en em laouenai dirak an 
DEU.27.8	Skrivañ a ri war ar vein holl gomzoù al lezenn-mañ, o verkañ anezho mat. 
DEU.27.9	Moizez hag an aberzhourien, al Levited, a gomzas ouzh holl Israel o lavarout: Tav ha selaou, Israel! Deuet out hiziv da vezañ pobl an 
DEU.27.10	Sentiñ a ri ouzh mouezh an 
DEU.27.11	En deiz-se, Moizez a roas urzhioù d'ar bobl o lavarout: 
DEU.27.12	Pa ho po tremenet ar Jordan, en em zalc'ho Simeon, Levi, Juda, Isakar, Jozef ha Benjamin war Venez Gerizim evit bennigañ ar bobl, 
DEU.27.13	hag en em zalc'ho Ruben, Gad, Aser, Zabulon, Dan ha Neftali war Venez Ebal evit milligañ. 
DEU.27.14	Al Levited a gomzo hag a lavaro a vouezh uhel da holl dud Israel: 
DEU.27.15	Milliget ra vo an den a ra ur skeudenn kizellet pe teuzet, a zo un euzhusted d'an 
DEU.27.16	Milliget ra vo an hini a zispriz e dad hag e vamm! Hag an holl bobl a lavaro: Amen! 
DEU.27.17	Milliget ra vo an hini a zilec'h bonn e nesañ! Hag an holl bobl a lavaro: Amen! 
DEU.27.18	Milliget ra vo an hini a ra d'an dall en em goll en hent! Hag an holl bobl a lavaro: Amen! 
DEU.27.19	Milliget ra vo an hini a gemm barnedigezh un diavaeziad, un emzivad, un intañvez! Hag an holl bobl a lavaro: Amen! 
DEU.27.20	Milliget ra vo an hini a gousk gant gwreg e dad, rak e tizolo pallenn e dad! Hag an holl bobl a lavaro: Amen! 
DEU.27.21	Milliget ra vo an hini a gousk gant ul loen bennak! Hag an holl bobl a lavaro: Amen! 
DEU.27.22	Milliget ra vo an hini a gousk gant e c'hoar, merc'h e dad pe merc'h e vamm! Hag an holl bobl a lavaro: Amen! 
DEU.27.23	Milliget ra vo an hini a gousk gant e vamm-gaer! Hag an holl bobl a lavaro: Amen! 
DEU.27.24	Milliget ra vo an hini a sko gant e nesañ e kuzh! Hag an holl bobl a lavaro: Amen! 
DEU.27.25	Milliget ra vo an hini a zegemer un donezon evit skuilhañ gwad un ene didamall! Hag an holl bobl a lavaro: Amen! 
DEU.27.26	Milliget ra vo an hini na beurc'hraio ket komzoù al lezenn-mañ ha na raio ket diouto! Hag an holl bobl a lavaro: Amen!
DEU.28.1	Mar sentez ouzh mouezh an 
DEU.28.2	Setu an holl vennozhioù a zeuio warnout hag a c'hoarvezo ganit mar sentez ouzh mouezh an 
DEU.28.3	Benniget e vi e kêr ha benniget e vi war ar maez. 
DEU.28.4	Benniget e vo frouezh da gof, frouezh da zouar ha frouezh da loened, klodadoù da saout ha da zeñved. 
DEU.28.5	Benniget e vo da baner ha da arc'h. 
DEU.28.6	Benniget e vi ez tont ha benniget e vi ez mont. 
DEU.28.7	An 
DEU.28.8	An 
DEU.28.9	Diazezet e vi evel ur bobl santel gant an 
DEU.28.10	Holl bobloù an douar a welo penaos eo anv an 
DEU.28.11	An 
DEU.28.12	An 
DEU.28.13	An 
DEU.28.14	hep distreiñ nag a-zehou nag a-gleiz eus an holl gomzoù a c'hourc'hemennan di hiziv, evit mont war-lerc'h doueoù all hag o servijañ. 
DEU.28.15	Ma ne sentez ket ouzh mouezh an 
DEU.28.16	Milliget e vi e kêr ha milliget e vi war ar maez. 
DEU.28.17	Milliget e vo da baner ha da arc'h. 
DEU.28.18	Milliget e vo frouezh da gof, frouezh da zouar, klodadoù da saout ha da zeñved. 
DEU.28.19	Milliget e vi ez tont ha milliget e vi ez mont. 
DEU.28.20	An 
DEU.28.21	An 
DEU.28.22	An 
DEU.28.23	An neñvoù a vo arem a-us da'z penn, hag an douar a vo houarn dindanout. 
DEU.28.24	An 
DEU.28.25	An 
DEU.28.26	Da gorf marv a vo boued holl laboused an neñvoù ha loened an douar, ha ne vo den d'o spouronañ. 
DEU.28.27	An 
DEU.28.28	An 
DEU.28.29	hag e tastorni e-kreiz an deiz evel ma tastorn an dall en deñvalijenn, ne ri ket berzh ez hentoù, heskinet ha dibourc'het e vi bepred, ha ne vo den ebet da zieubiñ ac'hanout. 
DEU.28.30	Dimeziñ a ri da ur wreg hag un den all a gousko ganti, sevel a ri un ti ha ne chomi ket ennañ, plantañ a ri ur winieg ha ne zastumi ket frouezh kentañ anezhi, 
DEU.28.31	da ejen a vo lazhet dirak da zaoulagad ha ne zebri ket dioutañ, da azen a vo laeret dirazout ha ne vo ket rentet dit, da zeñved a vo roet da'z enebourien ha ne vo den ebet da zieubiñ anezho. 
DEU.28.32	Da vibien ha da verc'hed a vo roet d'ur bobl all, da zaoulagad a welo kement-se hag a guzumo war o lerc'h bemdez, ha da zorn a vo dinerzh. 
DEU.28.33	Ur bobl na'z po ket anavezet a zebro frouezh da zouar, da holl labour, ha ne vi bepred nemet heskinet ha mac'het. 
DEU.28.34	Mont a ri da sot o sellout ouzh ar pezh a weli gant da zaoulagad. 
DEU.28.35	An 
DEU.28.36	An 
DEU.28.37	E-touez an holl bobloù ma kaso an 
DEU.28.38	Kas a ri kalz a had d'ar parkeier met e tastumi nebeud diouto, rak debret e vo gant ar c'hilheien-raden. 
DEU.28.39	Plantañ a ri gwiniegi hag o labouri met ne evi ket eus o gwin ha ne zastumi netra diouto, rak debret e vint gant ar preñved. 
DEU.28.40	Gwez-olivez az po e-barzh da holl zouaroù met n'en em olevi ket gant o eoul, rak da wez-olivez a gollo o frouezh. 
DEU.28.41	Mibien ha merc'hed a c'hani met ne vint ket dit, rak mont a raint e dalc’hidigezh. 
DEU.28.42	An amprevaned a baoura da wez ha frouezh da zouar. 
DEU.28.43	An diavaeziad a vo en da douez a savo a-us dit en nec'h-tre, hag e tiskenni en traoñ-tre, 
DEU.28.44	eñ a bresto dit ha te ne bresti ket dezhañ, eñ a vo ar penn ha te a vo al lost. 
DEU.28.45	An holl vallozhioù-se a zeuio warnout hag a vo war da lerc'h hag a c'hoarvezo ganit betek ma vi distrujet, dre ma ne'z po ket sentet ouzh mouezh an 
DEU.28.46	Int a vo ur sin hag ur burzhud warnout ha war da lignez, da viken. 
DEU.28.47	Dre ma ne'z po ket servijet an 
DEU.28.48	e serviji da enebourien a gaso an 
DEU.28.49	An 
DEU.28.50	ur bobl garv o dremmoù, na ziskouezo na doujañs e-keñver an hini kozh na truez e-keñver ar bugel, 
DEU.28.51	a zebro frouezh da loened ha frouezh da zouar, betek ma vi distrujet. Ne lezo dit na gwinizh, na gwin, nag eoul, na klodadoù da saout ha da zeñved, betek ma vi distrujet, 
DEU.28.52	hag e sezizo ac'hanout war da holl zorojoù, betek ma kouezho da vogerioù uhel ha kreñv, ar re a fizies enno ez holl vro; da sezizañ a raio war da holl zorojoù, en holl vro en devo roet dit an 
DEU.28.53	Hag e tebri frouezh da gof, kig ar vibien hag ar merc'hed en devo an 
DEU.28.54	An den tenerañ en ho touez, an hini flourañ, a sello gant ul lagad drouk ouzh e vreur, ouzh e wreg karet-mat hag ouzh ar restad eus e vibien en devo espernet, 
DEU.28.55	ne roio da hini ebet anezho kig e vibien a vo o tebriñ, dre ma ne chomo netra gantañ, e-pad ar seziz, en anken ma o devo lakaet ac'hanout da enebourien ez holl zorojoù. 
DEU.28.56	Ar wreg tenerañ en ho touez, an hini flourañ, an hini n'he dije ket aesaet lakaat sol he zroad war an douar, dre flourded ha dre denerded, a sello gant ul lagad drouk ouzh he fried karet-mat, ouzh he mab hag ouzh he merc'h, 
DEU.28.57	ouzh ar bugel bihan a zeuio a-douez he zreid hag ouzh ar vibien a c'hano, rak en diouer a bep tra, e tebro anezho e kuzh, e-pad ar seziz, en anken ma o devo lakaet ac'hanout da enebourien ez holl zorojoù. 
DEU.28.58	Ma ne virez ket an holl gomzoù eus al lezenn-mañ, a zo skrivet el levr-mañ, o toujañ anv glorius ha spontus an 
DEU.28.59	an 
DEU.28.60	Degas a raio warnout holl gleñvedoù an Ejipt, ac'h eus bet aon razo, hag en em stagint ouzhit, 
DEU.28.61	hag an 
DEU.28.62	C'hwi a chomo e niver bihan, el lec'h ma oac'h niverus evel stered an neñv, dre ma ne'z po ket sentet ouzh mouezh an 
DEU.28.63	Evel m'en doa an 
DEU.28.64	An 
DEU.28.65	E-touez ar pobloù-se, ne vi ket sioul ha sol da droad n'en devo diskuizh ebet. An 
DEU.28.66	Da vuhez a vo dispis dirazout, er spont e vi noz ha deiz, aon az po ez puhez. 
DEU.28.67	Diouzh ar beure e lavari: Perak n'eo ket noz? Da noz e lavari: Perak n'eo ket ar beure? Kement-se en abeg d'ar spont a spourono da galon ha d'ar gwel a welo da zaoulagad. 
DEU.28.68	Hag an 
DEU.29.1	Setu komzoù an emglev en deus gourc'hemennet an 
DEU.29.2	Moizez a zastumas holl Israel hag a lavaras: Gwelet hoc'h eus kement en deus graet an 
DEU.29.3	an amprouennoù bras en deus gwelet da zaoulagad, ar sinoù hag ar burzhudoù bras. 
DEU.29.4	Met an 
DEU.29.5	Da renet em eus daou-ugent vloaz el lec'h distro, da zilhad ne voent ket uzet warnout ha da votoù ne voent ket uzet war da dreid, 
DEU.29.6	n'hoc'h eus ket debret bara, n'hoc'h eus ket evet gwin nag evajoù kreñv, evel-se hoc'h eus anavezet penaos on me an 
DEU.29.7	Deuet oc'h el lec'h-mañ; Sihon roue Hesbon hag Og roue Basan a zeuas a-ziarbenn deomp evit stourm ouzhimp, hag hon eus pilet anezho. 
DEU.29.8	Kemeret hon eus o bro hag he roet hon eus da hêrezh d'ar Rubeniz, d'ar C'hadiz ha da hanter-veuriad Manase. 
DEU.29.9	Mirout a reot komzoù an emglev-mañ hag e reot diouto, evit ober berzh e kement a reot. 
DEU.29.10	En em gavit holl hiziv dirak an 
DEU.29.11	ho pugale, ho kwragez, da ziavaeziad a zo e-barzh da gamp, adalek da faouter koad betek da denner dour, 
DEU.29.12	evit mont e-barzh emglev an 
DEU.29.13	a-benn lakaat ac'hanout hiziv evel e bobl, hag eñ a vo da Zoue, evel m'en deus lavaret dit hag evel m'en deus touet da'z tadoù, da Abraham, da Izaak ha da Jakob. 
DEU.29.14	N'eo ket ganeoc'h hepken e ran an emglev-mañ gant le, 
DEU.29.15	met gant an hini en em ziskouez amañ ganeomp hiziv dirak an 
DEU.29.16	C'hwi a oar penaos hon eus chomet e bro Ejipt ha penaos hon eus tremenet dre ar broadoù hoc'h eus treuzet. 
DEU.29.17	Gwelet hoc'h eus o zraoù euzhus hag o doueoù, koad, maen, arc'hant, aour, a zo en o zouez. 
DEU.29.18	Ra ne vo ket en ho touez na den, na gwreg, na tiegezh, na meuriad, a zistrofe e galon hiziv diouzh an 
DEU.29.19	An hini a glevfe komzoù ar vallozh-se hag en em vennigfe en e galon o lavarout: Peoc'h am bo pa gerzhin e c'hoantadoù va c'halon, o stagañ ar vezventi ouzh ar sec'hed, 
DEU.29.20	an 
DEU.29.21	An 
DEU.29.22	Ar rummoù da zont, ho mibien a savo war ho lerc'h hag an diavaeziad a zeuio eus ur vro bell, a welo goulioù ar vro-mañ, ar c'hleñvedoù en devo an 
DEU.29.23	soufr, holen hag entanadur a vo en holl vro, penaos ne vo ket hadet, ne ziwano netra ha ne gresko geot ebet, evel pa voe diskaret Sodom, Gomora, Adma, Zeboim, a zistrujas an 
DEU.29.24	hag an holl bobloù a lavaro: Perak en deus an 
DEU.29.25	Hag e vo respontet: Dre m'o deus dilezet emglev an 
DEU.29.26	ha ma'z int aet da servijañ doueoù all ha d'en em stouiñ dirazo, doueoù n'anavezent ket ha n'en doa ket roet dezho da lodennañ. 
DEU.29.27	Kounnar an 
DEU.29.28	An 
DEU.29.29	An traoù kuzhet a zo d'an 
DEU.30.1	Pa c'hoarvezo an holl draoù-se am eus diskouezet dit, ar vennozh hag ar vallozh, ha pa soñji enno en da galon e-touez an holl bobloù e-lec'h m'en devo kaset ac'hanout an 
DEU.30.2	ma tistroi d'an 
DEU.30.3	neuze an 
DEU.30.4	Pa vefes kaset e penn pellañ an neñvoù, ac'hane e tastumo ac'hanout an 
DEU.30.5	An 
DEU.30.6	An 
DEU.30.7	An 
DEU.30.8	Te a zistroio hag a sento ouzh mouezh an 
DEU.30.9	An 
DEU.30.10	pa senti ouzh mouezh an 
DEU.30.11	Ar gourc'hemenn a gemennan dit hiziv n'eo ket dreistdiraez na re bell evidout. 
DEU.30.12	N'emañ ket en neñvoù, evit ma lavari: Piv a bigno d'an neñv d'e zegas deomp ha d'e reiñ deomp da glevout, evit ma raimp dioutañ? 
DEU.30.13	N'emañ ket e tu all d'ar mor, evit ma lavari: Piv a dremeno d'an tu all d'ar mor d'e zegas deomp ha d'e reiñ deomp da glevout, evit ma raimp dioutañ? 
DEU.30.14	Met ar gomz a zo tost dit, en da c'henoù hag en da galon, evit ma c'helli ober dioutañ. 
DEU.30.15	Setu, lakaet em eus dirazout hiziv ar vuhez hag ar mad, ar marv hag an droug. 
DEU.30.16	Gourc'hemenn a ran dit hiziv karout an 
DEU.30.17	Met mar distro da galon, ma ne sentez ket, ma en em lezez bountañ d'en em stouiñ dirak doueoù all ha d'o servijañ, 
DEU.30.18	me a zisklêr deoc'h hiziv penaos ez eot da goll a-dra-sur, ha ne hiraiot ket ho teizioù er vro emaoc'h o vont da berc'hennañ en tu all d'ar Jordan. 
DEU.30.19	Kemer a ran hiziv an neñvoù hag an douar da dest en hoc'h enep, penaos em eus lakaet dirazout ar vuhez hag ar marv, ar vennozh hag ar vallozh. Dibab ar vuhez evit ma vevot, te ha da lignez, 
DEU.30.20	evit karout an 
DEU.31.1	Moizez a yeas hag a lavaras ar c'homzoù-mañ da holl Israel: 
DEU.31.2	Lavarout a reas dezho: Oadet on hiziv a gant ugent vloaz, ne c'hellin ken mont na dont, hag an 
DEU.31.3	An 
DEU.31.4	An 
DEU.31.5	An 
DEU.31.6	En em galonekait ha bezit kreñv! N'ho pet ket aon ha na vezit ket spontet abalamour dezho, rak an 
DEU.31.7	Moizez a c'halvas Jozue hag a lavaras dezhañ dirak holl Israel: En em galoneka ha bez kreñv! Rak te a yelo gant ar bobl-mañ er vro en deus touet an 
DEU.31.8	An 
DEU.31.9	Moizez a skrivas al lezenn-mañ, a roas d'an aberzhourien mibien Levi, ar re a zouge arc'h emglev an 
DEU.31.10	Moizez a roas urzhioù dezho o lavarout: E diwezh bep seizh vloaz, e-pad lidoù ar bloavezh-ehan, da ouel al logelloù, 
DEU.31.11	pa zeuio holl Israel d'en em gavout dirak an 
DEU.31.12	Dastum ar bobl, gwazed, gwragez, bugale, hag an diavaeziad a vo e-barzh da zorojoù, evit ma klevint ha ma teskint doujañ an 
DEU.31.13	Hag o mibien, ar re n'o deus ket bet anaoudegezh, a glevo hag a zesko doujañ an 
DEU.31.14	An 
DEU.31.15	An 
DEU.31.16	An 
DEU.31.17	D'an deiz-se va c'hounnar en em dano a-enep dezho. Me o zilezo hag e kuzhin va dremm. Lonket e vint, hag e c'houzañvint poanioù niverus hag enkrezioù, hag e lavarint en deiz-se: Ha n'eo ket dre ma n'emañ ken hon Doue en hor c'hreiz e c'houzañvomp ar poanioù-mañ? 
DEU.31.18	Hag e kuzhin va dremm an deiz-se, abalamour d'an holl droug o devo graet ouzh en em dreiñ etrezek doueoù all. 
DEU.31.19	Bremañ, skrivit ar c'hantik-mañ. Kelennit anezhañ da vibien Israel, lakait anezhañ en o genoù, evit ma servijo din ar c'hantik-mañ da dest a-enep mibien Israel. 
DEU.31.20	Rak e renin anezho er vro am eus touet d'o zadoù, ur vro a zever gant laezh ha mel, hag e tebrint hag o devo o gwalc'h hag e vint lart. Neuze en em zistroint war-zu doueoù all, hag e servijint anezho, hag e tisprizint ac'hanon, hag e torrint va emglev. 
DEU.31.21	Neuze e c'houzañvint poanioù niverus hag enkrezioù, hag e komzo ar c'hantik-mañ evel test en o enep, dre ma ne vo ket ankounac'haet gant genoù o lignez. Rak anavezout a ran o mennozhioù, o deus diskuliet dija hiziv, a-raok ma em eus o derenet d'ar vro am eus touet. 
DEU.31.22	En deiz-se e skrivas Moizez ar c'hantik-mañ, hag en kelennas da vibien Israel. 
DEU.31.23	Hag e roas urzhioù da Jozue mab Nun o lavarout: En em galoneka ha bez kreñv! Rak te a zereno mibien Israel d'ar vro am eus touet dezho, ha me a vo ganit. 
DEU.31.24	P'en doe echu Moizez da skrivañ komzoù al lezenn-mañ war ul levr, betek an diwezh, 
DEU.31.25	e roas ar gourc'hemenn-mañ d'al Levited a zouge arc'h emglev an 
DEU.31.26	Kemerit levr al lezenn-mañ, lakait anezhañ e-kichen arc'h emglev an 
DEU.31.27	rak anavezout a ran da zisentidigezh ha da c'houzoug reut. Setu, e-pad ma'z on c'hoazh hiziv bev ganeoc'h, ez oc'h disentus ouzh an 
DEU.31.28	Dastumit davedon holl henaourien ho meuriadoù hag hoc'h ofiserien, hag e lavarin ouzh o divskouarn ar c'homzoù-mañ, hag e kemerin an neñvoù hag an douar da dest en o enep. 
DEU.31.29	Rak gouzout a ran penaos, goude va marv, en em vreinot hag e tistroiot diouzh an hent am eus gourc'hemennet deoc'h; hag e c'houzañvot poanioù en deizioù da zont, pa ho po graet ar pezh a zo fall dirak daoulagad an 
DEU.31.30	Moizez a lavaras ouzh divskouarn holl vodadenn Israel komzoù ar c'hantik-mañ, betek an diwezh:
DEU.32.1	Neñvoù, roit ho skouarn, hag e komzin! Douar, selaou gerioù va genoù! 
DEU.32.2	Va c'helennadurezh a redo evel ar glav, va ger a gouezho evel ar glizh, evel al litenn war ar c'hlasvez, evel barradoù war ar geot! 
DEU.32.3	Rak ec'h embannin anv an 
DEU.32.4	Eñ eo ar roc'h, e oberoù a zo peurvat, e holl hentoù a zo ur varnedigezh, un Doue leal eo, hep direizhder, gwirion hag eeun. 
DEU.32.5	Int a zo en em vreinet, ur vezh eo! E vibien a zo ur rummad diroll ha fall. 
DEU.32.6	Hag evel-se eo e trugarekait an 
DEU.32.7	Az pez soñj eus da zeizioù gwechall, evesha er bloavezhioù a rummadoù da rummadoù, goulenn digant da dad hag e tesko dit, digant da dud kozh hag e lavarint dit. 
DEU.32.8	Pa lodennas an Uhel-Meurbet o hêrezh d'ar broadoù, pa zispartias mibien Adam, e lakaas bonnoù ar pobloù hervez niver mibien Israel, 
DEU.32.9	rak lodenn an 
DEU.32.10	E gavet en deus en ur vro distro, en ul lec'h digenvez ha dilezet d'ar yudadegoù. E c'hronnet en deus, eveshaet en deus outañ, diwallet en deus anezhañ evel e ibil-lagad, 
DEU.32.11	evel an erer o tihuniñ e neizhiad hag o nijellañ a-us d'e re vihan, a astenn e zivaskell, o c'hemer hag o doug war e bluñv, 
DEU.32.12	an 
DEU.32.13	E lakaet en deus da varc'hekaat war lec'hioù uhel an douar ha da zebriñ frouezh ar parkeier, da chugal mel ar roc'h hag eoul ar reier kalet, 
DEU.32.14	amann ar saout ha laezh an deñved, lard an oaned, an tourzed eus Basan hag ar bouc'hed, flour kuñv ar gwinizh; evet ec'h eus gwad nerzhus ar rezin. 
DEU.32.15	Jeshurun a zo deuet da vezañ lart hag en deus rebarbet. Deuet out da vezañ lart, tev ha kuilh! Dilezet en deus an Doue en deus graet anezhañ, disprizet en deus roc'h e silvidigezh. 
DEU.32.16	Heget o deus e warizi dre zoueoù estren, hegaset o deus anezhañ dre draoù euzhus: 
DEU.32.17	Aberzhet o deus da ziaouled ha n'int ket Doue, da zoueoù n'anavezent ket, nevez deuet abaoe nebeut ha ne oant ket bet doujet gant o tadoù. 
DEU.32.18	Dilezet ec'h eus ar roc'h en eus da c'hanet, ankounac'haet ec'h eus an Doue en deus da stummet. 
DEU.32.19	An 
DEU.32.20	Lavaret en deus: Kuzhat a rin va dremm outo, hag e welin penaos e vo o diwezh, rak ur rummad fall ez int, mibien diskredik. 
DEU.32.21	Lakaet o deus ac'hanon da vezañ gwarizius dre ar pezh n'eo ket Doue, lakaet o deus droug da sevel ennon dre o zraoù aner, me o lakaio da vezañ gwarizius dre ar pezh n'eo ket ur bobl, lakaat a rin droug da sevel enno dre ur vroad diskiant, 
DEU.32.22	rak un tan a zo bet enaouet em c'hounnar, hag e tevo betek foñs lec'h ar marv, hag e losko an douar hag e frouezh, hag ec'h entano diazezoù ar menezioù. 
DEU.32.23	Dastum a rin warno poanioù, tennañ a rin a-enep dezho holl va biroù. 
DEU.32.24	Kuzumet e vint gant an naon, debret gant an derzhienn ha gant ur walenn spontus, kas a rin a-enep dezho dant al loened gouez, ha binim ar stlejviled a ruz er poultr. 
DEU.32.25	Ar c'hleze a zistrujo er-maez, hag ar spouron e-barzh, o skeiñ an den yaouank hag ar werc'hez, ar poupig had an den gant blev gwenn. 
DEU.32.26	Me a lavarfe: O stlabezañ a rin, hag e tiverkin o eñvor a-douez an dud! 
DEU.32.27	Met aon am eus rak goapaerezh an enebour, hag e c'hellfe en em douellañ o gwaskerien, hag e c'hellfent lavarout: Hon dorn a zo bet savet, ha n'eo ket an 
DEU.32.28	Ur bobl dibourvez a varnedigezh eo, n'eus skiant ebet enno. 
DEU.32.29	Ma vijent fur, e komprenjent kement-mañ, hag e soñjjent er pezh a c'hoarvezo ganto d'an diwezh. 
DEU.32.30	Penaos en defe gallet unan redek war-lerc'h mil, ha daou redek war-lerc'h dek mil, nemet en defe o roc'h o gwerzhet, hag an 
DEU.32.31	Rak n'eo ket o roc'h evel hor roc'h, hon enebourien a c'hell barn. 
DEU.32.32	Met o gwinienn a zeu eus gwiniegi Sodom, hag eus douaroù Gomora, o rezin a zo rezin ampoezonet, o blokad a zo c'hwerv, 
DEU.32.33	o gwin a zo binim an erevent, poezon garv an naered-gwiber. 
DEU.32.34	Kement-se, ha n'eo ket kuzhet em c'hichen? Ha n'eo ket siellet em zeñzorioù? 
DEU.32.35	Din-me eo ar veñjañs ha me a rento, pa vrañsello o zroad! Rak deiz o foanioù a zo tost, hag an traoù a dle c'hoarvezout en em hast. 
DEU.32.36	An 
DEU.32.37	Lavarout a raio: Pelec'h emañ o doueoù, ar roc'h ma fizient ennañ, 
DEU.32.38	a zebre lard o aberzhoù, hag a eve gwin o evadkinnigoù? Ra savo! Ra o sikouro! Ra vo warno o gwarez! 
DEU.32.39	Gwelit bremañ penaos eo me va-unan eo me, ha penaos n'eus doue all ebet nemedon. Me a ra mervel ha bevañ, me a c'hloaz hag a yac'ha, ha n'eus den hag a c'hell dieubiñ eus va dorn. 
DEU.32.40	Rak e savan va dorn war-zu an neñv, hag e lavaran: Me a zo bev da viken! 
DEU.32.41	Mar lemman luc'hedenn va c'hleze, ha mar krog va dorn er varnedigezh, e tennin veñjañs eus va enebourien, hag e kastizin ar re a gasa ac'hanon, 
DEU.32.42	mezviañ a rin va biroù gant o gwad, va c'hleze a zebro o c'hig, diwar gwad ar re c'hloazet hag ar re zalc'het, diwar penn mestroù an enebour. 
DEU.32.43	Broadoù, en em laouenait gant e bobl! Rak e veñjo gwad e servijerien, e tenno veñjañs eus e enebourien, hag e raio dic'haou evit e zouar hag evit e bobl. 
DEU.32.44	Moizez a zeuas hag a zisklêrias holl gomzoù ar c'hantik-mañ e divskouarn ar bobl, ha Jozue mab Nun a oa gantañ. 
DEU.32.45	P'en doe Moizez echuet da zisklêriañ an holl gomzoù-mañ dirak holl Israel, 
DEU.32.46	e lavaras dezho: Lakait ho kalonoù da virout an holl gomzoù a bedan ac'hanoc'h hiziv da gemenn d'ho mibien, evit ma virint holl gomzoù al lezenn-mañ ha ma raint diouto. 
DEU.32.47	Rak n'int ket komzoù didalvez evidoc'h, met ho puhez eo; dre ar c'homzoù-mañ ec'h hiraiot ho teizioù er vro ma'z eot da berc'hennañ, o tremen ar Jordan. 
DEU.32.48	D'an hevelep deiz e komzas an 
DEU.32.49	Pign war venez Abarim, war venez Nebo, a zo e bro Voab, a-dal da Jeriko, ha sell ouzh bro Ganaan a roan da hêrezh da vibien Israel. 
DEU.32.50	Mervel a ri war ar menez a vi pignet warnañ; hag e vi dastumet gant da bobl, evel ma varvas Aaron da vreur war venez Hor, hag e voe dastumet gant e bobl, 
DEU.32.51	rak pec'het hoc'h eus a-enep din e-touez mibien Israel da zoureier Meriba, e Kadesh, e distro Zin, ha n'hoc'h eus ket santelaet ac'hanon e-touez mibien Israel. 
DEU.32.52	Gwelout a ri ar vro dirazout, met ne d-i ket er vro a roan da vibien Israel.
DEU.33.1	Moizez, den Doue, a vennigas mibien Israel dre ar vennozh da heul, kent mervel. 
DEU.33.2	Lavarout a reas: An 
DEU.33.3	Ya, karout a ra ar pobloù, e holl sent a zo ez torn. En em zalc'het int ouzh da dreid, resevet o deus da gomzoù. 
DEU.33.4	Moizez en deus kemennet deomp al lezenn, hêrezh bodadenn Jakob. 
DEU.33.5	Bez' eo bet roue e Jeshurun, pa en em zastume pennoù ar bobl, gant meuriadoù Israel. 
DEU.33.6	Ra vevo Ruben ha ra ne varvo ket, ra vo e dud niverus! 
DEU.33.7	Ha diwar-benn Juda e lavaras: Selaou, 
DEU.33.8	Ha diwar-benn Levi e lavaras: Da Dummim ha da Urim a vo gant an den feal, an hini ac'h eus temptet e Masa, enebet outañ e doureier Meriba, 
DEU.33.9	hag en deus lavaret eus e dad hag eus e vab: Ne'm eus ket o gwelet; n'en deus ket anavezet e vreudeur, ha n'en deus ket anavezet e vibien. Miret o deus da c'herioù, ha dalc'het da emglev. 
DEU.33.10	Kelenn a raint da varnedigezhioù da Jakob, ha da lezenn da Israel. Lakaat a raint ar c'hwezh-vat dindan da zivfron, hag al loskaberzh war da aoter. 
DEU.33.11	O 
DEU.33.12	Ha diwar-benn Benjamin e lavaras: An hini a zo karet-mat gant an 
DEU.33.13	Ha diwar-benn Jozef e lavaras: E vro a zo benniget gant an 
DEU.33.14	gant frouezh prizius an heol, gant an traoù prizius roet pep loariad, 
DEU.33.15	gant traoù mat ar menezioù kozh, gant traoù prizius ar c'hrec'hioù a zo atav amañ, 
DEU.33.16	gant traoù prizius an douar hag e leunder. Madelezh an hini en em ziskouezas er vodenn, ra vo war benn Jozef, ha war glopenn ar re santelaet a-douez e vreudeur. 
DEU.33.17	Bez' en deus kaerded ar c'hentañ-ganet eus e goleoù, e gerniel a zo kerniel ur bual; ganto e vroudo ar pobloù a-gevret, betek pennoù an douar, bez' ez int dekviliadoù Efraim, bez' ez int miliadoù Manase. 
DEU.33.18	Ha diwar-benn Zabulon e lavaras: En em laouena Zabulon e-pad da ermaeziadennoù, ha te ivez Isakar ez teltennoù! 
DEU.33.19	Int a galvo ar pobloù d'ar menez, eno e kinnigint aberzhoù a reizhder, rak e sunint fonnusted ar mor, ha teñzorioù kuzhet en traezh. 
DEU.33.20	Ha diwar-benn Gad e lavaras: Ra vo benniget an hini a laka Gad er frankiz, diskuizh a ra evel ul leon, hag e freuz ar brec'h gant ar c'hlopenn. 
DEU.33.21	Dibabet en deus ar gwellañ evitañ, rak eno e oa kuzhet lodenn al lezenner. Deuet eo gant pennoù ar bobl, graet en deus reizhder an 
DEU.33.22	Ha diwar-benn Dan e lavaras: Dan a zo ul leon yaouank, lammat a ra eus Basan. 
DEU.33.23	Ha diwar-benn Neftali e lavaras: Neftali, leuniet a vadelezh ha karget a vennozhioù an 
DEU.33.24	Ha diwar-benn Aser e lavaras: Ra vo benniget Aser gant ar vibien! Ra vo plijus d'e vreudeur, ha ra walc'ho e droad en eoul! 
DEU.33.25	Da brennoù a vo a houarn hag a arem, ha da nerzh a bado keit ha da zeizioù. 
DEU.33.26	N'eus hini hag a vefe heñvel ouzh Doue Jeshurun, a zeu da'z sikour douget war an neñvoù, ha war e goabrennoù en e veurdez. 
DEU.33.27	Ur repu eo an Doue a zo a bep amzer, dindan e zivrec'h peurbadus. Kaset en deus kuit a-zirazout an enebour, hag en deus lavaret: Distruj! 
DEU.33.28	Israel a chomo e-unan e surentez, eienenn Jakob, a vo war un douar a winizh hag a win, hag e neñvoù a zivero ar c'hlizhenn. 
DEU.33.29	Eürus out, Israel! Piv eo ar bobl a zo heñvel ouzhit, pobl saveteet gant an 
DEU.34.1	Moizez a bignas eus plaenennoù Moab war menez Nebo, war lein ar Pisga, a-dal da Jeriko. An 
DEU.34.2	adalek Galaad betek Dan, holl vro Neftali, bro Efraim ha Manase, holl vro Juda betek mor ar c'huzh-heol, 
DEU.34.3	ar c'hreisteiz, plaenenn traonienn Jeriko, kêr ar palmez, betek Zoar. 
DEU.34.4	An 
DEU.34.5	Moizez, servijer an 
DEU.34.6	Hag e sebelias anezhañ en un draonienn e bro Voab, a-dal da Vet-Peor. Ha den n'en deus anavezet e vez betek hiziv. 
DEU.34.7	Moizez a oa en oad a gant ugent vloaz pa varvas; ne oa ket gwanaet e zaoulagad, ne oa ket tremenet e nerzh. 
DEU.34.8	Mibien Israel a ouelas Moizez e-pad tregont devezh e maezioù Moab, ha deizioù-gouelañ kañvoù Moizez a voe peurc'hraet. 
DEU.34.9	Jozue mab Nun a oa leuniet gant ar Spered a furnez, rak Moizez en doa lakaet e zaouarn warnañ. Mibien Israel a sentas outañ hag a rejont hervez m'en doa an 
DEU.34.10	N'eo biskoazh savet profed ebet en Israel evel Moizez, en devoa anavezet anezhañ an 
DEU.34.11	evit an holl sinoù ha mirakloù a gasas anezhañ an 
DEU.34.12	hag evit an dorn kreñv hag ar spontoù bras a ziskouezas Moizez da zaoulagad Israel.
PSA.1.1	Eürus an den na gerzh ket hervez ali ar re zrouk, ha n'en em zalc'h ket en hent ar bec'herien, ha n'azez ket a-gevret gant ar c'hoapaerien, 
PSA.1.2	met a gav e blijadur e lezenn an 
PSA.1.3	Bez' e vo evel ur wezenn plantet war vord doureier-red, a ro e frouezh en e vare ha na c'hoeñv ket he delioù; kement a ra a zeuio da vat. 
PSA.1.4	N'eo ket evel-se gant ar re zrouk; int a zo evel ar plouz a zo kaset pell gant an avel. 
PSA.1.5	Dre-se ar re zrouk ne chomint ket er varnedigezh, nag ar bec'herien e bodadeg ar re reizh, 
PSA.1.6	rak an 
PSA.2.1	Perak eo ar grozmol-se e-touez ar broadoù, hag ar soñjoù ven-se e-touez ar pobloù? 
PSA.2.2	Rouaned an douar a zo en em savet, ar briñsed a zo en em unanet, a-enep an 
PSA.2.3	Torromp o ereoù, taolomp pell diouzhimp o chadennoù! 
PSA.2.4	An hini a zo azezet en neñvoù a c'hoarzho, an 
PSA.2.5	Neuze e komzo outo gant kounnar, hag e sponto anezho gant fulor: 
PSA.2.6	Me eo am eus lakaet va roue war Sion, va menez santel. 
PSA.2.7	Embann a rin an dekred: An 
PSA.2.8	Goulenn diganin hag e roin dit ar broadoù da hêrezh, pennoù an douar da zalc'h. 
PSA.2.9	O freuzañ a ri gant ur walenn houarn, o bruzunañ a ri evel lestr ur poder. 
PSA.2.10	Bremañ eta, rouaned, bezit fur! Degemerit kelennadurezh, barnerien an douar! 
PSA.2.11	Servijit an 
PSA.2.12	Pokit d'ar mab, gant aon na zeufe droug ennañ, ha na marvfec'h en hoc'h hent, pa en em danfe e gounnar a-greiz-holl. Eürus eo ar re holl a laka o fiziañs ennañ!
PSA.3.1	Salm David, pa dec'he dirak Absalom e vab.
PSA.3.3	Pegement a lavar diwar va ene: Silvidigezh ebet evitañ e-kichen Doue! 
PSA.3.4	Met te, 
PSA.3.5	Krial a ran gant va mouezh d'an 
PSA.3.6	Gourvez a ran, kousket a ran ha dihuniñ a ran, rak an 
PSA.3.7	Ne'm eus ket aon dirak an dekviliadoù a dud oc'h en em renkañ a bep tu a-enep din. 
PSA.3.8	Sav, 
PSA.3.9	Ar silvidigezh a zeu eus an 
PSA.4.1	D'ar mestr-kaner; gant binvioù-kerdin; salm David.
PSA.4.2	Pa grian, respont din, o Doue eus va reizhder! Pa oan en estrenvan, ec'h eus va lakaet er frankiz. Az pez truez ouzhin, selaou va fedenn! 
PSA.4.3	Mibien an dud, betek pegoulz e vo lakaet va gloar en dismegañs? Betek pegoulz e karot ar fouge, hag e klaskot ar gaou? 
PSA.4.4	Gouezit penaos en deus dibabet an 
PSA.4.5	Krenit ha na bec'hit ken; komzit en ho kalonoù war ho kwele ha chomit sioul. 
PSA.4.6	Profit aberzhoù a reizhder, ha fiziit en 
PSA.4.7	Kalz a lavar: Piv hon lakaio da welout ar mad? Laka da sevel warnomp sklêrijenn da zremm, o 
PSA.4.8	Lakaet ec'h eus em c'halon muioc'h a levenez eget n'o deus pa vez fonnus o gwinizh hag o gwin. 
PSA.4.9	Gourvez a rin, kousket a rin ivez e peoc'h, rak te da-unan, 
PSA.5.1	D'ar mestr-kaner; gant ar fleütoù; salm David.
PSA.5.2	Ro da skouarn da'm gerioù, o 
PSA.5.3	Bez evezhius ouzh mouezh va garm, va Roue ha va Doue, rak te eo a bedan! 
PSA.5.4	, adalek ar beure e klevez va mouezh, adalek ar beure e troan war-zu ennout hag e sellan. 
PSA.5.5	Rak n'out ket un Doue a gav plijadur en droug; an den fall ne chomo ket ganit. 
PSA.5.6	An diskianted ne zalc'hont ket dirak da zaoulagad; kasaat a rez an holl vicherourien a zireizhder. 
PSA.5.7	Lakaat a ri da vervel ar re a lavar ar gaou; an 
PSA.5.8	Met evidon-me, dre largentez da drugarez ez in en da di, hag en em stouin e-barzh da dempl santel gant doujañs. 
PSA.5.9	, va ren en da reizhder abalamour da'm enebourien, plaen da hent dirazon. 
PSA.5.10	Rak n'eus eeunder ebet en o genoù; enno n'eus nemet drougiezh, o c'horzailhenn a zo ur bez digor, loavañ a reont gant o zeod. 
PSA.5.11	Kondaon anezho, o Doue! Ra gouezhint en o c'hoantoù; diskar anezho abalamour da vraster o disentidigezh, rak en em savet int a-enep dit. 
PSA.5.12	Met ra en em laouenaio ar re holl en em fiz ennout. Ra ganint gant levenez da viken, hag e tiwalli anezho. Ra anavezo an eürusted ennout a re a gar da anv. 
PSA.5.13	Rak te, 
PSA.6.1	D'ar mestr-kaner; gant binvioù-kerdin; war "Sheminid"
PSA.6.3	Az pez truez ouzhin, 
PSA.6.4	Va ene ivez a zo gwall drubuilhet, ha te, 
PSA.6.5	Distro, 
PSA.6.6	Rak er marv n'eus soñj ebet ac'hanout; piv a veulo ac'hanout e lec'h ar marv? 
PSA.6.7	Skuizh on o c'harmiñ; bemnoz e vez glebiet va gwele, soubet eo gant va daeroù. 
PSA.6.8	Va dremm a zo disc'hraet holl gant ar glac'har, koshaat a ra abalamour da'm holl enebourien. 
PSA.6.9	En em dennit diouzhin, c'hwi holl micherourien a zireizhder! Rak an 
PSA.6.10	An 
PSA.6.11	Va holl enebourien a zo mezhek ha spontet; mont a reont war-dreñv, a-daol-trumm ez int mezhek.
PSA.7.1	Gwerz David, a ganas d'an 
PSA.7.3	gant aon na'm diframmfent evel ul leon, ha na'm bruzunfent hep na vefe den da'm dieubiñ. 
PSA.7.4	 va Doue, mar em eus graet-se, mar d-eus direizhder em daouarn, 
PSA.7.5	mar em eus rentet an droug d'an hini a oa e peoc'h ganin, mar em eus diwisket an hini am gwaske hep abeg, 
PSA.7.6	ra heskino an enebour va ene ha ra'm zapo, ra daolo d'an douar va buhez, ra c'hourvezo va gloar er poultr. 
PSA.7.7	Sav, 
PSA.7.8	Ra vo en-dro dit bodadeg ar pobloù; adpign a-us dezho war-zu al lec'hioù uhel-meurbet. 
PSA.7.9	An 
PSA.7.10	Kas da netra drougiezh ar re fall, ro nerzh d'an hini reizh, o Doue reizh a furch ar c'halonoù hag al lounezhi! 
PSA.7.11	Doue a zo va skoed; eñ eo an hini a savete ar re eeun a galon. 
PSA.7.12	Doue a zo ur barner reizh, hag un Doue a ya droug ennañ e pep amzer. 
PSA.7.13	Ma n'en em zistro ket an hini drouk, e lemm e gleze; antellet en deus e wareg hag e prient anezhi. 
PSA.7.14	Kempenn a ra a-enep dezhañ armoù marvus, hag e fich biroù devus. 
PSA.7.15	Setu, emañ an hini drouk o labourat evit genel an direizhder; koñsevet en deus tabut, degaset en deus nemet ar gaou. 
PSA.7.16	Toullet en deus ur poull don, kleuzet en deus anezhañ, met kouezhañ a ra er poull en deus graet. 
PSA.7.17	E zroug a zistroio war e benn, e daerder a adkouezho war e dal. 
PSA.7.18	Meuliñ a rin an 
PSA.8.1	D'ar mestr-kaner; salm David; war "Gittid".
PSA.8.3	War-bouez genoù ar vugale vihan hag ar magadelled ec'h eus diazezet da veuleudi, en abeg da'z enebourien hag evit kas da sioulded an enebour hag an hini gourvennus. 
PSA.8.4	Pa sellan ouzh da neñvoù, oberenn da vizied, al loar hag ar stered ac'h eus krouet: 
PSA.8.5	Petra eo an den ma ec'h eus soñj anezhañ? Ha mab an den ma taolez evezh outañ? 
PSA.8.6	E c'hraet ec'h eus un tamm izeloc'h eget an aeled, e gurunet ec'h eus a c'hloar hag a enor, 
PSA.8.7	roet ec'h eus dezhañ mestroniezh war oberoù da zaouarn, lakaet ec'h eus pep tra dindan e dreid, 
PSA.8.8	an deñved hag an ejened holl asambles, ha zoken anevaled ar parkeier, 
PSA.8.9	laboused an neñvoù ha pesked ar mor, kement a ya dre hentoù ar morioù. 
PSA.8.10	, hon Aotrou! Pegen kaer eo da anv war an douar holl!
PSA.9.1	D'ar mestr-kaner; salm David; war "Mutlabben"
PSA.9.2	Meuliñ a rin an 
PSA.9.3	tridal ha laouenaat a rin ennout, hag e kanin meuleudioù da'z anv, o Doue uhel-meurbet! 
PSA.9.4	Peogwir o deus kilet va enebourien en a-dreñv, e kouezhint hag e varvint dirak da zremm. 
PSA.9.5	Rak dalc'het ec'h eus va gwir ha va c'haoz; azezet out war da dron, te barner reizh. 
PSA.9.6	Gourdrouzet ec'h eus ar broadoù, distrujet ec'h eus ar re zrouk, o anv ac'h eus diverket dalc'hmat ha da viken. 
PSA.9.7	Da enebourien? An diskar a zo deuet warno da viken, distrujet ec'h eus o c'hêrioù, rasket eo o eñvor. 
PSA.9.8	An 
PSA.9.9	Barn a raio ar bed gant reizhder, barn a raio ar pobloù gant eeunder. 
PSA.9.10	An 
PSA.9.11	Ar re a anavez da anv en em fiz ennout, rak ne zilezez ket ar re a glask ac'hanout, o 
PSA.9.12	Kanit d'an 
PSA.9.13	rak veñjiñ a ra ar gwad skuilhet, ha soñj en deus anezho; n'ankounac'ha ket kriadenn ar re c'hlac'haret. 
PSA.9.14	Az pez truez ouzhin, 
PSA.9.15	evit ma embannin da holl veuleudioù e dorioù merc'h Sion, ha ma en em laouenain diwar da silvidigezh. 
PSA.9.16	Ar broadoù a zo kouezhet er poull o doa graet; o zroad a zo bet tapet er roued o doa kuzhet. 
PSA.9.17	An 
PSA.9.18	Ar re zrouk a zistro da lec'h ar marv, an holl vroadoù a ankounac'ha Doue. 
PSA.9.19	Rak ar paour ne vo ket ankounac'haet evit atav, ha gortoz ar re c'hlac'haret ne vo ket kollet da viken. 
PSA.9.20	Sav, 
PSA.9.21	Skuilh warno ar spont, 
PSA.10.1	Perak, o 
PSA.10.2	An hini drouk, gant lorc'h, a red war-lerc'h ar re walleürus. Tapet int en antelloù en deus ijinet. 
PSA.10.3	Rak an hini drouk a vrabañs gant c'hoant e ene, al laer a zroukped a-enep an 
PSA.10.4	An hini drouk, abalamour d'e fae, ne glasko ket: N'eus Doue ebet, setu e holl soñjoù. 
PSA.10.5	E hentoù a ya dalc'hmat da benn-vat; da varnoù a zo pell a-us d'e weled; c'hwezhañ a ra war e enebourien. 
PSA.10.6	Lavarout a ra en e galon: Ne vin ket brañsellet, biken n'erruo droug ganin. 
PSA.10.7	E c'henoù a zo leun a vallozhioù, a douellerezh hag a flod; dindan e deod, n'eus nemet drougiezh ha dismegañs. 
PSA.10.8	En em zerc'hel a ra e ged tost d'ar c'hêriadennoù, lazhañ a ra an hini didamall el lec'hioù kuzhet, e zaoulagad a spi an hini paour. 
PSA.10.9	Chom a ra war c'hed el lec'hioù kuzhet evel ul leon en e doull, chom a ra war c'hed evit tapout an hini paour, o tennañ anezhañ en e roued. 
PSA.10.10	Kluchañ ha plegañ a ra, hag ar reuzeudig a gouezh en e c'halloud. 
PSA.10.11	En e galon e lavar: Ankounac'haat a ra Doue! Kuzhat a ra e zremm, ne welo biken! 
PSA.10.12	Sav, 
PSA.10.13	Perak an hini drouk a zismegañs Doue, hag a lavar en e galon: Ne glasko ket? 
PSA.10.14	Gwelet ec'h eus koulskoude, rak sellout a rez ouzh ar glac'har hag ar boan evit astenn da zorn. Warnout-te eo en em harp an hini paour, te eo sikour an emzivad. 
PSA.10.15	Torr brec'h an hini drouk, diskuilh e zireizhder betek ma ne vo kavet mui. 
PSA.10.16	An 
PSA.10.17	, klevout a rez c'hoant ar re c'hlac'haret; starta o c'halonoù, ro da skouarn dezho, 
PSA.10.18	evit reiñ e wir d’an emzivad ha d’an hini gwasket, evit na gendalc'ho ken an den da skuilhañ ar spont war an douar.
PSA.11.1	D'ar mestr-kaner; salm David.
PSA.11.1	En em dennet on da gavout an 
PSA.11.2	Rak setu, ar re zrouk a stegn ar wareg; kempennet o deus ar bir war ar gordenn, evit tennañ en deñvalijenn war ar re o deus ar galon eeun. 
PSA.11.3	P'eo diskaret an diazezoù, petra a raio an hini reizh? 
PSA.11.4	An 
PSA.11.5	An 
PSA.11.6	Lakaat a ra rouedoù da gouezhañ war ar re zrouk; tan ha soufr, hag an avel leskidik a vo o lod. 
PSA.11.7	Rak an 
PSA.12.1	D'ar mestr-kaner; salm David; war "Sheminid"
PSA.12.2	Sikour ac'hanomp, o 
PSA.12.3	Komz a reont an eil d'egile gant falsentez; komz a reont gant muzelloù flour ha gant ur galon doubl. 
PSA.12.4	An 
PSA.12.5	ar re a lavar: Gant hon teodoù e vimp galloudek, hor muzelloù a zo deomp, piv a vo hor mestr? 
PSA.12.6	En abeg da wask ar re baour, en abeg da glemm ar re ezhommus: Bremañ, eme an 
PSA.12.7	Gerioù an 
PSA.12.8	Te, 
PSA.12.9	Ar re zrouk a bourmen a bep tu, pa sav pezhioù-fall e-touez mibien an dud.
PSA.13.1	D'ar mestr-kaner; salm David.
PSA.13.2	Betek pegoulz, 
PSA.13.3	Petek pegoulz e rin soñjoù em ene, hag em bo glac'har em c'halon a-hed an deiz? Betek pegoulz e savo an enebour em enep? 
PSA.13.4	 va Doue, sell, selaou ac'hanon! Ro sklêrijenn da'm daoulagad, gant aon na gouskfen a gousk ar marv, 
PSA.13.5	gant aon na lavarfe va enebour: Trec'het em eus warnañ! ha n'en em laouenafe an drubuilherien pa'z on brañsellet. 
PSA.13.6	Evidon-me, lakaet em eus va fiziañs en da drugarez; va c'halon en me laouenaio en da silvidigezh; kanañ a rin d'an 
PSA.14.1	D'ar mestr-kaner; salm David.
PSA.14.1	An diskiant a lavar en e galon: N'eus Doue ebet! Breinet int, traoù euzhus o deus graet, n'eus den hag a rafe ar mad. 
PSA.14.2	Eus an neñvoù, an 
PSA.14.3	An holl a zo dianket, deuet int da vezañ diroll holl asambles, n'eus den a rafe ar mad, n'eus ket unan. 
PSA.14.4	Ha kollet eo ganto o skiant an holl vicherourien a zireizhder? Plaouiañ a reont war va fobl evel ma tebront bara. N'aspedont ket an 
PSA.14.5	ha setu ma krenint a spont, rak Doue a zo e-touez ar ouenn reizh. 
PSA.14.6	Dismegañsiñ a rit esperañs an hini paour, abalamour ma'z emañ e repu en 
PSA.14.7	O! Piv a roio eus Sion ar silvidigezh da Israel? Pa zegaso an 
PSA.15.1	Salm David.
PSA.15.2	An hini a gerzh en eeunder hag a oberi hervez ar reizhder, a lavar ar wirionez evel m'emañ en e galon; 
PSA.15.3	an hini na implij ket e deod da villigañ, na ra ket droug d'e nesañ, ha na zismegañs ket e amezeg; 
PSA.15.4	an hini a sell gant fae an den disprizus, hag a enor ar re a zouj an 
PSA.15.5	an hini na brest ket e arc'hant evit tennañ gounid, ha na gemer ket profoù a-enep an den didamall. An hini a ra an traoù-se ne vo biken brañsellet.
PSA.16.1	"Miktam"
PSA.16.1	Diwall ac'hanon, o Doue! Rak en em dennet on da'z kavout. 
PSA.16.2	Lavaret em eus d'an 
PSA.16.3	Er sent hag en eneoù hael a zo war an douar eo e kavan va holl blijadur. 
PSA.16.4	Idoloù a re zrouk a gresk, redek a reont war-lerc'h doueoù all. Ne rin ket o skuilherezh gwad, o anvioù ne dremeno ket dre va muzelloù. 
PSA.16.5	An 
PSA.16.6	Va dalc'h am eus resevet er voem, un hêrezh kaer a zo degouezhet din. 
PSA.16.7	Bennigañ a ran an 
PSA.16.8	Emañ an 
PSA.16.9	Dre-se va c'halon en em laouena, va ene a gan gant levenez, ha va c'hig zoken a ziskuizho e surentez. 
PSA.16.10	Rak ne zilezi ket va ene e lec'h ar marv, ne fello ket dit e welfe da sant ar vreinadurezh. 
PSA.16.11	Reiñ a ri din da anavezout hent ar vuhez. Ul leunder a levenez a zo dirak da zremm, ha plijadurioù peurbadus en da du dehou.
PSA.17.1	Pedenn David.
PSA.17.2	Ra en em ziskouezo va gwir dirak da zremm, ra welo da zaoulagad va eeunder! 
PSA.17.3	Furchet ec'h eus va c'halon, va gweladennet ec'h eus en noz, va amprouet ec'h eus, ne gavez netra. Va genoù n'eo ket aet en tu all da'm soñj. 
PSA.17.4	Diwar-benn oberioù an dud, hervez komz da vuzelloù, en em ziwallet on diouzh hent an distrujer. 
PSA.17.5	Va c’hammedoù a zo start en da wenodennoù, va zreid ne vrañsellont ket. 
PSA.17.6	Da aspediñ a ran, rak te am selaou, o Doue! Stou da skouarn war-zu ennon, selaou va ger! 
PSA.17.7	Diskouez da vadelezhioù, o te hag a savete gant da du dehou, diouzh o enebourien, ar re a ya da'z kavout! 
PSA.17.8	Diwall ac'hanon evel an ibil-lagad. Golo ac'hanon dindan skeud da eskell, 
PSA.17.9	a-enep ar re zrouk a wask ac'hanon, a-enep va enebourien marvus a zo en-dro din. 
PSA.17.10	Serriñ a reont o c'halonoù kaledet. O genoù a gomz gant rogentez. 
PSA.17.11	Dija emaint en-dro d'hor c'hammedoù, spiañ a reont ac'hanomp evit hon teurel d'an douar; 
PSA.17.12	heñvel int ouzh al leon na c'houlenn nemet regiñ, al leon yaouank en em zalc'h e ged. 
PSA.17.13	Sav, 
PSA.17.14	Gant da zorn, 
PSA.17.15	Evidon-me, er reizhder, e welin da zremm; pa zihunin, e vin leuniet gant da skeudenn.
PSA.18.1	D'ar mestr-kaner; salm David, servijer an 
PSA.18.2	Karout a rin ac'hanout, o 
PSA.18.3	, va roc'h, va c'hreñvlec'h, va dieuber! Va Doue, va roc'h a gavan bod enni! Va skoed, an nerzh am savete, va repu uhel! 
PSA.18.4	Me a gri: Benniget ra vo an 
PSA.18.5	Ereoù ar marv o doa va c'helc'hiet, froudoù an distruj o doa va spouronet, 
PSA.18.6	ereoù lec'h ar marv o doa va gourizet, rouedoù ar marv o doa va souprenet, 
PSA.18.7	em estrenvan em eus aspedet an 
PSA.18.8	Neuze an douar a voe brañsellet hag a grenas; diazezoù ar menezioù a fiñvas hag a voe brañsellet, abalamour ma oa droug ennañ. 
PSA.18.9	Ur vogedenn a bignas eus e fronelloù, hag un tan loskus eus e c'henoù; dont a rae er-maez glaouennoù entanet. 
PSA.18.10	Izelaet e voe an neñvoù gantañ hag eo diskennet, un deñvalijenn dindan e dreid. 
PSA.18.11	Pignet e oa war ur cherubin hag e nije; douget e oa war eskell an avel. 
PSA.18.12	Ober a reas eus an deñvalijenn e lec'h kuzhet, evel un deltenn en-dro dezhañ e oa doureier teñval, koumoul du. 
PSA.18.13	Eus ar splannder a oa dirazañ e teue koabrennoù, gant grizilh ha glaouennoù tan. 
PSA.18.14	An 
PSA.18.15	Stlepel a reas e viroù hag e stlabezas anezho, teurel a reas luc'hed niverus hag e tisparfoeltras anezho. 
PSA.18.16	Naoz an doureier en em ziskouezas, diazezoù ar bed a voe dizoloet, gant trouz da c'hourdrouz, o 
PSA.18.17	Astenn a reas e zorn eus krec'h hag e kemeras ac'hanon, va zennañ a reas eus an doureier bras, 
PSA.18.18	va dieubiñ a reas eus va enebour galloudus, eus ar re a gasae ac'hanon hag a oa nerzhusoc'h egedon. 
PSA.18.19	Souprenet o doa ac'hanon e deiz va estrenvan, met an 
PSA.18.20	Va lakaet en deus er frankiz, va dieubet en deus abalamour m'en deus kavet e blijadur ennon. 
PSA.18.21	An 
PSA.18.22	rak em eus miret hentoù an 
PSA.18.23	Rak e holl urzhiadurioù a zo dirazon, ha ne bellaan ket diouzh e lezennoù. 
PSA.18.24	Bet on eeun gantañ, hag on en em viret diouzh va direizhder. 
PSA.18.25	Neuze an 
PSA.18.26	Gant an hini a zo mat, en em ziskouezez hervez e vadelezh; gant an hini reizh, en em ziskouezez hervez e reizhder; 
PSA.18.27	gant an hini glan, en em ziskouezez hervez e c'hlanded; met gant an hini fallakr, en em ziskouezez hervez e fallagriezh. 
PSA.18.28	Te eo an hini a savete ar bobl glac'haret, hag a izela daoulagad ar re faeüs. 
PSA.18.29	Te eo an hini a laka va goulaouenn da lugerniñ. An 
PSA.18.30	Rak ganit e kouezhan war ur strollad, gant va Doue e treuzan ur voger. 
PSA.18.31	Hent Doue a zo peurvat, ger an 
PSA.18.32	Rak piv a zo Doue nemet an 
PSA.18.33	Doue eo an hini am gouriz gant nerzh, hag a laka va hent da vezañ peurvat, 
PSA.18.34	an hini a ro da'm zreid da vezañ heñvel ouzh re an heizezed, hag a laka ac'hanon war va uheldirioù, 
PSA.18.35	an hini a zoare va daouarn d'ar brezel, ha setu, va divrec'h a stegn ar wareg arem. 
PSA.18.36	Roet ec'h eus din skoed da silvidigezh, da zorn dehou am dalc'h, da vadelezh am laka da vezañ bras. 
PSA.18.37	Frankaat a rez an hent dindan va c'hammedoù, va zreid ne vrañsellont ket. 
PSA.18.38	Redek a ran war-lerc'h va enebourien hag o zapan; ne zistroan ket hep bezañ o distrujet. 
PSA.18.39	Skeiñ a ran anezho ha ne c'hellont ket adsevel; emaint o kouezhañ dindan va zreid. 
PSA.18.40	Rak va gourizet ec'h eus gant nerzh evit ar brezel, lakaat a rez da blegañ dindanon va enebourien. 
PSA.18.41	Lakaat a rez va enebourien da dreiñ o c'hein dirazon, hag ar re am c'hasa a zistrujan. 
PSA.18.42	Kriet o deus met ne voe den ebet d'o saveteiñ; kriet o deus d'an 
PSA.18.43	O friket em eus evel ar boultrenn en avel, o stlapet em eus pell evel fank ar straedoù. 
PSA.18.44	Dieubet ec'h eus ac'hanon eus daeloù ar bobl, va lakaet ec'h eus e penn ar broadoù, ur bobl n'anavezen ket a servijo ac'hanon. 
PSA.18.45	Kerkent hag o deus klevet diwar va fenn, o deus sentet ouzhin; mibien an diavaeziad a zeu da sujañ din; 
PSA.18.46	mibien an diavaeziad a sempl, hag a gren er-maez eus o lec'hioù-kreñv. 
PSA.18.47	An 
PSA.18.48	an Doue a veñj ac'hanon, a laka ar pobloù dindanon, 
PSA.18.49	am dieub eus va enebourien, am sav dreist va enebourien, am dieub eus an den taer. 
PSA.18.50	Abalamour da gement-se e veulin ac'hanout e-touez ar broadoù, o 
PSA.18.51	Eñ eo an hini a ro un dieubidigezh veur d'e roue, a ra trugarez d'e Olevet, da Zavid ha d'e lignez da viken.
PSA.19.1	D'ar mestr-kaner; salm David.
PSA.19.2	An neñvoù a zisklêri gloar Doue, hag an oabl a ro da anavezout oberenn e zaouarn. 
PSA.19.3	An deiz a gomz eus kement-se d'an deiz, hag an noz en kelenn d'an noz. 
PSA.19.4	N'eo ket ur yezh, n'eo ket komzoù na glever ket o mouezh. 
PSA.19.5	O brud en em skuilh war an douar holl, o gerioù a ya betek pennoù ar bed. Eno en deus savet un deltenn evit an heol, 
PSA.19.6	a zo evel un ozhac'h o tont er-maez eus e gambr, evel ur pennden o tilammat gant plijadur d'ober e redadenn. 
PSA.19.7	Mont a ra eus unan a bennoù an neñvoù, hag e red en em echu er penn all; netra ne dec'h diouzh e dommder. 
PSA.19.8	Lezenn an 
PSA.19.9	Urzhiadurioù an 
PSA.19.10	Doujañs an 
PSA.19.11	Emaint da c'hoantaat muioc'h eget an aour, eget aour fin e-leizh; dousoc'h int eget ar mel, eget an hini a zeu eus an terennoù. 
PSA.19.12	Dre-se eo da servijer sklêrijennet ganto; ur gopr bras a zo evit an hini a vir anezho. 
PSA.19.13	Piv a anavez e bec'hedoù graet dre errol? Pardon din va fec'hedoù kuzhet. 
PSA.19.14	Mir ivez da servijer diouzh ar pec'hedoù a ourgouilh; ra ne vestrognint ket ac'hanon! Neuze e vin eeun ha didamall diouzh pec'hedoù bras. 
PSA.19.15	Ra vo degemeret ganit gerioù va genoù ha prederioù va c'halon, o 
PSA.20.1	D'ar mestr-kaner; salm David.
PSA.20.2	Ra responto dit an 
PSA.20.3	ra gaso dit e sikour eus ar santual, ra greñvaio ac'hanout eus Sion, 
PSA.20.4	r'en devo soñj eus da holl brofoù, ha ra gavo mat da loskaberzhoù! 
PSA.20.5	Ra roio dit c'hoant da galon, ra seveno da benn da venozioù! 
PSA.20.6	En em laouenaimp en abeg da'z silvidigezh, sevel a raimp hor bannieloù en anv hon Doue, an 
PSA.20.7	Gouzout a ran dija en deus saveteet an 
PSA.20.8	Ur re o deus fiziañs en o c'hirri, reoù all en o c'hezeg; met evidon eo en anv an 
PSA.20.9	Pleget o deus hag int kouezhet, met ni a zo en em savet ha startaet. 
PSA.20.10	, savete ar roue! Selaou ac'hanomp en deiz ma aspedomp ac'hanout!
PSA.21.1	D'ar mestr-kaner; salm David.
PSA.21.3	Roet ec'h eus dezhañ c'hoant e galon, ha ne'c'h eus ket taolet kuit pedenn e vuzelloù. 
PSA.21.4	Diaraoget ec'h eus anezhañ gant bennozhioù mat, lakaet ec'h eus war e benn ur gurunenn aour fin. 
PSA.21.5	Goulenn a rae ouzhit ar vuhez hag he roet ec'h eus dezhañ, ur pad a zeizioù dalc'hmat ha da viken. 
PSA.21.6	E c'hloar a zo bras a-drugarez da'z sikour; goloet ec'h eus anezhañ gant splannder ha meurded. 
PSA.21.7	Ober a rez anezhañ ur vennozh da viken, e leuniañ a rez gant levenez dirazout. 
PSA.21.8	Ar roue a laka e fiziañs en 
PSA.21.9	Da zorn a gavo da holl enebourien, da du dehou a gavo ar re a gasa ac'hanout. 
PSA.21.10	O lakaat a ri evel ur forn-dan pa en em ziskouezi; an 
PSA.21.11	Lakaat a ri da vervel o frouezh a-ziwar an douar, hag o gouenn a-douez mibien an dud. 
PSA.21.12	Mennet o deus droug a-enep dit, ijinet o deus soñjoù fall, met ne c'hellint ket dont a-benn, 
PSA.21.13	rak lakaat a ri anezho da dreiñ kein da dec'hout, stegnañ a ri da wareg a-enep o dremm. 
PSA.21.14	Sav, 
PSA.22.1	D'ar mestr-kaner; salm David; war "Ayeled-ashac'har"
PSA.22.2	Va Doue, va Doue, perak ec’h eus va dilezet, o pellaat diouzh va sikour ha diouzh komzoù va garm? 
PSA.22.3	Va Doue, d'an deiz e krian ha ne respontez ket, d'an noz ha ne'm eus ket a ziskuizh. 
PSA.22.4	Koulskoude emaout ar Sant, o chom e-kreiz meuleudi Israel. 
PSA.22.5	Hon tadoù o deus lakaet o fiziañs ennout; ennout o deus lakaet o fiziañs ha te ac'h eus o dieubet. 
PSA.22.6	Kriet o deus war-zu ennout hag ez int bet dieubet; lakaet o deus o fiziañs ennout ha n'int ket bet mezhek. 
PSA.22.7	Met me a zo ur preñv ha n'on ket un den, dismegañs an dud ha disprizet ar bobl. 
PSA.22.8	Ar re holl am gwel a ra goap ouzhin, digeriñ a reont o genoù hag hejañ a reont o fenn: 
PSA.22.9	Lakaet en deus e fiziañs en 
PSA.22.10	Ya, te ac'h eus va zennet eus kof va mamm, te ac'h eus va lakaet da ziskuizhañ e peoc'h war he bronn. 
PSA.22.11	Lakaet on bet e-barzh da zaouarn kerkent ha tennet eus he c'hof, adalek kof va mamm ez out bet va Doue. 
PSA.22.12	Na bella ket diouzhin rak an estrenvan a zo tost, ha n'eus den da'm sikour! 
PSA.22.13	Koleoù e-leizh a zo en-dro din, koleoù galloudek Basan o deus va c’helc’hiet. 
PSA.22.14	Digeriñ a reont o genoù em enep, evel ul leon o trailhañ hag o yudal. 
PSA.22.15	Bez' on evel an dour a red, va holl eskern a zo diframmet, va c'halon a zo evel koar, o teuziñ e-kreiz ac'hanon. 
PSA.22.16	Va nerzh a zo disec'het evel pri, va zeod a zo stag ouzh va staon, va lakaet ec'h eus e poultrenn ar marv. 
PSA.22.17	Rak chas a zo en-dro din, ur vandenn a re zrouk o deus va enkelc'hiet, toullet o deus va daouarn ha va zreid. 
PSA.22.18	Niveriñ a ran va holl eskern; emaint ar re-se oc'h eveshaat hag o sellout ouzhin. 
PSA.22.19	Lodennañ a reont va zilhad etrezo, teurel a reont va zoneg d'ar sord. 
PSA.22.20	Te eta, 
PSA.22.21	Dieub va ene eus ar c'hleze, va c'haret-mat eus galloud ar chas! 
PSA.22.22	Savete ac'hanon eus genoù al leon, tenn ac'hanon eus kerniel ar bualed! 
PSA.22.23	Embann a rin da anv da'm breudeur, da veuliñ a rin e-kreiz ar vodadeg. 
PSA.22.24	C'hwi hag a zouj an 
PSA.22.25	Rak n'en deus ket disprizet na gasaet glac'har an hini glac'haret, n'en deus ket kuzhet e zremm outañ, met e selaouet en deus pa grie dezhañ. 
PSA.22.26	Meulet e vi ganin er vodadeg vras; peurober a rin va gouestloù dirak ar re a zouj ac'hanout. 
PSA.22.27	Ar beorien a zebro hag o devo o gwalc'h; ar re a glask an 
PSA.22.28	Holl bennoù an douar o devo soñj a gement-se hag a zistroio d'an 
PSA.22.29	Rak ar rouantelezh a zo d'an 
PSA.22.30	Holl binvidien an douar a zebro ivez hag a azeulo; ar re holl a ziskenn war-zu ar poultr hag an hini na c'hell ket mirout e vuhez a blego dirazañ. 
PSA.22.31	Diskennidi ' zo hag a servijo anezhañ; komzet e vo diwar-benn an Aotrou d'ar rummad da zont. 
PSA.22.32	Dont a raint hag e tisklêrint e reizhder d'ar bobl a c'hano, ar pezh en deus graet.
PSA.23.1	Salm David.
PSA.23.1	Va mêsaer eo an 
PSA.23.2	Va lakaat a ra da ziskuizhañ war beuriñ glas, va c'has a ra a-hed an doureier sioul. 
PSA.23.3	Adsevel a ra va ene, va bleniañ a ra dre wenodennoù ar reizhder abalamour d'e anv. 
PSA.23.4	Pa gerzhin zoken e traonienn skeud ar marv, ne'm bo aon rak droug ebet, rak te a zo ganin: da vazh ha da walenn eo am dic'hlac'har. 
PSA.23.5	Sevel a rez un daol dirazon, dirak ar re am zrubuilh; oleviñ a rez va fenn, va hanaf a zo leuniet. 
PSA.23.6	Ya, madelezh ha trugarez am heulio e-pad holl zeizioù va buhez, ha chom a rin e ti an 
PSA.24.1	Salm David.
PSA.24.1	An douar a zo d'an 
PSA.24.2	Rak e ziazezet en deus dreist ar morioù, hag e startaet dreist ar stêrioù. 
PSA.24.3	Piv a c'hello pignat da venez an 
PSA.24.4	An hini a zo naet e zaouarn ha glan e galon, an hini n'en deus ket douget e ene etrezek ar faosoni, an hini na dou ket evit tromplañ. 
PSA.24.5	Degemer a raio bennozh an 
PSA.24.6	Evel-se eo gouenn ar re a glask anezhañ, ar re a glask da zremm, gouenn Jakob. 
PSA.24.7	Dorioù, uhelait ho pennoù; bezit uhelaet, dorioù peurbadus! Hag ar roue a c'hloar a yelo e-barzh! 
PSA.24.8	Piv eo ar roue a c'hloar-se? An 
PSA.24.9	Dorioù, uhelait ho pennoù; uhelait anezho, dorioù peurbadus! Hag ar roue a c'hloar a yelo e-barzh! 
PSA.24.10	Piv eo ar roue a c'hloar-se? Ar roue a c'hloar-se eo 
PSA.25.1	Salm David.
PSA.25.2	Va Doue, ennout e fizian, ra ne vin ket mezhek! Ra n'en em laouenaio ket va enebourien abalamour din! 
PSA.25.3	A-dra-sur, hini eus ar re a zo o c'hortoz ac'hanout ne vo mezhek; ar re-se a vo mezhek, ar re a zo disleal hep abeg. 
PSA.25.4	, ro din da anavezout da hentoù, kelenn din da wenodennoù. 
PSA.25.5	Va c'has en da wirionez ha va desk, rak te eo Doue va silvidigezh, ha bemdez emaon o c'hortoz ac'hanout. 
PSA.25.6	Az pez soñj eus da druez, o 
PSA.25.7	Na'z pez ket soñj eus pec'hedoù va yaouankiz nag eus va disentidigezh; hervez da drugarez, az pez soñj ac'hanon, abalamour da'z madelezh, o 
PSA.25.8	An 
PSA.25.9	Lakaat a raio ar re izel da gerzhout er wirionez; kelenn a raio e hent d'ar re izel. 
PSA.25.10	Holl wenodennoù an 
PSA.25.11	Abalamour da garantez da anv, o 
PSA.25.12	Piv eo an den a zouj an 
PSA.25.13	E ene a chomo e-kreiz an eürusted, hag e lignez a berc'henno an douar. 
PSA.25.14	Tra guzhet an 
PSA.25.15	Va daoulagad a sell hep ehan etrezek an 
PSA.25.16	Distro ouzhin ha kemer truez ouzhin, dre ma'z on va-unan-penn ha glac'haret. 
PSA.25.17	Enkrezioù va c'halon a zo kresket; dieub ac'hanon eus va estrenvan. 
PSA.25.18	Gwel va glac'har ha va foan, ha pardon din va holl bec'hedoù. 
PSA.25.19	Gwel va enebourien rak niverus int; kasaat a reont ac'hanon eus ur gasoni garv. 
PSA.25.20	Diwall va ene ha dieub ac'hanon, ma ne vin ket mezhek, rak aet on etrezek ennout! 
PSA.25.21	Ra viro an onestiz hag ar reizhder ac'hanon, rak emaon o c'hortoz ac'hanout! 
PSA.25.22	O Doue! Daspren Israel eus e holl c’hlac’haroù.
PSA.26.1	Salm David.
PSA.26.1	Barn ac'hanon, o 
PSA.26.2	, furch ac'hanon ha va amprou, evesha ouzh va lounezhi ha va c'halon! 
PSA.26.3	Da drugarez a zo dirak va daoulagad, hag e kerzhan en da wirionez. 
PSA.26.4	Ne azezan ket gant an dud faos, ne d-an ket gant an dud gaouiat. 
PSA.26.5	Kasaat a ran bodadeg an dud fall, ne azezan ket gant ar re zrouk. 
PSA.26.6	Gwalc'hiñ a ran va daouarn en dinammded, hag e ran an dro da'z aoter, o 
PSA.26.7	evit trugarekaat ac'hanout a vouezh uhel, hag evit disklêriañ da holl vurzhudoù. 
PSA.26.8	, me a gar chom en da di, e-lec'h m'emañ da c'hloar o chom. 
PSA.26.9	Na zilam ket va ene gant ar bec'herien, na va buhez gant an dud wadsec'hedik, 
PSA.26.10	ar re o deus torfedoù en o daouarn, ha profoù en o dorn dehou. 
PSA.26.11	Met me a gerzho en dinammded, dieub ac'hanon hag az pez truez ouzhin! 
PSA.26.12	Va zroad a chom start en hent eeun; er bodadegoù e vennigin an 
PSA.27.1	Salm David.
PSA.27.1	An 
PSA.27.2	Pa'z eo deuet ar re zrouk, va enebourien, a-enep din, evit debriñ va c'hig, o-unan o deus pleget hag int kouezhet. 
PSA.27.3	Pa gampfe un arme a-enep din, ne sponto ket va c'halon. Pa savfe ar brezel a-enep din, eno zoken em befe fiziañs. 
PSA.27.4	Goulennet em eus un dra hepken digant an 
PSA.27.5	Rak va c'huzhat a raio en e repu en deiz fall, va c'huzhat a raio e sekred e dabernakl. Sevel a raio ac'hanon war ur roc'h. 
PSA.27.6	Ha setu va fenn a savo dreist va enebourien a zo en-dro din. Kinnig a rin en e dabernakl aberzhoù a levenez. Kanañ a rin meuleudioù d'an 
PSA.27.7	, selaou va mouezh, da aspediñ a ran, az pez truez ouzhin ha va selaou! 
PSA.27.8	Va c'halon a lavar eus da berzh: Klask va dremm! Me a glask da zremm, o 
PSA.27.9	Na guzh ket da zremm ouzhin! Na zistaol ket kuit da servijer gant kounnar! Te eo va sikour, na'm dilez ket, na'm dilaosk ket, Doue va silvidigezh! 
PSA.27.10	Pa o defe va dilezet va zad ha va mamm, an 
PSA.27.11	, desk din da hent, ren ac'hanon dre ar wenodennoù eeun, abalamour da'm enebourien. 
PSA.27.12	Na lez ket ac'hanon da gouezhañ e c'hoant va enebourien, rak testoù faos a zo savet a-enep din, ha ne analont nemet taerder. 
PSA.27.13	A! Ma ne'm bije ket kredet e weljen madoù an 
PSA.27.14	Esper en 
PSA.28.1	Salm David.
PSA.28.1	Krial a ran dit, 
PSA.28.2	Selaou mouezh va fedennoù pa grian dit, pa savan va daouarn etrezek da santual. 
PSA.28.3	Na zilam ket ac'hanon gant ar re zrouk ha gant ar vicherourien a zireizhder, ar re a lavar komzoù a beoc'h d'o nesañ, petra bennak ma'z eus drougiezh en o c'halon. 
PSA.28.4	Ro dezho hervez o oberennoù hag hervez drougiezh o oberoù. Ro dezho hervez labour o daouarn. Ro dezho ar pezh o deus graet. 
PSA.28.5	Rak ne daolont ket evezh ouzh oberoù an 
PSA.28.6	Benniget ra vo an 
PSA.28.7	An 
PSA.28.8	An 
PSA.28.9	Savete da bobl ha bennig da hêrezh; ren anezho hag harp anezho da viken!
PSA.29.1	Salm David.
PSA.29.1	Roit d'an 
PSA.29.2	Roit d'an 
PSA.29.3	Mouezh an 
PSA.29.4	Mouezh an 
PSA.29.5	Mouezh an 
PSA.29.6	o lakaat a ra da lammat evel ul leue, al Liban hag ar Sirion evel ur bual yaouank. 
PSA.29.7	Mouezh an 
PSA.29.8	Mouezh an 
PSA.29.9	Mouezh an 
PSA.29.10	An 
PSA.29.11	An 
PSA.30.1	Salm David; kanaouenn evit dedi e di.
PSA.30.2	Da ganmeuliñ a ran, o 
PSA.30.3	 va Doue, kriet em eus dit hag ec'h eus va yac'haet. 
PSA.30.4	, lakaet ec'h eus va ene da adpignat eus lec'h ar marv; va degaset ec'h eus en-dro d'ar vuhez, a-douez ar re a ziskenn etrezek ar poull. 
PSA.30.5	Kanit meuleudioù d'an 
PSA.30.6	Rak e gounnar ne bad nemet ur pennadig, met e vadelezh a chom a-hed ar vuhez; an daeroù a zeu d'abardaez, met gant ar mintin kanoù a levenez. 
PSA.30.7	Me a lavare em surentez: Ne vin biken brañsellet! 
PSA.30.8	, dre da vadelezh ec'h eus roet nerzh da'm menez. Met kuzhet ec'h eus da zremm ha spouronet on bet. 
PSA.30.9	, kriet em eus dit; pedet em eus an 
PSA.30.10	Peseurt gopr a zo em gwad ma tiskennfen etrezek ar poull? Ar boultrenn, ha meuliñ a raio ac'hanout? Ha disklêriañ a raio da wirionez? 
PSA.30.11	, selaou, az pez truez ouzhin! 
PSA.30.12	Cheñchet ec'h eus va c'hlemmvanoù e levenez, dizereet ec'h eus va sac'h ha va gwisket ec'h eus a levenez, 
PSA.30.13	evit ma veulo ac'hanout va gloar ha ma ne davo ket. 
PSA.31.1	D'ar mestr-kaner; salm David.
PSA.31.3	Stou da skouarn war-zu ennon, hast va sikour. Bez ur roc'h start evidon, ur c’hreñvlec’h ma vin salvet ennañ! 
PSA.31.4	Rak te eo va roc'h ha va c'hreñvlec'h, hag abalamour d'ar garantez ouzh da anv te am c'hunduo hag am reno. 
PSA.31.5	Va lakaat a ri da zont er-maez eus ar roued o deus stegnet din, rak te eo va nerzh. 
PSA.31.6	Lakaat a ran va spered etre da zaouarn, va dasprenet ec'h eus, o 
PSA.31.7	Kasaat a ran ar re en em ro d'ar fougeoù tromplus; evidon-me, lakaat a ran va fiziañs en 
PSA.31.8	Tridal a rin hag en em laouenain en abeg da'z madelezh, rak gwelet ec'h eus va glac'har hag ec'h anavezez estrenvan va ene. 
PSA.31.9	Ne'c'h eus ket va lakaet etre daouarn an enebour, roet ec'h eus frankiz da'm zreid. 
PSA.31.10	, az pez truez ouzhin dre ma'z on en estrenvan! Va lagad, va ene ha va c'hof a dreuta gant ar glac'har. 
PSA.31.11	Va buhez a steuz en doan, ha va bloavezhioù en huanadoù. Va nerzh a zo diskaret en abeg da'm direizhder, ha va eskern a zisec'h. 
PSA.31.12	Abalamour da'm holl enebourien ez on un danvez a zismegañs, dreist-holl evit va amezeien, hag un euzhenn evit va mignoned. Ar re am gwel a dec'h pell diouzhin. 
PSA.31.13	Ar c'halonoù n'o deus ket soñj ac'hanon evel ma vefen un den marv; bez' on evel ul lestr torret. 
PSA.31.14	Rak klevout a ran komzoù kuzhet kalz a dud; emañ ar spont a bep tu; en em guzuliañ a reont a-unvan em enep; irienniñ a reont evit lemel va buhez diganin. 
PSA.31.15	Me avat am eus lakaet va fiziañs ennout, 
PSA.31.16	Va amzerioù a zo etre da zaouarn; dieub ac'hanon eus va enebourien hag eus va heskinerien. 
PSA.31.17	Laka da zremm da splannañ war da servijer, va savete dre da drugarez. 
PSA.31.18	, ra ne vin ket mezhek rak da aspedet em eus; ra vo mezhek ar re zrouk, ma vo o genoù serret e lec'h ar marv! 
PSA.31.19	Ra vint mut ar muzelloù gaouiat, a zroukkomz a-enep an den reizh dre lavaroù fall, gant ourgouilh ha dismegañs! 
PSA.31.20	Pegen bras eo ar madoù ac'h eus miret d'ar re a zouj ac'hanout, hag a skuilhez war ar re a ya etrezek ennout, dirak daoulagad an dud! 
PSA.31.21	Koach a rez anezho e kuzh da zremm pell diouzh kuzulioù an dud; diwall a rez anezho en da deltenn a-enep argad an teodoù. 
PSA.31.22	Benniget ra vo an 
PSA.31.23	Me a lavare em hastidigezh: lamet on a-zirak da zaoulagad. Met selaouet ec'h eus mouezh va fedennoù, pa em eus kriet dit. 
PSA.31.24	Karit an 
PSA.31.25	Chomit start ha ra en em nerzho ho kalon, c'hwi holl hag a esper en 
PSA.32.1	"Maskil"
PSA.32.1	Eürus an den a zo pardonet dezhañ e zisentidigezh, hag a zo goloet e bec'hed! 
PSA.32.2	Eürus an den na damall an 
PSA.32.3	Pa em eus tavet, eo va eskern en em guzumet, hag e huanaden a-hed an deiz, 
PSA.32.4	rak deiz ha noz e poueze da zorn warnon; va nerzh a zeue da vezañ sec'hded an hañv. 
PSA.32.5	Roet em eus da anavezout dit va fec'hed ha ne'm eus ket kuzhet ouzhit va direizhder. Lavaret em eus: Anzav a rin va disentidigezh e-keñver an 
PSA.32.6	Evel-se pep den a zouj ac'hanout a aspedo ac'hanout en amzer ma vezez kavet. Ha pa c'hoarvezo an doureier bras, ne vo ket tapet ganto. 
PSA.32.7	Te eo va repu; va diwall a rez eus an estrenvan, va gronnañ a rez gant kanaouennoù a zieubidigezh. 
PSA.32.8	Me a zesko ac'hanout, me a gelenno dit an hent da heuliañ; da guzuliañ a rin, va lagad a vo warnout. 
PSA.32.9	Na vezit ket evel ar marc'h, evel ar vulez hep skiant, a vez stardet o genoù gant ur brid hag ur weskenn, gant aon na dostafent ouzhit. 
PSA.32.10	Kalz a c'hlac'har a dapo an den fall, met ar c'hras a zo war-dro an hini en deus fiziañs en 
PSA.32.11	C'hwi tud reizh, en em laouenait en 
PSA.33.1	C'hwi tud reizh, en em laouenait en 
PSA.33.2	Meulit an 
PSA.33.3	Kanit dezhañ ur ganaouenn nevez; ra vo klevet ho pinvioù hag ho mouezhioù. 
PSA.33.4	Rak komz an 
PSA.33.5	Karout a ra ar reizhder hag an eeunder; an douar a zo leun a vadelezh an 
PSA.33.6	An neñvoù a zo bet graet dre gomz an 
PSA.33.7	Dastum a ra doureier ar mor evel ur bern; lakaat a ra an islonkoù e stankadennoù. 
PSA.33.8	Ra zoujo an douar holl an 
PSA.33.9	Rak komz a ra hag an dra a zo graet, gourc'hemenn a ra hag e c'hoarvez. 
PSA.33.10	An 
PSA.33.11	Met kuzul an 
PSA.33.12	Eürus ar vroad he deus an 
PSA.33.13	An 
PSA.33.14	Eus e chomlec'h ec'h evesha holl dud a zo war an douar; 
PSA.33.15	graet en deus o c'halonoù dezho holl, ha teurel a ra evezh ouzh o holl oberoù. 
PSA.33.16	Ar roue n'eo ket saveteet dre ul lu bras, un den galloudek n'eo ket dieubet gant un nerzh pouezus. 
PSA.33.17	Ar marc'h a zo dinerzh da bourchas surentez, ne savete ket dre vraster e greñvder. 
PSA.33.18	Setu, lagad an 
PSA.33.19	evit dieubiñ o ene eus ar marv, hag evit o lakaat da vevañ en amzer ar gernez. 
PSA.33.20	Hon ene en em c'hortoz d'an 
PSA.33.21	Rak hor c'halon en em laouena ennañ, rak fiziañs hon eus en e anv santel. 
PSA.33.22	Ra vo da vadelezh warnomp, o 
PSA.34.1	Salm David. Pa reas an hini diskiant dirak Abimelek hag ez eas kuit, kaset er-maez gantañ.
PSA.34.2	Bennigañ a rin an 
PSA.34.3	Va ene en em veulo en 
PSA.34.4	Kanmeulit an 
PSA.34.5	Klasket em eus an 
PSA.34.6	Sellet o deus outañ hag e voent sklêrijennet; n'o deus ket da ruziañ gant ar vezh. 
PSA.34.7	An den paour-se en deus kriet, an 
PSA.34.8	Ael an 
PSA.34.9	Tañvait ha gwelit pegen mat eo an 
PSA.34.10	Doujit an 
PSA.34.11	Al leoned yaouank a anavez kernez ha naonegezh, met ar re a glask an 
PSA.34.12	Deuit ha selaouit ac'hanon, mibien; deskiñ a rin deoc'h doujañs an 
PSA.34.13	Piv eo an den a gav plijadur da vevañ, hag a gar gwelout deizioù a eurvad? 
PSA.34.14	Diwall da deod diouzh an droug, ha da vuzelloù diouzh komzoù tromplus. 
PSA.34.15	En em zisparti diouzh an droug ha gra ar mad, klask ar peoc'h hag heuilh anezhañ. 
PSA.34.16	Daoulagad an 
PSA.34.17	Dremm an 
PSA.34.18	Pa gri ar re reizh an 
PSA.34.19	An 
PSA.34.20	An den reizh en deus poanioù e-leizh, met an 
PSA.34.21	Diwall a ra e holl eskern, hini anezho n'eo torret. 
PSA.34.22	An droug a gas an den fall d'ar marv, hag enebourien ar re reizh a vo distrujet. 
PSA.34.23	An 
PSA.35.1	Salm David.
PSA.35.2	Kemer an arm hag ar skoed, ha sav da'm sikour! 
PSA.35.3	Krog er goaf ha stank o zremen d'ar re a red war va lerc'h. Lavar da'm ene: Me eo da silvidigezh. 
PSA.35.4	Ra vo mezhek ha toutek ar re a glask diskar va buhez; ra ez aio war-dreñv ha ra ruzio ar re a glask va gwalleur! 
PSA.35.5	Ra vint evel ar pell laosket en avel, ha ra gaso ael an 
PSA.35.6	Ra vo o hent teñval ha risklus, ha ra redo ael an 
PSA.35.7	Rak hep abeg o deus stegnet o roued a-enep din war ur poull, hep abeg o deus e doullet evit lemel diganin va buhez. 
PSA.35.8	Ra zeuio un distruj pront d'e dapout, ra vo kemeret er roued en deus stegnet, ra gouezho enni ha ra varvo! 
PSA.35.9	Ha va ene en em laouenaio en 
PSA.35.10	Va holl eskern a lavaro: 
PSA.35.11	Fals-testoù en em sav; goulenn a reont ouzhin traoù n'ouzon netra diwar o benn. 
PSA.35.12	Rentañ a reont din an droug evit ar mad; va ene a zo en dilez. 
PSA.35.13	Met me, pa oant klañv, me a wiske ur sac'h, me a boanie va ene gant ar yun, ha va fedenn a zistroe war va bruched. 
PSA.35.14	Kerzhout a raen gorrek evel evit ur mignon pe ur breur; mont a raen pleget trist evel e kañvoù ur vamm. 
PSA.35.15	Ha pa em eus brañsellet, ez int en em vodet laouen; en em vodet int hep ma ouien, o skeiñ ac'hanon, o regiñ ac'hanon hep paouez. 
PSA.35.16	Gant tud drouk, goapaerien pilpous, o deus grigoñset o dent em enep. 
PSA.35.17	, betek pegoulz e weli kement-se? Dieub va ene eus o stignoù, va nemetañ eus al leon! 
PSA.35.18	Trugarekaat a rin ac'hanout er vodadeg vras, meuliñ a rin ac'hanout e-kreiz ur bobl niverus. 
PSA.35.19	Ra n'en em laouenaio ket ac'hanon va enebourien disleal, ra ne wigno ket gant o lagad ar re am c'hasa hep abeg! 
PSA.35.20	Rak ne gomzont ket a beoc'h, met raktresañ a reont tromplerezh a-enep tud peoc'hiek ar vro. 
PSA.35.21	Digeriñ a reont o genoù a-enep din o lavarout: A! A! Hol lagad en deus gwelet. 
PSA.35.22	Gwelet ac'h eus, 
PSA.35.23	Dihun, sav, va Doue ha va Aotrou, d'ober din reizher ha da zifenn va c'haoz! 
PSA.35.24	Barn ac'hanon hervez da reizhder, 
PSA.35.25	Ra ne lavarint ket en o c'halon: A! Laouen eo hon ene! Ra ne lavarint ket: E lonket hon eus! 
PSA.35.26	Ra vo mezhek ha toutek ar re holl en em laouena eus va gwalleur! Ra vo gwisket a vezh hag a spont ar re a sav a-enep din! 
PSA.35.27	Ra gano ha ra drido a levenez ar re en em laouena em reizhadur! Ha ma lavarint hep paouez: Kanmeulet ra vo an 
PSA.35.28	Neuze va zeod a zisklêrio da reizhder, ha bemdez e lavaro da veuleudioù.
PSA.36.1	D'ar mestr-kaner; salm David, servijer an 
PSA.36.2	Drougiezh an hini fall a lavar din e-kreiz va c'halon, penaos doujañs Doue n'emañ ket dirak e zaoulagad? 
PSA.36.3	Rak en em lubaniñ a ra e-unan dirak e zaoulagad, evit kas da benn e zireizhder hag e gasoni. 
PSA.36.4	Komzoù e c'henoù n'int nemet drougiezh ha tromplerezh; ne fell ket dezhañ bezañ skiantek hag ober ar mad. 
PSA.36.5	Raktresañ a ra traoù direizh en e wele; en em zerc'hel a ra en hent n'eo ket mat, ne gas ket an droug kuit. 
PSA.36.6	, da vadelezh a dap betek an neñvoù, da fealded betek ar c'hoabrennoù. 
PSA.36.7	Da reizhder a zo evel menezioù Doue, da varnedigezhioù a zo un donder bras. 
PSA.36.8	O Doue, pegen prizius eo da vadelezh! Dre-se mibien an dud en em denn dindan skeud da eskell. 
PSA.36.9	O gwalc'h a resevont eus fonnusted da di, hag e roez da evañ dezho e stêr da blijadurezh. 
PSA.36.10	Rak mammenn ar vuhez a zo en da gichen; dre da sklêrijenn e welomp ar sklêrijenn. 
PSA.36.11	Kendalc'h da skuilhañ da vadelezh war ar re a anavez ac'hanout, ha da reizhder war an dud reizh a galon. 
PSA.36.12	Ra ne dostaio ket troad an hini lorc'hus ouzhin, ha ra ne vrañsello ket ac'hanon dorn ar re zrouk. 
PSA.36.13	Aze eo kouezhet ar vicherourien a zireizhder, diskaret int ha ne c'hellont ket adsevel.
PSA.37.1	Salm David.
PSA.37.1	Na gounnar ket a-enep ar re fall, na'z pez ket avi ouzh ar re a ra an droug. 
PSA.37.2	Rak falc'het e vint prest evel ar geot, goeñviñ a raint evel ar geot glas. 
PSA.37.3	Fiz en 
PSA.37.4	Laouena en 
PSA.37.5	Laka da hent en 
PSA.37.6	Lakaat a raio da reizhder da zont war wel evel ar sklêrijenn, ha da zroed evel an heol da greisteiz. 
PSA.37.7	Chom sioul o sellout ouzh an 
PSA.37.8	Gourdrouz ar gounnar, ha chom pell diouzh ar vuanegezh; na gounnar ket gant aon d'ober fall. 
PSA.37.9	Rak ar re a ra an droug a vo lamet kuit, met ar re en em c'hortoz d'an 
PSA.37.10	C'hoazh ur pennadig ha ne vo ken an den fall; sellout a ri ouzh al lec'h ma oa ha ne vo ken eno. 
PSA.37.11	Met ar re hegarat a berc'henno an douar, hag o devo ur peoc'h fonnus. 
PSA.37.12	An den fall a ijin raktresoù a-enep an den reizh, hag e c'hrigoñs e zent en e enep. 
PSA.37.13	An 
PSA.37.14	Ar re zrouk o deus tennet ar c'hleze ha stegnet o gwareg, evit diskar ar paour hag an ezhommeg, evit lazhañ ar re a gerzh en hent eeun. 
PSA.37.15	O c'hleze a yelo en o c'halonoù, hag o gwaregoù a vo torret. 
PSA.37.16	Gwelloc'h eo nebeud an den reizh eget fonnusted meur a zen drouk. 
PSA.37.17	Rak divrec'h ar re zrouk a vo torret, met an 
PSA.37.18	An 
PSA.37.19	Ne vint ket mezhek en amzer ar gwalleur, hag o gwalc'h o devo e deizioù ar gernez. 
PSA.37.20	Met ar re zrouk a varvo, enebourien an 
PSA.37.21	An den fall a amprest, ha ne rent ket; met an hini reizh en deus truez, hag a ro. 
PSA.37.22	Rak ar re venniget a berc'henno an douar, met ar re villiget a vo lamet kuit. 
PSA.37.23	Kammedoù an den reizh a vo startaet gant an 
PSA.37.24	Mar kouezh, ne vo ket diskaret holl, rak an 
PSA.37.25	Yaouank on bet hag on deuet da vezañ kozh; ne'm eus ket gwelet an den reizh dilezet, nag e lignez o klask e vara. 
PSA.37.26	Bemdez en deus truez hag e prest, hag e lignez a zo benniget. 
PSA.37.27	Distro diouzh an droug ha gra ar mad, hag e chomi da viken. 
PSA.37.28	Rak an 
PSA.37.29	Ar re reizh a berc'henno an douar, hag e chomint warnañ da viken. 
PSA.37.30	Genoù an den reizh a zisklêrio ar furnez, hag e deod a lavaro ar varnedigezh. 
PSA.37.31	Lezenn e Zoue a zo en e galon, e gammedoù ne vrañsellont ket. 
PSA.37.32	An den drouk a spi an den reizh, hag a glask e lakaat d'ar marv. 
PSA.37.33	An 
PSA.37.34	En em c'hortoz d'an 
PSA.37.35	Gwelet em eus an den drouk spontus, oc'h astenn evel ur wezenn nerzhus. 
PSA.37.36	Met tremenet eo ha setu, n'emañ ken; e glasket em eus, n'en em gav ken. 
PSA.37.37	Evesha an den eeun ha sell ouzh an den reizh, rak bez' ez eus un dazont evit an den a beoc'h. 
PSA.37.38	Met ar bec'herien a zo distrujet holl, dazont ar re zrouk a zo lamet kuit. 
PSA.37.39	Silvidigezh ar re reizh a zeu eus an 
PSA.37.40	An 
PSA.38.1	Salm David. Evit derc'hel soñj.
PSA.38.3	Rak da viroù a zo aet ennon, ha da zorn a zo pounneraet warnon. 
PSA.38.4	N'eus netra yac'h em c'hig abalamour da'z fulor, na diskuizh ebet em eskern en abeg da'm fec'hed. 
PSA.38.5	Rak va direizhder a uhela dreist va fenn, hag ez int evel ur bec'h pounner re bouezus din. 
PSA.38.6	Va goulioù a zo flaerius hag heugus, abalamour da'm follentez. 
PSA.38.7	Krommet ha pleget on en doare diwezhañ; a-hed an deiz e kerzhan en tristidigezh, 
PSA.38.8	rak va divgroazell a zo leun a c'hor, n'eus netra yac'h em c'hig. 
PSA.38.9	Dinerzhet ha brevet on penn-da-benn; yudal a ran e trubuilh va c'halon. 
PSA.38.10	Aotrou, va holl c'hoantoù a zo dirazout, ha va huanadoù n'int ket kuzhet diouzhit. 
PSA.38.11	Va c'halon a sko, va nerzh am dilez, ha sklêrijenn va daoulagad zoken ne'm eus ken. 
PSA.38.12	Dirak an taol a sko ac'hanon, va mignoned ha va c'henseurted a chom pell, ha va c'herent ne dostaont ket. 
PSA.38.13	Ar re a glask va buhez a stegn antelloù din; ar re a glask va foan a gomz a zistruj, hag a-hed an deiz ec'h ijinont tromplezonoù. 
PSA.38.14	Met me, evel un den bouzar, ne glevan ket; me a zo evel un den mut na zigor ket e c'henoù. 
PSA.38.15	Ya, bez' on evel un den na glev ket ha n'en deus respont ebet en e c'henoù. 
PSA.38.16	Rak ennout-te, 
PSA.38.17	Rak lavaret em eus: Ra n'en em laouenaint ket diwar va fenn! Pa vrañsell va zroad, en em savont em enep. 
PSA.38.18	Prest on da gouezhañ, ha va glac'har a zo bepred dirazon. 
PSA.38.19	Rak anzav a ran va direizhder, enkrezet on abalamour da'm fec'hed. 
PSA.38.20	Koulskoude va enebourien a zo bev ha nerzhus, ar re am c'hasa hep abeg a zo niverus. 
PSA.38.21	Rentañ a reont din an droug evit ar mad; en em reont va enebourien dre ma en em stagan d'ar mad. 
PSA.38.22	Na'm dilez ket, o 
PSA.38.23	Hast, deus buan da'm sikour, Aotrou, va silvidigezh!
PSA.39.1	D'ar mestr-kaner; da "Jedutun"; salm David.
PSA.39.2	Lavaret em eus: Eveshaat a rin ouzh va hentoù, evit na bec'hin ket gant va zeod; lakaat a rin ur brid war va genoù, e-keit ha ma vo an den drouk dirazon. 
PSA.39.3	Mut on chomet er sioulder, en em viret on da gomz zoken evit ar mad, ha va foan a zo kresket. 
PSA.39.4	Va c'halon a oa loskus em diabarzh, va frederiadennoù a oa o teviñ evel un tan, ha va zeod en deus komzet: 
PSA.39.5	, ro din da anavezout va diwezh, ha peseurt muzul a zo da'm deizioù, ma ouezin pegen bresk ez on. 
PSA.39.6	Setu ec'h eus lakaet va deizioù e muzul ar palvad (  9 cm), ha va oadvezh a zo dirazout evel un netra. Ya, pep den en e sav war an douar n'eo nemet avel! 
PSA.39.7	Ya, an den a gerzh evel ur skeud. Ya, en aner eo e fiñvont; daspugn a ra, ha ne oar ket piv a zastumo. 
PSA.39.8	Ha bremañ 
PSA.39.9	Dieub ac'hanon eus va holl fallagriezhoù, ha na c'hourdrouz ket ac'hanon evel an hini diskiant. 
PSA.39.10	Tavet em eus, ne'm eus ket digoret va genoù, rak te eo an hini en deus oberiet. 
PSA.39.11	Distro diouzhin da daolioù! Kuzumet on dindan taolioù da zorn. 
PSA.39.12	Kastizañ a rez an den en ur c'hourdrouz anezhañ evit e bec'hed, kuzumiñ a rez evel an tagn ar pezh a zo priziusañ dezhañ. Ya pep den n'eo nemet avel! 
PSA.39.13	, selaou va fedenn ha ro da skouarn da'm c'hriadennoù, na chom ket bouzar da'm daeroù! Rak un diavaeziad on en da di, ur beajour evel va holl dadoù. 
PSA.39.14	Distro diouzhin da sell, ma c'hellin adkavout nerzh, a-raok ma'z in kuit ha ma ne vin ken.
PSA.40.1	D'ar mestr-kaner; salm David.
PSA.40.2	Gortozet em eus er sioulder an 
PSA.40.3	Va zennet en deus eus poull an distruj, eus an toull fankek; lakaet en deus va zreid war ar roc'h, startaet en deus va c'hammedoù. 
PSA.40.4	Lakaet en deus em genoù ur ganaouenn nevez, ur veuleudi d'hon Doue. Kalz en gwelo hag o devo doujañs, hag e lakaint o fiziañs en 
PSA.40.5	Eürus an den a laka e fiziañs en 
PSA.40.6	 va Doue, kresket ec'h eus da vurzhudoù ha da soñjoù en hor c'heñver; nikun ne c'hell bezañ keñveriet ouzhit. Ha fellout a ra din o embann hag o lavarout? Re niverus ez int da vezañ kontet. 
PSA.40.7	Ne’c’h eus c’hoantaet nag aberzhoù na profoù, digoret ec'h eus din va divskouarn; ne c'houlennez na loskaberzh nag aberzh evit ar pec'hed. 
PSA.40.8	Neuze em eus lavaret: Setu amañ, dont a ran, skrivet eo diwar va fenn e rolled al levr. 
PSA.40.9	Va Doue, kavet em eus plijadur oc'h ober da volontez, ha da lezenn a zo e diabarzh va c'halon. 
PSA.40.10	Embannet em eus da reizhder er vodadeg vras. Setu, ne zalc'han ket serret va muzelloù, anavezout a rez kement-se, o 
PSA.40.11	Ne'm eus ket kendalc'het da reizhder e diabarzh va c'halon. Embannet em eus da fealded ha da silvidigezh. Ne'm eus ket kuzhet da vadelezh ha da wirionez d'ar vodadeg vras. 
PSA.40.12	Te eta, o 
PSA.40.13	Rak poanioù diniver o deus va enkelc'hiet; va fec'hedoù o deus va zapet, ha ne c'hellan ket padout gant o gwel; fonnusoc'h int eget blev va fenn, ha va c'halon a vank din. 
PSA.40.14	, ra blijo dit va dieubiñ! 
PSA.40.15	Ra vo mezhek ha ra ruzio ar re holl a glask va buhez evit he lemel! Ra ez aio war-dreñv ha ra vo mezhek ar re holl a gav plijadur em foan! 
PSA.40.16	Ra vo spontet en o mezh ar re a lavar ac'hanon: A! A! 
PSA.40.17	Ra drido ha ra en em laouenaio ennout ar re holl a glask ac'hanout. Ra lavaro hep paouez ar re a gar da silvidigezh: Kanmeulet ra vo an 
PSA.40.18	Me a zo paour hag ezhommek; an 
PSA.41.1	D'ar mestr-kaner; salm David.
PSA.41.2	Eürus an hini a laka evezh ouzh an den ezhommek. E deiz ar gwalleur an 
PSA.41.3	An 
PSA.41.4	An 
PSA.41.5	Lavaret em eus: 
PSA.41.6	Va enebourien a c'hoanta droug din o lavarout: Pegoulz e varvo? Pegoulz ez aio e anv da netra? 
PSA.41.7	Mar deus unan bennak da'm gweladenniñ, e lavar din gevier, e galon a zastum direizhder, mont a ra er-maez hag e komz. 
PSA.41.8	Ar re holl a gasa ac'hanon a guzulik etrezo em enep; irienniñ a reont va c'holl. 
PSA.41.9	An diskar, emezo, a zo kouezhet warnañ, setu, gourvezet eo ha ne adsavo ken. 
PSA.41.10	An den zoken hag e oan e peoc'h gantañ, an hini en doa va fiziañs hag a zebre bara ganin, en deus savet e droad em enep. 
PSA.41.11	Met te, 
PSA.41.12	Dre gement-mañ ec'h anavezin e kavez plijadur ennon: va enebour n'en em laouenaio ket diwar va fenn. 
PSA.41.13	Va miret ec'h eus em eeunder, va lakaet ec'h eus da viken dirazout. 
PSA.41.14	Benniget ra vo an 
PSA.42.1	D'ar mestr-kaner; "Maskil"
PSA.42.2	Evel ma hirvoud an heizez etrezek ar froudoù, evel-se, o va Doue, e hirvoud va ene davedout! 
PSA.42.3	Sec'hed en deus va ene eus Doue, eus an Doue bev. Pegoulz ez in hag en em zalc'hin dirak dremm Doue? 
PSA.42.4	Va daeroù a zo deuet da vara din deiz ha noz, e-pad ma lavarer din hep paouez: Pelec'h emañ da Zoue? 
PSA.42.5	Pa em eus soñj a gement-mañ, e skuilhan e eñvor em c'halon: Kerzhout a raen e-kreiz ar bobl, mont a raen en he fenn betek ti va Doue, gant kriadennoù a levenez hag a veuleudi, e-touez un engroez o c'houeliañ. 
PSA.42.6	Perak out trist, va ene, hag e huanadez ennon? En em c'hortoz da Zoue, rak e veuliñ a rin c'hoazh. E sell eo ar silvidigezh. 
PSA.42.7	Va Doue, va ene a zo trist ennon; dre-se em eus soñj ac'hanout eus douar ar Jordan hag an Hermon, eus menez Mizar. 
PSA.42.8	Un donder a c'halv un donder all gant trouz da lammoù-dour; da holl wagennoù ha da holl donnoù a zo tremenet warnon. 
PSA.42.9	E-pad an deiz, an 
PSA.42.10	Lavarout a rin da Zoue, va roc'h: Perak ec'h eus va ankounac'haet? Perak e kerzfen en dristidigezh, dindan gwask an enebour? 
PSA.42.11	Va eskern a zo brevet pa zismegañs va heskinerien ac'hanon, o lavarout bemdez: Pelec'h emañ da Zoue? 
PSA.42.12	Perak out trist, va ene, hag e huanadez ennon? En em c'hortoz da Zoue, rak e veuliñ a rin c'hoazh. Eñ eo va silvidigezh ha va Doue.
PSA.43.1	Gra din reizhder, o Doue, ha difenn va gwir a-enep ur bobl disleal! Difenn ac'hanon eus an den gaouiat ha fall! 
PSA.43.2	Rak te eo Doue va nerzh. Perak ec'h eus va zaolet kuit? Perak e kerzhfen en dristidigezh, dindan gwask an enebour? 
PSA.43.3	Degas da sklêrijenn ha da wirionez, ra vleinint ac'hanon, ra gasint ac'hanon war da venez santel etrezek da dabernakloù! 
PSA.43.4	Me a yelo etrezek aoter Doue, etrezek Doue, va joa ha va levenez; me a veulo ac'hanout gant an delenn, o Doue, va Doue! 
PSA.43.5	Perak out trist, va ene, hag e huanadez ennon? En em c'hortoz da Zoue, rak e veuliñ a rin c'hoazh. Eñ eo va silvidigezh ha va Doue.
PSA.44.1	D'ar mestr-kaner; "Maskil"
PSA.44.2	O Doue! Klevet hon eus gant hon divskouarn, hon tadoù o deus disklêriet deomp an oberenn ac'h eus graet en o amzer, e deizioù gwechall. 
PSA.44.3	Gant da zorn ec'h eus kaset kuit pobloù evit o diazezañ, skoet ec'h eus pobloù evit reiñ lec'h dezho. 
PSA.44.4	Rak n'eo ket dre o c'hleze ma'z o deus gounezet ar vro, ha n'eo ket o brec'h he deus o savetaet. Da du dehou, da vrec'h ha sklêrijenn da zremm eo, rak te a gare anezho. 
PSA.44.5	Te eo, o Doue, an hini a zo va Roue! Gourc'hemenn dieubidigezh Jakob. 
PSA.44.6	Ganit e skoimp hon enebourien, dre da anv e vac'himp ar re a savo a-enep deomp. 
PSA.44.7	Rak n'en em fizian ket em gwareg, n'eo ket va c'hleze a zieubo ac'hanon. 
PSA.44.8	Te eo an hini en deus hon savetaet eus hon enebourien, hag en deus rentet mezhek ar re a gasae ac'hanomp. 
PSA.44.9	E Doue eo e tennomp gloar bemdez; ni a veulo da anv da viken. 
PSA.44.10	Koulskoude ec'h eus hon taolet kuit ha goloet a zismegañs, ha ne gerzhez ken gant hon armeoù. 
PSA.44.11	Lakaet ec'h eus ac'hanomp da gilañ dirak an enebour, hag ar re hor c'hasa o deus preizhet hon diwisk. 
PSA.44.12	Hor roet ec'h eus evel an deñved a zebrer; hor stlabezet ec'h eus e-touez ar broadoù. 
PSA.44.13	Gwerzhañ a rez da bobl evit netra, hag e lakaez anezhi e dister briz. 
PSA.44.14	Lakaet ec'h eus ac'hanomp da vezañ dismegañset gant hon amezeien; ur goapaerezh hag ur c'hoariell ez omp evit ar re a zo en-dro deomp. 
PSA.44.15	Lakaet ec'h eus ac’hanomp da vezañ flemmet gant ar broadoù; o welout ac'hanomp, ar pobloù a hej o fenn. 
PSA.44.16	Va dismegañs a zo atav dirazon, hag ar vezh a c'holo va dremm, 
PSA.44.17	e mouezh an hini a eneb ouzhin hag a heskin ac'hanon, dirak an enebour hag ar veñjer. 
PSA.44.18	Kement-se holl a zo erruet ganeomp. Koulskoude n'hon eus ket da ankounac'haet, n'hon eus ket torret da emglev; 
PSA.44.19	hor c'halon n'eo ket aet war a-dreñv, hor pazioù n'int ket pellaet diouzh da hent. 
PSA.44.20	Koulskoude ec'h eus hor bountet e-touez an erevent, hag hor goloet gant skeud ar marv. 
PSA.44.21	Mar hor bije ankounac'haet anv hon Doue, hag astennet hon daouarn etrezek un doue estren, 
PSA.44.22	Doue, ha n'en dije ket enklasket, eñ hag a anavez traoù kuzhet ar c'halonoù? 
PSA.44.23	Met abalamour dit-te, omp lakaet d'ar marv bemdez, ha sellet evel deñved kempennet d'ar gigerezh. 
PSA.44.24	Sav! Perak e kouskez, 
PSA.44.25	Perak e kuzhez da zremm? Perak ec'h ankounac'haez hor reuzeudigezh hag hor gwaskerezh? 
PSA.44.26	Rak hon ene a zo diskaret er poultr, hag hor c'hof a zo stag ouzh an douar. 
PSA.44.27	Sav da sikour ac'hanomp, ha daspren ac'hanomp abalamour da'z madelezh!
PSA.45.1	D'ar mestr-kaner; "Maskil"
PSA.45.2	Komzoù burzhudus a zo skuilhet em c'halon. Lavarout a ran: Va oberenn a vo evit ar roue; va zeod a vo evel pluenn ur skrivagner ampart. 
PSA.45.3	Kaeroc'h out eget hini ebet eus mibien an dud; an drugarez a zo skuilhet war da vuzelloù, ha dre-se Doue en deus da venniget da viken. 
PSA.45.4	Den galloudek, gouriz ouzh da gostez da gleze, da veurded ha da c'hloar! 
PSA.45.5	Marc'heka en gloar, pign war da garr, evit ar wirionez, ar vadelezh hag ar reizhder. Da du dehou a ziskouezo dit burzhudoù spontus! 
PSA.45.6	Da viroù a zo lemm, mont a raint da galon enebourien ar roue. Pobloù a gouezho dindanout. 
PSA.45.7	Da dron, o Doue, a chom dalc'hmat ha da viken! Gwalenn da ren a zo ur walenn a reizhder. 
PSA.45.8	Karout a rez ar reizhder hag e kasaez an drougiezh; dre-se, o Doue, da Zoue en deus da olevet gant un eoul a levenez dreist da genseurted! 
PSA.45.9	Ar mir, an aloez hag ar c'hasia a ro c'hwezh-vat da'z tilhad. Er palezioù olifant, c'hoari ar binvioù-kerdin a laouena ac'hanout. 
PSA.45.10	Merc'hed rouaned a zo e-touez da itronezed a enor. Emañ ar rouanez a-zehou dit, gwisket gant aour Ofir. 
PSA.45.11	Selaou, plac'h yaouank, sell ha ro da skouarn, ankounac'ha da bobl ha tiegezh da dad. 
PSA.45.12	Ar roue a c’hoantaio evitañ da gaerded. Pa'z eo da aotrou, en em stou dirazañ. 
PSA.45.13	Merc'h Tir, gant profoù, hag ar re binvidikañ eus ar bobl a zeuio da enoriñ ac'hanout. 
PSA.45.14	Merc'h ar roue a zo skedus en diabarzh, he dilhad a zo graet gant gwiadennoù aour; 
PSA.45.15	kinniget eo d'ar roue, gwisket gant dilhad brodet; war he lerc'h, ar gwerc'hezed, he mignonezed, a zo degaset dit. 
PSA.45.16	Degaset int gant levenez ha laouenidigezh, mont a reont e-barzh palez ar roue. 
PSA.45.17	Da vibien a gemero lec'h da dadoù; o lakaat a ri da briñsed war an douar holl. 
PSA.45.18	Degas a rin soñj eus da anv en holl rummadoù, evel-se ar pobloù a veulo ac'hanout a-viskoazh ha da viken.
PSA.46.1	D'ar mestr-kaner; kanaouenn mibien Kora; war "Alamod"
PSA.46.2	Doue eo hor repu hag hon nerzh, ur skoazell en estrenvan, aezet bras da gavout. 
PSA.46.3	Dre-se n'hon eus ket aon pa'z eo kemmesket an douar, pa'z eo brañsellet ar menezioù e-kreiz ar mor, 
PSA.46.4	pa yud ha birv e zoureier, o lakaat en o fulor ar menezioù da grenañ. 
PSA.46.5	Ur stêr hag he gwazhioù a laouena kêr Doue, tabernakloù santel an Uhel-Meurbet. 
PSA.46.6	Emañ Doue en he c'hreiz ha ne vo ket brañsellet. Doue a ro sikour dezhi adalek gouloù-deiz ar mintin. 
PSA.46.7	Ar pobloù a groz, ar rouantelezhioù a vrañsell. Klevet eo e vouezh hag an douar a deuz. 
PSA.46.8	 an armeoù a zo ganeomp, Doue Jakob eo hor repu uhel. 
PSA.46.9	Deuit ha gwelit oberennoù an 
PSA.46.10	Lakaet en deus ar brezelioù da baouez betek penn an douar, terriñ a ra ar gwaregoù ha bruzunañ ar goafioù, deviñ a ra ar c'hirri-brezel en tan. 
PSA.46.11	Paouezit hag anavezit eo me a zo Doue, me a vo meulet e-touez ar pobloù, me a vo meulet dre an douar holl. 
PSA.46.12	 an armeoù a zo ganeomp, Doue Jakob eo hor repu uhel. 
PSA.47.1	D'ar mestr-kaner; salm mibien Kora.
PSA.47.2	C'hwi, pobloù holl, stlakit ho taouarn! Laoskit kriadennoù a levenez da Zoue! 
PSA.47.3	Rak an 
PSA.47.4	Sujañ a ra pobloù deomp, lakaat a ra broadoù dindan hon treid. 
PSA.47.5	Dibab a ra deomp hon hêrezh, gloar Jakob, gloar e garet-mat. 
PSA.47.6	Doue a zo pignet e-kreiz kriadennoù a levenez, an 
PSA.47.7	Kanit da Zoue, kanit! Kanit d'hor roue, kanit! 
PSA.47.8	Rak Doue eo roue an douar holl. Kanit ar c'hantik! 
PSA.47.9	Doue a ren war ar broadoù. Doue a zo azezet war e dron santel. 
PSA.47.10	Priñsed ar pobloù en em vod gant pobl Doue Abraham, rak da Zoue eo skoedoù an douar. Uhel-meurbet eo savet.
PSA.48.1	Kanaouenn; salm mibien Kora.
PSA.48.2	An 
PSA.48.3	Menez Sion, levenez an douar holl, a sav gant gras war-zu an hanternoz. Kêr ar roue meur eo. 
PSA.48.4	Doue, en e gastelloù-kreñv, a zo anavezet evel ur repu uhel. 
PSA.48.5	Rak setu, ar rouaned a oa en em unanet, tremen a rejont asambles. 
PSA.48.6	Gwelet o deus! Sabatuet int bet, spouronet int bet, aet int kuit gant hast. 
PSA.48.7	Eno ur grenadenn a zo kroget enno, un enkrez evel hini ur wreg a wilioud, 
PSA.48.8	evel pa c'hwezh avel ar sav-heol o vruzunañ listri Tarsiz. 
PSA.48.9	Ar pezh hor boa klevet, hon eus gwelet e kêr 
PSA.48.10	O Doue! Da vadelezh leun a garantez a eñvoromp e-kreiz da dempl. 
PSA.48.11	Evel da anv, o Doue, evel-se eo da veuleudi betek pennoù an douar! Da du dehou a zo leun a reizhder. 
PSA.48.12	Ra en em laouenaio Menez Sion, ra drido merc'hed Juda gant levenez, abalamour da'z parnedigezhioù. 
PSA.48.13	Grit an dro eus Sion, grit an dro d'he moger, kontit he zourioù, 
PSA.48.14	eveshait he moger-difenn, sellit pizh ouzh he c’hreñvlec’hioù, evit o disklêriañ d'ar rummad da zont. 
PSA.48.15	Rak an Doue-se eo hon Doue dalc'hmat ha da viken. Eñ a vo hor rener betek ar marv.
PSA.49.1	D'ar mestr-kaner; salm mibien Kora.
PSA.49.2	Selaouit kement-mañ, pobloù holl, roit ho tivskouarn, holl dud ar bed, 
PSA.49.3	mibien ar bobl ha mibien ar re vras, pinvidien kenkoulz ha peorien! 
PSA.49.4	Va genoù a zisklêrio furnez, soñjoù va c'halon a zo leun a skiant. 
PSA.49.5	Emaon o vont da reiñ va skouarn d'ar c'homzoù awenet, disklêriañ a rin lavaroù diouzh son an delenn. 
PSA.49.6	Perak em befe aon e deizioù ar gwalleur, pa'z on gronnet gant drougiezh ar re fall? 
PSA.49.7	En em fiziout a reont en o madoù, tennañ gloar a reont eus fonnusted o finvidigezh. 
PSA.49.8	Met an den ne c'hell ket dasprenañ e vreur, na paeañ da Zoue e zic'haou. 
PSA.49.9	Rak dasprenadur o ene a zo re ger, ha ne vo biken graet, 
PSA.49.10	evit ma kendalc'hint de vevañ da virviken, ha ma ne welint ket ar poull. 
PSA.49.11	Rak e welint penaos e varvo ar re fur. Ar genaoueg hag an diskiant a varvo ivez, hag a lezo o finvidigezhioù da re all. 
PSA.49.12	Soñjal a reont e pado o ziez da viken, hag o chomlec'hioù a oad da oad, roet o deus o anvioù d'o douaroù. 
PSA.49.13	Met an den ne c'hell ket chom en e enor, heñvel eo ouzh al loened, mont a ra d'ar marv. 
PSA.49.14	Hennezh eo hent e fiziont ennañ, hag o heulierien en em blij en o c'homzoù. 
PSA.49.15	Bountet int da lec'h ar marv evel un tropell. Ar marv a gavo paskadur enno. Ar re reizh a reno warno adalek ar beure, o c'haerder a vo kuzumet e lec'h ar marv, eno eo o chomlec'h. 
PSA.49.16	Met Doue a zaspreno va ene diouzh dorn lec'h ar marv, pa em c'hemero gantañ. 
PSA.49.17	Na'z pez ket aon pa en em binvidika un den, pa gresk gloar e di, 
PSA.49.18	rak, o vervel, ne gaso netra gantañ; e c'hloar ne ziskenno ket war e lerc'h. 
PSA.49.19	Ra zisklêrio eürus e ene e-pad e vuhez, ra vi meulet abalamour ma rez vat dit, 
PSA.49.20	mont a ri koulskoude etrezek rummad da dadoù. Ne adwelint biken ar sklêrijenn. 
PSA.49.21	An den en e enor n'en deus ket a skiant, heñvel eo ouzh al loened, mont a ra d'ar marv.
PSA.50.1	Salm Azaf.
PSA.50.1	Doue, an 
PSA.50.2	Eus Sion, peurvat e kaerder, Doue en deus lugernet. 
PSA.50.3	Hon Doue a zeu ha ne chom ket er sioulded. Dirazañ ez eus un tan loskus, en-dro dezhañ ur gorventenn nerzhus. 
PSA.50.4	Gervel a ra an neñvoù eus an nec'h, hag an douar evit barn e bobl: 
PSA.50.5	Dastumit en-dro din va re leal, c'hwi hag hoc'h eus graet un emglev ganin dre un aberzh. 
PSA.50.6	Hag an neñvoù a zisklêrio e reizhder, rak Doue e-unan eo a zeu da varn. 
PSA.50.7	Selaou, va fobl, hag e komzin; testeniañ a rin a-enep dit, o Israel! Me eo Doue, da Zoue. 
PSA.50.8	Ne grozin ket dit diwar-benn da aberzhoù; da loskaberzhoù a zo dalc'hmat dirazon. 
PSA.50.9	Ne gemerin ket ur c'hole en da di, nag ur bouc'h en da grevier, 
PSA.50.10	rak holl anevaled ar c'hoadegoù a zo din, loened ar menezioù dre viliadoù. 
PSA.50.11	Anavezout a ran holl laboused ar menezioù, ha kement a fiñv er parkeier a zo din. 
PSA.50.12	Mar em bije naon, ne lavarfen ket dit, rak ar bed gant an holl draoù a zo ennañ a zo din-me. 
PSA.50.13	Ha debriñ a ran kig ar c'holeoù? Hag evañ a ran gwad ar bouc'hed? 
PSA.50.14	Kinnig da Zoue un aberzh a drugarekadennoù, peurc'hra da ouestloù d'an Uhel-Meurbet, 
PSA.50.15	hag asped ac'hanon e deiz an dristidigezh: me a zieubo ac'hanout ha te a roio gloar din. 
PSA.50.16	Met Doue a lavar d'an den drouk: Ha dit-te eo da zibunañ va lezennoù, da gaout va emglev en da c'henoù? 
PSA.50.17	Te a gasa bezañ kelennet, hag a daol va c'homzoù a-drek da gein. 
PSA.50.18	Pa welez ul laer, en em blijez gantañ, ha da lod a zo gant an avoultrerien. 
PSA.50.19	Lezel a rez da c'henoù da vont d'an droug, ha da deod a c'han tromplezonoù. 
PSA.50.20	Pa azezez, e komzez a-enep da vreur, hag e tivrudez mab da vamm. 
PSA.50.21	Setu aze ar pezh ac'h eus graet hag em eus tavet. Kredet ec'h eus e oan e gwirionez eveldout. Da repren a rin hag e lakain an holl draoù-se dirak da zaoulagad. 
PSA.50.22	Komprenit eta kement-se, c'hwi ar re a ankounac'ha Doue, gant aon na rogfen ha na vefe den da zieubiñ. 
PSA.50.23	An hini a ginnig un aberzh a drugarekadennoù a ro gloar din, ha d'an hini a daol evezh ouzh e hent, me a ziskouezo silvidigezh Doue.
PSA.51.1	D'ar mestr-kaner; salm David. 
PSA.51.2	Pa zeuas Natan ar profed d'e gavout, goude ma voe aet David war-zu Bat-Sheba.
PSA.51.3	O Doue! Gra trugarez din hervez da vadelezh. Hervez braster da druez, dilam va disentidigezh, 
PSA.51.4	va gwalc'h da vat eus va direizhder, ha va glana eus va fec'hed, 
PSA.51.5	rak anavezout a ran va disentidigezh, ha va fec'hed a zo atav dirazon. 
PSA.51.6	Pec'het em eus a-enep dit, a-enep dit-te da-unan, hag em eus graet ar pezh a zo fall dirak da zaoulagad, en hevelep doare ma vi reizh pa gomzi, didamall pa varni. 
PSA.51.7	Setu, en direizhder ez on bet ganet, ha va mamm he deus va c'hoñsevet er pec'hed. 
PSA.51.8	Setu, e karez ar wirionez en diabarzh, hag e roi din da anavezout ar furnez em c'hreizon kuzhet. 
PSA.51.9	Glana ac'hanon eus va fec'hed gant ar sikadez hag e vin naet, gwalc'h ac'hanon hag e vin gwennoc'h eget an erc'h. 
PSA.51.10	Laka ac'hanon da glevout al levenez hag ar joa, ma en em laouenaio an eskern ac'h eus brevet. 
PSA.51.11	Distro da zremm diouzh va fec'hedoù, diverk va direizhder. 
PSA.51.12	O Doue! Krou ennon ur galon c'hlan, nevesa em c'hreizon ur spered eeun, 
PSA.51.13	na daol ket ac'hanon pell diouzh da zremm, ha na lam ket da Spered-Santel diganin. 
PSA.51.14	Ro din en-dro levenez da silvidigezh, ha ra harpo ac'hanon ur spered a youl vat. 
PSA.51.15	Kelenn a rin da hentoù d'ar re n'o heuilh ket, hag ar bec'herien a zistroio ouzhit. 
PSA.51.16	Dieub ac'hanon eus ar gwad skuilhet, o Doue, Doue va silvidigezh! Va zeod a gano kreñv da reizhder. 
PSA.51.17	Aotrou, digor va muzelloù, ha va genoù a embanno da veuleudi, 
PSA.51.18	rak ne gavez ket plijadur en aberzhoù, anez e rofen dit. Met al loskaberzhoù ne blij ket dit. 
PSA.51.19	An aberzhoù a blij da Zoue eo ur spered bruzunet. O Doue! Ne zisprizez ket ur galon keuziek ha bruzunet. 
PSA.51.20	Gra vad da Sion en da vadelezh, sav mogerioù Jeruzalem. 
PSA.51.21	Neuze e kavi plijadur en aberzhoù a reizhder, el loskaberzhoù hag en holl brofadennoù, neuze e vo kinniget dit koleoù yaouank war da aoter.
PSA.52.1	D'ar mestr-kaner; "Maskil"
PSA.52.2	Pa zeuas Doeg an Edomad da reiñ keloù da Saül, ha da lavarout dezhañ e oa aet David e ti Akimelek.
PSA.52.3	Perak e tennez gloar eus da zrougiezh, den galloudus? Madelezh Doue a bad da virviken. 
PSA.52.4	Heñvel ouzh un aotenn lemm, da deod a soñj en distruj, oberour an tromplerezh. 
PSA.52.5	Karout a rez an droug muioc'h eget ar vad, ar gaou muioc'h eget ar c'homzoù gwirion. 
PSA.52.6	Karout a rez komzoù a zistruj, teod fall! 
PSA.52.7	Dre-se Doue a ziskaro ac'hanout evit biken, kregiñ a raio ennout ha da ziframmañ a raio eus da deltenn, da ziwriziennañ a raio eus douar ar re vev. 
PSA.52.8	Ar re reizh en gwelo hag e toujint, hag e c'hoarzhint anezhañ: 
PSA.52.9	Setu aze an den ne gemere ket Doue evit e vod, hag en em fizie en e binvidigezhioù, hag a lakae e nerzh en e fallentez! 
PSA.52.10	Met me, evel un olivezenn c'hlas e ti Doue, en em fizian e madelezh Doue, a-viskoazh ha da viken. 
PSA.52.11	Da veuliñ a rin atav rak graet ec'h eus kement-se, hag ec'h esperin en da anv rak madoberus eo evit da re leal.
PSA.53.1	D'ar mestr-kaner; war ar "Mahalad" 
PSA.53.2	An diskiant en deus lavaret en e galon: N'eus Doue ebet! En em vreinet int, graet o deus fallagriezhoù euzhus, n'eus den ebet a rafe ar mad. 
PSA.53.3	Doue, eus lein an neñvoù, a daol e selloù war vibien an dud, evit gwelout hag-eñ e vefe unan bennak skiantek o klask Doue. 
PSA.53.4	Holl int en em gollet, en em huduraet int holl asambles, n'eus ket unan hag a rafe ar mad, nann zoken unan. 
PSA.53.5	Ha n'o deus anaoudegezh ebet ar re a ra ar fallentez? Lonkañ a reont va fobl evel ma tebrer bara, n'aspedont ket Doue. 
PSA.53.6	Aze e-lec'h n'eus spont ebet, ez eont da vezañ leuniet a spouron, rak Doue a stlabezo eskern ar re a gamp a-enep dit. O rentañ a ri mezhek rak Doue en deus o zaolet kuit. 
PSA.53.7	Piv a lakaio da zont eus Sion dieub Israel? Pa zegaso Doue e bobl en-dro eus ar sklavelezh, Jakob en em laouenaio, Israel en devo levenez.
PSA.54.1	D'ar mestr-kaner; "Maskil" 
PSA.54.2	Pa zeuas ar Zifiz da lavarout da Saül: Ha n'emañ ket David kuzhet en hon touez?
PSA.54.3	O Doue! Salv ac'hanon dre da anv, ha gra din reizhder dre da c'halloud. 
PSA.54.4	O Doue! Selaou va fedenn, ro da skouarn da c'herioù va genoù. 
PSA.54.5	Rak diavaezidi a zo en em savet a-enep din, tud taer a glask va buhez. N'o deus ket lakaet Doue dirak o daoulagad. 
PSA.54.6	Setu, Doue eo va sikour, an 
PSA.54.7	Lakaat a raio an droug da gouezhañ war va enebourien. Hervez da wirionez, distruj anezho! 
PSA.54.8	Me a ginnigo dit aberzhoù a-greiz galon, meuliñ a rin da anv, o 
PSA.54.9	rak dieubet en deus ac'hanon eus va holl ankenioù, ha va lagad en deus gwelet va enebourien.
PSA.55.1	D'ar mestr-kaner; "Maskil" 
PSA.55.2	O Doue! Ro da skouarn da'm fedenn, ha n'en em guzh ket da'm erbedennoù. 
PSA.55.3	Selaou ac'hanon ha respont din. Kantren a ran hag e klemman gant garmadennoù, 
PSA.55.4	dirak mouezh an enebour, dirak gwaskerezh an hini drouk, rak lakaat a reont ar gwalleur da zont warnon, hag e redont war va lerc'h gant fulor. 
PSA.55.5	Va c'halon a gren em diabarzh, ha spontoù ar marv a zo kouezhet warnon. 
PSA.55.6	An aon hag ar grenijenn a zo diskennet ennon, ar spont a zo en dro din. 
PSA.55.7	Lavaret em eus: O! Piv a roio din divaskell ar goulm, nijal a rin da gavout diskuizh, 
PSA.55.8	setu, tec'hout a rin pell, en em zerc'hel a rin el lec'h distro. 
PSA.55.9	Hastañ a rin tec'hout kuit, pell eus an avel taer, pell eus ar barr-amzer. 
PSA.55.10	Kas anezho da netra, Aotrou, kemmesk o yezhoù, rak ne welan nemet taerder ha dirollerezh e kêr, 
PSA.55.11	ober a reont an dro dezhi deiz ha noz war he mogerioù, an distruj hag an drubuilh a zo en he c'hreiz. 
PSA.55.12	An drougiezh a zo en he c'hreiz, ar waskerezh hag ar faosted ne bellaont ket diouzh e straedoù. 
PSA.55.13	Rak n'eo ket un enebour a zismegañs ac'hanon, me a c'hellfe en gouzañv, va enebour n'eo ket an hini a gasa ac'hanon, me a guzhfe pell dioutañ, 
PSA.55.14	met te eo, un den degemeret evel va c'hevatal, va c'henvreur ha va mignon. 
PSA.55.15	Ni a gave plijadur o komz asambles, ni a yae da di Doue gant an engroez. 
PSA.55.16	Ra soupreno ar marv anezho, ra ziskennint bev e lec'h ar marv, rak emañ an droug en o zouez, en o chomlec'hioù. 
PSA.55.17	Ha me, me a grio da Zoue, hag an 
PSA.55.18	D'abardaez, diouzh ar beure, da greisteiz, e hirvoudin hag e huanadin, hag e klevo va mouezh. 
PSA.55.19	Lakaat a raio va ene e peoc'h, o tieubiñ anezhañ eus ar brezel a reer dezhañ, rak da ober em eus gant kalz a dud. 
PSA.55.20	Doue a glevo hag o izelaio, eñ hag a ren war e dron a bep amzer. 
PSA.55.21	Hennezh a astenn e zorn a-enep ar re a vev e peoc'h gantañ, terriñ a ra e emglev, 
PSA.55.22	e c'henoù a zo dousoc'h eget an amann, met ar brezel a zo en e galon, e gomzoù a zo c'hwekoc'h eget an eoul, met klezeier noazh int. 
PSA.55.23	Disamm da vec'h war an 
PSA.55.24	O Doue! Te o zaolo e foñs ar poull. An dud wadsec'hedik ha faotus ne dapint ket an hanter eus o deizioù. Met me en em fiz ennout.
PSA.56.1	D'ar mestr-kaner; "Miktam" 
PSA.56.2	O Doue! Az pez truez ouzhin, rak tud 'zo hag a red war va lerc'h, bemdez e reont din ar brezel, va gwaskañ a reont. 
PSA.56.3	A-hed an deiz e red va enebourien war va lerc'h, rak kalz a ra brezel a-enep din, o Doue uhel-meurbet! 
PSA.56.4	E deiz ma em bo aon, me en em fizio ennout. 
PSA.56.5	E Doue e veulin e gomz, e Doue en em fizian ha ne'm bo aon rak netra. Petra a raio an dud din? 
PSA.56.6	A-hed an deiz e vac'hont va c'homzoù, ne soñjont nemet noazout din. 
PSA.56.7	En em vodañ a reont, en em zerc'hel a reont e lec'hioù kuzhet, spiañ a reont va fazioù, rak c'hoant o deus da gaout va buhez. 
PSA.56.8	Harpañ a reont war an direizhder evit en em salviñ. O Doue, taol d'an traoñ ar pobloù en da fulor! 
PSA.56.9	Niveriñ a rez va dont ha va mont, dastum va daeroù en da lestr; ha n'emaint ket skrivet en da levr? 
PSA.56.10	En deiz ma krian, va enebourien a vo bountet a-dreñv, gouzout a ran emañ Doue evidon. 
PSA.56.11	E Doue e veulin e gomz, en 
PSA.56.12	En em fiziet em eus e Doue, ne'm eus aon rak netra. Petra a raio an dud din? 
PSA.56.13	O Doue! Peurober a ran ar gouestloù am eus graet dit, ha trugarekadennoù a ginnigin dit. 
PSA.56.14	Rak dieubet ec'h eus va ene eus ar marv, ha va zreid eus ar gouezhadenn, evit ma kerzhin dirak Doue e sklêrijenn ar re vev.
PSA.57.1	D'ar mestr-kaner; "Miktam" 
PSA.57.2	Az pez truez, o Doue, az pez truez ouzhin! Rak va ene en em denn war-zu ennout. Tec'hout a ran dindan skeud da eskell, betek ma vo ar glac'haroù tremenet. 
PSA.57.3	Krial a ran d'an Doue uhel-meurbet, da Zoue a oberi em c'heñver. 
PSA.57.4	Degas a raio eus an neñv hag am saveteo, lakaat a raio mezhek an hini a red war va lerc'h. 
PSA.57.5	Va ene a zo e-touez al leoned, chom a ran e-touez tud o c'hwezhañ flammoù, tud a zo o dent goafioù ha biroù, hag a zo o zeod ur c'hleze lemm. 
PSA.57.6	O Doue, en em sav war an neñvoù! Ra vo da c'hloar war an douar holl. 
PSA.57.7	Stegnet o doa ur pech da'm fazioù, va ene a vrañselle, toullet o doa ur poull dirazon, kouezhet int ennañ. 
PSA.57.8	Start eo va c'halon, o Doue! Start eo va c'halon. Kanañ ha meuliñ a rin. 
PSA.57.9	Dihun, va ene! Dihunit, va lud ha va zelenn! Me a zihuno ar gouloù-deiz. 
PSA.57.10	Aotrou, da veuliñ a rin e-touez ar pobloù, da ganañ a rin e-touez ar broadoù, 
PSA.57.11	rak da drugarez a dizh betek an neñvoù, ha da wirionez betek ar c'hoabr. 
PSA.57.12	O Doue! En em sav war an neñvoù. Ra vo da c'hloar war an douar holl.
PSA.58.1	D'ar mestr-kaner; "Miktam" 
PSA.58.2	Ha komz a rit e gwirionez hervez ar reizhder? Mibien an dud, ha barn a rit gant eeunder? 
PSA.58.3	Pell ac'hane! En ho kalonoù e oberit fallagriezhoù, war an douar taerder ho taouarn a lakait da bouezañ. 
PSA.58.4	Ar re fall a zo direizhet adalek bronn o mamm, an dud gaouiat a zo en em gollet adalek ma'z int bet ganet. 
PSA.58.5	Bez' o deus ur binim heñvel ouzh binim an naer, an naer-wiber a serr e zivskouarn, 
PSA.58.6	na selaou ket mouezh an achantourien, mouezh ar strobineller ampartañ. 
PSA.58.7	O Doue! Torr o dent en o genoù, 
PSA.58.8	Ra redint evel an dour ha ma en em gollint. Pa stegnint o gwareg, ma torro o biroù. 
PSA.58.9	Ra vint evel ar velc'hwedenn a ya kuit hag a deuz, hep gwelout an heol, evel kollad ur wreg. 
PSA.58.10	A-raok ma o devo santet ho chaodouronoù an tan drein, glas pe danet, an avel o c'haso kuit. 
PSA.58.11	An den reizh en em laouenaio pa en devo gwelet ar veñjañs, gwalc'hiñ a raio e dreid e gwad an hini drouk. 
PSA.58.12	Hag e vo lavaret: Ya bez' ez eus un Doue evit an den reizh, ya bez' ez eus un Doue oc'h ober reizhder war an douar.
PSA.59.1	D'ar mestr-kaner; "Miktam" 
PSA.59.2	Va Doue, dieub ac'hanon eus va enebourien, diwall ac'hanon eus ar re en em sav em enep. 
PSA.59.3	Dieub ac'hanon eus ar vicherourien a zireizhder, savete ac'hanon eus an dud wadsec'hedik. 
PSA.59.4	Rak setu, emaint war-c'hed evit lemel va buhez diganin. Tud galloudek en em sav em enep, hep ma vefe dismegañs ennon, na drougiezh, o 
PSA.59.5	Hep ma vefe fallentez ennon, e redont hag en em gempennont. Dihun da zont da'm sikour ha sell. 
PSA.59.6	Te eta, 
PSA.59.7	Distreiñ a reont d'an abardaez, en ur yudal evel chas hag o redek kêr. 
PSA.59.8	Setu e c'hwezhont kunujennoù eus o genoù, klezeier a zo war o muzelloù, rak e lavaront: Piv a glev? 
PSA.59.9	Met te, 
PSA.59.10	Abalamour d'o nerzh, ouzhit-te eo e sellan, rak Doue eo va repu uhel. 
PSA.59.11	Va Doue, en e vadelezh, am diaraogo. Doue a lakaio ac'hanon da welout gant levenez va enebourien. 
PSA.59.12	Na lazh ket anezho, gant aon na ankounac’hafe va fobl kement-se. Kemmesk anezho dre da c'halloud ha stlap anezho d'an traoñ, o 
PSA.59.13	Pep komz eus o muzelloù a zo ur pec'hed eus o genoù. Ra vint eta kemeret en o ourgouilh, abalamour d'an droukpedennoù ha d'ar gevier a lavaront. 
PSA.59.14	Kuzum anezho gant fulor, kuzum anezho ha ra na vint ken. Ra vo sklaer e ren Doue war Jakob betek pennoù ar bed. 
PSA.59.15	Ra zistroint d'an abardaez, en ur yudal evel chas hag o redek kêr. 
PSA.59.16	Ra ez aint aze hag amañ o klask debriñ, ha ma tremenint an noz hep bezañ leuniet. 
PSA.59.17	Met me a gano da nerzh, adalek ar beure e veulin da vadelezh, rak out bet va repu uhel ha va bodenn e deiz an dristidigezh. 
PSA.59.18	Te, va nerh, me az meulo. Rak Doue eo va repu uhel, an Doue am laka da welout e vadelezh.
PSA.60.1	D'ar mestr-kaner; war "Shushan-Edud" 
PSA.60.2	Pa reas brezel ouzh Siriz ar Mezopotamia hag ouzh Siriz Zoba, ha ma teuas Joab ha ma trec'has daouzek mil Edomad e traonienn an Holen. 
PSA.60.3	O Doue! Hon taolet ec'h eus kuit, hor stlabezet ec'h eus, droug a zo aet ennout; adsav ac'hanomp!
PSA.60.4	Lakaet ec'h eus an douar da grenañ hag ec'h eus e ziframmet. Aoz e doulloù rak hejet eo bet. 
PSA.60.5	Diskouezet ec'h eus da'z pobl traoù kalet. Roet ec'h eus deomp da evañ ur gwin mezvus. 
PSA.60.6	Met roet ec'h eus d'ar re a zouj ac'hanout ur banniel, evit tec'hout eus ar gwareg. 
PSA.60.7	Abalamour da'z re garet-mat da vezañ dieubet, savete ac'hanomp gant da du dehou hag hon selaou! 
PSA.60.8	Doue en deus komzet en e santual, me en em laouenaio. Lodennañ a rin Sichem, muzuliañ a rin traonienn Sukkod, 
PSA.60.9	Galaad a zo din, din eo Manase, Efraim eo nerzh va fenn, Juda eo va lezenner, 
PSA.60.10	Moab eo ar gibell en em walc'han enni, teurel a ran va botez war Edom. Douar ar Filistined, laosk kriadennoù em enor! 
PSA.60.11	Piv am blenio etrezek ar gêr greñv? Piv am c'haso betek Edom? 
PSA.60.12	Ha n'eo ket te, o Doue, hag ac'h eus hon taolet kuit, te ha ne d-ae ken er-maez, o Doue, gant hon armeoù? 
PSA.60.13	Ro deomp sikour evit tec'hout diouzh an dristidigezh, rak sikour an den n'eo nemet mogedenn. 
PSA.60.14	E Doue e vrezelimp gant nerzh, hag eñ eo a vac'ho hon enebourien.
PSA.61.1	D'ar mestr-kaner; gant ar binvioù-kerdin; eus David.
PSA.61.2	O Doue! Selaou va c'hriadenn, bez evezhius ouzh va fedenn! 
PSA.61.3	Eus penn an douar e krian dit pa wana va c'halon. Degas ac'hanon war ar roc'h-se, hag a zo re uhel evidon. 
PSA.61.4	Rak bet out va repu, va zour kreñv dirak an enebour. 
PSA.61.5	Chom a rin en da deltenn da viken. En em dennañ a rin dindan skeud da eskell. 
PSA.61.6	Rak te ac'h eus, o Doue, selaouet va gouestloù, roet ec'h eus din hêrezh ar re a zouj da anv. 
PSA.61.7	Ro c'hoazh deizioù war zeizioù ar roue, ha ma vo e vloavezhioù a oad da oad! 
PSA.61.8	Ra en em azezo da viken dirak Doue! Ro dezhañ da vezañ miret gant da vadelezh ha da lealded. 
PSA.61.9	Neuze e kanin da anv da viken, hag e peurc'hrin va gouestloù bemdez.
PSA.62.1	D'ar mestr-kaner; hervez "Jedutun"; salm David.
PSA.62.2	Va ene en em harp war Doue hepken, anezhañ eo e teu va silvidigezh. 
PSA.62.3	Eñ hepken eo va roc'h, va dieubidigezh, va repu uhel. Ne vin ket kalz brañsellet. 
PSA.62.4	Betek pegoulz en em daolot war un den, evit e ziskar holl asambles, evel ur voger gosteziet, evel ur c'hleuz brañsellet? 
PSA.62.5	Ne reont nemet irienniñ evit e lakaat da gouezhañ eus e uhelenn. En em blijout a reont er gaou. Gant o genoù e vennigont, met gant o c'halon e villigont. 
PSA.62.6	Va ene, fizi war Doue hepken, rak va esperañs a zo ennañ. 
PSA.62.7	Eñ hepken eo va roc'h, va dieubidigezh, va repu uhel. Ne vin ket brañsellet. 
PSA.62.8	E Doue emañ va silvidigezh ha va gloar. Va roc'h nerzhus, va skoazell a zo e Doue. 
PSA.62.9	Pobloù, en em fiziit ennañ e pep amzer, digorit ho kalonoù dirazañ. Doue eo hor repu. 
PSA.62.10	Ar re vihan n'int nemet netra, ar re vras n'int nemet gaou. Lakaet er valañs, e vefent holl asambles skañvoc'h eget an netra zoken. 
PSA.62.11	N'en em fiziit ket er mac'homerezh, ha na vezit ket touellet gant al laeroñsi. Mar kresk ar binvidigezh, na lakait ket enni ho kalon. 
PSA.62.12	Doue en deus komzet ur wech, ha me am eus e glevet div wech: abalamour an nerzh a zo da Zoue. 
PSA.62.13	Dit-te ivez, Aotrou, an drugarez! Ya, te a roio da bep hini hervez e oberennoù.
PSA.63.1	Salm David, pa oa e distro Juda.
PSA.63.2	O Doue! Te eo va Doue, da glask a ran adalek ar beure, ve ene en deus sec'hed ac'hanout, va c'hig a hirvoud davedout en douar kras-mañ, disec'het hag hep dour, 
PSA.63.3	evit gwelout da nerzh ha da c'hloar, evel ma em eus da welet e-barzh ar santual. 
PSA.63.4	Rak da vadelezh a zo gwelloc'h eget ar vuhez, va muzelloù a gano da veuleudi. 
PSA.63.5	Evel-se e vennigin ac'hanout va buhez pad, sevel a rin va daouarn en da anv. 
PSA.63.6	Va ene en deus e walc'h a vel hag a zruzoni, va genoù a veul ac'hanout gant kriadennoù a levenez. 
PSA.63.7	Pa soñjan ennout war va gwele, ec'h eñvoran warnout e-pad beilhadennoù an noz. 
PSA.63.8	Rak te eo va sikour. Dre-se en em laouenain dindan skeud da eskell. 
PSA.63.9	Va ene a zo en em staget ouzhit evit da heuliañ, ha da zorn dehou am dalc'h. 
PSA.63.10	Met ar re a glask va buhez evit he distrujañ, a ziskenno e donderioù an douar. 
PSA.63.11	Roet e vint da droc'h ar c'hleze, ur preizh e vint d'al lern. 
PSA.63.12	Met ar roue en em laouenaio e Doue, ha piv bennak a douo drezañ en devo gloar. Rak genoù ar re a gomz e gaou a vo serret.
PSA.64.1	D'ar mestr-kaner; salm David.
PSA.64.2	O Doue! Selaou va mouezh pa gomzan, diwall va buhez diouzh an enebour am spouron. 
PSA.64.3	Gwarez ac'hanon diouzh irienn ar re zrouk, diouzh tousmac'h ar vicherourien a zireizhder, 
PSA.64.4	a lemm o zeod evel ur c'hleze, a gempenn o c'homz c'hwerv evel ur bir, 
PSA.64.5	evit tennañ dre guzh war an den didamall. Tennañ a reont a daol-trumm a-enep dezhañ, ha n'o deus ket aon. 
PSA.64.6	Startaat a reont en ur c'hoant fall. Ne gomzont nemet eus kuzhat stignoù, hag e lavaront: Piv en gwelo? 
PSA.64.7	Ijinañ a reont faosoni: Setu, ni a zo prest, ar raktres a zo kaset da benn. Ya, kreizon an den hag e galon a zo un donder. 
PSA.64.8	Met Doue a daol outo ur bir. A daol-trumm ez int skoet. 
PSA.64.9	Kouezhañ a reont dre o zeodoù o-unan. Ar re holl a wel anezho a hej o fenn. 
PSA.64.10	An dud a zo holl leuniet a zoujañs, disklêriañ a reont oberennoù Doue, hag ec'h eveshaont ouzh ar pezh en deus graet. 
PSA.64.11	An den reizh en em laouenaio en 
PSA.65.1	D'ar mestr-kaner; salm David; kanaouenn.
PSA.65.2	O Doue! Ar veuleudi a c'hortoz ac'hanout e Sion, eno e vo peurc'hraet ar gouestloù graet dit. 
PSA.65.3	O te hag a glev ar bedenn! Pep krouadur a zeuio betek ennout. 
PSA.65.4	An direizhder en doa gounezet warnon, met te a bardono hon disentidigezh. 
PSA.65.5	Eürus an hini a zibabez hag a lakaez da chom en da leurioù! Leuniet e vimp eus madoù da di, eus santelezh da balez. 
PSA.65.6	Respont a ri deomp dre vurzhudoù, hervez da reizhder, o Doue hor silvidigezh, esperañs pennoù pellañ an douar hag ar mor! 
PSA.65.7	Derc'hel a ra start ar menezioù dre e nerzh, gourizet eo a c'halloud. 
PSA.65.8	Sioulaat a ra trouz ar morioù, trouz o c'hoummoù ha ragach ar pobloù. 
PSA.65.9	Hag ar re a chom e pennoù an douar a zouj dirak da vurzhudoù. Lakaat a rez da ganañ gant levenez ar sav-heol hag ar c'huzh-heol. 
PSA.65.10	Gweladenniñ a rez an douar, e zourañ a rez, e binvidikaat gant fonnusted. Gwazhioù Doue a zo leun gant dour, kempenn a rez o gwinizh, goude ma ec'h eus evel-se kempennet an douar. 
PSA.65.11	Dourañ a rez e irvi, plaenaat a rez e vouded, e wakaat a rez gant glav fin, bennigañ a rez e ziwan. 
PSA.65.12	Kuruniñ a rez ar bloaz gant da vadoù, ha rodoù da garr a laosk ar fonnusted. 
PSA.65.13	He skuilhañ a reont war beurvanoù an distro, hag an torgennoù a zo gwisket a levenez. 
PSA.65.14	Ar maezioù a zo goloet a dropelloù, hag an traoniennoù a zo leun gant gwinizh. Tridal a reont a gement-se hag e kanont.
PSA.66.1	Kanaouenn; salm; d'ar mestr-kaner.
PSA.66.1	Laoskit kriadennoù a levenez da Zoue, c'hwi holl dud an douar! 
PSA.66.2	Kanit da c'hloar e anv, meulit anezhañ ha roit dezhañ gloar. 
PSA.66.3	Lavarit da Zoue: Pegen estlammus eo da oberennoù! Abalamour da vraster da nerzh, da enebourien a zeuio da blegañ dirazout. 
PSA.66.4	An douar holl en em stouo dirazout, kanañ a raio da'z enor, kanañ a raio da'z anv. 
PSA.66.5	Deuit ha gwelit oberennoù Doue. Estlammus eo er pezh a ra e-keñver mibien an dud. 
PSA.66.6	Cheñchet en deus ar mor e douar sec'h. Treuzet hon eus ar stêr war droad. Eno omp en em laouenaet ennañ. 
PSA.66.7	Ren a ra da viken dre e c'halloud, e zaoulagad a evesha ouzh ar broadoù, evit n'en em savo ket ar re zisuj. 
PSA.66.8	Pobloù, bennigit hon Doue, ra gano ho mouezh e veuleudi! 
PSA.66.9	Miret en deus ar vuhez d'hon ene, ha n'en deus ket lezet hon treid da gouezhañ. 
PSA.66.10	Rak hon amprouet ec'h eus, o Doue! Lakaet ec'h eus ac'hanomp da dremen dre an teuzlestr evel an arc'hant. 
PSA.66.11	Hon degaset ec'h eus er roued. Lakaet ec'h eus war hon divgroazell ur bec'h pounner. 
PSA.66.12	Lakaet ec'h eus tud da bignat war hor pennoù, aet omp en tan hag en dour, met lakaet ec'h eus ac'hanomp er frankiz hag er fonnusted. 
PSA.66.13	Mont a rin en da di gant loskaberzhoù, hag e peurc'hrin va gouestloù, 
PSA.66.14	o deus lavaret va muzelloù, hag en deus disklêriet va genoù en dristidigezh. 
PSA.66.15	Kinnig a rin dit deñved lart evel loskaberzhoù, gant meot mogedus war an aoter. Aberzhiñ a rin ejened gant bouc'hed. 
PSA.66.16	C'hwi holl hag a zouj Doue, deuit, selaouit, hag e tisklêrin ar pezh en deus graet da'm ene. 
PSA.66.17	Me am eus e aspedet eus va genoù. Evel-se va zeod ivez en meulo. 
PSA.66.18	Mar em bije soñjet ur fallentez bennak em c'halon, an Aotrou n'en dije ket va selaouet. 
PSA.66.19	Met a-dra-sur Doue en deus va selaouet, roet en deus ar skouarn da vouezh va fedenn. 
PSA.66.20	Benniget ra vo Doue, n'en deus ket taolet kuit va fedenn, na tennet e vadelezh diganin.
PSA.67.1	D'ar mestr-kaner; salm; kanaouenn; gant binvioù-kerdin.
PSA.67.2	Ra en devo Doue truez ouzhimp ha ma hor bennigo, ma raio lugerniñ e zremm warnomp, 
PSA.67.3	ma vo anavezet da hent war an douar, ha da silvidigezh e-touez an holl vroadoù. 
PSA.67.4	Ar pobloù az meulo, o Doue! An holl bobloù a veulo ac'hanout. 
PSA.67.5	Ar broadoù en em laouenaio hag a gano gant levenez, rak barn a rez ar pobloù gant eeunder, hag e reni ar broadoù war an douar. 
PSA.67.6	Ar pobloù az meulo, o Doue! An holl bobloù a veulo ac'hanout. 
PSA.67.7	An douar en deus roet e frouezh; Doue, hon Doue, hor bennigo. 
PSA.67.8	Doue hor bennigo, hag holl bennoù an douar a zoujo anezhañ.
PSA.68.1	Salm; kanaouenn David; d'ar mestr-kaner.
PSA.68.2	Ra en em savo Doue hag e enebourien a vo stlabezet, ar re a gasa anezhañ a dec'ho kuit azirazañ. 
PSA.68.3	O stlabezañ a ri evel ma en em stlabez ar moged, evel ma teuz koar en tan. Evel-se ez aio da get ar re fall dirak Doue. 
PSA.68.4	Met ar re reizh en em laouenaio, trec'hiñ a raint dirak Doue, hag e tridint gant levenez. 
PSA.68.5	Kanit da Zoue, meulit e anv, kempennit hent an hini a zeu er plaenennoù! An 
PSA.68.6	Tad ar vinored ha difenner an intañvezed, Doue eo en e chomlec'h santel. 
PSA.68.7	Doue a ro un tiegezh d'ar re a oa o-unan; dieubiñ a ra ar re zalc'het hag o laka er frankiz; met ar re disent a chom el lec'hioù sec'h. 
PSA.68.8	O Doue, pa'z out aet a-raok da bobl, pa ec'h eus kerzhet el lec'h distro, 
PSA.68.9	an douar a grenas, an neñvoù zoken a zeuas da vezañ dour dirak Doue, ar Sinai ivez a grenas dirak Doue, Doue Israel. 
PSA.68.10	Skuilhet ec'h eus ur glav madoberus, o Doue, rentet ec'h eus nerzh da'z hêrezh skuizhet. 
PSA.68.11	Da dropell a chomas war an douar-se, kempennet gant da vadelezh, o Doue, evit ar re c'hlac'haret. 
PSA.68.12	An Aotrou a ro da glevout e c'her, kannadezed ar c'heloù mat a zo un armead vras. 
PSA.68.13	Rouaned an armeoù a dec'h. Tec'hout a reont, hag an hini a chom er gêr a ra lodennoù gant an diwisk. 
PSA.68.14	Daoust ma chomit gourvezet e-kreiz ar parkeier, e tegemerit eskell arc'hantek ar goulm hag he fluñv melen-aour. 
PSA.68.15	Pa stlabezas an Holl-C'halloudeg ar rouaned, an douar a zeuas da vezañ gwenn evel erc'h ar Salmon. 
PSA.68.16	Menez Doue, menez Basan, menez gant leinoù niverus, menez Basan, 
PSA.68.17	perak en em savit, menezioù gant leinoù niverus, a-enep ar menez en deus dibabet Doue evit e chomlec'h? An 
PSA.68.18	Kirri Doue en em niver dre ugent mil, dre vilieroù azdoublet. Emañ an 
PSA.68.19	Pignet out d'an nec'h, kaset ec'h eus sklavourien, degemeret ec'h eus donezonoù e-touez an dud, evit kaout da chomlec'h zoken e ti ar re disent, o 
PSA.68.20	Benniget ra vo an 
PSA.68.21	Doue a zo evidomp an Doue a frankizoù. An 
PSA.68.22	A-dra-sur Doue a flastro penn e enebourien, klopenn blevek eus hini a gerzh en e dorfedoù. 
PSA.68.23	An Aotrou en deus lavaret: O degas a rin eus Basan, o degas a rin eus donderioù ar mor, 
PSA.68.24	evit ma soubi da droad er gwad ha m'en devo teod da chas e lodenn eus an enebourien. 
PSA.68.25	Gwelet eo bet da gerzh, o Doue, kerzh va Doue, va Roue, er santual. 
PSA.68.26	Ar ganerien a yae a-raok, ha war o lerc'h an delennourien, e-kreiz ar merc'hed yaouank a skoe war an taboulinig. 
PSA.68.27	Bennigit Doue er bodadennoù, bennigit an Aotrou, c'hwi diskennidi Israel! 
PSA.68.28	Eno emañ Benjamin, ar bihanañ hag ar rener, priñsed Juda hag o bandenn, priñsed Zabulon, priñsed Neftali. 
PSA.68.29	Da Zoue en deus gourc'hemennet ma vi galloudek. Starta, o Doue, ar pezh ac'h eus graet evidomp! 
PSA.68.30	E-barzh da dempl, e Jeruzalem, ar rouaned a zegaso profoù dit. 
PSA.68.31	Gourdrouz loen ar raoskl, bandenn an tirvi gant leueoù ar pobloù, ar re a zo gwisket a laonennoù arc'hant. Stlabezañ a ra ar pobloù en em blij er brezelioù. 
PSA.68.32	Ar re vras a zeuio eus an Ejipt. Kush a hasto astenn he daouarn etrezek Doue. 
PSA.68.33	Rouantelezhioù an douar, kanit da Zoue! Salmit d'an Aotrou, 
PSA.68.34	d'an Hini a ya war raok douget war neñvoù an neñvoù, an neñvoù peurbadus! Setu ma sav e vouezh, e vouezh galloudus. 
PSA.68.35	Roit an nerzh da Zoue! E veurded a zo war Israel, e nerzh a zo er c'hoabrennoù. 
PSA.68.36	Eus da santualioù, o Doue, en em ziskouezez spouronus. Eñ eo, Doue Israel, an hini a ro nerzh ha galloud d'ar bobl. Benniget ra vo Doue!
PSA.69.1	D'ar mestr-kaner; salm David; war "Shoshannim" 
PSA.69.2	Savete ac'hanon, o Doue, rak an doureier o deus tapet va buhez. 
PSA.69.3	Sankañ a ran en ur fankigell don, e-lec'h ne c'hellan kavout harp ebet. Aet on e donder an doureier hag an tonnoù o deus va goloet. 
PSA.69.4	Skuizh on o krial, va gouzoug a zo disec'het, va daoulagad en em guzum o c'hortoz va Doue. 
PSA.69.5	Ar re a gasa ac'hanon hep abeg a zo niverusoc'h eget blev va fenn. Ar re am harz hag a zo va enebourien hep abeg en em greñva. Ret eo din neuze rentañ ar pezh ne'm eus ket kemeret. 
PSA.69.6	O Doue! Anavezout a rez va follentez, va faotoù n'int ket kuzhet ouzhit. 
PSA.69.7	Ra ne vo ket mezhek ar re a esper ennout abalamour din, Aotrou, 
PSA.69.8	Rak evidout eo e tougan an dismegañs, hag he deus goloet ar vezh va dremm. 
PSA.69.9	Deuet on da vezañ un diavaeziad evit va breudeur, un den dianavez evit mibien va mamm. 
PSA.69.10	Rak ar gred evit da di en deus va devet, ha dismegañsoù ar re a zismegañs ac'hanout a zo kouezhet warnon. 
PSA.69.11	Gouelet em eus en ur yunañ, ha kement-se zoken a zo bet un dismegañs din. 
PSA.69.12	Kemeret em eus ivez ar sac'h evit gwiskamant, met bet on an abeg d'o goapaerezhioù. 
PSA.69.13	Ar re a zo azezet ouzh an nor a gomz diwar va fenn. An everien voeson a ra ac'hanon an abeg d'o sonioù. 
PSA.69.14	Evidon-me, va fedenn a ya dit, o 
PSA.69.15	Tenn ac'hanon eus ar fankigell, ha ma ne sankin ket enni. Ra vin dieubet eus va enebourien hag eus an doureier don! 
PSA.69.16	Ra ne vin ket goloet gant red an doureier; ra ne vin ket lonket gant an islonk; ra ne serro ket ar poull e c'henoù warnon! 
PSA.69.17	, respont din, rak da vadelezh a zo divent. Hervez ar braster eus da druez, en em dro etrezek ennon! 
PSA.69.18	Na guzh ket da zremm diouzh da servijer, rak en dristidigezh on; hast, respont din! 
PSA.69.19	Tosta ouzh va ene ha daspren anezhañ; abalamour da'm enebourien, dieub ac'hanon! 
PSA.69.20	Te a anavez va dismegañs, va mezh, va izelder. Va holl enebourien a zo dirak da zaoulagad. 
PSA.69.21	An dismegañs he deus rannet va c'halon. Gortozet em eus truez met en aner, frealzerien met n'em eus ket kavet. 
PSA.69.22	Lakaat a reont bestl em boued, hag e roont din da evañ gwinegr em sec'hed. 
PSA.69.23	Ra zeuio da vezañ o zaol ur pech dirazo, hag ur roued en o surentez! 
PSA.69.24	Ra deñvalaio o daoulagad evit na welint ket, ha laka o lounezhi da grenañ dalc'hmat! 
PSA.69.25	Skuilh warno da fulor, ha ra zeuio tan da gounnar d'o zapout! 
PSA.69.26	Ra vo o chomlec'h distro, ha ra ne chomo den dindan o zeltennoù! 
PSA.69.27	Rak heskinañ a reont an hini ac'h eus skoet, hag e tisklêriont glac'har ar re ac'h eus gouliet. 
PSA.69.28	Laka direizhder d'o direizhderioù, ha ra n'o devo lod ebet en da reizhder. 
PSA.69.29	Ra vint lamet eus al levr a vuhez, ha ra ne vint ket enskrivet gant ar re reizh. 
PSA.69.30	Evidon-me, glac'haret on, hag er boan. Da zieubidigezh, o Doue, am laka en ur repu uhel! 
PSA.69.31	Meuliñ a rin anv Doue dre ganaouennoù, e uhelaat a rin dre veuleudioù. 
PSA.69.32	Kement-se a blijo gwelloc'h d'an 
PSA.69.33	Ar re izel en gwelo hag en em laouenaio, ho kalon a vevo a-nevez, c'hwi hag a glask Doue. 
PSA.69.34	Rak an 
PSA.69.35	Ra veulo anezhañ an neñvoù hag an douar, ar morioù ha kement a fiñv enno! 
PSA.69.36	Rak Doue a saveteo Sion hag a savo kêrioù Juda. Chom a reor enno, o ferc'hennañ a reor. 
PSA.69.37	Gouenn e servijerien he devo anezho da hêrezh, ar re a gar e anv o devo o chomlec'h enno.
PSA.70.1	D'ar mestr-kaner; salm David; da vezañ un eñvor.
PSA.70.2	O Doue, hast va dieubiñ! 
PSA.70.3	Ra vo mezhek ha ra ruzio ar re a glask diskar va buhez. Ra ez aio war-dreñv ha ra vo mezhek ar re a fell dezho va c'holl! 
PSA.70.4	Ra ez aio war-dreñv abalamour d'o mezh, ar re a lavar: A! A! 
PSA.70.5	Ra drido ha ra en em laouenaio ennout ar re holl a glask ac'hanout. Ra lavaro hep paouez ar re a gar da silvidigezh: Kanmeulet ra vo Doue! 
PSA.70.6	Me a zo paour hag ezhommek. Te eo va sikourer ha va dieuber. 
PSA.71.2	Dieub ac'hanon dre da reizhder ha va laka da achap! Stou da skouarn war-zu ennon ha savete ac'hanon! 
PSA.71.3	Bez evidon ur roc'h a vodenn, e-lec’h ma c'hellin atav en em denn. Urzhiet ec'h eus ma vefen salvet, rak te eo va roc'h ha va c'hreñvlec'h. 
PSA.71.4	Va Doue, dieub ac'hanon eus dorn an den fall, eus dorn an den drouk hag ar gwasker. 
PSA.71.5	Rak te eo va esperañs, Aotrou 
PSA.71.6	En em harpet on warnout adalek va ganedigezh. Te eo an hini am zennas eus kof va mamm, te eo va meuleudi e pep amzer. 
PSA.71.7	Bet on evel ur burzhud dirak daoulagad kalz, met te eo va bodenn greñv. 
PSA.71.8	Ra vo va genoù leuniet gant da veuleudi ha da c'hloar bemdez! 
PSA.71.9	Na'm zaol ket kuit en amzer ar gozhni, pa'z a va nerzh kuit, na'm dilez ket, 
PSA.71.10	rak va enebourien a gomz ac'hanon, ar re a spi va ene en em guzuilh asambles, 
PSA.71.11	o lavarout: Doue en deus e zilezet; redit war e lerc'h ha pakit anezhañ, rak n'eus den d'e zieubiñ. 
PSA.71.12	O Doue, na bella ket diouzhin! Va Doue, hast dont da'm sikour! 
PSA.71.13	Ra vo enebourien va ene goloet a zismegañs hag a vezh. Ra vo mezhek ar re a fell dezho va c'holl, ha ra varvint. 
PSA.71.14	Met me a espero atav, hag e veulin ac'hanout muioc'h-muiañ. 
PSA.71.15	Va genoù a embanno bemdez da reizhder ha da zieubidigezhioù, rak n'anavezan ket an niver anezho. 
PSA.71.16	Mont a rin en ur veuliñ da oberennoù bras Aotrou 
PSA.71.17	O Doue! Va c'helennet ec'h eus adalek va yaouankiz, ha betek vremañ em eus embannet da vurzhudoù. 
PSA.71.18	Zoken betek ar gozhni, betek ar gozhni wenn, o Doue, na'm dilez ket, ken em bo embannet nerzh da vrec'h d'ar rummad-mañ, da c'halloud d'ar re holl a vo ganet, 
PSA.71.19	ha da reizhder savet uhel, o Doue! Ober a rez traoù bras, o Doue, piv a zo heñvel ouzhit? 
PSA.71.20	Va lakaet ec'h eus da welout meur a dristidigezh ha meur a boan. Te a zistroio da reiñ din ar vuhez, va lakaat a ri da bignat er-maez eus donderioù an douar, 
PSA.71.21	kreskiñ a ri va braster, hag e frealzi ac'hanon adarre. 
PSA.71.22	Ha me a veulo ac'hanout war ar benveg, al lud, evit da fealded, o va Doue! Kanañ a rin evidout war an delenn, o Sant Israel! 
PSA.71.23	Va muzelloù a gano gant levenez pa veulin ac'hanout, hag ivez va ene ac'h eus dasprenet. 
PSA.71.24	Va zeod a adlavaro da reizhder bemdez, rak ar re a glask va gwalleur a vo mezhek hag a ruzio.
PSA.72.1	Eus Salomon.
PSA.72.1	O Doue, ro da varnedigezhioù d'ar roue, ha da reizhder da vab ar roue! 
PSA.72.2	Ra varno da bobl gant reizhder ha da ezhommeien gant eeunder. 
PSA.72.3	Ar menezioù hag an torgennoù a roio ar berzh d'ar bobl, dre an ober eus da reizhder. 
PSA.72.4	Reiñ a raio o goulenn d'an ezhommeien eus ar bobl, saveteiñ a raio bugale ar paour, hag e flastro ar gwasker. 
PSA.72.5	Da zoujañ a reor e-keit ha ma pado an heol hag al loar, en holl rummadoù. 
PSA.72.6	Bez' e vo evel ar glav o kouezhañ war an azfoenn, evel ur barr-glav o tourañ an douar. 
PSA.72.7	En e zeizioù e vleunio an den reizh, e vo ur fonnusted a beoc'h, betek ma ne vo ken al loar. 
PSA.72.8	Ren a raio eus ur mor d'egile, hag adalek ar stêr betek pennoù an douar. 
PSA.72.9	Tud al lec'h distro en em blego dirazañ, e enebourien a lipo ar poultr. 
PSA.72.10	Rouaned Tarsiz ha re an inizi a ginnigo dezhañ donezonoù. Rouaned Seba ha re Saba a zegaso dezhañ profoù. 
PSA.72.11	An holl rouaned en em stouo dirazañ, an holl bobloù a servijo anezhañ. 
PSA.72.12	Rak dieubiñ a raio ar paour o c'harmiñ hag an ezhommeg dilezet. 
PSA.72.13	Truez en devo ouzh an hini gwalleürus hag eus ar paour, saveteiñ a raio eneoù ar beorien. 
PSA.72.14	Dasprenañ a raio o ene eus ar waskerezh hag eus an taerder, hag o gwad a vo prizius dirak e zaoulagad. 
PSA.72.15	Bevañ a raio hag e vo roet dezhañ aour Seba. Hep paouez e vo pedet evitañ ha bemdez e vo benniget. 
PSA.72.16	Ar gwinizh a fonno er vro, war grec'h a menezioù. E dañvouezennoù a drouzo evel el Liban. Ar bobl a vleunio er c'hêrioù evel geot an douar. 
PSA.72.17	E anv a chomo da viken. E anv a vo embannet e-keit ha ma lugerno an heol. Dre e anv e vior benniget, hag e vo galvet eürus gant an holl vroadoù. 
PSA.72.18	Benniget ra vo an 
PSA.72.19	Benniget ra vo da viken e anv glorius, ma vo an douar holl leuniet gant e c'hloar! Amen! Amen! 
PSA.72.20	Echu eo pedennoù David, mab Jese.
PSA.73.1	Salm Azaf.
PSA.73.1	Ya, Doue a zo mat evit Israel, evit ar re o deus ar galon glan. 
PSA.73.2	Evidon, war-bouez nebeud en deus manket din va zroad, ha war-bouez nebeud o deus strebotet va c'hammedoù, 
PSA.73.3	rak on bet avius ouzh ar re ziskiant, o welout berzh ar re zrouk. 
PSA.73.4	N'int ket nec'het betek o marv, o nerzh a zo en e leunder. 
PSA.73.5	Pa vez ar re varvus en poan, int ne vezont ket. N'int ket enkrezet evel an dud all. 
PSA.73.6	Setu perak al lorc'h a ra an dro dezho evel ur gelc'henn, hag an taerder a c'holo anezho evel ur gwiskamant. 
PSA.73.7	O daoulagad a zo c'hwezet gant al lard. Gwelout a reer c'hoantoù o c'halon. 
PSA.73.8	Goapaerien int hag e komzont gant drougiezh diwar-benn gwaskerezh. Komz a reont gant rogentez. 
PSA.73.9	Sevel a reont o genoù betek an neñv, hag o zeod a ya dre an douar. 
PSA.73.10	Dre-se e bobl a zistro daveto, pa vez roet dezho da evañ dour gant fonnusted. 
PSA.73.11	Hag e lavaront: Penaos e welfe Doue? Ha penaos en defe anaoudegezh an Uhel-Meurbet? 
PSA.73.12	Setu, ar re-se a zo drouk hag atav eürus, dastum a reont pinvidigezhioù. 
PSA.73.13	A-dra-sur en aner eo em eus naetaet va c'halon, hag em eus gwalc'het va daouarn en dinammded, 
PSA.73.14	rak skoet on bemdez, va c'hastiz a zistro bep mintin. 
PSA.73.15	Ma em bije lavaret: Me a gomzo evelto, setu e vijen disleal da ouenn da vibien. 
PSA.73.16	Neuze em eus prederiet evit kompren an traoù-se. Me am eus kavet din diaes kement-se, 
PSA.73.17	betek ma'z on aet e santual Doue, ha ma em eus taolet evezh ouzh diwezh an dud-se. 
PSA.73.18	Rak kas a rez anezho e lec'hioù risklus, ha lakaat a rez anezho da gouezhañ e poulloù. 
PSA.73.19	Setu, distrujet int a-daol-trumm, lamet ha kuzumet dre un termen buan. 
PSA.73.20	Evel un huñvre pa zihuner, evel-se, 
PSA.73.21	Pa c'hlac'hare evel-se va c'halon, pa en em chalen va-unan, 
PSA.73.22	neuze e oan diboell hag hep anaoudegezh; bez' e oan dirazout evel loened. 
PSA.73.23	Met me a vo atav ganit, va c'hemeret ec'h eus dre va dorn dehou, 
PSA.73.24	va ren a ri dre da guzul, ha neuze va degemeri en da c'hloar. 
PSA.73.25	Piv all am eus en neñv egedout? Ne gavan plijadur nemet ennout war an douar. 
PSA.73.26	Va c'hig ha va c'halon a zo dinerzh, met Doue eo roc'h va c'halon ha va lod da viken. 
PSA.73.27	Rak setu, ar re a bella diouzhit a varvo. Lemel a ri kuit ar re holl a zistroio diouzhit. 
PSA.73.28	Met evidon-me, tostaat ouzh Doue eo va mad. Lakaet em eus va repu en Aotrou, an 
PSA.74.1	"Maskil" 
PSA.74.1	Perak, o Doue, ec'h eus hon distaolet kuit da viken, perak e tivoged da gounnar a-enep an tropell eus da beuriñ? 
PSA.74.2	Az pez soñj eus da vodadenn ac'h eus prenet gwechall, ac'h eus dasprenet evit bezañ ur meuriad eus da hêrezh. Az pez soñj eus Menez Sion e-lec'h ma ec'h eus graet da chomlec'h. 
PSA.74.3	Kas da gammedoù etrezek an dismantroù-se peurbadus: an enebour en deus distrujet holl er santual. 
PSA.74.4	Da enebourien o deus yudet e-kreiz da leurioù; lakaet o deus evit banniel o bannieloù. 
PSA.74.5	En em ziskouez a reont evel tud o sevel bouc'hili e tevder ur c'hoadeg. 
PSA.74.6	Ha dija e trailhont an holl skultadurioù, gant bouc'hili ha morzholioù. 
PSA.74.7	Entanet o deus da santual, distaolet o deus d'an douar chomlec'h da anv hag e zisakret o deus. 
PSA.74.8	Lavaret o deus en o c'halon: O distrujomp holl! Devet o deus dre ar vro holl lec'hioù-emgav Doue. 
PSA.74.9	Ne welomp ken hor sinoù, n'eus ken a brofed, na den ganeomp hag a oufe betek pegoulz... 
PSA.74.10	betek pegoulz, o Doue, e tismegañso ar gwasker, hag e tisprizo hep paouez an enebour da anv? 
PSA.74.11	Perak e tennez da zorn ha da du dehou? Tenn anezhañ eus da vruched, ha distruj! 
PSA.74.12	Met Doue eo va Roue a bep amzer, eñ hag a oberi dieubidigezhioù e-kreiz an douar. 
PSA.74.13	Te eo a faoutas ar mor dre da c'halloud, hag a zrailhas pennoù an erevent war an doureier. 
PSA.74.14	Te eo a frikas pennoù al Leviatan, hag en roas da voued da bobl an distro. 
PSA.74.15	Te eo a lakaas mammennoù ha gwazhioù da strinkañ, hag a zisec'has stêrioù diheskus. 
PSA.74.16	Dit-te eo an deiz, dit-te ivez eo an noz. Te eo a c'hrouas ar sklêrijenn hag an heol. 
PSA.74.17	Te eo en deus lakaet holl harzoù an douar. An hañv hag ar goañv, te eo en deus o graet. 
PSA.74.18	Az pez soñj penaos an enebour a zismegañs, o 
PSA.74.19	Na lez ket gant al loened ene da durzhunell, n'ankouaez ket da viken tropell da ezhommeien. 
PSA.74.20	Sell ouzh da emglev, rak lec'hioù teñval an douar a zo leun gant toulloù a daerder. 
PSA.74.21	Ra ne zistro ket an ezhommeg mezhek, ra veulo ar reuzeudig hag ar paour da anv! 
PSA.74.22	Sav, o Doue, difenn da gaoz! Az pet soñj eus an dismegañs a zo graet bemdez gant an den diskiant. 
PSA.74.23	N'ankounac'ha ket kriadennoù da enebourien, an trouz bepred o kreskiñ eus ar re en em sav en da enep.
PSA.75.1	D'ar mestr-kaner; war "Al-Tashed" 
PSA.75.2	Ni az meulo, o Doue, ni az meulo, da anv a zo tost deomp. Disklêriañ a reer da vurzhudoù. 
PSA.75.3	En amzer merket ganin, e varnin gant eeunder. 
PSA.75.4	Emañ an douar hag e holl annezerien o krenañ, me am eus startaet e beulioù. 
PSA.75.5	Lavaret em eus d'ar re lorc'hus: Na fougeit ket! ha d'ar re zrouk: Na savit ket ho korn! 
PSA.75.6	Na savit ket ho korn d'an nec'h! Na reudit ket ho kouzoug evit komz gant rogoni! 
PSA.75.7	Rak n'eo ket eus ar sav-heol, nag eus ar c'huzh-heol, nag eus al lec'h distro e teu ar savidigezh, 
PSA.75.8	met Doue eo a varn. Izelaat a ra an eil hag e sav egile. 
PSA.75.9	Rak emañ e dorn an 
PSA.75.10	Ha me a zisklêrio an traoù-se da viken. Me a gano da Zoue Jakob. 
PSA.75.11	Terriñ a rin holl nerzhoù ar re zrouk, met nerzhoù an den reizh a vo savet.
PSA.76.1	D'ar mestr-kaner; salm Azaf; kanaouenn gant binvioù-kerdin.
PSA.76.2	Doue a zo anavezet e Juda, e anv a zo bras en Israel. 
PSA.76.3	E Salem emañ e deltenn, e Sion emañ e chomlec'h. 
PSA.76.4	Eno eo en deus brevet foeltr ar wareg, ar skoed, ar c'hleze hag an emgann. 
PSA.76.5	Te a zo glorius ha leun a splannder, muioc'h eget menezioù al laeron. 
PSA.76.6	Diwisket int bet, an dud a galon; bez' e oant o kousket, hag an holl dud nerzhus-se n'o deus ken kavet o daouarn. 
PSA.76.7	Da'z kourdrouz, Doue Jakob, kirri ha kezeg a zo bet skoet a vorgousk. 
PSA.76.8	Te a zo spouronus, piv a c'hell padout dirazout adalek ma en em ziskouez da gounnar? 
PSA.76.9	Pa embannez da varnedigezh eus an neñvoù, an douar a zo spouronet hag en em zalc'h sioul, 
PSA.76.10	pa en em savez, o Doue, evit barn, evit dieubiñ holl ezhommeien an douar. 
PSA.76.11	A-dra-sur, fulor an den a dro da'z meuleudi, pa wiskez da gounnar. 
PSA.76.12	Grit gouestloù, akuitit anezho d'an 
PSA.76.13	Diskar a ra lorc'hentez ar briñsed, spouronus eo evit rouaned an douar.
PSA.77.1	D'ar mestr-kaner; hervez "Jedutun"; salm Azaf.
PSA.77.2	Va mouezh a sav da Zoue hag e krian. Va mouezh a sav da Zoue hag e selaouo ac'hanon. 
PSA.77.3	E deiz va zristidigezh, em eus klasket an 
PSA.77.4	Soñj em boa eus Doue hag e huanaden. Prederiañ a raen ha va spered a oa dinerzh. 
PSA.77.5	Dalc'het ez poa va daoulagad digor er beilhadennoù. Trubuilhet e oan ha ne c'hellen ket komz. 
PSA.77.6	Soñjal a raen en deizioù a wechall, e bloavezhioù an amzer dremenet. 
PSA.77.7	Soñj am boa eus va hesoniezh noz, prederiañ a raen em c'halon, ha va spered a eveshae. 
PSA.77.8	An 
PSA.77.9	E vadelezh, ha paouezet he deus da viken? E c'her, hag echu eo betek an holl oadoù? 
PSA.77.10	Doue, hag ankounac'haet en deus kaout trugarez? Ha bez' en deus en e gounnar serret e druez? 
PSA.77.11	Lavaret em eus: Setu aze ar pezh a ra va foan: Tu dehou an Uhel-Meurbet a zo kemmet. 
PSA.77.12	Soñj am bo eus oberennoù an 
PSA.77.13	Prederiañ a rin war da holl oberennoù, hag ec'h eveshain ouzh da oberoù bras. 
PSA.77.14	O Doue, da hentoù a zo santel! Pehini eo an doue all a zo bras evel Doue? 
PSA.77.15	Te eo an Doue a ra burzhudoù. Roet ec'h eus da anavezout da nerzh e-touez ar pobloù. 
PSA.77.16	Gant da vrec'h ec'h eus dasprenet da bobl, mibien Jakob ha Jozef. 
PSA.77.17	An doureier a welas ac'hanout, o Doue! An doureier a welas ac'hanout, krenañ a rejont. An donderioù zoken a spontas. 
PSA.77.18	Ar c'hoabr en em skuilhas e doureier, ar c'houmoul a gurunas, da viroù ivez a nijas a bep tu. 
PSA.77.19	Da gurunoù a grozas er gorventenn, al luc'hed a skedas war ar bed, an douar a spontas hag a grenas. 
PSA.77.20	Graet ec'h eus da hent er mor, da wenodennoù en doureier bras, ha da roudoù n'int ket bet anavezet. 
PSA.77.21	Renet ec'h eus da bobl evel un tropell, dre zorn Moizez hag Aaron.
PSA.78.1	"Maskil" 
PSA.78.1	Selaou va lezenn, o va fobl! Prest skouarn da c'herioù va genoù. 
PSA.78.2	Digeriñ a rin va genoù evit disklêriañ setañsoù. Embann a rin traoù kuzhet an amzerioù kozh, 
PSA.78.3	hon eus klevet hag anavezet, hag o deus lavaret hon tadoù deomp. 
PSA.78.4	Ne guzhimp ket anezho ouzh o mibien, disklêriañ a raimp d'ar rummad da zont meuleudioù an 
PSA.78.5	Lakaet en deus un testeni e Jakob. Urzhiet en deus ul lezenn en Israel, a c'hourc'hemennas d'hon tadoù deskiñ d'o mibien, 
PSA.78.6	evit ma vo anavezet gant ar rummad war-lerc'h, ar vibien da zont, hag en ur greskiñ ma he lavarint d'o mibien, 
PSA.78.7	ma lakaint o fiziañs e Doue, ma n'ankounac'haint ket oberennoù Doue, ma virint e c'hourc'hemennoù, 
PSA.78.8	ha ma ne vint ket, evel o zadoù, ur rummad diroll ha disent, ur rummad na oa ket tuet mat o galon ha na oa ket feal o spered da Zoue. 
PSA.78.9	Mibien Efraim, armet hag o tennañ gant ar gwareg, o deus troet o c'hein e deiz an emgann. 
PSA.78.10	N'o deus ket miret emglev Doue, ha n'eo ket bet fellet dezho kerzhout hervez e lezenn. 
PSA.78.11	Ankounac'haet o deus e oberennoù, e vurzhudoù en doa diskouezet dezho. 
PSA.78.12	Ober a reas traoù estlammus dirak o zadoù e bro Ejipt, e parkeier Zoan. 
PSA.78.13	Faoutañ a reas ar mor hag o lakaas da dremen. Derc'hel a reas an doureier evel en ur bern. 
PSA.78.14	Ren a reas anezho e-pad an deiz dre ar goabrenn, hag e-pad an noz dre sklêrijenn an tan. 
PSA.78.15	Faoutañ a reas ar reier el lec'h distro, hag e roas dezho da evañ dour e-leizh. 
PSA.78.16	Eus ar maen e lakaas gwazhioù da strinkañ, ha doureier da ziverañ evel stêrioù. 
PSA.78.17	Met kenderc'hel a reont da bec'hiñ a-enep dezhañ, d'en em sevel a-enep an Uhel-Meubet el lec'h distro. 
PSA.78.18	Temptañ a rejont Doue en o c'halon, en ur c'houlenn boued hervez o c'hoantegezh. 
PSA.78.19	Komz a rejont a-enep Doue hag e lavarjont: Doue, hag e c'hellfe sevel un daol el lec'h distro? 
PSA.78.20	Setu, skoet en deus ouzh ar roc'h ha doureier o deus redet, gwazhioù a zo en em skuilhet; daoust hag e c'hello reiñ bara ha kempenn kig d'e bobl? 
PSA.78.21	An 
PSA.78.22	rak n'o deus ket kredet e Doue ha n'o deus ket bet fiziañs en e silvidigezh. 
PSA.78.23	Neuze e c'hourc'hemennas da goabrennoù an nec'h, hag e tigoras dorioù an neñvoù. 
PSA.78.24	Lakaat a reas ar mann da c'hlavañ warno evit boued, hag e roas dezho gwinizh an neñvoù. 
PSA.78.25	Pep hini a zebras bara ar re c'halloudek, reiñ a reas dezho o gwalc'h a vevañs. 
PSA.78.26	Lakaat a reas da sevel avel ar sav-heol en neñvoù, hag e tegasas dre e nerzh avel ar c'hreisteiz. 
PSA.78.27	Lakaat a reas kig da c'hlavañ warno evel poultr, hag evned askellek evel traezh ar morioù. 
PSA.78.28	Lakaat a reas anezho da gouezhañ e-kreiz ar c'hamp, tro-dro d'o zeltennoù. 
PSA.78.29	Debriñ a rejont hag o doe o gwalc'h. Reiñ a reas dezho ar pezh a c'hoantaent. 
PSA.78.30	N'o doa ket kollet ar c'hoant anezho. Ar meuzioù a oa c'hoazh en o genoù, 
PSA.78.31	ma savas kounnar Doue a-enep dezho, ma lazhas o zud nerzhus, ma tiskaras re zibabet Israel. 
PSA.78.32	Koulskoude e pec'hjont c'hoazh, ha ne gredjont ket d'e vurzhudoù. 
PSA.78.33	Kuzumiñ a reas o deizioù gant ur c'hwezhadenn, o bloavezhioù dre ur spouron buan. 
PSA.78.34	Pa lazhe anezho, e klaskent anezhañ, en em lakaent da zistreiñ outañ. 
PSA.78.35	Soñj o doa e oa Doue o roc'hell, an Doue Uhel-Meurbet o dasprener. 
PSA.78.36	Met e dromplañ a raent gant o genoù, ha gant o zeod e lavarent gevier dezhañ. 
PSA.78.37	O c'halon ne oa ket eeun en e geñver, ne oa ket feal d'e emglev. 
PSA.78.38	Met eñ a oa trugarezus, a bardone o zorfed ha n'o distruje ket. Alies e tistroas diouzh e gounnar ha ne zihunas ket e holl fulor. 
PSA.78.39	Soñj en deus bet ne oant nemet kig, un avel a dremen ha na zistro ken. 
PSA.78.40	Pet gwech ez int en em savet a-enep dezhañ el lec'h distro, hag o deus glac'haret anezhañ er gouelec'h! 
PSA.78.41	Adarre en em lakajont da demptañ Doue, da atahinañ Sant Israel. 
PSA.78.42	N'o doe ken soñj eus e zorn, eus an deiz m'en doa o dieubet eus ar gwasker, 
PSA.78.43	pa ziskouezas e vurzhudoù en Ejipt, hag e virakloù e parkeier Zoan, 
PSA.78.44	pa droas o stêrioù e gwad, ha n'evjont ken eus an doureier, 
PSA.78.45	pa gasas a-enep dezho kelien d'o debriñ, ha raned d'o ampoezoniñ, 
PSA.78.46	pa roas o eost d'ar preñved, hag o labour d'ar c'hilheien-raden, 
PSA.78.47	pa lazhas o gwinieg gant ar grizilh, hag o gwez-sikomor gant ar rev, 
PSA.78.48	pa roas o loened d'ar grizilh, hag o zropelloù d'an tan-kurun, 
PSA.78.49	pa gasas a-enep dezho tan e gounnar, an erez, ar fulor, an anken, ur bagad kannaded a walleur. 
PSA.78.50	Lezel a reas e gounnar da redek, ne viras ket o ene eus ar marv, reiñ a reas o buhez d'ar mervent. 
PSA.78.51	Skeiñ a reas en Ejipt an holl re gentañ-ganet, frouezh kentañ an nerzh e teltennoù Cham. 
PSA.78.52	Lakaat a reas e bobl da vont kuit evel deñved, hag o renas dre al lec'h distro evel un tropell. 
PSA.78.53	O c'has a reas e surentez ha dizaon, met ar mor a c'holoas o enebourien. 
PSA.78.54	O degas a reas betek e harzoù santel, d'ar menez en deus gounezet e du dehoù. 
PSA.78.55	Kas a reas pobladoù kuit a-raok dezho, o reiñ a reas dezho da hêrezh, hag e lakaas meuriadoù Israel da chom en o zeltennoù. 
PSA.78.56	Met temptañ ha daeañ a rejont an Doue Uhel-Meurbet, ha ne virjont ket e destenioù. 
PSA.78.57	Mont a rejont a-dreñv hag e voent disent evel o zadoù. Treiñ a rejont evel ur gwareg a drompl. 
PSA.78.58	E hegasiñ a rejont gant o uhellec'hioù, hag ec'h atizjont e warizi gant o idoloù. 
PSA.78.59	Doue o c'hlevas hag a vuanekaas. Kas en doe ouzh Israel. 
PSA.78.60	Dilezel a reas tabernakl Silo, an deltenn en doa savet e-touez an dud. 
PSA.78.61	Lezel a reas e c'hloar d'ar sklavelezh, hag e veurded e daouarn an enebour. 
PSA.78.62	Reiñ a reas e bobl d'ar c'hleze, hag e vuanekaas a-enep e hêrezh. 
PSA.78.63	An tan a lonkas e dud yaouank, e werc'hezed ne voent ket roet da zimeziñ, 
PSA.78.64	e aberzhourien a gouezhas dindan ar c'hleze, e intañvezed ne oueljont ket. 
PSA.78.65	Neuze an 
PSA.78.66	Kas a reas e enebourien kuit, en ur vec'hiañ anezho a zismegañs peurbadus. 
PSA.78.67	Met disteurel a reas teltenn Jozef, ha ne zibabas ket meuriad Efraim. 
PSA.78.68	Dibab a reas meuriad Juda, Menez Sion en doa karet, 
PSA.78.69	hag e savas e santual evel al lec'hioù uhel-meurbet, evel an douar en deus diazezet da viken. 
PSA.78.70	Dibab a reas David e servijer, en deus tennet eus klozioù an deñved, 
PSA.78.71	a-gichen ar re a laeshae, evit peuriñ Jakob e bobl hag Israel e hêrezh. 
PSA.78.72	Neuze David o mesaas hervez eeunder e galon, o renas gant furnez e zaouarn.
PSA.79.1	Salm Azaf.
PSA.79.1	O Doue, ar broadoù a zo aet en da hêrezh! Disakret o deus da dempl santel, lakaet o deus Jeruzalem en he foull. 
PSA.79.2	Roet o deus korfoù da servijerien da zebriñ da laboused an neñvoù, ha kig da re garet-mat da loened an douar. 
PSA.79.3	Skuilhet o deus o gwad evel dour en-dro da Jeruzalem, hep ma voe den d'o beziañ. 
PSA.79.4	Bet omp en dismegañs d'hon amezeien, ur goapaerezh hag ur c'hoariell d'ar re a zo en-dro deomp. 
PSA.79.5	Betek pegoulz, o 
PSA.79.6	Skuilh da fulor war ar broadoù n'anavezont ket ac'hanout, war ar rouantelezh n'aspedont ket da anv. 
PSA.79.7	Rak lonket eo bet Jakob, glac'haret eo bet e chomlec'h. 
PSA.79.8	Na'z pez ket soñj eus hon direizhder tremenet; ra hasto da druez dont d'hor c'havout, rak deuet omp gwall ezhommek. 
PSA.79.9	Sikour ac'hanomp, o Doue hor silvidigezh, evit gloar da anv! Dieub ac'hanomp, pardon deomp hor pec'hedoù dre garantez da anv! 
PSA.79.10	Perak e lavarfe ar broadoù: Pelec'h emañ o Doue? Ra en em ziskouezo dirak hon daoulagad, e-touez ar broadoù, veñjañs gwad da servijerien a zo bet skuilhet! 
PSA.79.11	Ra zeuio garm ar sklavourien betek ennout! Mir, hervez braster da nerzh, ar re a zo barnet d'ar marv! 
PSA.79.12	Ro d'hon amezeien seizh gwech muioc'h, en o bruched, an dismegañ o deus graet dit, Aotrou! 
PSA.79.13	Met ni, da bobl, an tropell a renez, ni a veulo ac'hanout da viken. A oad da oad ec'h adlavarimp da veuleudi.
PSA.80.1	D'ar mestr-kaner; salm Azaf; war "Shoshanim-Edud" 
PSA.80.2	Mêsaer Israel, ro da skouarn. Te hag a ren Jozef evel un tropell, te hag a azez etre ar Cherubined, laka da splannder da lugerniñ. 
PSA.80.3	Dirak Efraim, Benjamin ha Manase, dihun da c'halloud, deus d'hon saveteiñ. 
PSA.80.4	O Doue, adsav ac'hanomp! Laka da zremm da lugerniñ hag e vimp salvet. 
PSA.80.5	, Doue an armeoù, betek pegoulz e vogedo da gounnar a-enep pedenn da bobl? 
PSA.80.6	Reiñ a rez dezho ur bara a zaeroù da zebriñ, ha daeroù dreist muzul da evañ. 
PSA.80.7	Lakaat a rez ac'hanomp un abeg a enebiezh d'hon amezeien; hon enebourien a ra goap ouzhimp etrezo. 
PSA.80.8	Doue an armeoù, adsav ac'hanomp! Laka da zremm da lugerniñ hag e vimp salvet! 
PSA.80.9	Tennet ec'h eus ur winienn eus an Ejipt, kaset ec'h eus kuit broadoù hag ec'h eus he flantet. 
PSA.80.10	Kempennet ec'h eus an douar eviti, hag he gwrizioù o deus bountet ha leuniet an douar. 
PSA.80.11	Ar menezioù en em c'holoe eus he skeud, ha gwez-sedrez Doue eus he skourroù. 
PSA.80.12	Astenn a rae he brankoù betek ar mor, hag he broustennoù betek ar stêr. 
PSA.80.13	Perak ec'h eus torret he c'hleuzioù, en hevelep doare ma'z eo skrapet gant ar re holl a dremen, 
PSA.80.14	ma'z eo distrujet gant moc'h-gouez ar c'hoadeier, ma'z eo peuret gant loened ar parkeier? 
PSA.80.15	Doue an armeoù, distro! Sell eus an neñvoù, ha gwel, hag evesha ouzh da winienn. 
PSA.80.16	Diwall ar pezh en deus plantet da zehou, hag ar mab ac'h eus dibabet. 
PSA.80.17	Devet eo ha troc'het eo. Mervel a reont dirak fulor da zremm. 
PSA.80.18	Ra vo da zorn war den da du dehou, war mab an den ac'h eus dibabet, 
PSA.80.19	ha ne zistroimp ken hor c'hein diouzhit. Ro deomp ar vuhez hag ec'h aspedimp da anv. 
PSA.80.20	, Doue an armeoù, adsav ac'hanomp! Laka da zremm da lugerniñ hag e vimp salvet!
PSA.81.1	D'ar mestr-kaner; salm Azaf; war "Gittid".
PSA.81.2	Kanit gant levenez da Zoue, hon nerzh; laoskit kriadennoù a joausted da Zoue Jakob; 
PSA.81.3	kanit ar ganaouenn; lakait da zasseniñ an daboulinig, an delenn heson hag al lourenn; 
PSA.81.4	sonit gant an drompilh evit al loar nevez, evit al loargann, evit deiz hor gouel! 
PSA.81.5	Rak ul lezenn eo evit Israel, un urzh a-berzh Doue Jakob. 
PSA.81.6	Ober a reas a gement-se ur reolenn evit Jozef, pa yeas er-maez a-enep bro Ejipt. Eno e klevis ur yezh n’anavezen ket. 
PSA.81.7	Divec’hiet em eus e skoaz diouzh ar bec’h, e zaouarn o deus laosket ar baner. 
PSA.81.8	Kriet ec’h eus en anken hag em eus da zieubet. Respontet em eus dit, kuzhet em eus ac'hanout er c’hurun. Da amprouet em eus e-tal doureier Meriba. 
PSA.81.9	Selaou, va fobl, ha me a alio ac’hanout, o Israel, ma selaoufes ac’hanon! 
PSA.81.10	Ra ne vo ket a zoueoù estrañjour en da di. Ra n’en em stoui ket dirak doueoù ar baganed. 
PSA.81.11	Me eo an 
PSA.81.12	Met va fobl n’en deus ket selaouet va mouezh, Israel n’eo ket fellet dezhañ sentiñ ouzhin. 
PSA.81.13	Hag em eus o lezet e kaleter o c’halon, da gerzhout hervez o c’huzulioù o-unan. 
PSA.81.14	O! Mar plijfe da’m fobl selaou ac’hanon, ma kerzfe Israel em hentoù, 
PSA.81.15	en un taol e lakafen o enebourien da blegañ, e trofen va dorn a-enep o enebourien. 
PSA.81.16	Ar re a gasa an 
PSA.81.17	Doue en defe o maget gant mel ar gwinizh; o leuniet em befe eus mel ar roc’h.
PSA.82.1	Salm Azaf.
PSA.82.1	Doue en em zalc’h e bodadeg Doue. Barn a ra e-kreiz an doueoù. 
PSA.82.2	Betek pegoulz e viot barnerien disleal, hag e talc’hot kont eus diavaez an dud drouk? 
PSA.82.3	Roit e wir d’an hini dinerzh ha d’an emzivad, roit e reizhr d’an ezhommeg ha d’ar paour. 
PSA.82.4	Dieubit an hini dinerzh hag an tavanteg, saveteit anezho eus daouarn ar re zrouk. 
PSA.82.5	N’anavezont ha ne glevont netra, kerzhout a reont en deñvalijenn, holl ziazezoù ar bed a zo brañsellet. 
PSA.82.6	Lavaret em eus: C’hwi a zo doueed, mibien an Uhel-Meurbet oc’h c’hwi holl. 
PSA.82.7	Koulskoude e varvot evel tud, hag e kouezhot evel unan eus ar briñsed. 
PSA.82.8	Sav, o Doue, barn an douar! Rak an holl vroadoù ac’h eus da hêrezh.
PSA.83.1	Kanaouenn; salm Azaf.
PSA.83.2	O Doue, na chom ket sioul! Na vez ket bouzar ha na chom ket en diskuizh, o Doue! 
PSA.83.3	Rak setu, da enebourien a gemmesk, ar re a gasa ac'hanout o deus savet o fenn. 
PSA.83.4	Ober a reont a-enep da bobl iriennoù fall, hag en em guzuliont a-enep ar re a ziwallez. 
PSA.83.5	Deuit, emezo, lakaomp anezho da vont kuit a-douez ar pobloù, ha ra ne vo komzet ken eus anv Israel. 
PSA.83.6	Rak kuzuliet o deus eus un hevelep kalon, graet o deus un emglev a-enep dit, 
PSA.83.7	teltennoù Edom hag an Ismaeliz, Moab hag an Hagareniz, 
PSA.83.8	Gebal, Ammon hag Amalek, ar Filistined gant annezerien Tir; 
PSA.83.9	Ashur ivez en em unan ganto, prestañ a reont o divrec’h da vibien Lot. 
PSA.83.10	Gra dezho evel da Vadian, evel da Sisera, evel da Jabin e froud Kison, 
PSA.83.11	a voe distrujet en En-Dor, hag a servijas da deil d'an douar. 
PSA.83.12	Laka o friñsed heñvel ouzh Oreb ha Zeeb, hag o holl rouaned ouzh Zebak ha Zalmuna. 
PSA.83.13	Rak e lavaront: Krogomp e chomlec'hioù Doue! 
PSA.83.14	Va Doue, laka anezho heñvel ouzh an avel-dro, ouzh ar soul douget gant an avel, 
PSA.83.15	ouzh an tan a bulluc'h ar c'hoadeg, ouzh ar flamm a zev ar menezioù. 
PSA.83.16	Evel-se red war o lerc'h gant da varrad-amzer, spouron anezho gant da gorventenn, 
PSA.83.17	leugn o dremmoù a vezh, ha ma klaskint da anv, o 
PSA.83.18	Ra vint mezhus, ra vint spontet da viken, ra vint rentet mezhek ha ma'z aint da get! 
PSA.83.19	Ra anavezint penaos te hepken a zo anvet an 
PSA.84.1	D'ar mestr-kaner; salm mibien Kora; war "Gittid".
PSA.84.3	Va ene en deus c'hoantoù, kuzumiñ a ra ennon war-lerc'h leurioù an 
PSA.84.4	Ar golvan zoken en deus kavet un ti, hag ar wennili he neizh ma laka he re vihan ennañ. Da aoterioù, o 
PSA.84.5	Eürus ar re a chom en da di, hag a veul ac'hanout dalc'hmat! 
PSA.84.6	Eürus eo an den a zo e nerzh ennout! Emañ da hentoù en o c'halonoù. 
PSA.84.7	O tremen dre draonienn an Daeroù, e reont diouti ur vammenn dour bev, ha glav an diskar-amzer he golo a vadoù. 
PSA.84.8	Sevel a reont a nerzh da nerzh, evit en em lakaat dirak Doue e Sion. 
PSA.84.9	, Doue an armeoù, selaou va fedenn! Doue Jakob, ro da skouarn! 
PSA.84.10	O Doue hor skoed, gwel ha sell dremm da Olevet! 
PSA.84.11	Rak un deiz en da leurioù a zo gwelloc'h eget mil e lec'h all. Gwelloc'h eo din en em zerc'hel war dreuzoù ti va Doue, eget chom e teltennoù ar re zrouk, 
PSA.84.12	rak an 
PSA.84.13	 an armeoù, eürus eo an den en em fiz ennout!
PSA.85.1	D'ar mestr-kaner; salm mibien Kora.
PSA.85.3	pardonet ec'h eus direizhder da bobl, goloet ec'h eus o holl bec'hedoù. 
PSA.85.4	Lamet ec'h eus kuit da holl fulor, distroet out eus tan da gounnar. 
PSA.85.5	Adsav ac'hanomp, o Doue hor silvidigezh, laka da erez da baouez a-enep deomp! 
PSA.85.6	Hag e vi fuloret da viken a-enep deomp? Ha lakaat a ri da gounnar da badout a oad da oad? 
PSA.85.7	Ha ne zistroi ket da reiñ deomp ar vuhez en-dro, evit ma en em laouenaio da bobl ennout? 
PSA.85.8	Diskouez deomp da vadelezh, o 
PSA.85.9	Me a selaouo ar pezh a lavar an 
PSA.85.10	Ya, e silvidigezh a zo tost d'ar re a zouj anezhañ, evit ma chomo ar gloar en hon douar. 
PSA.85.11	Ar vadelezh hag ar wirionez a zo en em gavet an eil gant eben, ar reizhder hag ar peoc'h o deus en em boket. 
PSA.85.12	Ar wirionez a ziwano eus an douar, hag ar reizhder a sello diouzh an neñvoù. 
PSA.85.13	An 
PSA.85.14	Ar reizhder a gerzho dirazañ, hag e lakaio anezhi en holl lec'hioù ma tremeno.
PSA.86.1	Pedenn David.
PSA.86.2	Diwall va ene rak bez' on eus ar re a gar ac'hanout. O te va Doue, savete da servijer en em fiz ennout! 
PSA.86.3	Az pez truez ouzhin, 
PSA.86.4	Laouena ene da servijer, rak sevel a ran va ene dit, Aotrou. 
PSA.86.5	Rak, Aotrou, te a zo mat hag hegarat, leun a vadelezh evit ar re holl a c'halv ac'hanout. 
PSA.86.6	Selaou va fedenn, o 
PSA.86.7	Da c'hervel a ran e deiz va zristidigezh, rak va selaou a rez. 
PSA.86.8	Aotrou, nikun e-touez an doueoù n'eo eveldout, ha n'eus ket a oberennoù evel da re. 
PSA.86.9	An holl vroadoù ac'h eus graet a zeuio d'en em stouiñ dirazout, Aotrou, hag a roio gloar da'z anv, 
PSA.86.10	dre ma'z out bras hag e rez traoù burzhudus. Te a zo Doue, te hepken. 
PSA.86.11	, kelenn din da hent, kerzhout a rin en da wirionez. Doug va c'halon da zoujañ da anv. 
PSA.86.12	Da veuliñ a rin eus kreiz va c'halon, 
PSA.86.13	rak da vadelezh a zo bras em c'heñver, hag ec'h eus tennet va buhez eus lec'h don ar marv. 
PSA.86.14	O Doue, tud lorc'hus en em sav a-enep din, ur vandenn a dud rok a glask va buhez, n'o deus ket ac'hanout dirak o daoulagad. 
PSA.86.15	Met te, Aotrou, te a zo un Doue truezus ha trugarezus, gorrek da gounnariñ, fonnus e madelezh hag e fealded. 
PSA.86.16	Distro war-zu ennon hag az pez truez ouzhin, ro nerzh da'z servijer, dieub mab da servijerez. 
PSA.86.17	Ro din ur sin eus da vadelezh, ra vo gwelet gant ar re a gasa ac'hanon ha ma vint mezhek, rak te, 
PSA.87.1	Salm; kanaouenn mibien Kora.
PSA.87.1	Diazezet eo war ar menezioù santel. 
PSA.87.2	An 
PSA.87.3	Traoù glorius a zo disklêriet warnout, o kêr Doue! 
PSA.87.4	Envel a ran Rahab ha Babel e-touez ar re a anavez ac’hanon. Setu aze bro ar Filistined ha Tir, gant Etiopia: e Sion int bet ganet. 
PSA.87.5	Ha diwar-benn Sion e vo lavaret: Hemañ hag hennezh a zo bet ganet enni, hag an Uhel-Meurbet a nerzho anezhi. 
PSA.87.6	O niveriñ ar pobloù, an 
PSA.87.7	Hag ar re a gan evel ar re a zañs a lavaro: Va holl mammennoù a zo ennout.
PSA.88.1	D'ar mestr-kaner; kanaouenn; salm mibien Kora; war ar "Mahalad" 
PSA.88.3	Ra yelo va fedenn dirazout, ro da skouarn da'm c'hriadennoù. 
PSA.88.4	Rak va ene a zo leuniet a boanioù, ha va buhez a dosta ouzh lec'h ar marv. 
PSA.88.5	Kontet on e-touez ar re a ziskenn er poull. Me a zo evel un den hep nerzh, 
PSA.88.6	o chom e-touez ar re varv, evel ar re skoet d'ar marv hag a zo gourvezet er bez, ar re na'c'h eus ken soñj anezho hag a zo rannet eus da zorn. 
PSA.88.7	Va lakaet ec'h eus er poull izelañ, el lec'hioù teñval, en donderioù. 
PSA.88.8	Da fulor a bouez warnon, ha da holl goummoù a vec'hi ac'hanon. 
PSA.88.9	Pellaet ec'h eus diouzhin ar re a anavezan, lakaet ec'h eus ac'hanon da vezañ evito un dra euzhus, serret on bet ha ne c'hellan mont kuit. 
PSA.88.10	Va daoulagad en em guzum gant ar glac'har, da c'hervel a ran bemdez, o 
PSA.88.11	Hag e ri ur burzhud bennak evit ar re varv? Hag e savo ar re dremenet evit da veuliñ? 
PSA.88.12	Hag e vo disklêriet da vadelezh er bez, ha da fealded en donder? 
PSA.88.13	Hag e vo anavezet da vurzhudoù en deñvalijenn, ha da reizhder e douar an ankounac'h? 
PSA.88.14	Ha me, 
PSA.88.15	, perak e tistaolez kuit va ene? Perak e kuzhez da zremm diouzhin? 
PSA.88.16	Me a zo glac'haret hag evel o vervel em yaouankiz. Bec'hiet on gant da spontoù, kollet on. 
PSA.88.17	Da fulorioù o deus tremenet warnon, da spontoù am lazh. 
PSA.88.18	Emaint tro-dro din evel doureier bemdez, va gronnañ a reont holl asambles. 
PSA.88.19	Pellaet ec'h eus diouzhin mignoned ha kenvreudeur, ar re a anavezan eo an deñvalijenn.
PSA.89.1	"Maskil" 
PSA.89.2	Kanañ a rin da viken madelezhioù an 
PSA.89.3	Rak lavaret em eus: Da vadelezh a bado da viken, lakaet ec'h eus da fealded en neñvoù. 
PSA.89.4	Graet em eus un emglev gant an hini am eus dibabet. Graet em eus ul le da Zavid va servijer, o lavarout: 
PSA.89.5	Startaat a rin da lignez da viken, hag e tiazezin da dron evit an holl oadoù. 
PSA.89.6	An neñvoù, o 
PSA.89.7	Rak piv a zo heñvel ouzh an 
PSA.89.8	Doue a zo spouronus e bodadeg ar sent, spontusoc'h eget ar re holl a zo en-dro dezhañ. 
PSA.89.9	, Doue an armeoù, piv a zo galloudus eveldout o 
PSA.89.10	Ren a rez war ourgouilh ar mor; pa sav e goummoù, te o sioula. 
PSA.89.11	Diskaret ec'h eus Rahab evel unan skoet d'ar marv, gant da vrec'h galloudek ec'h eus stlabezet da enebourien. 
PSA.89.12	Dit eo an neñvoù, dit ivez eo an douar. Diazezet ec'h eus ar bed ha kement a zo ennañ. 
PSA.89.13	Krouet ec'h eus an hanternoz hag ar c'hreisteiz. An Tabor hag an Hermon a laosk kriadennoù a levenez da'z anv. 
PSA.89.14	Galloudek eo da vrec'h, kreñv eo da zorn, savet uhel eo da du dehou. 
PSA.89.15	Ar reizhder hag an eeunder a zo diazez da dron, an drugarez hag ar wirionez a gerzh dirak da zremm. 
PSA.89.16	Eürus ar bobl a anavez ar c'hriadennoù a levenez! 
PSA.89.17	En em laouenaat a reont en da anv bemdez, hag e kavont gloar en da reizhder. 
PSA.89.18	Rak te eo o gloar hag o nerzh, dre da vadelezh eo savet hor c'horn. 
PSA.89.19	An 
PSA.89.20	Komzet ez poa gwechall da'z karet-mat en ur weledigezh, hag ez poa lavaret: Aet on war sikour eus un den kadarn, savet em eus a-douez ar bobl un den nerzhus, 
PSA.89.21	kavet em eus David va servijer, olevet em eus anezhañ gant va eoul santel, 
PSA.89.22	va dorn a vo dalc'hmat gantañ, ha va brec'h en kreñvaio. 
PSA.89.23	An enebour ne c'hallo ket e soupren, an den fall n'en gwasko ket, 
PSA.89.24	bruzunañ a rin dirazañ e enebourien, skeiñ a rin ar re a gasa anezhañ. 
PSA.89.25	Va fealded ha va madelezh a vo gantañ, e nerzh en em savo dre va anv, 
PSA.89.26	lakaat a rin e zorn war ar mor, hag e du dehou war ar stêrioù. 
PSA.89.27	Va gervel a raio, o lavarout: Te eo va Zad, va Doue ha roc'h va silvidigezh! 
PSA.89.28	Evel-se e rin anezhañ ar c’hentañ-ganet, a-us da rouaned an douar. 
PSA.89.29	Mirout a rin dezhañ va madelezh da viken, ha va emglev a zo asuret dezhañ. 
PSA.89.30	Me a rento e lignez peurbadus, hag e dron evel deizioù an neñvoù. 
PSA.89.31	Mar dilez e vibien va lezenn, ha ma ne gerzhont ket hervez va urzhiadurioù, 
PSA.89.32	mar torront va c'hemennadurioù, ha ma ne viront ket va gourc'hemennoù, 
PSA.89.33	e kastizin o disentidigezh gant ar wialenn, hag o direizhder dre c'houlioù. 
PSA.89.34	Met ne lamin ket va madelezh digantañ, ha ne vankin ket da'm fealded. 
PSA.89.35	Ne dorrin ket va emglev, ha ne cheñchin ket ar pezh a zo deuet eus va muzelloù. 
PSA.89.36	Touet em eus ur wech dre va santelezh, ne lavarin gaou ebet da Zavid. 
PSA.89.37	E lignez a bado da viken, hag e dron ken pell evel an heol dirazon. 
PSA.89.38	Evel al loar e pado da viken; feal eo an test a zo en neñvoù. 
PSA.89.39	Koulskoude ec'h eus e zistaolet hag e zisprizet, kounnaret out bet a-enep da Olevet. 
PSA.89.40	Taolet ec'h eus kuit emglev da servijer, e gurunenn ec'h eus diskaret d'an douar ha disakret. 
PSA.89.41	Torret ec'h eus e holl glouedoù, dismantret ec'h eus e gastelloù-kreñv. 
PSA.89.42	Ar re holl a dremen dre an hent a skrap anezhañ, en dismegañs emañ d'e amezeien. 
PSA.89.43	Savet ec'h eus du dehou e enebourien, laouenaet ec'h eus e holl eneberien. 
PSA.89.44	Lakaet ec'h eus troc'h e gleze da blegañ, ne'c'h eus ket e skoazellet er brezel. 
PSA.89.45	Lakaet ec'h eus e sked da baouez, e dron ec'h eus taolet d'an douar. 
PSA.89.46	Berraet ec'h eus deizioù e yaouankiz, e c'holoet ec'h eus a vezh. 
PSA.89.47	Betek pegoulz, 
PSA.89.48	Az pez soñj pegen berr eo va amzer, hag evit pebezh distervez ec'h eus krouet mibien an dud. 
PSA.89.49	Piv eo an den a c'hello bevañ hep gwelout ar marv? Piv a saveteo e ene eus dorn lec'h ar marv? 
PSA.89.50	Aotrou, pelec'h emañ da vadelezhioù kentañ, ar re az poa touet da Zavid war da fealded? 
PSA.89.51	Az pez soñj, Aotrou, eus dismegañs da servijerien, penaos e tougan em bruched an dismegañs graet dre an holl bobloù bras-se. 
PSA.89.52	Rak da enebourien o deus dismegañset, o 
PSA.89.53	Benniget ra vo an 
PSA.90.1	Pedenn Moizez, den Doue.
PSA.90.1	Aotrou, bet out deomp ur repu, a oad da oad. 
PSA.90.2	A-raok d'ar menezioù bezañ ganet, ha d'an douar ha d'ar bed bezañ krouet, a-viskoazh ha da viken ez out-te Doue. 
PSA.90.3	Ober a rez d'an den distreiñ d'ar boultrenn, hag e lavarez: Mibien an dud, distroit! 
PSA.90.4	Rak mil bloaz dirak da zaoulagad a zo evel an devezh dec'h pa'z eo tremenet, hag evel ur veilhadenn en noz. 
PSA.90.5	O c'has a rez, heñvel ouzh un huñvre; diouzh ar mintin emaint evel ur c'heotenn a dremen, 
PSA.90.6	bleuniañ a ra d'ar mintin hag e weñv, d'abardaez e vez troc'het hag e sec'h. 
PSA.90.7	Rak ni a zo kuzumet gant da gounnar, ha spouronet gant da fulor. 
PSA.90.8	Lakaet ec'h eus dirazout hon direizhder, ha dirak sklêrijenn da zremm hor pec'hedoù kuzhet. 
PSA.90.9	Hon holl zeizioù a ya kuit dre da gounnar, peurechuiñ a reomp hor bloavezhioù evel un huanad. 
PSA.90.10	Deizioù hor bloavezhioù a zeu da zek vloaz ha tri-ugent, hag evit ar re greñvañ da bevar-ugent vloaz. Hag ar c'haerañ eus an deizioù-se n'eo nemet poan ha trubuilh, rak tremen a ra buan ha ni a ya kuit. 
PSA.90.11	Piv a anavez nerzh da gounnar ha da vuanegezh, hervez an doujañs a zo dleet dit? 
PSA.90.12	Kelenn deomp kontañ niver hon deizioù, kement ha ma c'hellimp kaout ur galon fur. 
PSA.90.13	Distro, 
PSA.90.14	Adalek ar mintin ro deomp hor gwalc'h eus da vadelezh, evit ma en em laouenaimp ha ma vimp leun a levenez a-hed hon deizioù. 
PSA.90.15	Laouena ac'hanomp evit an deizioù ma ec'h eus hor glac'haret, hag ar bloavezhioù ma hon eus bet poanioù. 
PSA.90.16	Ra en em ziskouezo da oberenn da'z servijerien, ha da c'hloar war da vibien! 
PSA.90.17	Ra vo madelezh an 
PSA.91.1	An hini a chom e repu kuzhet an Uhel-Meurbet, a ziskuizh e skeud an Holl-C'halloudeg. 
PSA.91.2	Me a lavar d'an 
PSA.91.3	A-dra-sur e saveteo ac'hanout eus roued al labousetaer, eus ar vosenn noazus. 
PSA.91.4	Golo a raio ac'hanout gant e bluñv, hag e kavi surentez dindan e zivaskell. E wirionez a vo ur skoed hag un hobregon. 
PSA.91.5	Ne'z po ket aon rak spouronoù an noz, na rak ar bir a nij war an deiz, 
PSA.91.6	na rak ar vosenn a gerzh en deñvalijenn, na rak an distruj a sko da greisteiz. 
PSA.91.7	Ra gouezho mil en da gostez, ha dek mil a-zehou dit, ne vi ket skoet. 
PSA.91.8	Sellout a ri hepken gant da zaoulagad, hag e weli kastiz ar re zrouk. 
PSA.91.9	Rak te eo va repu, o 
PSA.91.10	Poan ebet ne dapo ac'hanout, gouli ebet ne dostaio ouzh da deltenn. 
PSA.91.11	Rak gourc'hemenn a raio d'e aeled kaout evezh ouzhit; 
PSA.91.12	dougen a raint ac'hanout etre o daouarn, gant aon na stokfe da droad ouzh ur maen bennak. 
PSA.91.13	Kerzhout a ri war al leon ha war an naer-wiber, mac'hañ a ri al leon yaouank hag an aerouant. 
PSA.91.14	Pa gar ac'hanon, eme an 
PSA.91.15	Va aspediñ a raio hag e selaouin anezhañ, me a vo gantañ en anken, me en teno ac'hane hag e roin gloar dezhañ. 
PSA.91.16	E leuniañ a rin a zeizioù hir, hag e tiskouezin dezhañ va silvidigezh.
PSA.92.1	Salm; kanaouenn evit deiz ar sabad.
PSA.92.2	O Uhel-Meurbet! Kaer eo meuliñ an 
PSA.92.3	disklêriañ er mintin da vadelezh, ha da fealded e-pad an noz, 
PSA.92.4	war al lourenn dek kordenn ha war al lud, e son kendonioù an delenn, 
PSA.92.5	rak levenez am eus bet dirak da oberoù, o 
PSA.92.6	Pegen bras eo da oberoù, o 
PSA.92.7	An den diskiant n'anavez netra enno, hag an hini diboell ne gompren ket kement-mañ: 
PSA.92.8	Penaos e kresk ar re zrouk evel ar geot, hag e vleugn an holl vicherourien a zireizhder, evit bezañ distrujet da viken. 
PSA.92.9	Met te 
PSA.92.10	Rak setu, da enebourien, o 
PSA.92.11	Met te am laka da sevel va fenn evel ur bual; olevet on gant un eoul nevez. 
PSA.92.12	Va daoulagad en em blij o sellout, ha va divskouarn o klevout an dud fall-se en em sav em enep. 
PSA.92.13	An den reizh a gresko evel ar wezenn-balmez, sevel a raio evel sedrezenn al Liban. 
PSA.92.14	Plantet e ti an 
PSA.92.15	Dougen a raint c'hoazh frouezh er gozhni wenn, bez' e vint nerzhus ha glas, 
PSA.92.16	evit disklêriañ eo reizh an 
PSA.93.1	An 
PSA.93.2	Da dron a zo startaet abaoe an amzerioù kozh; emaout a bep amzer. 
PSA.93.3	Ar stêrioù o deus savet, o 
PSA.93.4	An 
PSA.93.5	Da destenioù a zo ar surentez hec'h-unan. Ar santelezh a zo dleet da'z ti, o 
PSA.94.1	Doue ar veñjañs, 
PSA.94.2	Sav, barner an douar, ro o gopr d'ar re lorc'hus! 
PSA.94.3	Betek pegoulz ar re zrouk, o 
PSA.94.4	Betek pegoulz an holl vicherourien a zireizhder a stlabezo komzoù fall hag en em veulo? 
PSA.94.5	, flastrañ a reont da bobl, hag e waskont da hêrezh. 
PSA.94.6	Lazhañ a reont an intañvez hag an diavaeziad, hag e lakaont ar vinored d'ar marv. 
PSA.94.7	Hag e lavaront: An 
PSA.94.8	Diwallit, c'hwi ar re ziskiantañ eus ar bobl! Tud diboell, pegoulz e viot fur? 
PSA.94.9	An hini en deus plantet ar skouarn, ha ne glevo ket? An hini en deus stummet al lagad, ha ne welo ket? 
PSA.94.10	An hini a gastiz ar broadoù, ha ne skoio ket, eñ a gelenn an anaoudegezh d'an dud? 
PSA.94.11	An 
PSA.94.12	Eürus eo an den a gastizez, o 
PSA.94.13	evit e wareziñ en deizioù fall, ken a vo kleuziet ar poull evit an den fall. 
PSA.94.14	Rak an 
PSA.94.15	Rak ar varnedigezh a vo hervez ar reizhder, hag ar re holl a zo eeun a galon hec'h heulio. 
PSA.94.16	Piv a savo evidon a-enep an dud fall? Piv a vo ganin a-enep ar vicherourien a zireizhder? 
PSA.94.17	Ma ne vije ket bet an 
PSA.94.18	Pa em eus lavaret: Va zroad en deus strebotet, da vadelezh, o 
PSA.94.19	Pa em boa kalz a soñjoù em c'hreizon, da frealz en deus laouenaet va ene. 
PSA.94.20	Ha bez' e vefes sikourer tron ar fallentez, int hag a ra direizhderioù a-enep al lezenn? 
PSA.94.21	En em zastum a reont a-enep ene an den reizh, hag e kondaonont ar gwad didamall. 
PSA.94.22	Met an 
PSA.94.23	Lakaat a raio da gouezhañ warno o direizhder, o distrujañ a raio dre o fallagriezh o-unan. An 
PSA.95.1	Deuit, kanomp d'an 
PSA.95.2	En em ziskouezomp dirazañ gant meuleudioù, kinnigomp dezhañ hor c'hanaouennoù leun a levenez, 
PSA.95.3	rak an 
PSA.95.4	En e zaouarn emañ donderioù an douar, dezhañ eo lein ar menezioù. 
PSA.95.5	Dezhañ eo ar mor, rak graet en deus anezhañ, hag e zaouarn o deus stummet an douar. 
PSA.95.6	Deuit, stouomp, plegomp, daoulinomp dirak an 
PSA.95.7	Rak hon Doue eo, ni a zo ar bobl en deus mesaet, an deñved en deus renet. 
PSA.95.8	Hiziv, mar klevit e vouezh, na galedit ket ho kalon evel e Meriba 
PSA.95.9	e-lec'h ho tadoù a demptas ac'hanon, a amprouas ac'hanon, hag e weljont va oberoù. 
PSA.95.10	E-pad daou-ugent vloaz on bet heuget gant ar rummad-se, hag em eus lavaret: Ur bobl eo en em ziank o c'halon, n'o deus ket anavezet va hentoù. 
PSA.95.11	Dre-se em eus touet em c'hounnar: N'antreint ket em diskuizh.
PSA.96.1	Kanit d'an 
PSA.96.2	Kanit d'an 
PSA.96.3	Disklêriit e c'hloar e-touez ar broadoù, e vurzhudoù e-touez an holl bobloù! 
PSA.96.4	Rak an 
PSA.96.5	Rak holl zoueoù ar pobloù a zo idoloù, met an 
PSA.96.6	Ar splannder hag ar veurded a zo dirazañ, an nerzh hag ar gaerded a zo en e santual. 
PSA.96.7	Roit d'an 
PSA.96.8	Roit d'an 
PSA.96.9	En em stouit dirak an 
PSA.96.10	Lavarit e-touez ar broadoù: An 
PSA.96.11	Ra en em laouenaio an neñvoù ha ra drido an douar gant levenez, ra dregerno ar mor gant kement a zo ennañ, 
PSA.96.12	ra laouenaio ar maezioù gant kement a zo enno, ra gano a levenez holl wez ar c'hoadoù 
PSA.96.13	dirak an 
PSA.97.1	An 
PSA.97.2	Ar goabrenn hag an deñvalijenn a zo en-dro dezhañ, ar reizhder hag an eeunder a zo diazez e dron. 
PSA.97.3	An tan a gerzh dirazañ, hag a bulluc'h a bep tu e enebourien. 
PSA.97.4	E luc'hed a lugern war ar bed, an douar a gren ouzh e welout, 
PSA.97.5	ar menezioù a deuz evel koar dirak an 
PSA.97.6	An neñvoù a embann e reizhder, hag an holl bobloù a wel e c'hloar. 
PSA.97.7	Ra vo mezhek ar re holl a servij ar skeudennoù, hag ar re a denn gloar eus an idoloù! C'hwi, holl zoueoù, en em stouit dirazañ! 
PSA.97.8	Sion he deus e glevet hag a zo en em laouenaet, merc'hed Juda o deus tridet gant levenez, abalamour da'z parnedigezhioù, o 
PSA.97.9	Rak te, o 
PSA.97.10	C'hwi hag a gar an 
PSA.97.11	Ar sklêrijenn a zo hadet evit an hini reizh, hag al levenez evit ar re a zo eeun a galon. 
PSA.97.12	Tud reizh, en em laouenait en 
PSA.98.1	Salm.
PSA.98.1	Kanit d'an 
PSA.98.2	An 
PSA.98.3	Soñj en deus bet eus e vadelezh hag eus e fealded e-keñver tiegezh Israel. Holl bennoù an douar o deus gwelet silvidigezh hon Doue. 
PSA.98.4	C'hwi, an douar holl, laoskit kriadennoù a levenez d'an 
PSA.98.5	Kanit d'an 
PSA.98.6	Gant ar c'herniel ha son an trompilhoù, laoskit kriadennoù a levenez dirak ar Roue, an 
PSA.98.7	Ra dregerno ar mor gant kement a zo ennañ, ar bed gant ar re a chom ennañ! 
PSA.98.8	Ra stlako ar stêrioù o daouarn, ra gano ar menezioù gant levenez dirak an 
PSA.98.9	Rak dont a ra da varn an douar, barn a raio ar bed gant reizhder, hag ar pobloù gant eeunder.
PSA.99.1	An 
PSA.99.2	An 
PSA.99.3	Ra vo meulet e anv bras ha spontus, rak santel eo. 
PSA.99.4	Eñ eo nerzh ar roue a gar ar reizhder. Diazezet ec'h eus an eeunder, graet ec'h eus ar varnedigezh hag ar reizhder e Jakob. 
PSA.99.5	Kanmeulit an 
PSA.99.6	Moizez hag Aaron a voe e-touez e aberzhourien, ha Samuel e-touez ar re a c'halve e anv; pediñ a rejont an 
PSA.99.7	Komz a reas dezho er golonenn a goabrenn, miret o deus e destenioù hag al lezenn en doa roet dezho. 
PSA.99.8	 hon Doue, o selaouet ec'h eus. Bet out evito un Doue a bardon, met en ur ober veñjañs eus o fec'hedoù. 
PSA.99.9	Kanmeulit an 
PSA.100.1	Salm a veuleudi.
PSA.100.1	C'hwi, an douar holl, laoskit kriadennoù a levenez d'an 
PSA.100.2	Servijit an 
PSA.100.3	Gouezit eo an 
PSA.100.4	Deuit en e zorioù gant trugarez, en e leurioù gant meuleudi. Kanmeulit anezhañ, bennigit e anv, 
PSA.100.5	rak an 
PSA.101.1	Salm David.
PSA.101.1	Kanañ a rin an drugarez hag ar reizhder; 
PSA.101.2	Teurel a rin evezh ouzh hent an eeunder. Pegoulz e teui da'm c'havout? Kerzhout a rin en eeunder va c'halon e-barzh va zi. 
PSA.101.3	Ne lakain fallagriezh ebet dirak va daoulagad. Kasaat a ran kundu an dorrerien, n'en em stago ket ouzhin. 
PSA.101.4	Ar galon fallakr a bellaio diouzhin. N'anavezin ket an den drouk. 
PSA.101.5	Lemel a rin kuit an hini a zroukkomz e kuzh diwar-benn e nesañ. Ne c'hellin ket padout gant an hini en deus ar sell faeüs hag ar galon c'hwezet. 
PSA.101.6	Va daoulagad a vo war dud feal ar vro, evit ma chomint ganin. An hini a gerzh war hent an eeunder am servijo. 
PSA.101.7	An hini a ra touellerezh ne chomo ket em zi. An hini a lavar gaou ne bado ket dirak va daoulagad. 
PSA.101.8	Bep mintin e tistrujin holl dud fall ar vro, evit tennañ kuit eus kêr an 
PSA.102.1	Pedenn an den glac'haret, pa'z eo diskaret ha ma skuilh e glemm dirak an 
PSA.102.3	Na guzh ket da zremm ouzhin, e deiz va zristidigezh, stou da skouarn war-zu ennon en deiz ma c'halvin ac'hanout, hast buan, respont din! 
PSA.102.4	Rak va deizioù a ya evel ar moged, ha va eskern a zo devet evel un oaled. 
PSA.102.5	Va c'halon a zo bet skoet hag a zo en em zisec'het evel ar geot, kement ken em eus ankounac'haet debriñ va bara. 
PSA.102.6	Dre forzh krial en ur glemm, va eskern a zo staget ouzh va c'hig. 
PSA.102.7	Heñvel on ouzh pilikant an distro, bez' ez on evel kaouenn an dismantroù. 
PSA.102.8	Beilhañ a ran, hag on heñvel ouzh ur golvan e-unan-penn war un doenn. 
PSA.102.9	Bemdez e tamall va enebourien ac'hanon, ha va heskinerien gounnaret a dou dre va anv. 
PSA.102.10	Rak debret em eus al ludu evel bara, hag em eus mesket va evaj a zaeroù, 
PSA.102.11	abalamour da'z kounnar ha da'z fulor. Rak savet ha taolet pell ec'h eus ac'hanon. 
PSA.102.12	Va deizioù a zo evel ar skeudenn en he diskar, ha sec'h e teuan evel ar geot. 
PSA.102.13	Met te, 
PSA.102.14	Sevel a ri, truez az po ouzh Sion, rak poent eo kaout trugarez outi, an amzer a zo deuet. 
PSA.102.15	Rak da servijerien a zo en em staget ouzh he mein, hag o deus truez ouzh he foultrenn. 
PSA.102.16	Neuze ar pobloù a zoujo anv an 
PSA.102.17	pa en devo savet an 
PSA.102.18	pa en devo selaouet goulenn ar re c'hlac'haret, pa n'en devo ket disprizet o goulenn. 
PSA.102.19	Kement-se a vo skrivet evit ar rummad da zont, hag ar bobl a vo krouet a veulo an 
PSA.102.20	rak en devo sellet eus lec'h uhel e santelezh, hag en devo taolet eus an neñvoù e zaoulagad war an douar, 
PSA.102.21	evit klevout garmoù ar sklavourien, evit dieubiñ ar re a zo gouestlet d'ar marv, 
PSA.102.22	evit ma vo lidet e Sion anv an 
PSA.102.23	pa en em zastumo ar pobloù, hag an holl rouantelezhioù, da servijañ an 
PSA.102.24	Diskaret en deus va nerzh en hent, berraet en deus va deizioù. 
PSA.102.25	Lavaret em eus: Va Doue, na zilam ket ac'hanon e-kreiz va deizioù. Da vloavezhioù a bad a oad da oad. 
PSA.102.26	Gwechall ec'h eus diazezet an douar, hag an neñvoù a zo labour da zaouarn; 
PSA.102.27	da netra e teuint met e chomi, koshaat a raint holl evel ur gwiskamant; te a cheñcho anezho evel un dilhad hag e vint cheñchet, 
PSA.102.28	met te a zo bepred an hevelep hini, ha da vloavezhioù n'echuint ket. 
PSA.102.29	Mibien da servijerien a chomo en diskuizh, hag o lignez a vo startaet dirazout.
PSA.103.1	Salm David.
PSA.103.1	Va ene, bennig an 
PSA.103.2	Va ene, bennig an 
PSA.103.3	Eñ eo a bardon dit da holl zireizhder, a bare da holl gleñvedoù, 
PSA.103.4	a denn da vuhez eus ar poull, a gurun ac'hanout a vadelezh hag a druez, 
PSA.103.5	a leugn da c'henoù a vadoù, ken ma'z eo da yaouankiz adnevezet evel hini un erer. 
PSA.103.6	An 
PSA.103.7	Roet en deus da anavezout e hentoù da Voizez, hag e vurzhudoù da vibien Israel. 
PSA.103.8	An 
PSA.103.9	Ne gav ket abeg da viken, ne zalc'h ket e gounnar bepred, 
PSA.103.10	ne ra ket deomp hervez hor pec'hedoù, ne rent ket deomp hervez hon direizhder. 
PSA.103.11	Rak kement emañ an neñvoù savet dreist an douar, kement eo e vadelezh bras e-keñver ar re a zouj anezhañ. 
PSA.103.12	Ken pell ha ma eo ar sav-heol diouzh ar c'huzh-heol, en deus pellaet diouzhimp hon direizhder. 
PSA.103.13	Evel ma en deus un tad truez ouzh e vibien, en deus an 
PSA.103.14	rak gouzout a ra eus petra omp graet, soñj en deus n'omp nemet poultrenn. 
PSA.103.15	Deizioù an den a zo evel ar geot. Bleuniañ a ra evel bleuñv ar parkeier, 
PSA.103.16	met, an avel o vezañ tremenet warnañ, n'emañ ken, ha n'eo ken anavezet gant al lec'h m'edo. 
PSA.103.17	Hogen madelezh an 
PSA.103.18	evit a re a vir e emglev, hag o devez soñj eus e c'hourc'hemennoù evit sentiñ outo. 
PSA.103.19	An 
PSA.103.20	Bennigit an 
PSA.103.21	Bennigit an 
PSA.103.22	Bennigit an 
PSA.104.1	Va ene, bennig an 
PSA.104.2	Gwisket en deus ar sklêrijenn e doare un dilhad, astenn a ra an neñvoù e doare un deltenn, 
PSA.104.3	goleiñ a ra gant an doureier penn uhelañ e chomlec'h, eus ar goabrenn e ra e garr, pourmen a ra war eskell an avel, 
PSA.104.4	ober a ra eus an avelioù e gannaded, eus ar flammoù-tan e servijerien. 
PSA.104.5	Lakaet en deus an douar war e ziazezoù, divrall eo da viken. 
PSA.104.6	E c'holoet ez poa gant an donder evel gant ur gwiskamant, an doureier en em zalc'he war ar menezioù. 
PSA.104.7	Da'z kourdrouz, en em dennjont, ouzh trouz da gurun, e tec'hjont. 
PSA.104.8	Ar menezioù a savas, an traoniennoù a izelaas, el lec'h ma ez poa merket dezho. 
PSA.104.9	Un harz ec'h eus lakaet d'an doureier ha ne dremenint ket pelloc'h, ne zistroint ket da c'holeiñ an douar. 
PSA.104.10	Kas a ra mammennoù en traoniennoù, hag e redont etre ar menezioù. 
PSA.104.11	Holl loened ar parkeier a ev diouto, an ezen gouez a dorr o sec'hed enno. 
PSA.104.12	Laboused an neñv a chom war o ribloù, o kanañ en o delioù. 
PSA.104.13	Eus e chomlec'h uhel, e toura ar menezioù. An douar a zo leuniet gant frouezh da oberoù. 
PSA.104.14	Lakaat a ra ar foenn da ziwanañ evit al loened, hag ar geot evit servij an den, o lakaat ar bevañs da zont eus an douar, 
PSA.104.15	hag ar gwin a laouena kalon an den hag a laka e zremm da lugerniñ muioc'h eget an eoul, hag ar bara a ro nerzh da galon an den. 
PSA.104.16	Gwez an 
PSA.104.17	Eno eo e ra al laboused o neizhioù; ar siprez eo chomlec'h ar c'hwibon; 
PSA.104.18	ar menezioù uhel a zo evit ar c'hragvouc'hed; ar reier a zo ur repu evit ar c'honikled. 
PSA.104.19	Graet en deus al loar evit merkañ an amzerioù; an heol a anavez ampoent e guzh. 
PSA.104.20	Degas a rez an deñvalijenn, hag e teu an noz, ma pourmen enni holl loened ar c'hoadoù. 
PSA.104.21	Al leoned yaouank a yud war-lerc'h ar preizh, hag a c'houlenn digant Doue o boued. 
PSA.104.22	An heol a sav, en em denn a reont, hag e c'hourvezont en o zoulloù. 
PSA.104.23	Neuze an den a ya d'e labour, ha d'e drevell betek an abardaez. 
PSA.104.24	O 
PSA.104.25	Pegen bras ha pegen ledan eo ar mor! Eno ez eus loened hep niver, bras ha bihan. 
PSA.104.26	Eno e pourmen al listri, hag al Leviatan-se ac'h eus graet evit c'hoari ennañ. 
PSA.104.27	Holl e c'hedont ma roi dezho o boued en e amzer. 
PSA.104.28	E reiñ a rez dezho hag e tastumont anezhañ; digeriñ a rez da zaouarn hag o deus o gwalc'h a vadoù. 
PSA.104.29	Ha kuzhat a rez da zremm? Int a zo kollet. Ha tennañ a rez da alan diouto? Neuze e varvont hag e tistroont en o foultr. 
PSA.104.30	Ha kas a rez da Spered? Krouet int hag e nevesaez dremm an douar. 
PSA.104.31	Ra bado gloar an 
PSA.104.32	Sellout a ra ouzh an douar hag e kren; stekiñ a ra ouzh ar menezioù hag e tivogedont. 
PSA.104.33	Kanañ a rin d'an 
PSA.104.34	Ra vo plijus dezhañ va fedenn! En em laouenaat a rin en 
PSA.104.35	Ra vo lamet ar bec'herien a-ziwar an douar, ha ra ne vo ken an dud fall! Va ene, bennig an 
PSA.105.1	Meulit an 
PSA.105.2	Kanit dezhañ, salmit dezhañ, komzit eus e holl vurzhudoù! 
PSA.105.3	Lakait ho kloar en e anv santel! Ra en em laouenaio kalon ar re a glask an 
PSA.105.4	Klaskit an 
PSA.105.5	Ho pet soñj eus ar burzhudoù en deus graet, eus e virakloù hag eus barnedigezhioù e c'henoù, 
PSA.105.6	c'hwi, lignez Abraham e servijer, mibien Jakob e zibabet! 
PSA.105.7	Eñ eo an 
PSA.105.8	Soñj en deus da viken eus e emglev, eus e bromesa a reas evit mil rummad, 
PSA.105.9	eus an emglev a reas gant Abraham, eus al le a reas da Izaak, 
PSA.105.10	hag a startaas e Jakob evit bezañ ul lezenn, en Israel evit bezañ un emglev peurbadus, 
PSA.105.11	o lavarout: Me a roio dit bro Ganaan, lod ho hêrezh eo. 
PSA.105.12	Pa ne oant nemet un dornad tud, nebeut anezho ha diavaezidi er vro, 
PSA.105.13	o vont a vroad da vroad hag a rouantelezh d'ur rouantelezh all, 
PSA.105.14	ne lezas den d'o gwaskañ, ha e kastizas rouaned abalamour dezho, 
PSA.105.15	o lavarout: Na stokit ket ouzh va re olevet, na rit ket a zroug da'm frofeded! 
PSA.105.16	Gervel a reas ar gernez war an douar, terriñ a reas holl sikour bara. 
PSA.105.17	Kas a reas en o raok un den: Jozef a voe gwerzhet evel sklavour. 
PSA.105.18	Stardet e voe e dreid e chadennoù, lakaet e voe an hern ouzh e vuhez, 
PSA.105.19	betek an amzer ma en em gavas ar pezh en doa lavaret, ha ma voe amprouet gant ger an 
PSA.105.20	Ar roue a gasas d'e zieubiñ, mestronier ar pobloù en divac'has. 
PSA.105.21	E lakaat a reas da aotrou en e di, ha gouarnour eus e holl vadoù, 
PSA.105.22	evit chadennañ diouzh e ziviz e briñsed, ha kelenn ar furnez d'e henaourien. 
PSA.105.23	Neuze Israel a zeuas d'an Ejipt, Jakob a chomas e bro Cham. 
PSA.105.24	Doue a lakaas e bobl da greskiñ kalz-meurbet, da vezañ galloudusoc'h eget o enebourien. 
PSA.105.25	Goude e cheñchas o c'halon, kement ken e kasajont e bobl, hag e rejont gaou bras d'e servijerien. 
PSA.105.26	Kas a reas Moizez e servijer, hag Aaron en doa dibabet. 
PSA.105.27	Ober a rejont burzhudoù en o c'hreiz, ha mirakloù e bro Cham. 
PSA.105.28	Kas a reas an deñvalijenn hag e reas an dic'houloù; ha ne voent ket disent ouzh e gomz. 
PSA.105.29	Treiñ a reas o doureier e gwad, hag e lakaas o fesked da vervel. 
PSA.105.30	An douar a vervas a raned, betek e kambroù o rouaned. 
PSA.105.31	Komz a reas hag e teuas kelien, ha laou en o holl vro. 
PSA.105.32	E-lec'h glav e roas dezho grizilh, ha flammoù-tan war o bro. 
PSA.105.33	Skeiñ a reas gant o gwiniegoù hag o gwez-fiez, hag e torras gwez o douar. 
PSA.105.34	Komz a reas hag e teuas kilheien-raden, amprevaned debrus diniver, 
PSA.105.35	a lonkas holl c'heot o douar, hag a lonkas frouezh o farkeier. 
PSA.105.36	Skeiñ a reas gant an holl re gentañ-ganet en o bro, holl frouezh kentañ o nerzh. 
PSA.105.37	Neuze e lakaas anezho da vont er-maez gant arc'hant hag aour, hag en o meuriadoù ne oa den o vrañsellat. 
PSA.105.38	An Ejipt en em laouenaas pa'z ejont kuit, rak an aon dirak Israel a oa kroget enno. 
PSA.105.39	Astenn a reas ar goabrenn d'o goleiñ, hag an tan d'o sklêrijennañ en noz. 
PSA.105.40	Pa c'houlennjont e kasas koailhed dezho, hag o gwalc'h a roas dezho eus bara an neñv. 
PSA.105.41	Digeriñ a reas ar roc'h hag an doureier a redas, mont a rejont dre al lec'hioù sec'h evel ur stêr. 
PSA.105.42	Rak soñj en doe eus e gomz santel, hag eus Abraham e servijer. 
PSA.105.43	Hag e lakaas e bobl da vont er-maez gant laouenidigezh, e re zibabet gant kanaouennoù a levenez. 
PSA.105.44	Reiñ a reas dezho douaroù ar broadoù, hag e perc'hennjont labour ar pobloù, 
PSA.105.45	evit ma virjent e urzhiadurioù, ha ma heuilhjent e lezennoù. Meulit an 
PSA.106.1	Meulit an 
PSA.106.2	Piv a c'hello disklêriañ oberoù bras an 
PSA.106.3	Eürus ar re a vir ar pezh a zo reizh, a ra e pep amzer ar pezh a zo eeun! 
PSA.106.4	, az pez soñj ac'hanon en da vadelezh e-keñver da bobl, laka da silvidigezh da zont din, 
PSA.106.5	evit ma welin eurvad da re zibabet, ma en em laouenain e levenez da bobl, ha ma kavin gloar gant da hêrezh. 
PSA.106.6	Pec'het hon eus, ni evel hon tadoù. Oberiet hon eus gant fallentez, an droug hon eus graet. 
PSA.106.7	Hon tadoù en Ejipt ne voent ket evezhius ouzh da vurzhudoù, n'o doe ket soñj eus da vadelezhioù diniver, met disent e voent e-tal ar mor, e-kichen ar Mor Ruz. 
PSA.106.8	Hogen e saveteas anezho dre garantez evit e anv, evit reiñ da anavezout e c'halloud. 
PSA.106.9	Gourdrouz a reas ar Mor Ruz hag e sec'has, hag e renas anezho dre an donder evel dre al lec'h distro. 
PSA.106.10	Saveteiñ a reas anezho eus daouarn an heskiner, hag o dieubas eus daouarn an enebour. 
PSA.106.11	An doureier a c'holoas o heskinerien, ha ne chomas hini anezho. 
PSA.106.12	Neuze e kredjont en e gomzoù, hag e kanjont e veuleudi. 
PSA.106.13	Met ec'h ankounac'hajont prest e oberennoù, n'esperjont ket en e venozioù. 
PSA.106.14	En em reiñ a rejont d'an droukc'hoant el lec'h distro, hag e temptjont Doue el lec'h digenvez. 
PSA.106.15	Neuze e roas dezho ar pezh o doa goulennet, met kas a reas warno an dizeriañ. 
PSA.106.16	Gwarizi o doe ouzh Moizez er c'hamp, hag ouzh Aaron, sant an 
PSA.106.17	An douar a zigoras hag a lonkas Datan, hag e c'holoas bagad Abiram. 
PSA.106.18	An tan a grogas en o bodadeg, ar flamm a guzumas ar re zrouk. 
PSA.106.19	Ul leue a rejont en Horeb, hag en em stoujont dirak ur skeudenn teuzet, 
PSA.106.20	trokañ a rejont o gloar ouzh dremm un ejen a zebr ar geot. 
PSA.106.21	Ankounac'haat a rejont Doue o dieuber, en doa graet traoù bras en Ejipt, 
PSA.106.22	traoù burzhudus e bro Cham, ha traoù spontus war ar Mor Ruz. 
PSA.106.23	Hag e komze eus distrujañ anezho, ma ne vije ket bet en em lakaet Moizez e zibabet ouzh ar freuz dirazañ, evit distreiñ e fulor, evit n'o dispennje ket. 
PSA.106.24	Disprizout a rejont an douar a zudi, ne gredjont ket d'e gomz, 
PSA.106.25	grozmolat a rejont en o deltennoù, ne selaoujont ket mouezh an 
PSA.106.26	Neuze e touas dezho o lazhañ el lec'h distro, 
PSA.106.27	lakaat o lignez da gouezhañ etre ar broadoù, o stlabezañ en holl vroioù. 
PSA.106.28	En em stagañ a rejont ouzh Baal-Peor, hag e tebrjont aberzhoù ar re varv. 
PSA.106.29	Kounnariñ a rejont Doue dre o oberennoù, kement ma savas ur walenn en o zouez. 
PSA.106.30	Met Fineas en em ziskouezas hag a reas reizhder, hag ar walenn a baouezas. 
PSA.106.31	Kement-se a voe kontet dezhañ da reizhder, en holl rummadoù, da viken. 
PSA.106.32	Kounnariñ a rejont anezhañ ivez tost da zoureier Meriba, hag ec'h erruas droug gant Moizez en abeg dezho. 
PSA.106.33	Rak stourm a rejont ouzh e spered, hag e komzas skañvik eus e vuzelloù. 
PSA.106.34	Ne voe ket distrujet ganto ar pobloù, evel m'en doa gourc'hemennet an 
PSA.106.35	En em veskañ a rejont gant ar broadoù, hag e teskjont o oberennoù, 
PSA.106.36	servijañ a rejont o idoloù, ar pezh a voe ur pech evito, 
PSA.106.37	hag ec'h aberzhjont o mibien hag o merc'hed d'an diaouled. 
PSA.106.38	Skuilhañ a rejont ar gwad didamall, gwad o mibien hag o merc'hed a aberzhjont da idoloù Kanaan; hag ar vro a voe disakret gant ar muntroù-se. 
PSA.106.39	En em saotrañ a rejont dre o oberennoù, hag en em rojont d'ar gasterezh dre o emzalc'h. 
PSA.106.40	Kounnar an 
PSA.106.41	O lakaat a reas etre daouarn ar broadoù, ar re o c'hasae a renas warno, 
PSA.106.42	o enebourien o gwaskas, hag e voent dismegañset didan o dorn. 
PSA.106.43	Meur a wech e tieubas anezho, met en em ziskouez a rejont disent en o c'hoantoù, hag en em golljont dre o direizhder. 
PSA.106.44	Koulskoude e sellas outo en o zristidigezh, pa glevas o c'hriadennoù. 
PSA.106.45	Soñj en deus bet en o c'heñver eus e emglev, ha keuz en deus bet hervez braster e drugarez. 
PSA.106.46	Lakaet en deus anezho da gavout truez e-kichen ar re holl o dalc'he er sklavelezh. 
PSA.106.47	Savete ac'hanomp, 
PSA.106.48	Benniget ra vo an 
PSA.107.1	Meulit an 
PSA.107.2	Ra lavaro evel-se re zasprenet an 
PSA.107.3	hag en deus dastumet eus broioù ar sav-heol hag ar c'huzh-heol. 
PSA.107.4	Kantren a raent el lec'h distro, en un hent digenvez, ha ne gavent ket ur gêr da chom enni. 
PSA.107.5	Naon ha sec'hed o doa, o ene a semple enno. 
PSA.107.6	Neuze o deus kriet d'an 
PSA.107.7	O renet en deus dre an hent eeun da gavout ur gêr da chom enni. 
PSA.107.8	Ra veulint an 
PSA.107.9	Rak roet en deus e walc'h d'an ene en doa sec'hed, ha leuniet en deus a vadoù an ene en doa naon. 
PSA.107.10	Ar re a chome en deñvalijenn hag e skeud ar marv, a oa dalc'het en glac'har hag en hern, 
PSA.107.11	dre ma oant bet disent ouzh gerioù Doue, hag o deus disprizet kuzul an Uhel-Meurbet. 
PSA.107.12	Izelaat a reas o c'halon dre ar boan, hag e kouezhjont pell eus pep sikour. 
PSA.107.13	Neuze o deus kriet d'an 
PSA.107.14	Tennet en deus anezho eus an deñvalijenn hag eus skeud ar marv, torret en deus o ereoù. 
PSA.107.15	Ra veulint an 
PSA.107.16	Rak bruzunet en deus an dorojoù arem, ha torret ar barrennoù houarn. 
PSA.107.17	Ar re ziskiant a oa glac'haret, abalamour da roudenn o disentidigezh hag o direizhder; 
PSA.107.18	o ene en doa euzh ouzh pep boued, stekiñ a raent ouzh dorioù ar marv. 
PSA.107.19	Neuze o deus kriet d'an 
PSA.107.20	Kaset en deus e gomz, o yac'haet en deus, hag o zennet en deus eus ar bezioù. 
PSA.107.21	Ra veulint an 
PSA.107.22	Ra ginnigint aberzhoù a drugarekadennoù, ha ma tisklêriont e oberennoù o kanañ gant levenez. 
PSA.107.23	Ar re a ziskenn war ar mor el listri, hag a genwerzh war an doureier bras, 
PSA.107.24	ar re-se a welas oberennoù an 
PSA.107.25	Komz a reas hag e lakaas ur barr-avel da c'hwezhañ, a save koummoù ar mor. 
PSA.107.26	Pignat a reont war-zu an neñv, diskenn a reont en donder, o ene a deuz gant an enkrez. 
PSA.107.27	Mezevellet e vrañsellont evel un den mezv; o holl furnez a vank dezho. 
PSA.107.28	Neuze o deus kriet d'an 
PSA.107.29	Herzel a ra ar barrad gwallamzer, troet eo e sioulder, hag an doureier a dav. 
PSA.107.30	En em laouenaat a reont dre ma'z int sioulaet. Hag e ren anezho d'ar porzh a c'hoantaent. 
PSA.107.31	Ra veulint an 
PSA.107.32	Ra ganmeulint anezhañ e bodadeg ar bobl, ra veulint anezhañ e kuzul an henaourien! 
PSA.107.33	Treiñ a ra ar stêrioù e distro, ar mammennoù dour en ur douar sec'h, 
PSA.107.34	ar vro strujus en ul lanneg sall, abalamour da fallentez e annezerien. 
PSA.107.35	Treiñ a ra an distro e stank, hag an douar sec'h e mammennoù dour, 
PSA.107.36	da lakaat ar re naonek da chom eno. Sevel a reont ur gêr da chom enni, 
PSA.107.37	hadañ a reont parkeier ha platañ gwiniegoù, a ro frouezh pep bloaz. 
PSA.107.38	Bennigañ a ra anezho hag e kreskont kalz, ne lez ket o loened da nebeutaat. 
PSA.107.39	Neuze e tigreskont hag ez int izelaet dre ar gwaskerezh, ar gwalleur hag ar boan. 
PSA.107.40	Skuilhañ a ra an dispriz war ar re vras, hag e laka anezho da gerzhout en ul lec'h distro hep hent. 
PSA.107.41	Sevel a ra ar paour eus ar glac'har, hag e laka da greskiñ an tiegezhioù evel tropelloù. 
PSA.107.42	An dud reizh a wel kement-se hag en em laouena, met genoù ar re zireizh a chom serret. 
PSA.107.43	Ra vo aketus ouzh kement-se an hini a zo fur, ha ra vo evezhius ouzh madelezhioù an 
PSA.108.1	Kanaouenn; salm David.
PSA.108.2	Va c'halon a zo start, o Doue! Me a gano, me a veulo, va gloar eo. 
PSA.108.3	Dihunit, va lud ha va zelenn! Me a zihuno ar gouloù-deiz. 
PSA.108.4	Da veuliñ a rin e-touez ar pobloù, o 
PSA.108.5	rak da drugarez a sav dreist an neñvoù, ha da wirionez betek ar c'hoabr. 
PSA.108.6	O Doue! En em sav war an neñvoù. Ra vo da c'hloar war an douar holl, 
PSA.108.7	abalamour da'z re garet-mat da vezañ dieubet. Savete ac'hanomp gant da du dehou ha va selaou! 
PSA.108.8	Doue en deus komzet en e santual, me en em laouenaio. Lodennañ a rin Sichem, muzuliañ a rin traonienn Sukkod, 
PSA.108.9	Galaad a zo din, din eo Manase, Efraim eo nerzh va fenn, Juda eo va lezenner, 
PSA.108.10	Moab eo ar gibell en em walc'han enni, teurel a ran va botez war Edom, leuskel a ran kriadennoù a levenez war vro ar Filistined! 
PSA.108.11	Piv am blenio etrezek ar gêr greñv? Piv am c'haso betek Edom? 
PSA.108.12	Ha n'eo ket te, o Doue, hag ac'h eus hon taolet kuit, te ha ne d-ae ken er-maez, o Doue, gant hon armeoù? 
PSA.108.13	Ro deomp sikour evit tec'hout diouzh an dristidigezh, rak sikour an den n'eo nemet mogedenn. 
PSA.108.14	E Doue e vrezelimp gant nerzh, hag eñ eo a vac'ho hon enebourien.
PSA.109.1	D'ar mestr-kaner; salm David.
PSA.109.2	O Doue va meuleudi, na dav ket! Rak genoù an den drouk ha genoù an den fall a zo digoret a-enep din. Komz a reont din gant un teod gaouiat. 
PSA.109.3	Va c'helc'hiañ a reont gant komzoù a gasoni, hag e reont din ar brezel hep abeg. 
PSA.109.4	Tra ma karan anezho, en em reont va enebourien; me ne ran nemet pediñ. 
PSA.109.5	Rentet o deus din an droug evit ar mad, hag ar gasoni evit ar garantez. 
PSA.109.6	Laka warnañ un den drouk, ha ma en em zalc'ho un heskiner en e du dehou! 
PSA.109.7	Pa vo barnet, ma vo disklêriet kablus, ha ma vo kontet dezhañ e bedenn evel pec'hed! 
PSA.109.8	Ra vo berraet dezhañ niver e zeizioù, ra gemero unan all e garg! 
PSA.109.9	Ra vo e vibien minored, hag e wreg intañvez! 
PSA.109.10	Ra vo e vibien kantreerien ha paour, ra vo ret dezho mont da glask bara pell eus o ziez dismantret! 
PSA.109.11	Ra daolo ar c'hredour ar roued war ar pezh en deus, ra breizho diavaezidi e labour! 
PSA.109.12	Ra ne vo den da virout outañ e vadelezh, ra n'en devo den truez ouzh e vinored! 
PSA.109.13	Ra vo e lignez lamet kuit, ra steuzio e anv gant ar rummad da zont! 
PSA.109.14	Ra zeuio da soñj d'an 
PSA.109.15	ra vint atav dirak an 
PSA.109.16	rak n'en deus ket bet soñj d'ober gant madelezh, rak en deus heskinet an ezhommeg, ar paour hag an den a galon rannet, evit e lakaat da vervel! 
PSA.109.17	Karet en deus ar vallozh, dont a raio warnañ; n'en deus ket kavet plijadur er vennozh, pellaat a raio dioutañ. 
PSA.109.18	Goloet e vo a vallozh evel gant ur vantell; mont a raio en e gorf evel dour hag en e eskern evel eoul; 
PSA.109.19	bez' e vo evel ur gwiskamant ouzh e bakañ, evel ur gouriz atav ouzh e c'hourizañ. 
PSA.109.20	Evel-se e vo, eus perzh an 
PSA.109.21	Met te, 
PSA.109.22	rak me 'zo ezhommek ha paour, ha va c'halon a zo rannet em diabarzh. 
PSA.109.23	Mont a ran evel ar skeud pa gouezh, kaset on kuit evel ar c'hilheien-raden. 
PSA.109.24	Va daoulin a vrañsell gant ar yun, va c'hig en deus kollet e lard. 
PSA.109.25	Me a zo evito un danvez a zismegañs; o welout ac'hanon, e hejont o fenn. 
PSA.109.26	Bez va sikour, 
PSA.109.27	evit ma ouezint ez eo da zorn, penaos eo te, 
PSA.109.28	Milligañ a raint, te a vennigo; sevel a reont, met int a ruzio, ha da servijer en em laouenaio. 
PSA.109.29	Ra vo va enebourien gwisket a zismegañs, ha goloet gant o mezh evel gant ur vantell! 
PSA.109.30	Va genoù a veulo uhel an 
PSA.109.31	rak en em zalc'h en tu dehou d'an ezhommeg, evit e savetaat eus ar re a gondaon e ene.
PSA.110.1	Salm David.
PSA.110.1	An 
PSA.110.2	An 
PSA.110.3	Da bobl a vo ur bobl a volontez vat, e deiz ma'z aio da arme er-maez e meurdez e santelezh; da soudarded yaouank a vo dirazout evel ur c'hlizhenn o tont e-kreiz gouloù-deiz. 
PSA.110.4	An 
PSA.110.5	An Aotrou a zo a-zehoù dit, bruzunañ a raio rouaned e deiz e fulor. 
PSA.110.6	Barn a raio e-touez ar broadoù, leuniañ a raio holl gant korfoù marv, bruzunañ a raio ar penn a ren war ur vro vras. 
PSA.110.7	Evañ a raio eus ar froud en hent, dre-se e savo e benn.
PSA.111.1	Meulit an 
PSA.111.2	Oberennoù an 
PSA.111.3	E oberenn n'eo nemet splannder ha meurded, hag e reizhder a bad da viken. 
PSA.111.4	Lezet en deus an eñvor eus e vurzhudoù, an 
PSA.111.5	Reiñ a ra da vevañ d'ar re holl a zouj anezhañ, soñj en deus atav eus e emglev. 
PSA.111.6	Roet en deus da anavezout d'e bobl galloud e oberennoù, en ur reiñ dezhañ hêrezh ar broadoù. 
PSA.111.7	Oberennoù e zaouarn n'int nemet reizhder ha gwirionez, hag e holl c'hourc'hemennoù a zo gwirion. 
PSA.111.8	Startaet int atav ha da viken, graet int gant gwirionez hag eeunder. 
PSA.111.9	Kaset en deus an dasprenadur d'e bobl, lakaet en deus e emglev da viken. E anv a zo santel ha spontus. 
PSA.111.10	Penn-kentañ ar furnez eo doujañs an 
PSA.112.1	Meulit an 
PSA.112.2	E lignez a vo galloudus war an douar, gouenn an dud eeun a vo benniget. 
PSA.112.3	Ar fonnusted hag ar binvidigezh a vo en e di, hag e reizhder a bado da viken. 
PSA.112.4	Ar sklêrijenn a sav en deñvalijenn evit an den eeun; truezus eo, trugarezus ha reizh. 
PSA.112.5	Eürus an den a zo truezus hag a brest, urzhiañ a ra e oberoù gant reizhder! 
PSA.112.6	Ne vo biken brañsellet, eñvor an den reizh a vo peurbadus. 
PSA.112.7	N'en deus ket aon rak ar c'heloù fall, e galon a zo start, o fiziout en 
PSA.112.8	E galon, harpet mat, n'he devo ket aon, betek ma en devo diskuizhet e sell war e enebourien. 
PSA.112.9	Skuilhet en deus, roet en deus d'ar beorien, e reizhder a bad da viken hag e benn a sav gant gloar. 
PSA.112.10	An hini drouk a wel anezhañ, en deus desped a gement-se, a c'hrigoñs e zent hag a zisec'h. C'hoant ar re zrouk a yelo da get.
PSA.113.1	Meulit an 
PSA.113.2	Ra vo benniget anv an 
PSA.113.3	Adalek ar sav-heol betek ar c'huzh-heol, ra vo meulet anv an 
PSA.113.4	An 
PSA.113.5	Piv a zo heñvel ouzh an 
PSA.113.6	a sell d'an traoñ ouzh an neñv hag ouzh an douar, 
PSA.113.7	a denn an hini bihan eus ar poultr hag a sav ar paour diwar an teil, 
PSA.113.8	evit e lakaat da azezañ gant ar re vras, gant ar re vras eus e bobl. 
PSA.113.9	Reiñ a ra un tiegezh d'ar wreg gaonac'h, hag e ra anezhi ur vamm laouen da veur a vugel. Meulit an 
PSA.114.1	Pa'z eas Israel er-maez eus an Ejipt, ha tiegezh Jakob eus a-douez ur bobl barbar, 
PSA.114.2	Juda a voe e santual, hag Israel a zeuas e zomani. 
PSA.114.3	Ar mor en gwelas hag a dec'has, ar Jordan a zistroas a-dreñv, 
PSA.114.4	ar menezioù a lammas evel meot, hag ar c'hrec'hiennoù evel oaned. 
PSA.114.5	Petra az poa, o mor, evit tec'hout? Ha te, Jordan, evit distreiñ a-dreñv? 
PSA.114.6	Ha c'hwi, menezioù, evit lammat evel meot? Ha c'hwi, krec'hiennoù, evel oaned? 
PSA.114.7	Dour, kren dirak dremm an Aotrou, dirak dremm Doue Jakob, 
PSA.114.8	a dro ar roc'h en ur stank, ar maen kalet e mammennoù doureier.
PSA.115.1	N'eo ket deomp-ni, 
PSA.115.2	Perak e lavarfe ar broadoù: Pelec'h eta emañ o Doue? 
PSA.115.3	Hon Doue, en neñvoù emañ; ober a ra kement a blij gantañ. 
PSA.115.4	O idoloù a zo arc'hant hag aour, labour daouarn an den. 
PSA.115.5	Ur genoù o deus ha ne gomzont ket, daoulagad o deus ha ne welont ket, 
PSA.115.6	divskouarn o deus ha ne glevont ket, ur fri o deus ha ne c'hweshaont ket, 
PSA.115.7	daouarn ha ne stokont ket, treid ha ne gerzhont ket, ne reont trouz ebet gant o c'horzailhenn. 
PSA.115.8	Dont a raio heñvel outo ar re o gra, hag ar re a laka o fiziañs enno. 
PSA.115.9	Israel, en em fiz en 
PSA.115.10	Tiegezh Aaron, en em fiziit en 
PSA.115.11	C'hwi a zouj an 
PSA.115.12	An 
PSA.115.13	Bennigañ a raio ar re a zouj an 
PSA.115.14	An 
PSA.115.15	C'hwi a zo benniget gant an 
PSA.115.16	Diwar-benn an neñvoù, an neñvoù a zo d'an 
PSA.115.17	Ar re varv ne veulint ket an 
PSA.115.18	Met ni a vennigo an 
PSA.116.1	Karout a ran an 
PSA.116.2	rak stouet en deus e skouarn war-zu ennon; dre-se e pedin anezhañ va buhez-pad. 
PSA.116.3	Ereoù ar marv o doa va c'helc'hiet, enkrezioù ar bez o doa kroget ennon, kavet em boa an dristidigezh hag ar glac'har, 
PSA.116.4	met e pedis anav an 
PSA.116.5	An 
PSA.116.6	An 
PSA.116.7	Distro da'z tiskuizh, va ene, rak an 
PSA.116.8	Dieubet ec'h eus va ene eus ar marv, va daoulagad eus an daeroù, va zreid eus ar gouezhadenn. 
PSA.116.9	Kerzhout a rin dirak dremm an 
PSA.116.10	Kredet em eus, setu perak em eus komzet. Bet e oan gwall c'hlac'haret. 
PSA.116.11	Lavarout a raen em zrubuilh: Pep den a zo gaouiat. 
PSA.116.12	Petra a rentin d'an 
PSA.116.13	Kemer a rin hanaf an dieubidigezh, hag e pedin anv an 
PSA.116.14	Peurober a rin va gouestloù e-keñver an 
PSA.116.15	Marv re garet-mat an 
PSA.116.16	Da bediñ a ran, o 
PSA.116.17	Me a ginnigo dit an aberzh a drugarekadennoù, hag e pedin anv an 
PSA.116.18	Peurober a rin va gouestloù e-keñver an 
PSA.116.19	e leurioù ti an 
PSA.117.1	Meulit an 
PSA.117.2	Rak e vadelezh a zo bras en hor c'heñver, ha fealded an 
PSA.118.1	Meulit an 
PSA.118.2	Ra lavaro Israel ivez penaos e pad e drugarez da viken. 
PSA.118.3	Ra lavaro tiegezh Aaron penaos e pad e drugarez da viken. 
PSA.118.4	Ra lavaro ar re a zouj an 
PSA.118.5	Eus a-greiz an dristidigezh em eus galvet an 
PSA.118.6	An 
PSA.118.7	An 
PSA.118.8	Gwelloc'h eo en em dennañ war-zu an 
PSA.118.9	Gwelloc'h eo en em dennañ war-zu an 
PSA.118.10	An holl vroadoù o doa va enkelc'hiet, met en anv an 
PSA.118.11	Va enkelc'hiet o doa, ya, va enkelc'hiet o doa, met en anv an 
PSA.118.12	Va enkelc'hiet o doa evel ar gwenan, mouget int bet evel un tan drein, rak en anv an 
PSA.118.13	Bountet ez poa ac'hanon start evit va lakaat da gouezhañ, met an 
PSA.118.14	An 
PSA.118.15	Ur vouezh a youc'hadegoù a drec'h a sav e teltennoù ar re reizh: Tu dehou an 
PSA.118.16	Tu dehou an 
PSA.118.17	Ne varvin ket met bevañ a rin, hag e tisklêrin oberennoù an 
PSA.118.18	An 
PSA.118.19	Digorit din dorioù ar reizhder; mont a rin ennoc'h hag e veulin an 
PSA.118.20	Amañ emañ dor an 
PSA.118.21	Me az meulo rak selaouet ec'h eus ac'hanon, hag out bet va dieuber. 
PSA.118.22	Ar maen taolet kuit gant ar re a vañsone a zo deuet da vezañ ar maen-korn. 
PSA.118.23	Kement-se a zo bet graet gant an 
PSA.118.24	Hemañ eo an deiz en deus graet an 
PSA.118.25	O 
PSA.118.26	Benniget ra vo an hini a zeu en anv an 
PSA.118.27	An 
PSA.118.28	Te eo va Doue, me az meulo. Va Doue, da ganmeuliñ a rin. 
PSA.118.29	Meulit an 
PSA.119.1	Eürus ar re a zo eeun en o hent, a gerzh hervez lezenn an 
PSA.119.2	Eürus ar re vir e destenioù, a glask anezho a-greiz o c'halon, 
PSA.119.3	na reont ket an direizhder, met a gerzh en e hentoù! 
PSA.119.4	Urzhiet ec'h eus da gemennadurioù, evit ma vint miret gant evezh. 
PSA.119.5	O! Ra vo va hentoù reizhet mat, evit ma virin da reolennoù. 
PSA.119.6	Neuze ne ruzin ket, o sellout ouzh da holl c'hourc'hemennoù. 
PSA.119.7	Da veuliñ a rin en eeunder va c'halon, pa em bo desket barnedigezhioù da reizhder. 
PSA.119.8	Fellout a ra din mirout da reolennoù; na'm dilez ket holl!
PSA.119.9	Penaos e lakaio an den yaouank e hent da vezañ glan? O teurel evezh outañ hervez da gomz. 
PSA.119.10	Da glask a ran eus kreiz va c'halon, na'm lez ket d'en em goll pell diouzh da c'hourc'hemennoù! 
PSA.119.11	Dalc'het em eus da c'her em c'halon, evit na bec'hin ket en da enep. 
PSA.119.12	Ra vi benniget, o 
PSA.119.13	Disklêriañ a ran gant va muzelloù holl varnedigezhioù da c'henoù. 
PSA.119.14	En em laouenaat a ran en hent eus da destenioù, evel ma vefe ganin holl binvidigezhioù. 
PSA.119.15	Prederiañ a rin war da gemennadurioù, hag e sellin ouzh da wenodennoù. 
PSA.119.16	Kavout a rin plijadur en da reolennoù, ha n'ankounac'hain ket da gomzoù.
PSA.119.17	Gra ar vadelezh-se da'z servijer, ma vevin, ha ma virin da gomz. 
PSA.119.18	Digor va daoulagad, evit ma welin burzhudoù da lezenn. 
PSA.119.19	Diavaeziad on war an douar, na guzh ket da c'hourc'hemennoù ouzhin! 
PSA.119.20	Va ene a zo debret gant ar garantez en deus a bep amzer evit da varnedigezhioù. 
PSA.119.21	Gourdrouz a rez ar re lorc'hus ha milliget, a bella eus da c'hourc'hemennoù. 
PSA.119.22	Lam diwarnon ar vezh hag an dispriz, rak mirout a ran da destenioù. 
PSA.119.23	Ar re c'halloudek zoken a zo azezet hag o deus komzet em enep, met da servijer a breder war da reolennoù. 
PSA.119.24	Dre-se da destenioù a zo va flijadurioù ha va c'huzulierien.
PSA.119.25	Va ene a zo staget ouzh ar poultr; va laka da advevañ hervez da gomz! 
PSA.119.26	Disklêriet em eus dit va hentoù hag ec'h eus respontet din; desk din da reolennoù. 
PSA.119.27	Ro din da anavezout hent da gemennadurioù, hag e prederin war da vurzhudoù. 
PSA.119.28	Va ene a ouel gant ar glac'har; va adsav hervez da gomz! 
PSA.119.29	Pella diouzhin hent ar gaou, ha ro din ar c'hras da virout da lezenn. 
PSA.119.30	Dibabet em eus hent ar wirionez, lakaet em eus da varnedigezhioù dirak va daoulagad, 
PSA.119.31	en em staget on ouzh da destenioù; 
PSA.119.32	Redek a rin en hent da c'hourc'hemennoù, pa ez po lakaet va c'halon er frankiz.
PSA.119.34	Ro din skiant, hag e virin da lezenn; me a heulio anezhi a-greiz va c'halon. 
PSA.119.35	Va laka da gerzhout en hent da c'hourc'hemennoù, rak kavout a ran plijadur enno. 
PSA.119.36	Stou va c'halon etrezek da destenioù, ha neket war-zu ar gounid. 
PSA.119.37	Distro va daoulagad diouzh gwel an traoù didalvez, va laka da advevañ en da hentoù! 
PSA.119.38	Starta da c'her evit da servijer, an hini a zo evit ar re a zouj ac'hanout. 
PSA.119.39	Distro diouzhin ar vezh am eus aon anezhi, rak da varnedigezhioù a zo mat. 
PSA.119.40	Setu, e huanadan war-lerc'h da gemennadurioù; va laka da advevañ dre da reizhder!
PSA.119.41	Ra zeuio da vadelezh warnon, o 
PSA.119.42	Hag em bo peadra da respont d'an hini am zamall, rak en em fizian en da gomz. 
PSA.119.43	Na lam ket holl eus va genoù ar gomz a wirionez, rak en em c'hortoz a ran da'z parnedigezhioù, 
PSA.119.44	hag e virin da lezenn dalc'hmat ha da viken. 
PSA.119.45	Kerzhout a rin er frankiz, rak em eus klasket da gemennadurioù. 
PSA.119.46	Komz a rin eus da destenioù dirak ar rouaned, ha ne'm bo ket a vezh. 
PSA.119.47	Kavout a rin plijadur en da c'hourc'hemennoù a garan. 
PSA.119.48	Sevel a rin va daouarn etrezek da c'hourc'hemennoù a garan, hag en em zalc'hin ouzh da reolennoù.
PSA.119.49	Az pez soñj eus ar gomz roet da'z servijer, ac'h eus va lakaet da esperout enni. 
PSA.119.50	Houmañ eo va frealz e-kreiz va foan, eo ma ro da c'her ar vuhez din. 
PSA.119.51	Ar re lorc'hus am golo a c'hoapaerezh, met ne bellaan ket diouzh da lezenn. 
PSA.119.52	Me am eus soñj eus da varnedigezhioù a wechall, o 
PSA.119.53	An droug a grog ennon a-enep ar re fall a zilez da lezenn. 
PSA.119.54	Da reolennoù eo abeg va c'hanaouennoù, en ti ma choman ennañ evel un diavaeziad. 
PSA.119.55	En noz em eus soñj eus da anv, o 
PSA.119.56	Hemañ eo un dra a zo din, mirout da gemennadurioù.
PSA.119.57	Va lodenn, o 
PSA.119.58	Da bedet em eus kreiz va c'halon: Az pez truez ouzhin hervez da c'her! 
PSA.119.59	Kontet em eus va hentoù, hag em eus troet va c'hammedoù etrezek da destenioù. 
PSA.119.60	Hastañ a ran, ne zalean ket, evit mirout da c'hourc'hemennoù. 
PSA.119.61	Stignoù ar re zrouk a oa en-dro din, ne'm eus ket ankounac'haet da lezenn. 
PSA.119.62	Sevel a ran da hanternoz evit da veuliñ, abalamour da'z parnedigezhioù reizh. 
PSA.119.63	Me a zo keneil d'ar re holl a zouj ac'hanout, ha d'ar re a vir da gemennadurioù. 
PSA.119.64	, an douar a zo leun eus da vadelezh. Desk din da reolennoù.
PSA.119.66	Desk din kaout furnez ha skiant, rak kredet em eus da c'hourc'hemennoù. 
PSA.119.67	A-raok bezañ glac'haret, en em gollen, met bremañ e viran da c'her. 
PSA.119.68	Te a zo mat ha madoberus; desk din da reolennoù. 
PSA.119.69	Tud lorc'hus o deus ijinet traoù faos em enep. Me a viro da gemennadurioù e kreiz va c'halon. 
PSA.119.70	O c'halon a zo tevaet evel al lard, me a gav va flijadurioù en da lezenn. 
PSA.119.71	Mat eo din bezañ bet glac'haret, evit ma teskin da reolennoù. 
PSA.119.72	Lezenn da c'henoù a zo priziusoc'h din eget milieroù a bezhioù aour hag arc'hant.
PSA.119.73	Da zaouarn o deus va graet ha va stummet; ro din skiant, hag e teskin da c'hourc'hemennoù. 
PSA.119.74	Ar re a zouj ac'hanout am gwelo hag a drido a levenez, rak esperout a ran en da gomz. 
PSA.119.75	Anavezout a ran, o 
PSA.119.76	Ra frealzo da vadelezh ac'hanon, hervez ar ger ac'h eus roet da'z servijer. 
PSA.119.77	Ra zeuio da druez warnon ha me a vevo, rak da lezenn a ra va flijadurioù. 
PSA.119.78	Ra vo mezhek ar re lorc'hus a wask ac'hanon hep abeg! Prederiañ a rin war da gemennadurioù. 
PSA.119.79	Ra zeuio da'm c'havout ar re a zouj ac'hanout, hag ar re a anavez da destenioù. 
PSA.119.80	Ra vo va c'halon eeun en da reolennoù, evit na vin ket mezhek!
PSA.119.81	Va ene en em guzum war-lerc'h da silvidigezh; esperout a ran en da gomz. 
PSA.119.82	Va daoulagad en em guzum war-lerc'h da c'her. Lavarout a ran: Pegoulz e frealzi ac'hanon? 
PSA.119.83	Rak evel ur sac'h-lêr ez on er moged, met n'ankounac'haan ket da reolennoù. 
PSA.119.84	Pegeit e pado deizioù da servijer? Pegoulz e kasi da benn da varnedigezhioù war ar re a heskin ac'hanon? 
PSA.119.85	Ar re lorc'hus o deus toullet fozioù evidon, ar pezh n'eo ket hervez da lezenn. 
PSA.119.86	Da holl c'hourc'hemennoù n'int nemet gwirionez; va heskinañ a reer hep abeg, sikour ac'hanon! 
PSA.119.87	War-bouez nebeut, hag e tistrujent ac'hanon war an douar; met ne zilezin ket da gemennadurioù. 
PSA.119.88	Laka ac'hanon da advevañ hervez da vadelezh, hag e virin testenioù da c'henoù.
PSA.119.89	O 
PSA.119.90	Da wirionez a bad a oad da oad. Diazezet ec'h eus an douar, hag e chom start. 
PSA.119.91	Pep tra a bad hiziv hervez da varnedigezhioù, rak an holl draoù a servij ac'hanout. 
PSA.119.92	Ma ne vije ket bet va flijadurioù en da lezenn, e vijen marvet em glac'har. 
PSA.119.93	Biken n'ankounac'hain da gemennadurioù, rak drezo eo ec'h eus roet ar vuhez din. 
PSA.119.94	Me a zo dit; va savete, rak klasket em eus da gemennadurioù. 
PSA.119.95	Ar re zrouk o deus va gedet evit va lakaat da vervel, met me a zo evezhius ouzh da destenioù. 
PSA.119.96	Gwelet em eus harzoù da gement a zo peurvat; da c'hourc'hemenn a zo astennet diharz.
PSA.119.97	Pegement e karan da lezenn! Prederiañ a ran warni a-hed an deiz. 
PSA.119.98	Va lakaat a rez furoc'h eget va enebourien dre da c'hourc'hemennoù, rak bepred emaint ganin. 
PSA.119.99	Tremenet em eus e furnez e-biou d'ar re holl o deus va c'helennet, rak e prederian war da destenioù. 
PSA.119.100	Me 'zo muioc'h desket eget ar re gozh, dre ma em eus miret da gemennadurioù. 
PSA.119.101	Distroet em eus va c'hammedoù diouzh pep hent fall, evit mirout da gomz. 
PSA.119.102	N'on ket pellaet diouzh da varnedigezhioù, rak te eo ec'h eus va desket. 
PSA.119.103	Pegen dous eo da c'her da'm staon, dousoc'h eget ar mel da'm genoù! 
PSA.119.104	Da gemennadurioù a ro skiant din, setu perak e kasaan pep hent gaouiat.
PSA.119.105	Da gomz a zo ul lamp da'm zreid, hag ur sklêrijenn war va hent. 
PSA.119.106	Touet em eus hag en dalc'hin, da virout da varnedigezhioù reizh. 
PSA.119.107	Gwall c'hlac'haret on, 
PSA.119.108	, degemer mat ar gouestloù a ginnig va genoù dit, ha desk din da varnedigezhioù! 
PSA.119.109	Va buhez a zo dalc'hmat en arvar, koulskoude ne'm eus ket ankounac'haet da lezenn. 
PSA.119.110	Ar re zrouk o deus stegnet antelloù din, met n'on ket en em bellaet diouzh da gemennadurioù. 
PSA.119.111	Kemeret em eus da destenioù evel hêrezh peurbadus, rak ez int levenez va c'halon. 
PSA.119.112	Stouet em eus va c'halon da seveniñ da reolennoù, dalc'hmat ha betek an diwezh.
PSA.119.113	Kasaat a ran ar soñjoù didalvez, met karout a ran da lezenn. 
PSA.119.114	Bez' ez out va repu ha va skoed, me en em c'hortoz da'z komz. 
PSA.119.115	Tud drouk, pellait diouzhin, ha me a viro gourc'hemennoù va Doue. 
PSA.119.116	Harp ac'hanon hervez da c'her evit ma vevin, ha na'm laka ket da vezañ mezhek em esperañs! 
PSA.119.117	Harp ac'hanon evit ma vin salvet, hag e vo atav va daoulagad war da reolennoù! 
PSA.119.118	Disteurel a rez kuit ar re a bella diouzh da reolennoù, rak o zromplerezh a zo ur gaou didalvez. 
PSA.119.119	Kas a rez da netra evel eon holl re zrouk an douar, setu perak e karan da destenioù. 
PSA.119.120	Va c'hig a gren gant an aon am eus razout, hag e toujan da varnedigezhioù.
PSA.119.121	Miret em eus ar varnedigezh hag an reizhder, na'm dilez ket da'm gwaskerien. 
PSA.119.122	Bez gwarant da servijer evit e vad, ra ne wasko ket ac'hanon ar re ourgouilhus. 
PSA.119.123	Va daoulagad en em guzum war-lerc'h da silvidigezh, ha war-lerc'h ger da reizhder. 
PSA.119.124	Gra e-keñver da servijer hervez da vadelezh, ha desk din da reolennoù. 
PSA.119.125	Me eo da servijer; ro din skiant, hag ec'h anavezin da destenioù. 
PSA.119.126	Poent eo d'an 
PSA.119.127	Setu perak e karan da c'hourc'hemennoù, muioc'h eget an aour, muioc'h zoken eget an aour glan. 
PSA.119.128	Setu perak e kavan reizh da holl gemennadurioù, hag e kasaan pep hent gaouiat.
PSA.119.129	Da destenioù a zo estlammus, setu perak va ene en deus o miret. 
PSA.119.130	Diskuliadur da gomzoù a ro sklêrijenn, reiñ a ra skiant d'ar re zinerzh. 
PSA.119.131	Digoret em eus va genoù, ha huanadet em eus, rak em eus c'hoantaet da c'hourc'hemennoù. 
PSA.119.132	Sell ouzhin ha kemer truez ouzhin, evel ma ec'h eus ar c'hiz d'ober e-keñver ar re a gar da anv. 
PSA.119.133	Starta va c'hammedoù en da c'her, ha na lez direizhder ebet da ren warnon. 
PSA.119.134	Dieub ac'hanon eus gwaskerezh an dud, evit ma virin da gemennadurioù! 
PSA.119.135	Laka da zremm da lugerniñ war da servijer, ha desk din da reolennoù! 
PSA.119.136	Stêrioù dour a red eus va daoulagad, o vezañ na virer ket da lezenn.
PSA.119.137	Te a zo reizh, o 
PSA.119.138	Gourc'hemennet ec'h eus testenioù gant reizhder, ha gant ur wirionez bras. 
PSA.119.139	Va gred en deus va devet, rak va enebourien o deus ankounac'haet da gomzoù. 
PSA.119.140	Da c'her a zo glan-meurbet, setu perak da servijer e gar. 
PSA.119.141	Me a zo bihan ha disprizet, met n'ankounac'haan ket da gemennadurioù. 
PSA.119.142	Da reizhder a zo ur reizhder peurbadus, ha da lezenn n'eo nemet gwirionez. 
PSA.119.143	An dristidigezh hag an enkrez o deus va zapet, met da c'hourc'hemennoù eo va flijadurioù. 
PSA.119.144	Da destenioù n'int nemet gwirionez peurbadus; ro din ar skiant anezho evit ma vevin!
PSA.119.145	Krial a ran eus kreiz va c'halon; respont din, 
PSA.119.146	Krial a ran dit; saveta ac'hanon, hag e virin da destenioù. 
PSA.119.147	Diaraogiñ a ran an deiz hag e krian; esperout a ran en da gomz. 
PSA.119.148	Va daoulagad a ziaraog beilhadennoù an noz, evit prederiañ war da c'her. 
PSA.119.149	Selaou va mouezh hervez da vadelezh; 
PSA.119.150	Ar re o deus c'hoantoù fall a dosta; en em zerc'hel a reont pell diouzh da lezenn. 
PSA.119.151	Te a zo tost, o 
PSA.119.152	Abaoe pell 'zo ec'h ouzon dre da destenioù, penaos ec'h eus o diazezet evit biken.
PSA.119.153	Sell ouzh va glac'har ha dieub ac’hanon, rak ne'm eus ket ankounac'haet da lezenn. 
PSA.119.154	Difenn va c'haoz ha va daspren, va laka da advevañ hervez da c'her! 
PSA.119.155	Ar silvidigezh a zo pell diouzh ar re zrouk, dre na glaskont ket da reolennoù. 
PSA.119.156	Da druez a zo diniver, o 
PSA.119.157	Va heskinerien ha va enebourien a zo diniver, met n'en em zistroan ket diwar da destenioù. 
PSA.119.158	Gwelet em eus ar re disleal hag em eus bet heug outo. Ne viront ket da c'her. 
PSA.119.159	Taol evezh penaos e karan da gemennadurioù; 
PSA.119.160	Diazez da gomz eo ar wirionez, ha reizhder da varnedigezhioù a zo peurbadus.
PSA.119.161	Ar re vras o deus va heskinet hep abeg, met va c'halon n'he deus ket aon nemet rak da gomzoù. 
PSA.119.162	En em laouenaat a ran en da c'her, evel an hini a gav ur preizh bras. 
PSA.119.163	Euzh am eus ouzh ar gaou hag e kasaan anezhañ; karout a ran da lezenn. 
PSA.119.164	Da veuliñ a ran seizh gwech an deiz, en abeg da'z parnedigezhioù reizh. 
PSA.119.165	Ur peoc'h bras a zo evit ar re a gar da lezenn, ha netra ne c'hell o diskar. 
PSA.119.166	, esperout a ran ez tieubidigezh, hag e sentan ouzh da c'hourc'hemennoù. 
PSA.119.167	Va ene a vir da destenioù, hag o c'harout a ran gant ur garantez vras. 
PSA.119.168	Mirout a ran da gemennadurioù ha da destenioù, rak va holl hentoù a zo dirazout.
PSA.119.170	Ra zeuio va fedenn dirazout! Dieub ac'hanon hervez da c'her. 
PSA.119.171	Va muzelloù a embanno da veuleudi, pa ez po desket din da reolennoù. 
PSA.119.172	Va zeod ne gomzo nemet diwar-benn da c'her, rak da holl c'hourc'hemennoù a zo reizh. 
PSA.119.173	Ra vo da zorn ur sikour din! Rak dibabet em eus da gemennadurioù. 
PSA.119.174	, huanadiñ a ran war-lerc'h da silvidigezh, ha da lezenn a zo va holl blijadur. 
PSA.119.175	Ra vevo va ene evit da veuliñ, ha ra zeuio da varnedigezhioù war va sikour! 
PSA.119.176	Dianket on evel un dañvad kollet: klask da servijer, rak ne'm eus ket ankounac'haet da c'hourc'hemennoù.
PSA.120.1	Kanaouenn ar "Maalod" 
PSA.120.1	Kriet em eus d'an 
PSA.120.2	, dieub va ene eus ar muzelloù gaouiat, eus an teod touellus! 
PSA.120.3	Petra a roio dit, petra a c'hounezo dit, an teod tromplus? 
PSA.120.4	Biroù lemm evel reoù ur brezelour, gant glaou-bev ar balan. 
PSA.120.5	Gwalleürus on da chom e Meshek, da vezañ e-touez teltennoù Kedar! 
PSA.120.6	Re bell eo chomet va ene gant an hini a gasa ar peoc'h. 
PSA.120.7	Me a gar ar peoc'h, met kerkent ha ma komzan, emaint evit ar brezel.
PSA.121.1	Kanaouenn ar "Maalod" 
PSA.121.1	Sevel a ran va daoulagad etrezek ar menez, a-belec'h e teuio sikour din. 
PSA.121.2	Va sikour a zeu digant an 
PSA.121.3	Ne lezo ket da droad da vrañsellat; an hini a ziwall ac'hanout ne gousko ket. 
PSA.121.4	Setu, ne gousko ket ha ne voredo ket, an hini a ziwall Israel. 
PSA.121.5	An 
PSA.121.6	An heol ne skoio ket ac'hanout e-pad an deiz, nag al loar e-pad an noz. 
PSA.121.7	An 
PSA.121.8	An 
PSA.122.1	Kanaouenn ar "Maalod" 
PSA.122.1	Sederaat a ran pa lavarer din: Deomp da di an 
PSA.122.2	Hon treid a chom a-sav, en da zorojoù, o Jeruzalem! 
PSA.122.3	Jeruzalem, savet out bet evel ur gêr a zo liammet etrezo an tiez enni. 
PSA.122.4	Eno eo e pign ar meuriadoù, meuriadoù an 
PSA.122.5	Eno eo savet an tronioù evit ar reizhder, an tronioù evit tiegezh David. 
PSA.122.6	Pedit evit peoc'h Jeruzalem! Ra o devo ar peoc'h ar re a gar ac'hanout! 
PSA.122.7	Ra vo ar peoc'h etre da vogerioù, hag an diskuizh e-barzh da balezioù! 
PSA.122.8	Abalamour da'm breudeur ha da'm mignoned, e pedin evit da beoc'h. 
PSA.122.9	Abalamour da di an 
PSA.123.1	Kanaouenn ar "Maalod" 
PSA.123.1	Sevel a ran va daoulagad etrezek ennout, te hag a chom en neñvoù. 
PSA.123.2	Setu, evel ma sell daoulagad ar servijerien ouzh dorn o mestroù, ha daoulagad ar vatezh ouzh dorn he mestrez, evel-se e sell hon daoulagad war-zu an 
PSA.123.3	Az pez truez ouzhimp, 
PSA.123.4	Hon ene en deus e walc'h eus goapaerezh ar re a zo er fonnusted, eus dispriz ar re lorc'hus.
PSA.124.1	Kanaouenn ar "Maalod" 
PSA.124.1	Ma ne vije ket bet an 
PSA.124.2	hep an 
PSA.124.3	neuze o dije hon lonket en bev, pa en em dane o fulor en hon enep. 
PSA.124.4	Neuze an doureier o dije hon lonket, ur froud en dije tremenet war hon ene. 
PSA.124.5	Neuze an doureier herrus o dije tremenet war hon ene. 
PSA.124.6	Benniget ra vo an 
PSA.124.7	Hon ene en deus tec'het kuit evel ul labous eus roued al labousetaer. Torret eo bet ar roued, ha ni hon eus tec'het kuit. 
PSA.124.8	Emañ hor sikour en anv an 
PSA.125.1	Kanaouenn ar "Maalod" 
PSA.125.1	Ar re a laka o fiziañs en 
PSA.125.2	Emañ menezioù en-dro da Jeruzalem, hag emañ an 
PSA.125.3	Rak gwalenn an drougiezh ne chomo ket war lodenn ar re reizh, gant aon na lakafe ar re reizh o daouarn en drougiezh. 
PSA.125.4	, gra vad d'ar re vat, d'ar re o deus ar galon eeun! 
PSA.125.5	Met evit ar re a zibab hentoù troidellek, an 
PSA.126.1	Kanaouenn ar "Maalod" 
PSA.126.1	Pa zegasas en-dro an 
PSA.126.2	Neuze hor genoù a oa leuniet a griadennoù laouen, hag hon teod a ganaouennoù trec'hus; neuze e veze lavaret e-touez ar broadoù: An 
PSA.126.3	An 
PSA.126.4	, degas hor sklavourien en-dro, evel ar gwazhioù e bro ar c'hreisteiz! 
PSA.126.5	Ar re a had gant daeroù, a vedo gant kanaouennoù trec'hus. 
PSA.126.6	An hini a zoug an had evit e skuilhañ, a gerzh en ur ouelañ, met dont a raio en-dro en ur ganañ gant levenez, pa zougo e feskennoù.
PSA.127.1	Kanaouenn ar "Maalod" 
PSA.127.1	Ma ne sav ket an 
PSA.127.2	En aner e savit da vintin, en aner e kouskit diwezhat, hag e tebrit ar bara a c'hlac'har. Reiñ a ra kement d'e re garet-mat e-pad o c'housk. 
PSA.127.3	Setu, ar vibien a zo un hêrezh a-berzh an 
PSA.127.4	Evel ma'z emañ ar biroù e dorn ur brezelour, evel-se eo mibien ar yaouankiz. 
PSA.127.5	Eürus an den en deus leuniet e gargas anezho! Ne vint ket mezhek, pa gomzint ouzh an nor gant enebourien.
PSA.128.1	Kanaouenn ar "Maalod" 
PSA.128.1	Eürus an den a zouj an 
PSA.128.2	Rak debriñ a ri eus labour da zaouarn, eürus e vi hag e vleugni. 
PSA.128.3	Da wreg a vo e-barzh da di evel ur winieg frouezhus, ha da vibien evel gwez-olivez en-dro da'z taol. 
PSA.128.4	Ya, evel-se e vo benniget an den a zouj an 
PSA.128.5	An 
PSA.128.6	Gwelout a ri mibien da vibien. Ra vo ar peoc'h war Israel!
PSA.129.1	Kanaouenn ar "Maalod" 
PSA.129.1	Trubuilhet kalz o deus ac'hanon adalek va yaouankiz, a c'hell lavarout Israel. 
PSA.129.2	Trubuilhet o deus ac'hanon adalek va yaouankiz, met n'o deus ket trec'het warnon. 
PSA.129.3	Labourerien-douar o deus aret va c'hein, merket o deus penn da benn o irvi. 
PSA.129.4	An 
PSA.129.5	Ar re holl a gasa Sion a vo mezhekaet ha kaset war-dreñv. 
PSA.129.6	Bez' e vint evel geot an toennoù, a sec'h a-raok ma kresk; 
PSA.129.7	ar meder ne leugn ket e zorn anezho, nag an endrammer e zivrec'h, 
PSA.129.8	hag an dremenerien ne lavaront ket: Bennozh Doue ra vo warnoc'h! Ni ho pennig en anv an 
PSA.130.1	Kanaouenn ar "Maalod" 
PSA.130.1	O 
PSA.130.2	, selaou va mouezh! Ra vo da zivskouarn evezhius ouzh mouezh va fedennoù! 
PSA.130.3	, ma taolez evezh ouzh an direizhder, Aotrou, piv a bado? 
PSA.130.4	Met ar pardon a zo en da gichen, evit ma vi doujet. 
PSA.130.5	Gortozet em eus an 
PSA.130.6	Va ene a c'hortoz an 
PSA.130.7	Israel, en em fiz en 
PSA.130.8	Eñ e-unan eo a zaspreno Israel eus e holl zireizhder.
PSA.131.1	Kanaouenn ar "Maalod" 
PSA.131.2	Ha ne'm eus ket mestroniet ha sioulaet va ene, evel ma ra ur bugel dizonet e-keñver e vamm? Va ene a zo evel hini ur bugel dizonet. 
PSA.131.3	Israel, esper en 
PSA.132.1	Kanaouenn ar "Maalod" 
PSA.132.2	Touiñ a reas d'an 
PSA.132.3	N'in ket dindan teltenn va zi, ne bignin ket war ar gwele e-lec'h ma tiskuizhan, 
PSA.132.4	ne roin ket morgousk da'm daoulagad, na diskuizh da'm malvennoù, 
PSA.132.5	ken na'm bo kavet ul lec'h evit an 
PSA.132.6	Setu, klevet hon eus komz diwar e benn en Efrata, kavet hon eus anezhañ e parkeier Yaar 
PSA.132.7	Deomp en e chomlec'hioù, en em stouomp dirak skabell e dreid! 
PSA.132.8	Sav, o 
PSA.132.9	Ra vo da aberzhourien gwisket a reizhder, ha ra gano da re garet-mat gant levenez! 
PSA.132.10	Abalamour da garantez David da servijer, na daol ket kuit dremm da Olevet! 
PSA.132.11	An 
PSA.132.12	Mar vir da vibien va emglev ha va zestenioù a zeskin dezho, o mibien ivez, da viken, a vo azezet war da dron. 
PSA.132.13	Rak an 
PSA.132.14	Bez' eo, emezañ, al lec'h eus va diskuizh, da viken. Chom a rin enni, rak he dibabet em eus. 
PSA.132.15	Bennigañ a rin gant fonnuster he bevañs; Leuniañ a rin a vara he feorien. 
PSA.132.16	Me a wisko a silvidigezh e aberzhourien, hag e re leal a gano gant ul levenez vras. 
PSA.132.17	Eno eo e lakain ur c'horn da sevel da Zavid, hag e kempennin ul lamp da'm Olevet. 
PSA.132.18	Goleiñ a rin a vezh e enebourien, ha warnañ e lugerno e gurunenn.
PSA.133.1	Kanaouenn ar "Maalod" 
PSA.133.1	Setu, pegen mat ha pegen dous eo gwelout breudeur o chom unanet asambles. 
PSA.133.2	Evel an eoul prizius eo, an hini a ziskenn war benn ha war varv Aaron, hag a zeu betek bord e zilhad; 
PSA.133.3	evel glizh an Hermon eo, an hini a ziskenn war menezioù Sion, rak eno eo en deus urzhiet an 
PSA.134.1	Kanaouenn ar "Maalod" 
PSA.134.1	Setu, bennigit an 
PSA.134.2	Savit ho taouarn etrezek ar santual, ha bennigit an 
PSA.134.3	Ra vennigo an 
PSA.135.1	Meulit an 
PSA.135.2	C'hwi hag en em zalc'h e ti an 
PSA.135.3	meulit an 
PSA.135.4	Rak an 
PSA.135.5	rak anavezout a ran eo bras an 
PSA.135.6	An 
PSA.135.7	Eñ eo an hini a laka an aezhennoù da sevel eus penn an douar, a ra al luc'hed hag ar glav, a denn an avel eus e deñzorioù. 
PSA.135.8	Eñ eo an hini a skoas re gentañ-ganet an Ejipt, adalek an dud betek al loened, 
PSA.135.9	a gasas sinoù ha burzhudoù en da greiz, Ejipt, a-enep Faraon hag a-enep e holl servijerien, 
PSA.135.10	a skoas meur a vroad, a lakaas d'ar marv rouaned galloudus: 
PSA.135.11	Sihon, roue an Amoreaned, Og, roue Basan, hag holl rouaned Kanaan, 
PSA.135.12	hag a roas o bro da hêrezh da Israel e bobl. 
PSA.135.13	, da anv a bad da viken. 
PSA.135.14	Rak an 
PSA.135.15	Idoloù ar broadoù a zo arc'hant hag aour, graet gant daouarn an den. 
PSA.135.16	Ur genoù o deus ha ne gomzont ket; daoulagad o deus ha ne welont ket; 
PSA.135.17	divskouarn o deus ha ne glevont ket; n'eus ket kennebeut a c'hwezhadenn en o genoù. 
PSA.135.18	Ar re o gra hag ar re holl en em fiz enno a zeu heñvel outo! 
PSA.135.19	Tiegezh Israel, bennigit an 
PSA.135.20	Tiegezh Levi, bennigit an 
PSA.135.21	Benniget ra vo eus Sion an 
PSA.136.1	Meulit an 
PSA.136.2	Meulit Doue an doueoù, rak e drugarez a bad da viken! 
PSA.136.3	Meulit Aotrou an aotrounez, rak e drugarez a bad da viken, 
PSA.136.4	an hini hepken a ra burzhudoù bras, rak e drugarez a bad da viken! 
PSA.136.5	An hini en deus graet an neñvoù gant skiant, rak e drugarez a bad da viken, 
PSA.136.6	en deus astennet an douar war an doureier, rak e drugarez a bad da viken, 
PSA.136.7	hag en deus graet ar goulaouennoù bras, rak e drugarez a bad da viken, 
PSA.136.8	an heol evit ren war an deiz, rak e drugarez a bad da viken, 
PSA.136.9	al loar hag ar stered evit ren war an noz, rak e drugarez a bad da viken! 
PSA.136.10	An hini en deus skoet an Ejipt en o re gentañ-ganet, rak e drugarez a bad da viken, 
PSA.136.11	hag en deus lakaet Israel da vont er-maez eus o zouez, rak e drugarez a bad da viken, 
PSA.136.12	dre un dorn nerzhus hag ur vrec'h astennet, rak e drugarez a bad da viken! 
PSA.136.13	An hini en deus faoutet ar Mor Ruz en daou, rak e drugarez a bad da viken, 
PSA.136.14	en deus lakaet Israel da dremen dre e greiz, rak e drugarez a bad da viken, 
PSA.136.15	hag en deus diskaret Faraon hag e arme er Mor Ruz, rak e drugarez a bad da viken! 
PSA.136.16	An hini en deus renet e bobl el lec'h distro, rak e drugarez a bad da viken, 
PSA.136.17	en deus skoet rouaned bras, rak e drugarez a bad da viken, 
PSA.136.18	en deus lazhet rouaned meur, rak e drugarez a bad da viken, 
PSA.136.19	Sihon, roue an Amoreaned, rak e drugarez a bad da viken, 
PSA.136.20	Og, roue Basan, rak e drugarez a bad da viken, 
PSA.136.21	hag en deus roet dezho o bro da hêrezh, rak e drugarez a bad da viken, 
PSA.136.22	da hêrezh da Israel e servijer, rak e drugarez a bad da viken! 
PSA.136.23	An hini en deus bet soñj ac'hanomp pa oamp izelaet, rak e drugarez a bad da viken, 
PSA.136.24	en deus hon dieubet eus hon enebourien, rak e drugarez a bad da viken! 
PSA.136.25	An hini a ro bevañs da bep kig, rak e drugarez a bad da viken! 
PSA.136.26	Meulit Doue an neñvoù, rak e drugarez a bad da viken!
PSA.137.1	Ni a zo azezet war ribloù stêrioù Babilon, hag eno hon eus garmet, o kaout soñj eus Sion. 
PSA.137.2	Skourret hon eus hon telennoù ouzh haleg ar vro. 
PSA.137.3	Eno, ar re hon doa kaset da sklavourien a c'houlenne diganeomp kanaouennoù laouen: Kanit deomp un dra bennak eus kanennoù Sion. 
PSA.137.4	Penaos e kanfemp kanaouennoù an 
PSA.137.5	Mar ankounac’haan ac'hanout, Jeruzalem, ra en em ankounac’haio va zu dehou e-unan! 
PSA.137.6	Ra en em stago va zeod ouzh va staon, ma ne'm eus ket soñj ac'hanout, ma ne ran ket eus Jeruzalem va abeg brasañ a levenez! 
PSA.137.7	, az pez soñj eus bugale Edom, ar re a lavare e deiz Jeruzalem: Touzit, touzit betek e ziazez! 
PSA.137.8	Merc'h Babel, an distrujet, eürus an hini a roio dit ar pezh ac'h eus graet deomp! 
PSA.137.9	Eürus ar re a gemero da vugale, hag a friko anezho ouzh ar roc'h!
PSA.138.1	Salm David.
PSA.138.1	Da veuliñ a rin eus kreiz va c'halon, kanañ a rin da veuleudioù dirak Doue. 
PSA.138.2	En em stouiñ a rin e palez da santelezh, hag e veulin da anv abalamour da'z madelezh ha da'z kwirionez, rak meuraet ec'h eus da c'her e tu all da bep brud. 
PSA.138.3	En devezh ma em eus da bedet, ec'h eus va selaouet, dieubet ec'h eus ac'hanon ha nerzhet va ene. 
PSA.138.4	O 
PSA.138.5	Hag e kanint hentoù an 
PSA.138.6	An 
PSA.138.7	Ma kerzhan e-kreiz ar glac'har, e ro din ar vuhez en-dro; astenn a rez da zorn a-enep kounnar va enebourien, ha da du dehou am dieubo. 
PSA.138.8	An 
PSA.139.1	D'ar mestr-kaner; salm David.
PSA.139.1	Va furchet ac'h eus ha va anavezet. 
PSA.139.2	Gouzout a rez pa azezan ha pa savan, gwelout a rez a bell e-barzh va soñjoù. 
PSA.139.3	Gouzout a rez pa gerzhan ha pa gouskan, anavezout a rez e gwirionez va holl hentoù. 
PSA.139.4	A-raok ma vefe zoken ar gomz war va zeod, setu, o 
PSA.139.5	Va stardañ a rez dre a-dreñv ha dre a-raok, ha lakaet ec'h eus da zorn warnon. 
PSA.139.6	Anaoudegezh re vurzhudus evidon, ken uhel ma ne c'hellan ket he c'hompren! 
PSA.139.7	Pelec'h ez in pell diouzh da Spered, ha pelec'h e tec'hin pell diouzh da zremm? 
PSA.139.8	Mar pignan en neñvoù, emaout eno. Mar gourvezan e lec'h ar marv, emaout ennañ. 
PSA.139.9	Mar kemeran eskell tarzh an deiz, ha mar d-an da chom e penn ar mor, 
PSA.139.10	eno zoken, da zorn am reno, ha da du dehou am dalc'ho. 
PSA.139.11	Mar lavaran: Da vihanañ an deñvalijenn am goloio, an noz a zeuio da vezañ sklêrijenn en-dro din, 
PSA.139.12	an deñvalijenn zoken n'eo ket teñval evidout, an noz a lugern evel an deiz, hag an deñvalijenn a zo evel ar sklêrijenn. 
PSA.139.13	Te eo ec'h eus stummet va lounezhi, ha doareet ac'hanon e kof va mamm. 
PSA.139.14	Da veuliñ a ran rak on bet graet en un doare iskis ha burzhudus. Da oberennoù a zo burzhudus, ha va ene en anavez mat. 
PSA.139.15	Va eskern ne oant ket kuzhet dirazout, pa oan graet en ul lec'h goloet, evel gwiadet e lec'hioù izel an douar. 
PSA.139.16	Da zaoulagad o deus va gwelet, pa oan evel un dra dizoare, ha war da levr e oa skrivet an holl zeizioù a oa merket din, a-raok ma vefe hini anezho. 
PSA.139.17	Pegen talvoudus eo din da soñjoù, o Doue, ha pegen bras eo an niver anezho! 
PSA.139.18	Ha fellout a ra din o niveriñ? Niverusoc'h int eget an traezh. Ha dihun on? Me a zo c'hoazh ganit. 
PSA.139.19	O Doue, ha ne lakai ket an hini drouk da vervel? Tud wadsec'hedik, pellait diouzhin! 
PSA.139.20	Komz a reont a-enep dit en un doare fall, da enebourien a dou e gaou. 
PSA.139.21	, ha ne gasain ket ar re a gasa ac'hanout? Ha ne'm bo ket euzh ouzh ar re en em sav a-enep dit? 
PSA.139.22	O c'hasaat a ran gant ur gasoni beurvat, o derc'hel a ran evel va enebourien. 
PSA.139.23	Furch ac'hanon, o Doue, hag anavez va c'halon; amprou ac'hanon, hag anavez va soñjoù. 
PSA.139.24	Gwel hag-eñ ez on war hent an direizhder, ha ren ac'hanon en hent peurbadus!
PSA.140.1	D'ar mestr-kaner; salm David.
PSA.140.3	a soñj fall en o c'halon, a sav bemdez brezelioù, 
PSA.140.4	a lemm o zeod evel un naer, hag o deus binim naer-wiber dindan o muzelloù. 
PSA.140.5	, diwall ac'hanon diouzh daouarn an hini drouk, ha mir ac'hanon diouzh an hini taer, a glask va lakaat da gouezhañ. 
PSA.140.6	Ar re lorc'hus o deus stegnet ur pech ha lasoù din; lakaet o deus rouedoù war vord an hent; savet o deus antelloù din. 
PSA.140.7	Lavaret em eus d'an 
PSA.140.8	Aotrou, 
PSA.140.9	, na ro ket d'an hini drouk e c'hoantoù, n'en lez ket da zont a-benn eus e vennadoù, en em uhelaat a rafe. 
PSA.140.10	Ra gouezho direizhder o muzelloù, war benn ar re a zo en-dro din! 
PSA.140.11	Ro gouezho glaou devus warno! Ra o stlapo en tan, en doureier don na savint ket diouto! 
PSA.140.12	An den a zo fall e deod ne vo ket startaet war an douar, ha diwar-benn an den taer, an droug a redo war e lerc'h hag en diskaro. 
PSA.140.13	Me a oar penaos e roio an 
PSA.140.14	Ya, ar re reizh a veulo da anv, an dud eeun a chomo dirak da zremm.
PSA.141.1	Salm David.
PSA.141.2	Ra zeuio va fedenn dirazout evel ar c'hwezh-vat, ha savadenn va daouarn evel profadenn an abardaez. 
PSA.141.3	, laka ur gward ouzh va genoù, diwall dor va muzelloù. 
PSA.141.4	Na zoug ket va c'halon war-zu traoù drouk, war-zu oberennoù fall gant ar vicherourien a zireizhder, ha ra ne gemerin ket perzh en o flijadurioù! 
PSA.141.5	Ra skoio an den reizh ac'hanon, kement-se a vo ur vadelezh din; ra c'hourdrouzo ac'hanon, kement-se a vo eoul war va fenn; ne zistroio ket, met bepred e pedin evitañ en e boanioù. 
PSA.141.6	Ro vo stlapet o barnerien a-hed ar reier, neuze e vo selaouet va gerioù rak plijus int. 
PSA.141.7	Evel pa droer douar ha pa faoter anezhañ, hon eskern a zo stlabezet e genoù lec'h ar marv. 
PSA.141.8	Met da'z kavout-te, o 
PSA.141.9	Diwall ac'hanon diouzh ar pech o deus stegnet din, ha diouzh antelloù ar vicherourien a zireizhder! 
PSA.141.10	Ro gouezho ar re zrouk asambles en o rouedoù, e-keit ma c'hellin tec'hout!
PSA.142.1	"Maskil" 
PSA.142.2	Gant va mouezh e krian d'an 
PSA.142.3	Skuilhañ a ran va c'hlemm dirazañ, kontañ a ran va zristidigezh dezhañ. 
PSA.142.4	Pa emañ va spered dinerzhet ennon, te a anavez va hent. Kuzhet o deus ur pech din, en hent a gerzhen gantañ. 
PSA.142.5	Sell ouzh va zu dehou ha gwel! Den ne anavez ac'hanon, pep degemer a vank din, den n'eo chalet gant va ene. 
PSA.142.6	! Krial a ran dit hag e lavaran: Te eo va repu, va lodenn e douar ar re vev. 
PSA.142.7	Bez evezhius ouzh va c'hriadenn, rak gwall ezhommek on. Dieub ac'hanon eus ar re a red war va lerc'h, rak kreñvoc'h ez int egedon. 
PSA.142.8	Tenn va ene eus e doull-bac'h, evit ma veulin da anv. Ar re reizh a zeuio en-dro din, abalamour ma ez po graet vad din.
PSA.143.1	Salm David.
PSA.143.2	Ne d-a ket e barnedigezh gant da servijer, rak den bev ebet ne vo reizh dirazout. 
PSA.143.3	An enebour a glask va ene, gwaskañ a ra va buhez d'an douar, va lakaat a ra da chom en deñvalijenn, evel a re a zo marv abaoe pell zo. 
PSA.143.4	Va spered a zo dinerzhet ennon, va c'halon a zo trubuilhet em c'hreiz. 
PSA.143.5	Me am eus soñj eus an deizioù a-wechall; soñjal a ran en da holl oberennoù; prederiañ a ran war labourioù da zaouarn. 
PSA.143.6	Astenn a ran va daouarn war-zu ennout, va ene en deus sec'hed ac'hanout evel un douar kras. 
PSA.143.7	, hast respont din! Va spered en em guzum. Na guzh ket da zremm diouzhin, en hevelep doare ma teufen da vezañ heñvel ouzh ar re a ziskenn er poull. 
PSA.143.8	Ro din da glevout da vadelezh adalek ar beure, rak en em fiziet on ennout. Ro din da anavezout an hent am eus da vont gantañ, rak savet em eus va ene war-zu ennout. 
PSA.143.9	, dieub ac'hanon eus va enebourien! Rak en em dennet on da'z kavout. 
PSA.143.10	Desk din ober da volontez, rak va Doue out. Ra reno da Spered mat ac'hanon en hent eeun! 
PSA.143.11	, ro din ar vuhez dre garantez evit da anv. En da reizhder, tenn va ene eus an dristidigezh! 
PSA.143.12	Hag en da vadelezh, lam va enebourien kuit, distruj ar re holl a heskin va ene, rak da servijer ez on-me.
PSA.144.1	Salm David.
PSA.144.1	Benniget ra vo an 
PSA.144.2	va madoberour ha va c’hreñvlec’h, va repu uhel ha va dieuber, va skoed hag an hini en em dennan ennañ, an hini a laka va fobl dindanon! 
PSA.144.3	, petra eo an den evit ma ec'h eus evezh outañ, ha mab an den evit ma talc'hez soñj anezhañ? 
PSA.144.4	An den a zo heñvel ouzh ur c'hwezhadenn, e zeizioù a zo evel ur skeudenn a dremen. 
PSA.144.5	, izela da neñvoù ha diskenn, stok ouzh ar menezioù ha ma vogedint! 
PSA.144.6	Laka al luc'hed da lugerniñ ha stlabez anezho, stlap da viroù ha disparfoeltr anezho! 
PSA.144.7	Astenn da zaouarn eus an nec'h, dieub ac'hanon ha tenn ac'hanon eus an doureier bras, eus dorn mibien an diavaeziad, 
PSA.144.8	a lavar gaou o genoù, hag a zo touellus o dorn dehou. 
PSA.144.9	O Doue, kanañ a rin dit ur ganaouenn nevez, da veuliñ a rin war al lourenn dek kordenn. 
PSA.144.10	Te, an hini a ro an dieubidigezh d'ar rouaned, hag a saveta David da servijer eus ar c'hleze lazhus, 
PSA.144.11	dieub ac'hanon ha tenn ac'hanon eus dorn mibien an diavaeziad, a lavar gaou o genoù, hag a zo touellus o dorn dehou. 
PSA.144.12	Ra vo hor mibien evel gwez o kreskiñ en o yaouankiz, hor merc'hed evel peulioù kizellet o kaeraat kerniel ur palez! 
PSA.144.13	Ra vo hor c'havioù leuniet, o kinnig pep seurt traoù! Ra gresko hon deñved dre vilieroù ha dre zek milieroù en hor parkeier! 
PSA.144.14	Ra vo hon ejened bec'hiet gant lard! Ra ne vo na toull na harz na klemm en hor straedoù! 
PSA.144.15	Eürus ar bobl emañ an traoù evel-se ganti! Eürus ar bobl eo an 
PSA.145.1	Meuleudi; eus David.
PSA.145.1	Va Doue, va roue, me az meulo, me a vennigo da anv dalc'hmat ha da viken. 
PSA.145.2	Bemdez e vennigin ac'hanout, da anv a veulin dalc'hmat ha da viken. 
PSA.145.3	An 
PSA.145.4	Ur rummad a veulo da oberennoù da unan all, ha e tisklêrint da oberoù bras. 
PSA.145.5	Me a gomzo eus splannder glorius da veurded, hag eus da oberennoù burzhudus. 
PSA.145.6	Lavaret e vo galloud da burzhudoù spontus, ha me a zisklêrio da vraster. 
PSA.145.7	Embannet e vo soñj eus da vadelezh vras, hag e vo kanet da reizhder. 
PSA.145.8	An 
PSA.145.9	An 
PSA.145.10	O 
PSA.145.11	Disklêriañ a raint gloar da rouantelezh, hag ec'h embannint da c'halloud, 
PSA.145.12	da lakaat mibien an dud da anavezout da oberoù bras, ha splannder glorius da rouantelezh. 
PSA.145.13	Da rouantelezh a zo ur rouantelezh peurbadus, ha da vestroniezh a bad en holl rummadoù. 
PSA.145.14	An 
PSA.145.15	Daoulagad an holl a esper ennout, hag e roez dezho o bevañs en o amzer. 
PSA.145.16	Digeriñ a rez da zorn, hag e roi e walc'h da gement a vev. 
PSA.145.17	An 
PSA.145.18	An 
PSA.145.19	Peurober a ra c'hoant ar re holl a zouj anezhañ, klevout a ra o c'hriadenn hag e tieub anezho. 
PSA.145.20	An 
PSA.145.21	Va genoù a embanno meuleudi an 
PSA.146.1	Meulit an 
PSA.146.2	Me a veulo an 
PSA.146.3	N'en em fiziit ket er re vras, nag e mab den ebet, ne c'hellont ket dieubiñ. 
PSA.146.4	E c'hwezh a ya digantañ, distreiñ a ra en e boultr, hag en deiz-se e c'hoantoù a ya da goll. 
PSA.146.5	Eürus an den a zo Doue Jakob e sikourer, hag a laka e esperañs en 
PSA.146.6	an hini en deus graet an neñvoù hag an douar, ar mor ha kement a zo ennañ, an hini a zalc'h ar fealded da viken, 
PSA.146.7	a ro o gwir d'ar re a zo gwasket, an hini a ro bara d'ra re o deus naon! 
PSA.146.8	An 
PSA.146.9	An 
PSA.146.10	An 
PSA.147.1	Meulit an 
PSA.147.2	An 
PSA.147.3	a yac'ha ar re o deus ar c'halon flastret, hag a lien o goulioù. 
PSA.147.4	Kontañ a ra niver ar stered, o gervel a ra holl dre o anv. 
PSA.147.5	Meur eo hon Aotrou, e c'halloud a zo bras, e skiant a zo divent. 
PSA.147.6	An 
PSA.147.7	Kanit d'an 
PSA.147.8	Goleiñ a ra an neñvoù gant ar c'houmoul, kempenn a ra ar glav evit an douar, lakaat a ra ar geot da ziwanañ war ar menezioù, 
PSA.147.9	reiñ a ra magadur d'ar chatal, ha da re vihan ar vran o krial. 
PSA.147.10	Ne laka ket e blijadur e nerzh ar marc'h, ne ra van ebet eus divhar an den, 
PSA.147.11	an 
PSA.147.12	Jeruzalem, kan d'an 
PSA.147.13	Rak startaet en deus barrennoù da zorojoù, benniget en deus da vibien en da greiz, 
PSA.147.14	reiñ a ra ar peoc'h da'z harzoù, leuniañ a ra ac'hanout eus ar gwellañ gwinizh. 
PSA.147.15	Kas a ra e c'her war an douar, hag e gomz a red buan. 
PSA.147.16	Reiñ a ra an erc'h heñvel ouzh ar gloan, hag e skuilh ar rev gwenn evel ludu. 
PSA.147.17	Teurel a ra skorn dre dammoù, piv a bado dirak e yenijenn? 
PSA.147.18	Kas a ra e gomz, hag o laka da deuziñ. Lakaat a ra e avel da c'hwezhañ, hag e red an doureier. 
PSA.147.19	Roet en deus da anavezout e gomz da Jakob, e reolennoù hag e varnedigezhioù da Israel. 
PSA.147.20	N'en deus graet evel-se da vroad all ebet, ha n'anavezont ket e varnedigezhioù. Meulit an 
PSA.148.1	Meulit an 
PSA.148.2	Meulit anezhañ e holl aeled! Meulit anezhañ e holl armeoù! 
PSA.148.3	Meulit anezhañ heol ha loar! Meulit anezhañ stered lugernus! 
PSA.148.4	Meulit anezhañ neñvoù an neñvoù, ha c'hwi doureier a zo dreist an neñvoù! 
PSA.148.5	Ra veulint anv an 
PSA.148.6	Startaet en deus anezho dalc'hmat ha da viken, roet en deus ul lezenn na dremeno ket. 
PSA.148.7	Meulit an 
PSA.148.8	tan ha grizilh, erc'h hag aezhenn, barroù-avel a sent ouzh e gomz, 
PSA.148.9	menezioù hag holl grec'hiennoù, gwez-frouezh hag holl wez-sedrez, 
PSA.148.10	loened hag holl chatal, loened-stlej ha laboused askellek, 
PSA.148.11	rouaned an douar hag an holl bobloù, priñsed hag holl varnerien an douar, 
PSA.148.12	tud yaouank ha merc'hed yaouank, tud kozh ha bugale! 
PSA.148.13	Ra veulint anv an 
PSA.148.14	Lakaet en deus ur c'horn da sevel evit e bobl, un abeg a veuleudi evit e holl re leal, evit mibien Israel, ar bobl a zo tost dezhañ. Meulit an 
PSA.149.1	Meulit an 
PSA.149.2	Ra en em laouenaio Israel en e Grouer, ra drido a levenez mibien Sion en o Roue! 
PSA.149.3	Ra veulint e anv gant dañsoù, ra ganint dezhañ ouzh son an taboulin hag an delenn! 
PSA.149.4	Rak an 
PSA.149.5	Ra vint laouen er gloar ar re a gar anezhañ, ra laoskint kriadennoù a levenez war o gwele! 
PSA.149.6	Emañ meuleudioù Doue en o genoù, hag ar c'hleze a zaou droc'h en o daouarn, 
PSA.149.7	evit ober veñjañs war ar broadoù, evit kastizañ ar pobloù, 
PSA.149.8	evit eren o rouaned gant chadennoù, hag o re vras gant hern, 
PSA.149.9	evit ober warno ar varnedigezh a zo skrivet. An enor-mañ a zo evit ar re holl a gar anezhañ. Meulit an 
PSA.150.1	Meulit an 
PSA.150.2	Meulit anezhañ evit e oberoù bras! Meulit anezhañ hervez e vraster divent! 
PSA.150.3	Meulit anezhañ e-kreiz son an drompilh! Meulit anezhañ gant al lourenn hag an delenn! 
PSA.150.4	Meulit anezhañ gant an taboulin hag an dañsoù! Meulit anezhañ gant ar binvioù-kerdin hag ar fleüt! 
PSA.150.5	Meulit anezhañ gant ar simbalennoù skiltrus! Meulit anezhañ gant ar simbalennoù tregernus! 
PSA.150.6	Ra veulo an 
PRO.1.1	Krennlavarioù Salomon, mab David, roue Israel, 
PRO.1.2	evit reiñ da anavezout ar furnez hag an deskadurezh, evit reiñ da gompren ar gerioù a boell, 
PRO.1.3	evit degemer ur gelennadurezh a boell, a reizhder, a varnedigezh hag a wirionez, 
PRO.1.4	evit reiñ skiant-vat d'an hini sot, anaoudegezh ha preder d'an den yaouank. 
PRO.1.5	An den fur a selaouo hag a zeuio muioc'h gouiziek, an den skiantek a zegemero muioc'h a evezh, 
PRO.1.6	evit kompren ar c'hrennlavarioù hag o zalvoudegezhioù, komzoù ar re fur hag o c'hevrinoù. 
PRO.1.7	Doujañs an 
PRO.1.8	Va mab, selaou kentelioù da dad, ha na zilez ket kelennoù da vamm, 
PRO.1.9	rak ez int grasoù dastumet en-dro da'z penn, ha kelc'hennoù da'z kouzoug. 
PRO.1.10	Va mab, mar fell d'ar bec'herien temptañ ac'hanout, n'asant ket; 
PRO.1.11	mar lavaront: Deus ganeomp, savomp antelloù evit lazhañ, stegnomp gripedoù d'an hini didamall hep abeg, 
PRO.1.12	lonkomp anezho holl bev evel lec'h ar marv, hag en o fezh evel ar re a ziskenn er poull, 
PRO.1.13	kavout a raimp a bep seurt madoù prizius, leuniañ a raimp hon tiez gant diwisk, 
PRO.1.14	da lod az po ganeomp, ne vo nemet ur yalc'h evidomp holl, 
PRO.1.15	va mab, n'a ket en hent ganto, distro da droad diouzh o gwenodenn, 
PRO.1.16	rak o zreid a red d'an droug, hag en em hastont da skuilhañ gwad. 
PRO.1.17	Ya, en aner eo e stegner ar roued dirak daoulagad kement holl en deus eskell, 
PRO.1.18	met int a sav antelloù a-enep o gwad o-unan, hag e stegnont gripedoù d'o ene. 
PRO.1.19	Evel-se emañ gwenodennoù an hini a c'hoanta ar gounid dizonest, hag a gollo ene ar re a yelo war e lerc'h. 
PRO.1.20	Ar furnez a gri kreñv en diavaez, lakaat a ra he mouezh da dregerniñ dre ar straedoù, 
PRO.1.21	youc'hal a ra er c'hroashentoù m'en em vod an dud enno, e toull an dorioù; e kêr e lavar he gerioù: 
PRO.1.22	Tud sot, betek pegeit e karot sotoni? Betek pegeit e kavo ar c’hoapaerien plijadur oc'h ober goap, hag e kasaio ar re ziskiant an anaoudegezh? 
PRO.1.23	Distroit pa damallan ac'hanoc'h; setu, e skuilhin warnoc'h eus va spered, hag e roin deoc'h da gompren va c'homzoù. 
PRO.1.24	Dre m'em eus galvet ha n'eo ket fellet deoc'h, dre m'em eus astennet va dorn ha n'en deus den lakaet evezh 
PRO.1.25	dre m'hoc'h eus taolet kuit va holl guzulioù, ha dre na garit ket va zamalloù, 
PRO.1.26	me a c'hoarzho war ho klac'har, goap a rin pa zeuio ho spont, 
PRO.1.27	pa zeuio ho spont evel un distruj hag ho reuz evel ur barr-avel, pa zeuio warnoc'h an dristidigezh hag an enkrez. 
PRO.1.28	Neuze e huchint etrezek ennon, met ne respontin ket, klask a raint ac'hanon mintin mat, met ne'm c'havint ket, 
PRO.1.29	rak kasaet o deus an anaoudegezh, ha n'o deus ket dibabet doujañs an 
PRO.1.30	N'o deus ket kavet plijadur em c'huzul, ha disprizet o deus va holl c’hourdrouzoù. 
PRO.1.31	Ra zebrint eta frouezh o hent, ha ra en em leugnint eus o c'huzulioù o-unan, 
PRO.1.32	rak belbi ar re sot o lazh, ha dibrederi ar re ziskiant o c'holl. 
PRO.1.33	Met an hini a selaou ouzhin a chomo e surentez, hag a vo seder hep bezañ spontet gant droug ebet.
PRO.2.1	Va mab, mar degemerez va gerioù, ha mar mirez ganit va gourc'hemennoù, 
PRO.2.2	e doare ma lakai da zivskouarn evezhiek ouzh ar furnez, ha ma stouez da galon etrezek ar skiant, 
PRO.2.3	mar galvez ar poell, ha mar savez da vouezh etrezek ar skiant, 
PRO.2.4	mar goulennez anezhi evel an arc'hant, ha mar klaskez anezhi gant evezh evel un teñzor, 
PRO.2.5	neuze e kompreni doujañs an 
PRO.2.6	Rak an 
PRO.2.7	Mirout a ra an ijin evit ar re a zo reizh, ur skoed eo d'ar re a gerzh er reizhder. 
PRO.2.8	Diwall a ra gwenodennoù ar varnedigezh, hag ec'h evesha war hent e re leal. 
PRO.2.9	Neuze ec'h anavezi ar reizhder, ar varnedigezh, an eeunder, pep hent mat. 
PRO.2.10	Rak ar furnez a zeuio en da galon, hag an anaoudegezh a blijo da'z ene, 
PRO.2.11	ar poell a eveshaio warnout, hag ar skiant a ziwallo ac'hanout, 
PRO.2.12	evit da zieubiñ eus hent an drougiezh, eus an den a gomz gant fallentez, 
PRO.2.13	eus ar re a zilez gwenodennoù an eeunder, evit kerzhout war hentoù an deñvalijenn, 
PRO.2.14	a vez laouen oc'h ober an droug, a gav plijadur e fallentez an hini drouk, 
PRO.2.15	a zo distroet o gwenodennoù, hag a heuilh hentoù troidellek. 
PRO.2.16	Dieubet e vi eus ar wreg estren, eus an diavaeziadez a luban gant he gerioù; 
PRO.2.17	dilezet he deus ambrouger he yaouankiz, hag ankounac'haet he deus emglev he Doue. 
PRO.2.18	Rak he zi a stou war-zu ar marv, hag he hent war-zu ar re varv. 
PRO.2.19	Neb a ya d'he c'havout ne zeuio ket en-dro, ne adkavo ket gwenodennoù ar vuhez. 
PRO.2.20	Evel-se e kerzhi en hent ar re vat, hag e viri gwenodennoù ar re reizh, 
PRO.2.21	rak ar re a zo eeun a chomo war an douar, hag ar re wirion a bado ennañ, 
PRO.2.22	met ar re zrouk a vo lamet kuit eus an douar, hag an douellerien a vo diframmet dioutañ.
PRO.3.1	Va mab, n'ankounac'ha ket va lezenn, ha ra viro da galon va gourc'hemennoù, 
PRO.3.2	rak deizioù hir ha bloavezhioù a vuhez, ha peoc'h ivez a zegasint dit. 
PRO.3.3	Ra ne zilezo ket ac'hanout an drugarez hag ar wirionez, eren anezho ouzh da c'houzoug, skriv anezho war daolenn da galon, 
PRO.3.4	hag e kavi madelezh hag intent mat dirak daoulagad Doue hag an dud. 
PRO.3.5	En em fiz en 
PRO.3.6	anavez anezhañ en da holl hentoù, hag e reno da wenodennoù, 
PRO.3.7	na vez ket fur dirak da zaoulagad da-unan, douj an 
PRO.3.8	kement-se a vo ar yec'hed da'z kigennoù, ha mel da'z eskern. 
PRO.3.9	Enor an 
PRO.3.10	ha da solieroù a vo leun a fonnusted, ha da waskoù a baoto gant gwin nevez. 
PRO.3.11	Va mab, na zispriz ket kastiz an 
PRO.3.12	rak an 
PRO.3.13	Eürus an den en deus kavet ar furnez, hag an den a laka ar skiant a-raok, 
PRO.3.14	rak gwelloc'h eo ar splet anezhi eget hini an arc'hant, hag ar gounid anezhi eget aour fin. 
PRO.3.15	Priziusoc'h eo eget perlez, hag an holl draoù c'hoantus ne dalvezont ket anezhi. 
PRO.3.16	Deizioù hir a zo en he du dehou, pinvidigezhioù ha gloar en he du kleiz. 
PRO.3.17	He hentoù a zo hentoù plijus, hag hec'h holl wenodennoù a ren d'ar peoc'h. 
PRO.3.18	Ar wezenn a vuhez eo evit ar re a stag outi, hag ar re holl a vir anezhi a zo eürus. 
PRO.3.19	An 
PRO.3.20	Dre an anaoudegezh eo e vez digoret an donderioù, hag e laosk ar goabrennoù ar c'hlizhenn. 
PRO.3.21	Va mab, ra ne bellaint ket diouzh da zaoulagad, mir an ijin hag ar poell, 
PRO.3.22	hag e vint ar vuhez da'z ene, hag ur brageriz da'z kouzoug. 
PRO.3.23	Neuze e kerzhi e surentez war da hent, ha da droad ne streboto ket. 
PRO.3.24	Mar gourvezez, ne'z po ket aon, ha pa vi gourvezet, da gousk a vo dous. 
PRO.3.25	Na'z pez ket aon rak ar spont buan, na rak distruj ar re zrouk pa en em gavo. 
PRO.3.26	Rak an 
PRO.3.27	Na zinac'h ket ur madober d'an hini en deus ezhomm, pa'z emañ en da c'halloud e reiñ dezhañ. 
PRO.3.28	Na lavar ket da'z nesañ, kae ha deus en-dro, ha me a roio dit warc'hoazh, pa vez ganit. 
PRO.3.29	Na ijin ket droug a-enep da nesañ, a chom e surentez en da gichen. 
PRO.3.30	Na stourm ket a-enep un den, pa n'en deus graet droug ebet dit. 
PRO.3.31	Na'z pez ket avi ouzh an den taer, ha na zibab hini eus e hentoù. 
PRO.3.32	Rak an hini a gerzh a-dreuz, euzh en deus an 
PRO.3.33	Mallozh an 
PRO.3.34	Ober a ra goap ouzh ar c'hoapaerien, met reiñ a ra gras d'ar re uvel. 
PRO.3.35	Ar re fur o devo ar gloar da hêrezh, met an dismegañs a gouezho war ar re ziskiant.
PRO.4.1	Mibien, selaouit ar gelennadurezh eus un tad, ha bezit evezhiek evit anavezout ar poell, 
PRO.4.2	rak e roan deoc'h alioù mat, na zilezit ket va lezenn. 
PRO.4.3	Pa oan c'hoazh ur bugel tost da'm zad, tener ha karedik e-kichen va mamm, 
PRO.4.4	e kelenne ac'hanon hag e lavare din: Ra zalc'ho da galon va c'homzoù, mir va gourc'hemennoù hag e vevi, 
PRO.4.5	degemer ar furnez, degemer ar poell, n'ankounac'ha ket ha na zistro ket eus gerioù va genoù, 
PRO.4.6	na zilez ket anezhi, da virout a raio, kar anezhi, da ziwall a raio. 
PRO.4.7	Ar furnez eo ar penn-kentañ; degemer ar furnez ha, gant kement ec'h eus, degemer ar poell. 
PRO.4.8	Azaouez anezhi hag e savo ac'hanout, reiñ a raio enor dit pa ez po staget outi, 
PRO.4.9	grasoù a zastumo en-dro da'z penn, hag e roio dit ur gurunenn a c'hloar. 
PRO.4.10	Selaou, va mab, degemer va gerioù, ha bloavezhioù da vuhez a vo kresket. 
PRO.4.11	Kelennet em eus dit hent ar furnez, ha lakaet em eus ac'hanout da gerzhout war wenodennoù eeun. 
PRO.4.12	Pa gerzhi, da gammedoù ne vint ket diaezet, ha pa redi, ne streboti ket. 
PRO.4.13	Stag ouzh ar gelennadurezh, na laosk ket anezhi, mir anezhi, rak da vuhez eo. 
PRO.4.14	Na gerzh ket war wenodenn ar re fallakr, ha n'a ket en hent ar re zrouk. 
PRO.4.15	Diwall diouto, na dremen ket dre eno, pella, tremen e-biou, 
PRO.4.16	rak ne gouskont ket ma n'o deus ket graet un droug bennak, hag o c'housk a zo lamet diouto ma n'o deus ket lakaet unan bennak da gouezhañ, 
PRO.4.17	rak e tebront bara ar fallentez, hag ec'h evont gwin an daerded, 
PRO.4.18	met gwenodenn ar re reizh a zo evel ar sklêrijenn lugernus, a gresk e sked betek an deiz peurvat. 
PRO.4.19	Hent ar re zrouk a zo evel an deñvalijenn, ne welont ket ar pezh o lakaio da gouezhañ. 
PRO.4.20	Va mab, bez evezhiek ouzh va c'homzoù, stou da skouarn da'm gerioù, 
PRO.4.21	ra ne bellaint ket diouzh da zaoulagad, mir anezho en da galon, 
PRO.4.22	rak ez int buhez ar re a gav anezho, ha yec'hed o holl gorf. 
PRO.4.23	Diwall da galon gant evezh, rak anezhi eo e teu mammennoù ar vuhez. 
PRO.4.24	Dizarbenn diouzhit drougiezh ar genoù, pella diouzhit touellerezh ar muzelloù, 
PRO.4.25	ra sello da zaoulagad dirazout, ra en em lakaio da valvennoù eeun, 
PRO.4.26	pouez war wenodenn da dreid, starta da holl hentoù, 
PRO.4.27	na zistro nag a-zehou nag a-gleiz, tenn da droad diouzh an droug.
PRO.5.1	Va mab, bez evezhiek ouzh ar furnez, stou da skouarn da'm foell, 
PRO.5.2	evit ma talc'hi ar preder, ha ma viro da vuzelloù an anaoudegezh. 
PRO.5.3	Rak muzelloù an diavaeziadez a laosk ar mel, hag he staon a zo dousoc'h eget eoul, 
PRO.5.4	met ar pezh a zeu diouti a zo c'hwerv evel huelenn, ha lemm evel ur c'hleze a zaou droc'h. 
PRO.5.5	He zreid a genred d'ar marv, he c'hammedoù a gas da lec'h ar marv, 
PRO.5.6	ne bouez ket gwenodenn ar vuhez, he hentoù a zo kemmus, ne c'hellez ket o anavezout. 
PRO.5.7	Bremañ eta, va mibien, selaouit ac'hanon, ha n'en em zistroit ket eus gerioù va genoù. 
PRO.5.8	Pella da hent diouti, ha na dosta ket ouzh dor he zi, 
PRO.5.9	gant aon na rofes da enor da reoù all, ha da vloavezhioù da un den garv, 
PRO.5.10	gant aon na zeufe an diavaezidi d'en em leuniañ eus da binvidigezhioù, ha na dremenfe en un ti estren ar pezh ac'h eus gounezet gant da labour, 
PRO.5.11	ha na yudfes pa vi tost ouzh da ziwezh, pa vo da c'hig ha da gorf kuzumet, 
PRO.5.12	ha na lavarfes: Penaos em eus kasaet ar gelennadurezh? Penaos he deus disprizet va c'halon ar gourdrouz? 
PRO.5.13	Penaos n'em eus ket sentet ouzh mouezh ar re am c'helenne? Penaos n'em eus ket stouet va skouarn d'ar re a zeske ac'hanon? 
PRO.5.14	War-bouez nebeud e vefen en em gavet en holl boanioù, e-kreiz ar bobl hag ar bodadeg. 
PRO.5.15	Ev dour eus da sistern, hag eus gwazhioù da vammennoù. 
PRO.5.16	Daoust hag e tle da feunteunioù en em skuilhañ en diavaez, ha da zourioù-red er straedoù? 
PRO.5.17	Ra vint dit-te da-unan, ha nann d'an diavaezidi. 
PRO.5.18	Ra vo da andon benniget, hag en em laouena gant gwreg da yaouankiz, 
PRO.5.19	evel gant ur garvez karedik hag ur c'havrig koant, ra laouenaio he divronn ac'hanout e pep amzer, ha bez dalc'hmat stag ouzh he c'harantez. 
PRO.5.20	Ha perak, va mab, e vefes boemet gant un diavaeziadez, hag e pokfes ar brennid eus un estrañjourez? 
PRO.5.21	Rak hentoù an den a zo dirak daoulagad an 
PRO.5.22	An hini drouk a vo paket en e zireizher, hag e vo dalc'het en ereoù e bec'hed. 
PRO.5.23	Mervel a raio hep kelennadur, hag e kantreo dre vraster e sotoni.
PRO.6.1	Va mab, mar ec'h eus kretaet da nesañ, mar ec'h eus tonket evit unan bennak da zorn, 
PRO.6.2	out ereet dre c'herioù da c'henoù, kemeret out dre c’herioù da c'henoù. 
PRO.6.3	Va mab, gra buan an dra-mañ: en em denn ac'hane; pa'z out kouezhet etre daouarn da nesañ, kae, en em stou ha ped da nesañ. 
PRO.6.4	Na ro ket na morgousk da'z taoulagad, na diskuizh da'z malvennoù, 
PRO.6.5	en em denn evel ar yourc'h eus dorn ar chaseour, evel ul labous eus dorn al labousetaer. 
PRO.6.6	Didalvez, kae etrezek ar verienenn, sell ouzh he hentoù ha deus da vezañ fur. 
PRO.6.7	N'he deus na mestr, nag eveshaer, na penn, 
PRO.6.8	kempenn a ra he boued e-pad an hañv, hag e tastum e-pad an eost peadra da zebriñ. 
PRO.6.9	Didalvez, betek pegeit e vi gourvezet? Pegoulz e savi eus da gousk? 
PRO.6.10	Un tamm kousket, un tamm morediñ, un tamm kroaziañ da zaouarn evit diskuizhañ, 
PRO.6.11	hag e teuio ar baourentez evel ur reder, hag ar gernez evel un den armet. 
PRO.6.12	An hin fallakr, an den drouk, a gerzh gant ur genoù tuet fall, 
PRO.6.13	ober a ra sin gant e zaoulagad, komz a ra gant e dreid, reiñ a ra da c'houzout gant e vizied, 
PRO.6.14	ar falloni a zo en e galon, ijinañ a ra an droug e pep amzer, lakaat a ra stourmadegoù da c'henel. 
PRO.6.15	Setu perak e teuio e ziskar a-daol-trumm; buan e vo bruzunet, ha ne vo pare ebet. 
PRO.6.16	C'hwec'h tra a zo kasaet gant an 
PRO.6.17	An daoulagad otus, an teod gaouiat, an daouarn a skuilh ar gwad didamall, 
PRO.6.18	ar galon o tivizout traoù fall, an treid a hast redek d'an droug, 
PRO.6.19	ar falstest a lavar gevier, hag an hini a had stourmadegoù etre breudeur. 
PRO.6.20	Va mab, mir gourc'hemenn da dad, ha na zilez ket kelennoù da vamm. 
PRO.6.21	Dalc'h anezho bepred ereet war da galon, stag anezho ouzh da c'houzoug. 
PRO.6.22	Pa gerzhi, e renint ac'hanout; pa c'hourvezi, ez tiwallint; pa zihuni, e komzint ouzhit. 
PRO.6.23	Rak ar gourc'hemenn a zo ul lamp, al lezenn a zo ur sklêrijenn, hag ar rebechoù mat da gelenn a zo hent ar vuhez, 
PRO.6.24	evit da ziwall diouzh ar wreg fall, diouzh teod lubanus an diavaeziadez. 
PRO.6.25	Na c'hoanta ket he c'haerder en da galon, ha na lez ket anezhi da'z tapout gant he malvennoù. 
PRO.6.26	Rak dre garantez evit ur ribodez e vezer degaset da un tamm bara, hag an avoultrerez a hemolc'ho an ene prizius. 
PRO.6.27	Ha gallout a ra unan bennak kemer tan en e varlenn, hep ma tevfe e zilhad? 
PRO.6.28	Ha kerzhout a rafe unan bennak war ar glaou, hep ma vefe devet e dreid? 
PRO.6.29	Evel-se eo evit an hini a ya etrezek gwreg e nesañ, piv bennak a stok outi ne vo ket didamall. 
PRO.6.30	Ne zisprizer ket ul laer en deus laeret evit en em leuniañ, pa en doa naon; 
PRO.6.31	ha mar d-eo tapet, e roio seizh gwech kemend-all, reiñ a raio kement a zo en e di. 
PRO.6.32	Met an hini a ra avoultriezh gant ur wreg a zo dibourvez a skiant, an hini a fell dezhañ en em goll a raio evel-se. 
PRO.6.33	Kavout a raio goulioù ha dismegañs, hag e vezh ne vo ket lamet kuit, 
PRO.6.34	rak gwarizi ar pried a zo ur fulor, hag e vo didruez e deiz ar veñjañs; 
PRO.6.35	ne lakaio evezh ouzh dic'haou ebet, ha ne gemero netra zoken pa greskfes an donezonoù.
PRO.7.1	Va mab, mir va gerioù, ha dalc'h ganit va gourc'hemennoù, 
PRO.7.2	mir va gourc'hemennoù hag e vevi, mir va lezenn evel da ibil-lagad, 
PRO.7.3	stag anezho ouzh da vizied, skriv anezho war daolenn da galon. 
PRO.7.4	Lavar d'ar furnez: Te eo va c'hoar, ha gra eus ar poell: Va mignon, 
PRO.7.5	evit ma tiwallint ac'hanout diouzh ar wreg estren, an diavaeziadez a luban gant he gerioù. 
PRO.7.6	Tra ma sellen dre brenestr va zi, a-dreuz va gael, 
PRO.7.7	e welis e-touez ar re sot, ec'h eveshais e-touez ar re yaouank, ur paotr dibourvez a skiant, 
PRO.7.8	a dremene dre ar straed e-kichen he c'horn, hag a heulie hent he zi, 
PRO.7.9	d'an abardaez, da serr an noz, pa zeue an noz du ha teñval. 
PRO.7.10	Ha setu, ar wreg a zeuas a-raok dezhañ, gwisket evel ur ribodez ha leun a douellerezh. 
PRO.7.11	Trouzus hag hep dalc'h eo, he zreid ne chomont ket en he zi; 
PRO.7.12	bremañ war ar straed, goude war al leurenn, emañ o c'hortoz e pep korn. 
PRO.7.13	Kemer a reas anezhañ hag e pokas dezhañ, ha gant un dremm rok e lavaras dezhañ: 
PRO.7.14	Un aberzh a beoc'h a oa ganin, hiziv em eus sevenet va gouestloù, 
PRO.7.15	setu perak on deuet a-raok dit, evit da glask gant pres, hag em eus da gavet. 
PRO.7.16	Gwisket em eus va gwele gant pallennoù, gant gwiadoù a livioù disheñvel, gant lin fin eus Ejipt. 
PRO.7.17	Frondet em eus va gwele gant mir, aloez ha kinamona. 
PRO.7.18	Deus, en em vezvomp a garantez betek ar mintin, en em laouenaomp er plijadurioù. 
PRO.7.19	N'emañ ket va ozhac'h er gêr, aet eo da veajiñ pell. 
PRO.7.20	Kemeret en deus gantañ ur sac'had arc'hant, ha ne zistroio ket d'ar gêr a-raok al loar nevez. 
PRO.7.21	Dre he lavaroù hoalus e lakaas anezhañ da zont, dre lubanerezh he muzelloù e redias anezhañ. 
PRO.7.22	Mont a ra raktal war he lerc'h, evel ma'z a un ejen d'al lazherezh, evel ma'z a an hini sot ereet evit bezañ kastizet, 
PRO.7.23	betek ma teuio ur bir da doullañ e avu, evel ul labous en em daol etrezek al lindag, hep gouzout eo stegnet a-enep e vuhez. 
PRO.7.24	Bremañ eta, mibien, selaouit ac'hanon, ha bezit evezhiek ouzh gerioù va genoù. 
PRO.7.25	Ra n'aio ket da galon etrezek he hentoù, n'en em goll ket war he gwenodennoù. 
PRO.7.26	Rak kalz he deus lakaet da gouezhañ, gouliet, ha bras eo niver ar re greñv he deus lazhet. 
PRO.7.27	He zi eo hent lec'h ar marv, a ziskenn betek chomlec'h ar marv.
PRO.8.1	Ar furnez, ha ne gri ket? Hag ar skiant, ha ne ro ket he mouezh da glevout? 
PRO.8.2	En em zerc'hel a ra war lein ar c'hrec'hioù, war an hent, er c'hroazhentoù. 
PRO.8.3	Tost d'an dorioù, dirak antre kêr, e penn ar straedoù, emañ o krial: 
PRO.8.4	O tudoù! Ho kervel a ran, va mouezh a zo evit mibien an dud. 
PRO.8.5	C'hwi, re sot, deskit skiant-vat; c'hwi, re ziskiant, ra zeuio skiantek ho kalon. 
PRO.8.6	Selaouit, rak e lavarin traoù talvoudus, hag e tigorin va muzelloù evit kelenn ar pezh a zo eeun. 
PRO.8.7	Rak va genoù a lavar ar wirionez, ha va muzelloù o deus euzh ouzh ar gaou. 
PRO.8.8	Holl c'herioù va genoù a zo hervez ar wirionez, n'eus enno netra diwir na touellus. 
PRO.8.9	An holl anezho a zo sklaer evit an den a gompren, hag eeun evit ar re o deus kavet an anaoudegezh. 
PRO.8.10	Degemerit va c'helennadurezh ha nann arc'hant, an anaoudegezh kentoc'h eget aour a-zibab, 
PRO.8.11	rak ar furnez a zo gwelloc'h eget ar perlez, ha kement a c'hellfed c'hoantaat ne zalvez ket anezhi. 
PRO.8.12	Me, ar furnez, a chom gant ar skiant-vat, hag e perc'hennan anaoudegezh ar soñjoù fur. 
PRO.8.13	Doujañs an 
PRO.8.14	Din-me eo an ali hag an ijin, ar poell hag an nerzh. 
PRO.8.15	Drezon eo e ren ar rouaned, hag e c'hourc'hemenn ar briñsed ar pezh a zo reizh. 
PRO.8.16	Drezon eo e c'houarn ar re c'halloudek hag ar re vras, hag holl varnerien an douar. 
PRO.8.17	Me a gar ar re am c'har, hag ar re am c'hlask am c'hav. 
PRO.8.18	Ganin-me emañ ar binvidigezh hag ar gloar, ar madoù padus hag ar reizhder. 
PRO.8.19	Va frouezh a zo gwelloc'h eget aour, eget aour glan, hag ar pezh a zegasan a zo gwelloc'h eget arc'hant a-zibab. 
PRO.8.20	Me a ren dre wenodenn ar reizhder, ha dre greiz hentoù ar varnedigezh, 
PRO.8.21	evit reiñ da hêrezh madoù d'ar re am c'har, hag evit leuniañ o zeñzorioù. 
PRO.8.22	Edon gant an 
PRO.8.23	Adalek ar beurbadelezh ez on bet diazezet, adalek ar penn-kentañ, a-raok ma oa an douar. 
PRO.8.24	Pa ne oa donder ebet, edon, pa ne oa mammenn ebet karget a zoureier. 
PRO.8.25	A-raok ma oa azezet ar menezioù, a-raok ar c'hrec'hiennoù, edon, 
PRO.8.26	pa n'en doa ket graet c'hoazh an douar pe ar maezioù, na penn-kentañ poultr ar bed, 
PRO.8.27	pa aoze an neñvoù, pa verke ur c'helc'h dreist an donder, 
PRO.8.28	pa startae ar c'houmoul en nec'h, pa lakae ar mammennoù da strinkañ eus an donder, 
PRO.8.29	pa roe e reolennoù d'ar mor, evit na dremenje ket e zoureier o harz, pa lakae diazezoù an douar, 
PRO.8.30	neuze e oan e oberour en e gichen; e blijadur e oan bemdez, oc'h en em laouenaat hep paouez dirazañ. 
PRO.8.31	Kavout a raen va levenez er bed ha war an douar, ha va eurvad e-touez mibien an dud. 
PRO.8.32	Bremañ eta, va mibien, selaouit ac'hanon. Eürus ar re a viro va hentoù! 
PRO.8.33	Selaouit ar gelennadurezh evit dont da vezañ fur, ha n'he zaolit ket kuit. 
PRO.8.34	Eürus an den a selaou ac'hanon, a evesha war va dorioù bemdez, hag a vir postoù dor va zi! 
PRO.8.35	Rak an hini am c'hav a gav ar vuhez, hag en devo grad-vat an 
PRO.8.36	met an hini a bec'h em enep a noaz d'e ene. Ar re holl a gasa ac'hanon a gar ar marv.
PRO.9.1	Ar furnez he deus savet he zi, kizellet he seizh peul, 
PRO.9.2	lazhet he loened, kempennet he gwin, hag aozet he zaol. 
PRO.9.3	Kaset he deus he mitizhien; eus lein lec'hioù uhel kêr e kri: 
PRO.9.4	Ra zeuio amañ an hini a zo diouiziek! Hag e lavar d'ar re a zo diskiant: 
PRO.9.5	Deuit, debrit eus va bara, hag evit eus ar gwin am eus kempennet. 
PRO.9.6	En em zisammit diouzh an diouiziegezh hag e vevot, hag e kerzhot war hent ar poell. 
PRO.9.7	An hini a reizh ur goapaer n'en deus nemet mezh, hag an hini a repren un den drouk a resev dismegañs. 
PRO.9.8	Na repren ket ur goapaer gant aon na gasafe ac'hanout, repren un den fur hag e karo ac'hanout. 
PRO.9.9	Ro d'un den fur hag e teuio furoc'h c'hoazh, kelenn un den reizh hag e kresko e gouiziegezh. 
PRO.9.10	Doujañs an 
PRO.9.11	Rak drezon eo e vo da zeizioù liesaet, ha bloavezhioù da vuhez a vo kresket. 
PRO.9.12	Mar d-out fur, out fur evidout da-unan, mar d-out goapaer, e tougi da-unan da boan. 
PRO.9.13	Ur wreg sot a zo trouzus, diskiant ha ne oar netra. 
PRO.9.14	Azezañ a ra war dreuz he zi, war ur gador e lec'hioù uhel kêr, 
PRO.9.15	evit krial d'ar re a dremen, hag a ya eeun en o gwenodenn: 
PRO.9.16	Ra zeuio amañ an hini a zo diouiziek! Hag e lavar d'an hini a zo diskiant: 
PRO.9.17	An dourioù laeret a zo dous, hag ar bara debret e kuzh a zo plijus. 
PRO.9.18	Ha ne oar ket emañ eno ar re varv; he re bedet a zo e foñs lec'h ar marv.
PRO.10.1	Krennlavarioù Salomon.
PRO.10.1	Ur mab fur a laouena e dad, met ur mab sot a zo glac'har e vamm. 
PRO.10.2	Teñzorioù ar fallagriezh ne dalvezont netra, met ar reizhder a zieub eus ar marv. 
PRO.10.3	An 
PRO.10.4	An hini a labour gant un dorn lezirek a zeu da baour, met dorn ar re oberiant a binvidika. 
PRO.10.5	An hini a zastum e-pad an hañv a zo ur mab poellek, an hini a gousk e-pad an eost a zo ur mab mezhek. 
PRO.10.6	Bennozhioù a zo war benn an den reizh, met an taerder a c'holoio o genoù d'ar re zrouk. 
PRO.10.7	Eñvor ar re reizh a vo benniget, met anv ar re zrouk a vreino. 
PRO.10.8	An hini a zo fur a galon a zegemer ar gourc'hemennoù, met an hini diskiant a vuzelloù a gouezho. 
PRO.10.9	An hini a gerzh en eeunder a ya e surentez, met an hini a falla e hentoù a vo dizoloet. 
PRO.10.10	An hini a wilc'h e lagad a ra trubuilh, hag an hini a zo diskiant a vuzelloù a gouezho. 
PRO.10.11	Genoù an den reizh a zo ur vammenn a vuhez, met an taerder a c'holoio o genoù d'ar re zrouk. 
PRO.10.12	Ar gasoni a atiz ar stourmadegoù, met ar garantez a c'holo an holl fazioù. 
PRO.10.13	War vuzelloù an den fur en em gav ar furnez, met ar wialenn a zo evit kein an hini dibourvez a skiant. 
PRO.10.14	Ar re fur a vir an anaoudegezh en armerzh, met genoù an hini sot a zo un distruj tost. 
PRO.10.15	Madoù ar pinvidig a zo e gêr greñv, met paourentez an ezhommeien a zo o distruj. 
PRO.10.16	Oberenn an den reizh a gas d'ar vuhez, met frouezh an hini drouk a gas d'ar pec'hed. 
PRO.10.17	An hini a vir an deskadurezh a zo war wenodenn ar vuhez, met an hini a ankounac'ha ar rebechoù en em goll. 
PRO.10.18	An hini a guzh ar gasoni en deus muzelloù touellus, hag an hini a skuilh an drouklavar a zo diskiant. 
PRO.10.19	Pa vez kalz a gomzoù, ne vank ket ar pec'hed, met an hini a zalc'h e vuzelloù a zo fur. 
PRO.10.20	Teod an den reizh a zo arc'hant a-zibab, met kalon ar re zrouk a dalvez nebeut a dra. 
PRO.10.21	Muzelloù an den reizh a voueta kalz a dud, met ar re ziskiant a varv dre ziouer a anaoudegezh. 
PRO.10.22	Bennozh an 
PRO.10.23	Ober an droug eo levenez ar re ziskiant, ar furnez eo hini an den poellek. 
PRO.10.24	Ar pezh a ra aon d'an hini drouk en em gavo gantañ, met c'hoant ar re reizh a vo roet dezho. 
PRO.10.25	Evel ma tremen an arnev, evel-se ez a kuit an hini drouk, met an den reizh en em harp war un diazez peurbadus. 
PRO.10.26	Evel gwinegr d'an dent hag evel moged d'an daoulagad, evel-se eo an didalvez d'ar re a gas anezhañ. 
PRO.10.27	Doujañs an 
PRO.10.28	Al levenez eo esperañs ar re reizh, met gortoz ar re zrouk a yelo da netra. 
PRO.10.29	Hent an 
PRO.10.30	An den reizh ne vo biken dilamet, met ar re zrouk ne chomint ket war an douar. 
PRO.10.31	Genoù an den reizh a zegas ar furnez, met an teod tuet fall a vo lamet kuit. 
PRO.10.32	Muzelloù an den reizh a anavez ar pezh a zo plijus, met genoù ar re zrouk n'eo nemet fallentez.
PRO.11.1	Ar valañs faos a zo un euzhusted evit an 
PRO.11.2	Pa zeu an ourgouilh, e teu kerkent an dismegañs, met ar furnez a zo gant ar re izel. 
PRO.11.3	Lealded an dud eeun a reno anezho, met fallentez ar re zrouk o distrujo. 
PRO.11.4	Ar madoù ne servijint da netra da zeiz ar gounnar, met ar reizhder a zieubo eus ar marv. 
PRO.11.5	Reizhder an den mat a eeuna e hent, met an hini drouk a gouezho en abeg d'e fallagriezh. 
PRO.11.6	Reizhder an den eeun a zieub anezhañ, met an douellerien a vo tapet dre o drougiezh. 
PRO.11.7	Pa varv an hini drouk, e c'hortoz a ya da netra, hag esperañs ar re daer a zo kollet. 
PRO.11.8	An den reizh a zo dieubet eus an estrenvan, met an hini drouk a gouezh en e lec'h. 
PRO.11.9	Ar pilpouz a zistruj e nesañ gant e c'henoù, met an dud reizh a zo dieubet dre an anaoudegezh. 
PRO.11.10	Pa'z a mat gant an dud reizh, kêr en em laouena, ha pa varv ar re zrouk, ez eus kanaouennoù. 
PRO.11.11	Dre vennozh an dud eeun e vez savet kêr, met diskaret eo dre c'henoù ar re zrouk. 
PRO.11.12	An hini a zispriz e nesañ a zo digalon, met an den poellek a chom war dav. 
PRO.11.13	An droukkomzer a ziskuilh ar sekredoù, met an hini a zo leal a spered a guzh an afer. 
PRO.11.14	Pa n'eus kuzul ebet e kouezh ar bobl, met ar surentez a zo e kalz a dud a ali mat. 
PRO.11.15	An hini a greta un diavaeziad a c'harmo, met an hini a gasa ar c'hred a zo e surentez. 
PRO.11.16	Ar wreg dereat a resev enor, hag an dud nerzhus pinvidigezhioù. 
PRO.11.17	An den madoberus a ra vat dezhañ e-unan, met an hini garv a drubuilh e c'hig e-unan. 
PRO.11.18	An hini drouk a ra ul labour a douell anezhañ, met d'an hini a had ar reizhder eo roet ur gopr asur. 
PRO.11.19	Evel ma kas ar reizhder d'ar vuhez, evel-se pleustr an droug a gas d'ar marv. 
PRO.11.20	Ar re a zo tuet fall a galon a zo euzhus d'an 
PRO.11.21	Abred pe ziwezhat an hini drouk ne chomo ket digastiz, met lignez an dud reizh a vo dieubet. 
PRO.11.22	Evel ur bravig aour e moj ur pemoc'h eo ur wreg koant hep poell. 
PRO.11.23	C'hoant an dud reizh n'eo nemet ar mad, met esperañs ar re zrouk eo ar fulor. 
PRO.11.24	Unan a zispign ha koulskoude e kresk, hag unan all a espern strizh hag e vo en dienez. 
PRO.11.25	A hini a vo madoberus en devo e walc'h, hag an hini a zoura a vo douraet. 
PRO.11.26	An hini a zalc'h an ed a zo milliget gant ar bobl, met ar vennozh a zeu war benn an hini en gwerzh. 
PRO.11.27	An hini a glask ar mad a resev grad-vat, met an droug a c'hoarvezo d'an hini a red war e lerc'h. 
PRO.11.28	An hini en em fiz er pinvidigezhioù a gouezho, met an dud reizh a vleunio evel ur skourr. 
PRO.11.29	An hini a laka dizurzh en e di en devo an avel da hêrezh, hag an den diskiant a vo servijer an hini a zo fur a galon. 
PRO.11.30	Frouezh an den reizh a zo ur wezenn a vuhez, hag an den a c'hounez eneoù a zo fur. 
PRO.11.31	Setu, an den reizh a resev e c'hopr war an douar, seul-vui an hini drouk hag ar pec'her.
PRO.12.1	An hini a gar ar c'henurzh a gar an anaoudegezh, met an hini a gasa ar gourdrouz a zo diskiant. 
PRO.12.2	An den mat a denn warnañ grad-vat an 
PRO.12.3	An den ne vo ket startaet dre ar fallagriezh, met gwrizienn ar re reizh ne vo ket brañsellet. 
PRO.12.4	Ur wreg vertuzius a zo kurunenn hec'h ozhac'h, met an hini a ra vezh a zo evel breinadur en e eskern. 
PRO.12.5	Soñjoù ar re reizh a zo eeunder, met alioù ar re zrouk a zo touell. 
PRO.12.6	Komzoù ar re zrouk a zo antelloù evit skuilhañ ar gwad, met genoù an dud eeun o dieubo. 
PRO.12.7	Diskaret eo ar re zrouk, n'emaint ken, met ti ar re reizh en em zalc'ho. 
PRO.12.8	An den a vo meulet hervez e boell, met an hini a zo tuet fall a galon a vo disprizet. 
PRO.12.9	Gwelloc'h eo bezañ disprizet ha kaout ur servijer, eget en em reiñ gloar ha mankout a vara. 
PRO.12.10	An den reizh a gemer preder gant ene e loen, met trugarez ar re zrouk a zo kriz. 
PRO.12.11	An hini a labour e zouar en devo e walc'h a vara, met an hini a heuilh ar re didalvez a zo dibourvez a skiant. 
PRO.12.12	An hini drouk a c'hoanta ar pezh o deus kemeret ar re fall, met gwrizienn an den reizh a ro frouezh. 
PRO.12.13	Ur stign euzhus a zo e disentidigezh ar muzelloù, met an den reizh a yelo er-maez eus an dristidigezh. 
PRO.12.14	An den en devo e walc'h a vadoù gant frouezh e c'henoù, hag e vo roet da bep hini hervez labour e zaouarn. 
PRO.12.15	Hent an den diskiant a zo eeun dirak e zaoulagad, met an hini a selaou an ali a zo fur. 
PRO.12.16	Desped an hini diskiant a vez anavezet bremañ, met an den poellek a c'holo an dismegañs. 
PRO.12.17	An hini a lavar ar wirionez a gas ar reizhder war-raok, met ur falstest a douell. 
PRO.12.18	Bez' ez eus tud a ra poan evel beg ar c'hleze pa gomzont, met teod ar re fur a zo yec'hed. 
PRO.12.19	Ar vuzell wirion a zo startaet evit biken, met an teod gaouiat n'emañ nemet ur pennad. 
PRO.12.20	Touellerezh a zo e kalon ar re a ijin an droug, met levenez a zo evit kuzulierien ar peoc'h. 
PRO.12.21	Gwalleur ebet n'en em gavo gant an den reizh, met ar re zrouk a vo bec'hiet a boanioù. 
PRO.12.22	Ar muzelloù touellus a zo un euzhusted evit an 
PRO.12.23	An den poellek a guzh ar pezh a oar, met kalon ar re ziskiant a embann sotonioù. 
PRO.12.24	Dorn ar re oberiant a reno, met an dorn didalvez a vo mestroniet. 
PRO.12.25	Bec'hiet eo an den gant ar glac'har a zo en e galon, met laouenaet eo gant ur gomz vat. 
PRO.12.26	An den reizh a zo uheloc'h eget e amezeg, met hent ar re zrouk o c'holl. 
PRO.12.27	An didalvez ne rosto ket e jiber, met madoù an den oberiant a zo prizius. 
PRO.12.28	E gwenodenn an den reizh emañ ar vuhez, hag e hent ne gas ket d'ar marv.
PRO.13.1	Ar mab fur a selaou kelennadurezh e dad, met ar goapaer ne selaou ket ar rebechoù. 
PRO.13.2	An den en devo e walc'h gant frouezh e c'henoù, met ene ar re widreüs gant taerder. 
PRO.13.3	An hini a evesha war e c'henoù a vir e ene, met an hini a zigor e vuzelloù a gavo e goll. 
PRO.13.4	Ene an didalvez ne ra nemet c'hoantaat ha n'en deus netra, met ene ar re oberiant en devo e walc'h. 
PRO.13.5	An den reizh a gasa ar gaou, met an hini drouk a zo kasaus hag a gouezh er vezh. 
PRO.13.6	Ar reizhder a vir an hini a gerzh en eeunder, met an drougiezh a ziskaro ar pec'her. 
PRO.13.7	Unan en em c'hra pinvidik ha n'en deus netra, unan all en em ra paour ha koulskoude madoù bras en deus. 
PRO.13.8	Daspren ar vuhez eus un den a zo e binvidigezh, met ar paour ne selaou ket ar rebechoù. 
PRO.13.9	Sklêrijenn an dud reizh a laouena, met lamp ar re zrouk a vougo. 
PRO.13.10	Al lorc'h ne daol nemet stourmadegoù, met gant ar re a gemer kuzul emañ ar furnez. 
PRO.13.11	Ar pinvidigezhioù deuet dre wall hent a vo bihanaet, met an den a zastum dre e labour o c'hresko. 
PRO.13.12	An esperañs daleet a laka ar galon da langisañ, met ar c'hoant sevenet a zo evel ur wezenn a vuhez. 
PRO.13.13	An hini a zispriz ar gomz en em goll, met an hini a zouj ar gourc'hemenn a vo gopraet. 
PRO.13.14	Lezenn an den fur a zo ur vammenn a vuhez, evit pellaat diouzh antelloù ar marv. 
PRO.13.15	Ur skiant yac'h a ro gras, met hent an douellerien a zo kalet. 
PRO.13.16	Pep den poellek a labour gant ijin, met an hini diskiant a ziskouez e sotoni. 
PRO.13.17	Ar c'hannad fall a gouezh en droug, met ar c'hannad leal a zegas ar yec'hed. 
PRO.13.18	Ar baourentez hag an dismegañs a zeuio war an hini a daol kuit ar gelennadurezh, met an hini a selaou ar gourdrouz a vo enoret. 
PRO.13.19	Ar c'hoant peurc'hraet a zo c'hwek d'an ene, met en em zistreiñ diouzh an droug a zo euzhus d'ar re ziskiant. 
PRO.13.20	An hini a ya gant ar re fur a zeuio fur, met keneil ar re sot en em c'hollo. 
PRO.13.21	An droug a red war-lerc'h ar bec'herien, met an eurvad eo gopr an dud reizh. 
PRO.13.22	An den mat a laeso e hêrezh da vibien e vibien, met pinvidigezhioù ar pec'her a zo miret evit an den reizh. 
PRO.13.23	Kalz a zo da zebriñ er park labouret gant ar paour, met distrujet eo dre vank a varnedigezh. 
PRO.13.24	An hini a espern ar wialenn a gasa e vab, met an hini a gar anezhañ a hast e gastizañ. 
PRO.13.25	An den reizh a zebro hag en devo e walc'h, met kof ar re zrouk en devo dienez.
PRO.14.1	Pep gwreg fur a sav he zi, met an hini ziskiant e ziskar gant he daouarn. 
PRO.14.2	An den a gerzh en eeunder a zouj an 
PRO.14.3	Genoù an den diskiant a zo ur wialenn evit e lorc'h, met muzelloù ar re fur o mir. 
PRO.14.4	Pa n'eus ket a saout ar c'hrañj a zo goullo, met nerzh an ejen a laka ar c'hounidigezh da greskiñ. 
PRO.14.5	An test leal ne lavar nepred gaou, met ar falstest a lavar gevier. 
PRO.14.6	Ar goapaer a glask ar furnez ha ne gav ket anezhi, met evit un den poellek an anaoudegezh a zo aes. 
PRO.14.7	Pella diouzh an den diskiant, pa ne welez ket muzelloù an anaoudegezh gantañ. 
PRO.14.8	Ar furnez eus un den ijinus eo lakaat evezh ouzh e hent, met sotoni ar re ziskiant a zo touellerezh. 
PRO.14.9	Ar re ziskiant a ra goap eus ar pec'hed, met ar vadelezh a zo e-touez an dud reizh. 
PRO.14.10	Ar galon a anavez he c’hwervded dezhi hec'h-unan, hag unan all n'en devo ket lod en he levenez. 
PRO.14.11	Ti ar re zrouk a vo diskaret, met teltenn an dud reizh a vleunio. 
PRO.14.12	Bez' ez eus un hent a seblant eeun d'an den, met a-benn ar fin ez eo hent ar marv. 
PRO.14.13	En ur c'hoarzhin zoken eo trist ar galon, ha dibenn al levenez-se a vo ar glac'har. 
PRO.14.14	An hini a zo tuet fall a galon a vo leuniet gant e hentoù, met an den mat a vo leuniet gant ar pezh a zo ennañ e-unan. 
PRO.14.15	Un den sot a gred kement a lavarer, met an den poellek a evesha e gammedoù. 
PRO.14.16	An den fur a zouj hag a dec'h diouzh an droug, met an hini diskiant a zo rok ha diarvar. 
PRO.14.17	An den buanek a ra sotonioù, hag an den gwidreüs a zo kasaet. 
PRO.14.18	An hini diskiant a berc'henn ar sotoni, met ar re boellek a zo kurunet a anaoudegezh. 
PRO.14.19	Ar re fall a vo izelaet dirak ar re vat, hag ar re zrouk dirak dor an dud reizh. 
PRO.14.20	Ar paour a zo kasaet zoken gant e amezeg, met ar pinvidig en deus kalz a vignoned. 
PRO.14.21	An hini a zispriz e nesañ a ra ur pec'hed, met an hini en deus truez ouzh ar re c'hlac'haret a zo eürus. 
PRO.14.22	Ar re a ijin an droug, ha ne ziheñchont ket? Met an drugarez hag ar wirionez a zo evit ar re a ijin ar mad. 
PRO.14.23	E pep labour ez eus ur gounid bennak, met komzoù ar muzelloù ne zegasont nemet dienez. 
PRO.14.24	Kurunenn ar re fur eo o finvidigezhioù, met sotoni a re ziskiant a zo atav sotoni. 
PRO.14.25	An test gwirion a zieub an eneoù, met an hini a lavar gevier n'eo nemet touellerezh. 
PRO.14.26	E doujañs an 
PRO.14.27	Doujañs an 
PRO.14.28	E niver bras ar bobl emañ gloar ar roue, met pa vank ar bobl emañ rivin ar priñs. 
PRO.14.29	An hini a zo gorrek da gounnariñ en deus kalz a skiant, met an hini a zo buan da fuloriñ a ziskouez e follentez. 
PRO.14.30	Ur galon sioul a zo buhez ar c'horf, met ar c'hoantegezh a zo breinadur an eskern. 
PRO.14.31	An hini a heskin ar paour a zismegañs e grouer, met an hini a enor anezhañ en deus truez ouzh an ezhommeg. 
PRO.14.32	An hini drouk a zo diskaret en e zrougiezh, met an den reizh en deus esperañs en e varv. 
PRO.14.33	Ar furnez a ziskuizh e kalon an den skiantek, met roet eo da vezañ anavezet e-touez ar re ziskiant. 
PRO.14.34	Ar reizhder a sav ur vroad, met ar pec'hed a zo mezh ar pobloù. 
PRO.14.35	Grad-vat ar roue a zo evit ar servijer poellek, met droug a vo a-enep an hini a raio mezh dezhañ.
PRO.15.1	Ur respont kuñv a sioula ar fulor, met ur gomz kalet a atiz ar gounnar. 
PRO.15.2	Teod ar re fur a ziskouez anaoudegezh, met genoù ar re ziskiant a skuilh sotonioù. 
PRO.15.3	Daoulagad an 
PRO.15.4	Un teod yac'h a zo evel ur wezenn a vuhez, met unan gwallsiek a zo evel ur boulc'h er spered. 
PRO.15.5	An den diskiant a zispriz deskadurezh e dad, met an hini a laka evezh ouzh ar gourdrouz a zo fur. 
PRO.15.6	Emañ ur fonnusted vras e ti an den reizh, met trubuilh a zo e gounid an hini drouk. 
PRO.15.7	Muzelloù ar re fur a had an anaoudegezh, met n'eo ket evel-se gant kalon ar re ziskiant. 
PRO.15.8	Aberzh ar re zrouk a zo un euzhusted evit an 
PRO.15.9	Hent an hini drouk a zo un euzhusted evit an 
PRO.15.10	Ur c'hastiz rust a c'hortoz an hini a zilez ar wenodenn, hag an hini a gasa ar rebech a varvo. 
PRO.15.11	Lec'h ar marv hag an distruj a zo dirak an 
PRO.15.12	Ar goapaer ne blij ket dezhañ bezañ gourdrouzet, ha ne d-aio biken etrezek ar re fur. 
PRO.15.13	Ar galon laouen a gaera an dremm, met tristidigezh ar galon a ziskar ar spered. 
PRO.15.14	Ur galon boellek a glask anaoudegezh, met genoù ar re ziskiant en em vag gant sotoni. 
PRO.15.15	Holl zeizioù an hini glac'haret a zo fall, met ur galon laouen a zo ur fest dibaouez. 
PRO.15.16	Gwelloc'h eo nebeud gant doujañs an 
PRO.15.17	Gwelloc'h eo ur pred geot gant karantez, eget un ejen stank gant kasoni. 
PRO.15.18	An den taer a atiz an tabutoù, met an hini a zo gorrek da gounnariñ a sioula ar stourmadegoù. 
PRO.15.19	Hent an didalvez a zo evel ur c'harzh spern, met gwenodenn an den reizh a zo plaenaet. 
PRO.15.20	Ar mab fur a laouena e dad, met an den ziskiant a zispriz e vamm. 
PRO.15.21	Ar follentez a zo levenez an hini a zo dibourvez a skiant, met an den poellek a gerzh eeun. 
PRO.15.22	Hep alioù, c'hwitañ a ra ar mennadoù, met gant kalz a guzulierien e vezont startaet. 
PRO.15.23	Laouen eo un den pa respont gant e vuzelloù, ha pegen mat eo ur gomz lavaret e koulz! 
PRO.15.24	Evit an den poellek gwenodenn ar vuhez a gas d'an nec'h, hag a laka anezhañ da dec'hout diouzh lec'h ar marv a zo en traoñ. 
PRO.15.25	An 
PRO.15.26	Soñjoù an hini drouk a zo un euzhusted evit an 
PRO.15.27	An hini a zo en em roet d'ar gounid dizonest a drubuilh e di, met an hini a gasa an donezonoù a vevo. 
PRO.15.28	Kalon an den reizh a bouez ar pezh a respont, met genoù ar re zrouk a skuilh traoù fall. 
PRO.15.29	An 
PRO.15.30	Sklêrijenn an daoulagad a laouena ar galon, hag ur c'heloù mat a larta an eskern. 
PRO.15.31	Ar skouarn, pa selaou ar rebech a ro ar vuhez, a chomo e-touez ar re fur. 
PRO.15.32	An hini a daol kuit ar gelennadurezh a zispriz e ene, met an hini a selaou ar rebech a zesk skiant. 
PRO.15.33	Doujañs an 
PRO.16.1	Soñjezonoù ar galon a zo e-barzh an den, met respont an teod a zeu eus an 
PRO.16.2	Holl hentoù an den a seblant glan dezhañ, an 
PRO.16.3	Ro da aferioù d'an 
PRO.16.4	An 
PRO.16.5	Pep den lorc'hus a galon a zo un euzhusted evit an 
PRO.16.6	Dre an drugarez hag ar wirionez an direizhder a vo pardonet, ha dre zoujañs an 
PRO.16.7	Pa blij d'an 
PRO.16.8	Gwelloc'h eo nebeud gant reizhder, eget leveoù bras hep eeunder. 
PRO.16.9	Kalon an den he deus mennadoù diwar-benn hec'h hent, met an 
PRO.16.10	Diouganoù a zo war vuzelloù ar roue, hag e c'henoù ne bella ket diouzh an eeunder. 
PRO.16.11	Ar valañs hag ar skeuliad leal a zeu eus an 
PRO.16.12	Ober an droug a zo un euzhusted evit ar rouaned, rak an tron a zo startaet gant ar reizhder. 
PRO.16.13	Muzelloù reizh a blij d'ar rouaned, hag e karont an hini a gomz gant eeunder. 
PRO.16.14	Fulor ar roue a zo ur c'hannad a varv, met un den fur a sioula anezhañ. 
PRO.16.15	Dremm seder ar roue a ro ar vuhez, hag e c'hrad-vat a zo evel ur goumoulenn a zegas glav an diwezhañ amzer. 
PRO.16.16	Pegen bravoc'h eo degemer furnez eget aour fin! Ha pegen gwelloc'h eo degemer poell eget arc'hant! 
PRO.16.17	Hent an dud eeun eo distreiñ diouzh an droug, hag an hini a laka evezh ouzh e hent a vir e ene. 
PRO.16.18	An ourgouilh a gas dirak an distruj, hag ur spered lorc'hus dirak an diskar. 
PRO.16.19	Gwelloc'h eo bezañ izel a spered gant ar re vihan, eget lodennañ ar preizh gant ar re lorc'hus. 
PRO.16.20	An hini a bleustr war un afer gant poell a gavo ar mad, hag an hini en em fiz en 
PRO.16.21	Galvet e vo poellek an hini a zo a galon fur, ha douster ar muzelloù a gresk an anaoudegezh. 
PRO.16.22	Ar skiant a zo ur vammenn a vuhez d'ar re a berc'henn anezhi, met deskadurezh ar re ziskiant a zo ar sotoni. 
PRO.16.23	Kalon an den fur a gelenn e c'henoù, hag a laka deskoni war e vuzelloù. 
PRO.16.24	Gerioù plijus a zo terennoù mel, douster d'an ene ha yec'hed d'an eskern. 
PRO.16.25	Bez' ez eus un hent a seblant eeun d'an den, met a-benn ar fin ez eo hent ar marv. 
PRO.16.26	An hini a labour a labour evitañ e-unan, rak rediet eo dre e c'henoù. 
PRO.16.27	An den fall a doull an droug, hag e vuzelloù a zo evel un tan o teviñ. 
PRO.16.28	An den gwallsiek a had stourmadegoù, hag ar flatrer a zisrann ar vignoned. 
PRO.16.29	An den taer a sach e amezeg d'e heul, hag e laka da vont en un hent ha n'eo ket mat. 
PRO.16.30	An hini a serr e zaoulagad evit pleustriñ war an droug, an hini a stard e vuzelloù, en deus graet an droug dija. 
PRO.16.31	Ar blev gwenn a zo ur gurunenn a c'hloar, kavet eo en hent ar reizhder. 
PRO.16.32	An hini a zo gorrek da gounnariñ a dalvez muioc'h eget an den kadarn, hag an hini a zo mestr eus e galon eget an den a gemer kêrioù. 
PRO.16.33	Taolet e vez d'ar sord e pleg ar sae, met a-berzh an 
PRO.17.1	Gwelloc'h eo un tamm bara sec'h gant peoc'h, eget un ti leun a aberzhoù gant stourmadegoù. 
PRO.17.2	Ar servijer poellek a vo mestr war ar mab a ra mezh, hag en devo lod en hêrezh gant ar vreudeur. 
PRO.17.3	Ar c'hleuzeur a zo evit an arc'hant hag ar forn evit an aour, met an 
PRO.17.4	An hini drougoberius a zo evezhiek ouzh ar muzelloù faos, hag ar gaouiad a selaou an teod a zroukkomz. 
PRO.17.5	An hini a ra goap ouzh ar paour a zismegañs e grouer, hag an hini en em laouena eus ur gwalleur ne chomo ket digastiz. 
PRO.17.6	Mibien ar vibien a zo kurunenn ar re gozh, hag an tadoù a zo gloar o mibien. 
PRO.17.7	Muzelloù dispar ne zereont ket ouzh an den diskiant, nebeutoc'h c'hoazh muzelloù gaouiat ouzh ur priñs. 
PRO.17.8	Ar prof a zo evel ur maen prizius dirak daoulagad an hini en degemer, pep kostez bennak ma vez troet, e plij. 
PRO.17.9	An hini a guzh ur mank a glask karantez, met an hini a ziskuilh an dra a zisrann ar vignoned. 
PRO.17.10	Ur rebech a zo efedusoc'h war an den poellek, eget kant taol war an hini diskiant. 
PRO.17.11	An hini drouk ne glask nemet stourmadegoù, met ur c'hannad garv a vo kaset en e enep. 
PRO.17.12	Gwelloc'h eo en em gavout gant un arzhez a zo lamet diganti he re vihan, eget un den diskiant en e sotoni. 
PRO.17.13	An hini a rent an droug evit ar mad, ne guitaio ket an droug diouzh e di. 
PRO.17.14	Deroù un tabut a zo evel reiñ distank d'an dour; a-raok en em gav ar stourmadeg, dilez. 
PRO.17.15	An hini a reisha an den drouk hag an hini a gondaon an den reizh, a zo o-daou un euzhusted evit an 
PRO.17.16	Petra a servij ar priz e dorn an den diskiant evit prenañ furnez, pa vank ar galon? 
PRO.17.17	Ur mignon a gar e pep amzer, hag e c'hano evel ur breur en dristidigezh. 
PRO.17.18	Dibourvez a skiant eo an hini a stok en dorn, hag a greta e nesañ. 
PRO.17.19	An hini a gar ar stourmadegoù a gar an droug, hag an hini a sav e zor-borzh a glask distruj. 
PRO.17.20	An hini a zo tuet fall a galon ne gavo ket an eurvad, hag an teod gwallsiek a gouezho er gwalleur. 
PRO.17.21	An hini en deus roet ar genel da un diskiant en devo ar boan, hag an tad eus ur sod n'en em laouenaio ket. 
PRO.17.22	Ar galon laouen a ra vat evel ul louzoù, met ar spered mantret a zisec'h an eskern. 
PRO.17.23	An den drouk a zegemer an donezon, evit diskar gwenodennoù ar varnedigezh. 
PRO.17.24	Emañ ar furnez dirak an den poellek, met daoulagad an hini diskiant a ya da benn an douar. 
PRO.17.25	Ar mab diskiant a zo ur glac'har evit e dad, ha c'hwervoni evit an hini he deus e c'hanet. 
PRO.17.26	N'eo ket mat kastizañ an den reizh, ha skeiñ priñsed evit o eeunder. 
PRO.17.27	An den dalc'het en e c'herioù en deus anaoudegezh, hag an den poellek en deus ur spered dispar. 
PRO.17.28	Pa dav, an hini diskiant zoken a zo lakaet fur, hag an hini a serr e vuzelloù a zo un den skiantek.
PRO.18.1	An hini en em zigenvez a heuilh e dech, en em galetaat a ra a-enep pep skiant. 
PRO.18.2	Un den diskiant ne gemer plijadur ebet o poellata, met o tisklêriañ ar pezh a zo en e galon. 
PRO.18.3	Pa zeu an hini drouk, an dispriz a zeu ivez, ha gant an dismegañs e teu ar vezh. 
PRO.18.4	Komzoù ar genoù eus un den a zo doureier don, ha mammenn ar furnez a zo ur froud o redek. 
PRO.18.5	N'eo ket mat lakaat evezh ouzh an den drouk, evit ober gaou d'an hini reizh er varnedigezh. 
PRO.18.6	Muzelloù an hini diskiant a zegas ar stourmadeg, hag e c'henoù a c'halv taolioù. 
PRO.18.7	Genoù an hini drouk a zo un distruj evitañ, hag e vuzelloù ur griped d'e ene. 
PRO.18.8	Komzoù an teodeger a zo evel lipouzerezh, mont a reont betek donañ ar c'hof. 
PRO.18.9	An hini en em laosk en e labour, a zo breur d'an hini a zispign ar pezh en deus. 
PRO.18.10	Anv an 
PRO.18.11	Madoù ar pinvidig a zo e gêr greñv, hag evel ur voger uhel en e soñj. 
PRO.18.12	A-raok an distruj, kalon an den en em sav, met an izelegezh a ziaraog ar gloar. 
PRO.18.13	An hini a respont d'ar c'homzoù a-raok bezañ o c'hlevet, a ra ur sotoni hag a denn ar vezh warnañ e-unan. 
PRO.18.14	Spered an den en souten er c'hleñved, met mar d-eo ar spered dinerzhet, piv en kreñvaio? 
PRO.18.15	Kalon an den poellek a zastum anaoudegezh, ha skouarn an hini fur a glask anaoudegezh. 
PRO.18.16	Donezon an den a zigor lec'h dezhañ, hag a zegas anezhañ betek ar re vras. 
PRO.18.17	An hini a vreuta e gaoz da gentañ a seblant reizh, met e gevezer a zeu hag a evesha anezhañ. 
PRO.18.18	Ar sord a laka an termadennoù da vezañ ehanet, hag a ra al lodennoù etre ar re c'halloudek. 
PRO.18.19	Breudeur dizunvanet a zo diaesoc'h eget ur gêr greñv, hag o zabutoù a zo evel morailhoù ur c'hastell. 
PRO.18.20	Kof an den a zo leuniet gant frouezh e c'henoù, met eñ a zo leuniet gant leve e vuzelloù. 
PRO.18.21	Ar marv hag ar vuhez a zo e galloud an teod, ar re a gar e implijout a zebro ar frouezh anezhañ. 
PRO.18.22	An hini en deus kavet ur wreg en deus kavet an eurvad, ur grad-vat eo digant an 
PRO.18.23	Ar paour a gomz en ur aspediñ, met ar pinvidig a respont gant rustoni. 
PRO.18.24	An hini en deus kalz a vignoned en deus trubuilh, met bez' ez eus ur c'heneil muioc'h liammet eget ur breur.
PRO.19.1	Gwelloc'h eo ar paour a gerzh en eeunder, eget an hini a gomz gant fallentez hag a zo diskiant. 
PRO.19.2	Un ene hep anaoudegezh n'eo ket ur vad, hag an hini a hast buan war e dreid a bec'h. 
PRO.19.3	Sotoni an den eo a ziskar e hent, hag e galon a grozmol a-enep an 
PRO.19.4	Ar binvidigezh a zegas kalz a vignoned, met ar paour a zo dilezet gant e amezeg. 
PRO.19.5	Ar falstest ne chomo ket digastiz, hag an hini a lavar gevier ne dec'ho ket. 
PRO.19.6	Kalz a luban grad-vat ar priñs, ha pep hini a zo mignon d'an den a ro. 
PRO.19.7	Holl vreudeur ar paour a gasa anezhañ, pegen muioc'h en em denno e vignoned digantañ! O poursu a ra gant e gomzoù, met n'emaint ken eno! 
PRO.19.8	An hini a zegemer furnez a gar e ene, hag an hini a vir ar skiant a gav ar vad. 
PRO.19.9	Ar falstest ne chomo ket digastiz, hag an hini a lavar gevier a yelo da goll. 
PRO.19.10	Ne zere ket ouzh un den diskiant bevañ er plijadurioù, pegen nebeutoc'h d'ur servijer ren war ar re vras. 
PRO.19.11	Poell an den a zalc'h e gounnar, hag e enor eo ankounac'haat ar mankoù. 
PRO.19.12	Erez ar roue a zo evel yudadenn al leon yaouank, met e c'hrad-vat a zo evel ar c'hlizhenn war ar geot. 
PRO.19.13	Ur mab diskiant a zo ur gwalleur bras evit e dad, ha tabutoù ur wreg a zo ur c'han dibaouez. 
PRO.19.14	Un ti ha pinvidigezhioù a zo un hêrezh a-berzh an tadoù, met ur wreg poellek a zo un hêrezh a-berzh an 
PRO.19.15	Al leziregezh a zegas ar morgousk, hag an ene didalvez en devo naon. 
PRO.19.16	An hini a vir ar gourc'hemenn a vir e ene, met an hini a zispriz e hentoù a varvo. 
PRO.19.17	An hini en deus truez ouzh ar paour a brest d'an 
PRO.19.18	Kastiz da vab e-keit ma ez eus esperañs, ha na lez ket da ene plegañ d'e zaeroù. 
PRO.19.19	An hini en em lez da vont d'ar gounnar a zougo ar boan a-se, ha ma vez dilezet e vo ret dont en-dro. 
PRO.19.20	Selaou ar c'huzul ha degemer ar gelennadurezh, evit ma vi fur betek da zivezh. 
PRO.19.21	Bez' ez eus soñjoù diniver e kalon an den, met kuzul an 
PRO.19.22	Kaerder an den eo e vadelezh, ha gwelloc'h eo ar paour eget ar gaouiad. 
PRO.19.23	Doujañs an 
PRO.19.24	An didalvez a spluj e zorn er plad, ha ne zegas ket anezhañ en-dro d'e c'henoù. 
PRO.19.25	Mar skoez war ar goapaer, an hini sot a furaio, ha mar reprenez un den skiantek, e kompreno an anaoudegezh. 
PRO.19.26	An hini a wallgas e dad hag a laka e vamm da dec'hout, a zo kaoz da vezh ha da zismegañs. 
PRO.19.27	Paouez, va mab, da selaou un deskadurezh a c'hellfe da zistreiñ diouzh gerioù a anaoudegezh. 
PRO.19.28	Un test gwallsiek a ra goap eus ar varnedigezh, ha genoù ar re zrouk en em leugn gant fallentez. 
PRO.19.29	Ar barnoù a zo kempennet evit ar goapaerien, hag an taolioù evit kein a re ziskiant.
PRO.20.1	Ar gwin a zo goapaer hag ar voeson a zo tousmac'hus, ha piv bennak a gemer re anezho n'eo ket fur. 
PRO.20.2	Gourdrouz ar roue a zo evel yudadenn al leon yaouank, an hini a hegas anezhañ a bec'h a-enep dezhañ e-unan. 
PRO.20.3	Un enor eo evit un den en em virout diouzh an tabutoù, met pep den diskiant en em ro dezho. 
PRO.20.4	An didalvez ne labouro ket pa vez yen an amzer; e-pad an eost e klasko, met n'en devo netra. 
PRO.20.5	Ar c'huzul e kalon an den a zo un dour don, hag an den skiantek a denno dioutañ. 
PRO.20.6	An darn vuiañ eus an dud a veul o madelezh, met piv a gavo un den leal? 
PRO.20.7	An den reizh a gerzh en e eeunder, e vibien a zo benniget war e lerc'h. 
PRO.20.8	Ar roue a zo azezet war dron ar reizhder, kas a ra pep droug kuit gant e sell. 
PRO.20.9	Piv a c'hell lavarout: Glanaet em eus va c'halon, naet on eus va fec'hed? 
PRO.20.10	Lies pouezh ha lies efa (unanenn ec'honad   30 l) a zo o-daou un euzhusted evit an 
PRO.20.11	Ar bugel a ro da anavezout dija dre e oberoù, hag e vo glan hag eeun ar pezh a raio. 
PRO.20.12	Ar skouarn a glev hag al lagad a wel, graet int bet o-daou gant an 
PRO.20.13	Na gar ket ar c'housked gant aon na zeufes da vezañ paour, digor da zaoulagad hag ez po da walc'h a vara. 
PRO.20.14	Kement-se ne dal netra! kement-se ne dal netra! a lavar ar prener. Da c'houde ez a kuit hag e fouge. 
PRO.20.15	Bez' ez eus aour ha kalz a berlez, met ar muzelloù fur a zo un dra brizius. 
PRO.20.16	Kemer e zilhad d'an hini en deus kretaet un diavaeziad, hag ur gouestl evit un diavaeziadez. 
PRO.20.17	Bara an touell a zo plijus d'an den, met da c'houde e vo e c'henoù leun a c'hrouan. 
PRO.20.18	Ar mennadoù a zo startaet dre ar c'huzul, kemer alioù evit ober brezel. 
PRO.20.19	An droukkomzer a ziskuilh ar sekredoù, pella eta diouzh an hini a gar digeriñ e vuzelloù. 
PRO.20.20	An hini a vallozh e dad pe e vamm, mougañ a raio e lamp en donañ deñvalijenn. 
PRO.20.21	Pa'z eo resevet re vuan an hêrezh er penn-kentañ, ne vo ket benniget da ziwezhañ. 
PRO.20.22	Na lavar ket: Rentañ a rin an droug, met gortoz an 
PRO.20.23	Lies pouezh a zo un euzhusted evit an 
PRO.20.24	An 
PRO.20.25	Ur stign eo evit an den disklêriañ traoù santel gant skañvadurezh, ha goude ar gouestl enklask c'hoazh. 
PRO.20.26	Ar roue fur a bella ar re zrouk, hag a laka ar rod da dreiñ warno. 
PRO.20.27	Spered an den a zo ul lamp a-berzh an 
PRO.20.28	Ar vadelezh hag ar wirionez a zalc'h ar roue, e dron a zo harpet war ar vadelezh. 
PRO.20.29	Nerzh ar re yaouank a zo o gloar, hag enor ar re gozh eo ar blev gwenn. 
PRO.20.30	Bloñsoù ar goulioù a c'hlana an den drouk, evel an taolioù o tizhout betek donderioù ar c'hof.
PRO.21.1	Kalon ar roue a zo e dorn an 
PRO.21.2	Holl hentoù an den a zo eeun dirak e zaoulagad, met an 
PRO.21.3	Ober ar reizhder hag ar varnedigezh a zo plijusoc'h d'an 
PRO.21.4	An daoulagad lorc'hus hag ar galon c'hwezhet a zo lamp ar re zrouk, ha n'eo nemet pec'hed. 
PRO.21.5	Soñjoù ar re a zo oberiant a ro fonnusted, met an hini a hast a gouezh er baourentez. 
PRO.21.6	Gounit teñzorioù gant un teod touellus a zo ur vogedenn dec'hus a glask ar marv. 
PRO.21.7	Laeroñsi ar re zrouk a vo o distruj, rak ne fell ket dezho ober hervez ar varnedigezh. 
PRO.21.8	Hent an hini kablus a zo troidellus, met an den didamall a labour gant eeunder. 
PRO.21.9	Gwelloc'h eo chom e korn un doenn, eget gant ur wreg rioterez en un ti bras. 
PRO.21.10	Ene an den fall a c'hoanta an droug, hag e nesañ ne gav ket grad-vat dirak e zaoulagad. 
PRO.21.11	Pa vez kastizet ar goapaer, an hini sot a zeu da vezañ fur, ha pa vez kelennet an den fur, e tegemer anaoudegezh. 
PRO.21.12	An den reizh a evesha ti an hini drouk, pa'z eo diskaret ar re zrouk en abeg d'o fallentez. 
PRO.21.13	An hini a serr e zivskouarn ouzh kriadenn an ezhommeg, a grio ivez e-unan ha ne vo ket klevet. 
PRO.21.14	An donezon roet e kuzh a sioula ar gounnar, hag an donezon lakaet er bruched a sioula ar fulor vrasañ. 
PRO.21.15	Ul levenez eo evit un den reizh ober hervez ar varnedigezh, met ur spouron eo evit ar vicherourien a zireizhder. 
PRO.21.16	An den a bella diouzh hent ar poell, en devo e chomlec'h e bodadenn ar re varv. 
PRO.21.17	An den a gar ar plijadurioù a vo paour, hag an hini a gar ar gwin hag ar lard ne vo ket pinvidik. 
PRO.21.18	An hini drouk a vo gopr an den reizh, hag an toueller hini ar re eeun. 
PRO.21.19	Gwelloc'h eo chom el lec'h distro, eget gant ur wreg rioterez ha buanek. 
PRO.21.20	Teñzorioù prizius hag eoul ez eus e chomlec'h an den fur, met an hini diskiant a lonk anezho. 
PRO.21.21	An hini a heuilh ar reizhder hag an drugarez, a gavo ar vuhez, ar reizhder hag ar gloar. 
PRO.21.22	An den fur a bign e-barzh kêr an dud kreñv, hag e tiskar an nerzh a oa he fiziañs. 
PRO.21.23	An hini a vir e c'henoù hag e deod, a vir e ene diouzh an dristidigezh. 
PRO.21.24	Un den rok ha lorc'hus a zo galvet goapaer, labourat a ra gant kounnar ha fouge. 
PRO.21.25	C'hoant an didalvez a lazh anezhañ, rak ne fell ket d'e zaouarn labourat, 
PRO.21.26	ne ra nemet c'hoantaat a-hed an deiz, met an den reizh a ro ha n'espern netra. 
PRO.21.27	Aberzh ar re zrouk a zo un euzhusted, pegen muioc'h pa en degasont gant mennadoù fall! 
PRO.21.28	An test gaouiat a yelo da goll, met an den a selaou a c'hello atav komz. 
PRO.21.29	An hini drouk a ziskouez rogentez war e zremm, met an den reizh a starta e hent. 
PRO.21.30	N'eus na furnez, na skiant, na kuzul dirak an 
PRO.21.31	Ar marc'h a zo prest evit deiz an emgann, met dont a ra ar surentez a-berzh an 
PRO.22.1	Brud vat a zo gwelloc'h eget pinvidigezh bras, ha grad-vat karantezus eget arc'hant hag aour. 
PRO.22.2	Ar pinvidig hag ar paour en em gav, graet int bet o-daou gant an 
PRO.22.3	An den poellek a ziaraog an droug hag en em guzh, met ar re ziskiant a dremen e-biou hag a vez kastizet. 
PRO.22.4	Dre an izelded ha doujañs an 
PRO.22.5	Bez' ez eus spern ha stignoù en hent an hini gwallsiek, an neb a vir e ene a bellaio diouto. 
PRO.22.6	Kelenn ar bugel en hent a dle heuliañ, zoken pa vo kozh ne bellaio ket dioutañ. 
PRO.22.7	Ar pinvidig a reno war ar beorien, hag an hini a amprest a vo servijer an hini a brest. 
PRO.22.8	An hini a had an direizhder a vedo an avel, ha gwialenn e fulor he devo ur fin. 
PRO.22.9	Al lagad madoberus a vo benniget, abalamour m'en devo roet eus e vara d'ar paour. 
PRO.22.10	Kas kuit ar goapaer hag e yelo da netra ar stourmadeg, hag e paouezo an enebiezh hag an tamall. 
PRO.22.11	Gras a zo war vuzelloù an hini a gar glanded a galon, hag ar roue a vo e vignon. 
PRO.22.12	Daoulagad an 
PRO.22.13	An didalvez a lavar: Al leon a zo aze er-maez, lazhet e vin er straedoù. 
PRO.22.14	Genoù an divaeziadezed a zo ur poull don, an hini a zo disprizet gant an 
PRO.22.15	Ar sotoni a zo stag ouzh kalon ar bugel, met gwialenn ar c'hastiz a bellaio anezhi dioutañ. 
PRO.22.16	Unan a wask ar paour evit en em binvidikaat hag egile a ro d'ar pinvidig, kement-se ne laka nemet da gouezhañ en dienez. 
PRO.22.17	Stou da skouarn ha selaou komzoù an hini fur, stag da galon ouzh va anaoudegezh, 
PRO.22.18	rak plijus e vo dit ma o miri ennout, ha ma chomint war da vuzelloù. 
PRO.22.19	Evit ma vo da fiziañs en 
PRO.22.20	Ha ne'm eus ket dija skrivet evidout traoù dispar diwar-benn kuzulioù hag anaoudegezh, 
PRO.22.21	evit kelenn dit diarvar ar gerioù a wirionez, hag evit ma responti dre c'herioù a wirionez d'ar re a c'houlenn kuzul diganit? 
PRO.22.22	Na ziwisk ket ar paour dre ma'z eo paour, ha na wask ket an ezhommeg en da zor, 
PRO.22.23	rak an 
PRO.22.24	Na vez ket keneil an den a gounnar, ha n'a ket gant an den fuloret, 
PRO.22.25	gant aon na zeskfes e wenodennoù, ha na vefent ur stign da'z ene. 
PRO.22.26	Na vez ket eus ar re a donk en dorn, nag eus ar re a greta evit dleoù; 
PRO.22.27	ma ne'c'h eus ket peadra da baeañ, daoust hag e vo kemeret da wele a-zindanout? 
PRO.22.28	Na zilec'h ket ar bonn kozh, o deus lakaet da dadoù. 
PRO.22.29	Ha gwelet ec'h eus un den ampart en e labour? Eñ en em zalc'ho dirak ar rouaned, n'en em zalc'ho ket dirak an dud dister.
PRO.23.1	Pa vi azezet da zebriñ gant ur priñs, evesha ouzh ar pezh a vo dirazout, 
PRO.23.2	ha laka ur gontell ouzh da c'houzoug, mar d-out mestroniet gant da naon. 
PRO.23.3	Na c'hoanta ket e lipouzerezhioù, rak ur boued touellus eo. 
PRO.23.4	Na labour ket evit bezañ pinvidik, na stag ket da boell da gement-se. 
PRO.23.5	Perak teurel da zaoulagad war madoù na vint ket ken dizale? A-dra-sur en em raint divaskell evel an erer a nij war-zu an neñv. 
PRO.23.6	Na zebr ket bara an den en deus ul lagad fall, ha na c'hoanta ket e lipouzerezhioù, 
PRO.23.7	dre ma'z eo evel e soñj kuzhet e-barzh e ene. Debr hag ev, a lavaro dit, met e galon n'emañ ket ganit. 
PRO.23.8	Disteurel a ri an tamm az po debret, hag e kolli da gomzoù plijus. 
PRO.23.9	Na gomz ket ouzh skouarn un den diskiant, rak disprizañ a raio furnez da gomzoù. 
PRO.23.10	Na zilec'h ket ar bonn kozh, ha n'a ket e parkeier an emzivad, 
PRO.23.11	rak o dasprener a zo galloudus; eñ a vreutaio o c'haoz a-enep dit. 
PRO.23.12	Stag da galon ouzh kelennadurezh, ha da zivskouarn ouzh gerioù an anaoudegezh. 
PRO.23.13	N'espern ket ar c'hastiz d'ar bugel yaouank, pa ez po skoet warnañ gant ar wialenn, ne varvo ket. 
PRO.23.14	En ur skeiñ warnañ gant ar wialenn, e tieubi e ene diouzh lec'h ar marv. 
PRO.23.15	Va mab, mar d-eo fur da galon, va c'halon en em laouenaio, 
PRO.23.16	ha va lounezhi a drido gant levenez, pa lavaro da vuzelloù traoù reizh. 
PRO.23.17	Ra ne vo ket avius da galon ouzh ar bec'herien, met en em ro dalc'hmat da zoujañs an 
PRO.23.18	Rak a-dra-sur ec'h echuo mat an traoù ganit, ha da c'hortoz ne vo ket touellet. 
PRO.23.19	Te, va mab, selaou ha bez fur, ha ren da galon hervez an hent mat. 
PRO.23.20	Na vez ket gant an everien win, na gant ar re druezek a vag ar c'hig, 
PRO.23.21	rak an ever hag al lonker a zeuio paour, hag ar c'housker a vo gwisket gant truilhoù. 
PRO.23.22	Selaou da dad, eñ eo en deus roet dit ar vuhez, ha na zispriz ket da vamm pa vo deuet da vezañ kozh. 
PRO.23.23	Pren ar wirionez ha na werzh ket anezhi, pren ar furnez, an deskadurezh hag ar poell. 
PRO.23.24	Tad an den reizh a vo laouen-kenañ, hag an hini a vo tad d'ur bugel fur en devo levenez gantañ. 
PRO.23.25	Ra en em laouenaio da dad ha da vamm, ha ra vo leuniet a levenez an hini he deus da c'hanet. 
PRO.23.26	Va mab, ro din da galon, ha ra lakaio da zaoulagad evezh ouzh va hentoù. 
PRO.23.27	Rak ar ribodez a zo ur poull don, hag an diavaeziadez ur puñs enk. 
PRO.23.28	Hi en em zerc'hel e ged evel ul laer, hag e lakaio meur a zen difeal. 
PRO.23.29	Da biv ar c'hlemm? Da piv ar gwalleur? Da biv an tabutoù? Da biv an haketerezh? Da biv ar goulioù hep abeg? Da biv ar ruzder en daoulagad? 
PRO.23.30	D'ar re a chom e-kichen ar gwin, hag a ya da glask ar gwin mesket. 
PRO.23.31	Na sell ket ouzh ar gwin pa vez ruz, pa lugern en hanaf ha pa red aezet. 
PRO.23.32	A-benn ar fin e krog evel an naer, hag e flemm evel an naer-wiber. 
PRO.23.33	Da zaoulagad a sello ouzh ar gwragez diavaeziek, da galon a lavaro traoù fallakr, 
PRO.23.34	hag e vi evel an hini a gousk e-kreiz ar mor, hag evel an hini a gousk e beg ar wern. 
PRO.23.35	Skoet on bet, a lavari, ha ne'm eus ket poan, pilet on bet ha ne'm eus ket klevet. Pa zihunin, ez in adarre da glask.
PRO.24.1	Na vez ket avius ouzh ar re zrouk, ha na c'hoanta ket bezañ ganto, 
PRO.24.2	rak o c'halon a soñj en distruj, hag o muzelloù a gomz diwar-benn noazout. 
PRO.24.3	Dre ar furnez eo e vo savet an ti, dre ar skiant e vo startaet, 
PRO.24.4	dre an anaoudegezh e vo leuniet ar c'hambroù gant madoù a bep seurt prizius ha plijus. 
PRO.24.5	An den fur a zo kreñv, hag an den a gar anaoudegezh a gresk e galloud. 
PRO.24.6	Rak gant alioù eo e vez graet ar brezel, hag emañ ar surentez e kalz a guzulierien. 
PRO.24.7	Ar furnez a zo savet re uhel evit un den diskiant, ne zigoro ket e c'henoù ouzh an nor. 
PRO.24.8	An hini emañ e soñj ober an droug, a vo galvet mestr ar fallentez. 
PRO.24.9	Ur mennad fall a zo ur follentez, hag ar goapaer a zo un euzhusted evit an dud. 
PRO.24.10	Mar kollez kalon e deiz an dristidigezh, da nerzh a vo bihan. 
PRO.24.11	Dieub a re a zo stlejet d'ar marv, hag a zo war-nes da vezañ lazhet. 
PRO.24.12	Mar lavarez: Setu, n'hon eus ket anavezet; daoust ha ne glevo ket an hini a bouez ar c'halonoù? Daoust ha ne ouezo ket an hini a ziwall da ene? Daoust ha ne rento ket da bep hini hervez e oberenn? 
PRO.24.13	Va mab, debr mel rak mat eo, hag an derenn a zo dous da'z staon, 
PRO.24.14	evel ma vo anaoudegezh ar furnez da'z ene. Pa ez po he c'havet, ec'h echuo mat an traoù ganit, ha da c'hortoz ne vo ket touellet. 
PRO.24.15	Den drouk, na stegn ket gripedoù a-enep chomlec'h an den reizh, ha na ziskar ket e di, 
PRO.24.16	rak an den reizh a gouezho seizh gwech hag a vo adsavet, met ar re zrouk a vo taolet er gwalleur. 
PRO.24.17	Pa vo kouezhet da enebour, na laouena ket, ha pa vo diskaret, na drido ket da galon, 
PRO.24.18	gant aon na welfe kement-se an 
PRO.24.19	Na fulor ket abalamour d'ar re a ra fallagriezhoù, ha na vez ket avius ouzh ar re zrouk, 
PRO.24.20	rak n'echuo ket mat an traoù gant ar re a ra fallagriezhoù, ha lamp ar re zrouk a vo mouget. 
PRO.24.21	Va mab, douj an 
PRO.24.22	rak o diskar a c'hoarvezo trumm, ha piv a anavez ar gwalleur en em gavo d'an eil ha d'egile? 
PRO.24.23	Setu ivez un dra e-touez ar re fur: n'eo ket mat sellout ouzh diavaez an dud er varnedigezh. 
PRO.24.24	An hini a lavar d'an den drouk: Te a zo reizh, ar pobloù a villigo anezhañ hag ar broadoù en kasaio. 
PRO.24.25	Met ar re a c'hourdrouz anezhañ en em gavo mat, hag e teuio warno ur vennozh vras. 
PRO.24.26	An hini a respont gant eeunder da unan bennak, a ro dezhañ ur pok war e vuzelloù. 
PRO.24.27	Kempenn da labour er-maez ha laka urzh en da bark, ha goude e savi da di. 
PRO.24.28	Na vez ket test a-enep da nesañ hep abeg, ha fellout a rafe dit touellañ gant da vuzelloù? 
PRO.24.29	Na lavar ket: Ober a rin dezhañ evel m'en deus graet din, reiñ a rin d'an den-se hervez e oberoù. 
PRO.24.30	Tremenet em eus tost da bark an didalvez, ha tost da winieg an den diskiant, 
PRO.24.31	ha setu, ar spern a greske e pep lec'h, al linad a c'holoe o gorre hag o moger-vein a oa kouezhet. 
PRO.24.32	Pa em eus gwelet kement-se, soñjet em eus ennañ; sellet em eus ha resevet kelennadurezh: 
PRO.24.33	un tamm kousket, un tamm mored, un tamm kroaziañ an daouarn evit diskuizhañ, 
PRO.24.34	hag e teuio da baourentez evel un tremener, ha da gernez evel un den armet.
PRO.25.1	Setu c'hoazh krennlavarioù Salomon, skrivet gant tud Ezekia, roue Juda. 
PRO.25.2	Gloar Doue ez eo kuzhat an traoù, met gloar ar rouaned ez eo furchal an traoù. 
PRO.25.3	Ne c'heller ket furchal an neñvoù en abeg d'o uhelder, nag an douar en abeg d'e donder, na kalon ar rouaned. 
PRO.25.4	Lam ar c'henn diouzh an arc'hant, hag e teuio anezhañ ul lestr gaer evit an teuzer; 
PRO.25.5	lam an den fall a-zirak ar roue, hag e vo e dron startaet dre ar reizhder. 
PRO.25.6	Arabat fougeal dirak ar roue, ha n'en em zalc'h ket e renk ar re vras, 
PRO.25.7	rak gwelloc'h eo e vefe lavaret dit: Pign amañ, eget bezañ izelaet dirak ar priñs en deus gwelet da zaoulagad. 
PRO.25.8	Na hast ket mont evit breutaat, gant aon na oufes ket a-benn-ar-fin petra d'ober, goude m'en devo da lakaet mezhek da nesañ. 
PRO.25.9	Breuta da gaoz a-enep da nesañ, met na ziskuilh ket ar sekred da unan all, 
PRO.25.10	gant aon bezañ dismegañset gant an hini a glevfe, ha chom hep bezañ disammet diouzh da vezh. 
PRO.25.11	Ur gomz lavaret en amzer dereat a zo evel avaloù aour e paneroù arc'hant. 
PRO.25.12	Pa reprener an den fur en deus ur skouarn sentus, ez eo evel ur walenn aour pe ur brageriz aour fin. 
PRO.25.13	Ar c'hannad feal a zo d'ar re a gas anezhañ evel freskted an erc'h e amzer an eost, hag a ra vat da ene e vestr. 
PRO.25.14	Un den o fougeal e gaou diwar-benn e zonezonoù, a zo evel ar c'houmoul hag an avel hep glav. 
PRO.25.15	O vezañ gorrek da gounnariñ ez eo gounezet ur priñs, hag un teod flour a vruzun eskern. 
PRO.25.16	Pa ez po kavet mel, debr dioutañ met nann muioc'h eget n'eo ret, gant aon, o kemer re, na zistaolfes anezhañ. 
PRO.25.17	Laka nebeutañ ma c'helli da droad e ti da nesañ, gant aon na vefe aet skuizh ganit ha n'en defe kasoni ouzhit. 
PRO.25.18	An den a zoug ur falstesteni a-enep e nesañ, a zo evel ur morzhol, ur c'hleze hag ur bir lemm. 
PRO.25.19	Ar fiziañs en un den disleal e devezh an anken, a zo evel un dant torret hag un troad a riskl. 
PRO.25.20	An hini a gan sonioù da ur galon c'hlac'haret, a zo evel an den a lam e vantell pa vez yen an amzer hag evel gwinegr war holen-moger. 
PRO.25.21	Mar en deus naon da enebour, ro dezhañ bara da zebriñ, ha mar en deus sec'hed, ro dezhañ dour da evañ, 
PRO.25.22	rak glaou tan eo e tastumi war e benn, hag an 
PRO.25.23	Avel an hanternoz a zegas ar glav, hag an teod a zrouksoñj e kuzh a zegas an dremm buanek. 
PRO.25.24	Gwelloc'h eo chom e korn un doenn, eget gant ur wreg rioterez en un ti bras. 
PRO.25.25	Ur c'heloù mat degaset eus ur vro bell, a zo evel dour fresk da un den sec'hedet ha skuizh. 
PRO.25.26	An den reizh o brallañ dirak an hini drouk, a zo evel ur feunteun batouilhet hag ur vammenn gollet. 
PRO.25.27	N'eo ket mat debriñ re a vel, hag ivez klask gloar ouzh gloar. 
PRO.25.28	An den n'en deus ket mestroni warnañ e-unan, a zo evel ur gêr freuzet ha divoger.
PRO.26.1	Evel an erc'h e-pad an hañv hag evel ar glav e-pad an eost, evel-se ar gloar ne zere ket d'an hini diskiant. 
PRO.26.2	Evel ma tec'h ul labous hag evel ma nij ar wennili, evel-se ar vallozh hep abeg ne zeuio ket. 
PRO.26.3	Ar skourjez a zo evit ar marc'h, ar weskenn evit an azen, hag ar vazh evit kein ar re ziskiant. 
PRO.26.4	Na respont ket d'an hini diskiant hervez e sotoni, gant aon na zeufes heñvel outañ. 
PRO.26.5	Na respont ket d'an hini diskiant hervez e sotoni, gant aon na soñjfe e vefe fur. 
PRO.26.6	An hini a gas kemennadoù dre un den diskiant en em droc'h e dreid hag a ev diaezamant. 
PRO.26.7	Evel ma'z eo hep nerzh divhar an den mac'hagn, evel-se emañ ur c'hrennlavar e genoù an den diskiant. 
PRO.26.8	Ober enor d'un den diskiant, a zo evel lakaat ur maen prizius en ur bern kailh. 
PRO.26.9	Evel ur spern e dorn ar mezvier, evel-se emañ ur c'hrennlavar e genoù an den diskiant. 
PRO.26.10	An hini a gemer en e servij ar re ziskiant hag ar re gentañ deuet, a zo evel ur gwareger a c'hloaz an holl. 
PRO.26.11	Evel ma tistro ar c'hi d'ar pezh en deus distaolet, evel-se e tistro an hini diskiant d'e follentez. 
PRO.26.12	Daoust hag ec'h eus gwelet un den a gred bezañ fur? Muioc'h a zo da c'hortoz diouzh un den diskiant eget dioutañ. 
PRO.26.13	An didalvez a lavar: Al leon bras a zo en hent, al leon a zo er straedoù! 
PRO.26.14	Evel ma tro an nor war he mudurunoù, an didalvez a dro war e wele. 
PRO.26.15	An didalvez a laka e zorn er plad, ha poan en deus o tegas anezhañ d'e c'henoù. 
PRO.26.16	An didalvez en em gav furoc'h eget seizh den a oar respont gant skiant-vat. 
PRO.26.17	A hini a c'hell fuloriñ diwar-benn un tabut na sell ket outañ, a zo evel an hini a grog en ur c'hi dre e zivskouarn, 
PRO.26.18	evel-se eo an den trelatet, a daol glaou, biroù hag ar marv, 
PRO.26.19	evel-se eo an den a douell e nesañ, hag a lavar: Ha ne oa ket evit c'hoari? 
PRO.26.20	Pa n'eus ket a goad, e varv an tan, evel-se pa n'eus ket a deodeger, e paouez an tabut. 
PRO.26.21	Ar glaou a zo evit ober regez hag ar c'hoad evit ober tan, evel-se an den rioter a zo evit broudañ an tabutoù. 
PRO.26.22	Komzoù an teodeger a zo evel lipouzerezh, mont a reont betek donañ ar c'hof. 
PRO.26.23	Ar muzelloù o teviñ hag ar galon fall a zo evel ur pod pri livet gant eon arc'hant. 
PRO.26.24	An hini en deus kasoni a guzh en ur gomz, met en e ziabarzh e tastum touellerezh; 
PRO.26.25	pa gomzo dereat, na gred ket anezhañ, rak seizh euzhusted a zo en e galon. 
PRO.26.26	An hini a guzh e gasoni gant an touell, a vo dizoloet dirak ar vodadeg. 
PRO.26.27	An hini a doull ur poull a gouezho ennañ, hag an hini a ruilh ur maen a welo anezhañ o tistreiñ warnañ. 
PRO.26.28	An teod gaouiat a gasa an hini en deus diskaret, hag ar genoù lubanus a laka da gouezhañ.
PRO.27.1	N'en em veul ket evit deiz warc'hoazh, rak n'ouzout ket petra a c'hell un devezh genel. 
PRO.27.2	Ra veulo unan all ac'hanout ha nann da c'henoù, ra vo un diavaeziad ha nann da vuzelloù. 
PRO.27.3	Ar maen a zo pounner hag an traezh pouezus, met fulor an den diskiant a zo pounneroc'h eget o daou. 
PRO.27.4	Ar gounnar a zo kriz hag ar fulor evel ul liñvadenn, met piv a c'hello derc'hel dirak ar warizi? 
PRO.27.5	Ur rebech digor a zo gwelloc'h eget ur garantez kuzhet. 
PRO.27.6	Leal eo ar goulioù graet gant ur mignon, met pokoù an enebour a zo touellus. 
PRO.27.7	An ene en deus e walc'h a flastr an terennoù mel, met an ene en deus naon a gav dous ar pezh a zo c'hwerv. 
PRO.27.8	Evel ul labous o kantren pell diouzh e neizh, evel-se eo an den a bella diouzh e chomlec'h. 
PRO.27.9	An eoul hag ar c'hwezh-vat a laouena ar galon, evel-se eo an douster eus ur mignon o reiñ kuzul digant e galon. 
PRO.27.10	Na zilez ket da vignon na mignon da dad, ha n'a ket e ti da vreur e deiz da dristidigezh, rak un amezeg tost a dalvez muioc'h eget ur breur pell. 
PRO.27.11	Va mab, bez fur ha laouena va c'halon, hag e c'hellin respont d'an hini a rebecho din. 
PRO.27.12	An den poellek a ziaraog an droug hag en em guzh, met ar re ziskiant a dremen e-biou hag a vez kastizet. 
PRO.27.13	Kemer e zilhad d'an hini en deus kretaet un diavaeziad, hag ur gouestl evit un diavaeziadez. 
PRO.27.14	An hini a vennig e vignon a vouezh uhel mintin mat, a vo evel pa villigfe anezhañ. 
PRO.27.15	Evel dour o teverañ dibaouez un devezh a c'hlav, evel-se eo ur wreg rioterez. 
PRO.27.16	An hini a harz outi, a fell dezhañ herzel ouzh an avel ha derc'hel eoul gant e zorn dehou. 
PRO.27.17	Evel ma vez lemmet an houarn gant an houarn, evel-se eo lemmet un den gant un den all. 
PRO.27.18	An hini a ziwall ar wezenn-fiez a zebro he frouezh, evel-se an hini a ziwall e vestr a vo enoret. 
PRO.27.19	Evel ma respont en dour an dremm d'an dremm, evel-se kalon an den a respont d'ar galon eus un den all. 
PRO.27.20	Lec'h ar marv hag an distruj n'o deus biken o gwalc'h, evel-se daoulagad an den a zo diwalc'hus. 
PRO.27.21	An arc'hant a zo amprouet gant ar c'hleuzeur hag an aour gant ar forn, evel-se evit an den eo hervez an doare ma vez meulet. 
PRO.27.22	Pa bilfes un den diskiant en ur mortez, e-mesk ar greun, gant ur pilouer, e sotoni n'en em zistagfe ket diwarnañ. 
PRO.27.23	En em stag ouzh anaoudegezh doareoù da zeñved, ha laka evezh ouzh da dropelloù, 
PRO.27.24	rak ar pinvidigezhioù ne badont ket da viken, hag ar gurunenn ne chom ket a oad da oad. 
PRO.27.25	Pa vez serret ar foenn ha gwelet ar geot, e tastumer louzeier ar menezioù. 
PRO.27.26	An oaned a vo evit da wiskañ, hag ar bouc'hed evit paeañ ar park. 
PRO.27.27	Gant laezh ar givri az po da walc'h a voued, boued da diegezh ha bevañs da vitizhien.
PRO.28.1	An hini drouk a dec'h hep ma'z eer den war e lerc'h, met an den reizh en deus fiziañs evel ul leon. 
PRO.28.2	En abeg da zisentidigezh ar vro ez eus meur a vestr, met ar gouarnamant a vo startaet gant un den en deus skiant hag anaoudegezh. 
PRO.28.3	Un den paour o heskinañ ar re vihan, a zo evel ur glav a zistruj hag a laka ar bara da vankout. 
PRO.28.4	An dud a zilez al lezenn a veul ar re zrouk, met an dud a vir al lezenn a eneb outo. 
PRO.28.5	Ar re zrouk ne gomprenont ket ar varnedigezh, met ar re a glask an 
PRO.28.6	Gwelloc'h eo ar paour a gerzh en eeunder, eget an hini gwallsiek e hentoù hag a zo pinvidik. 
PRO.28.7	An hini a vir al lezenn a zo ur mab fur, met an hini en em blij gant an dud diroll a ra mezh d'e dad. 
PRO.28.8	An hini a gresk e vadoù dre gampi ha dre uzurerezh, a zastum evit an hini en devo truez ouzh ar beorien. 
PRO.28.9	Mar distro unan bennak e skouarn evit na selaouo ket al lezenn, e bedenn zoken a zo un euzhusted. 
PRO.28.10	An hini a laka an dud reizh d'en em goll en un hent fall, a gouezho er poull, met an dud onest o devo an eurvad da hêrezh. 
PRO.28.11	An den pinvidik a soñj bezañ fur, met ar paour skiantek a furcho anezhañ. 
PRO.28.12	P'en em laouena an dud reizh, ar gloar a zo bras, met pa sav ar re zrouk, pep hini en em guzh. 
PRO.28.13	An hini a guzh e bec'hedoù ne raio ket berzh, met an hini o anzav hag o dilez en devo trugarez. 
PRO.28.14	Eürus eo an den a zo dalc'hmat en doujañs, met an hini a galeta e galon a gouezho er sotoni. 
PRO.28.15	Un den drouk o ren war ur bobl paour, a zo evel ul leon youc'hus hag un arzh naonek. 
PRO.28.16	Ur priñs dibourvez a skiant a zo un heskiner, met an hini a gasa ar gounid dizonest a hiraio e zeizioù. 
PRO.28.17	An den a zo karget gant gwad unan all a dec'ho betek ar poull; ra ne zalc'ho den anezhañ! 
PRO.28.18	An hini a gerzh en eeunder a vo salvet, met an hini a zo gwallsiek en e hentoù a gouezho diouzhtu. 
PRO.28.19	An hini a labour e zouar en devo e walc'h a vara, met an hini a heuilh ar re didalvez en devo e walc'h a baourentez. 
PRO.28.20	An den leal en devo bennozhioù a-leizh, met an hini a hast pinvidikaat ne chomo ket digastiz. 
PRO.28.21	N'eo ket mat sellout ouzh diavaez an dud, rak evit un tamm bara un den a rafe an droug. 
PRO.28.22	An den a hast pinvidikaat a zo avius e lagad, ha ne oar ket en em gavo an dienez gantañ. 
PRO.28.23	An hini a c'hourdrouz unan bennak a gavo gras a-benn ar fin, muioc'h eget an hini a luban gant e deod. 
PRO.28.24	An hini a laer e dad pe e vamm hag a lavar n'eo ket ur pec'hed, a zo keneil an distrujer. 
PRO.28.25	An hini en deus ar galon c'hwezet a atiz ar stourmadegoù, met an hini a laka e fiziañs en 
PRO.28.26	An hini a laka e fiziañs en e galon e-unan a zo diskiant, met an hini a gerzh er furnez a vo dieubet. 
PRO.28.27	An hini a ro d'ar paour n'en devo ket a zienez, met an hini a guzh e zaoulagad a fonnusaio e mallozhioù. 
PRO.28.28	Pa sav ar re zrouk pep hini en em guzh, met pa varvont an dud reizh a gresk.
PRO.29.1	An den a reud e c'houzoug pa vez rebechet, a vo torret buan, ha ne vo ket yac'haet. 
PRO.29.2	Pa gresk an dud reizh, ar bobl en em laouena, met pa ren an hini drouk, ar bobl a huanad. 
PRO.29.3	An den a gar ar furnez a laouena e dad, met an hini en em blij gant ar riboded a goll e binvidigezhioù. 
PRO.29.4	Ar roue a starta ar vro dre ar reizhder, met an hini a gar an donezonoù he distruj. 
PRO.29.5	An den a luban e nesañ a stegn ur roued dindan e gammedoù. 
PRO.29.6	Bez' ez eus ur stign e pec'hed an den drouk, met an den reizh a gan hag en em laouena. 
PRO.29.7	An den reizh a anavez kaoz ar beorien, met an hini drouk ne ra van ebet. 
PRO.29.8	Ar c'hoapaerien a c'hwez an tan e kêr, met ar re fur a sioula ar gounnar. 
PRO.29.9	Pa stourm un den fur gant un den diskiant, pe krozo pe c'hoarzho, n'en devo ket a ziskuizh. 
PRO.29.10	An dud a wad a gasa an den eeun, met an den reizh a glask e ene. 
PRO.29.11	An hini diskiant a ro da anavezout kement en deus en e soñjoù, met an den fur en dalc'h betek diwezhatoc'h. 
PRO.29.12	Pa selaou ar priñs ar gaou, e holl servijerien a zo drouk. 
PRO.29.13	Ar paour hag an heskiner en em gav a-gevret, an 
PRO.29.14	Tron ar roue a varn ar beorien hervez ar wirionez, a vo startaet da viken. 
PRO.29.15	Ar wialenn hag ar rebechoù a ro ar furnez, met ar bugel lezet en e unan a ra mezh d'e vamm. 
PRO.29.16	Pa vez ar re zrouk an niverusañ, ar pec'hed a gresk, met an dud reizh a welo o distruj. 
PRO.29.17	Kastiz da vab hag e vo diskuizh evidout, hag e roio levenez da'z ene. 
PRO.29.18	Pa n'eus ket a weledigezh, ar bobl a ya da get, met eürus eo an hini a vir al lezenn! 
PRO.29.19	N'eo ket dre gomzoù e vez kastizet ur servijer, klevout mat a ra met ne respont ket. 
PRO.29.20	Ha gwelet ec'h eus un den diboell en e gomzoù? Muioc'h a zo da c'hortoz digant un den diskiant eget digantañ. 
PRO.29.21	An hini a zesav e servijer gant preder adalek e yaouankiz, a welo anezhañ dont da vezañ ur mab a-benn ar fin. 
PRO.29.22	An den a gounnar a atiz ar stourmadegoù, hag an den fuloret a ra kalz a walloù. 
PRO.29.23	Ourgouilh an den a izela anezhañ, met an enor a startaio an hini a zo izel a spered. 
PRO.29.24	An hini a rann gant ul laer a gasa e ene, klevout a ra al le a vallozh ha ne zisklêr netra. 
PRO.29.25	Doujañ an den a zo ur stign, met an hini a laka e fiziañs en 
PRO.29.26	Kalz a glask grad-vat an hini a ren, met barnedigezh an den a zeu eus an 
PRO.29.27	An den direizh a zo un euzhusted evit ar re reizh, hag an den eeun a zo un euzhusted evit ar re zrouk.
PRO.30.1	Komzoù Agur mab Jake, diouganoù a zisklêrias an den-se evit Itiel, evit Itiel hag Ukal. 
PRO.30.2	A-dra-sur me a zo amoetoc’h eget den, n'on ket evit kompren evel an dud all, 
PRO.30.3	ne'm eus ket desket ar furnez, n'anavezan ket anaoudegezh ar sent. 
PRO.30.4	Piv a zo pignet d'an neñvoù ha piv a zo diskennet ac'hane? Piv en deus dastumet an avel en e zaouarn? Piv en deus dalc'het an doureier en e wiskamant? Piv en deus diazezet holl harzoù an douar? Pe anv en deus? Pe anv e vab? Hag e c'hellez henn lavarout? 
PRO.30.5	Pep ger Doue a zo glan. Ur skoed eo d'ar re a laka o fiziañs ennañ. 
PRO.30.6	Na laka netra ouzhpenn er c'herioù-mañ, gant aon na reprenfe ac'hanout ha na vefes kavet gaouiat. 
PRO.30.7	Goulennet em eus daou dra diganit, n'o dinac'h ket ouzhin a-raok ma varvin. 
PRO.30.8	Pella diouzhin al lorc'h hag ar gomz gaouiat. Na ro din na paourentez na pinvidigezh, met ro din ar bara am eus ezhomm, 
PRO.30.9	gant aon na douellfen er fonnusted ha na lavarfen: Piv eo an 
PRO.30.10	Na damall ket ar servijer dirak e vestr, gant aon na villigfe ac'hanout ha na errufe droug ganit. 
PRO.30.11	Bez' ez eus ur rumm a dud hag a villig e dad, ha na vennig ket e vamm, 
PRO.30.12	bez' ez eus ur rumm a dud hag en em gred bezañ glan, ha koulskoude n'eo ket gwalc'het eus e loustoni, 
PRO.30.13	bez' ez eus ur rumm a dud hag a zo lorc'hus e zaoulagad, ha savet e valvennoù, 
PRO.30.14	bez' ez eus ur rumm a dud hag a zo evel klezeier e zent hag evel kontilli e javedoù, evit debriñ ar re c'hlac'haret eus ar vro hag ar beorien a-douez an dud. 
PRO.30.15	Ar waderez he deus div verc'h, a lavar: Degas, degas! Bez' ez eus tri zra n'o deus ket o gwalc'h, pevar zoken na lavaront ket: A-walc'h! 
PRO.30.16	Lec'h ar marv, ar wreg gaonac'h, an douar pa n'en deus ket e walc'h a zour, an tan, ne lavaront ket: A-walc'h! 
PRO.30.17	Lagad an hini a ra goap ouzh e dad hag a zispriz kelennoù e vamm, a vo toullet gant brini an traoñ, ha re vihan an erer a zebro anezhañ. 
PRO.30.18	Bez' ez eus tri zra re souezhus evidon, pevar n'anavezan ket: 
PRO.30.19	hent an erer en aer, hent an naer war ur roc'h, hent al lestr e-kreiz ar mor, hent an den gant ar plac'h. 
PRO.30.20	Evel-se emañ hent an avoultrerez: debriñ a ra hag e torch he genoù, ha goude-se e lavar: Ne'm eus ket graet a zroug. 
PRO.30.21	An douar a gren en abeg da dri zra, hag en abeg da bevar na c'hell ket dougen: 
PRO.30.22	en abeg d'ur servijer a zeu da ren, en abeg d'un den diskiant en deus e walc'h a voued, 
PRO.30.23	en abeg d'ur wreg kasaet a zimez, en abeg d'ur vatezh a zo hêr d'he mestrez. 
PRO.30.24	Bez' ez eus pevar dra bihan war an douar, hag a zo fur-kenañ: 
PRO.30.25	ar merien, pobl hep nerzh a gempenn e-pad an hañv o boued, 
PRO.30.26	ar c'honikled, pobl dinerzh a laka he zi er reier, 
PRO.30.27	ar c'hilheien-raden, n'o deus ket a roue hag ez eont er-maez holl dre vandennoù, 
PRO.30.28	ar glazard, en em zalc'h gant e daouarn hag a zo e palez ar rouaned. 
PRO.30.29	Bez' ez eus tri zra o deus ur c'herzhed brav, pevar hag a zo kaer o bale: 
PRO.30.30	al leon, nerzhus e-touez al loened ha na gil dirak netra, 
PRO.30.31	al loen gourizet e zivgroazell, ar bouc'h, ar roue na c'hell den herzel outañ. 
PRO.30.32	Mar ec'h eus graet hep skiant oc'h en em sevel da-unan, ha mar ec'h eus soñjet en droug, laka da zorn war da c'henoù. 
PRO.30.33	Gwaskañ al laezh a ro an amann, gwaskañ ar fri a ro ar gwad, evel-se gwaskañ ar gounnar a ro stourmadegoù.
PRO.31.1	Komzoù ar roue Lemuel, diouganoù a gelennas e vamm dezhañ. 
PRO.31.2	Petra, va mab? Petra, mab donañ va c'hof? Petra, mab va gouestloù? 
PRO.31.3	Na ro ket da nerzh d'ar merc'hed, na da hentoù d'ar re a goll ar rouaned. 
PRO.31.4	N'eo ket d'ar rouaned, Lemuel, n'eo ket d'ar rouaned evañ gwin, na d'ar briñsed an evaj kreñv, 
PRO.31.5	gant aon na evfent, n'ankounac'hafent al lezenn ha na zistummfent droed ar re c'hlac'haret. 
PRO.31.6	Roit an evaj kreñv d'an hini a ya da goll, hag ar gwin d'an hini ez eo c'hwerv e ene; 
PRO.31.7	ra evo hag ec'h ankounac'haio e baourentez, ha n'en devo ken soñj eus e drubuilh. 
PRO.31.8	Digor da c'henoù evit ar mud, hag evit droed holl vibien ar re dremenet. 
PRO.31.9	Digor da c'henoù, barn gant reizhder, breuta kaoz ar beorien hag an ezhommeien. 
PRO.31.10	Piv a gavo ur wreg vertuzius? He friz a zo pell dreist hini ar perlez. 
PRO.31.11	Kalon he fried a laka he fiziañs enni, ha ne vanko ket dezhi a breizh. 
PRO.31.12	Ober a raio vad dezhañ ha nann droug, holl zeizioù he buhez. 
PRO.31.13	Klask a ra gloan ha lin, hag e labour a-youl-gaer gant he daouarn, 
PRO.31.14	emañ evel listri ur marc'hadour, a-bell e tegas he bara. 
PRO.31.15	Sevel a ra pa vez c'hoazh noz, hag e ro ar boued d'he zi hag al labour d'he mitizhien. 
PRO.31.16	Soñjal a ra en ur park hag e pren anezhañ, diwar frouezh he daouarn e plant ur winieg. 
PRO.31.17	Gourizañ a ra a-nerzh he divgroazell, hag e starta he divrec'h, 
PRO.31.18	gwelout a ra ez eo mat hec'h aferioù, he lamp ne voug ket e-pad an noz. 
PRO.31.19	Lakaat a ra he daouarn d'ar gegel, hag he bizied a zalc'h ar werzhid. 
PRO.31.20	Astenn a ra he dorn d'ar paour, dougen a ra he daouarn d'an ezhommeg. 
PRO.31.21	N'he deus ket aon rak an ec'h evit he ziegezh, rak he holl diegezh a zo gwisket gant ruz-moug. 
PRO.31.22	Ober a ra pallennoù, he dilhad a zo graet gant lin fin ha tane. 
PRO.31.23	He fried a zo anavezet ouzh dorioù kêr, pa'z eo azezet gant henaourien ar vro. 
PRO.31.24	Ober a ra lien da werzhañ, ha gourizoù evit ar varc'hadourien. 
PRO.31.25	Nerzh ha splannder a stumm he dilhad, hag e c'hoarzh diwar-benn an deiz a zeu. 
PRO.31.26	Digeriñ a ra he genoù gant furnez, hag ul lezenn a vadelezh a zo war he zeod. 
PRO.31.27	Eveshaat a ra ouzh doare he ziegezh, ha ne zebr ket bara an didalvoudegezh. 
PRO.31.28	He mibien a sav hag he galv eürus, he fried a veul anezhi. 
PRO.31.29	Kalz merc'hed o deus labouret nerzhus, met te a zo a-us dezho holl. 
PRO.31.30	Touellus eo an dudi, moged eo ar goantenn, ar wreg a zouj an 
PRO.31.31	Roit dezhi eus frouezh he daouarn, ha ra veulo anezhi hec'h oberennoù ouzh dorioù kêr.
SNG.1.1	Kanenn ar c'hanennoù, gant Salomon. 
SNG.1.2	Ra boko din gant pokoù e c'henoù! Rak da garantez a zo gwelloc'h eget ar gwin. 
SNG.1.3	Da frondoù o deus ur c'hwezh flour, da anv a zo evel ur frond skuilhet, dre-se o deus da garet ar merc'hed yaouank. 
SNG.1.4	Sach ac'hanon war da lerc'h ha redomp! Ar roue en deus degaset ac'hanon en e gambroù. Ni a drido hag en em laouenaio ennout. Muioc'h eget ar gwin e veulimp da garantez. Reizh eo da garout. 
SNG.1.5	O merc'hed Jeruzalem, du on, met kaer evel teltennoù Kedar, evel tinelloù Salomon. 
SNG.1.6	Na roit ket fed mar d-on du, rak an heol en deus va skaotet. Bugale va mamm a zo en em fuloret em enep, va lakaet o deus da ziwall ar gwiniegoù. Met va gwinieg va-unan, ne'm eus ket he diwallet. 
SNG.1.7	Lavar din, te hag a zo karet gant va ene, pelec'h e vesaez da dropell ha pelec'h e lakaez anezhañ da ziskuizhañ da greisteiz. Rak, perak e vefen evel ur wreg diank e-kichen tropelloù da gompagnuned? 
SNG.1.8	Ma n'ouzout ket-se, o te ar gaerañ e-touez ar merc'hed, kae war roudoù an tropell, ha laka da c'havrigoù da beuriñ e-kichen teltennoù ar vesaerien. 
SNG.1.9	Va c'haredig, da lakaat a ran heñvel ouzh va c'hazeg staget ouzh kirri Faraon. 
SNG.1.10	Koant eo da zivjod gant o bragerizoù, ha da c'houzoug gant e gelc'hennoù. 
SNG.1.11	Ober a raimp dit bragerizoù aour gant gwrioù arc'hant. 
SNG.1.12	E-pad ma'z eo ar roue azezet ouzh taol, va nard a laosk e c'hwezh-vat. 
SNG.1.13	Va muiañ-karet a zo din evel ur vodenn mir a ziskuizh etre va divronn. 
SNG.1.14	Va muiañ-karet a zo din ur blokad lugustr e gwiniegoù En-Gedi. 
SNG.1.15	Pegen kaer out, va c'haredig, pegen kaer out! Da zaoulagad a zo koulmed. 
SNG.1.16	Pegen kaer out, va muiañ-karet, pegen dudius out! Hor gwele eo glasvez. 
SNG.1.17	Treustoù hon ti a zo sedrez, hol lambruskoù a zo siprez.
SNG.2.1	Me eo rozenn Saron, lilienn an traoniennoù. 
SNG.2.2	Evel al lilienn e-touez ar spern, evel-se eo va c'haredig e-touez ar merc'hed yaouank. 
SNG.2.3	Evel ar wezenn-aval e-touez gwez ar goadeg, evel-se eo va muiañ-karet e-touez an dud yaouank. C'hoantaet em eus he skeud hag on azezet ennañ; he frouezh a oa dous da'm staon. 
SNG.2.4	Degaset en deus ac'hanon e sal ar goan. Ar banniel a sav warnon eo ar garantez. 
SNG.2.5	Kreñva ac'hanon gant rezin, nerzh ac'hanon gant avaloù, rak klañv on a garantez. 
SNG.2.6	Ra vo e zorn kleiz dindan va fenn, hag ra boko e du dehou din! 
SNG.2.7	Me ho ped, merc'hed Jeruzalem, dre c'hazeled ha dre heizezed ar parkeier, na zihunit ket, na zihunit ket ar garantez, a-raok ma fello dezhi. 
SNG.2.8	Mouezh va muiañ-karet eo! Setu e teu o lammat war ar menezioù, o sailhañ war ar c'hrec'hiennoù. 
SNG.2.9	Va muiañ-karet a zo evel ar c'hazel pe evel hini bihan an heizez. Setu, en em zalc'h a-drek hor mogerioù, emañ o sellout dre ar prenestroù, oc'h evezhiañ dre ar gael. 
SNG.2.10	Va muiañ-karet a gomz hag a lavar din: Sav, va c'haredig, va c'hoant, ha deus! 
SNG.2.11	Rak setu, ar goañv a zo tremenet, ar glav a zo paouezet, aet eo kuit. 
SNG.2.12	Ar bleuñv en em ziskouez war an douar, amzer ar c'hanaouennoù a zo deuet ha mouezh an durzhunell a vez klevet war hor maez. 
SNG.2.13	Ar wezenn-fiez a vount he fiez, ar gwiniennoù, e-kreiz o bleuñv, a laosk o c'hwezh-vat. Sav, va c'haredig, va c'hoant, ha deus! 
SNG.2.14	Va c'houlm, en em zerc'hel a rez e faoutoù ar roc'h hag e kuzhez er brioù serzh. Diskouez din da zremm, va laka da glevout da vouezh, rak da vouezh a zo dous ha da zremm a zo brav. 
SNG.2.15	Kemerit deomp al lern, al lern bihan a wast ar gwiniegoù, rak emañ hor gwiniegoù en o bleuñv. 
SNG.2.16	Va muiañ-karet a zo din ha me a zo dezhañ. Peuriñ a ra e dropell e-touez al lili. 
SNG.2.17	A-raok ma c'hwezh avel an deiz ha ma tec'h kuit ar skeudennoù, deus en-dro, va muiañ-karet, bez evel ar c'hazel pe evel hini bihan an heizez war ar menezioù Beter
SNG.3.1	Em gwele e-pad an noz, em eus klasket an hini a gar va ene. E glasket em eus, met ne'm eus ket e gavet. 
SNG.3.2	Sevel a rin bremañ hag e rin tro kêr dre ar straedoù ha dre ar plasennoù. Klask a rin an hini a gar va ene. E glasket em eus, met ne'm eus ket e gavet. 
SNG.3.3	Ar warded a gavas ac'hanon e-pad ma oant war hent-ged kêr: Ha n'hoc'h eus ket gwelet an hini a gar va ene? 
SNG.3.4	A-boan em boa o zremenet, ma kavis an hini a gar va ene. E gemeret em eus, ha ne laoskin ket anezhañ ken na'm bo e zegaset da di va mamm ha da gambr an hini he deus va c'hoñsevet. 
SNG.3.5	Me ho ped, merc'hed Jeruzalem, dre c'hazeled ha dre heizezed ar parkeier, na zihunit ket, na zihunit ket ar garantez, a-raok ma fello dezhi. 
SNG.3.6	Piv eo an hini a bign eus al lec'h distro evel kolonennoù moged, frondet gant mir hag ezañs, gant pep seurt louzoù-frondus ar varc'hadourien. 
SNG.3.7	Setu amañ gwele Salomon. En-dro dezhañ ez eus tri-ugent den kadarn, eus ar re gadarnañ a zo en Israel, 
SNG.3.8	holl o c'hoari ar c'hleze ha gourdon ouzh ar brezel. Pep hini a zoug e gleze war e lez, en aon rak galvoù-diwall an noz. 
SNG.3.9	Ar roue Salomon en deus graet ul leter evitañ gant koad al Liban. 
SNG.3.10	Graet en deus e beulioù en arc'hant, e gein en aour, e sez e limestra. E ziabarzh a oa ur oberenn a garantez a-berzh merc'hed Jeruzalem. 
SNG.3.11	Deuit er-maez, merc'hed Sion, sellit ouzh ar Roue Salomon gant ar gurunenn he deus lakaet e vamm war e benn da zeiz e zimeziñ, da zeiz levenez e galon.
SNG.4.1	Pegen kaer out, va c'haredig, pegen kaer out! Da zaoulagad a zo koulmed a-drek da ouel. Da vlev a zo evel un tropell givri divilhet ouzh menezioù Galaad. 
SNG.4.2	Da zent a zo evel un tropell deñved touzet o pignat en-dro eus an dourlec'h, pep unan gant he gevelled, hini ebet n'eo gaonac'h. 
SNG.4.3	Da vuzelloù a zo evel un neudenn ruz-mouk, ha da c'henoù a zo boemus. Da jod a zo evel un hanter greunaval a-drek da ouel. 
SNG.4.4	Da c'houzoug a zo evel tour David, savet da servijañ da harnezerezh; mil skoed a zo skourret outañ, holl dirennoù ar re gadarn. 
SNG.4.5	Da zivronn a zo evel div heizezig, evel gevelled ur c'hazel o peuriñ e-touez al lili. 
SNG.4.6	A-raok ma c'hwezh avel an deiz ha ma tec'h kuit ar skeudennoù, ez in da venez ar mir ha da grec'hienn an ezañs. 
SNG.4.7	Hollgaer ez out va c'haredig, ha dinamm. 
SNG.4.8	Deus ganin eus al Liban, va fried, deus ganin eus al Liban! Sell diwar krec'h Amana, diwar krec'h Senir hag an Hermon, eus kevioù al leoned, eus menezioù al louparded. 
SNG.4.9	Boemet ec'h eus va c'halon, va c'hoar, va fried, boemet ec'h eus va c'halon gant unan eus da selloù, gant unan eus bragerizoù da c'houzoug. 
SNG.4.10	Pegen boem en da garantez, va c'hoar, va fried! Pegement eo gwelloc'h da garantez eget ar gwin, ha da c'hwezhioù-mat eget louzoù frondus ebet. 
SNG.4.11	Da vuzelloù, va fried, a zever sun-gad. Dindan da deod emañ mel ha laezh, ha c'hwezh da zilhad a zo evel c'hwezh al Liban. 
SNG.4.12	Ul liorzh kloz eo va c'hoar, va fried, ur vammenn serret, ur feunteun siellet. 
SNG.4.13	Da ganolioù a zo ul liorzh leun a c'hreunavalenned gant frouezh e-touez ar re wellañ, lugustr gant nard, 
SNG.4.14	nard ha safran, korz-frond ha sinamona gant pep seurt gwez a ro an ezañs, mir hag aloez gant louzoù-frondus e-touez ar re wellañ, 
SNG.4.15	ur feunteun a liorzhoù, ur puñs a zour bev, gwazhioù-dour eus al Liban. 
SNG.4.16	Sav, avel-sterenn, ha deus, avel-greisteiz! C'hwezhit war va liorzh evit ma vo laosket e c'hwezh-vat! Ra zeuio va muiañ-karet en e liorzh, ha ra zebro e frouezh e-touez ar re wellañ.
SNG.5.1	Deuet on em liorzh, va c'hoar, va fried. Dastumet em eus va mir gant va louzoù-frondus, debret em eus va zerennoù gant va mel, evet em eus va gwin gant va laezh. Debrit, mignoned, en em vezvit gant karantez! 
SNG.5.2	Kousket e oan, met va c'halon a veilhe. Setu mouezh va muiañ-karet, skeiñ a rae: Digor din va c'hoar, va c'haredig, va c'houlm, va hini beurvat! Rak va fenn a zo gleb gant ar glizh ha va rodelloù gant takadennoù an noz. 
SNG.5.3	Diwisket em eus va sae, penaos e wiskin anezhi en-dro? Gwalc'het em eus va zreid, penaos e louzin anezho en-dro? 
SNG.5.4	Va muiañ-karet en deus tremenet e zorn dre an toull, ha va c'hreizon en deus strafuilhet evitañ. 
SNG.5.5	Savet on da zigeriñ da'm muiañ-karet, ar mir a zo deveret diouzh va daouarn, ar mir tanavaet diouzh va bizied war dornell ar morailh. 
SNG.5.6	Digeriñ a ris da'm muiañ-karet, met va muiañ-karet a oa aet kuit, tremenet e oa. Va ene a glañvaas o vezañ ma em boa e glevet o komz. E glasket em eus met ne'm eus ket e gavet. E c'halvet em eus, met ne respontas ket. 
SNG.5.7	Ar warded a gavas ac'hanon e-pad ma oant war hent-ged kêr. Skeiñ a rejont ac'hanon ha va gloazet o deus. Gwarded ar mogerioù a lamas va gouel diganin. 
SNG.5.8	Me ho ped, merc'hed Jeruzalem, mar kavit va muiañ-karet, petra a lavarot dezhañ? Penaos ez on klañv a garantez. 
SNG.5.9	Perak eo da vuiañ-karet dreist ar re all, o ar gaerañ a-douez ar merc'hed? Perak eo da vuiañ-karet dreist ar re all, ma hor pedez start evel-se? 
SNG.5.10	Va muiañ-karet a zo gwenn ha ruz-flamm. An hini kentañ eo e-touez dek mil. 
SNG.5.11	E benn a zo aour glan. E rodelloù a zo gwagennek, du evel ar vran. 
SNG.5.12	E zaoulagad a zo evel koulmed war vord ar gwazhioù, gwalc'het el laezh, diazezet war ar fonnusted. 
SNG.5.13	E zivjod a zo evel ur penn-douar goloet a louzoù frondus. E vuzelloù a zo lili, deverañ a ra diouto ar mir. 
SNG.5.14	E zaouarn a zo gwalennoù aour, gwarniset a grizolit. E gorf a zo olifant flour, goloet a safir. 
SNG.5.15	E zivhar a zo peulioù alabastr, lakaet war diazezoù aour glan. E stumm a zo evel al Liban, kaer evel ar sedrez. 
SNG.5.16	E staon a zo leun a zouster, ha kement a zo ennañ a zo karantezus. Evel-se eo va muiañ-karet, evel-se eo va mignon, merc'hed Jeruzalem!
SNG.6.1	Pelec'h eo aet da vuiañ-karet, o te ar gaerañ e-touez ar merc'hed? War-zu pelec'h eo en em dennet da vuiañ-karet? Ni e glasko ganit. 
SNG.6.2	Va muiañ-karet a zo diskennet en e liorzh, er penn-douar goloet a louzoù frondus, evit peuriñ e dropell el liorzhoù hag evit dastum lili. 
SNG.6.3	Me a zo da'm muiañ-karet, ha va muiañ-karet a zo din. Lakaat a ra e dropell da beuriñ e-touez al lili. 
SNG.6.4	Va c'haredig a zo kaer evel Tirza, dudius evel Jeruzalem, spontus evel an armeoù a gerzh a vanniel displeget. 
SNG.6.5	Distro diouzhin da zaoulagad, rak va zrelatañ a reont. Da vlev a zo evel un tropell givri divilhet ouzh menezioù Galaad. 
SNG.6.6	Da zent a zo evel un tropell deñved o pignat en-dro eus an dourlec'h, pep unan gant he gevelled, hag hini ebet n'eo gaonac'h. 
SNG.6.7	Da jod a zo evel un hanter greunaval a-drek da ouel. 
SNG.6.8	Bez' ez eus tri-ugent rouanez, pevar-ugent serc'h ha merc'hed yaouank diniver, 
SNG.6.9	va c'houlm, va hini beurvat a zo hec'h-unan, merc'h nemetañ he mamm, disi d'an hini he deus he ganet. Ar merc'hed yaouank o deus he gwelet hag o deus he galvet eürus; ar rouanezed hag ar serc'hed ivez, hag o deus he meulet. 
SNG.6.10	Piv eo an hini en em ziskouez evel gouloù-deiz, kaer evel al loar, glan evel an heol, spontus evel an armeoù a gerzh a vanniel displeget. 
SNG.6.11	Diskennet on e liorzh ar c'hraoñ evit gwelout ar frouezh a zarev en draonienn, evit gwelout hag-eñ e vount ar winienn, hag-eñ e vleugn ar greunavalenned. 
SNG.6.12	N'ouzon ket, met va garantez he deus va lakaet da vezañ heñvel ouzh kirri Aminadab. 
SNG.6.13	Distro, distro, o Sulamitez! Distro, distro, ma sellimp ouzhit. Perak e sellit ouzh ar Sulamitez evel ouzh un dañs a ziv vandenn?
SNG.7.1	Pegen kaer eo da dreid en da sandalennoù, merc'h ar priñs! Trolinenn da zivlez a zo evel bragerizoù oberiet gant dorn un arzour donezonet kaer. 
SNG.7.2	Da vronn a zo un hanaf rontaet leun a win a c'hwezh-vat. Da gof a zo ur bern gwinizh kelc'hiet gant lili. 
SNG.7.3	Da zivronn a zo evel div heizezig, evel gevelled ur c'hazel. 
SNG.7.4	Da c'houzoug a zo evel un tour olifant. Da zaoulagad a zo poulloù en Hesbon, tost da zor Bat-Rabbim. Da fri a zo evel tour al Liban a sell war-zu Damask. 
SNG.7.5	Da benn a zo savet evel Menez Karmel. Blev da benn a zo evel limestra, ur roue a zo chadennet gant da rodelloù. 
SNG.7.6	Pegen kaer out, ha pegen dudius, va c'harantez ha va flijadurioù! 
SNG.7.7	Da vent a zo heñvel ouzh ur balmezenn, da zivronn ouzh blokadoù. 
SNG.7.8	Lavaret em eus: Pignat a rin war ar balmezenn hag e krogin en he brankoù! Ra vo da zivronn evidon evel blokadoù, frond da c'hwezh evel hini an avaloù, 
SNG.7.9	ha da c'henoù evel ur gwin e-touez ar re wellañ, oc'h en em skuilhañ evit va muiañ-karet hag a laka da gomz muzelloù ar re a gousk. 
SNG.7.10	Me a zo da'm muiañ-karet, hag e c'hoant en em dro war-zu ennon. 
SNG.7.11	Deus, va muiañ-karet, deomp d'ar parkeier ha tremenomp an noz er c'hêriadennoù! 
SNG.7.12	Savomp beure mat da vont d'ar gwiniegoù, gwelomp hag-eñ e vount ar winienn, hag-eñ e vleuñv ar blokadoù hag e vleugn ar greunavalenned. Eno e roin dit va c'harantezioù. 
SNG.7.13	Ar mandragonoù a laosk o c'hwezh-vat, ha stok ouzh hon dorioù ez eus pep frouezh mat, re nevez ha re gozh am eus miret evidout, o va muiañ-karet.
SNG.8.1	Ra blijfe gant Doue ma vefes evel va breur, bet maget gant divronn va mamm! Mont a rafen da'z kavout er-maez, pokat a rafen dit ha ne vefe den ebet evit va disprizout. 
SNG.8.2	Da zegas a rafen, da lakaat da zont e-barzh ti va mamm, hag e kelennfes ac'hanon, e rofen dit da evañ gwin mesket a c'hwezh-vat hag a sun eus va c'hreunavalenned. 
SNG.8.3	Ra vo e zorn kleiz dindan va fenn, ha ra boko e du dehou din. 
SNG.8.4	Me ho ped, merc'hed Jeruzalem, na zihunit ket, na zihunit ket ar garantez, a-raok ma fello dezhi. 
SNG.8.5	Piv eo an hini a bign eus al lec'h distro, harpet goustadik ouzh he muiañ-karet? Da zihunet em eus dindan an avalenn; eno, he deus da c'hanet da vamm, el lec'h-se he deus da c'hanet an hini he deus bugaleet ac'hanout. 
SNG.8.6	Laka ac'hanon evel ur siell war da galon, evel ur siell war da vrec'h. Rak ar garantez a zo nerzhus evel ar marv, ar warizi a zo kreñv evel lec'h ar marv. He luc'hed a zo luc'hed-tan, ur flamm taer. 
SNG.8.7	Kalz a zour ne c'hellfe ket mougañ ar garantez, hag ar stêrioù-meur ne c'hellfent ket he beuziñ. Ma rofe unan bennak holl vadoù e di evit ar garantez, a-dra-sur ne vefe dalc'het kont ebet dezhañ. 
SNG.8.8	Ur c'hoar yaouank hon eus, n'eo ket c'hoazh bronnek. Petra a raimp d'hor c'hoar d'an deiz ma vo enklasket? 
SNG.8.9	Mar d-eo ur voger, e savimp warni tourioù arc'hant; mar d-eo un nor, e serrimp anezhi gant ur blankenn-sedrez. 
SNG.8.10	Ur voger ez on ha va divronn a zo evel tourioù. Bet on d'e zaoulagad evel an hini a gav ar peoc'h. 
SNG.8.11	Ur winieg en doa Salomon e Baal-Hamon 
SNG.8.12	Va gwinieg, an hini a zo din, he mirout a ran. O Salomon, dit-te ar mil pezh arc'hant, ha daou c'hant d'ar re a vir ar frouezh! 
SNG.8.13	O te, an hini a chom el liorzhoù, va mignoned a zo aketus ouzh da vouezh. Laka ac'hanon da glevout anezhi! 
SNG.8.14	Tec'h kuit, va muiañ-karet, evel ar c'hazel pe evel hini bihan an heizez, war menezioù al louzoù-frondus.
MAT.1.1	Levr lignez Jezuz-Krist, Mab David, Mab Abraham. 
MAT.1.2	Abraham a voe tad da Izaak. Izaak a voe tad da Jakob. Jakob a voe tad da Juda ha d'e vreudeur. 
MAT.1.3	Juda, eus Tamar, a voe tad da Farez ha Zara. Farez a voe tad da Ezrom. Ezrom a voe tad da Aram. 
MAT.1.4	Aram a voe tad da Aminadab. Aminadab a voe tad da Naason. Naason a voe tad da Salmon. 
MAT.1.5	Salmon, eus Rahab, a voe tad da Voaz. Boaz, eus Rud, a voe tad da Obed. Obed a voe tad da Jese. 
MAT.1.6	Jese a voe tad d'ar roue David. Ar roue David a voe tad da Salomon, eus an hini a oa bet gwreg da Uri. 
MAT.1.7	Salomon a voe tad da Roboam. Roboam a voe tad da Abia. Abia a voe tad da Asa. 
MAT.1.8	Asa a voe tad da Jozafad. Jozafad a voe tad da Joram. Joram a voe tad da Ozia. 
MAT.1.9	Ozia a voe tad da Joatam. Joatam a voe tad da Achaz. Achaz a voe tad da Ezekia. 
MAT.1.10	Ezekia a voe tad da Vanase. Manase a voe tad da Amon. Amon a voe tad da Jozia. 
MAT.1.11	Jozia a voe tad da Jekonia ha d'e vreudeur, da vare an ermaeziadeg e Babilon. 
MAT.1.12	Ha goude ma voent bet kaset da Vabilon, Jekonia a voe tad da Salatiel. Salatiel a voe tad da Zorobabel. 
MAT.1.13	Zorobabel a voe tad da Abiud. Abiud a voe tad da Eliakim. Eliakim a voe tad da Azor. 
MAT.1.14	Azor a voe tad da Sadok. Sadok a voe tad da Achim. Achim a voe tad da Eliud. 
MAT.1.15	Eliud a voe tad da Eleazar. Eleazar a voe tad da Vatan. Matan a voe tad da Jakob. 
MAT.1.16	Jakob a voe tad da Jozef, pried Mari, eo bet ganet anezhi Jezuz, galvet Krist. 
MAT.1.17	Bez' ez eus eta en holl, eus Abraham betek David, pevarzek rummad, eus David betek an ermaeziadeg e Babilon, pevarzek rummad, hag eus an ermaeziadeg e Babilon betek ar C'hrist, pevarzek rummad.
MAT.1.18	Setu, ganedigezh Jezuz-Krist a c'hoarvezas evel-henn. Goude ma oa dimezet Mari, e vamm, da Jozef, a-raok ma oant aet asambles, hi en em gavas brazez dre ar Spered-Santel. 
MAT.1.19	Jozef, he fried, o vezañ un den reizh, pa ne felle ket dezhañ he mezhekaat, a c'hoantaas he c'has kuit e-kuzh. 
MAT.1.20	Evel ma soñje e kement-se, setu, ael an Aotrou en em ziskouezas dezhañ dre e gousk, o lavarout: Jozef mab David, na'z pez ket aon da gemer ganit Mari da wreg, rak ar pezh a zo koñsevet enni a zo eus ar Spered-Santel, 
MAT.1.21	hag e c'hano ur mab, hag e roi dezhañ Jezuz da anv, rak eñ a saveteo e bobl eus e bec'hedoù. 
MAT.1.22	Kement-se holl a c'hoarvezas, evit ma vije peurc'hraet ar pezh a oa bet lavaret gant an Aotrou dre ar profed: 
MAT.1.23	Setu, ar werc'hez a vo brazez hag a c'hano ur mab a vo galvet Emanuel, da lavarout eo: Doue ganeomp. 
MAT.1.24	Jozef, o vezañ dihunet eus e gousk, a reas ar pezh en doa ael an Aotrou gourc'hemennet dezhañ, hag e kemeras e wreg gantañ. 
MAT.1.25	Hogen n'anavezas ket anezhi betek ma voe gwilioudet eus he mab kentañ-ganet, hag e roas dezhañ Jezuz da anv.
MAT.2.1	Jezuz o vezañ bet ganet e Betlehem Judea, en amzer ar roue Herodez, setu, e teuas majed eus ar sav-heol da Jeruzalem, 
MAT.2.2	en ur lavarout: Pelec'h emañ an hini a zo ganet da roue d'ar Yuzevien? Rak gwelet hon eus e steredenn er sav-heol ha deuet omp d'e azeuliñ. 
MAT.2.3	Pa glevas ar roue Herodez kement-se, e voe trubuilhet, hag holl Jeruzalem gantañ. 
MAT.2.4	O vezañ dastumet an holl veleien vras ha skribed ar bobl, e c'houlennas diganto pelec'h e tlee bezañ ganet ar C'hrist. 
MAT.2.5	Int a lavaras dezhañ: E Betlehem Judea, rak evel-henn eo bet skrivet gant ar profed: 
MAT.2.6	Ha te, Betlehem, douar Juda, n'out ket an disterañ e-touez kêrioù pennañ Juda, rak ac'hanout eo e teuio ur penn a reno va fobl Israel. 
MAT.2.7	Neuze Herodez, o vezañ galvet ar majed e-kuzh, a c'houlennas gant preder diganto e pe amzer e oa en em ziskouezet ar steredenn. 
MAT.2.8	Hag, o kas anezho da Vetlehem, e lavaras: It ha goulennit gant preder pelec'h emañ ar bugel bihan. Pa ho po e gavet, roit din da anavezout evit ma'z in me ivez d'e azeuliñ. 
MAT.2.9	Ar re-mañ, goude bezañ klevet ar roue, a yeas kuit. Ha setu, ar steredenn o doa gwelet er sav-heol a yae en o raok, betek ma teuas ha ma chomas a-us d'ul lec'h ma oa ar bugel bihan. 
MAT.2.10	Pa weljont ar steredenn, e voe karget o c'halonoù gant levenez. 
MAT.2.11	O vezañ aet en ti, e kavjont ar bugel bihan gant Mari e vamm hag, oc'h en em stouiñ d'an douar, ec'h azeuljont anezhañ. Ha goude bezañ digoret o zeñzorioù, e kinnigjont dezhañ profoù: aour, ezañs ha mir. 
MAT.2.12	O vezañ bet aliet gant Doue dre un huñvre, ne zistrojont ket da gavout Herodez. Mont a rejont d'o bro dre un hent all.
MAT.2.13	Goude ma oant aet kuit, setu, ael an Aotrou en em ziskouezas da Jozef dre un huñvre, en ur lavarout: Sav, kemer ar bugel bihan hag e vamm, tec'h en Ejipt, ha chom eno betek e lavarin dit, rak Herodez a glasko ar bugel bihan evit e lakaat d'ar marv. 
MAT.2.14	Eñ, o vezañ savet, a gemeras ar bugel bihan hag e vamm e-pad an noz, hag en em dennas en Ejipt. 
MAT.2.15	Hag e chomas eno betek ma varvas Herodez, evit ma vije peurc'hraet ar pezh a oa bet lavaret gant an Aotrou dre ar profed: Galvet em eus va mab eus an Ejipt.
MAT.2.16	Neuze Herodez, o welout o doa ar majed graet goap anezhañ, a voe en ur gounnar vras hag a gasas da lazhañ e Betlehem hag en e vro a-bezh an holl vugale a zaou vloaz ha yaouankoc'h, hervez an amzer en doa goulennet gant preder digant ar majed. 
MAT.2.17	Neuze e voe peurc'hraet ar pezh a oa bet lavaret gant ar profed Jeremia: 
MAT.2.18	Garmoù a zo bet klevet e Rama, hirvoudoù, gouelvan ha klemmvanoù bras, Rachel o ouelañ he bugale, ha ne fellas ket dezhi bezañ dic'hlac'haret, abalamour n'emaint mui.
MAT.2.19	Goude marv Herodez, setu, ael an Aotrou en em ziskouezas da Jozef en Ejipt dre un huñvre, 
MAT.2.20	o lavarout: Sav, kemer ar bugel bihan hag e vamm, ha kae da vro Israel, rak ar re a glaske ar bugel bihan evit e lazhañ a zo marv. 
MAT.2.21	Hemañ, o vezañ savet, a gemeras ar bugel bihan hag e vamm, hag a zeuas e bro Israel. 
MAT.2.22	Met, pa glevas e rene Arkelauz e Judea e-lec'h e dad Herodez, en doe aon da vont di. O vezañ bet aliet gant Doue dre un huñvre, en em dennas e kostezioù Galilea. 
MAT.2.23	Dont a reas da chom en ur gêr anvet Nazared, evit ma vije peurc'hraet ar pezh a oa bet lavaret gant ar brofeded: Galvet e vo Nazaredad.
MAT.3.1	En deizioù-se e teuas Yann-Vadezour da brezeg e lec'h distro Judea, 
MAT.3.2	o lavarout: Ho pet keuz, rak rouantelezh an neñvoù a zo tost. 
MAT.3.3	Anezhañ eo en deus komzet ar profed Izaia, o lavarout: Mouezh an hini a gri el lec'h distro: Kempennit hent an Aotrou, grit eeun e wenodennoù. 
MAT.3.4	Yann a zouge ur sae a vlev kañval hag ur gouriz lêr en-dro d'e groazell. E voued a oa kilheien-raden ha mel gouez. 
MAT.3.5	Neuze Jeruzalem, holl vro Judea hag an holl vro war-dro ar Jordan, a yae d'e gavout, 
MAT.3.6	hag e oant badezet gantañ er Jordan, oc'h anzav o fec'hedoù. 
MAT.3.7	Met, o welout kalz a farizianed hag a sadukeiz o tont d'e vadeziant, e lavaras dezho: Lignez a naered-gwiber, piv en deus desket deoc'h tec'hout diouzh ar gounnar da zont? 
MAT.3.8	Dougit eta frouezh dereat d'ar geuzidigezh, 
MAT.3.9	ha na lavarit ket ennoc'h hoc'h-unan: Ni hon eus Abraham da dad! Rak me a lavar deoc'h e c'hell Doue sevel eus ar vein-se bugale da Abraham. 
MAT.3.10	Ar vouc'hal a zo a-vremañ lakaet ouzh gwrizioù ar gwez. Pep gwezenn eta na ro ket frouezh mat a ya da vezañ troc'het ha taolet en tan. 
MAT.3.11	Me ho padez en dour evit ar geuzidigezh, met dont a ra unan war va lerc'h, galloudusoc'h eo egedon, ha n'on ket dellezek da zougen e votoù. Eñ ho padezo er Spered-Santel hag en tan. 
MAT.3.12	E grouer a zo gantañ en e zorn, naetaat a raio mat e leur, hag e tastumo ar gwinizh er solier, met ar pell a zevo en tan na varv ket.
MAT.3.13	Neuze Jezuz a zeuas eus Galilea d'ar Jordan da gavout Yann, evit bezañ badezet gantañ. 
MAT.3.14	Met Yann ne felle ket dezhañ henn ober, o lavarout: Me am eus ezhomm da vezañ badezet ganit, hag e teuez da'm c'havout? 
MAT.3.15	Jezuz a respontas dezhañ: Na harz ket-se bremañ, rak evel-se eo e tere ouzhimp peurober pep reizhder. Neuze en lezas d'ober. 
MAT.3.16	Goude ma oa bet badezet, Jezuz a savas raktal eus an dour. Ha setu, an neñvoù a oa digoret a-us dezhañ, hag e welas Spered Doue, e doare ur goulm, o tiskenn warnañ. 
MAT.3.17	Ha setu, ur vouezh eus an neñvoù a lavare: Hemañ eo va Mab karet-mat, ennañ em eus lakaet va holl levenez.
MAT.4.1	Neuze Jezuz a voe kaset gant ar Spered el lec'h distro, evit bezañ temptet gant an diaoul. 
MAT.4.2	Goude m'en doe yunet daou-ugent devezh ha daou-ugent nozvezh, en doe naon. 
MAT.4.3	An tempter, o vezañ tostaet outañ, a lavaras dezhañ: Mar d-out Mab Doue, gourc'hemenn d'ar mein-se dont da vezañ bara. 
MAT.4.4	Met eñ a respontas: Skrivet eo: An den ne vevo ket gant bara hepken, met gant pep ger a zeu eus genoù Doue. 
MAT.4.5	Neuze an diaoul en kasas er gêr santel, a lakaas anezhañ war lein an templ, 
MAT.4.6	hag a lavaras dezhañ: Mar d-out Mab Doue, en em daol d'an traoñ, rak skrivet eo: Gourc'hemenn a raio d'e aeled kaout evezh ouzhit, ha dougen a raint ac'hanout etre o daouarn, gant aon na stokfe da droad ouzh ur maen bennak. 
MAT.4.7	Jezuz a lavaras dezhañ: Skrivet eo ivez: Ne dempti ket an Aotrou da Zoue. 
MAT.4.8	An diaoul en kasas c'hoazh war ur menez uhel meurbet, a ziskouezas dezhañ holl rouantelezhioù ar bed hag o gloar, 
MAT.4.9	hag a lavaras dezhañ: An holl draoù-se a roin dit, mar daoulinez da'm azeuliñ. 
MAT.4.10	Neuze Jezuz a lavaras dezhañ: A-dreñv, Satan! Rak skrivet eo: An Aotrou da Zoue a azeuli, hag eñ hepken a serviji. 
MAT.4.11	Neuze an diaoul en lezas. Ha setu, aeled a zeuas hag a servijas anezhañ.
MAT.4.12	Pa glevas Jezuz e oa bet lakaet Yann er prizon, en em dennas e Galilea. 
MAT.4.13	O vezañ kuitaet Nazared, e teuas da chom e Kafarnaoum, kêr arvorek war harzoù Zabulon ha Neftali, 
MAT.4.14	evit ma vije peurc'hraet ar pezh a oa bet lavaret gant ar profed Izaia: 
MAT.4.15	Douar Zabulon ha douar Neftali, ar vro a zo war hent ar mor, en tu all d'ar Jordan, Galilea ar baganed, 
MAT.4.16	ar bobl azezet en deñvalijenn he deus gwelet ur sklêrijenn vras, hag ar sklêrijenn a zo savet war ar re a oa azezet e bro hag e skeud ar marv. 
MAT.4.17	Adalek neuze Jezuz en em lakaas da brezeg ha da lavarout: Ho pet keuz, rak rouantelezh an neñvoù a zo tost.
MAT.4.18	Evel ma valee a-hed mor Galilea, Jezuz a welas daou vreur, Simon a c'halver Pêr, hag Andrev e vreur, o teurel o roued er mor, rak pesketaerien e oant. 
MAT.4.19	Lavarout a reas dezho: Heuilhit ac'hanon ha me a raio ac'hanoc'h pesketaerien dud. 
MAT.4.20	Kerkent, o lezel o rouedoù, e heuilhjont anezhañ. 
MAT.4.21	Hag ac'hano, o vont un tamm a-raokoc'h, e welas daou vreur all, Jakez mab Zebedea, ha Yann e vreur, a oa en ur vag gant Zebedea o zad, o fichañ o rouedoù. Gervel a reas anezho. 
MAT.4.22	Int, raktal, o lezel o bag hag o zad, a heulias anezhañ.
MAT.4.23	Jezuz a valeas dre holl C'halilea, o kelenn en o sinagogennoù, o prezeg keloù mat ar rouantelezh, o yac'haat kement kleñved ha kement mac'hagn a oa e-touez ar bobl. 
MAT.4.24	Ar vrud anezhañ en em skuilhe dre holl Siria, hag e tegasent dezhañ an holl re glañv, re zalc'het gant meur a boan ha gant meur a zroug, re zalc'het gant diaouled, re loariek, re seizet, hag eñ a yac'hae anezho. 
MAT.4.25	Ul lod bras a dud a heulie anezhañ eus Galilea, eus Dekapoliz, eus Jeruzalem, eus Judea hag eus an tu all d'ar Jordan.
MAT.5.1	O welout ar bobl-se, e pignas war ur menez hag, o vezañ azezet, e ziskibien a dostaas outañ. 
MAT.5.2	O tigeriñ e c'henoù, e kelenne anezho, en ur lavarout: 
MAT.5.3	Eürus ar re baour e spered, rak rouantelezh an neñvoù a zo dezho! 
MAT.5.4	Eürus ar re a zo er glac'har, rak frealzet e vint! 
MAT.5.5	Eürus ar re a zo hegarat, rak an douar a resevint da hêrezh! 
MAT.5.6	Eürus ar re o deus naon ha sec'hed eus ar reizhder, rak o devo o gwalc'h! 
MAT.5.7	Eürus ar re drugarezus, rak trugarez a gavint! 
MAT.5.8	Eürus ar re o deus ur galon glan, rak Doue a welint! 
MAT.5.9	Eürus ar re a zegas ar peoc'h, rak bugale Doue e vint galvet! 
MAT.5.10	Eürus ar re a zo gwallgaset abalamour d'ar reizhder, rak rouantelezh an neñvoù a zo dezho! 
MAT.5.11	Eürus e viot pa zeuio an dud d'ho tismegañsiñ, d'ho kwallgas ha da lavarout dre c'haou pep seurt droug a-enep deoc'h abalamour din, 
MAT.5.12	en em laouenait ha tridit gant levenez, rak ho kopr a vo bras en neñvoù; rak evel-se eo bet gwallgaset ar brofeded a zo bet araozoc'h.
MAT.5.13	C'hwi a zo holen an douar, met mar koll an holen e vlaz, gant petra e vo sallet? N'eo mui mat, nemet da vezañ taolet er-maez ha mac'het gant treid an dud. 
MAT.5.14	C'hwi a zo sklêrijenn ar bed. Ur gêr savet war ur menez ne c'hell ket bezañ kuzhet, 
MAT.5.15	ha ne vez ket enaouet ul lamp evit e lakaat dindan ur boezell, met evit he lakaat war ur c'hantolor, hag e ro sklêrijenn d'an holl dud an ti. 
MAT.5.16	Ra lugerno evel-se ho sklêrijenn dirak an dud, evit ma welint ho madoberoù ha ma teuint da reiñ gloar d'ho Tad a zo en neñvoù.
MAT.5.17	Na soñjit ket e vefen deuet evit diskar al lezenn pe ar brofeded. N'on ket deuet evit diskar, met evit peurober. 
MAT.5.18	Rak, me a lavar deoc'h e gwirionez, betek ma tremeno an neñv hag an douar, ne dremeno ket eus al lezenn un iota pe ur poentig a lizherenn, ken na vo peurc'hraet holl. 
MAT.5.19	Piv bennak eta a dorro an disterañ eus ar gourc'hemennoù-mañ hag a zesko evel-se d'an dud, a vo galvet ar bihanañ e rouantelezh an neñvoù. Met piv bennak o miro hag o desko d'ar re all, hennezh a vo galvet bras e rouantelezh an neñvoù. 
MAT.5.20	Rak, me a lavar deoc'h, ma ne d-a ket ho reizhder dreist hini ar skribed hag ar farizianed, n'antreot ket e rouantelezh an neñvoù.
MAT.5.21	Klevet hoc'h eus penaos eo bet lavaret d'ar re gozh: Ne vuntri ket, piv bennak a vuntro a zellezo bezañ barnet. 
MAT.5.22	Met me a lavar deoc'h penaos piv bennak a fuloro ouzh e vreur hep abeg a zellezo bezañ barnet, an hini a lavaro d'e vreur: Raka!
MAT.5.23	Mar degasez eta da brof d'an aoter, hag e teu soñj dit eno en deus da vreur un dra bennak en da enep, 
MAT.5.24	lez eno da brof dirak an aoter ha kae da gentañ d'en em unvaniñ gant da vreur. Ha goude-se, deus ha kinnig da brof. 
MAT.5.25	En em laka a-unvan hep dale gant da enebour, e-pad ma'z emaout en hent gantañ, gant aon na lakafe-eñ ac'hanout etre daouarn ar barner, ha na lakafe ac'hanout ar barner etre daouarn ofiser ar justis, ha na vefes lakaet er prizon. 
MAT.5.26	Me a lavar dit e gwirionez, ne zeui ket er-maez ac'hano ken na vo paeet ganit an diwezhañ gwenneg.
MAT.5.27	Klevet hoc'h eus penaos eo bet lavaret d'ar re gozh: Ne ri ket avoultriezh. 
MAT.5.28	Met me a lavar deoc'h penaos piv bennak a sell ouzh ur vaouez gant c'hoantegezh anezhi, en deus dija graet avoultriezh ganti en e galon. 
MAT.5.29	Ma laka ac'hanout da lagad dehou da gouezhañ, diframm anezhañ ha taol anezhañ pell diouzhit, rak gwelloc'h eo dit koll unan eus da izili, eget na vo taolet da holl gorf er gehenn. 
MAT.5.30	Ha ma laka ac'hanout da zorn dehou da gouezhañ, troc'h anezhañ ha taol anezhañ pell diouzhit, rak gwelloc'h eo dit koll unan eus da izili, eget na vo taolet da holl gorf er gehenn. 
MAT.5.31	Lavaret eo bet ivez: Piv bennak a gaso kuit e wreg, ra roio dezhi ur skrid a dorr-dimeziñ. 
MAT.5.32	Met me a lavar deoc'h penaos piv bennak a gas kuit e wreg, nemet evit difealded, a laka anezhi da vezañ avoultrerez, ha piv bennak a zimez d'ur wreg a zo bet kaset kuit, a ra avoultriezh.
MAT.5.33	Klevet hoc'h eus c'hoazh penaos eo bet lavaret d'ar re gozh: Ne doui ket e gaou, met derc'hel a ri e-keñver an Aotrou d'al leoù az po graet. 
MAT.5.34	Met me a lavar deoc'h: Na douit ket a-grenn, na dre an neñv, rak tron Doue eo, 
MAT.5.35	na dre an douar, rak skabell e dreid eo, na dre Jeruzalem, rak kêr ar Roue bras eo. 
MAT.5.36	Na dou ket kennebeut dre da benn, rak ne c'hellez ket lakaat ur vlevenn da vezañ gwenn pe du. 
MAT.5.37	Met ra vo ho komz, ya, ya, nann, nann. Ar pezh a lavarer ouzhpenn a zeu eus an droug.
MAT.5.38	Klevet hoc'h eus penaos eo bet lavaret d'ar re gozh: Lagad evit lagad ha dant evit dant. 
MAT.5.39	Met me a lavar deoc'h: Na enebit ket ouzh an hini drouk. D'an hini a sko ac'hanout war ar jod dehou, tro eben outañ. 
MAT.5.40	Mar fell da unan bennak prosezañ ouzhit ha kemer da doneg, laosk ivez gantañ da vantell. 
MAT.5.41	Mar fell da unan bennak rediñ ac'hanout da vont gantañ e-pad ur mil
MAT.5.42	Ro d'an neb a c'houlenn ouzhit, ha na zistro ket diouzh an hini a fell dezhañ amprestañ diganit. 
MAT.5.43	Klevet hoc'h eus penaos eo bet lavaret: Karout a ri da nesañ hag e kasai da enebour. 
MAT.5.44	Met me a lavar deoc'h: Karit hoc'h enebourien, bennigit ar re a villig ac'hanoc'h, grit vad d'ar re a gasa ac'hanoc'h, ha pedit evit ar re ho kwallgas hag hoc'h heskin, 
MAT.5.45	evit ma viot bugale ho Tad a zo en neñvoù. Rak eñ a ra d'e heol sevel war ar re fall ha war ar re vat, hag a laka ar glav da gouezhañ war ar re reizh ha war ar re zireizh. 
MAT.5.46	Rak ma ne garit nemet ar re ho kar, peseurt gopr ho po? Ha ne ra ket zoken ar bublikaned kement-se? 
MAT.5.47	Ha ma ne saludit nemet ho preudeur, petra a rit dreist ar re all? Ha ne ra ket zoken ar bublikaned kement-se? 
MAT.5.48	Bezit eta peurvat evel ma'z eo peurvat ho Tad a zo en neñvoù.
MAT.6.1	Lakait evezh na rafec'h hoc'h aluzen dirak an dud evit bezañ gwelet ganto, anez n'ho po ket a c'hopr digant ho Tad a zo en neñvoù. 
MAT.6.2	Pa ri eta aluzen, na son ket an drompilh a-raok ac'hanout, evel ma ra ar bilpouzed er sinagogennoù hag er straedoù, evit resev gloar digant an dud. Me a lavar deoc'h e gwirionez, o deus o gopr. 
MAT.6.3	Met pa rez aluzen, gra na ouezo ket da zorn kleiz ar pezh a ra da zorn dehou, 
MAT.6.4	evit ma vo da aluzen graet e-kuzh, ha da Dad hag a wel e-kuzh, en rento dit dirak an holl.
MAT.6.5	Pa bedez, na ra ket evel ar bilpouzed, rak e karont pediñ en o sav er sinagogennoù hag e kornioù ar straedoù, evit bezañ gwelet gant an dud. Me a lavar deoc'h e gwirionez, o deus o gopr. 
MAT.6.6	Met pa bedez, kae ez kambr, hag, o vezañ serret an nor, ped da Dad a zo e-kuzh, ha da Dad hag a wel e-kuzh, en rento dit dirak an holl. 
MAT.6.7	Pa bedit, n'en em servijit ket a adlavarioù aner evel ar baganed, rak e kredont ez eo dre galz a gomzoù e vint selaouet. 
MAT.6.8	Na vezit ket eta heñvel outo, rak ho Tad a oar petra hoc'h eus ezhomm a-raok ma c'houlennit digantañ. 
MAT.6.9	C'hwi eta, pedit evel-henn: Hon Tad hag a zo en neñv, ra vo santelaet da anv, 
MAT.6.10	ra zeuio da rouantelezh, ra vo graet da volontez war an douar evel en neñv, 
MAT.6.11	ro deomp hiziv hor bara pemdeziek, 
MAT.6.12	pardon deomp hor pec'hedoù evel ma pardonomp ivez d'ar re o deus manket ouzhimp, 
MAT.6.13	ha n'hon lez ket da gouezhañ en temptadur, met hon diwall diouzh an droug, rak dit eo ar ren, ar galloud hag ar gloar da viken. Amen. 
MAT.6.14	Rak mar pardonit d'an dud o mankoù, ho Tad neñvel a bardono ivez deoc'h. 
MAT.6.15	Met ma ne bardonit ket d'an dud o mankoù, ho Tad ne bardono ket kennebeut deoc'h ho re.
MAT.6.16	Pa yunit, na gemerit ket ur min trist evel ar bilpouzed, rak e tispennont o dremm evit diskouez d'an dud e yunont. Me a lavar deoc'h e gwirionez, o deus o gopr. 
MAT.6.17	Met pa yunez, laka c'hwezh-vat war da benn ha gwalc'h da zremm, 
MAT.6.18	evit na vo ket gwelet gant an dud e yunez, met hepken gant da Dad a zo e-kuzh, ha da Dad hag a wel e-kuzh, en rento dit dirak an holl.
MAT.6.19	Na zastumit ket deoc'h teñzorioù war an douar, e-lec'h ma'z int distrujet gant ar preñved ha gant ar mergl, hag e-lec'h ma toull al laeron ha ma skrapont, 
MAT.6.20	met dastumit deoc'h teñzorioù en neñv, e-lec'h n'int distrujet na gant ar mergl na gant ar preñved, hag e-lec'h na doull ket al laeron ha na skrapont ket. 
MAT.6.21	Rak el lec'h ma'z emañ ho teñzor, eno ivez e vo ho kalon. 
MAT.6.22	Al lagad eo lamp ar c'horf. Mar d-eo eta da lagad yac'h, da holl gorf a vo sklêrijennet, 
MAT.6.23	met mar d-eo fall da lagad, da holl gorf a vo en deñvalijenn. Mar d-eo eta teñval ar sklêrijenn a zo ennout, pegen bras e vo an deñvalijenn-se! 
MAT.6.24	Den ebet ne c'hell servijañ daou vestr, rak, pe e kasaio unan hag e karo egile, pe en em stago ouzh unan hag e tisprizo egile. Ne c'hellit ket servijañ Doue ha Mammon.
MAT.6.25	Abalamour da-se e lavaran deoc'h: Na vezit ket nec'het evit ho puhez eus ar pezh a zebrot pe a evot, nag evit ho korf gant petra e viot gwisket. Ar vuhez, ha n'eo ket muioc'h eget ar boued, hag ar c'horf muioc'h eget an dilhad? 
MAT.6.26	Sellit ouzh laboused an neñv: ne hadont ha ne vedont ket, ne zastumont netra er solieroù, hag ho Tad neñvel a vag anezho. Ha ne dalvezit ket kalz muioc'h egeto? 
MAT.6.27	Piv ac'hanoc'h, gant e holl nec'h, a c'hellfe kreskiñ e vent eus un ilinad
MAT.6.28	Perak ivez oc'h nec'het diwar-benn ho tilhad? Sellit penaos e kresk lili ar parkeier, ne labouront ket ha ne nezont ket, 
MAT.6.29	koulskoude e lavaran deoc'h penaos Salomon e-unan, en e holl c'hloar, n'eo ket bet gwisket evel unan anezho. 
MAT.6.30	Mar gwisk eta Doue evel-se geot ar parkeier, a zo hiziv hag a vo warc'hoazh taolet er forn, pegement muioc'h e wisko ac'hanoc'h, tud a nebeut a feiz? 
MAT.6.31	Na vezit ket nec'het, o lavarout: Petra a zebrimp? Petra a evimp? Gant petra e vimp gwisket? 
MAT.6.32	Rak ar baganed eo ar re a glask an holl draoù-se. Ho Tad neñvel a oar hoc'h eus ezhomm eus an holl draoù-se. 
MAT.6.33	Met klaskit da gentañ rouantelezh Doue hag e reizhder, hag an holl draoù-se a vo roet deoc'h ouzhpenn. 
MAT.6.34	Na vezit ket eta nec'het gant an deiz war-lerc'h, rak an deiz war-lerc'h a gemero preder anezhañ e-unan. Da bep devezh eo a-walc'h e boan.
MAT.7.1	Na varnit ket, evit na viot ket barnet. 
MAT.7.2	Rak diouzh ar varn ma varnit e viot barnet, ha diouzh ar muzul ma vuzuilhit e vo muzuliet deoc'h. 
MAT.7.3	Perak e sellez ouzh ar blouzenn a zo e lagad da vreur, ha ne welez ket an treust a zo en da lagad da-unan? 
MAT.7.4	Pe, penaos e c'hellez lavarout da'z preur: Va lez da zilemel ar blouzenn a zo e-barzh da lagad, pa ec'h eus un treust en da hini? 
MAT.7.5	Pilpous, lam da gentañ an treust eus da lagad, ha neuze e weli penaos e lami ar blouzenn eus lagad da vreur. 
MAT.7.6	Na roit ket an traoù santel d'ar chas ha na daolit ket ho perlez dirak ar moc'h, gant aon n'o mac'hfent hag, o tistreiñ, na ziskolpfent ac'hanoc'h.
MAT.7.7	Goulennit hag e vo roet deoc'h, klaskit hag e kavot, skoit hag e vo digoret deoc'h. 
MAT.7.8	Rak an neb a c'houlenn, a resev; an neb a glask, a gav; an neb a sko, e vez digoret dezhañ. 
MAT.7.9	Piv ac'hanoc'h a roio ur maen d'e vab pa c'houlenn digantañ bara? 
MAT.7.10	Pe mar goulenn ur pesk, a roio dezhañ un naer? 
MAT.7.11	Mar gouzoc'h eta, ha c'hwi fall, reiñ traoù mat d'ho pugale, pegement muioc'h ho Tad a zo en neñv a roio traoù mat d'ar re o goulenn digantañ. 
MAT.7.12	Kement tra a fell deoc'h e rafe an dud deoc'h, grit eta anezhañ dezho, rak-se eo al lezenn hag ar brofeded.
MAT.7.13	It e-barzh dre an nor strizh. Rak ledan eo an nor ha frank eo an hent a gas d'ar gollidigezh, ha kalz a dud a dremen dre eno. 
MAT.7.14	Met strizh eo an nor hag enk eo an hent a gas d'ar vuhez, hag ez eus nebeut a dud hag a dremen drezo.
MAT.7.15	Diwallit diouzh ar fals-profeded a zeu d'ho kavout e gwiskamant deñved, met a zo en diabarzh nemet bleizi skraperien. 
MAT.7.16	O anavezout a reot diouzh o frouezh. Ha dastum a reer rezin diwar spern pe fiez diwar askol? 
MAT.7.17	Evel-se pep gwezenn vat a zoug frouezh mat, met pep gwezenn fall a zoug frouezh fall. 
MAT.7.18	Ur wezenn vat ne c'hell ket dougen frouezh fall, hag ur wezenn fall ne c'hell ket dougen frouezh mat. 
MAT.7.19	Pep gwezenn na zoug ket frouezh mat a zo troc'het ha taolet en tan. 
MAT.7.20	O anavezout a reot eta diouzh o frouezh. 
MAT.7.21	Kement hini a lavar din: Aotrou, Aotrou, n'aio ket e rouantelezh an neñvoù, met ar re a ra bolontez va Zad a zo en neñvoù. 
MAT.7.22	Meur a hini a lavaro din en deiz-se: Aotrou, Aotrou, ha n'hon eus ket profedet ez anv? Ha n'hon eus ket kaset kuit an diaouled ez anv? Ha n'hon eus ket graet kalz a virakloù ez anv? 
MAT.7.23	Neuze e lavarin sklaer dezho: Biskoazh ne'm eus hoc'h anavezet, en em dennit diouzhin, c'hwi hag en em ro d'an direizhder.
MAT.7.24	Piv bennak eta a glev ar gerioù-mañ a lavaran hag a sent outo, a lakain heñvel ouzh un den fur en deus savet e di war ar roc'h. 
MAT.7.25	Kouezhet eo ar glav, deuet eo ar stêrioù, ha c'hwezhet o deus an avelioù hag en em roet o deus a-enep an ti-se, ha n'eo ket kouezhet abalamour ma oa diazezet war ar roc'h. 
MAT.7.26	Met piv bennak a glev ar gerioù-mañ a lavaran ha na sent ket outo, a vo heñvel ouzh un den diskiant en deus savet e di war an traezh. 
MAT.7.27	Kouezhet eo ar glav, deuet eo ar stêrioù, ha c'hwezhet o deus an avelioù hag en em roet o deus a-enep an ti-se, ha kouezhet eo ha bras eo bet e ziskar. 
MAT.7.28	P'en doe Jezuz peurlavaret ar c'homzoù-mañ, ar bobl a voe souezhet gant e gelennadurezh, 
MAT.7.29	rak o deskiñ a rae evel unan a oa galloud gantañ, ha nann evel ar skribed.
MAT.8.1	Pa voe diskennet eus ar menez, ul lod bras a dud a heulias anezhañ. 
MAT.8.2	Ha setu, un den lovr a zeuas hag en em stouas dirazañ, en ur lavarout: Aotrou, mar fell dit, e c'hellez va glanaat. 
MAT.8.3	Jezuz a astennas e zorn, en stokas hag a lavaras dezhañ: Fellout a ra din, bez glanaet. Ha diouzhtu e lorgnez a voe glanaet. 
MAT.8.4	Neuze Jezuz a lavaras dezhañ: Kemer evezh na lavari an dra-mañ da zen, met kae, en em ziskouez d'ar beleg ha kinnig ar prof en deus Moizez gourc'hemennet, evit ma servijo-se da desteni dezho.
MAT.8.5	Pa voe antreet Jezuz e Kafarnaoum, ur c'hantener a zeuas d'e gavout, 
MAT.8.6	ouzh e bediñ hag o lavarout: Aotrou, va mevel a zo gourvezet em zi, seizet eo hag emañ gwall boaniet. 
MAT.8.7	Jezuz a lavaras dezhañ: Mont a rin hag e yac'hain anezhañ. 
MAT.8.8	Ar c'hantener a respontas: Aotrou, n'on ket dellezek e teufes dindan va zoenn, met lavar ur ger hepken ha va mevel a vo yac'haet. 
MAT.8.9	Rak me va-unan a zo un den lakaet dindan galloud re all, met dindanon em eus soudarded. Hag e lavaran da unan: Kae! Hag ez a; d'egile: Deus! Hag e teu; ha da'm mevel: Gra kement-mañ! Hag en gra. 
MAT.8.10	Jezuz, pa glevas kement-se, a voe souezhet hag a lavaras d'ar re en heulie: Me a lavar deoc'h e gwirionez, ne'm eus ket kavet ur feiz ken bras, zoken en Israel. 
MAT.8.11	Evel-se e lavaran deoc'h penaos e teuio meur a hini eus ar sav-heol hag eus ar c'huzh-heol hag a vo ouzh taol e rouantelezh an neñvoù gant Abraham, Izaak ha Jakob, 
MAT.8.12	met bugale ar rouantelezh a vo taolet e deñvalijenn an diavaez, e-lec'h ma vo goueladegoù ha grigoñsadegoù-dent. 
MAT.8.13	Neuze Jezuz a lavaras d'ar c'hantener: Kae, ha ra vo graet dit hervez ma ec'h eus kredet. Ha war an eur-se, e vevel a voe yac'haet.
MAT.8.14	Jezuz, o vezañ deuet da di Pêr, a welas e vamm-gaer war he gwele, klañv gant an derzhienn. 
MAT.8.15	O vezañ stoket ouzh he dorn, raktal an derzhienn a yeas kuit diouti. Hi a savas hag a servijas anezho. 
MAT.8.16	An abardaez o vezañ deuet, e voe degaset dezhañ meur a hini dalc'het gant diaouled. Eñ a gasas kuit ar speredoù dre e c'her hag a yac'haas an holl re a oa klañv, 
MAT.8.17	evit ma vije peurc'hraet ar pezh a oa bet lavaret gant Izaia ar profed: Kemeret en deus e-unan hor mac'hagnoù ha douget en deus hor c'hleñvedoù.
MAT.8.18	Jezuz, o welout kalz a dud war e dro, a c'hourc'hemennas tremen en tu all. 
MAT.8.19	Ur skrib a dostaas hag a lavaras dezhañ: Mestr, me a heulio ac'hanout e kement lec'h ma'z i. 
MAT.8.20	Jezuz a lavaras dezhañ: Al lern o deus toulloù ha laboused an neñv neizhioù, met Mab an den n'en deus lec'h ebet evit harpañ e benn. 
MAT.8.21	Unan all eus e ziskibien a lavaras dezhañ: Aotrou, lez ac'hanon da vont da gentañ da sebeliañ va zad. 
MAT.8.22	Jezuz a lavaras dezhañ: Heuilh ac'hanon ha lez ar re varv da sebeliañ o re varv.
MAT.8.23	Pignat a reas en ur vag hag e ziskibien en heulias. 
MAT.8.24	Ha setu, e savas ur barrad gwallamzer bras war ar mor, en hevelep doare ma oa ar vag goloet gant ar c'hoummoù-mor. Hag eñ a gouske. 
MAT.8.25	E ziskibien a zeuas hag en dihunas o lavarout: Aotrou, savete ac'hanomp, mont a reomp da goll. 
MAT.8.26	Lavarout a reas dezho: Perak hoc'h eus aon, tud a nebeut a feiz? Neuze, o vezañ savet, e c'hourdrouzas d'an avelioù ha d'ar mor, hag e voe ur sioulder bras. 
MAT.8.27	An dud-se a voe souezhet hag a lavaras: Piv eo hemañ, ma sent zoken an avelioù hag ar mor outañ?
MAT.8.28	Pa voe tremenet en tu all, e bro ar C'hergezeniz, daou zen dalc'het gant diaouled, o tont eus ar bezioù, a zeuas d'e gavout. Ken dañjerus e oant ma ne c'helle den tremen dre an hent-se. 
MAT.8.29	Ha setu, e krijont en ur lavarout: Petra a zo etre ni ha te, Jezuz Mab Doue? Ha deuet out amañ evit hor poaniañ a-raok an amzer? 
MAT.8.30	Bez' e oa ur vandenn vras a voc'h o peuriñ, ur pennad diouzh eno. 
MAT.8.31	An diaouled en pedas o lavarout: Mar kasez ac'hanomp kuit, lez ac'hanomp da vont er vandenn voc'h-se. 
MAT.8.32	Eñ a lavaras dezho: Kit. Int, o vezañ aet er-maez, a yeas er moc'h. Ha setu, an holl vandenn en em daolas war red eus al lec'h uhel-se er mor, hag e varvjont en doureier. 
MAT.8.33	Ar re o mesae a dec'has kuit hag, o vezañ deuet e kêr, e lavarjont an holl draoù-se hag ar pezh a oa c'hoarvezet gant ar re a oa dalc'het gant an diaouled. 
MAT.8.34	Ha setu, holl dud kêr a yeas a-raok Jezuz. O vezañ e welet, e pedjont anezhañ da bellaat diouzh o bro.
MAT.9.1	O vezañ aet en ur vag, e treuzas ar mor hag e teuas en e gêr. 
MAT.9.2	Ha setu, e tegasjont dezhañ un den seizet gourvezet war ur gwele. Jezuz, o welout o feiz, a lavaras d'an den seizet: Mab, kemer fiziañs, da bec'hedoù a zo pardonet dit. 
MAT.9.3	Neuze ur re eus ar skribed a soñjas enno o-unan: Hemañ a wallgomz. 
MAT.9.4	Jezuz, oc'h anavezout o soñjezonoù, a lavaras: Perak hoc'h eus soñjoù fall en ho kalonoù? 
MAT.9.5	Rak, petra eo an aesoc'h, lavarout: Da bec'hedoù a zo pardonet dit, pe lavarout: Sav ha kerzh? 
MAT.9.6	Met evit ma ouiot penaos Mab an den en deus war an douar ar galloud da bardoniñ ar pec'hedoù, e lavaras d'an den seizet: Sav, kemer da wele ha kae da'z ti. 
MAT.9.7	Hag e savas hag ez eas d'e di. 
MAT.9.8	Ar bobl, o vezañ gwelet kement-se, a voe souezhet hag a roas gloar da Zoue dre m'en doa roet un hevelep galloud d'an dud.
MAT.9.9	Pa'z eas Jezuz ac'hane, e welas un den anvet Mazhev, azezet e ti ar gwirioù, hag e lavaras dezhañ: Heuilh ac'hanon. Eñ, o vezañ savet, en heulias. 
MAT.9.10	Evel ma oa Jezuz ouzh taol en ti, setu, kalz a bublikaned hag a dud a vuhez fall en em lakaas ivez ouzh taol gantañ ha gant e ziskibien. 
MAT.9.11	Ar farizianed, o welout kement-se, a lavaras d'e ziskibien: Perak e tebr ho mestr gant ar bublikaned ha gant an dud a vuhez fall? 
MAT.9.12	Jezuz o vezañ klevet-se a lavaras dezho: N'eo ket ar re a zo yac'h o deus ezhomm a vedisin, met ar re a zo klañv. 
MAT.9.13	It eta ha deskit ar pezh a zo lavaret gant ar c'homzoù-mañ: Trugarez a fell din ha nann aberzhoù, rak n'on ket deuet evit gervel ar re reizh d'ar geuzidigezh, met ar bec'herien.
MAT.9.14	Neuze diskibien Yann a zeuas d'e gavout, o lavarout: A-belec'h e teu ma yunomp alies, ni hag ar farizianed, ha da ziskibien-te ne yunont ket? 
MAT.9.15	Jezuz a lavaras dezho: Mignoned ar pried, ha gallout a reont en em c'hlac'hariñ e-pad ma'z emañ ar pried ganto? Met deizioù a zeuio ma vo lamet ar pried diganto, ha neuze e yunint. 
MAT.9.16	Den ne laka un tamm mezher nevez ouzh un dilhad kozh, rak diframmañ a rafe an dilhad hag ar rog a vefe brasoc'h. 
MAT.9.17	Ne lakaer ket kennebeut gwin nevez e seier-lêr kozh, rak ar seier a ziframmfe, ar gwin en em skuilhfe hag ar seier-lêr a vefe kollet. Met ar gwin nevez a dle bezañ lakaet e seier-lêr nevez, hag an daou en em vir a-unan.
MAT.9.18	Evel ma lavare dezho an traoù-se, setu, ur penn a zeuas hag en em stouas dirazañ, en ur lavarout: Va merc'h a zo o paouez mervel, met deus da lakaat da zaouarn warni, hag e vevo. 
MAT.9.19	Jezuz a savas hag a yeas war e lerc'h gant e ziskibien. 
MAT.9.20	Ha setu, ur wreg klañv gant an diwadañ daouzek vloaz a oa, a dostaas outañ a-ziadreñv hag a stokas ouzh bevenn e zilhad, 
MAT.9.21	rak hi a lavare enni hec'h-unan: Mar gellan hepken stekiñ ouzh e zilhad, e vin yac'haet. 
MAT.9.22	Jezuz, o vezañ distroet hag o sellout outi, a lavaras: Merc'h, kemer fiziañs, da feiz he deus da yac'haet. Hag ar wreg a voe yac'haet adalek an eur-se. 
MAT.9.23	Pa voe erruet Jezuz e ti ar penn ha pa welas ar fleüterien hag un toullad dud oc'h ober trouz, 
MAT.9.24	e lavaras dezho: It kuit, rak ar plac'h yaouank n'eo ket marv, met kousket a ra. Hag int a reas goap outañ. 
MAT.9.25	Goude ma voe bet kaset an dud-se er-maez, e kemeras dorn ar plac'h yaouank hag hi a savas. 
MAT.9.26	Ar vrud a gement-se a yeas dre an holl vro.
MAT.9.27	Evel ma'z ae Jezuz pelloc'h, daou zen dall en heulias, o krial hag o lavarout: Az pez truez ouzhimp, Mab David! 
MAT.9.28	Pa voe deuet en ti, an dud dall a zeuas d'e gavout. Jezuz a lavaras dezho: Ha c'hwi a gred e c'hellfen ober kement-se? Ya, Aotrou! emezo. 
MAT.9.29	Neuze e stokas ouzh o daoulagad, en ur lavarout: Ra vo graet deoc'h hervez ho feiz. 
MAT.9.30	Hag o daoulagad a voe digoret. Jezuz a reas dezho an difenn start-mañ: Diwallit na ouefe den an dra-se. 
MAT.9.31	Met int, o vezañ aet er-maez, a gasas ar vrud anezhañ dre an holl vro. 
MAT.9.32	Evel ma'z aent kuit, setu, e voe degaset dezhañ un den mut dalc'het gant un diaoul. 
MAT.9.33	Pa voe kaset an diaoul kuit, an den mut a gomzas. Hag ar bobl souezhet a lavare: Biskoazh n'eo bet gwelet kemend-all en Israel. 
MAT.9.34	Met ar farizianed a lavare: Kas a ra kuit an diaouled dre briñs an diaouled.
MAT.9.35	Jezuz a yae tro-war-dro er c'hêrioù hag er bourc'hioù, o kelenn en o sinagogennoù, o prezeg keloù mat ar rouantelezh hag o yac'haat pep kleñved ha pep mac'hagn e-touez ar bobl. 
MAT.9.36	O welout an holl dud-se, en doe truez outo abalamour ma oant skuizh ha dianket, evel deñved hep mesaer. 
MAT.9.37	Neuze e lavaras d'e ziskibien: An eost a zo bras, met nebeut a zo al labourerien. 
MAT.9.38	Pedit eta Mestr an eost evit ma kaso labourerien en e eost.
MAT.10.1	Neuze e c'halvas e zaouzek diskibl, hag e roas dezho ar galloud da gas kuit ar speredoù hudur ha da yac'haat pep kleñved ha pep mac'hagn. 
MAT.10.2	Setu anvioù an daouzek abostol: An hini kentañ, Simon anvet Pêr, hag Andrev e vreur; Jakez mab Zebedea, ha Yann e vreur; 
MAT.10.3	Filip, ha Bartolome; Tomaz, ha Mazhev ar publikan; Jakez mab Alfe, ha Lebbe lesanvet Tadde; 
MAT.10.4	Simon ar C'hananead; Judaz Iskariod, an hini en droukroas. 
MAT.10.5	Jezuz a gasas an daouzek-se hag a roas e c'hourc'hemennoù dezho, o lavarout: N'it ket etrezek ar baganed ha n'it ket e kêrioù ar Samaritaned, 
MAT.10.6	met it kentoc'h etrezek deñved kollet ti Israel. 
MAT.10.7	En ur vont, prezegit ha lavarit: Rouantelezh an neñvoù a zo tost. 
MAT.10.8	Yac'hait ar re glañv, glanait ar re lovr, adsavit ar re varv da vev, kasit kuit an diaouled. Resevet hoc'h eus evit netra, roit evit netra. 
MAT.10.9	Na gemerit nag aour, nag arc'hant, na moneiz en ho kouriz, 
MAT.10.10	na sac'h evit ar veaj, na daou wiskamant, na botoù, na bazh, rak al labourer a zo dleet dezhañ e voued. 
MAT.10.11	E peseurt kêr bennak pe bourc'h bennak ma'c'h antreot, goulennit piv a zo dellezek, ha chomit eno betek ma'z eot kuit. 
MAT.10.12	En ur vont e-barzh un ti, saludit eñ. 
MAT.10.13	Mar d-eo dellezek an ti a gement-se, ra zeuio ho peoc'h warnañ, met, ma n'eo ket dellezek, ra zistroio ho peoc'h deoc'h. 
MAT.10.14	Ha p'en em gavo tud n'ho tegemerint ket ha ne selaouint ket ho komzoù, pa'z eot kuit eus an ti-se pe eus ar gêr-se, hejit ar poultr eus ho treid. 
MAT.10.15	Me a lavar deoc'h e gwirionez, penaos e vo dousoc'h da vro Sodom ha Gomora e deiz ar varn eget d'ar gêr-se.
MAT.10.16	Setu, e kasan ac'hanoc'h evel deñved e-touez ar bleizi, bezit eta evezhiek evel naered ha eeun evel koulmed. 
MAT.10.17	Diwallit diouzh an dud, rak ho kas a raint dirak al lezioù-barn hag e skourjezint ac'hanoc'h en o sinagogennoù. 
MAT.10.18	Kaset e viot dirak gouarnourien ha dirak rouaned abalamour din, evit reiñ testeni din dirazo ha dirak ar baganed. 
MAT.10.19	Met pa viot lakaet etre o daouarn, n'en em lakait ket e poan eus an doare ma komzot nag eus ar pezh a lavarot, rak roet e vo deoc'h en eur-se ar pezh ho po da lavarout. 
MAT.10.20	Rak ne vo ket c'hwi a gomzo, met Spered ho Tad eo, a gomzo ennoc'h. 
MAT.10.21	Ar breur a roio e vreur d'ar marv, hag an tad e vugel, ar vugale en em savo a-enep o zud hag o lakaint d'ar marv. 
MAT.10.22	Kasaet e viot gant an holl abalamour da'm anv, met an hini a gendalc'ho betek ar fin a vo salvet. 
MAT.10.23	Pa viot gwallgaset en ur gêr, tec'hit d'unan all. Lavarout a ran deoc'h e gwirionez, n'ho po ket echuet da vont dre holl gêrioù Israel ma vo deuet Mab an den. 
MAT.10.24	An diskibl n'eo ket uheloc'h eget e vestr nag ar mevel uheloc'h eget e aotrou. 
MAT.10.25	A-walc'h eo d'an diskibl bezañ evel e vestr ha d'ar mevel bezañ evel e aotrou. Mar o deus galvet mestr an tiegezh Beelzebul, pegement muioc'h ne c'halvint ket tud e diegezh. 
MAT.10.26	N'ho pet ket aon eta rak int, rak n'eus netra goloet na dle bezañ dizoloet, ha netra kuzhet na dle bezañ anavezet. 
MAT.10.27	Ar pezh a lavaran deoc'h en deñvalijenn, lavarit eñ er sklêrijenn, hag ar pezh a lavaran deoc'h e pleg ho skouarn, prezegit eñ war an toennoù. 
MAT.10.28	N'ho pet ket aon dirak ar re a lazh ar c'horf ha ne c'hellont ket lazhañ an ene. Doujit kentoc'h an hini a c'hell lakaat an ene hag ar c'horf er gehenn. 
MAT.10.29	Ha ne werzher ket daou c'holvan evit ur gwenneg? Koulskoude, ne gouezh ket unan anezho war an douar hep bolontez ho Tad. 
MAT.10.30	Ha zoken holl vlev ho penn a zo kontet. 
MAT.10.31	N'ho pet ket aon eta, c'hwi a dalvez muioc'h eget kalz a c'holvaned. 
MAT.10.32	An hini eta a anzavo ac'hanon dirak an dud, ec'h anzavin ivez anezhañ dirak va Zad a zo en neñvoù, 
MAT.10.33	met piv bennak a zinac'ho ac'hanon dirak an dud, e tinac'hin ivez anezhañ dirak va Zad a zo en neñvoù. 
MAT.10.34	Na soñjit ket e vefen deuet da zegas ar peoc'h war an douar. N'on ket deuet da zegas ar peoc'h, met ar c'hleze. 
MAT.10.35	Rak deuet on da lakaat an dizunvaniezh etre ar mab hag e dad, etre ar verc'h hag he mamm, etre ar verc'h-kaer hag he mamm-gaer, 
MAT.10.36	hag an den en devo evit enebourien tud e diegezh. 
MAT.10.37	An neb a gar e dad pe e vamm muioc'h egedon n'eo ket dellezek ac'hanon, hag an neb a gar e vab pe e verc'h muioc'h egedon n'eo ket dellezek ac'hanon. 
MAT.10.38	An neb na gemer ket e groaz ha na'm heuilh ket n'eo ket dellezek ac'hanon. 
MAT.10.39	An hini a viro e vuhez he c'hollo, hag an hini a gollo he buhez abalamour din he c'havo. 
MAT.10.40	An neb ho tegemer am degemer, hag an neb am degemer a zegemer an hini en deus va c'haset. 
MAT.10.41	An neb a zegemer ur profed en anv a brofed en devo ur gopr a brofed, hag an neb a zegemer un den reizh en anv a zen reizh en devo ur gopr a zen reizh. 
MAT.10.42	Ha piv bennak a roio ur werennad dour fresk hepken da unan eus ar re vihan-se abalamour ma'z eo va diskibl, en lavaran deoc'h e gwirionez, ne gollo ket e c'hopr.
MAT.11.1	P'en doe Jezuz echuet da reiñ e gemennoù d'e zaouzek diskibl, ez eas ac'hane da gelenn ha da brezeg en o c'hêrioù. 
MAT.11.2	Yann, o vezañ klevet en e brizon komz diwar-benn oberennoù Krist, a gasas daou eus e ziskibien da lavarout dezhañ: 
MAT.11.3	Bez' out an hini a dle dont pe e tleomp gortoz unan all? 
MAT.11.4	Jezuz a respontas dezho: It ha lavarit da Yann ar pezh a glevit hag ar pezh a welit: 
MAT.11.5	ar re dall a wel, ar re gamm a gerzh, ar re lovr a zo glanaet, ar re vouzar a glev, ar re varv a adsav da vev, an Aviel a zo prezeget d'ar beorien. 
MAT.11.6	Eürus eo an neb na gavo ket a abeg da gouezhañ ennon. 
MAT.11.7	Evel ma'z aent kuit, Jezuz en em lakaas da lavarout d'ar bobl diwar-benn Yann: Petra oc'h aet da welout el lec'h distro? Ur bennduenn hejet gant an avel? 
MAT.11.8	Met petra oc'h aet da welout? Un den gwisket gant dilhad kaer? Setu, ar re a zo gwisket gant dilhad kaer a zo e tiez ar rouaned. 
MAT.11.9	Met petra oc'h aet da welout? Ur profed? Ya a lavaran deoc'h, ha muioc'h eget ur profed. 
MAT.11.10	Rak eñ eo an hini a zo skrivet diwar e benn: Setu, e kasan va c'hannad dirak da zremm da gempenn da hent a-raok dit. 
MAT.11.11	Me a lavar deoc'h e gwirionez, e-touez ar re a zo bet ganet gant gwragez, n'eus bet savet hini brasoc'h eget Yann-Vadezour. Koulskoude, an hini bihanañ e rouantelezh an neñvoù a zo brasoc'h egetañ. 
MAT.11.12	Adalek amzer Yann betek vremañ, rouantelezh an neñvoù a zo kemeret dre nerzh hag ar re daer eo he c'hemer. 
MAT.11.13	Rak an holl brofeded hag al lezenn o deus diouganet betek Yann. 
MAT.11.14	Ha mar fell deoc'h kompren, eñ eo an Elia a dlee dont. 
MAT.11.15	Ra selaouo, an neb en deus divskouarn da glevout. 
MAT.11.16	Ouzh petra e keñverin ar rummad-mañ? Heñvel eo ouzh bugale azezet war al leurgêrioù hag a gri da vugale all, 
MAT.11.17	o lavarout: Ni hon eus sonet deoc'h ar fleüt ha n'hoc'h eus ket dañset, ni hon eus kanet deoc'h hirvoudoù ha n'hoc'h eus ket douget kañv. 
MAT.11.18	Rak Yann a zo deuet, hep debriñ nag evañ, hag e lavaront: Un diaoul a zo ennañ. 
MAT.11.19	Mab an den a zo deuet, o tebriñ hag oc'h evañ, hag e lavaront: Setu un debrer hag un ever, ur mignon d'ar bublikaned ha d'ar bec'herien. Met ar furnez a zo bet reishaet gant he bugale.
MAT.11.20	Neuze en em lakaas d'ober rebechoù d'ar c'hêrioù en doa graet enno an darn vuiañ eus e virakloù, abalamour ma n'o doa ket bet keuz. 
MAT.11.21	Gwalleur dit, Korazin! Gwalleur dit, Betsaida! Rak ma vije bet graet e Tir hag e Sidon ar mirakloù a zo bet graet ennoc'h, pell zo e vijent kaout keuz o kemer ar sac'h hag al ludu. 
MAT.11.22	Setu perak en lavaran deoc'h, e deiz ar varn, e vo dousoc'h da Dir ha da Sidon eget deoc'h. 
MAT.11.23	Ha te, Kafarnaoum, te a zo bet savet betek an neñv, izelaet e vi betek lec'h ar marv, rak ma vije bet graet e Sodom ar mirakloù a zo bet graet ez kreiz, e vije c'hoazh hiziv en he sav. 
MAT.11.24	Setu perak en lavaran deoc'h, e deiz ar varn, e vo dousoc'h da Vro-Sodom eget dit.
MAT.11.25	En amzer-se Jezuz a gemeras ar gomz hag a lavaras: Da veuliñ a ran, o Tad, Aotrou an neñv hag an douar, ma ec'h eus kuzhet an traoù-mañ ouzh ar re fur hag ouzh ar re skiantek ha ma ec'h eus o diskuliet d'ar vugale! 
MAT.11.26	Ya, o Tad, kement-se a zo evel-se dre ma ec'h eus e gavet mat. 
MAT.11.27	Pep tra a zo bet roet din gant va Zad, ha den ne oar piv eo ar Mab nemet an Tad, na piv eo an Tad kennebeut nemet ar Mab, hag an hini e fell d'ar Mab e ziskuliañ dezhañ. 
MAT.11.28	Deuit da'm c'havout, c'hwi holl a zo skuizh ha bec'hiet, ha me ho tiboanio. 
MAT.11.29	Kemerit va yev warnoc'h ha deskit diganin, rak me a zo dous hag izelek a galon, hag e kavot diskuizh d'hoc'h eneoù. 
MAT.11.30	Rak va yev a zo dous ha va bec'h a zo skañv.
MAT.12.1	En amzer-se Jezuz a dremenas dre barkeier ed un deiz sabad. E ziskibien, naon ganto, en em lakaas da ziframmañ tañvouezennoù ha d'o zebriñ. 
MAT.12.2	Ar farizianed, o welout kement-se, a lavaras dezhañ: Setu, da ziskibien a ra ar pezh n'eo ket aotreet ober e-pad ar sabad? 
MAT.12.3	Eñ a lavaras dezho: Ha n'hoc'h eus ket lennet ar pezh a reas David p'en doa naon, eñ hag ar re a oa gantañ, 
MAT.12.4	penaos ez eas e ti Doue hag e tebras baraoù a ginnig, petra bennak na oa aotreet o debriñ, nag e-unan, nag ar re a oa gantañ, nemet ar veleien hepken? 
MAT.12.5	Pe n'hoc'h eus ket lennet el lezenn penaos d'an deizioù sabad, ar veleien a dorr ar sabad en templ hag ez int divlam? 
MAT.12.6	Met me a lavar deoc'h, bez' ez eus amañ un dra bennak brasoc'h eget an templ. 
MAT.12.7	Mar gouefec'h ar pezh a dalv: Trugarez a fell din ha nann aberzhoù, n'ho pefe ket kondaonet tud didamall. 
MAT.12.8	Rak Mab an den a zo mestr zoken war ar sabad.
MAT.12.9	O vezañ aet ac'hane, eñ a yeas en hor sinagogenn. 
MAT.12.10	Ha setu, e oa eno un den en doa un dorn disec'het. Hag e c'houlennjont digantañ: Hag aotreet eo yac'haat d'an deizioù sabad? Evit e damall e oa. 
MAT.12.11	Eñ a respontas dezho: Pehini ac'hanoc'h, mar en deus un dañvad ha ma kouezh en ur poull un deiz sabad, ne zeu ket d'e dennañ ha d'e sevel? 
MAT.12.12	Pegement e dalv muioc'h un den eget un dañvad! Dre-se e c'heller ober vat d'an deizioù sabad. 
MAT.12.13	Neuze e lavaras d'an den: Astenn da zorn. Hag ec'h astennas anezhañ hag e teuas yac'h evel egile. 
MAT.12.14	Ar farizianed, o vezañ aet er-maez, a zalc'has raktal kuzul a-enep dezhañ evit e lakaat da vervel.
MAT.12.15	Met Jezuz, o c'houzout kement-se, en em dennas ac'hane. Kalz a dud a yeas war e lerc'h. Eñ o yac'haas holl 
MAT.12.16	ha gourc'hemenn a reas start dezho na zisklêrjent ket anezhañ, 
MAT.12.17	evit ma vije peurc'hraet ar pezh a oa bet lavaret gant ar profed Izaia: 
MAT.12.18	Setu va servijer am eus dibabet, va c'haret-mat, ennañ va ene en deus kemeret plijadur. Lakaat a rin va Spered warnañ hag ec'h embanno ar reizhder d'ar broadoù, 
MAT.12.19	ne rioto ket, ne grio ket, den ne glevo e vouezh er straedoù, 
MAT.12.20	ne frigaso ket ar raosklenn dorret, ne vougo ket al lutigenn a zivoged c'hoazh, ken en devo lakaet ar reizhder da drec'hiñ, 
MAT.12.21	hag ar broadoù a espero en e anv. 
MAT.12.22	Neuze e voe degaset dezhañ un den dalc'het gant un diaoul dall ha mut hag e yac'haas anezhañ, en hevelep doare ma komze ha ma wele an hini a oa bet dall ha mut. 
MAT.12.23	An holl bobl a voe souezhet bras hag a lavare: Ha n'eo ket hemañ Mab David?
MAT.12.24	Met ar farizianed, pa glevjont kement-se, a lavaras: Hennezh ne gas kuit an diaouled nemet dre Veelzebul, priñs an diaouled. 
MAT.12.25	Jezuz, oc'h anavezout o soñjezonoù, a lavaras dezho: Pep rouantelezh dizunanet ganti hec'h-unan a zeuio da netra, ha pep kêr pe pep tiegezh dizunanet gantañ e-unan ne c'hello ket padout. 
MAT.12.26	Mar deu Satan da gas Satan kuit, emañ eta dizunanet gantañ e-unan. Penaos e pado e rouantelezh? 
MAT.12.27	Mar kasan kuit an diaouled dre Veelzebul, dre biv o c'has kuit ho mibien? Dre-se e vint ho parnerien. 
MAT.12.28	Met mar kasan kuit an diaouled dre Spered Doue, eo eta gwir penaos eo rouantelezh Doue deuet betek ennoc'h. 
MAT.12.29	Pe, penaos e c'hell unan bennak mont e ti un den kreñv ha preizhañ e vadoù, nemet en defe da gentañ ereet an den kreñv-se? Neuze hepken e preizho e di. 
MAT.12.30	An hini n'emañ ket ganin a zo a-enep din, hag an hini na zastum ket ganin a stlabez. 
MAT.12.31	Rak-se e lavaran deoc'h, pep pec'hed ha pep gwallgomz a vo pardonet d'an dud, met ar wallgomz a-enep ar Spered-Santel ne vo ket pardonet dezho. 
MAT.12.32	Piv bennak a gomzo a-enep Mab an den, e vo pardonet dezhañ, met piv bennak a gomzo a-enep ar Spered-Santel, ne vo ket pardonet dezhañ nag er c'hantved-mañ nag er c'hantved da zont. 
MAT.12.33	Pe lavarit eo mat ar wezenn hag eo mat he frouezh, pe lavarit eo fall ar wezenn hag eo fall he frouezh, rak anavezout a reer ur wezenn diouzh he frouezh. 
MAT.12.34	Lignez a naered-gwiber, penaos e c'hellfec'h lavarout traoù mat, fall evel ma'z oc'h? Rak eus leunder ar galon e komz ar genoù. 
MAT.12.35	An den mat a denn traoù mat eus teñzor mat ar galon, hag an den fall a denn traoù fall eus an teñzor fall. 
MAT.12.36	Me a lavar deoc'h, e deiz ar varn, an dud a rento kont eus pep ger didalvez o devo lavaret. 
MAT.12.37	Rak diwar da gomzoù e vi reishaet ha diwar da gomzoù e vi kondaonet.
MAT.12.38	Neuze ur re bennak eus ar skribed hag eus ar farizianed a gemeras ar gomz hag a lavaras: Mestr, ni hor befe c'hoant da welout ur mirakl graet ganit. 
MAT.12.39	Eñ a respontas dezho: Ur rummad fall hag avoultr a c'houlenn ur mirakl, ne vo roet mirakl ebet dezhañ, nemet mirakl ar profed Jona. 
MAT.12.40	Rak evel ma voe Jona tri devezh ha teir nozvezh e kof ur pesk bras, evel-se e vo Mab an den tri devezh ha teir nozvezh e kalon an douar. 
MAT.12.41	Tud Ninive a savo e deiz ar varn gant ar rummad-mañ hag a gondaono anezhañ, abalamour m'o deus bet keuz goude prezegenn Jona, ha setu, ez eus amañ brasoc'h eget Jona. 
MAT.12.42	Rouanez ar C'hreisteiz a savo e deiz ar varn gant ar rummad-mañ hag a gondaono anezhañ, abalamour ma teuas eus penn pellañ an douar evit klevout furnez Salomon, ha setu, ez eus amañ brasoc'h eget Salomon.
MAT.12.43	Pa vez aet kuit ur spered hudur eus un den, ez a dre lec'hioù sec'h da glask diskuizh, ha ne gav ket. 
MAT.12.44	Neuze e lavar: Distreiñ a rin da'm zi a-belec'h on deuet; pa zeu, e kav anezhañ goullo, skubet ha kempennet. 
MAT.12.45	Neuze ez a, e kemer gantañ seizh spered all gwashoc'h egetañ, ez eont hag e chomont ennañ, ha stad diwezhañ an den-se a zeu gwashoc'h eget an hini gentañ. Evel-se e c'hoarvezo gant ar rummad fall-mañ.
MAT.12.46	Evel ma komze c'hoazh ouzh ar bobl, setu, e vamm hag e vreudeur a chome er-maez hag a glaske komz outañ. 
MAT.12.47	Unan bennak a lavaras dezhañ: Da vamm ha da vreudeur a zo aze er-maez hag a glask komz ouzhit. 
MAT.12.48	Met e respontas d'an hini en doa lavaret-se dezhañ: Piv eo va mamm ha piv eo va breudeur? 
MAT.12.49	Hag, oc'h astenn e zorn war-zu e ziskibien, e lavaras: Setu va mamm ha va breudeur. 
MAT.12.50	Rak piv bennak a ra bolontez va Zad a zo en neñvoù, hennezh eo va breur ha va c'hoar ha va mamm.
MAT.13.1	An devezh-se, Jezuz, o vezañ aet er-maez eus an ti, a azezas e-tal ar mor. 
MAT.13.2	Ur bobl vras o vezañ en em zastumet en e gichen, e pignas en ur vag, ec'h azezas, hag an holl bobl a chomas war an aod. 
MAT.13.3	Komz a reas dezho dre barabolennoù war galz a draoù hag e lavaras: Setu, un hader a yeas er-maez da hadañ. 
MAT.13.4	Evel ma hade, ul lodenn eus an had a gouezhas a-hed an hent, hag al laboused a zeuas hag he debras holl. 
MAT.13.5	Ul lodenn all a gouezhas war ul lec'h meinek e-lec'h ma oa nebeut a zouar, kerkent e savas rak ne oa ket aet don en douar, 
MAT.13.6	met pa zeuas an heol, e voe devet, ha dre ma ne oa ket a wrizienn, e sec'has. 
MAT.13.7	Ul lodenn all a gouezhas e-touez ar spern, hag ar spern a greskas hag he mougas. 
MAT.13.8	Ul lodenn all a gouezhas en douar mat, hag e roas frouezh, ur c'hreunenn kant, unan all tri-ugent, unan all tregont. 
MAT.13.9	Ra selaouo, an neb en deus divskouarn da glevout. 
MAT.13.10	E ziskibien a dostaas hag a lavaras dezhañ: Perak e komzez outo dre barabolennoù? 
MAT.13.11	Jezuz a respontas dezho: Dre ma'z eo roet deoc'h da anavezout misterioù rouantelezh an neñvoù, ha ma n'eo ket roet kement-se dezho. 
MAT.13.12	Rak roet e vo d'an neb en deus hag en devo a-fonn, met an hini n'en deus ket, e vo lamet digantañ zoken ar pezh en deus. 
MAT.13.13	Rak-se e komzan dezho dre barabolennoù, abalamour o welout ne welont ket hag o klevout ne glevont ha ne gomprenont ket. 
MAT.13.14	Enno eo peurc'hraet ar brofediezh-mañ Izaia a lavar: C'hwi a glevo gant ho tivskouarn ha ne gomprenot ket. C'hwi a sello gant ho taoulagad ha ne welot ket. 
MAT.13.15	Rak kalon ar bobl-mañ a zo deuet digizidik. Pounnerglevet o deus o divskouarn ha serret o deus o daoulagad, gant aon na zeufe o daoulagad da welout, o divskouarn da glevout, o c'halon da gompren, na zistrofent, ha na yac'hafen anezho. 
MAT.13.16	Eürus eo ho taoulagad abalamour ma welont, hag ho tivskouarn abalamour ma klevont. 
MAT.13.17	Rak me a lavar deoc'h e gwirionez, kalz a brofeded hag a dud reizh o deus c'hoantaet gwelout ar pezh a welit ha n'o deus ket e welet, ha klevout ar pezh a glevit ha n'o deus ket e glevet. 
MAT.13.18	Selaouit eta petra eo parabolenn an hader. 
MAT.13.19	Pa selaou un den ger ar rouantelezh ha pa ne gompren ket anezhañ, an hini fall a zeu hag a skrap ar pezh a zo bet hadet en e galon: hennezh eo an hini en deus degemeret an had a-hed an hent. 
MAT.13.20	An hini en deus degemeret an had el lec'hioù meinek, eo an hini a glev ar ger hag e zegemer kerkent gant levenez, 
MAT.13.21	met n'en deus ket a wrizienn ennañ e-unan, ne bad nemet ur pennad ha, pa zeu ar glac'har pe an heskinerezh abalamour d'ar ger, e kav kerkent un abeg da gouezhañ. 
MAT.13.22	An hini en deus degemeret an had e-touez an drein, eo an hini a glev ar ger, met prederioù ar bed-mañ ha tromplerezh ar pinvidigezhioù a voug ar ger hag e laka difrouezh. 
MAT.13.23	An hini en deus degemeret an had en douar mat, eo an hini a glev ar ger, en kompren hag a zoug frouezh, ur c'hreunenn a ro kant, unan all tri-ugent, unan all tregont.
MAT.13.24	Kinnig a reas dezho ur barabolenn all hag e lavaras: Rouantelezh an neñvoù a zo heñvel ouzh un den en deus hadet had mat en e bark. 
MAT.13.25	Met e-pad ma oa kousket an dud, e enebour a zeuas, a hadas dreog e-touez an ed hag a yeas kuit. 
MAT.13.26	Pa voe kresket ar geot ha deuet e frouezh, neuze en em ziskouezas ivez an dreog. 
MAT.13.27	Mevelien mestr an ti a zeuas da lavarout dezhañ: Aotrou, ha ne'c'h eus ket hadet had mat ez park? Penaos eta ez eus dreog ennañ? 
MAT.13.28	Eñ a respontas dezho: Un enebour din en deus graet kement-se. Ar vevelien a lavaras dezhañ: Fellout a ra dit ec'h afemp d'e dennañ? 
MAT.13.29	Nann, emezañ, gant aon o tennañ an dreog, na ziwriziennfec'h ivez an ed. 
MAT.13.30	Lezit o-daou da greskiñ betek an eost; ha da amzer an eost, e lavarin d'ar vederien: Tennit da gentañ an dreog hag endrammit eñ evit e zeviñ, met dastumit an ed em solier.
MAT.13.31	Kinnig a reas dezho ur barabolenn all hag e lavaras: Rouantelezh an neñvoù a zo heñvel ouzh ur c'hreunenn sezo a gemer un den hag a had en e bark. 
MAT.13.32	Ar bihanañ eus an holl hadoù eo, met pa'z eo kresket, ez eo brasoc'h eget al louzoù hag e teu da vezañ ur wezenn, en hevelep doare ma teu laboused an neñv da chom en he brankoù.
MAT.13.33	Lavarout a reas dezho ar barabolenn all-mañ: Rouantelezh a neñvoù a zo heñvel ouzh ur goell a gemer ur wreg hag a laka e tri saton
MAT.13.34	Jezuz a lavaras an holl draoù-se d'ar bobl e parabolennoù, ha ne gomze ket outo hep parabolenn, 
MAT.13.35	evit ma vije peurc'hraet ar pezh a oa bet lavaret gant ar profed: Digeriñ a rin va genoù gant parabolennoù, disklêriañ a rin traoù kuzhet abaoe krouidigezh ar bed.
MAT.13.36	Neuze Jezuz, o vezañ kaset kuit ar bobl, a zeuas en ti. E ziskibien a dostaas outañ, o lavarout: Displeg deomp parabolenn dreog ar park. 
MAT.13.37	Eñ a respontas dezho: An hini a had an had mat eo Mab an den; 
MAT.13.38	ar park eo ar bed; an had mat eo bugale ar rouantelezh; an dreog eo bugale an droug; 
MAT.13.39	an enebour en deus e hadet eo an diaoul; an eost eo fin ar bed; ar vederien eo an aeled. 
MAT.13.40	Evel ma tenner an dreog ha ma e daoler en tan, evel-se e c'hoarvezo e fin ar bed. 
MAT.13.41	Mab an den a gaso e aeled da dennañ eus e rouantelezh an holl abegoù a wallskouer hag ar re a ra an direizhder, 
MAT.13.42	hag e taolint anezho en ur forn-dan, e-lec'h ma vo goueladegoù ha grigoñsadegoù-dent. 
MAT.13.43	Neuze an dud reizh a lugerno evel an heol e rouantelezh o Zad. Ra selaouo, an neb en deus divskouarn da glevout.
MAT.13.44	Rouantelezh an neñvoù a zo c'hoazh heñvel ouzh un teñzor kuzhet en ur park. Pa gav un den anezhañ, en kuzh ha, leun a levenez, ez a da werzhañ kement en deus hag e pren ar park-se.
MAT.13.45	Rouantelezh an neñvoù a zo c'hoazh heñvel ouzh ur marc'hadour a glask perlez kaer. 
MAT.13.46	Kavet en deus ur berlezenn brizius meurbet, aet eo da werzhañ kement en doa hag en deus he frenet.
MAT.13.47	Rouantelezh an neñvoù a zo c'hoazh heñvel ouzh ur roued taolet er mor hag a zastum pesked a bep seurt. 
MAT.13.48	Pa'z eo leun, e tennont anezhi war an aod. Goude bezañ azezet, e lakaont ar re vat e listri hag e taolont kuit ar re fall. 
MAT.13.49	Evel-se e c'hoarvezo e fin ar bed. An aeled a zeuio hag a zispartio ar re zrouk eus a-douez ar re reizh 
MAT.13.50	hag e taolint anezho en ur forn-dan, e-lec'h ma vo goueladegoù ha grigoñsadegoù-dent. 
MAT.13.51	Jezuz a lavaras dezho: Ha komprenet mat hoc'h eus an holl draoù-se? Ya Aotrou, a respontjont.
MAT.13.52	Hag e lavaras dezho: Dre-se, kement skrib desket diwar-benn ar pezh a sell ouzh rouantelezh an neñvoù a zo heñvel ouzh ur penn-tiegezh a denn traoù nevez ha traoù kozh eus e deñzor.
MAT.13.53	Goude m'en doe Jezuz peurlavaret ar barabolennoù-se, ez eas kuit ac'hano. 
MAT.13.54	O vezañ deuet en e vro, e kelennas anezho en o sinagogenn, en hevelep doare ma oant souezhet ha ma lavarent: A-belec'h e teu dezhañ ar furnez hag ar mirakloù-se? 
MAT.13.55	Ha n'eo ket mab ar c'halvez? Ha n'eo ket Mari eo e vamm? Jakez, Jozez, Simon ha Jud, ha n'int ket e vreudeur? 
MAT.13.56	E c'hoarezed, ha n'emaint ket holl en hon touez? A-belec'h eta e teu dezhañ an holl draoù-se? 
MAT.13.57	Hag e kavent tamall ennañ. Met Jezuz a lavaras dezho: Ur profed a zo enoret, nemet en e vro e-unan hag en e di e-unan. 
MAT.13.58	Ha ne reas ket kalz a virakloù el lec'h-se abalamour d'o diskredoni.
MAT.14.1	En amzer-se, Herodez an tetrark, o vezañ klevet komz eus Jezuz, 
MAT.14.2	a lavaras d'e servijerien: Yann-Vadezour eo! Adsavet eo a-douez ar re varv, ha dre-se eo en em ra mirakloù drezañ. 
MAT.14.3	Rak Herodez en doa kaset da gemer Yann hag en doa e ereet ha lakaet er prizon abalamour da Herodiaz, gwreg Filip e vreur, 
MAT.14.4	rak Yann a lavare dezhañ: N'eo ket aotreet dit he c'haout evit gwreg. 
MAT.14.5	C'hoant en doa d'e lakaat da vervel, met aon en doa rak ar bobl, dre ma oa kemeret ganto evit ur profed. 
MAT.14.6	Met da zeiz ganedigezh Herodez, merc'h Herodiaz a zañsas dirazo, hag a blijas da Herodez, 
MAT.14.7	en hevelep doare ma roas e c'her dezhi gant le penaos e roje dezhi ar pezh a c'houlennje. 
MAT.14.8	Aliet gant he mamm, e lavaras: Ro din amañ, war ur plad, penn Yann-Vadezour. 
MAT.14.9	Ar roue a voe glac'haret, met, abalamour d'e le ha d'ar re a oa azezet gantañ, e c'hourc'hemennas e reiñ dezhi, 
MAT.14.10	hag e kasas da zibennañ Yann er prizon. 
MAT.14.11	E benn a voe degaset war ur plad ha roet d'ar plac'h yaouank, hag ar plac'h yaouank e roas d'he mamm. 
MAT.14.12	Diskibien Yann a zeuas, a gemeras e gorf hag a sebeilhjont anezhañ. Hag ez ejont d'henn lavarout da Jezuz.
MAT.14.13	Pa glevas Jezuz kement-se, ez eas kuit ac'hano en ur vag evit en em dennañ a-du en ul lec'h distro. Ar bobl, o vezañ klevet-se, en heulias war droad eus ar c'hêrioù. 
MAT.14.14	Jezuz, o vezañ aet er-maez, a welas ul lod bras a dud, en doe truez outo hag a yac'haas o c'hlañvourien. 
MAT.14.15	An abardaez o vezañ deuet, e ziskibien a dostaas outañ hag a lavaras: Al lec'h-mañ a zo distro ha diwezhat eo, kas kuit ar bobl, evit ma'z aint er bourc'hioù da brenañ boued. 
MAT.14.16	Jezuz a lavaras dezho: N'o deus ket ezhomm da vont kuit, roit hoc'h-unan da zebriñ dezho. 
MAT.14.17	Lavarout a rejont dezhañ: N'hon eus amañ nemet pemp bara ha daou besk. 
MAT.14.18	Eñ a lavaras: Degasit int din. 
MAT.14.19	Hag e c'hourc'hemennas d'ar bobl azezañ war ar geot, kemer a reas ar pemp bara hag an daou besk hag, o sevel e zaoulagad etrezek an neñv, e vennigas, e torras ar baraoù hag o roas d'e ziskibien, hag an diskibien d'ar bobl. 
MAT.14.20	Debriñ a rejont holl hag o doa a-walc'h, hag e kasjont ganto daouzek panerad leun eus an tammoù a oa manet. 
MAT.14.21	Ar re o doa debret a oa war-dro pemp mil den, hep ar gwragez hag ar vugale.
MAT.14.22	Kerkent goude, Jezuz a lakaas e ziskibien da vont er vag ha d'e ziaraogiñ en tu all, e-pad ma kasje ar bobl en o hent. 
MAT.14.23	P'en doe kaset kuit ar bobl, e pignas war ar menez evit pediñ a-du. An abardaez o vezañ deuet, e oa eno e-unan. 
MAT.14.24	Ar vag a oa dija e-kreiz ar mor, gwallgaset gant ar gwagennoù, rak an avel a oa en o enep. 
MAT.14.25	D'ar bedervet beilhadenn eus an noz, Jezuz a zeuas d'o c'havout o kerzhout war ar mor. 
MAT.14.26	Pa welas an diskibien anezhañ o kerzhout war ar mor, o doa spont hag e lavarjont: Un teuz eo! Hag e krijont gant ar spont. 
MAT.14.27	Kerkent Jezuz a lavaras dezho: Ho pet fiziañs, me eo, n'ho pet ket aon! 
MAT.14.28	Pêr a respontas dezhañ: Aotrou, mar d-eo te, gourc'hemenn ac'hanon da vont da'z kavout war an doureier. 
MAT.14.29	Hag eñ a lavaras: Deus! Pêr a ziskennas eus ar vag hag a gerzhas war an doureier evit mont da gavout Jezuz. 
MAT.14.30	Met, pa welas e oa kreñv an avel, en doa aon hag, evel ma kroge da sankañ en dour, e krias o lavarout: Aotrou, va savete! 
MAT.14.31	Raktal Jezuz, oc'h astenn e zorn, a grogas ennañ hag a lavaras dezhañ: Den a nebeut a feiz, perak ac'h eus diskredet? 
MAT.14.32	Hag e pignjont er vag hag an avel a baouezas. 
MAT.14.33	Ar re a oa er vag a zeuas hag a azeulas anezhañ, o lavarout: Te eo evit gwir Mab Doue.
MAT.14.34	P'o doe treuzet ar mor, e teujont da vro C'henezared. 
MAT.14.35	Tud al lec'h-mañ, o vezañ anavezet anezhañ, a gasas kannaded en holl vro tro-war-dro, hag e voe degaset dezhañ an holl dud klañv. 
MAT.14.36	Pediñ a rejont anezhañ d'o lezel da stekiñ hepken ouzh bevenn e zilhad. Ha kement hini a stokas, a voe yac'haet.
MAT.15.1	Neuze skribed ha farizianed a zeuas eus Jeruzalem da gavout Jezuz hag a lavaras: 
MAT.15.2	Perak e torr da ziskibien hengoun a re gozh? Rak ne walc'hont ket o daouarn pa zebront o fredoù. 
MAT.15.3	Eñ a respontas dezho: Ha c'hwi, perak e torrit gourc'hemenn Doue gant hoc'h hengoun? 
MAT.15.4	Rak Doue en deus lavaret: Enor da dad ha da vamm, ha: Piv bennak a villigo e dad pe e vamm a vo lakaet d'ar marv. 
MAT.15.5	Met c'hwi a lavar: An hini a lavaro d'e dad pe d'e vamm: Ar pezh am bije gallet reiñ dit a zo ur prof, 
MAT.15.6	n'eo ket dalc'het da enoriñ e dad pe e vamm. C'hwi a gas da netra gourc'hemenn Doue gant hoc'h hengoun. 
MAT.15.7	Pilpouzed, Izaia en deus profedet mat diwar ho penn, p'en deus lavaret: 
MAT.15.8	Ar bobl-mañ a dosta ouzhin gant o genoù, a enor ac'hanon gant o muzelloù, met o c'halon a zo pell diouzhin. 
MAT.15.9	Met en aner eo ec'h enoront ac'hanon, o teskiñ kelennadurezhioù a zo gourc'hemennoù tud.
MAT.15.10	O vezañ galvet ar bobl, e lavaras dezho: Selaouit ha komprenit. 
MAT.15.11	N'eo ket ar pezh a ya er genoù a hudura an den, met ar pezh a zeu er-maez eus ar genoù eo a hudura an den. 
MAT.15.12	Neuze e ziskibien a dostaas outañ hag a lavaras dezhañ: Gouzout a rez penaos ar farizianed, o klevout ar pezh ac'h eus lavaret, o deus kavet tamall ennañ? 
MAT.15.13	Eñ a respontas: Pep plantenn n'eo ket bet plantet gant va Zad a zo en neñv, a vo diwriziennet. 
MAT.15.14	Lezit anezho, tud dall int o ren tud dall. Mar ren un den dall un den dall all, e kouezhint o-daou er poull. 
MAT.15.15	Pêr, o kemer ar gomz, a lavaras dezhañ: Displeg deomp ar barabolenn-se. 
MAT.15.16	Ha Jezuz a lavaras: Ha bez' oc'h c'hwi ivez c'hoazh hep skiant? 
MAT.15.17	Ne gomprenit ket penaos kement a ya er genoù, a ziskenn er c'hof hag a vez taolet er foz? 
MAT.15.18	Met ar pezh a zeu er-maez eus ar genoù a zeu eus ar galon, ha kement-se eo ar pezh a hudura an den. 
MAT.15.19	Rak eus ar galon e teu ar soñjoù fall, ar muntroù, an avoultriezh, ar gastaouerezh, al laeroñsioù, ar falstestenioù, an droukkomzoù. 
MAT.15.20	Setu aze an traoù a hudura an den, met debriñ hep bezañ gwalc'het an daouarn, an dra-se ne hudura ket an den.
MAT.15.21	Jezuz, o vezañ aet ac'hano, en em dennas da gostezioù Tir ha Sidon. 
MAT.15.22	Setu, ur wreg kananeat deuet eus ar vro-se, a grias o lavarout: Az pez truez ouzhin, Aotrou, Mab David! Va merc'h a zo gwall boaniet gant un diaoul. 
MAT.15.23	Eñ ne respontas ket ur ger dezhi, hag e ziskibien a dostaas outañ hag a bedas anezhañ en ur lavarout: Kas anezhi kuit, rak krial a ra war hol lerc'h. 
MAT.15.24	Respont a reas: N'on bet kaset nemet etrezek an deñved kollet eus ti Israel. 
MAT.15.25	Met hi a zeuas hag en em stouas dirazañ, o lavarout: Aotrou, sikour ac'hanon! 
MAT.15.26	Respont a reas: N'eo ket mat kemer bara ar vugale hag e deurel d'ar chas bihan. 
MAT.15.27	Gwir eo Aotrou, emezi, met ar chas bihan a zebr ar bruzun a gouezh eus taol o mestroù. 
MAT.15.28	Neuze Jezuz a respontas dezhi: Gwreg, da feiz a zo bras. Ra vo graet dit evel ma c'hoantaez. Ha war an eur-se, he merc'h a voe yac'haet.
MAT.15.29	Jezuz, o vezañ aet ac'hano, a zeuas tost da vor Galilea. O vezañ pignet war ur menez, ec'h azezas eno. 
MAT.15.30	Neuze ul lod bras a dud a dostaas outañ, ha ganto re gamm, re dall, re vut, re vac'hagnet ha kalz a re glañv, hag e lakajont anezho ouzh treid Jezuz. Eñ o yac'haas, 
MAT.15.31	en hevelep doare ma voe souezhet an dud pa weljont ar re vut o komz, ar re vac'hagnet yac'haet, ar re gamm o kerzhout, ar re dall o welout. Hag e roent gloar da Zoue Israel.
MAT.15.32	Jezuz, o vezañ galvet e ziskibien, a lavaras: Truez am eus ouzh ar bobl-mañ, rak tri devezh a zo emaint em c'hichen ha n'o deus netra da zebriñ. Ne fell ket din o c'has war yun, gant aon na vankfe o nerzh en hent. 
MAT.15.33	An diskibien a lavaras: Penaos e c'hellfemp kavout el lec'h distro-mañ bara a-walc'h da bredañ kement a dud? 
MAT.15.34	Jezuz a c'houlennas outo: Pet bara hoc'h eus? Hag int a lavaras: Seizh, hag un nebeud peskedigoù. 
MAT.15.35	Neuze e c'hourc'hemennas d'ar bobl azezañ war an douar, 
MAT.15.36	e kemeras ar seizh bara hag ar pesked hag e trugarekaas, o zorras hag o roas d'e ziskibien, hag an diskibien d'ar bobl. 
MAT.15.37	Debriñ a rejont holl hag o doe a-walc'h, hag e tegasjont seizh panerad leun eus an tammoù a oa manet. 
MAT.15.38	Ar re o doa debret a oa war-dro pevar mil den, hep ar gwragez hag ar vugale. 
MAT.15.39	Goude bezañ kaset ar bobl en o hent, e pignas er vag hag e teuas da vro Vagdala.
MAT.16.1	Ar farizianed hag ar sadukeiz a dostaas outañ hag, evit e demptañ, a c'houlennas digantañ diskouez dezho ur mirakl eus an neñv. 
MAT.16.2	Jezuz a respontas dezho: Diouzh an abardaez, e lavarit: Brav e vo an amzer rak an oabl a zo ruz, 
MAT.16.3	ha diouzh ar mintin: Arnev a vo rak an oabl a zo teñval-ruz. Pilpouzed, c'hwi a oar anavezout doare an oabl, ha ne c'hellit ket anavezout sinoù an amzerioù! 
MAT.16.4	Ur rummad fall hag avoultr a c'houlenn ur mirakl, ne vo roet mirakl ebet dezhañ, nemet mirakl ar profed Jona. Hag, o vezañ o lezet, ez eas kuit. 
MAT.16.5	An diskibien, o tremen en tu all, o doa ankounac'haet kemer bara ganto. 
MAT.16.6	Jezuz a lavaras dezho: En em virit gant evezh eus goell ar farizianed hag ar sadukeiz. 
MAT.16.7	An diskibien a soñjas enno o-unan hag a lavaras: Abalamour n'hon eus ket a vara eo. 
MAT.16.8	Jezuz, o vezañ anavezet kement-se, a lavaras dezho: Perak e soñjit evel-se ennoc'h hoc'h-unan, tud a nebeut a feiz, ez eo dre n'hoc'h eus ket kemeret a vara ganeoc'h? 
MAT.16.9	Bez' oc'h c'hoazh hep skiant ha n'hoc'h eus ket soñj eus ar pemp bara hag ar pemp mil den, ha pet panerad ho poa kaset ganeoc'h, 
MAT.16.10	nag eus ar seizh bara hag ar pevar mil den, ha pet panerad ho poa kaset ganeoc'h? 
MAT.16.11	Penaos eta ne gomprenit ket n'eo ket eus bara em eus komzet pa em eus lavaret deoc'h en em virout eus goell ar farizianed hag ar sadukeiz? 
MAT.16.12	Neuze e komprenjont penaos n'en doa ket lavaret en em virout eus goell ar bara, met eus kelennadurezh ar farizianed hag ar sadukeiz.
MAT.16.13	Jezuz, o vezañ deuet e douar Kezarea-Filip, a c'houlennatas e ziskibien hag a lavaras: Piv a lavar an dud on-me, Mab an den? 
MAT.16.14	Respont a rejont: Darn a lavar out Yann-Vadezour; darn all, Elia; darn all, Jeremia, pe unan ar brofeded. 
MAT.16.15	Eñ a lavaras dezho: Ha c'hwi, piv a lavarit ez on? 
MAT.16.16	Simon-Pêr a respontas: Te eo ar C'hrist, Mab an Doue bev. 
MAT.16.17	Jezuz, oc'h adkemer ar gomz, a lavaras dezhañ: Eürus out, Simon mab Jona, rak n'eo ket ar c'hig nag ar gwad o deus diskuliet kement-mañ dit, met va Zad a zo en neñvoù. 
MAT.16.18	Ha me a lavar dit ivez penaos ez out Pêr, ha war ar roc'h-mañ e savin va Iliz, ha dorioù lec'h ar marv ne drec'hint ket anezhi. 
MAT.16.19	Reiñ a rin dit alc'houezioù rouantelezh an neñvoù, ar pezh a erei war an douar a vo ereet en neñvoù, hag ar pezh a zierei war an douar a vo diereet en neñvoù. 
MAT.16.20	Neuze e tifennas gwall start outo lavarout da zen e oa eñ, Jezuz ar C'hrist.
MAT.16.21	Adalek neuze, Jezuz en em lakaas da zisklêriañ d'e ziskibien e oa ret dezhañ mont da Jeruzalem, gouzañv kalz a draoù a-berzh an henaourien, ar veleien vras hag ar skribed, bezañ lakaet d'ar marv, hag adsevel a varv d'an trede deiz. 
MAT.16.22	Pêr, o vezañ e gemeret a-du, en em lakaas d'e repren, o lavarout: Aotrou, az pez truez ouzhit! Kement-se ne c'hoarvezo ket ganit. 
MAT.16.23	Met eñ, o tistreiñ, a lavaras da Bêr: A-dreñv din, Satan! Ur wallskouer out din, rak da soñjezonoù n'emaint ket hervez an traoù a sell ouzh Doue, met hervez an traoù a sell ouzh an dud.
MAT.16.24	Neuze Jezuz a lavaras d'e ziskibien: Mar fell da unan bennak dont war va lerc'h, ra raio dilez anezhañ e-unan, ra gemero e groaz ha ra heulio ac'hanon. 
MAT.16.25	Rak piv bennak a fello dezhañ saveteiñ e vuhez he c'hollo, met piv bennak a gollo e vuhez abalamour din he c'havo. 
MAT.16.26	Rak petra a dalvfe da un den gounit ar bed holl, ma kollfe e ene? Pe petra a rofe an den e trok ouzh e ene? 
MAT.16.27	Rak Mab an den a dle dont e gloar e Dad gant e aeled, ha neuze e roio da bep hini hervez e oberoù. 
MAT.16.28	Me a lavar deoc'h e gwirionez, ez eus hiniennoù eus a-douez ar re a zo amañ ha ne varvint ket ken n'o devo gwelet Mab an den o tont en e rouantelezh.
MAT.17.1	C'hwec'h devezh goude, Jezuz a gemeras gantañ Pêr, Jakez ha Yann e vreur, hag o c'hasas a-du war ur menez uhel. 
MAT.17.2	Hag e voe treuzneuziet dirazo. E zremm a lugernas evel an heol hag e zilhad a zeuas gwenn evel ar gouloù. 
MAT.17.3	Setu, Moizez hag Elia en em ziskouezas dezho, o komz gantañ. 
MAT.17.4	Pêr, o kemer ar gomz, a lavaras da Jezuz: Aotrou, mat eo deomp chom amañ. Mar fell dit, e raimp amañ teir deltenn, unan evidout, unan evit Moizez, unan evit Elia. 
MAT.17.5	Komz a rae c'hoazh, pa zeuas ur goabrenn lugernus d'o goleiñ. Ha setu, ur vouezh a zeuas eus ar goabrenn o lavarout: Hemañ eo va Mab karet-mat, ennañ em eus lakaet va holl levenez. Selaouit eñ! 
MAT.17.6	Pa glevjont ar vouezh-se, an diskibien a gouezhas war o genoù hag o doe ur spont bras. 
MAT.17.7	Met Jezuz, o tostaat, a stokas outo hag a lavaras dezho: Savit, n'ho pet ket aon! 
MAT.17.8	Sevel a rejont o daoulagad ha ne weljont den ken nemet Jezuz e-unan. 
MAT.17.9	Evel ma tiskennent eus ar menez, Jezuz a roas dezho ar gourc'hemenn-mañ: Na gomzit da zen eus ar weledigezh-mañ, ken na vo adsavet Mab an den a-douez ar re varv. 
MAT.17.10	An diskibien a reas ar goulenn-mañ outañ: Perak eta e lavar ar skribed eo ret da Elia dont da gentañ? 
MAT.17.11	Jezuz a respontas dezho: Gwir eo Elia a dle dont da gentañ hag adlakaat pep tra. 
MAT.17.12	Met me a lavar deoc'h penaos Elia a zo dija deuet, ha n'o deus ket e anavezet, met o deus graet dezhañ kement o deus c'hoantaet. Evel-se ivez e tle Mab an den gouzañv eus o ferzh. 
MAT.17.13	Neuze an diskibien a gomprenas e komze outo diwar-benn Yann-Vadezour.
MAT.17.14	O vezañ deuet etrezek ar bobl, un den a dostaas outañ hag en em daolas d'an daoulin dirazañ, o lavarout: 
MAT.17.15	Aotrou, az pez truez ouzh va mab hag a zo loariek ha gwall boaniet. Alies e kouezh en tan hag alies en dour. 
MAT.17.16	Degaset em eus anezhañ da'z tiskibien ha n'o deus ket gallet e yac'haat. 
MAT.17.17	Jezuz a respontas: O rummad diskredik ha fall, betek pegeit e vin ganeoc'h? Betek pegeit e c'houzañvin ac'hanoc'h? Degasit eñ amañ din. 
MAT.17.18	Jezuz a c'hourdrouzas an diaoul, hag ez eas er-maez anezhañ, hag ar bugel a voe yac'haet war an eur-se. 
MAT.17.19	Neuze an diskibien a dostaas ouzh Jezuz hag a lavaras dezhañ a-du: Perak n'hon eus ket gallet kas kuit anezhañ? 
MAT.17.20	Abalamour d'ho tiskredoni eo, a lavaras Jezuz dezho. Me a lavar deoc'h e gwirionez, mar ho pije feiz kement hag ur c'hreunenn sezo, e lavarfec'h d'ar menez-se: Kae ac'hann aze, hag ez afe. Netra ne vefe dibosupl deoc'h. 
MAT.17.21	Met ar seurt-se ne d-a ket kuit, nemet dre ar bedenn ha dre ar yun.
MAT.17.22	E-pad ma'z edont e Galilea, Jezuz a lavaras dezho: Mab an den a dle bezañ lakaet etre daouarn an dud, 
MAT.17.23	e lakaat a raint d'ar marv, ha d'an trede deiz ec'h adsavo a varv. Bez' e voent gwall c'hlac'haret.
MAT.17.24	Pa erruont e Kafarnaoum, ar re a save an didrakm
MAT.17.25	Ya, emezañ. Pa voe aet en ti, Jezuz a ziarbennas anezhañ hag a lavaras: Petra a gav dit, Simon? Rouaned an douar, digant piv e kemeront an truajoù pe ar gwirioù? Digant o mibien pe digant an diavaezidi? 
MAT.17.26	Eñ a lavaras dezhañ: Digant an diavaezidi. Jezuz a lavaras dezhañ: Ar vugale eta a zo diskarg diouto. 
MAT.17.27	Met, evit na roimp ket ur wallskouer dezho, kae d'ar mor, taol an higenn, tenn ar c'hentañ pesk a zeuio, digor e c'henoù hag e kavi ur stater
MAT.18.1	D'an eur-se an diskibien a dostaas ouzh Jezuz hag a lavaras: Piv eta eo ar brasañ e rouantelezh an neñvoù? 
MAT.18.2	Jezuz, o vezañ galvet ur bugel bihan, en lakaas en o c'hreiz 
MAT.18.3	hag a lavaras: Me a lavar deoc'h e gwirionez, penaos ma ne zistroit ket ha ma ne zeuit ket heñvel ouzh bugale vihan, ne d-eot ket e rouantelezh an neñvoù. 
MAT.18.4	Piv bennak eta en em izelaio evel ar bugel bihan-se a vo ar brasañ e rouantelezh an neñvoù. 
MAT.18.5	Ha piv bennak a zegemer em anv ur bugel bihan evel hemañ a zegemer ac'hanon. 
MAT.18.6	Met piv bennak a lakaio da gouezhañ unan eus ar re vihan-se a gred ennon, gwelloc'h e vefe dezhañ e vefe staget ouzh e c'houzoug ur maen milin hag e vefe taolet e donder ar mor. 
MAT.18.7	Gwalleur d'ar bed abalamour d'an abegoù da gouezhañ! Rak ret eo e teufe abegoù da gouezhañ, met gwalleur d'an den e teu drezañ an abeg da gouezhañ. 
MAT.18.8	Ma laka ac'hanout da zorn pe da droad da gouezhañ, troc'h anezhañ ha taol anezhañ pell diouzhit. Gwelloc'h eo dit mont er vuhez moñs pe gamm, eget kaout daou zorn pe daou droad ha bezañ taolet en tan peurbadus. 
MAT.18.9	Ha ma laka ac'hanout da lagad da gouezhañ, diframm anezhañ ha taol anezhañ pell diouzhit. Gwelloc'h eo dit mont er vuhez born, eget kaout da zaoulagad ha bezañ taolet e tan ar gehenn. 
MAT.18.10	Diwallit da zisprizañ nikun eus ar vugaligoù-mañ, rak me a lavar deoc'h penaos o aeled en neñvoù a wel dalc'hmat dremm va Zad a zo en neñvoù. 
MAT.18.11	Rak Mab an den a zo deuet da saveteiñ ar re a oa kollet.
MAT.18.12	Petra a soñj deoc'h? Mar en deus un den kant dañvad hag e teufe unan anezho da vezañ dianket, ha ne lez ket an naontek ha pevar-ugent all war ar menezioù evit mont da glask an hini a zo dianket? 
MAT.18.13	Ha mar c'hoarvez dezhañ e gavout, me a lavar deoc'h e gwirionez, bez' en deus muioc'h a levenez diwar-benn hemañ eget diwar-benn an naontek ha pevar-ugent n'int ket bet dianket. 
MAT.18.14	Evel-se n'eo ket bolontez ho Tad a zo en neñvoù, en em gollfe unan eus ar re vihan-mañ.
MAT.18.15	Mar en deus pec'het da vreur a-enep dit, kae ha tamall anezhañ etre te hag eñ e-unan. Mar selaou ac'hanout, ez po gounezet da vreur. 
MAT.18.16	Met ma ne selaou ket ac'hanout, kemer ganit un den pe zaou, evit ma vo an holl dra reizhet war gomz daou pe dri dest. 
MAT.18.17	Ma ne selaou ket anezho, lavar d'an Iliz, ha ma ne selaou ket kennebeut an Iliz, ra vo evidout evel ur pagan hag ur publikan. 
MAT.18.18	Me a lavar deoc'h e gwirionez, ar pezh a ereot war an douar a vo ereet en neñv, hag ar pezh a ziereot war an douar a vo diereet en neñv. 
MAT.18.19	Me a lavar c'hoazh deoc'h penaos mar en em laka daou ac'hanoc'h a-unvan war an douar evit goulenn un dra bennak, e vo roet dezho gant va Zad a zo en neñvoù. 
MAT.18.20	Rak e-lec'h ma ez eus daou pe dri dastumet em anv, emaon eno en o c'hreiz. 
MAT.18.21	Neuze Pêr a dostaas outañ hag a lavaras: Aotrou, pet gwech e pardonin da'm breur pa bec'ho a-enep din? Bez' e vo betek seizh gwech? 
MAT.18.22	Jezuz a lavaras dezhañ: Ne lavaran ket dit betek seizh gwech, met betek dek ha tri-ugent gwech seizh gwech.
MAT.18.23	Dre-se rouantelezh an neñvoù a zo heñvel ouzh ur roue a fellas dezhañ ober rentañ kont d'e servijerien. 
MAT.18.24	P'en em lakaas da gontañ, e voe degaset dezhañ unan a dlee dek mil talant
MAT.18.25	Dre ma n'en doa ket peadra da baeañ, e vestr a roas urzh d'e werzhañ, eñ, e wreg, e vugale ha kement en doa, evit paeañ e zle. 
MAT.18.26	Ar servijer, oc'h en em strinkañ d'e dreid, a bedas anezhañ o lavarout: Aotrou, ro amzer din hag e paein dit va holl zle. 
MAT.18.27	O kaout truez outañ, mestr ar servijer-se en lezas da vont hag a bardonas dezhañ e zle. 
MAT.18.28	Goude ma voe aet kuit, ar servijer-mañ a gavas unan eus e genvreudeur a dlee dezhañ kant diner
MAT.18.29	E genvreur, oc'h en em deurel d'e dreid, a bedas anezhañ en ur lavarout: Ro amzer din hag e paein dit holl. 
MAT.18.30	Met hemañ ne fellas ket dezhañ hag a yeas d'e deurel er prizon, betek m'en doa paeet ar pezh a dlee. 
MAT.18.31	E genvreudeur, o vezañ gwelet ar pezh en doa graet, a voe glac'haret bras hag a yeas da gontañ d'e aotrou kement a oa c'hoarvezet. 
MAT.18.32	Neuze ar mestr a reas gervel anezhañ hag a lavaras dezhañ: Servijer drouk, pardonet em boa dit da holl zle dre ma ez poa va fedet. 
MAT.18.33	Ha ne dlees ket kaout truez ivez ouzh da genvreur evel ma em boa bet truez ouzhit? 
MAT.18.34	Hag e vestr, o kaout droug ennañ, en roas d'ar vourevien, betek m'en doa paeet kement a dlee. 
MAT.18.35	Evel-se e raio deoc'h va Zad a zo en neñvoù, ma ne bardon ket pep hini ac'hanoc'h a-greiz e galon e vankoù d'e vreur.
MAT.19.1	P'en doe Jezuz peurlavaret ar c'homzoù-se, ez eas kuit eus Galilea hag e teuas e kostezioù Judea en tu all d'ar Jordan. 
MAT.19.2	Ur bobl vras a heulias anezhañ, hag eno e yac'haas anezho. 
MAT.19.3	Ar farizianed a zeuas hag a lavarjont dezhañ evit e demptañ: Hag e c'hell un den kas e wreg kuit evit n'eus forzh peseurt abeg? 
MAT.19.4	Eñ a respontas: Ha n'hoc'h eus ket lennet penaos ar C'houer, er penn-kentañ, a reas anezho gwaz ha plac'h, 
MAT.19.5	ha penaos en deus lavaret: Setu perak ar gwaz a guitaio e dad hag e vamm hag en em stago ouzh e wreg, hag an daou a zeuio ur c'hig hepken? 
MAT.19.6	Evel-se ne d-int mui daou, met ur c'hig hepken. Arabat eo d'an den disrannañ ar pezh a zo bet unanet gant Doue. 
MAT.19.7	Int a lavaras dezhañ: Perak eta en deus Moizez gourc'hemennet reiñ d'ar wreg ur skrid a dorr-dimeziñ hag he c'has kuit? 
MAT.19.8	Jezuz a respontas dezho: Abalamour da galeter ho kalon eo en deus Moizez roet galloud deoc'h da gas kuit ho kwragez, met er penn-kentañ ne oa ket evel-se. 
MAT.19.9	Met me a lavar deoc'h penaos piv bennak a gas kuit e wreg, nemet evit difealded, hag a zimez da unan all, a ra avoultriezh, hag an hini a zimez d'ur wreg a zo bet kaset kuit, a ra avoultriezh. 
MAT.19.10	E ziskibien a lavaras dezhañ: Mar d-eo evel-se doare an den gant e wreg, n'eo ket talvoudus dimeziñ. 
MAT.19.11	Eñ a respontas dezho: An holl ne gomprenont ket ar gomz-se, met hepken ar re a zo bet roet dezho. 
MAT.19.12	Rak bez' ez eus eunuked a zo bet ganet evel-se a gof o mamm, reoù all a zo bet graet eunuked gant an dud, hag ez eus reoù all a zo en em rentet oc'h-unan eunuked abalamour da rouantelezh an neñvoù. Ra gompreno kement-mañ, an neb a c'hell kompren.
MAT.19.13	Neuze e voe degaset dezhañ bugale vihan, evit ma lakaje e zaouarn warno ha ma pedje. Met an diskibien o fellae. 
MAT.19.14	Ha Jezuz a lavaras: Lezit ar vugale vihan ha na zifennit ket outo dont davedon, rak rouantelezh an neñvoù a zo d'ar re a zo heñvel outo. 
MAT.19.15	Lakaat a reas e zaouarn warno hag ez eas kuit ac'hano.
MAT.19.16	Setu, un den a dostaas outañ hag a lavaras: Mestr mat, peseurt mad a dlean d'ober evit kaout ar vuhez peurbadus? 
MAT.19.17	Eñ a lavaras dezhañ: Perak em galvez mat? Den n'eo mat, nemet unan, Doue hepken. Mar fell dit mont er vuhez, mir ar gourc'hemennoù. 
MAT.19.18	Pere? emezañ. Jezuz a respontas: Ne vi ket muntrer; ne ri ket avoultriezh; ne laeri ket; ne lavari ket a falstesteni; 
MAT.19.19	enor da dad ha da vamm; ha, karout a ri da nesañ eveldout da-unan. 
MAT.19.20	An den yaouank a lavaras dezhañ: Miret em eus an holl draoù-se adalek va yaouankiz. Petra a vank din c'hoazh? 
MAT.19.21	Jezuz a lavaras dezhañ: Mar fell dit bezañ peurvat, kae, gwerzh kement ac'h eus, ro-se d'ar beorien, hag ez po un teñzor en neñv. Goude-se deus hag heuilh ac'hanon. 
MAT.19.22	Goude bezañ klevet ar c'homzoù-se, an den yaouank a yeas gwall drist, rak madoù bras en doa. 
MAT.19.23	Jezuz a lavaras d'e ziskibien: Me a lavar deoc'h e gwirionez, diaes eo d'un den pinvidik mont e-barzh rouantelezh an neñvoù. 
MAT.19.24	Me a lavar deoc'h c'hoazh, aesoc'h eo d'ur c'hañval tremen dre graoenn un nadoz eget d'un den pinvidik mont e-barzh rouantelezh Doue. 
MAT.19.25	An diskibien, o vezañ klevet-se, a voe souezhet bras hag a lavaras: Ha piv eta a c'hell bezañ salvet? 
MAT.19.26	Jezuz, o sellout outo, a lavaras: Dibosupl eo d'an dud, met pep tra a zo posupl da Zoue. 
MAT.19.27	Pêr, o kemer ar gomz, a lavaras: Setu, ni hon eus dilezet pep tra hag hon eus da heuliet, petra a vo evidomp? 
MAT.19.28	Jezuz a respontas dezho: Me a lavar deoc'h e gwirionez penaos, c'hwi hag hoc'h eus va heuliet, en eil c'hinivelezh, pa vo Mab an den azezet war dron e c'hloar, e viot ivez azezet war daouzek tron, hag e varnot daouzek meuriad Israel. 
MAT.19.29	Ha piv bennak en devo kuitaet tiez, pe breudeur, pe c'hoarezed, pe tad, pe mamm, pe gwreg, pe bugale, pe douaroù, abalamour da'm anv, a resevo kant kemend all hag en devo ar vuhez peurbadus da hêrezh. 
MAT.19.30	Met kalz eus ar re gentañ a vo ar re ziwezhañ, ha kalz eus ar re ziwezhañ a vo ar re gentañ.
MAT.20.1	Rak rouantelezh an neñvoù a zo heñvel ouzh un den, ur penn-tiegezh, a yeas er-maez beure mat da c'hoprañ labourerien evit e winieg. 
MAT.20.2	Ober a reas marc'had gant al labourerien eus un diner
MAT.20.3	Mont a reas er-maez war-dro an deirvet eur hag e welas re all a oa war ar blasenn hep ober netra. 
MAT.20.4	Lavarout a reas dezho: It ivez da'm gwinieg hag e roin deoc'h ar pezh a vo reizh. Hag ez ejont. 
MAT.20.5	Mont a reas adarre er-maez war-dro ar c'hwec'hvet ha war-dro an navet eur, hag e reas an hevelep tra. 
MAT.20.6	O vezañ aet er-maez war-dro an unnekvet eur, e kavas re all a oa dilabour hag e lavaras dezho: Perak en em zalc'hit amañ a-hed an deiz hep ober netra? 
MAT.20.7	Respont a rejont dezhañ: Dre n'en deus den ebet gopret ac'hanomp. It ivez da'm gwinieg, emezañ, hag e resevot ar pezh a vo reizh. 
MAT.20.8	Pa voe deuet an abardaez, mestr ar winieg a lavaras d'e verour: Galv al labourerien ha ro dezho o gopr, en ur vont eus ar re ziwezhañ d'ar re gentañ. 
MAT.20.9	Re an unnekvet eur, o vezañ deuet, o doe pep a ziner. 
MAT.20.10	Pa zeuas ar re gentañ, e soñje dezho o dije ouzhpenn, met ar re-mañ a resevas ivez pep a ziner. 
MAT.20.11	Ouzh e gemer, e c'hrozmoljont a-enep ar penn-tiegezh, 
MAT.20.12	o lavarout: Ar re ziwezhañ-se n'o deus labouret nemet un eurvezh, hag ec'h eus o lakaet keit ha ni hon eus douget pouez an deiz hag an tommder. 
MAT.20.13	Eñ a respontas da unan anezho: Va mignon, ne ran gaou ebet ouzhit. Ne'c'h eus ket graet marc'had ganin evit un diner? 
MAT.20.14	Kemer eta ar pezh a zo dit ha kae kuit. Me a fell din reiñ d'an hini diwezhañ-mañ kement ha dit. 
MAT.20.15	Ha ne c'hellan ket ober ar pezh a fell din eus va madoù? Pe daoust ha da lagad a zo fall abalamour ma'z on mat? 
MAT.20.16	Evel-se ar re ziwezhañ a vo ar re gentañ, hag ar re gentañ a vo ar re ziwezhañ. Rak kalz a zo galvet, met nebeut a zo dibabet.
MAT.20.17	E-pad ma pigne Jezuz da Jeruzalem, e kemeras a-du an daouzek diskibl hag e lavaras dezho en hent: 
MAT.20.18	Setu, e pignomp da Jeruzalem ha Mab an den a vo lakaet etre daouarn ar veleien vras ha re ar skribed. E gondaonint d'ar marv 
MAT.20.19	hag e lakaint anezhañ etre daouarn ar baganed evit ober goap anezhañ, evit e skourjezañ hag e groazstagañ, hag ec'h adsavo a varv d'an trede deiz.
MAT.20.20	Neuze mamm mibien Zebedea a dostaas outañ gant he mibien hag en em stouas evit ober ur goulenn digantañ. 
MAT.20.21	Eñ a lavaras dezhi: Petra a fell dit? Hi a lavaras dezhañ: Gourc'hemenn ma vo va daou vab a zo amañ, azezet ez rouantelezh unan a-zehou hag egile a-gleiz dit. 
MAT.20.22	Jezuz a respontas: N'ouzoc'h ket ar pezh a c'houlennit. Ha gallout e c'hellit evañ an hanaf a dlean evañ ha bezañ badezet eus ar vadeziant ma tlean bezañ badezet ganti? Int a lavaras dezhañ: Ni a c'hell. 
MAT.20.23	Lavarout a reas dezho: Gwir eo ec'h evot va hanaf hag e viot badezet eus ar vadeziant am eus da vezañ badezet ganti. Met bezañ azezet a-zehou pe a-gleiz din, n'eo ket me a dle reiñ an dra-se, roet e vo d'ar re ma'z eo bet kempennet evito gant va Zad. 
MAT.20.24	An dek all o vezañ klevet kement-se, a yeas droug enno a-enep an daou vreur. 
MAT.20.25	Jezuz o galvas hag a lavaras: Gouzout a rit penaos pennoù ar broadoù a vestroni anezho ha penaos ar re vras a ziskouez o galloud warno. 
MAT.20.26	Ne vo ket evel-se en ho touez. Met piv bennak a fello dezhañ bezañ bras en ho touez, a vo ho servijer, 
MAT.20.27	ha piv bennak a fello dezhañ bezañ ar c'hentañ en ho touez, a vo ho sklavour. 
MAT.20.28	Evel-se n'eo ket deuet Mab an den evit bezañ servijet, met evit servijañ hag evit reiñ e vuhez e daspren evit kalz.
MAT.20.29	Pa'z ejont kuit eus Jeriko, ez eas kalz a dud war e lerc'h. 
MAT.20.30	Ha setu, daou zen dall, azezet war gostez an hent, a glevas e oa Jezuz o tremen, hag e krijont, o lavarout: Az pez truez ouzhimp, Aotrou, Mab David! 
MAT.20.31	Ar bobl a c'hourdrouze anezho evit o lakaat da devel. Met int a grie kreñvoc'h: Az pez truez ouzhimp, Aotrou, Mab David! 
MAT.20.32	Jezuz, o chom a sav, o galvas hag a lavaras: Petra a fell deoc'h e rafen evidoc'h? 
MAT.20.33	Hag e lavarjont dezhañ: Aotrou, ma tigoro hon daoulagad. 
MAT.20.34	O kaout truez outo, Jezuz a stokas ouzh o daoulagad. Ha raktal o daoulagad a resevjont ar gweled hag ec'h heuilhjont anezhañ.
MAT.21.1	Pa dostajont ouzh Jeruzalem ha ma voent e Betfage, tost da Venez an Olived, Jezuz a gasas daou eus e ziskibien, 
MAT.21.2	o lavarout dezho: It d'ar vourc'h a zo dirazoc'h, kavout a reot kerkent un azenez stag hag un azen yaouank ganti. Distagit anezho hag o degasit din. 
MAT.21.3	Mar lavar unan bennak un dra bennak deoc'h, respontit: An Aotrou en deus ezhomm anezho. Ha raktal o lezo da vont. 
MAT.21.4	Kement-se a c'hoarvezas evit ma vije peurc'hraet ar pezh a oa bet lavaret gant ar profed: 
MAT.21.5	Lavarit da verc'h Sion: Setu, da roue a zeu da'z kavout, leun a zouster ha pignet war un azen, war un azenig, ebeul un azenez. 
MAT.21.6	An diskibien a yeas hag a reas ar pezh en doa Jezuz gourc'hemennet dezho. 
MAT.21.7	Degas a rejont an azenez hag an azenig, hag o vezañ lakaet o dilhad warno, e lakajont anezhañ da azezañ warno. 
MAT.21.8	Tud e niver bras a astennas o dilhad war an hent, re all a droc'has brankoù gwez hag a c'holoas ganto an hent. 
MAT.21.9	Ar re a gerzhe a-raok hag ar re a heulie a grie: Hozanna da Vab David! Benniget ra vo an hini a zeu en anv an Aotrou! Hozanna el lec'hioù uhel meurbet! 
MAT.21.10	Pa voe antreet e Jeruzalem, holl gêr a voe mantret, hag e lavarent: Piv eo hemañ? 
MAT.21.11	Ar bobl a responte: Jezuz eo, ar profed eus Nazared e Galilea.
MAT.21.12	Jezuz, o vezañ aet e templ Doue, a gasas kuit an holl re a werzhe hag a brene en templ. Hag e tiskaras taolioù an drokerien-arc'hant ha kadorioù ar varc'hadourien goulmed. 
MAT.21.13	Lavarout a reas dezho: Skrivet eo: Va zi a vo galvet un ti a bedenn, met c'hwi hoc'h eus graet anezhañ ur c'havarn laeron. 
MAT.21.14	Tud dall ha tud kamm a dostaas outañ en templ, hag o yac'haas. 
MAT.21.15	Met pa welas ar veleien vras hag ar skribed ar burzhudoù a rae ha bugale a grie en templ, o lavarout: Hozanna da Vab David! e savas droug enno. 
MAT.21.16	Int a lavaras dezhañ: Ha klevout a rez ar pezh a lavaront? Ya, a respontas Jezuz dezho. Ha n'hoc'h eus biskoazh lennet: Tennet ec'h eus meuleudi eus genoù ar vugale hag eus ar re a zo ouzh ar vronn? 
MAT.21.17	Hag, o vezañ o lezet, ez eas kuit eus kêr evit mont da Vetania, e-lec'h ma tremenas an noz.
MAT.21.18	Da vintin, evel ma tistroe e kêr, en doe naon. 
MAT.21.19	O welout ur wezenn-fiez war an hent, e tostaas outi, met ne gavas enni nemet delioù, hag e lavaras dezhi: Ra ne zeuio biken frouezh ac'hanout! Raktal ar wezenn-fiez a sec'has. 
MAT.21.20	An diskibien a welas kement-se hag a voe souezhet, o lavarout: Penaos eo deuet ar wezenn-fiez-se da vezañ sec'h raktal? 
MAT.21.21	Jezuz a respontas dezho: Me a lavar deoc'h e gwirionez, mar ho pije feiz ha ma ne ziskredjec'h ket, n'eo ket hepken ar pezh a zo bet graet d'ar wezenn-fiez e rajec'h, met pa lavarjec'h d'ar menez-se: Sav alese hag en em daol er mor, kement-se en em raje. 
MAT.21.22	Kement a c'houlennot dre ar bedenn, mar kredit, a vo roet deoc'h.
MAT.21.23	Jezuz a yeas en templ hag, e-pad ma kelenne, ar veleien vras hag henaourien ar bobl a zeuas da lavarout dezhañ: Dre beseurt galloud e rez an traoù-se, ha piv en deus roet dit ar galloud-se? 
MAT.21.24	Jezuz a respontas dezho: Me a c'houlenno ivez un dra ouzhoc'h ha, mar respontit, en hevelep doare e lavarin deoc'h dre beseurt galloud e ran an traoù-se. 
MAT.21.25	Badeziant Yann, a-belec'h e teue, eus an neñv pe eus an dud? Int a soñjas enno o-unan o lavarout: Mar lavaromp: Eus an neñv, e lavaro: Perak eta n'hoc'h eus ket kredet anezhañ? 
MAT.21.26	Ha mar lavaromp: Eus an dud, e tleomp doujañ ar bobl, rak an holl a gred e oa Yann ur profed. 
MAT.21.27	Neuze e respontjont da Jezuz: N'ouzomp ket. Eñ a lavaras dezho d'e dro: Ha me kennebeut ne lavarin ket deoc'h dre beseurt galloud e ran an traoù-se.
MAT.21.28	Petra a soñjit? Un den en doa daou vab. O vont etrezek an hini kentañ, e lavaras dezhañ: Va mab, kae hiziv da labourat em gwinieg. 
MAT.21.29	Eñ a respontas: Ne d-in ket. Goude-se, e teuas keuz dezhañ hag ez eas. 
MAT.21.30	Dont a reas ivez etrezek egile hag e lavaras an hevelep tra. Hag hemañ a respontas: Mont a ran, aotrou. Met ne d-eas ket. 
MAT.21.31	Pehini anezho o-daou en deus graet bolontez e dad? Int a lavaras dezhañ: An hini kentañ. Jezuz a lavaras dezho: Me a lavar deoc'h e gwirionez, penaos ar bublikaned hag ar gisti ho tiaraog e rouantelezh Doue. 
MAT.21.32	Rak Yann a zo deuet d'ho kavout dre hent ar reizhder, ha n'hoc'h eus ket kredet anezhañ. Met ar bublikaned hag ar gisti o deus kredet anezhañ. Ha c'hwi, goude bezañ gwelet kement-se, n'hoc'h eus ket bet keuz goude-se evit e grediñ.
MAT.21.33	Selaouit ur barabolenn all. Bez' e oa un den, ur penn-tiegezh, a blantas ur winieg, a reas ur c'harzh en-dro dezhi, a gleuzias enni ur wask hag a savas enni un tour. Neuze e feurmas anezhi da winierien hag ez eas en ur vro all. 
MAT.21.34	Da amzer ar frouezh e kasas e servijerien etrezek ar winierien evit resev frouezh e winieg. 
MAT.21.35	Met ar winierien, o vezañ kroget er servijerien, a gannas unan, a lazhas egile hag a veinatas unan all. 
MAT.21.36	Kas a reas adarre servijerien all, kalz muioc'h eget ar re gentañ, hag e rejont dezho an hevelep tra. 
MAT.21.37	Da ziwezhañ, e kasas dezho e vab, o lavarout: Doujañ a raint va mab. 
MAT.21.38	Met ar winierien, pa weljont ar mab, a lavaras etrezo: Setu an heritour, deuit, lazhomp anezhañ ha kemeromp e hêrezh. 
MAT.21.39	Hag o vezañ kroget ennañ, e taoljont anezhañ er-maez eus ar winieg hag en lazhjont. 
MAT.21.40	Bremañ, pa zeuio mestr ar winieg, petra a raio d'ar winierien-se? 
MAT.21.41	Respont a rejont dezhañ: Distrujañ a raio en un doare reuzeudik an dud drouk-se hag e feurmo e winieg da winierien all a roio dezhañ he frouezh en o amzer. 
MAT.21.42	Jezuz a lavaras dezho: Ha n'hoc'h eus biskoazh lennet er Skriturioù: Ar maen taolet kuit gant ar re a vañsone a zo deuet da vezañ penn ar c'horn; kement-se a zo bet graet gant an Aotrou hag un dra marzhus eo d'hon daoulagad? 
MAT.21.43	Setu perak e lavaran deoc'h, penaos rouantelezh Doue a vo lamet diganeoc'h ha roet d'ur vroad a roio ar frouezh anezhi. 
MAT.21.44	An hini a gouezho war ar maen-se a vo brevet, hag an hini a gouezho warnañ a vo friket evel poultr. 
MAT.21.45	Goude bezañ klevet e barabolennoù, ar veleien vras hag ar farizianed a anavezas mat e komze anezho 
MAT.21.46	hag a glaskas kregiñ ennañ, met aon o doe rak ar bobl a gemere anezhañ evit ur profed.
MAT.22.1	Jezuz a gomzas a-nevez outo dre barabolennoù hag a lavaras: 
MAT.22.2	Rouantelezh an neñvoù a zo heñvel ouzh ur roue hag a reas ur goan-eured evit e vab. 
MAT.22.3	Kas a reas e vevelien da c'hervel ar re a oa bet pedet d'an eured, met ne felle ket dezho dont. 
MAT.22.4	Kas a reas adarre mevelien all, en ur lavarout: Lavarit d'ar re a zo bet pedet: Setu, va lein am eus fichet, lazhet em eus va ejened ha va loened lard, pep tra a zo prest, deuit d'an eured. 
MAT.22.5	Met ne rejont van ebet ouzh kement-se hag ez ejont, unan d'e bark, unan all d'e genwerzh, 
MAT.22.6	ha re all a grogas en e vevelien, o gwallgasas hag o lazhas. 
MAT.22.7	Pa glevas ar roue kement-se, e savas droug ennañ hag, o vezañ kaset e soudarded, e lakaas da vervel al lazherien-se hag e tevas o c'hêr. 
MAT.22.8	Neuze e lavaras d'e vevelien: An eured a zo prest, met ar re a oa bet pedet dezhi ne oant ket dellezek anezhi. 
MAT.22.9	It eta er c'hroazhentoù ha galvit d'an eured ar re holl a gavot. 
MAT.22.10	E vevelien, o vezañ aet dre an hentoù, a zastumas kement a gavjont, mat ha fall, ha sal an eured a voe leuniet gant tud ouzh taol. 
MAT.22.11	Ar roue, o vezañ deuet evit gwelout ar re a oa ouzh taol, a welas eno un den n'en doa ket gwisket un dilhad eured. 
MAT.22.12	Lavarout a reas dezhañ: Mignon, penaos out deuet amañ hep kaout un dilhad eured? Eñ a chomas mut. 
MAT.22.13	Neuze ar roue a lavaras d'ar vevelien: Ereit e zaouarn hag e dreid, kemerit anezhañ d'e deurel en deñvalijenn a-ziavaez, e-lec'h ma vo goueladegoù ha grigoñsadegoù-dent. 
MAT.22.14	Rak kalz a zo galvet, met nebeut a zo dibabet.
MAT.22.15	Neuze ar farizianed a yeas d'en em guzuliañ war an doare d'e dapout en e gomzoù. 
MAT.22.16	Kas a rejont d'e gavout o diskibien gant an herodianed, da lavarout dezhañ: Mestr, gouzout a reomp penaos out gwirion ha penaos e kelennez hent Doue hervez ar wirionez, hep ober van eus den ebet, rak ne sellez ket ouzh diavaez an dud. 
MAT.22.17	Lavar deomp eta petra a soñjez: Ha dleet eo paeañ ar gwir da Gezar pe n'eo ket? 
MAT.22.18	Met Jezuz, oc'h anavezout o fallentez, a lavaras dezho: Perak e temptit ac'hanon, pilpouzed? 
MAT.22.19	Diskouezit din ar moneiz ma vez paeet ar gwir gantañ. Hag e rojont dezhañ un diner
MAT.22.20	Goulenn a reas outo: Eus piv eo ar skeud hag ar skrid-mañ? 
MAT.22.21	Int a lavaras dezhañ: Eus Kezar. Neuze e lavaras dezho: Roit eta da Gezar ar pezh a zo da Gezar ha da Zoue ar pezh a zo da Zoue. 
MAT.22.22	Souezhet eus ar pezh a glevjont, e lezjont anezhañ hag ez ejont kuit.
MAT.22.23	An hevelep devezh, ar sadukeiz, ar re a lavar n'eus ket a adsavidigezh a varv, a zeuas d'e gavout hag a reas outañ ar goulenn-mañ: 
MAT.22.24	Mestr, Moizez en deus lavaret: Mar marv unan bennak hep bugale, e vreur a zimezo d'e intañvez evit sevel ul lignez d'e vreur. 
MAT.22.25	Bez' e oa en hon touez seizh breur. An hini kentañ a zimezas hag a varvas, hag evel n'en doa ket a vugale, e lezas e wreg d'e vreur. 
MAT.22.26	En hevelep doare e c'hoarvezas gant an eil, an trede, betek ar seizhvet. 
MAT.22.27	Goude ar re-mañ holl, ar wreg a varvas ivez. 
MAT.22.28	Neuze en adsavidigezh a varv, da behini ar seizh-se e vo gwreg? Rak eo bet dezho holl. 
MAT.22.29	Jezuz a respontas dezho: En dallentez emaoc'h, dre n'anavezit ket ar Skriturioù na galloud Doue. 
MAT.22.30	Rak en adsavidigezh a varv, ar wazed n'o devo ket a wragez, nag ar gwragez a ezhec'h, met bez' e vint evel aeled Doue en neñv. 
MAT.22.31	Met diwar-benn an adsavidigezh a varv, ha n'hoc'h eus ket lennet ar pezh en deus Doue lavaret deoc'h: 
MAT.22.32	Me eo Doue Abraham, Doue Izaak ha Doue Jakob? Doue n'eo ket Doue ar re varv, met Doue ar re vev. 
MAT.22.33	Ar bobl a selaoue hag a voe souezhet gant e gelennadurezh.
MAT.22.34	Ar farizianed, o vezañ klevet penaos en doa lakaet da devel ar sadukeiz, en em zastumas, 
MAT.22.35	hag unan anezho, un doktor eus al lezenn, a reas ar goulenn-mañ outañ evit e amprouiñ: 
MAT.22.36	Mestr, pehini eo ar brasañ gourc'hemenn eus al lezenn? 
MAT.22.37	Jezuz a lavaras dezhañ: Karout a ri an Aotrou da Zoue, eus da holl galon, eus da holl ene, eus da holl soñj. 
MAT.22.38	Hennezh eo ar c'hentañ hag ar gourc'hemenn brasañ. 
MAT.22.39	Ha setu an eil a zo heñvel outañ: Karout a ri da nesañ eveldout da-unan. 
MAT.22.40	An holl lezenn hag ar brofeded a zo dalc'het en daou c'hourc'hemenn-se.
MAT.22.41	Evel ma oa ar farizianed en em zastumet, Jezuz a reas ur goulenn outo 
MAT.22.42	o lavarout: Petra a soñjit eus ar C'hrist? Da biv eo mab? Int a lavaras dezhañ: Da Zavid. 
MAT.22.43	Jezuz a lavaras dezho: Penaos eta e c'halv David anezhañ, dre ar Spered, Aotrou, pa lavar: 
MAT.22.44	An Aotrou en deus lavaret da'm Aotrou: Azez a-zehou din, betek ma em bo graet eus da enebourien ur skabell dindan da dreid. 
MAT.22.45	Mar galv eta David anezhañ Aotrou, penaos eo-eñ e vab? 
MAT.22.46	Ha den ne c'hellas respont ur ger dezhañ. Adalek an deiz-se, hini ne gredas mui ober goulenn ebet outañ.
MAT.23.1	Neuze Jezuz, o komz d'ar bobl ha d'e ziskibien, 
MAT.23.2	a lavaras: Ar skribed hag ar farizianed a zo azezet war gador Moizez. 
MAT.23.3	Grit eta ha mirit kement a lavaront deoc'h da virout, met na rit ket hervez o oberoù. Rak e lavaront met ne reont ket. 
MAT.23.4	Eren a reont bec'hioù pounner ha diaes da zougen, ha o lakaont war divskoaz an dud, met ne fell ket dezho stekiñ outo gant o biz. 
MAT.23.5	O holl oberoù a reont evit bezañ gwelet gant an dud. Evel-se o deus fulakterioù ledan ha pempilhoù hir ouzh o dilhad, 
MAT.23.6	karout a reont ar plasoù kentañ er festoù hag ar c'hadorioù kentañ er sinagogennoù, 
MAT.23.7	karout a reont bezañ saludet war ar marc'hallac'hioù ha bezañ galvet gant an dud: Mestr, mestr. 
MAT.23.8	Met c'hwi, na vezit ket galvet Rabbi, rak unan hepken eo ho Mestr, Krist, ha c'hwi holl a zo breudeur. 
MAT.23.9	Na c'halvit den war an douar ho tad, rak unan hepken eo ho Tad, an hini a zo en neñvoù. 
MAT.23.10	Na vezit ket galvet mistri, rak unan hepken eo ho Mestr, Krist. 
MAT.23.11	An hini brasañ en ho touez a vo ho servijer. 
MAT.23.12	Piv bennak en em uhela a vo izelaet, ha piv bennak en em izela a vo uhelaet. 
MAT.23.13	Gwalleur deoc'h, skribed ha farizianed pilpouzed! Abalamour ma serrit rouantelezh an neñvoù ouzh an dud, n'oc'h ket hoc'h-unan aet e-barzh, hag hoc'h eus c'hoazh harzet da vont e-barzh ar re a garje bezañ aet. 
MAT.23.14	Gwalleur deoc'h, skribed ha farizianed pilpouzed! Abalamour ma dismantrit tiez an intañvezed hag e rit evit ar gweled pedennoù hir. Abalamour da-se e viot barnet garvoc'h. 
MAT.23.15	Gwalleur deoc'h, skribed ha farizianed pilpouzed! Rak redek a rit dre ar mor hag an douar evit ober ur prozelit, ha pa hoc'h eus e c'hounezet, e rit anezhañ ur mab eus ar gehenn div wech gwashoc'h egedoc'h. 
MAT.23.16	Gwalleur deoc'h, renerien dall! Lavarout a rit: Mar tou unan bennak dre an templ, kement-se n'eo netra, met mar tou unan bennak dre aour an templ, hennezh a dle derc'hel e gomz. 
MAT.23.17	Tud diskiant ha dall! Pehini eo ar brasañ, an aour pe an templ a santela an aour-se? 
MAT.23.18	Mar tou unan bennak dre an aoter, kement-se n'eo netra, met mar tou unan bennak dre ar prof a zo war an aoter, hennezh a dle derc'hel e gomz. 
MAT.23.19	Tud diskiant ha dall! Pehini eo ar brasañ, ar prof pe an aoter a santela ar prof? 
MAT.23.20	An neb a dou dre an aoter, a dou drezañ ha dre gement a zo warni. 
MAT.23.21	An neb a dou dre an templ, a dou drezañ ha dre an Hini a chom ennañ. 
MAT.23.22	Hag an neb a dou dre an neñv, a dou dre dron Doue ha dre an Hini a zo azezet warnañ. 
MAT.23.23	Gwalleur deoc'h, skribed ha farizianed pilpouzed! Abalamour ma paeit an deog war ar vent, war an aned ha war ar c'houmin, hag e lezit a-gostez ar pezh a zo ar muiañ talvoudek el lezenn, ar reizhder, an drugarez hag ar feiz. Ar re-se a oa an traoù a dleec'h d'ober, hep koulskoude dilezel ar re all. 
MAT.23.24	Renerien dall! Silañ a rit ar fubuenn hag e lonkit ar c'hañval. 
MAT.23.25	Gwalleur deoc'h, skribed ha farizianed pilpouzed! Abalamour ma naetait diavaez an hanaf hag ar plad, met en diabarzh oc'h leun a laeroñsi hag a zireizhder. 
MAT.23.26	Farizian dall! Naeta da gentañ an diabarzh eus an hanaf hag eus ar plad, evit ma teuio ivez an diavaez da vezañ naet. 
MAT.23.27	Gwalleur deoc'h, skribed ha farizianed pilpouzed! Abalamour ma'z oc'h heñvel ouzh bezioù gwennet, en em ziskouez kaer en diavaez, hag a zo leun a eskern tud varv hag a bep dic'hlanded en diabarzh. 
MAT.23.28	Evel-se c'hwi ivez, en diavaez en em ziskouezit reizh d'an dud, met en diabarzh oc'h leun a bilpouzerezh hag a zireizhder. 
MAT.23.29	Gwalleur deoc'h, skribed ha farizianed pilpouzed! Abalamour ma savit bezioù d'ar brofeded ha ma vravait bezioù an dud reizh, 
MAT.23.30	en ur lavarout: Mar vijemp bet en amzer hon tadoù, ne vijemp ket en em unanet ganto da skuilh gwad ar brofeded. 
MAT.23.31	Testiñ a rit evel-se a-enep deoc'h hoc'h-unan penaos oc'h mibien ar re o deus lazhet ar brofeded. 
MAT.23.32	Deuit da leuniañ eta muzul ho tadoù. 
MAT.23.33	Naered, lignez a naered-gwiber! Penaos e tec'hot diouzh kastiz ar gehenn? 
MAT.23.34	Dre-se, setu, e kasan deoc'h profeded, tud fur ha skribed. Lazhañ a reot darn hag o stago ouzh ar groaz, skourjezañ a reot darn all en ho sinagogennoù hag heskinañ a reot anezho eus an eil kêr d'eben, 
MAT.23.35	evit ma kouezho warnoc'h an holl wad reizh a zo bet skuilhet war an douar, adalek gwad Abel ar reizh betek gwad Zakaria mab Barakia, hoc'h eus lazhet etre an templ hag an aoter. 
MAT.23.36	Me a lavar deoc'h e gwirionez, kement-se holl a gouezho war ar rummad-mañ.
MAT.23.37	Jeruzalem, Jeruzalem, te hag a lazh ar brofeded hag a veinata ar re a zo kaset dit, pet gwech em eus c'hoantaet dastum da vugale evel ma tastum ur yar he foñsined dindan he divaskell, ha n'eo ket bet fellet deoc'h! 
MAT.23.38	Setu, ho ti a vo lezet deoc'h didud, 
MAT.23.39	rak me a lavar deoc'h, ne'm gwelot mui pelloc'h, betek ma lavarot: Benniget ra vo an hini a zeu en anv an Aotrou!
MAT.24.1	Evel ma'z ae Jezuz kuit eus an templ, e ziskibien a dostaas outañ evit diskouez dezhañ savadurioù bras an templ. 
MAT.24.2	Met Jezuz a lavaras dezho: Ha ne welit ket an holl draoù-se? Me en lavar deoc'h e gwirionez, ne chomo ket anezho amañ maen war vaen na vo diskaret. 
MAT.24.3	Hag evel ma oa azezet war Venez an Olived, an diskibien a dostaas outañ a-du, o lavarout: Lavar deomp pegoulz e c'hoarvezo an traoù-se, ha pehini e vo ar sin eus da zonedigezh hag eus fin ar bed? 
MAT.24.4	Jezuz a respontas dezho: Diwallit na dromplfe den ac'hanoc'h. 
MAT.24.5	Rak meur a hini a zeuio em anv, o lavarout: Me eo ar C'hrist. Hag e tromplint kalz a dud. 
MAT.24.6	Klevout a reot komz eus brezelioù ha brud eus brezelioù, lakait evezh na vefec'h spontet rak ret eo e teufe an holl draoù-se. Met kement-se ne vo ket c'hoazh ar fin. 
MAT.24.7	Rak ur vroad a savo a-enep ur vroad all hag ur rouantelezh a-enep ur rouantelezh all, hag e vo e meur a lec'h naonegezhioù, bosennoù ha krenoù-douar. 
MAT.24.8	An traoù-mañ ne vo nemet ar penn-kentañ eus ar gloazioù. 
MAT.24.9	Neuze e roint ac'hanoc'h evit bezañ poaniet hag e lazhint ac'hanoc'h, hag e viot kasaet gant an holl vroadoù abalamour da'm anv. 
MAT.24.10	Neuze meur a hini a gouezho, en em drubardo hag en em gasaio an eil egile. 
MAT.24.11	Kalz a fals-profeded a savo hag a dromplo kalz a dud. 
MAT.24.12	Dre ma vo kresket an direizhder, karantez meur a hini a yenaio. 
MAT.24.13	Met an hini a gendalc'ho betek ar fin a vo salvet. 
MAT.24.14	An Aviel-mañ eus ar rouantelezh a vo prezeget er bed a-bezh evit reiñ testeni d'an holl vroadoù. Neuze e teuio ar fin. 
MAT.24.15	Pa welot eta an euzhusted eus ar glac'har, m'en deus komzet ar profed Daniel anezhi, deuet el lec'h santel, ra gompreno an neb a lenn, 
MAT.24.16	neuze ar re a vo e Judea, ra dec'hint war ar menezioù, 
MAT.24.17	an hini a vo war an doenn, ra ne ziskenno ket da gemer ar pezh a zo en e di, 
MAT.24.18	an hini a vo er parkeier, ra ne zistroio ket a-dreñv da gemer e zilhad. 
MAT.24.19	Gwalleur d'ar gwragez brazez ha d'ar magerezed en deizioù-se! 
MAT.24.20	Pedit evit na erruo ket ho tec'h er goañv, nag un deiz sabad, 
MAT.24.21	rak bez' e vo neuze ur glac'har ken bras evel n'eus ket bet adalek penn-kentañ ar bed betek vremañ, ha ne vo biken. 
MAT.24.22	Ha ma ne vije ket bet berraet an deizioù-se, den ebet ne vije salvet. Met abalamour d'ar re zibabet, an deizioù-se a vo berraet. 
MAT.24.23	Neuze, mar lavar unan bennak deoc'h: Setu, ar C'hrist a zo amañ, pe: Aze, na gredit ket. 
MAT.24.24	Rak fals-kristed ha fals-profeded a savo, hag e raint sinoù bras ha burzhudoù en hevelep doare ma tromplint, ma vije gallet, ar re zibabet o-unan. 
MAT.24.25	Setu, henn lavaret em eus deoc'h a-raok. 
MAT.24.26	Mar lavarer eta deoc'h: Setu, emañ el lec'h distro, n'it ket; Setu, emañ er c'hambroù, na gredit ket. 
MAT.24.27	Rak, evel ma teu al luc'hedenn eus ar sav-heol ha ma he gweler betek ar c'huzh-heol, evel-se e vo donedigezh Mab an den. 
MAT.24.28	E pelec'h bennak ma vo ar c'horf marv, eno en em zastumo an erered. 
MAT.24.29	Raktal goude glac'har an deizioù-se, an heol a vo teñvalaet, al loar ne roio ket he sklêrijenn, ar stered a gouezho eus an oabl, ha galloudoù an neñv a vo brañsellet. 
MAT.24.30	Neuze sin Mab an den en em ziskouezo en neñv, holl bobloù an douar a glemmo, hag e welint Mab an den o tont war goabr an neñv gant galloud ha gant ur gloar bras. 
MAT.24.31	Eñ a gaso e aeled gant an trompilh tregernus da zastum e re zibabet eus ar pevar avel, adalek ur penn pellañ eus an neñv betek ar penn all. 
MAT.24.32	Deskit dre ur barabolenn tennet eus ar wezenn-fiez. Pa zeu he brankoù da vezañ tener hag he delioù da vountañ, c'hwi a oar ez eo tost an hañv. 
MAT.24.33	Evel-se ivez pa welot kement-se holl, gouezit emañ tost Mab an den, e-tal an nor. 
MAT.24.34	Me a lavar deoc'h e gwirionez, penaos ar rummad-mañ ne dremeno ket ken na vo peurc'hraet an holl draoù-se. 
MAT.24.35	An neñv hag an douar a dremeno, met va gerioù ne dremenint ket. 
MAT.24.36	Evit ar pezh a sell ouzh an deiz hag an eur, den n'o anavez, zoken aeled an neñv, met va Zad hepken. 
MAT.24.37	Ar pezh a c'hoarvezas en amzer Noe, evel-se a c'hoarvezo ivez da zonedigezh Mab an den. 
MAT.24.38	Rak en deizioù a-raok al liñvadenn-veur, an dud a zebre hag a eve, en em zimeze hag a roe da zimeziñ, betek an deiz ma'z eas Noe en arc'h, 
MAT.24.39	hag ne ouezjont netra betek ma teuas al liñvadenn-veur d'o c'has holl ganti. Evel-se e vo ivez da zonedigezh Mab an den. 
MAT.24.40	Neuze eus daou a vo en ur park, unan a vo kemeret hag egile lezet, 
MAT.24.41	eus daou a valo a-gevret, unan a vo kemeret hag eben lezet. 
MAT.24.42	Beilhit eta, rak n'ouzoc'h ket da bet eur e teuio hoc'h Aotrou. 
MAT.24.43	Gouezit mat, ma anavezfe mestr an ti da bet beilhadenn eus an noz e tlefe ar laer dont, e chomfe dihun ha ne lezfe ket toullañ e di. 
MAT.24.44	Dre-se c'hwi ivez, en em zalc'hit prest, rak Mab an den a zeuio d'an eur na soñjit ket. 
MAT.24.45	Piv eo eta ar mevel feal ha poellek a zo bet lakaet gant e aotrou war e dud evit reiñ dezho boued en amzer dereat? 
MAT.24.46	Eürus ar mevel-se pa zeuio en-dro e aotrou, mar d-eo kavet gantañ oc'h ober evel-se. 
MAT.24.47	Me a lavar deoc'h e gwirionez, e lakaat a raio war e holl vadoù. 
MAT.24.48	Met mar d-eo drouk ar mevel-se ha ma lavar en e galon: Va aotrou a zale da zont en-dro, 
MAT.24.49	ha ma teu da skeiñ gant e genseurted, ha da zebriñ ha da evañ gant ar vezvierien, 
MAT.24.50	aotrou ar mevel-se a zeuio d'an deiz na c'hortozo ket ha d'an eur na ouezo ket, 
MAT.24.51	hag e tispenno anezhañ hag e roio dezhañ e lod gant ar bilpouzed. Eno eo e vo goueladegoù ha grigoñsadegoù-dent.
MAT.25.1	Neuze, rouantelezh an neñvoù a vo heñvel ouzh dek gwerc'hez a gemeras o lampoù ganto hag a yeas da ziaraogiñ ar pried. 
MAT.25.2	Pemp anezho a oa fur ha pemp a oa diskiant. 
MAT.25.3	Ar re ziskiant, en ur gemer o lampoù, ne gemerjont ket a eoul ganto, 
MAT.25.4	met ar re fur a gemeras eoul en o fodoù gant o lampoù. 
MAT.25.5	Evel ma talee ar pried, e voredjont holl hag e kouskjont. 
MAT.25.6	Met war-dro hanternoz e voe klevet ur griadenn: Setu ar pried a zeu, it en e raok! 
MAT.25.7	Neuze an holl werc'hezed-se a savas hag a fichas o lampoù. 
MAT.25.8	Ar re ziskiant a lavaras d'ar re fur: Roit deomp eus hoc'h eoul, rak hol lampoù a ya da vougañ. 
MAT.25.9	Met ar re fur a respontas: Gant aon n'hor befe ket a-walc'h evidomp hag evidoc'h, it kentoc'h da gavout ar re a werzh ha prenit evidoc'h. 
MAT.25.10	E-pad ma'z aent da brenañ e teuas ar pried. Ar re a oa prest a zeuas gantañ e sal an eured, hag e voe serret an nor. 
MAT.25.11	Goude-se e teuas ivez ar gwerc'hezed all hag e lavarjont: Aotrou, aotrou, digor deomp. 
MAT.25.12	Met eñ a respontas: Me a lavar deoc'h e gwirionez, n'anavezan ket ac'hanoc'h. 
MAT.25.13	Beilhit eta, rak n'ouzoc'h nag an deiz nag an eur ma teuio Mab an den.
MAT.25.14	Heñvel eo ouzh un den a yeas en ur vro bell, a c'halvas e servijerien hag a lakaas e vadoù etre o daouarn. 
MAT.25.15	Reiñ a reas pemp talant
MAT.25.16	Neuze an hini en doa resevet ar pemp talant a yeas, o lakaas da dalvezout hag a c'hounezas pemp talant all. 
MAT.25.17	En hevelep doare an hini en doa resevet daou dalant a c'hounezas ivez daou all. 
MAT.25.18	Met an hini en doa resevet unan a yeas d'ober un toull en douar hag a guzhas arc'hant e aotrou. 
MAT.25.19	Pell amzer goude, mestr ar servijerien-mañ a zistroas hag a reas o c'hont ganto. 
MAT.25.20	An hini en doa resevet pemp talant a zeuas, a zegasas pemp talant all hag a lavaras: Aotrou, pemp talant ac'h eus roet din, setu, pemp talant all am eus gounezet ouzhpenn. 
MAT.25.21	E vestr a lavaras dezhañ: Mat eo, servijer mat ha feal. Dre ma'z out bet feal war nebeut a dra, da lakaat a rin war galz. Kae e-barzh levenez da aotrou. 
MAT.25.22	An hini en doa resevet daou dalant a zeuas ivez hag a lavaras: Aotrou, daou dalant ac'h eus roet din, setu, daou dalant all am eus gounezet ouzhpenn. 
MAT.25.23	E vestr a lavaras dezhañ: Mat eo, servijer mat ha feal. Dre ma'z out bet feal war nebeut a dra, da lakaat a rin war galz. Kae e-barzh levenez da aotrou. 
MAT.25.24	An hini n'en doa resevet nemet un talant a zeuas ivez hag a lavaras: Aotrou, gouzout a ran ez out un den didruez, hag a ved e-lec'h na'c'h eus ket hadet hag a zastum e-lec'h na'c'h eus ket strewet, 
MAT.25.25	hag e teuas aon din hag on aet da guzhat da dalant en douar. Setu, e roan dit ar pezh a zo dit. 
MAT.25.26	Met e aotrou a respontas dezhañ: Servijer fall ha diegus, gouzout a ouies penaos e vedan e-lec'h na'm eus ket hadet hag e tastuman e-lec'h na'm eus ket strewet, 
MAT.25.27	ret e oa dit eta reiñ va arc'hant d'ar vankerien ha, pa vijen deuet en-dro, em bije tennet va arc'hant gant ar c'hampi. 
MAT.25.28	Lamit eta e dalant digantañ ha roit anezhañ d'an hini en deus dek talant. 
MAT.25.29	Rak roet e vo d'an neb en deus hag en devo a fonn, met an hini n'en deus ket, e vo lamet digantañ zoken ar pezh en deus. 
MAT.25.30	Ha taolit ar servijer didalvoud en deñvalijenn a-ziavaez, e-lec'h ma vo goueladegoù ha grigoñsadegoù-dent.
MAT.25.31	Pa zeuio Mab an den en e c'hloar, gant an holl aeled santel, ec'h azezo war dron e c'hloar. 
MAT.25.32	An holl vroadoù a vo dastumet dirazañ, hag e tispartio an eil diouzh egile, evel ma tisparti ar mesaer an deñved diouzh ar bouc'hed. 
MAT.25.33	Lakaat a raio an deñved a-zehou dezhañ hag ar bouc'hed a-gleiz. 
MAT.25.34	Neuze ar Roue a lavaro d'ar re a vo a-zehou dezhañ: Deuit, c'hwi hag a zo benniget gant va Zad, bezit perc'henn war ar rouantelezh a zo bet kempennet evidoc'h adalek krouidigezh ar bed. 
MAT.25.35	Rak naon am eus bet ha roet hoc'h eus din da zebriñ; sec'hed am eus bet ha roet hoc'h eus din da evañ; diavaeziad on bet ha va degemeret hoc'h eus; 
MAT.25.36	en noazh e oan ha va gwisket hoc'h eus; klañv e oan ha deuet oc'h da'm gwelout; er prizon e oan ha deuet oc'h da'm c'havout. 
MAT.25.37	Neuze ar re reizh a responto dezhañ, o lavarout: Aotrou, pegoulz hon eus da welet o kaout naon hag hon eus roet dit da zebriñ, pe o kaout sec'hed hag hon eus roet dit da evañ? 
MAT.25.38	Pegoulz hon eus da welet diavaeziad hag hon eus da zegemeret, pe en noazh hag hon eus da wisket? 
MAT.25.39	Pegoulz hon eus da welet klañv, pe er prizon, hag ez omp deuet da'z kavout? 
MAT.25.40	Hag ar Roue a responto hag a lavaro dezho: Me a lavar deoc'h e gwirionez, bep gwech ma hoc'h eus graet kement-se e-keñver unan eus ar re zisterañ eus va breudeur, hoc'h eus graet an dra-se din. 
MAT.25.41	Neuze e lavaro d'ar re a vo a-gleiz dezhañ: Tec'hit diouzhin, tud villiget, it en tan peurbadus a zo bet kempennet evit an diaoul hag e aeled. 
MAT.25.42	Rak naon am eus bet ha n'hoc'h eus ket roet din da zebriñ; sec'hed am eus bet ha n'hoc'h eus ket roet din da evañ; 
MAT.25.43	diavaeziad on bet ha n'hoc'h eus ket va degemeret; en noazh e oan ha n'hoc'h eus ket va gwisket; klañv hag er prizon e oan ha n'oc'h ket deuet da'm gwelout. 
MAT.25.44	Neuze int a responto dezhañ, o lavarout: Aotrou, pegoulz hon eus da welet o kaout naon, pe sec'hed, diavaeziad, pe en noazh, pe klañv, pe er prizon, ha n'hon eus ket da sikouret? 
MAT.25.45	Hag e responto dezho, o lavarout: Me a lavar deoc'h e gwirionez, bep gwech ma n'hoc'h eus ket graet kement-se e-keñver unan eus ar re zisterañ-se, n'hoc'h eus ket graet an dra-se din. 
MAT.25.46	Hag ar re-mañ a yelo er c'hastiz peurbadus, met ar re reizh er vuhez peurbadus.
MAT.26.1	Goude m'en doe Jezuz peurlavaret an holl gomzoù-se, e lavaras d'e ziskibien: 
MAT.26.2	Gouzout a rit emañ gouel ar Pask a-benn daou zevezh ha Mab an den a vo gwerzhet evit bezañ staget ouzh ar groaz. 
MAT.26.3	Neuze ar veleien vras, ar skribed hag henaourien ar bobl en em zastumas e palez ar beleg-meur, anvet Kaifaz, 
MAT.26.4	hag en em guzuilhjont evit gouzout penaos kregiñ e Jezuz dre droidell hag e lakaat d'ar marv. 
MAT.26.5	Met e lavarent: Arabat e vefe e-pad ar gouel, gant aon na savfe un drubuilh bennak e-touez ar bobl.
MAT.26.6	E-pad ma oa Jezuz e Betania, e ti Simon al lovr, 
MAT.26.7	ur wreg a zeuas d'e gavout gant ul lestr alabastr leun a c'hwezh-vat eus ur priz bras, hag, e-pad ma oa ouzh taol, e skuilhas anezhi war e benn. 
MAT.26.8	An diskibien, o welout kement-se, a savas droug enno hag a lavaras: Perak ar c'holl-se? 
MAT.26.9	Gallet e vije bet gwerzhañ ker ar c'hwezh-vat-se ha reiñ an arc'hant d'ar beorien. 
MAT.26.10	Met Jezuz, o c'houzout kement-se, a lavaras dezho: Perak e rit poan d'ar wreg-se? Un dra vat he deus graet em c'heñver. 
MAT.26.11	Rak c'hwi ho po bepred peorien ganeoc'h, met n'ho po ket atav ac'hanon. 
MAT.26.12	Rak, pa he deus skuilhet ar c'hwezh-vat-se war va c'horf, he deus graet kement-se evit va beziadur. 
MAT.26.13	Me a lavar deoc'h e gwirionez, penaos el lec'hioù ma vo an Aviel-mañ prezeget dre ar bed holl, ar pezh he deus graet ar wreg-mañ a vo ivez lavaret en eñvor anezhi.
MAT.26.14	Neuze unan eus an daouzek, anvet Judaz Iskariod, a yeas da gavout ar veleien vras 
MAT.26.15	hag a lavaras: Petra a roit din, ha me en droukroio deoc'h? Int a reas marc'had gantañ eus tregont pezh arc'hant. 
MAT.26.16	Diwar neuze e klaskas an tu dereat d'e zroukreiñ.
MAT.26.17	Ar c'hentañ deiz eus gouel ar bara hep goell, an diskibien a zeuas da gavout Jezuz hag a lavaras dezhañ: Pelec'h e c'hoantaez e kempennfemp evidout pred ar Pask? 
MAT.26.18	Eñ a lavaras: It e kêr da gavout an den-mañ-'n den ha lavarit dezhañ: Ar Mestr a lavar: Va amzer a zo tost, ober a rin ar Pask ez ti gant va diskibien. 
MAT.26.19	An diskibien a reas evel m'en doa Jezuz gourc'hemennet dezho. Hag e kempennjont ar Pask. 
MAT.26.20	Pa voe deuet an abardaez, en em lakaas ouzh taol gant an daouzek. 
MAT.26.21	E-pad ma tebrent, e lavaras dezho: Me a lavar deoc'h e gwirionez, unan ac'hanoc'h am droukroio. 
MAT.26.22	Gwall c'hlac'haret e oant ha pep hini anezho en em lakaas da lavarout dezhañ: Aotrou, ha me eo? 
MAT.26.23	Eñ a respontas: An hini en deus lakaet e zorn ganin er plad, hennezh eo am droukroio. 
MAT.26.24	Mab an den evit gwir a ya hervez ar pezh a zo skrivet anezhañ, met gwalleur d'an den ma'z eo droukroet gantañ! Gwelloc'h e vije d'an den-se na vije biken bet ganet. 
MAT.26.25	Judaz, an hini en droukroe, a gemeras ar gomz hag a lavaras: Ha me eo, Mestr? Eñ a lavaras dezhañ: Lavaret ec'h eus.
MAT.26.26	Evel ma tebrent, Jezuz a gemeras bara ha, goude bezañ trugarekaet, e torras anezhañ hag en roas d'an diskibien o lavarout: Kemerit, debrit, hemañ eo va c'horf. 
MAT.26.27	Kemer a reas ivez an hanaf ha, goude bezañ trugarekaet, en roas dezho o lavarout: Evit holl dioutañ, 
MAT.26.28	rak hemañ eo va gwad, ar gwad eus an emglev nevez skuilhet evit kalz, evit pardon ar pec'hedoù. 
MAT.26.29	Me a lavar deoc'h, n'evin mui hiviziken eus ar frouezh-se eus ar winienn betek an deiz ma'c'h evin anezhañ nevez ganeoc'h e rouantelezh va Zad.
MAT.26.30	Goude m'o doe kanet ur c'hantik, ez ejont da Venez an Olived. 
MAT.26.31	Neuze Jezuz a lavaras dezho: Me a vo evidoc'h holl en noz-mañ un abeg da gouezhañ, rak skrivet eo: Skeiñ a rin ar mesaer ha deñved an tropell a vo stlabezet. 
MAT.26.32	Met pa vin adsavet a varv, ho tiaraogin e Galilea. 
MAT.26.33	Pêr, o kemer ar gomz, a lavaras dezhañ: Pa vefes un abeg da gouezhañ evit an holl, evidon-me ne vi biken. 
MAT.26.34	Jezuz a lavaras dezhañ: Me a lavar dit e gwirionez, penaos en noz-mañ, a-raok ma kano ar c'hilhog, te az po va dinac'het teir gwech. 
MAT.26.35	Pêr a respontas dezhañ: Ha pa vefe ret din mervel ganit, ne zinac'hin ket ac'hanout. Hag an holl ziskibien a lavaras an hevelep tra.
MAT.26.36	Neuze Jezuz a zeuas ganto en ul lec'h galvet Getsemane, hag e lavaras d'an diskibien: Azezit amañ e-pad ma'z in da bediñ ahont. 
MAT.26.37	Kemer a reas gantañ Pêr ha daou vab Zebedea, hag e voe leuniet a dristidigezh hag a anken. 
MAT.26.38	Neuze e lavaras dezho: Trist eo va ene betek ar marv, chomit amañ ha beilhit ganin. 
MAT.26.39	O vont un tamm a-raokoc'h, en em daolas war e c'henoù d'an douar hag e pedas o lavarout: Va Zad, ma pellaio an hanaf-se diouzhin mar gell-se bezañ! Koulskoude, n'eo ket evel ma fell din, met evel ma fell dit. 
MAT.26.40	Dont a reas da gavout an diskibien hag o c'havas kousket, hag e lavaras da Bêr: Ha n'hoc'h eus ket gallet beilhañ un eur ganin? 
MAT.26.41	Beilhit ha pedit evit na gouezhot ket en temptadur, ar spered a zo buan met ar c'hig a zo dinerzh. 
MAT.26.42	Mont a reas adarre un eil gwech hag e pedas o lavarout: Va Zad, ma ne c'hell ket an hanaf-se mont e-biou din hep ma'c'h evin anezhañ, ra vo graet da volontez! 
MAT.26.43	Distreiñ a reas hag o c'havas kousket adarre, rak o daoulagad a oa pounneraet. 
MAT.26.44	O vezañ o c'huitaet, ez eas adarre hag e pedas evit an trede gwech, o lavarout an hevelep komzoù. 
MAT.26.45	Neuze e teuas da gavout e ziskibien hag e lavaras dezho: Kouskit bremañ ha diskuizhit! Setu, an eur a zo tost ha Mab an den a zo droukroet etre daouarn ar bec'herien. 
MAT.26.46	Savit ha deomp. Setu, an hini am droukro a dosta.
MAT.26.47	Evel ma komze c'hoazh, setu Judaz, unan eus an daouzek, a zeuas ha gantañ ur vandenn vras a dud gant klezeier ha gant bizhier, a-berzh ar veleien vras hag henaourien ar bobl. 
MAT.26.48	An hini en droukroe en doa roet ar sin-mañ: An hini a bokin dezhañ, hennezh eo, krogit ennañ. 
MAT.26.49	Raktal, o tostaat ouzh Jezuz, e lavaras: Salud, Mestr! Hag e pokas dezhañ. 
MAT.26.50	Jezuz a lavaras dezhañ: Mignon, evit petra out amañ? Neuze e tostajont, e lakajont o daouarn war Jezuz hag e krogjont ennañ. 
MAT.26.51	Ha setu, unan eus ar re a oa gant Jezuz a astennas e zorn, a dennas e gleze, a skoas ur servijer eus ar beleg-meur hag a droc'has e skouarn dezhañ. 
MAT.26.52	Neuze Jezuz a lavaras dezhañ: Laka da gleze en e lec'h, rak ar re holl a gemero ar c'hleze a varvo dre ar c'hleze. 
MAT.26.53	Ha soñjal a rez na c'hellfen ket pediñ va Zad, hag e rofe din raktal ouzhpenn daouzek lejion aeled? 
MAT.26.54	Penaos eta e vefe peurc'hraet ar Skriturioù a lavar e tle an traoù c'hoarvezout evel-se? 
MAT.26.55	D'an ampoent-se Jezuz a lavaras d'ar vandenn-se: Deuet oc'h er-maez evel war-lerc'h ul laer, gant klezeier ha gant bizhier, evit kregiñ ennon. Bemdez e oan azezet en ho touez, o kelenn en templ, ha n'hoc'h eus ket va c'hemeret. 
MAT.26.56	Met kement-se a zo c'hoarvezet evit ma vo peurc'hraet ar pezh a zo bet skrivet gant ar brofeded. Neuze e holl ziskibien a zilezas anezhañ hag a dec'has kuit.
MAT.26.57	Ar re o doa kemeret Jezuz, a gasas anezhañ da di Kaifaz, ar beleg-meur, e-lec'h ma oa en em zastumet ar skribed hag an henaourien. 
MAT.26.58	Pêr a heulias anezhañ a-bell betek porzh ar beleg-meur. Hag o vezañ aet e-barzh, ec'h azezas gant ar vevelien, evit gwelout penaos ec'h echufe kement-se. 
MAT.26.59	Neuze, ar veleien vras, an henaourien hag ar sanedrin a-bezh a glaske ur fals-testeni bennak a-enep Jezuz evit e lakaat d'ar marv. 
MAT.26.60	Hogen ne gavent ket, petra bennak ma teuas meur a fals-test, ne gavent ket. En diwezh, e teuas daou fals-test a lavaras: 
MAT.26.61	Hemañ en deus lavaret: Me a c'hell diskar templ Doue hag e adsevel e tri devezh. 
MAT.26.62	Ar beleg-meur a savas hag a lavaras dezhañ: Ha ne respontez netra? Petra a dest an dud-se en da enep? 
MAT.26.63	Met Jezuz a davas. Ar beleg-meur a lavaras dezhañ: Da bediñ a ran sart en anv an Doue bev da lavarout deomp mar d-out ar C'hrist, Mab Doue. 
MAT.26.64	Jezuz a lavaras dezhañ: Henn lavaret ec'h eus. Ouzhpenn, e lavaran deoc'h, e welot hiviziken Mab an den azezet a-zehou da c'halloud Doue hag o tont war goabr an neñv. 
MAT.26.65	Neuze ar beleg-meur a rogas e zilhad en ur lavarout: Touet en deus! Da betra hon eus mui ezhomm a destoù? Setu, klevet hoc'h eus e ledoued. 
MAT.26.66	Petra a soñjit? Respont a rejont: Din eo da vervel. 
MAT.26.67	Neuze e krañchjont ouzh e zremm hag e rojont taolioù-dorn dezhañ, ha re all a roe karvanadoù dezhañ 
MAT.26.68	o lavarout: Diougan deomp, Krist, piv eo an hini en deus skoet ganit? 
MAT.26.69	Koulskoude Pêr a oa azezet en diavaez er porzh. Ur vatezh a dostaas outañ hag a lavaras: Te ivez a oa gant Jezuz ar Galilead. 
MAT.26.70	Met eñ a nac'has dirak an holl hag a lavaras: N'ouzon ket petra a lavarez. 
MAT.26.71	Evel ma'z ae etrezek an nor, ur vatezh all a welas anezhañ hag a lavaras d'ar re a oa eno: Hemañ a oa ivez gant Jezuz a Nazared. 
MAT.26.72	Eñ a nac'has adarre gant ul ledoued: N'anavezan ket an den-se. 
MAT.26.73	Ur pennad goude, ar re a oa eno a dostaas hag a lavaras da Bêr: Evit gwir te a zo eus an dud-se, rak da anavezout a reer diouzh da yezh. 
MAT.26.74	Neuze en em lakaas da zroukpediñ ha da douiñ: N'anavezan ket an den-se. Raktal ar c'hilhog a ganas. 
MAT.26.75	Pêr en doe soñj eus ar ger en doa Jezuz lavaret: A-raok ma kano ar c'hilhog, te az po va dinac'het teir gwech. Hag o vezañ aet er-maez, e ouelas gant c'hwervder.
MAT.27.1	Pa voe deuet ar mintin, an holl veleien vras hag henaourien ar bobl en em guzulias a-enep Jezuz evit e lakaat d'ar marv. 
MAT.27.2	O vezañ e ereet, en degasjont hag en lakajont etre daouarn Poñs-Pilat, ar gouarnour. 
MAT.27.3	Neuze Judaz, an hini en doa e zroukroet, o welout penaos e oa kondaonet, a zeuas keuz dezhañ hag a zegasas an tregont pezh arc'hant d'ar veleien vras ha d'an henaourien, 
MAT.27.4	o lavarout: Pec'het em eus o troukreiñ ar gwad didamall. Met int a lavaras dezhañ: Petra a ra-se deomp? An dra-se a sell ouzhit. 
MAT.27.5	Goude m'en doe taolet ar pezhioù arc'hant en templ, ez eas kuit hag en em grougas. 
MAT.27.6	Ar veleien vras o dastumas hag a lavaras: N'eo ket aotreet o lakaat en teñzor, dre ma'z int priz ar gwad. 
MAT.27.7	Hag o vezañ en em guzuliet, e prenjont park ar poder evit beziañ an diavaezidi. 
MAT.27.8	Setu perak eo bet galvet ar park-se Park ar Gwad betek hiziv. 
MAT.27.9	Neuze e voe peurc'hraet ar pezh a oa bet lavaret gant Jeremia ar profed: Kemeret o deus an tregont pezh arc'hant, gwerzh an hini a zo bet lakaet e briz, an hini a zo bet lakaet e briz gant mibien Israel, 
MAT.27.10	hag o rojont evit park ar poder, evel m'en deus an Aotrou urzhiet din. 
MAT.27.11	Jezuz a voe kaset dirak ar gouarnour. Ar gouarnour a reas ar goulenn-mañ outañ: Ha bez' out roue ar Yuzevien? Ha Jezuz a lavaras dezhañ: Te en lavar. 
MAT.27.12	Met pa voe tamallet gant ar veleien vras ha gant an henaourien, ne respontas netra. 
MAT.27.13	Neuze Pilat a lavaras dezhañ: Ha ne glevez ket pegement a draoù a damallont dit? 
MAT.27.14	Ha ne respontas ket ur ger dezhañ, en hevelep doare ma oa ar gouarnour souezhet meurbet. 
MAT.27.15	Ar gouarnour en doa ar c'hiz, d'ar gouel-mañ, da leuskel d'ar bobl an hini eus ar brizonidi a c'houlennent. 
MAT.27.16	Bez' e oa neuze ur prizoniad brudet-bras, a c'halved Barabbaz. 
MAT.27.17	Evel ma oant dastumet, Pilat a lavaras dezho: Pehini a fell deoc'h e laoskfen deoc'h, Barabbaz, pe Jezuz a c'halver Krist? 
MAT.27.18	Rak anavezout a rae e oa dre avi o doa e lakaet etre e zaouarn. 
MAT.27.19	E-pad ma oa azezet war e gador-varn, e wreg a gasas da lavarout dezhañ: Ra ne vo netra etre an den reizh-se ha te, rak gwall boaniet on bet hiziv, dre un hunvre, abalamour dezhañ. 
MAT.27.20	Met ar veleien vras hag an henaourien a alias ar bobl da c'houlenn Barabbaz ha da lakaat Jezuz d'ar marv. 
MAT.27.21	Ar gouarnour, o kemer ar gomz, a lavaras dezho: Pehini an daou a fell deoc'h e laoskfen deoc'h? Int a lavaras: Barabbaz. 
MAT.27.22	Pilat a lavaras dezho: Petra a rin eta eus Jezuz a c'halver Krist? Holl a lavarjont dezhañ: Ra vo staget ouzh ar groaz! 
MAT.27.23	Ar gouarnour a lavaras: Peseurt droug eta en deus graet? Hag e krient kreñvoc'h o lavarout: Ra vo staget ouzh ar groaz! 
MAT.27.24	Pilat, o welout penaos ne c'houneze netra met e kreske an drubuilh, a gemeras dour hag a walc'has e daouarn dirak ar bobl, o lavarout: Didamall on eus gwad an den reizh-mañ. Ouzhoc'h-c'hwi e sell kement-se. 
MAT.27.25	Hag an holl bobl a respontas: Ra gouezho e wad warnomp ha war hor bugale! 
MAT.27.26	Neuze e laoskas dezho Barrabaz ha, goude bezañ lakaet Jezuz da vezañ skourjezet, en roas evit bezañ staget ouzh ar groaz. 
MAT.27.27	Neuze soudarded ar gouarnour a zegasas Jezuz er pretordi hag a zastumas en-dro dezhañ an holl strollad. 
MAT.27.28	O vezañ e ziwisket, e lakajont warnañ ur vantell ruz-tane. 
MAT.27.29	O vezañ gweet ur gurunenn spern, e lakajont anezhi war e benn, gant ur gorzenn en e zorn dehou, hag, o plegañ o glin dirazañ, e raent goap anezhañ o lavarout: Salud, Roue ar Yuzevien! 
MAT.27.30	O vezañ krañchet outañ, e kemerjont ar gorzenn hag e skojont ganti war e benn.
MAT.27.31	Goude bezañ graet goap anezhañ, e lamjont ar vantell diwarnañ, e wiskjont dezhañ e zilhad en-dro hag e kasjont anezhañ evit e stagañ ouzh ar groaz. 
MAT.27.32	Pa'z ejont er-maez, e kavjont un den eus Siren, anvet Simon, hag e redijont anezhañ da zougen e groaz. 
MAT.27.33	O vezañ erruet en ul lec'h anvet Golgota, da lavarout eo: Lec'h ar C'hlopenn, 
MAT.27.34	e rojont dezhañ da evañ gwinegr mesket gant bestl. Ha p'en doe tañvaet, ne fellas ket dezhañ evañ. 
MAT.27.35	Goude bezañ e staget ouzh ar groaz, e lodennjont e zilhad ouzh o zeurel d'ar sord, evit ma vije peurc'hraet ar pezh a oa bet lavaret gant ar profed: Lodennet o deus va dilhad ha taolet o deus va sae d'ar sord. 
MAT.27.36	Hag, o vezañ azezet, e tiwallent anezhañ eno. 
MAT.27.37	Lakaat a rejont a-us d'e benn abeg e gondaonidigezh dre ar skrid: HEMAÑ EO JEZUZ, ROUE AR YUZEVIEN. 
MAT.27.38	Kroazstaget e voe gantañ daou laer, unan a-zehou hag egile a-gleiz dezhañ. 
MAT.27.39	Ar re a dremene dre eno a lavare dismegañsoù dezhañ, o hejañ o fenn 
MAT.27.40	hag o lavarout: Te hag a ziskar an templ hag en adsav e tri devezh, en em savete da-unan! Mar d-out Mab Doue, diskenn eus ar groaz! 
MAT.27.41	Evel-se ivez, ar veleien vras gant ar skribed hag an henaourien, a lavare en ur c'hoapaat: 
MAT.27.42	Saveteet en deus ar re all ha ne c'hell ket en em saveteiñ e-unan. Mar d-eo roue Israel, ra ziskenno bremañ eus ar groaz hag e kredimp anezhañ. 
MAT.27.43	En em fiziout a rae e Doue, ra zieubo Doue anezhañ bremañ mar kar anezhañ, rak lavaret en deus: Me eo Mab Doue. 
MAT.27.44	Al laeron ivez, a oa kroazstaget gantañ, a rae dezhañ an hevelep rebechoù. 
MAT.27.45	Hogen adalek ar c'hwec'hvet eur e voe teñvalijenn war ar vro holl, betek an navet eur. 
MAT.27.46	War-dro an navet eur, Jezuz a grias gant ur vouezh kreñv, o lavarout: Eli, Eli, lama sabaktani? Da lavarout eo: Va Doue, va Doue, perak ec'h eus va dilezet? 
MAT.27.47	Hiniennoù eus ar re a oa eno, o vezañ e glevet, a lavaras: Setu e c'halv Elia. 
MAT.27.48	Raktal, unan anezho a redas, a gemeras ur spoueenn hag, o vezañ he leuniet a winegr, he lakaas e penn ur gorzenn hag he roas dezhañ da evañ. 
MAT.27.49	Ar re all a lavare: Lez, gwelomp hag-eñ e teuio Elia d'e saveteiñ. 
MAT.27.50	Jezuz, o vezañ kriet adarre gant ur vouezh kreñv, a rentas e spered. 
MAT.27.51	Ha setu, gouel an templ a rogas e div adalek krec'h betek traoñ, an douar a grenas, ar reier a frailhas, 
MAT.27.52	ar bezioù a zigoras ha meur a gorf eus ar sent a oa marv a adsavas a varv, 
MAT.27.53	hag, o vezañ aet er-maez eus o bezioù goude e adsavidigezh a varv ez ejont er gêr santel hag en em ziskouezjont da galz. 
MAT.27.54	Neuze ar c'hantener hag ar re a oa gantañ da ziwall Jezuz, o welout ar c'hren-douar ha kement a oa c'hoarvezet, a voe spontet bras hag a lavaras: E gwirionez, hemañ a oa Mab Doue. 
MAT.27.55	Bez' e oa ivez meur a wreg a selle a-bell, ar re o doa heuliet Jezuz adalek Galilea ouzh e servijañ. 
MAT.27.56	En o-zouez e oa Mari a Vagdala, Mari mamm Jakez ha Jozez, ha mamm mibien Zebedea.
MAT.27.57	Diouzh an abardaez, e teuas un den pinvidik eus Arimatea, anvet Jozef, un den a oa ivez diskibl da Jezuz. 
MAT.27.58	Mont a reas da gavout Pilat hag e c'houlennas digantañ korf Jezuz. Neuze Pilat a c'hourc'hemennas reiñ ar c'horf. 
MAT.27.59	Jozef a gemeras ar c'horf, en goloas gant ul lienenn gwenn 
MAT.27.60	hag a lakaas anezhañ en e vez nevez, en doa toullet er roc'h evitañ e-unan. Ha goude bezañ ruilhet ur maen bras ouzh dor ar bez, ez eas kuit. 
MAT.27.61	Mari a Vagdala hag ar Vari all a oa azezet eno, e-tal ar bez. 
MAT.27.62	An deiz war-lerc'h a oa deiz goude ar c'hempennadur, ar veleien vras hag ar farizianed en em zastumas, a yeas da gavout Pilat 
MAT.27.63	hag a lavarjont dezhañ: Aotrou, deuet eo da soñj deomp penaos an trompler-se a lavaras pa oa bev: A-benn tri devezh ec'h adsavin a varv. 
MAT.27.64	Gourc'hemenn eta ma vo diwallet ar bez betek an trede deiz, gant aon na zeufe e ziskibien en noz d'e laerezh ha da lavarout d'ar bobl: Savet eo a-douez ar re varv. An tromplerezh diwezhañ-se a vefe gwashoc'h eget an hini kentañ. 
MAT.27.65	Pilat a lavaras dezho: Gwarded hoc'h eus, it ha diwallit anezhañ evel ma karot. 
MAT.27.66	Mont a rejont eta kuit hag e lakajont e surentez ar bez en ur siellañ ar maen hag o lakaat gwarded war e dro.
MAT.28.1	Pa voe tremenet ar sabad, da darzh an deiz kentañ eus ar sizhun, e teuas Mari a Vagdala hag ar Vari all da welout ar bez. 
MAT.28.2	Ha setu, e c'hoarvezas ur c'hren-douar bras, rak un ael eus an Aotrou a ziskennas eus an neñv, a zeuas da ruilhañ ar maen a-zirak an nor hag a azezas warnañ. 
MAT.28.3	E neuz a oa evel ul luc'hedenn hag e zilhad gwenn evel an erc'h. 
MAT.28.4	Ar warded a grenas gant ar spont dirazañ hag a zeuas evel tud varv. 
MAT.28.5	Met an ael a lavaras d'ar gwragez: Evidoc'h, n'ho pet ket aon, rak gouzout a ran e klaskit Jezuz, an hini a zo bet staget ouzh ar groaz. 
MAT.28.6	N'emañ ket amañ, rak adsavet eo a varv hervez m'en doa lavaret. Deuit ha gwelit al lec'h ma oa gourvezet an Aotrou, 
MAT.28.7	hag it raktal ha lavarit d'e ziskibien penaos eo adsavet a-douez ar re varv. Ha setu, ho tiaraogo e Galilea, eno en gwelot. Setu, em eus henn lavaret deoc'h.
MAT.28.8	Mont a rejont raktal er-maez eus ar bez, gant spont ha levenez vras, hag e redjont da zisklêriañ kement-se d'e ziskibien. 
MAT.28.9	Hag evel ma'z aent da gemenn kement-se d'e ziskibien, setu, Jezuz a zeuas a-ziarbenn dezho hag a lavaras: Salud deoc'h. Hag int, o tostaat, a bokas d'e dreid hag a azeuljont anezhañ. 
MAT.28.10	Neuze Jezuz a lavaras dezho: N'ho pet ket aon, it ha lavarit da'm breudeur mont e Galilea, eno eo e welint ac'hanon.
MAT.28.11	Pa voent aet kuit, setu, lod eus ar warded a zeuas e kêr hag a zisklêrias d'ar veleien vras kement a oa c'hoarvezet. 
MAT.28.12	Ar re mañ, o vezañ en em zastumet gant an henaourien ha goude bezañ en em guzuliet, a roas kalz a arc'hant d'ar soudarded, 
MAT.28.13	o lavarout: Lavarit: Deuet eo e ziskibien e-pad an noz hag e laeret o deus e-keit ha ma oamp kousket. 
MAT.28.14	Mar deu ar gouarnour da glevout kement-se, ni a c'hounezo anezhañ hag a denno ac'hanoc'h a boan. 
MAT.28.15	Int, o vezañ kemeret an arc'hant, a reas evel ma oa bet lavaret dezho. Hag ar vrud-se a zo bet en em skuilhet e-touez ar Yuzevien betek hiziv.
MAT.28.16	Neuze an unnek diskibl a yeas e Galilea, war ar menez en doa Jezuz gourc'hemennet dezho en em gavout. 
MAT.28.17	Pa en gweljont, ec'h azeuljont anezhañ. Met darn a zouetas. 
MAT.28.18	Jezuz a dostaas outo, a gomzas outo hag a lavaras: Pep galloud a zo bet roet din en neñv ha war an douar. 
MAT.28.19	It eta, kelennit an holl vroadoù, o vadeziñ anezho en anv an Tad, ar Mab hag ar Spered-Santel, 
MAT.28.20	hag o teskiñ dezho mirout kement am eus gourc'hemennet deoc'h. Ha setu, emaon ganeoc'h bemdez betek fin ar bed. Amen.
MRK.1.1	Penn-kentañ Aviel Jezuz-Krist, Mab Doue. 
MRK.1.2	Hervez ar pezh a oa bet skrivet er brofeded: Setu, e kasan va c'hannad dirak da zremm da gempenn an hent dirazout, 
MRK.1.3	mouezh an hini a gri el lec'h distro a lavar: Kempennit hent an Aotrou, grit eeun e wenodennoù, 
MRK.1.4	Yann a zeuas o vadeziñ el lec'h distro hag o prezeg badeziant ar geuzidigezh evit pardon ar pec'hedoù. 
MRK.1.5	Holl vro Judea hag holl dud Jeruzalem a yae d'e gavout hag e oant badezet gantañ er stêr Jordan, oc'h anzav o fec'hedoù. 
MRK.1.6	Yann a zouge ur sae a vlev kañval hag ur gouriz lêr en-dro d'e groazell. E voued a oa kilheien-raden ha mel gouez. 
MRK.1.7	Hag e prezege, o lavarout: Dont a ra unan war va lerc'h, galloudusoc'h eo egedon, ha n'on ket dellezek, en ur blegañ, da zieren korreenn e votoù. 
MRK.1.8	Me am eus ho padezet en dour, met eñ ho padezo er Spered-Santel.
MRK.1.9	Erruout a reas, en amzer-se, ma teuas Jezuz eus Nazared e Galilea hag e voe badezet gant Yann er Jordan. 
MRK.1.10	Kerkent, evel ma save eus an dour, e welas an neñvoù digor hag ar Spered-Santel, evel ur goulm, o tiskenn warnañ. 
MRK.1.11	Ur vouezh a zeuas eus an neñvoù, o lavarout: Te eo va Mab karet-mat, ennout em eus lakaet va holl levenez. 
MRK.1.12	Ha raktal ar Spered a gasas Jezuz el lec'h distro. 
MRK.1.13	Hag e voe el lec'h distro daou-ugent devezh, o vezañ temptet gant Satan. Eno e oa gant al loened gouez hag an aeled a servije anezhañ.
MRK.1.14	Goude ma voe bet lakaet Yann er prizon, Jezuz a zeuas e Galilea, o prezeg Aviel rouantelezh Doue 
MRK.1.15	hag o lavarout: An amzer a zo peurc'hraet ha rouantelezh Doue a zo tost. Ho pet keuz ha kredit en Aviel.
MRK.1.16	Evel ma valee a-hed mor Galilea, e welas Simon hag Andrev e vreur, o teurel o roued er mor, rak pesketaerien e oant. 
MRK.1.17	Jezuz a lavaras dezho: Deuit da'm heul hag e rin ac'hanoc'h pesketaerien dud. 
MRK.1.18	Kerkent, o lezel o rouedoù, e heuilhjont anezhañ. 
MRK.1.19	Hag ac'hano, o vezañ aet un tamm a-raokoc'h, e welas Jakez mab Zebedea ha Yann e vreur, a oa en ur vag ivez o fichañ o rouedoù. 
MRK.1.20	Raktal e c'halvas anezho. Hag int, o lezel Zebedea o zad er vag gant an devezhourien, a heulias anezhañ.
MRK.1.21	Mont a rejont e Kafarnaoum. O vezañ da gentañ aet er sinagogenn d'an deiz sabad, e kelennas enni. 
MRK.1.22	Souezhet e oant gant e gelennadurezh, rak o deskiñ a rae evel unan a oa galloud gantañ ha nann evel ar skribed. 
MRK.1.23	En em gavas er sinagogenn un den dalc'het gant ur spered hudur, hag a grias 
MRK.1.24	o lavarout: Ah! Petra a zo etre te ha ni, Jezuz a Nazared? Ha deuet out evit hor c'holl? Gouzout a ran piv out: Sant Doue. 
MRK.1.25	Jezuz a c'hourdrouzas anezhañ o lavarout: Tav ha kae er-maez eus an den-se. 
MRK.1.26	Neuze ar spered hudur en hejas start hag, o leuskel ur griadenn vras, a yeas kuit dioutañ. 
MRK.1.27	Souezhet bras e voent holl, en hevelep doare ma en em c'houlennent etrezo: Petra eo kement-mañ? Petra eo ar gelennadurezh nevez-mañ? Rak gant galloud e c'hourc'hemenn d'ar speredoù hudur zoken, hag e sentont outañ. 
MRK.1.28	Ar vrud anezhañ en em skuilhas kerkent en holl vro en-dro da C'halilea.
MRK.1.29	Kerkent goude, o vezañ aet er-maez eus ar sinagogenn, e teujont gant Jakez ha Yann e ti Simon hag Andrev. 
MRK.1.30	Mamm-gaer Simon a oa war he gwele klañv gant an derzhienn, ha raktal e komzjont outañ diwar he fenn. 
MRK.1.31	Neuze e tostaas hag, en ur gemer he dorn, e lakaas anezhi da sevel. An derzhienn a yeas kuit diouzhtu diouti, hag hi a servijas anezho.
MRK.1.32	Diouzh an abardaez, pa voe kuzhet an heol, e tegasjont dezhañ an holl dud klañv hag ar re a oa dalc'het gant diaouled. 
MRK.1.33	Holl dud kêr a oa dastumet dirak an nor. 
MRK.1.34	Hag e yac'haas kalz a dud klañv eus meur a gleñved hag e kasas kuit meur a ziaoul. Ne aotree ket dezho komz, dre ma anavezent anezhañ.
MRK.1.35	Da veure, evel ma oa c'hoazh gwall deñval, o vezañ savet, ez eas er-maez hag e teuas en ul lec'h a-du. Hag e pedas eno. 
MRK.1.36	Simon hag ar re a oa gantañ a yeas d'e glask. 
MRK.1.37	O vezañ e gavet, e lavarjont dezhañ: An holl a glask ac'hanout. 
MRK.1.38	Eñ a lavaras dezho: Deomp d'ar bourc'hioù tro-war-dro, evit ma prezegin ivez eno, rak evit-se eo ez on deuet. 
MRK.1.39	Hag e prezege en o sinagogennoù dre an holl C'halilea hag e kase kuit an diaouled. 
MRK.1.40	Un den lovr a zeuas d'e gavout, en em daolas war e zaoulin, en pedas hag a lavaras dezhañ: Mar fell dit, e c'hellez va glanaat. 
MRK.1.41	Jezuz, o kaout truez outañ, a astennas e zorn, en stokas hag a lavaras dezhañ: Fellout a ra din, bez glanaet. 
MRK.1.42	Adalek m'en doe lavaret-se, al lorgnez a guitaas an den-mañ hag e voe glanaet. 
MRK.1.43	Jezuz a gasas anezhañ kuit raktal, gant gourc'hemennoù start, 
MRK.1.44	o lavarout dezhañ: Diwall da lavarout netra da zen, met kae d'en em ziskouez d'ar beleg ha kinnig evit da c'hlanidigezh ar pezh en deus Moizez gourc'hemennet, evit ma servijo-se da desteni dezho. 
MRK.1.45	Met an den-mañ, o vezañ aet kuit, en em lakaas da zisklêriañ uhel an dra ha da skuilhañ ar vrud a gement-se, en hevelep doare ma ne c'helle mui Jezuz mont e kêr dirak an holl. Met en em zalc'he er-maez e lec'hioù a-du, hag a bep tu e teued d'e gavout.
MRK.2.1	Un nebeud devezhioù goude, Jezuz a zistroas da Gafarnaoum hag e voe klevet e oa en ti. 
MRK.2.2	Kerkent en em zastumas kement a dud eno, en doare na oa ket a lec'h a-walc'h dirak an nor evit o derc'hel. Eñ a brezege dezho ar ger. 
MRK.2.3	Dont a reas d'e gavout tud o tegas un den seizet, douget gant pevar den. 
MRK.2.4	Evel na c'hellent ket tostaat ouzh an nor abalamour d'an dud niverus, e tistojont an ti ma oa ennañ hag, o vezañ graet un toull, e tiskennjont ar gwele ma oa gourvezet an den seizet warnañ. 
MRK.2.5	Jezuz, o welout o feiz, a lavaras d'an den seizet: Mab, da bec'hedoù a zo pardonet dit. 
MRK.2.6	Ur re eus ar skribed azezet eno a soñje en o c'halonoù: 
MRK.2.7	Perak e lavar hemañ gwallgomzoù evel-se? Piv a c'hell pardoniñ ar pec'hedoù, nemet Doue hepken? 
MRK.2.8	Jezuz, o vezañ anavezet raktal en e spered e lavarent evel-se enno o-unan, a lavaras dezho: Perak hoc'h eus ar soñjoù-se en ho kalonoù? 
MRK.2.9	Petra eo an aesoc'h, lavarout d'an den seizet-mañ: Da bec'hedoù a zo pardonet dit, pe lavarout: Sav, kemer da wele ha kerzh? 
MRK.2.10	Met evit ma ouiot penaos Mab an den en deus war an douar ar galloud da bardoniñ ar pec'hedoù, e lavaras d'an den seizet: 
MRK.2.11	Me a lavar dit, sav, kemer da wele ha kae da'z ti. 
MRK.2.12	Kerkent e savas hag, o vezañ kemeret e wele, ez eas er-maez dirak an holl, en hevelep doare ma oant holl souezhet ha ma roent gloar da Zoue, o lavarout: Biskoazh n'hon eus gwelet kemend-all.
MRK.2.13	Eñ a zistroas war-zu ar mor. An holl bobl a zeuas d'e gavout hag eñ o c'helennas. 
MRK.2.14	En ur dremen, e welas Levi mab Alfe, azezet e ti ar gwirioù, hag e lavaras dezhañ: Heuilh ac'hanon. Sevel a reas hag en heulias. 
MRK.2.15	Jezuz o vezañ ouzh taol e ti an den-mañ, kalz a bublikaned hag a dud a vuhez fall en em lakaas ivez ouzh taol gantañ ha gant e ziskibien, rak kalz e oant hag heuliet o doa anezhañ. 
MRK.2.16	Ar skribed hag ar farizianed, o welout penaos e tebre gant ar bublikaned ha gant an dud a vuhez fall, a lavaras d'e ziskibien: Perak e tebr hag ec'h ev gant ar bublikaned ha gant an dud a vuhez fall? 
MRK.2.17	Jezuz, o vezañ klevet-se a lavaras dezho: N'eo ket ar re a zo yac'h o deus ezhomm a vedisin, met ar re a zo klañv. N'on ket deuet evit gervel ar re reizh d'ar geuzidigezh, met ar bec'herien.
MRK.2.18	Diskibien Yann ha re ar farizianed a yune, hag e teujont hag e lavarjont dezhañ: A-belec'h e teu ma yun diskibien Yann ha re ar farizianed, ha da ziskibien-te ne yunont ket? 
MRK.2.19	Jezuz a lavaras dezho: Mignoned ar pried, ha gallout a reont yunañ e-pad ma'z emañ ar pried ganto? E-pad an holl amzer ma'z emañ ar pried ganto, ne c'hellont ket yunañ. 
MRK.2.20	Met deizioù a zeuio ma vo lamet ar pried diganto, hag en deizioù-se e yunint. 
MRK.2.21	Den ne wri un tamm mezher nevez ouzh un dilhad kozh, pe an tamm nevez a ziframmfe an hini kozh hag ar rog a vefe brasoc'h. 
MRK.2.22	Den kennebeut ne lak gwin nevez e seier-lêr kozh, rak ar gwin nevez a dorrfe ar seier, ar gwin en em skuilhfe hag ar seier-lêr a vefe kollet. Met ar gwin nevez a dle bezañ lakaet e seier nevez.
MRK.2.23	C'hoarvezout a reas ma tremenas dre barkeier ed un deiz sabad. E ziskibien, en ur vale, en em lakaas da ziframmañ tañvouezennoù. 
MRK.2.24	Ar farizianed a lavaras dezhañ: Setu, perak e reont ar pezh n'eo ket aotreet ober e-pad ar sabad? 
MRK.2.25	Eñ a lavaras dezho: Ha n'hoc'h eus ket biskoazh lennet ar pezh a reas David p'en doa ezhomm ha p'en doa naon, eñ hag ar re a oa gantañ, 
MRK.2.26	penaos ez eas e ti Doue, en amzer Abiazar ar beleg-meur, hag e tebras baraoù a ginnig, petra bennak na c'helle o debriñ nemet ar veleien hepken, hag e roas lod ivez d'ar re a oa gantañ? 
MRK.2.27	Hag e lavaras dezho: Ar sabad a zo bet graet evit an den ha nann an den evit ar sabad. 
MRK.2.28	Dre-se Mab an den a zo mestr zoken war ar sabad.
MRK.3.1	Mont a reas ur wech all er sinagogenn, hag e oa eno un den en doa un dorn disec'het. 
MRK.3.2	Hag ec'h eveshaent outañ da welout hag eñ a yac'hafe anezhañ d'an deiz sabad, evit e damall. 
MRK.3.3	Hag e lavaras d'an den en doa an dorn disec'het: En em zalc'h aze er c'hreiz. 
MRK.3.4	Lavarout a reas dezho: Hag aotreet eo ober vad pe droug, d'an deiz sabad, saveteiñ un den pe e lezel da goll? Hag int a davas. 
MRK.3.5	Neuze, o sellout gant fae ouzh ar re a oa en-dro dezhañ hag o vezañ glac'haret eus kaleter o c'halon, e lavaras d'an den-se: Astenn da zorn. Astenn a reas anezhañ hag e teuas yac'h evel egile. 
MRK.3.6	Ar farizianed, o vezañ aet er-maez, a zalc'has raktal kuzul gant an herodianed a-enep dezhañ evit e lakaat da vervel.
MRK.3.7	Jezuz en em dennas gant e ziskibien war-zu ar mor, hag ul lod bras a dud a heulias anezhañ eus Galilea, eus Judea, 
MRK.3.8	eus Jeruzalem, eus Idumea hag eus an tu all d'ar Jordan. Hag ar re a oa diwar-dro Tir ha Sidon, o vezañ klevet komz eus an traoù bras a reas, a zeuas e niver bras war-zu ennañ. 
MRK.3.9	Eñ a lavaras d'e ziskibien derc'hel prest ur vag dezhañ, abalamour d'ar bobl vras-se, gant aon na vije re wasket ganto. 
MRK.3.10	Rak en doa yac'haet kalz anezho, en hevelep doare m'en em daole warnañ kement en doa ur c'hleñved evit stekiñ outañ. 
MRK.3.11	Pa en gwele an speredoù hudur, e taoulinent dirazañ hag e krient: Te eo Mab Doue! 
MRK.3.12	Met eñ a c'hourc'hemenne start dezho n'en zisklêrjent ket.
MRK.3.13	Pignat a reas war ur menez hag e c'halvas ar re a felle dezhañ. Dont a rejont d'e gavout. 
MRK.3.14	Lakaat a reas daouzek anezho da vezañ gantañ, evit o c'has da brezeg, 
MRK.3.15	gant ar galloud da yac'haat ar re glañv ha da gas kuit an diaouled. 
MRK.3.16	Bez' e oant: Simon ma roas an anv a Bêr dezhañ; 
MRK.3.17	Jakez mab Zebedea, ha Yann breur Jakez, ma roas an anv a Voanergez dezho, da lavarout eo mibien ar c'hurun; 
MRK.3.18	Andrev; Filip; Bartolome; Mazhev; Tomaz; Jakez mab Alfe; Tadde; Simon ar C'hananead; 
MRK.3.19	Judaz Iskariod, an hini en droukroas. Neuze e tistrojont d'an ti. 
MRK.3.20	Ar bobl en em zastumas a-nevez, en hevelep doare ma ne c'hellent ket zoken kemer o fred.
MRK.3.21	E vignoned o vezañ klevet kement-se, a yeas evit e gemer, rak lavarout a raent: Diskiantet eo. 
MRK.3.22	Hag ar skribed diskennet eus Jeruzalem, a lavaras: Dalc'het eo gant Beelzebul. Kas a ra kuit an diaouled dre briñs an diaouled. 
MRK.3.23	Jezuz, o vezañ o galvet, a lavaras dezho dre barabolennoù: Penaos e c'hell Satan kas Satan kuit? 
MRK.3.24	Mar d-eo ur rouantelezh a-enep dezhi hec'h-unan, ne c'hell ket ar rouantelezh-se padout, 
MRK.3.25	ha mar d-eo un ti a-enep dezhañ e-unan, ne c'hell ket an ti-se padout. 
MRK.3.26	Mar sav eta Satan a-enep dezhañ e-unan ha mar d-eo dizunvan, ne c'hell ket padout, met e ziwezh eo. 
MRK.3.27	Den ne c'hell mont e ti un den kreñv ha preizhañ e vadoù, nemet en defe da gentañ ereet an den kreñv-se. Neuze e preizho e di. 
MRK.3.28	Me a lavar deoc'h e gwirionez, penaos pep pec'hed a vo pardonet da vugale an dud kenkoulz hag ar gwallgomzoù m'o devo touet drezo, 
MRK.3.29	met piv bennak en devo gwallgomzet a-enep ar Spered-Santel n'en devo biken a bardon, met dalc'het e vo dindan ur varn peurbadus. 
MRK.3.30	Kement-se, abalamour ma lavarent: Dalc'het eo gant ur spered hudur.
MRK.3.31	E vreudeur hag e vamm a erruas hag, oc'h en em zerc'hel er-maez, e kasjont d'e c'hervel. 
MRK.3.32	Ar bobl a oa azezet en-dro dezhañ hag e voe lavaret dezhañ: Setu, da vamm ha da vreudeur a zo er-maez o c'houlenn ac'hanout. 
MRK.3.33	Met eñ a respontas: Piv eo va mamm, piv eo va breudeur? 
MRK.3.34	Hag o teurel e zaoulagad war ar re a oa azezet en-dro dezhañ, e lavaras: Setu va mamm ha va breudeur. 
MRK.3.35	Rak piv bennak a ra bolontez Doue, hennezh eo va breur ha va c'hoar ha va mamm.
MRK.4.1	Jezuz en em lakaas c'hoazh da gelenn e-tal ar mor. Ur bobl vras o vezañ en em zastumet en e gichen, e pignas en ur vag hag ec'h azezas enni. An holl bobl a oa war an douar e-tal ar mor. 
MRK.4.2	Deskiñ a reas dezho kalz a draoù dre barabolennoù hag e lavaras dezho en e gelennadurezh: 
MRK.4.3	Selaouit. Setu, un hader a yeas er-maez da hadañ 
MRK.4.4	Evel ma hade, ul lodenn eus an had a gouezhas a-hed an hent, hag al laboused an neñv a zeuas hag he debras holl. 
MRK.4.5	Ul lodenn all a gouezhas war ul lec'h meinek e-lec'h ma oa nebeut a zouar, kerkent e savas rak ne oa ket aet don en douar, 
MRK.4.6	met pa zeuas an heol, e voe devet, ha dre ma ne oa ket a wrizienn, e sec'has. 
MRK.4.7	Ul lodenn all a gouezhas e-touez ar spern, hag ar spern a greskas hag he mougas, ha ne roas ket a frouezh. 
MRK.4.8	Ul lodenn all a gouezhas en douar mat, hag e roas frouezh o sevel hag o kreskiñ, en hevelep doare ma roas ur c'hreunenn tregont, unan all tri-ugent, unan all kant. 
MRK.4.9	Hag e lavaras dezho: Ra selaouo, an neb en deus divskouarn da glevout. 
MRK.4.10	Pa voe e-unan, ar re a oa en-dro dezhañ gant an daouzek a c'houlennas digantañ diwar-benn ar barabolenn-se. 
MRK.4.11	Eñ a lavaras dezho: Roet eo deoc'h da anavezout mister rouantelezh Doue, met evit ar re a-ziavaez pep tra a zo lavaret dre barabolennoù, 
MRK.4.12	evit o welout e welont ha n'anavezont ket, hag o klevout e klevont ha ne gomprenont ket, en aon na zistrofent ha na vefe pardonet dezho o fec'hedoù. 
MRK.4.13	Lavarout a reas dezho: Ha ne gomprenit ket ar barabolenn-se? Ha penaos neuze e komprenot an holl barabolennoù? 
MRK.4.14	An hader a had ar ger. 
MRK.4.15	Ar re a zo a-hed an hent, eo ar re ma'z eo hadet ar ger ennañ, met kerkent m'o deus e glevet, e teu Satan hag a zilam ar ger a oa bet hadet en o c'halonoù. 
MRK.4.16	En hevelep doare, ar re a zegemer an had el lec'hioù meinek, eo ar re a glev ar ger hag e zegemer kerkent gant levenez, 
MRK.4.17	met n'o deus ket a wrizienn enno o-unan, ne badont ket pell ha, pa zeu ur glac'har pe un heskinerezh abalamour d'ar ger, e kavont kerkent un abeg da gouezhañ. 
MRK.4.18	Ar re a zegemer an had e-touez an drein, eo ar re a selaou ar ger, 
MRK.4.19	met prederioù ar bed-mañ, tromplerezh ar pinvidigezhioù ha c'hoantoù a bep seurt evit an traoù all o tont warno a voug ar ger hag e teu da vezañ difrouezh. 
MRK.4.20	Ar re o deus degemeret an had en un douar mat, eo ar re a selaou ar ger, en degemer hag a zoug frouezh, ur c'hreunenn tregont, unan all tri-ugent, unan all kant.
MRK.4.21	Hag e lavaras dezho: Ha degas a reer ul lamp evit e lakaat dindan ur boezell pe dindan ur gwele? N'eo ket evit e lakaat war ur c'hantolor? 
MRK.4.22	Rak n'eus netra kuzhet na dle bezañ disklêriet, ha n'eus netra goloet na dle bezañ lakaet war-wel. 
MRK.4.23	Mar en deus unan bennak divskouarn da glevout, ra selaouo. 
MRK.4.24	Hag e lavaras dezho: Lakait evezh ouzh ar pezh a glevit. Muzuliet e vo deoc'h gant an hevelep muzul ma vuzuilhit d'ar re all, ha c'hoazh e vo roet ouzhpenn deoc'h-c'hwi a selaou. 
MRK.4.25	Rak roet e vo d'an neb en deus, met an hini n'en deus ket, e vo lamet digantañ zoken ar pezh en deus. 
MRK.4.26	Hag e lavaras: Bez' emañ diwar-benn rouantelezh Doue evel pa daol un den had en douar, 
MRK.4.27	pe e kousk, pe e sav, noz pe deiz, an had a ziwan hag a gresk hep ma oar penaos. 
MRK.4.28	Rak an douar a ro anezhañ e-unan, da gentañ ar geot, goude an dañvouezenn, hag ar c'hreunenn en dañvouezenn. 
MRK.4.29	Ha pa vez darev ar frouezh, e lakaer raktal ar falz ennañ dre ma'z eo prest an eost. 
MRK.4.30	Hag e lavaras: Ouzh petra e hañvalin rouantelezh Doue? Pe dre beseurt parabolenn he diskouezimp? 
MRK.4.31	Heñvel eo ouzh ur c'hreunenn sezo; pa he hader en douar, ez eo ar bihanañ eus holl hadoù an douar. 
MRK.4.32	Met goude ma vez hadet, e sav, e teu brasoc'h eget al louzoù all hag e taol brankoù, en hevelep doare ma c'hell laboused an neñv chom dindan he skeud. 
MRK.4.33	Disklêriañ a reas dezho ger Doue dre galz a barabolennoù en doare-mañ, hervez ma c'hellent e glevout. 
MRK.4.34	Ne gomze ket outo hep parabolenn; met, a-du, e tisplege pep tra d'e ziskibien.
MRK.4.35	En deiz-se, pa voe deuet an noz, e lavaras dezho: Tremenomp en tu all. 
MRK.4.36	Ha goude bezañ kaset kuit ar bobl, e tegasjont Jezuz er vag m'edo enni. Bez' e oa ivez bagoù bihan all ouzh e ambroug. 
MRK.4.37	Neuze e savas un taol-avel bras hag ar c'hoummoù-mor a yeas er vag, en hevelep doare ma leunie. 
MRK.4.38	Hag eñ a oa e diadreñv ar vag, kousket war ur blueg. Duhuniñ a rejont anezhañ o lavarout: Mestr, ha ne rez ket van ebet ouzh hor gwelout o vont da goll? 
MRK.4.39	O vezañ dihunet, e c'hourdrouzas d'an avelioù hag e lavaras d'ar mor: Tav! Bez sioul! An avel a davas hag e voe ur sioulder bras. 
MRK.4.40	Neuze e lavaras dezho: Perak hoc'h eus aon? Penaos n'hoc'h eus ket a feiz? 
MRK.4.41	Hag o doe un aon bras hag e lavarjont an eil d'egile: Piv eta eo hemañ, ma sent zoken an avel hag ar mor outañ?
MRK.5.1	Erruout a rejont en tu all d'ar mor, e bro ar C'hadareniz. 
MRK.5.2	Kerkent ha ma tiskennas eus ar vag, un den dalc'het gant ur spered hudur a zeuas eus ar bezioù d'e gavout. 
MRK.5.3	Chom a rae er bezioù ha den ne c'helle e zerc'hel ereet, gant chadennoù zoken. 
MRK.5.4	Rak alies, o kaout an hern ouzh e dreid hag o vezañ bet ereet gant chadennoù, en doa torret ar chadennoù ha friket an hern, ha den ne c'helle e zoñvaat. 
MRK.5.5	Chom a rae dalc'hmat, noz ha deiz, war ar menezioù hag er bezioù, o krial hag oc'h en em vloñsañ gant mein. 
MRK.5.6	P'en doe gwelet Jezuz a-bell, e teredas, e taoulinas dirazañ 
MRK.5.7	hag e lavaras o krial a vouezh uhel: Petra a zo etre te ha me, Jezuz, Mab an Doue Uhel-Meurbet? Da bediñ a ran dre anv Doue, na boagn ket ac'hanon. 
MRK.5.8	Rak e lavare dezhañ: Spered hudur, kae eus an den-se! 
MRK.5.9	Jezuz a c'houlennas digantañ: Pe anv ac'h eus? Eñ a respontas: Va anv a zo Lejion, rak kalz omp. 
MRK.5.10	Hag e pedas start anezhañ na gasje ket anezho er-maez eus ar vro-se. 
MRK.5.11	Bez' e oa eno, war ar menezioù, ur vandenn vras a voc'h o peuriñ. 
MRK.5.12	Hag an holl ziaouled en pedas o lavarout: Kas ac'hanomp er moc'h-se, evit ma'z aimp enno. 
MRK.5.13	Raktal Jezuz o lezas da vont. Hag ar speredoù hudur-mañ, o vezañ aet er-maez, a yeas er moc'h hag ar vandenn en em daolas war red eus al lec'h uhel-se er mor, hag e oant beuzet er mor. Bez' e oa anezho war-dro daou vil. 
MRK.5.14	Ar re a vesae ar moc'h a dec'has kuit da lavarout kement-se e kêr ha war ar maez. An dud a zeuas da welout ar pezh a oa erruet. 
MRK.5.15	Dont a rejont da gavout Jezuz hag e weljont an hini a oa bet dalc'het gant an diaouled, an hini a oa bet dalc'het gant al lejion, azezet, gwisket hag en e skiant vat. Hag o doe aon. 
MRK.5.16	Ar re o doa gwelet kement-se a lavaras dezho ar pezh a oa c'hoarvezet gant an hini a oa dalc'het gant an diaouled, ha gant ar moc'h. 
MRK.5.17	Neuze en em lakajont d'e bediñ da bellaat diouzh o bro. 
MRK.5.18	Pa oa aet er vag, an hini a oa bet dalc'het gant an diaouled en pedas d'e lezel da vont gantañ. 
MRK.5.19	Met Jezuz n'en lezas ket hag a lavaras dezhañ: Kae da'z ti, etrezek da dud, ha lavar dezho an traoù bras en deus an Aotrou graet dit ha penaos en deus bet truez ouzhit. 
MRK.5.20	Eñ a yeas kuit hag en em lakaas da embann e Dekapoliz an traoù bras en doa Jezuz graet dezhañ, hag e oant holl souezhet bras.
MRK.5.21	Jezuz o vezañ adarre treuzet ar mor er vag hag aet d'an tu all, ur bobl vras en em zastumas en-dro dezhañ. Tost d'ar mor e oa. 
MRK.5.22	Setu, unan eus pennoù ar sinagogenn, anvet Jairuz, a zeuas, hag o vezañ e welet, en em daolas d'e dreid 
MRK.5.23	hag a bedas start anezhañ, o lavarout: Va merc'h vihan a zo prest da vervel, deus da lakaat da zaouarn warni evit ma vo yac'haet, hag e vevo. 
MRK.5.24	Mont a reas gantañ. Ur bobl vras a yeas war e lerc'h hag a waskas anezhañ. 
MRK.5.25	Bez' e oa ur wreg klañv gant an diwadañ daouzek vloaz a oa. 
MRK.5.26	Gouzañvet he doa kalz a boan etre daouarn ar vedisined ha dispignet he doa he holl vadoù hep bezañ resevet diboan ebet, met aet e oa kentoc'h war gwashaat. 
MRK.5.27	O vezañ klevet komz eus Jezuz, e teuas e-touez ar bobl dre ziadreñv hag e stokas ouzh e zilhad. 
MRK.5.28	Rak hi a lavare: Mar gellan hepken stekiñ ouzh e zilhad, e vin yac'haet. 
MRK.5.29	Raktal he diwadañ a baouezas, hag e santas en he c'horf e oa yac'haet eus he foan. 
MRK.5.30	Kerkent Jezuz, oc'h anavezout ennañ e-unan ar galloud a oa aet er-maez anezhañ, en em droas e-kreiz ar bobl, o lavarout: Piv en deus stoket ouzh va dilhad? 
MRK.5.31	E ziskibien a lavaras dezhañ: Te a wel e wask ar bobl ac'hanout, hag e lavarez: Piv en deus stoket ouzhin? 
MRK.5.32	Hag e selle en-dro evit gwelout piv en doa graet-se. 
MRK.5.33	Ar wreg, spontet hag en ur grenañ, o c'houzout ar pezh a oa bet graet enni, a zeuas, en em daolas d'e dreid hag a lavaras dezhañ an holl wirionez. 
MRK.5.34	Lavarout a reas dezhi: Merc'h, da feiz he deus da yac'haet, kae e peoc'h ha bez dizereet eus da gleñved. 
MRK.5.35	Evel ma komze c'hoazh, tud eus ti penn ar sinagogenn a zeuas da lavarout dezhañ: Da verc'h a zo marv, na dregas ket ken ar Mestr. 
MRK.5.36	Kerkent ha m'en doe Jezuz klevet kement-se, e lavaras da benn ar sinagogenn: Na'z pez ket aon, kred hepken. 
MRK.5.37	Ha ne lezas den da heuliañ anezhañ, nemet Pêr, Jakez ha Yann breur Jakez. 
MRK.5.38	O vezañ erruet e ti penn ar sinagogenn, e welas e raed ennañ un drouz vras ha tud a ouele hag a laoske kriadennoù kreñv. 
MRK.5.39	O vezañ aet e-barzh, e lavaras dezho: Perak e rit an drouz-se ha perak e ouelit? Ar bugel n'eo ket marv, met kousket a ra. 
MRK.5.40	Int a reas goap anezhañ. Met eñ, o vezañ graet dezho holl mont er-maez, a gemeras tad ha mamm ar bugel, hag ar re a oa gantañ, hag ez eas el lec'h ma oa gourvezet. 
MRK.5.41	O kemer he dorn, e lavaras dezhi: Talita koumi, da lavarout eo: Plac'h yaouank, me a lavar dit, sav. 
MRK.5.42	Kerkent ar plac'h yaouank a savas hag en em lakaas da gerzhout, rak oadet e oa a zaouzek vloaz. Hag e voent souezhet meurbet. 
MRK.5.43	Hag ec'h urzhias start dezho na lavarjent kement-se da zen, hag e c'hourc'hemennas reiñ dezhi da zebriñ.
MRK.6.1	Jezuz, o vezañ aet ac'hano, a zeuas en e vro hag e ziskibien a heulias anezhañ. 
MRK.6.2	Pa zeuas ar sabad, en em lakaas da gelenn er sinagogenn. Kalz eus ar re en kleve a voe souezhet hag a lavaras: A-belec'h e teu an traoù-se d'an den-mañ? Petra eo ar furnez-se a zo bet roet dezhañ hag ar mirakloù bras en em ra dre e zaouarn? 
MRK.6.3	Ha n'eo ket eñ ar c'halvez, mab Mari, breur Jakez, Jozez, Jud ha Simon? E c'hoarezed, ha n'emaint ket amañ en hon touez? Hag e kavent tamall ennañ. 
MRK.6.4	Jezuz a lavaras dezho: Ur profed a zo enoret, nemet en e vro e-unan, e-touez e gerent e-unan hag ar re eus e di e-unan. 
MRK.6.5	Ne c'hellas ober eno mirakl ebet, nemet e yac'haas un nebeud tud klañv en ur lakaat e zaouarn warno. 
MRK.6.6	Souezhet e voe eus o diskredoni. Hag ez eas dre ar bourc'hioù tro-war-dro, en ur gelenn.
MRK.6.7	Gervel a reas an daouzek hag en em lakaas d'o c'has daou ha daou, en ur reiñ dezho ar galloud war ar speredoù hudur. 
MRK.6.8	Gourc'hemenn a reas dezho na gemerjent netra evit an hent nemet ur vazh, na sac'h, na bara, na moneiz er c'houriz, 
MRK.6.9	met sandalennoù en o zreid ha na zougjent ket daou wiskamant. 
MRK.6.10	Hag e lavaras dezho: En ti bennak ma'c'h antreot, chomit eno betek ma'z eot kuit eus al lec'h-se. 
MRK.6.11	P'en em gavo tud n'ho tegemerint ket ha n'ho selaouint ket, pa'z eot kuit ac'hano, hejit ar poultr eus ho treid e testeni a-enep dezho. Me a lavar deoc'h e gwirionez, penaos e vo dousoc'h da Sodom ha da C'homora e deiz ar varn eget d'ar gêr-se. 
MRK.6.12	O vezañ aet, e prezegjont d'an dud kaout keuz. 
MRK.6.13	Kas a rejont kuit kalz a ziaouled hag ec'h olevjont gant eoul kalz a dud glañv hag e yac'hajont anezho.
MRK.6.14	Ar roue Herodez a glevas komz anezhañ, rak e anv a oa brudet bras. Lavarout a reas: Yann-Vadezour a zo adsavet a-douez ar re varv, ha setu perak en em ra kalz a virakloù drezañ. 
MRK.6.15	Re all a lavare: Elia eo; ha re all a lavare: Ur profed eo, pe evel unan eus ar brofeded. 
MRK.6.16	Met Herodez, o klevout kement-se, a lavaras: Yann eo, an hini am eus graet dibennañ, adsavet eo a-douez ar re varv. 
MRK.6.17	Rak Herodez e-unan en doa kaset da gemer Yann hag en doa graet e eren er prizon abalamour da Herodiaz, gwreg Filip e vreur, dre m'en doa he dimezet, 
MRK.6.18	ha Yann a lavare da Herodez: N'eo ket aotreet dit kaout gwreg da vreur. 
MRK.6.19	Herodiaz he doa droug outañ hag a c'hoantae e lakaat d'ar marv. Met ne c'helle ket, 
MRK.6.20	rak Herodez a zouje Yann, oc'h anavezout penaos e oa un den reizh ha santel. Prederius e oa en e geñver, ober a rae zoken kalz a draoù eus e alioù hag en selaoue gant plijadur. 
MRK.6.21	Met un devezh a-vat a zeuas. Herodez, evit deiz e c'hanedigezh, a roas ur fest da re vras e lez, da vistri e arme, ha da re vras Galilea. 
MRK.6.22	Merc'h Herodiaz, o vezañ deuet, a zañsas, hag a blijas da Herodez ha d'ar re a oa azezet gantañ. Ar roue a lavaras d'ar plac'h yaouank: Goulenn diganin ar pezh a gari hag en roin dit. 
MRK.6.23	Ha gant le e lavaras: Kement a c'houlenni a roin dit, betek an hanter eus va rouantelezh. 
MRK.6.24	O vezañ aet er-maez, hi a lavaras d'he mamm: Petra a c'houlennin? Hag e lavaras: Penn Yann-Vadezour. 
MRK.6.25	O vezañ deuet buan da gavout ar roue, e reas he goulenn hag e lavaras: C'hoantaat a ran e rofes bremañ din, war ur plad, penn Yann-Vadezour. 
MRK.6.26	Ar roue a voe glac'haret bras, met, abalamour d'e le ha d'ar re a oa azezet gantañ, ne fellas ket dezhañ nac'hañ outi. 
MRK.6.27	Raktal e kasas unan eus e warded hag e c'hourc'hemennas dezhañ degas penn Yann. Ar gward a yeas hag a droc'has e benn er prizon, 
MRK.6.28	hag en degasas war ur plad. E reiñ a reas d'ar plac'h yaouank, hag ar plac'h yaouank en roas d'he mamm. 
MRK.6.29	E zskibien o vezañ klevet kement-se, a zeuas, a gemeras e gorf hag a lakaas anezhañ en ur bez.
MRK.6.30	An ebestel a zeuas da gavout Jezuz hag a lavarjont dezhañ kement o doa graet ha kement o doa kelennet. 
MRK.6.31	Eñ a lavaras dezho: Deuit a-du en ul lec'h diamezeg ha diskuizhit un nebeudig. Rak kement a dud a yae hag a zeue ken n'o doe ket amzer zoken da zebriñ. 
MRK.6.32	Mont a rejont eta en ur vag, a-du en ul lec'h diamezeg. 
MRK.6.33	Met ar bobl a welas anezho o vont kuit ha kalz en anavezas. O redek war droad eus an holl gêrioù, ec'h errujont a-raok dezho hag e teujont asambles en e arbenn. 
MRK.6.34	Jezuz, o vezañ aet, a welas ul lod bras a dud hag en doe truez outo, abalamour ma oant evel deñved hep mesaer, hag en em lakaas da zeskiñ dezho meur a dra. 
MRK.6.35	Evel ma oa dija diwezhat, e ziskibien a dostaas outañ hag a lavaras: Al lec'h-mañ a zo distro ha diwezhat eo, 
MRK.6.36	kas anezho kuit, evit ma'z aint er c'hêrioùigoù hag er bourc'hioù tro-war-dro ha ma prenint bara, rak n'o deus netra da zebriñ. 
MRK.6.37	Eñ a lavaras dezho: Roit hoc'h-unan da zebriñ dezho. Hag e respontjont dezhañ: Mont a rafemp da brenañ evit daou c'hant diner
MRK.6.38	Eñ a lavaras dezho: Pet bara hoc'h eus? It ha sellit. P'o doe gwelet, e lavarjont: Pemp, ha daou besk. 
MRK.6.39	Neuze e c'hourc'hemennas dezho lakaat an holl da azezañ, a vandennoù, war ar geot glas. 
MRK.6.40	Hag ec'h azezjont a renkoù dre gantadoù ha dre hanter-kantadoù. 
MRK.6.41	Jezuz a gemeras ar pemp bara hag an daou besk hag, o sevel e zaoulagad etrezek an neñv, e vennigas, e torras ar baraoù hag o roas d'e ziskibien, evit m'o rojent d'ar bobl. Lodennañ a reas ivez an daou besk kenetrezo holl. 
MRK.6.42	Debriñ a rejont holl hag o doa a-walc'h. 
MRK.6.43	Hag e kasjont ganto daouzek panerad leun eus an tammoù bara hag eus ar pesked. 
MRK.6.44	Ar re o doa debret eus ar baraoù-se a oa war-dro pemp mil den.
MRK.6.45	Kerkent goude, e lakaas e ziskibien da vont er vag ha d'e ziaraogiñ en tu all, etrezek Betsaida, e-pad ma kasje ar bobl en o hent. 
MRK.6.46	P'en doe o c'haset kuit, e pignas war ar menez evit pediñ. 
MRK.6.47	An abardaez o vezañ deuet, ar vag a oa e-kreiz ar mor, hag eñ a oa e-unan war an douar. 
MRK.6.48	Gwelout a reas o doa kalz a boan o roeñvat rak an avel a oa en o enep. War-dro ar bedervet beilhadenn eus an noz, e teuas d'o c'havout o kerzhout war ar mor, ha c'hoant en doa d'o diaraogiñ. 
MRK.6.49	Pa weljont anezhañ o kerzhout war ar mor, e kredjont e oa un teuz hag e krijont, 
MRK.6.50	rak holl e weljont anezhañ hag e voent spontet. Met kerkent e komzas outo hag e lavaras dezho: Ho pet fiziañs, me eo, n'ho pet ket aon. 
MRK.6.51	Pignat a reas ganto er vag hag an avel a baouezas. Souezhet meurbet e voent enno o-unan ha leuniet a estlamm, 
MRK.6.52	rak n'o doa ket komprenet mirakl ar baraoù, dre ma oa o c'halonoù kaledet.
MRK.6.53	P'o doe treuzet ar mor, e teujont da vro C'henezared hag e touarjont eno. 
MRK.6.54	Pa voent aet er-maez eus ar vag, an dud en anavezas raktal. 
MRK.6.55	Hag e redjont dre an holl vro tro-war-dro hag en em lakajont da zougen war gweleoù ar re a oa klañv, e kement lec'h ma klevent e oa. 
MRK.6.56	E pelec'h bennak ma'z ae, er bourc'hioù pe er c'hêrioù pe war ar maez, e lakaent an dud klañv war al leurgêrioù hag e pedent anezhañ d'o lezel da vihanañ da stekiñ ouzh bord e sae. Hag ar re holl a stoke outañ a oa yac'haet.
MRK.7.1	Ar farizianed, gant lod eus ar skribed deuet eus Jeruzalem, a yeas da gavout anezhañ. 
MRK.7.2	Gwelout a rejont ur re bennak eus e ziskibien o kemer o fred gant daouarn lous, da lavarout eo hep bezañ o gwalc'het, hag e kavjont da damall. 
MRK.7.3	Rak ar farizianed hag an holl Yuzevien ne zebront ket hep bezañ gwalc'het o daouarn betek an ilin, o terc'hel hengoun ar re gozh, 
MRK.7.4	ha pa zeuont eus ar marc'had, ne zebront ket kennebeut hep bezañ en em walc'het. Ha kalz a draoù all a zo ivez o deus resevet evit o mirout, evel gwalc'hiñ an hanafoù, ar podoù, al listri-arem hag ar gweleoù. 
MRK.7.5	Neuze ar farizianed hag ar skribed a c'houlennas outañ: A-belec'h e teu ma ne heuilh ket da ziskibien hengoun ar re gozh ha ma kemeront o fred hep gwalc'hiñ o daouarn? 
MRK.7.6	Eñ a respontas dezho: Pilpouzed, Izaia en deus profedet mat diwar ho penn, hervez ar pezh a zo skrivet: Ar bobl-mañ a enor ac'hanon gant o muzelloù, met o c'halon a zo pell diouzhin. 
MRK.7.7	Met en aner eo ec'h enoront ac'hanon, o teskiñ kelennadurezhioù a zo gourc'hemennoù tud. 
MRK.7.8	Rak, o lezel gourc'hemenn Doue, e virit hengoun an dud, o walc'hiñ ar podoù hag an hanafoù, hag oc'h ober kalz a draoù all heñvel outo. 
MRK.7.9	Lavarout a reas dezho c'hoazh: Gwall vat e torrit gourc'hemenn Doue evit mirout hoc'h hengoun. 
MRK.7.10	Rak Moizez en deus lavaret: Enor da dad ha da vamm, ha: Piv bennak a villigo e dad pe e vamm a vo lakaet d'ar marv. 
MRK.7.11	Met c'hwi a lavar: An hini a lavaro d'e dad pe d'e vamm: Ar pezh am bije gallet reiñ dit a zo Korban, da lavarout eo ur prof, 
MRK.7.12	ne lezit ket anezhañ d'ober netra ken evit e dad pe e vamm, 
MRK.7.13	o kas da netra ger Doue gant ho hengoun graet ganeoc'h hoc'h-unan. Ha kalz a draoù all a rit evel-se.
MRK.7.14	O vezañ galvet an holl bobl, e lavaras dezho: Selaouit holl ac'hanon ha komprenit: 
MRK.7.15	Netra eus ar pezh a zo er-maez eus an den hag a antre ennañ ne c'hell e huduraat, met ar pezh a zeu er-maez anezhañ, kement-se eo a hudura an den. 
MRK.7.16	Mar en deus unan bennak divskouarn da glevout, ra selaouo. 
MRK.7.17	Pa voe aet en ti, goude bezañ kuitaet ar bobl, e ziskibien a c'houlennas outañ petra oa ar barabolenn-se. 
MRK.7.18	Eñ a lavaras dezho: Ha bez' oc'h eta c'hwi ivez hep skiant? Ne gomprenit ket penaos kement tra a zo er-maez hag a antre en den ne c'hell ket e lousaat? 
MRK.7.19	Rak an dra-se ne ya ket er galon met er c'hof, a-belec'h e kouezh er foz, e-lec'h ma vez glanaet ar boued holl. 
MRK.7.20	Lavarout a reas: Ar pezh a zeu er-maez eus an den, eo ar pezh a hudura an den. 
MRK.7.21	Rak a-ziabarzh, eus kalon an dud eo, e teu ar soñjoù fall, an avoultriezh, ar gastaouerezh, ar muntroù, 
MRK.7.22	al laeroñsioù, ar c'hoantegezh, ar fallentez, ar faosoni, al loustoni, al lagad avius, an droukkomz, an ourgouilh, ar follentez. 
MRK.7.23	An holl draoù fall-se a zeu eus an diabarzh hag a hudura an den.
MRK.7.24	O vont ac'hano, ez eas da gostezioù Tir ha Sidon. O vezañ aet en un ti, e felle dezhañ na ouije den kement-se, met ne c'hellas ket chom kuzhet. 
MRK.7.25	Rak ur wreg, a oa trec'het he merc'h gant un spered hudur, o vezañ klevet komz dioutañ, a zeuas hag en em daolas d'e dreid. 
MRK.7.26	Ar wreg-mañ a oa gresian, ha sirofenikian a bobl. E bediñ a reas da gas an diaoul kuit eus he merc'h. 
MRK.7.27	Jezuz a lavaras dezhi: Lez da gentañ ar vugale da gaout o gwalc'h, rak n'eo ket mat kemer bara ar vugale hag e deurel d'ar chas bihan. 
MRK.7.28	Met hi a respontas dezhañ: Gwir eo Aotrou, koulskoude ar chas bihan a zebr, dindan an daol, bruzun ar vugale. 
MRK.7.29	Neuze eñ a lavaras dezhi: Abalamour d'ar gomz-se, kae, an diaoul a zo aet er-maez eus da verc'h. 
MRK.7.30	O vezañ distroet d'he zi, e kavas e oa aet kuit an diaoul, hag he merc'h gourvezet war ar gwele.
MRK.7.31	Jezuz, o vezañ kuitaet kostezioù Tir ha Sidon, a zeuas tost da vor Galilea, o treuziñ bro Zekapoliz. 
MRK.7.32	Degaset e voe dezhañ un den bouzar, a oa dalc'het en e gomz, hag e voe pedet da lakaat e zaouarn warnañ. 
MRK.7.33	O vezañ e dennet eus ar bobl a-du, e lakaas e vizied en e zivskouarn hag, o kemer eus e grañch, e stokas e deod. 
MRK.7.34	O sevel e zaoulagad etrezek an neñv, e huanadas hag e lavaras: Effata! da lavarout eo: Digor! 
MRK.7.35	Kerkent e zivskouarn a voe digoret, e deod a voe dizereet hag e komzas hep poan. 
MRK.7.36	Difenn a reas outo na lavarjent kement-se da zen, met mui e tifenne outo, seul vui e vrudent anezhañ. 
MRK.7.37	Souezhet meurbet, e lavarjont: Kement a ra a zo burzhudus, lakaat a ra zoken ar re vouzar da glevout hag ar re vut da gomz.
MRK.8.1	En deizioù-se e oa gant Jezuz un niver bras a dud hag, evel n'o doa netra da zebriñ, e c'halvas e ziskibien hag e lavaras dezho: 
MRK.8.2	Truez am eus ouzh ar bobl-mañ, rak tri devezh a zo emaint em c'hichen ha n'o deus netra da zebriñ. 
MRK.8.3	Ha mar kasan anezho war yun d'o ziez, o nerzh a vanko dezho en hent, rak darn anezho a zo deuet a-bell. 
MRK.8.4	E ziskibien a respontas dezhañ: Penaos e c'hellfemp kavout bara a-walc'h da bredañ anezho en ul lec'h distro? 
MRK.8.5	Eñ a c'houlennas outo: Pet bara hoc'h eus? Hag int a lavaras: Seizh. 
MRK.8.6	Neuze e c'hourc'hemennas d'ar bobl azezañ war an douar, e kemeras ar seizh bara hag e trugarekaas, o zorras hag o roas d'e ziskibien evit m'o lodennjent. Hag o lodennjont d'ar bobl. 
MRK.8.7	Bez' e oa ivez peskedigoù hag, o vezañ o benniget, e c'hourc'hemennas o reiñ ivez dezho. 
MRK.8.8	Debriñ a rejont hag o doe a-walc'h, hag e tegasjont seizh panerad eus an tammoù a oa manet. 
MRK.8.9	Ar re o doa debret a oa war-dro pevar mil. Goude-se o c'hasas en o hent.
MRK.8.10	O vont kerkent er vag gant e ziskibien, ez eas e kostezioù Dalmanuta. 
MRK.8.11	Ar farizianed a zeuas hag en em lakaas da riotal anezhañ, o c'houlenn digantañ, evit e demptañ, ur mirakl eus an neñv. 
MRK.8.12	O huanadiñ en e spered, e lavaras: Perak e c'houlenn ar rummad-mañ ur mirakl? Me a lavar deoc'h e gwirionez, ne vo roet mirakl ebet d'ar rummad-mañ. 
MRK.8.13	Hag, o vezañ o c'huitaet, ez eas adarre er vag hag e tremenas en tu all. 
MRK.8.14	Ankounac'haet o doa kemer bara ganto, ha n'o doa nemet ur bara er vag ganto. 
MRK.8.15	Eñ a reas outo an difenn-mañ: En em virit gant evezh eus goell ar farizianed hag eus goell Herodez. 
MRK.8.16	Int a soñjas etrezo hag a lavaras: Abalamour n'hon eus ket a vara eo. 
MRK.8.17	Jezuz, o vezañ anavezet kement-se, a lavaras dezho: Perak e soñjit ez eo abalamour n'hoc'h eus ket kemeret a vara? Bez' oc'h c'hoazh hep skiant c'hoazh ha ne gomprenit ket? Bepred eo kaletaet ho kalon? 
MRK.8.18	O kaout daoulagad, ne welit ket? O kaout divskouarn, ne glevit ket? Ha n'hoc'h eus ket a soñj? 
MRK.8.19	Pa dorris pemp bara evit pemp mil den, pet panerad leun a dammoù chomet a zilerc'h ho poa dastumet? Int a lavaras dezhañ: Daouzek. 
MRK.8.20	Ha pa dorris ar seizh bara evit ar pevar mil den, pet panerad leun a dammoù ho poa dastumet? Int a lavaras: Seizh. 
MRK.8.21	Hag e lavaras dezho: Penaos eta ne gomprenit ket c'hoazh?
MRK.8.22	O vezañ deuet da Vetsaida, e voe degaset dezhañ un den dall hag en pedjont da stekiñ outañ. 
MRK.8.23	Kemer a reas dorn an dall hag en kasas er-maez eus ar bourc'h. Krañch a lakaas war e zaoulagad hag, o vezañ lakaet e zaouarn warnañ, e c'houlennas digantañ hag eñ a wele un dra bennak. 
MRK.8.24	Eñ, o vezañ sellet, a lavaras: Gwelout a ran tud evel gwez o kerzhout. 
MRK.8.25	Eñ a lakaas adarre e zaouarn war e zaoulagad hag a lavaras dezhañ sellout. Yac'haet e voe hag e wele holl fraezh mat. 
MRK.8.26	Hag e kasas anezhañ d'e di, o lavarout: N'a ket er bourc'h ha na lavar ket an dra-mañ da zen eus ar bourc'h.
MRK.8.27	Jezuz a yeas gant e ziskibien e bourc'hioù Kezarea-Filip. War an hent, e c'houlennatas e ziskibien hag e lavaras: Piv a lavar an dud ez on? 
MRK.8.28	Respont a rejont: Yann-Vadezour; darn all, Elia; ha darn all, unan eus ar brofeded. 
MRK.8.29	Eñ a lavaras dezho: Ha c'hwi, piv a lavarit ez on? Pêr a respontas dezhañ: Te eo ar C'hrist. 
MRK.8.30	Hag e tifennas gwall start outo lavarout kement-se anezhañ da zen.
MRK.8.31	Neuze en em lakaas da zisklêriañ dezho e oa ret da Vab an den gouzañv kalz a draoù, bezañ taolet kuit gant an henaourien, gant ar veleien vras ha gant ar skribed, bezañ lakaet d'ar marv, hag adsevel a varv tri devezh goude. 
MRK.8.32	Hag e lavare ar c'homzoù-se dezho sklaer-mat. Neuze Pêr, o vezañ e gemeret a-du, en em lakaas d'e repren. 
MRK.8.33	Met eñ, o tistreiñ hag o sellout ouzh e ziskibien, a c'hourdrouzas Pêr hag a lavaras dezhañ: A-dreñv din, Satan! Rak da soñjezonoù n'emaint ket hervez an traoù a sell ouzh Doue, met hervez an traoù a sell ouzh an dud.
MRK.8.34	O c'hervel ar bobl gant e ziskibien, e lavaras dezho: Mar fell da unan bennak dont war va lerc'h, ra raio dilez anezhañ e-unan, ra gemero e groaz ha ra heulio ac'hanon. 
MRK.8.35	Rak piv bennak a fello dezhañ saveteiñ e vuhez he c'hollo, met piv bennak a gollo e vuhez abalamour din ha d'an Aviel he saveteo. 
MRK.8.36	Rak petra a dalvfe d'un den gounit ar bed holl, ma kollfe e ene? 
MRK.8.37	Petra a rofe an den e trok ouzh e ene? 
MRK.8.38	Rak piv bennak en devo bet mezh ac'hanon hag eus va c'homzoù, e-touez ar rummad-mañ, avoultrer ha pec'her, Mab an den ivez en devo mezh anezhañ pa zeuio e gloar e Dad gant an aelez santel.
MRK.9.1	Lavarout a reas dezho ivez: Me a lavar deoc'h e gwirionez, ez eus hiniennoù eus a-douez ar re a zo amañ ha ne varvint ket ken n'o devo gwelet rouantelezh Doue o tont gant galloud.
MRK.9.2	C'hwec'h devezh goude, Jezuz a gemeras gantañ Pêr, Jakez ha Yann, hag o c'hasas o-unan a-du war ur menez uhel. Hag e voe treuzneuziet dirazo. 
MRK.9.3	E zilhad a zeuas da vezañ lugernus, gwenn evel an erc'h, ken n'eus gwenner ebet war an douar a c'hellfe gwennañ evel-se. 
MRK.9.4	Elia ha Moizez en em ziskouezas dezho, o komz gant Jezuz. 
MRK.9.5	Pêr, o kemer ar gomz, a lavaras da Jezuz: Mestr, mat eo deomp chom amañ. Greomp amañ teir deltenn, unan evidout, unan evit Moizez, unan evit Elia. 
MRK.9.6	Rak ne ouie ket petra lavarout, abalamour m'o doe ur spont bras. 
MRK.9.7	Hag e teuas ur goabrenn d'o goleiñ, ur vouezh a zeuas eus ar goabrenn o lavarout: Hemañ eo va Mab karet-mat. Selaouit eñ! 
MRK.9.8	Kerkent an diskibien, o vezañ sellet en-dro dezho, ne weljont den ken nemet Jezuz e-unan ganto. 
MRK.9.9	Evel ma tiskennent eus ar menez, e tifennas outo lavarout da zen ar pezh o doa gwelet, ken na vije Mab an den adsavet a-douez ar re varv. 
MRK.9.10	Hag e talc'hjont ar gomz-se, o c'houlenn an eil digant egile petra a c'hellje bezañ: Adsevel a-douez ar re varv. 
MRK.9.11	Hag e c'houlennjont outañ o lavarout: Perak e lavar ar skribed eo ret da Elia dont da gentañ? 
MRK.9.12	Respont a reas dezho: Gwir eo penaos Elia a dle dont da gentañ hag adlakaat pep tra, ha penaos Mab an den, hervez ma'z eo skrivet diwar e benn, a dle gouzañv kalz a draoù ha bezañ disprizet? 
MRK.9.13	Met me a lavar deoc'h penaos Elia a zo deuet, hag o deus graet dezhañ kement o deus c'hoantaet evel ma'z eo skrivet diwar e benn.
MRK.9.14	O vezañ deuet etrezek an diskibien all, e welas kalz a bobl en-dro dezho ha skribed a dabute ganto. 
MRK.9.15	Raktal evel ma welas an holl bobl-se anezhañ, e voent souezhet bras, hag o teredek e saludjont anezhañ. 
MRK.9.16	Eñ a c'houlennas digant ar skribed: diwar-benn petra e tabutit ganto? 
MRK.9.17	Un den eus ar bobl, o kemer ar gomz, a lavaras: Mestr, degaset em eus dit va mab hag a zo dalc'het gant ur spered mut. 
MRK.9.18	E pelec'h bennak ma krog ennañ, e taol anezhañ d'an douar, hag eñ a eon, a c'hrigoñs e zent hag a zisec'h. Pedet em eus da ziskibien d'e gas kuit ha n'o deus ket gallet. 
MRK.9.19	Eñ a respontas dezho: O rummad diskredik, betek pegeit e vin ganeoc'h? Betek pegeit e c'houzañvin ac'hanoc'h? Degasit eñ din. 
MRK.9.20	E zegas a rejont dezhañ. Raktal m'en gwelas, ar spered a zifretas anezhañ gant nerzh, hag e kouezhas d'an douar o ruilhal hag oc'h eoniñ. 
MRK.9.21	Eñ a c'houlennas ouzh e dad: Pegeit amzer a zo abaoe ma c'hoarvez kement-mañ gantañ? Abaoe e vugaleaj, a respontas. 
MRK.9.22	Alies en deus e daolet en tan hag en dour evit e lakaat da vervel. Met mar gellez un dra bennak, sikour ac'hanomp, az pez truez ouzhimp. 
MRK.9.23	Jezuz a lavaras dezhañ: Mar gellez krediñ, pep tra a zo posupl d'an hini a gred. 
MRK.9.24	Kerkent tad ar bugel a grias gant daeroù: Me a gred, Aotrou! Sikour ac'hanon em diskredoni! 
MRK.9.25	Jezuz o welout ar bobl o redek a vandenn, a c'hourdrouzas ar spered hudur hag a lavaras dezhañ: Spered mut ha bouzar, me a c'hourc'hemenn dit, kae kuit anezhañ ha na da ken ennañ. 
MRK.9.26	Mont a reas kuit o leuskel ur griadenn vras hag o tifretañ anezhañ gant nerzh. Ar bugel a zeuas evel marv, en hevelep doare ma lavare meur a hini: Marv eo. 
MRK.9.27	Met Jezuz, o kemer e zorn, a reas dezhañ sevel. Hag e chomas en e sav. 
MRK.9.28	Pa voe aet en ti, e ziskibien a c'houlennas digantañ a-du: Perak n'hon eus ket gallet kas kuit anezhañ? 
MRK.9.29	Eñ a respontas dezho: Ar seurt-se ne c'hell ket mont kuit, nemet dre ar bedenn ha dre ar yun.
MRK.9.30	O vezañ aet ac'hano, e treuzjont vro C'halilea. Ne felle ket dezhañ e vije gouezet gant den. 
MRK.9.31	Rak e kelenne e ziskibien hag e lavaras dezho: Mab an den a vo droukroet etre daouarn an dud hag e lakaint anezhañ d'ar marv. Goude ma vo bet lazhet, ec'h adsavo a varv d'an trede deiz. 
MRK.9.32	Met ne gomprenent ket ar c'homzoù-se ha ne gredent ket goulenn digantañ. 
MRK.9.33	Dont a reas da Gafarnaoum. O vezañ en ti, e c'houlennas diganto: Diwar-benn petra en em dabutec'h en hent? 
MRK.9.34	Met int a dave, rak en em dabutet o doa en hent war an hini a vije ar brasañ. 
MRK.9.35	O vezañ azezet, e c'halvas an daouzek hag e lavaras dezho: Mar c'hoanta unan bennak bezañ ar c'hentañ, e vo an diwezhañ eus an holl, ha servijer an holl. 
MRK.9.36	O vezañ kemeret ur bugel bihan, e lakaas anezhañ en o c'hreiz hag, o terc'hel anezhañ etre e zivrec'h, e lavaras dezho: 
MRK.9.37	Piv bennak a zegemer unan eus ar vugale vihan-mañ em anv a zegemer ac'hanon, ha piv bennak a zegemer ac'hanon, n'eo ket me eo a zegemer, met an hini en deus va c'haset.
MRK.9.38	Yann, o kemer ar gomz, a lavaras dezhañ: Mestr, gwelet hon eus un den o kas kuit diaouled en da anv ha ne heuilh ket ac'hanomp. Difennet hon eus outañ abalamour na heuilh ket ac'hanomp. 
MRK.9.39	Met Jezuz a lavaras: Na zifennit ket-se, rak n'eus den a rafe mirakloù em anv hag a c'hellfe kerkent droukkomz ac'hanon. 
MRK.9.40	Rak an hini n'emañ ket a-enep deomp a zo evidomp. 
MRK.9.41	Ha piv bennak a roio deoc'h ur werennad dour da evañ em anv, abalamour ma'z oc'h da Grist, me a lavar deoc'h e gwirionez, ne gollo ket e c'hopr.
MRK.9.42	Met piv bennak a lakaio da gouezhañ unan eus ar re vihan-se a gred ennon, gwelloc'h e vefe dezhañ e vefe staget ur maen-milin ouzh e c'houzoug ha e vefe taolet er mor. 
MRK.9.43	Ma laka ac'hanout da zorn da gouezhañ, troc'h anezhañ. Gwelloc'h eo dit mont er vuhez, o kaout nemet un dorn, eget kaout daou zorn ha bezañ taolet er gehenn, 
MRK.9.44	en tan ne voug biken, e pelec'h o freñv ne varv ket hag an tan ne voug ket. 
MRK.9.45	Ha ma laka ac'hanout da droad da gouezhañ, troc'h anezhañ. Gwelloc'h eo dit mont er vuhez, o kaout un troad, eget kaout daou droad ha bezañ taolet er gehenn, en tan ne voug biken, 
MRK.9.46	e pelec'h o freñv ne varv ket hag an tan ne voug ket. 
MRK.9.47	Ha ma laka ac'hanout da lagad da gouezhañ, diframm anezhañ. Gwelloc'h eo dit mont e rouantelezh Doue gant ul lagad hepken, eget kaout daou lagad ha bezañ taolet e tan ar gehenn, 
MRK.9.48	e pelec'h o freñv ne varv ket hag an tan ne voug ket. 
MRK.9.49	Rak pep hini a vo sallet gant tan, ha pep prof a vo sallet gant holen. 
MRK.9.50	Un dra vat eo an holen, met mar koll an holen e vlaz, gant petra e vo temzet? Ho pet holen ennoc'h hoc'h-unan ha bezit e peoc'h etrezoc'h.
MRK.10.1	O vont ac'hano, e teuas e kostezioù Judea en tu all d'ar Jordan. Ar bobl en em zastumas adarre war e dro hag, evel ma oa e c'hiz, en em lakaas d'o c'helenn a-nevez. 
MRK.10.2	Ar farizianed a zeuas hag a c'houlennas outañ evit e demptañ: Hag e c'hell un den kas e wreg kuit? 
MRK.10.3	Eñ a respontas dezho: Petra en deus Moizez gourc'hemennet deoc'h? 
MRK.10.4	Int a lavaras: Moizez a lez reiñ ur skrid a dorr-dimeziñ hag he c'has kuit. 
MRK.10.5	Neuze Jezuz a respontas dezho: Skrivet en deus deoc'h al lezenn-se abalamour da galeter ho kalon. 
MRK.10.6	Met e penn-kentañ ar grouadelezh, Doue a reas anezho gwaz ha plac'h. 
MRK.10.7	Setu perak ar gwaz a guitaio e dad hag e vamm hag en em stago ouzh e wreg, 
MRK.10.8	hag an daou a zeuio ur c'hig hepken. Evel-se ne d-int mui daou, met ur c'hig hepken. 
MRK.10.9	Arabat eo d'an den disrannañ ar pezh a zo bet unanet gant Doue. 
MRK.10.10	Pa voent e-barzh an ti, e ziskibien a c'houlennas c'hoazh digantañ diwar-benn-se. 
MRK.10.11	Eñ a lavaras dezho: Piv bennak a gas kuit e wreg hag a zimez da unan all, a ra avoultriezh en he c'heñver, 
MRK.10.12	ha mar deu ur wreg da guitaat hec'h ozhac'h hag ma timez da unan all, e ra avoultriezh.
MRK.10.13	Degaset e voe dezhañ bugale vihan, evit ma stokje outo, met an diskibien a c'hrozmole d'ar re o degase. 
MRK.10.14	Jezuz, o welout-se, a yeas droug ennañ hag a lavaras dezho: Lezit ar vugale vihan da zont davedon ha na zifennit ket outo, rak rouantelezh Doue a zo d'ar re a zo heñvel outo. 
MRK.10.15	Me a lavar deoc'h e gwirionez, penaos piv bennak ne zegemero ket rouantelezh Doue evel ur bugel bihan ne yelo ket e-barzh. 
MRK.10.16	Hag o vezañ o c'hemeret etre e zivrec'h, e lakaas e zaouarn warno hag o bennigas.
MRK.10.17	Evel ma'z ae evit en em lakaat en hent, un den a zeredas hag, o vezañ daoulinet dirazañ, e c'houlennas digantañ: Mestr mat, petra a dlean d'ober evit kaout ar vuhez peurbadus? 
MRK.10.18	Jezuz a lavaras dezhañ: Perak em galvez mat? Den n'eo mat, nemet Doue hepken. 
MRK.10.19	Anavezout a rez ar gourc'hemennoù: Na ra ket avoultriezh; na vez ket muntrer; na laer ket; na lavar ket a fals-testeni; na ra ket a faosoni; enor da dad ha da vamm. 
MRK.10.20	Eñ a respontas: Mestr, miret em eus an holl draoù-se adalek va yaouankiz. 
MRK.10.21	Ha Jezuz, o sellout outañ, a garas anezhañ hag a lavaras dezhañ: Mankout a ra dit un dra, kae, gwerzh kement ac'h eus, ro-se d'ar beorien, hag ez po un teñzor en neñv. Goude-se deus hag heuilh ac'hanon, o kemer ar groaz. 
MRK.10.22	Met, glac'haret gant ar c’homzoù-se, ez eas kuit gwall drist, rak madoù bras en doa. 
MRK.10.23	Neuze Jezuz, o sellout en-dro dezhañ, a lavaras d'e ziskibien: Pegen diaes e vo d'ar re o deus madoù mont e-barzh rouantelezh Doue! 
MRK.10.24	An diskibien a voe souezhet eus ar c'homzoù-se. Met Jezuz, oc'h adkemer ar gomz, a lavaras dezho: Bugale, pegen diaes eo d'ar re a laka o fiziañs er madoù mont e-barzh rouantelezh Doue! 
MRK.10.25	Aesoc'h eo d'ur c'hañval tremen dre graoenn un nadoz eget d'un den pinvidik mont e-barzh rouantelezh Doue. 
MRK.10.26	Hag e voent c'hoazh muioc'h souezhet hag e lavarjont an eil d'egile: Ha piv eta a c'hell bezañ salvet? 
MRK.10.27	Met Jezuz, o sellout outo, a lavaras: Dibosupl eo d'an dud, met n'eo ket da Zoue, rak pep tra a zo posupl da Zoue. 
MRK.10.28	Neuze Pêr en em lakaas da lavarout dezhañ: Setu, ni hon eus dilezet pep tra hag hon eus da heuliet. 
MRK.10.29	Jezuz a respontas: Me a lavar deoc'h e gwirionez, penaos n'eus den en defe kuitaet ti, pe vreudeur, pe c'hoarezed, pe dad, pe vamm, pe wreg, pe vugale, pe zouaroù, abalamour din ha d'an Aviel, 
MRK.10.30	ha ne resevo adalek ar c'hantved-mañ, kant kement all, a diez, a vreudeur, a c'hoarezed, a vammoù, a vugale hag a zouaroù, gant heskinerezhioù, hag er c'hantved da zont, ar vuhez peurbadus. 
MRK.10.31	Met kalz eus ar re gentañ a vo ar re ziwezhañ, hag ar re ziwezhañ a vo ar re gentañ.
MRK.10.32	Bez' e oant en hent o pignat da Jeruzalem, ha Jezuz a yae a-raok dezho. Spouronet e oant hag o doa aon en ur heuliañ anezhañ. O kemer adarre a-du an daouzek, en em lakaas da zisklêriañ dezho ar pezh a dlee c'hoarvezout gantañ: 
MRK.10.33	Setu, e pignomp da Jeruzalem, ha Mab an den a vo droukroet d'ar veleien vras ha d'ar skribed. Hag e kondaonint anezhañ d'ar marv hag e troukroint anezhañ d'ar baganed. 
MRK.10.34	Goap a raint anezhañ, e skourjezañ a raint, e krañchint outañ hag e lakaint anezhañ d'ar marv, hag ec'h adsavo a varv d'an trede deiz.
MRK.10.35	Jakez ha Yann, mibien Zebedea, a zeuas d'e gavout hag a lavaras dezhañ: Mestr, ni a garfe e rafes deomp ar pezh a c'houlennimp ouzhit. 
MRK.10.36	Eñ a lavaras dezho: Petra a fell deoc'h e rafen evidoc'h? 
MRK.10.37	Int a lavaras dezhañ: Ro deomp da vezañ azezet e-barzh da c'hloar unan a-zehou hag egile a-gleiz dit. 
MRK.10.38	Met Jezuz a lavaras dezho: N'ouzoc'h ket ar pezh a c'houlennit. Ha gallout e c'hellit evañ an hanaf a dlean evañ ha bezañ badezet eus ar vadeziant ma tlean bezañ badezet ganti? 
MRK.10.39	Int a lavaras dezhañ: Ni a c'hell. Ha Jezuz a lavaras dezho: Gwir eo ec'h evot an hanaf am eus da evañ hag e viot badezet eus ar vadeziant am eus da vezañ badezet ganti, 
MRK.10.40	met bezañ azezet a-zehou pe a-gleiz din, n'eo ket din da reiñ, roet e vo d'ar re ma'z eo bet-se kempennet evito. 
MRK.10.41	An dek o vezañ klevet kement-se, a yeas droug enno a-enep Jakez ha Yann. 
MRK.10.42	Jezuz o galvas hag a lavaras dezho: Gouzout a rit penaos ar re a seller evel pennoù ar vroadoù a vestroni anezho ha penaos ar re vras a ziskouez o galloud warno. 
MRK.10.43	Ne vo ket evel-se en ho touez. Met piv bennak a fello dezhañ bezañ bras en ho touez, a vo ho servijer, 
MRK.10.44	ha piv bennak a fello dezhañ bezañ ar c'hentañ en ho touez, a vo ho sklavour. 
MRK.10.45	Rak Mab an den n'eo ket deuet da vezañ servijet, met da servijañ hag da reiñ e vuhez evel daspren evit kalz.
MRK.10.46	Dont a rejont da Jeriko. Hag evel ma'z eas kuit ac'hano gant e ziskibien ha kalz a dud, mab Time, Bartime an dall, a oa azezet war gostez an hent, o c'houlenn an aluzen. 
MRK.10.47	O vezañ klevet e oa Jezuz a Nazared, en em lakaas da grial, o lavarout: Jezuz, Mab David, az pez truez ouzhin! 
MRK.10.48	Kalz a c'hourdrouze anezhañ evit e lakkat da devel, met eñ a grias c'hoazh kreñvoc'h: Mab David, az pez truez ouzhin! 
MRK.10.49	Jezuz o chom en e sav, a lavaras e c'hervel. Gervel a rejont an dall, hag e lavarjont dezhañ: Sav, bez kalonek, da c'hervel a ra. 
MRK.10.50	O teurel e vantell, e savas hag e teuas da gavout Jezuz. 
MRK.10.51	Jezuz, o kemer ar gomz, a lavaras dezhañ: Petra a fell dit e rafen evidout? An dall a respontas: Mestr, ma’c’h adkavin ar gweled. 
MRK.10.52	Jezuz a lavaras dezhañ: Kae, da feiz he deus da yac'haet. Ha kerkent ec’h adkavas ar gweled hag ec'h heulias Jezuz en hent.
MRK.11.1	Pa dostajont ouzh Jeruzalem, ouzh Betfage hag ouzh Betania, tost da Venez an Olived, Jezuz a gasas daou eus e ziskibien, 
MRK.11.2	o lavarout dezho: It d'ar vourc'h a zo dirazoc'h ha, kerkent ha ma viot aet enni, e kavot un azen yaouank stag, ha n'eus bet c'hoazh den war e gein. Distagit anezhañ hag en degasit. 
MRK.11.3	Mar lavar unan bennak deoc'h: Perak e rit an dra-se? Lavarit: An Aotrou en deus ezhomm anezhañ. Ha raktal en kaso amañ. 
MRK.11.4	Mont a rejont hag e kavjont an azen a oa stag en diavaez dirak an nor, etre daou hent, hag e tistagjont anezhañ. 
MRK.11.5	Hiniennoù eus ar re a oa eno a lavaras dezho: Perak e tistagit an azenig-se? 
MRK.11.6	Int a respontas evel m'en doa Jezuz gourc'hemennet dezho, hag e voent lezet da vont. 
MRK.11.7	Degas a rejont an azenig da Jezuz, e lakajont o dilhad warnañ, hag ec’h azezas warnañ. 
MRK.11.8	Kalz a astennas o dilhad war an hent, ha re all a droc'has brankoù gwez hag a c'holoas ganto an hent. 
MRK.11.9	Ar re a gerzhe a-raok hag ar re a heulie a grie o lavarout: Hozanna! Benniget ra vo an hini a zeu en anv an Aotrou! 
MRK.11.10	Benniget ra vo ren David hon tad, a zeu en anv an Aotrou! Hozanna el lec'hioù uhel meurbet! 
MRK.11.11	Jezuz a yeas e Jeruzalem hag en templ. O vezañ sellet ouzh pep tra, evel ma oa diwezhat, ez eas da Vetania gant an daouzek.
MRK.11.12	An deiz war-lerc'h, pa zistroent eus Betania, en doe naon. 
MRK.11.13	O welout a-bell ur wezenn-fiez he doa delioù, ez eas evit gwelout hag-eñ e kavje un dra bennak enni. Hag o vezañ tostaet, ne gavas nemet delioù, rak ne oa ket mare ar fiez. 
MRK.11.14	Neuze Jezuz, o kemer ar gomz, a lavaras dezhañ: Ra ne zebro biken den eus da frouezh. Hag e ziskibien a glevas kement-se.
MRK.11.15	Dont a rejont da Jeruzalem. Jezuz o vezañ aet en templ, en em lakaas da gas kuit ar re a werzhe hag a brene en templ, hag e tiskaras taolioù an drokerien-arc'hant ha kadorioù ar varc'hadourien goulmed. 
MRK.11.16	Ne leze den da zougen lestr ebet dre an templ. 
MRK.11.17	Hag e kelenne en ur lavarout: N'eo ket skrivet: Va zi a vo galvet un ti a bedenn evit an holl vroadoù? Met c'hwi hoc'h eus graet anezhañ ur c'havarn laeron. 
MRK.11.18	Ar skribed hag ar veleien vras, o vezañ klevet kement-se, a glaskas an doare d'e lakaat d'ar marv. Rak aon o doa dirazañ, abalamour an holl bobl a oa souezhet bras gant e gelennadurezh. 
MRK.11.19	An abardaez o vezañ deuet, Jezuz a yeas er-maez eus kêr.
MRK.11.20	Diouzh ar beure, evel ma tremenent, e weljont ar wezenn-fiez sec'het betek ar gwrizioù. 
MRK.11.21	Pêr, o kaout soñj eus ar pezh a oa c'hoarvezet, a lavaras dezhañ: Mestr, setu, ar wezenn-fiez ac'h eus milliget a zo sec'het. 
MRK.11.22	Jezuz, o respont, a lavaras: Ho pet ar feiz eus Doue. 
MRK.11.23	Rak me a lavar deoc'h e gwirionez, penaos piv bennak a lavaro d'ar menez-se: Sav alese hag en em daol er mor, ha kement-se hep argrediñ en e galon, met en ur grediñ e c'hoarvezo, ar pezh a lavar a vo roet dezhañ. 
MRK.11.24	Setu perak e lavaran deoc'h: Kement a c'houlennot en ur bediñ, kredit e resevot anezhañ ha kement-se a vo roet deoc'h. 
MRK.11.25	Ha pa deuot da bediñ, mar hoc'h eus un dra bennak a-enep unan bennak, pardonit, evit ma teuio ivez ho Tad a zo en neñvoù da bardoniñ deoc'h ho tisentidigezh. 
MRK.11.26	Met ma ne bardonit ket, ho Tad a zo en neñvoù ne bardono ket kennebeut ho tisentidigezh.
MRK.11.27	Distreiñ a rejont c'hoazh da Jeruzalem hag, evel ma'z ae dre an templ, ar veleien vras, ar skribed hag an henaourien a dostaas outañ 
MRK.11.28	hag a lavaras dezhañ: Dre beseurt galloud e rez an traoù-se, pe piv en deus roet dit galloud d'ober an traoù-se? 
MRK.11.29	Jezuz a respontas dezho: Me a c'houlenno ivez un dra ouzhoc'h. Respontit din hag e lavarin deoc'h dre beseurt galloud e ran an traoù-se. 
MRK.11.30	Badeziant Yann, ha dont a rae eus an neñv pe eus an dud? Respontit din. 
MRK.11.31	Int a soñje enno o-unan, o lavarout: Mar lavaromp: Eus an neñv, e lavaro: Perak eta n'hoc'h eus ket kredet ennañ? 
MRK.11.32	Ha mar lavaromp: Eus an dud... Aon o doa rak ar bobl, rak an holl a grede e oa Yann ur gwir brofed. 
MRK.11.33	Neuze e respontjont da Jezuz: N'ouzomp ket. Ha Jezuz a lavaras dezho: Ha me kennebeut ne lavarin ket deoc'h dre beseurt galloud e ran an traoù-se.
MRK.12.1	En em lakaas da gomz outo dre barabolennoù. Un den a blantas ur winieg, a reas ur c'harzh en-dro dezhi, a gleuzias enni ur wask hag a savas enni un tour. Neuze e feurmas anezhi da winierien hag ez eas en ur vro all. 
MRK.12.2	Da amzer ar frouezh e kasas unan eus e servijerien etrezek ar winierien evit kemer diganto frouezh ar winieg. 
MRK.12.3	Met o vezañ kroget ennañ e kannjont anezhañ hag e kasjont anezhañ kuit hep netra. 
MRK.12.4	Kas a reas dezho c'hoazh ur servijer all, met e veinata a rejont, e c'hloazjont en e benn hag e kasjont anezhañ kuit goude bezañ graet dezhañ meur a zismegañs. 
MRK.12.5	Kas a reas c'hoazh unan all hag a voe lazhet ganto, ha kalz a re all, kannet e oa lod ha lazhet lod all. 
MRK.12.6	Da ziwezhañ, o kaout ur mab a gare kalz, e kasas anezhañ dezho, en ur lavarout: Doujañ a raint va mab. 
MRK.12.7	Met ar winierien-mañ a lavaras etrezo: Setu an heritour, deuit, lazhomp anezhañ hag an hêrezh a vo deomp. 
MRK.12.8	Hag o vezañ kroget ennañ, en lazhjont hag e taoljont anezhañ er-maez eus ar winieg. 
MRK.12.9	Petra eta a raio mestr ar winieg? Dont a raio da zistrujañ ar winierien-se hag e roio ar winieg da re all. 
MRK.12.10	Ha n'hoc'h eus ket lennet ar gomz-mañ er Skritur: Ar maen taolet kuit gant ar re a vañsone a zo deuet da vezañ penn ar c'horn; 
MRK.12.11	kement-se a zo bet graet gant an Aotrou hag un dra marzhus eo d'hon daoulagad? 
MRK.12.12	Klask a rejont kregiñ ennañ, met aon o doe rak ar bobl. Anavezout a rejont mat en doa lavaret ar barabolenn-se a-enep dezho. Hag e lezjont anezhañ hag ez ejont kuit.
MRK.12.13	Kas a rejont dezhañ hiniennoù eus ar farizianed hag eus an herodianed, evit e dapout en e gomzoù. 
MRK.12.14	O vezañ eta deuet d'e gavout, e lavarjont dezhañ: Mestr, gouzout a reomp penaos out gwirion ha ne rez van a zen ebet, rak ne sellez ket ouzh diavaez an dud, met kelenn a rez hent Doue hervez ar wirionez: Ha dleet eo paeañ ar gwir da Gezar pe n'eo ket? 
MRK.12.15	E baeañ a raimp-ni pe ne raimp ket? Met eñ, oc'h anavezout o filpouzerezh, a lavaras dezho: Perak e temptit ac'hanon? Degasit din un diner
MRK.12.16	Hag e tegasjont dezhañ unan. Neuze e lavaras dezho: Eus piv eo ar skeud hag ar skrid-mañ? Int a lavaras dezhañ: Eus Kezar. 
MRK.12.17	Ha Jezuz a respontas dezho: Roit eta da Gezar ar pezh a zo da Gezar ha da Zoue ar pezh a zo da Zoue. Hag e voent souezhet bras gantañ.
MRK.12.18	Neuze ar sadukeiz, hag a lavar n'eus ket a adsavidigezh a varv, a zeuas d'e gavout hag a reas outañ ar goulenn-mañ: 
MRK.12.19	Mestr, Moizez en deus gourc'hemennet deomp ma teuje breur unan bennak da vervel ha da lezel e wreg hep bugale, e vreur a zimezo d'e intañvez evit sevel ul lignez d'e vreur. 
MRK.12.20	Bez' e oa seizh breur. An hini kentañ o vezañ kemeret ur wreg, a varvas hep lezel bugale. 
MRK.12.21	An eil a gemeras anezhi hag a varvas hep lezel kennebeut a vugale. Hag an trede en hevelep doare. 
MRK.12.22	Ar seizh a gemeras anezhi ha ne lezjont ket a vugale. Ha d'an diwezhañ-holl, ar wreg a varvas ivez. 
MRK.12.23	Neuze pa advevint, en adsavidigezh a varv, da behini anezho e vo gwreg? Rak bet eo gwreg dezho o seizh. 
MRK.12.24	Jezuz a respontas dezho: Ha n'emaoc'h ket en dallentez, dre n'anavezit ket ar Skriturioù na galloud Doue? 
MRK.12.25	Rak pa adsavor a varv, ar wazed n'o devo ket a wragez, nag ar gwragez a ezhec'h, met bez' e vint evel aeled en neñv. 
MRK.12.26	Met diwar-benn an adsavidigezh a varv, ha n'hoc'h eus ket lennet e levr Moizez, dirak ar vodenn, penaos Doue a gomzas outañ o lavarout: Me eo Doue Abraham, Doue Izaak ha Doue Jakob? 
MRK.12.27	N'eo ket Doue ar re varv, met Doue ar re vev. En un dallentez bras emaoc'h eta.
MRK.12.28	Unan eus ar skribed o c'hlevas o riotal. O welout en doa respontet mat dezho, e tostaas hag e c'houlennas digantañ: Pehini eo ar c'hentañ eus an holl c'hourc'hemennoù? 
MRK.12.29	Jezuz a respontas dezhañ: Ar c'hentañ eus an holl c'hourc'hemennoù eo: Selaou Israel, an Aotrou hon Doue eo an Aotrou hepken, 
MRK.12.30	ha karout a ri an Aotrou da Zoue, eus da holl galon, eus da holl ene, eus da holl soñj, eus da holl nerzh. Hennezh eo ar c'hentañ gourc'hemenn. 
MRK.12.31	Ha setu an eil a zo heñvel outañ: Karout a ri da nesañ eveldout da-unan. N'eus ket a c'hourc'hemennoù all brasoc'h eget ar re-mañ. 
MRK.12.32	Ar skrib a lavaras dezhañ: Mat eo, Mestr, lavaret ec'h eus gant gwirionez n'eus nemet un Doue ha n'eus hini all ebet nemetañ, 
MRK.12.33	ha penaos karout anezhañ eus e holl galon, eus e holl soñj, eus e holl ene, eus e holl nerzh, ha karout e nesañ eveltañ e-unan a zo mui eget an holl loskaberzhoù hag ar sakrifisoù. 
MRK.12.34	Jezuz, o welout en doa respontet gant furnez, a lavaras dezhañ: N'out ket pell diouzh rouantelezh Doue. Ha neuze den ne gredas mui ober goulenn ebet outañ.
MRK.12.35	Evel ma oa Jezuz o kelenn en templ, e lavaras: Penaos e lavar ar skribed ez eo ar C'hrist Mab David? 
MRK.12.36	Rak David a lavaras e-unan dre ar Spered-Santel: An Aotrou en deus lavaret da'm Aotrou: Azez a-zehou din, betek ma em bo graet eus da enebourien ur skabell dindan da dreid. 
MRK.12.37	David e-unan eta a c'halv anezhañ Aotrou, ha penaos eo-eñ e vab? Ha kalz a dud a selaoue anezhañ gant plijadur. 
MRK.12.38	En ur gelenn anezho, e lavare ivez dezho: Diwallit diouzh ar skribed a gar pourmen gant saeoù hir ha bezañ saludet war ar marc'hallac'hioù, 
MRK.12.39	a gar ar c'hadorioù kentañ er sinagogennoù hag ar plasoù kentañ er festoù, 
MRK.12.40	a zismantr tiez an intañvezed hag a ra evit ar gweled pedennoù hir. Bez' o devo ur varnedigezh gwashoc'h.
MRK.12.41	Jezuz, o vezañ azezet dirak ar c'hef, a selle penaos e lakae an dud arc'hant en teñzor. Kalz a dud pinvidik a daole kalz. 
MRK.12.42	Dont a reas un intañvez paour hag a daolas e-barzh daou bezhig, oc'h ober ur gwenneg. 
MRK.12.43	O vezañ galvet e ziskibien, e lavaras dezho: Me a lavar deoc'h e gwirionez, an intañvez paour-se he deus roet muioc'h eget ar re all holl o deus lakaet en teñzor, 
MRK.12.44	rak holl o deus lakaet eus ar pezh o doa a re, met houmañ he deus lakaet eus he dienez, kement he doa, kement holl a oa chomet ganti evit bevañ.
MRK.13.1	Evel ma'z ae Jezuz kuit eus an templ, unan eus e ziskibien a lavaras dezhañ: Mestr, sell pebezh mein ha pebezh tiez! 
MRK.13.2	Jezuz a respontas dezhañ: Ha gwelout a rez an holl diez bras-se? Ne chomo ket anezho maen war vaen na vo diskaret. 
MRK.13.3	Evel ma oa azezet war Venez an Olived dirak an templ, Pêr, Jakez, Yann hag Andrev a c'houlennas a-du digantañ: 
MRK.13.4	Lavar deomp pegoulz e c'hoarvezo an holl draoù-se, ha dre beseurt sin e vo anavezet e vint prest d'en em gavout? 
MRK.13.5	Jezuz, o respont, en em lakaas da lavarout dezho: Diwallit na dromplfe den ac'hanoc'h. 
MRK.13.6	Rak meur a hini a zeuio em anv, o lavarout: Me eo. Hag e tromplint kalz a dud. 
MRK.13.7	Pa glevot komz eus brezelioù ha brud eus brezelioù, na spontit ket rak ret eo e teufe an traoù-se. Met kement-se ne vo ket c'hoazh ar fin. 
MRK.13.8	Rak ur vroad a savo a-enep ur vroad all hag ur rouantelezh a-enep ur rouantelezh all, hag e vo krenoù-douar e meur a lec'h, naonegezhioù ha trubuilhoù. An traoù-mañ a vo ar penn-kentañ eus ar gloazioù. 
MRK.13.9	Met diwallit ouzhoc'h hoc'h-unan, rak ho kas a raint dirak al lezioù-barn hag ho skourjezañ a raint er sinagogennoù, mont a reot dirak ar c'houarnourien ha dirak ar rouaned abalamour din, evit reiñ testeni dirazo. 
MRK.13.10	Ret eo e vefe da gentañ prezeget an Aviel d'an holl vroadoù. 
MRK.13.11	Pa gasint ac'hanoc'h evit ho lakaat etre o daouarn, na vezit ket en poan a-raok eus ar pezh ho po da lavarout ha na rakprederit ket anezhañ, met lavarit ar pezh a vo roet deoc'h war an eur-se, rak ne vo ket c'hwi a gomzo met ar Spered-Santel. 
MRK.13.12	Ar breur a roio e vreur d'ar marv, hag an tad e vugel. Ar vugale en em savo a-enep o zud hag o lakaint d'ar marv. 
MRK.13.13	Kasaet e viot gant an holl abalamour da'm anv, met an hini a gendalc'ho betek ar fin a vo salvet. 
MRK.13.14	Pa welot an euzhusted eus ar glac'har, m'en deus komzet ar profed Daniel anezhi, deuet el lec'h ne dle ket bezañ, ra gompreno an neb a lenn, neuze ar re a vo e Judea, ra dec'hint war ar menezioù, 
MRK.13.15	an hini a vo war an doenn, ra ne ziskenno ket en ti ha n'aio ket ennañ da gemer un dra bennak eus e di, 
MRK.13.16	an hini a vo er parkeier, ra ne zistroio ket a-dreñv da gemer e zilhad. 
MRK.13.17	Gwalleur d'ar gwragez brazez ha d'ar magerezed en deizioù-se! 
MRK.13.18	Pedit evit na erruo ket ho tec'h er goañv, 
MRK.13.19	rak bez' e vo en deizioù-se an hevelep glac'har ken adalek penn-kentañ ar bed en deus Doue krouet betek vremañ n'eus ket bet, ha ne vo biken. 
MRK.13.20	Ha ma n'en dije ket an Aotrou berraet an deizioù-se, den ebet ne vije salvet. Met abalamour d'ar re zibabet dilennet gantañ, en deus o berraet. 
MRK.13.21	Neuze, mar lavar unan bennak deoc'h: Setu, ar C'hrist a zo amañ, pe: Aze, na gredit ket. 
MRK.13.22	Rak fals-kristed ha fals-profeded a savo, hag e raint sinoù ha burzhudoù da dromplañ, ma vije gallet, zoken ar re zibabet. 
MRK.13.23	Bezit war evezh eta, setu, lavaret em eus holl deoc'h a-raok. 
MRK.13.24	En deizioù-se, goude ar glac'har-mañ, an heol a vo teñvalaet, al loar ne roio ket he sklêrijenn, 
MRK.13.25	ar stered a gouezho eus an oabl, hag ar galloudoù a zo en neñv a vo brañsellet. 
MRK.13.26	Neuze e vo gwelet Mab an den o tont war ar c'hoabr gant ur galloud hag ur gloar bras. 
MRK.13.27	Neuze e kaso e aeled da zastum e re zibabet eus ar pevar avel, adalek pennoù pellañ an douar betek pennoù pellañ an neñv. 
MRK.13.28	Deskit dre ur barabolenn tennet eus ar wezenn-fiez. Pa zeu he brankoù da vezañ tener hag he delioù da vountañ, c'hwi a oar ez eo tost an hañv. 
MRK.13.29	Evel-se ivez pa welot kement-se oc'h erruout, gouezit emañ tost Mab an den, e-tal an nor. 
MRK.13.30	Me a lavar deoc'h e gwirionez, penaos ar rummad-mañ ne dremeno ket ken na vo c'hoarvezet an holl draoù-se. 
MRK.13.31	An neñv hag an douar a dremeno, met va gerioù ne dremenint ket. 
MRK.13.32	Evit ar pezh a sell ouzh an deiz pe an eur, den n'o anavez, nag an aeled a zo en neñv, nag ar Mab, met an Tad hepken. 
MRK.13.33	Bezit war evezh, beilhit ha pedit, rak n'ouzoc'h ket pegoulz e teuio an amzer-se. 
MRK.13.34	Heñvel eo ouzh un den a ya en ur vro all, a lez e di, a ro ar renerezh anezhañ d'e vevelien o reiñ da bep hini e labour, hag a c'hourc'hemenn d'ar porzhier bezañ dihun. 
MRK.13.35	Beilhit eta, rak n'ouzoc'h ket pegoulz e teuio mestr an ti, d'an abardaez, da hanternoz, da gan ar c'hilhog pe diouzh ar beure, 
MRK.13.36	gant aon na zeufe en un taol ha n'ho kavfe kousket. 
MRK.13.37	Hag ar pezh a lavaran deoc'h, a lavaran d'an holl: Beilhit.
MRK.14.1	Gouel ar Pask hag ar bara hep goell a dlee bezañ daou zevezh goude. Ar veleien vras hag ar skribed a glaske an doare da gregiñ ennañ dre droidell ha d'e lakaat d'ar marv. 
MRK.14.2	Met e lavarent: Arabat e vefe e-pad ar gouel, gant aon na savfe un drubuilh bennak e-touez ar bobl.
MRK.14.3	E-pad ma oa e Betania, ouzh taol, e ti Simon al lovr, ur wreg a zeuas d'e gavout gant ul lestr alabastr leun a c'hwezh-vat a nard pur hag eus ur priz bras, hag, o vezañ torret al lestr, e skuilhas ar c'hwezh-vat war e benn. 
MRK.14.4	En o zouez, hiniennoù a savas droug enno hag a lavaras: Perak koll evel-se ar c'hwezh-vat-se? 
MRK.14.5	Rak gallet e vije bet gwerzhañ anezhi ouzhpenn tri c'hant diner
MRK.14.6	Met Jezuz a lavaras: Lezit anezhi, perak e rit poan dezhi? Un dra vat he deus graet em c'heñver. 
MRK.14.7	Rak c'hwi ho po atav peorien ganeoc'h ha bep gwech ma c'hoantaot e c'hellot ober vat dezho, met n'ho po ket atav ac'hanon. 
MRK.14.8	Graet he deus ar pezh a oa en he galloud, porfumet he deus dre ziaraok va c'horf evit ar beziadur. 
MRK.14.9	Me a lavar deoc'h e gwirionez, penaos el lec'hioù ma vo an Aviel-mañ prezeget dre ar bed holl, ar pezh he deus graet ar wreg-mañ a vo ivez lavaret en eñvor anezhi.
MRK.14.10	Judaz Iskariod, unan eus an daouzek, a yeas da gavout ar veleien vras evit e zroukreiñ dezho. 
MRK.14.11	O vezañ e selaouet, e voent laouen hag e prometjont reiñ arc'hant dezhañ. Hag e klaskas an tu dereat d'e zroukreiñ.
MRK.14.12	Ar c'hentañ deiz eus ar bara hep goell, pa aberzhed ar Pask, e ziskibien a lavaras dezhañ: Pelec'h e c'hoantaez ez afemp da gempenn dit ar pezh a zo ret evit debriñ ar Pask? 
MRK.14.13	Neuze e kasas daou eus e ziskibien hag e lavaras dezho: It e kêr hag e kavot un den o tougen ur podad dour, it war e lerc'h. 
MRK.14.14	E pe lec'h bennak ma'z aio, lavarit da vestr an ti: Ar Mestr a lavar: Pelec'h emañ al lec'h e tebrin ar Pask ennañ, gant va diskibien? 
MRK.14.15	Hag e tiskouezo deoc'h ur gambr uhel, urzhiet ha fichet mat, kempennit anezhañ eno deomp. 
MRK.14.16	E ziskibien a yeas kuit, a zeuas e kêr hag a gavas an traoù evel m'en doa lavaret dezho. Hag e kempennjont ar Pask. 
MRK.14.17	Pa voe deuet an abardaez, e teuas gant an daouzek. 
MRK.14.18	Evel ma oant ouzh taol ha ma tebrent, Jezuz a lavaras: Me a lavar deoc'h e gwirionez, unan ac'hanoc'h, unan a zebr ganin, am droukroio. 
MRK.14.19	En em lakajont da vezañ glac'haret, hag e lavarjont dezhañ an eil goude egile: Ha me eo? Hag unan all: Ha me eo? 
MRK.14.20	Eñ a respontas dezho: Unan eus an daouzek eo ha lakaat a ra e zorn er plad ganin. 
MRK.14.21	Mab an den evit gwir a ya hervez ar pezh a zo skrivet anezhañ, met gwalleur d'an den ma'z eo droukroet gantañ. Gwelloc'h e vije d'an den-se na vije biken bet ganet.
MRK.14.22	Evel ma tebrent, Jezuz a gemeras bara ha, goude bezañ trugarekaet, e torras anezhañ hag en roas dezho o lavarout: Kemerit, debrit, hemañ eo va c'horf. 
MRK.14.23	Kemer a reas ivez an hanaf ha, goude bezañ trugarekaet, en roas dezho hag ec'h evjont holl dioutañ. 
MRK.14.24	Hag e lavaras dezho: Hemañ eo va gwad, ar gwad eus an emglev nevez skuilhet evit kalz. 
MRK.14.25	Me a lavar deoc'h e gwirionez, n'evin mui eus frouezh ar winienn betek an deiz ma'c'h evin anezhañ nevez e rouantelezh Doue.
MRK.14.26	Goude m'o doe kanet ur c'hantik, ez ejont da Venez an Olived. 
MRK.14.27	Jezuz a lavaras dezho: Me a vo deoc'h holl en noz-mañ un abeg da gouezhañ, rak skrivet eo: Skeiñ a rin ar mesaer hag an deñved a vo stlabezet. 
MRK.14.28	Met pa vin adsavet a varv, ho tiaraogin e Galilea. 
MRK.14.29	Ha Pêr a lavaras dezhañ: Pa gavfe an holl tamall, me ne gavin ket. 
MRK.14.30	Jezuz a lavaras dezhañ: Me a lavar dit e gwirionez, penaos hiziv, en noz-mañ, a-raok ma kano ar c'hilhog div wech, te az po va dinac'het teir gwech. 
MRK.14.31	Met eñ a lavare kreñvoc'h c'hoazh: Ha pa vefe ret din mervel ganit, ne zinac'hin ket ac'hanout. Hag ar re all holl a lavaras an hevelep tra.
MRK.14.32	Neuze ez ejont en ul lec'h galvet Getsemane, hag e lavaras d'e ziskibien: Azezit amañ e-pad ma pedin. 
MRK.14.33	Kemer a reas gantañ Pêr, Jakez ha Yann, hag e voe leuniet a aon hag a anken. 
MRK.14.34	Lavarout a reas dezho: Trist eo va ene betek ar marv, chomit amañ ha beilhit. 
MRK.14.35	O vont un tamm a-raokoc'h, en em stouas d'an douar en ur bediñ, mar befe posupl, ma pellaje an eur-se dioutañ. 
MRK.14.36	Hag e lavare: Abba, Tad, an holl draoù a c'hellez, pella an hanaf-se diouzhin! Koulskoude, n'eo ket evel ma fell din, met evel ma fell dit. 
MRK.14.37	Dont a reas hag o c'havas kousket, hag e lavaras da Bêr: Simon, kousket a rez! Ne'c'h eus ket gallet beilhañ un eur? 
MRK.14.38	Beilhit ha pedit evit na gouezhot ket en temptadur, ar spered a zo buan met ar c'hig a zo dinerzh. 
MRK.14.39	Mont a reas adarre hag e pedas, o lavarout an hevelep komzoù. 
MRK.14.40	Distreiñ a reas hag o c'havas adarre kousket, rak o daoulagad a oa pounneraet, ha ne ouient petra da lavarout dezhañ. 
MRK.14.41	Dont a reas evit an trede gwech hag a lavaras dezho: Kouskit bremañ ha diskuizhit! A-walc'h eo! An eur a zo deuet. Setu, Mab an den a zo droukroet etre daouarn ar bec'herien. 
MRK.14.42	Savit ha deomp. Setu, an hini am droukro a dosta.
MRK.14.43	Ha kerkent, evel ma komze c'hoazh, Judaz, unan eus an daouzek, a zeuas ha gantañ ur vandenn vras a dud gant klezeier ha gant bizhier, a-berzh ar veleien vras, ar skribed hag an henaourien. 
MRK.14.44	An hini en droukroe en doa roet ar sin-mañ: An hini a bokin dezhañ, hennezh eo, krogit ennañ ha kasit eñ sur. 
MRK.14.45	Raktal ma voe erruet, e tostaas outañ hag e lavaras: Mestr! Mestr! Hag e pokas dezhañ. 
MRK.14.46	Neuze e lakajont o daouarn warnañ hag e krogjont ennañ. 
MRK.14.47	Unan eus ar re a oa eno a dennas e gleze, a skoas ur servijer eus ar beleg-meur hag a droc'has e skouarn dezhañ. 
MRK.14.48	Neuze Jezuz a gemeras ar gomz hag a lavaras dezho: Deuet oc'h er-maez evel war-lerc'h ul laer, gant klezeier ha gant bizhier, evit kregiñ ennon. 
MRK.14.49	Bemdez e oan en ho touez, o kelenn en templ, ha n'hoc'h eus ket va c'hemeret, met bez' eo evit ma vo ar Skriturioù peurc'hraet. 
MRK.14.50	Neuze an holl a zilezas anezhañ hag a dec'has kuit. 
MRK.14.51	Un den yaouank en heulie, goloet hepken gant ul linenn skañv. An dud yaouank a grogas ennañ, 
MRK.14.52	met eñ a lezas ganto e wiskamant hag a dec'has en noazh deus etre o daouarn.
MRK.14.53	Kas a rejont neuze Jezuz da di ar beleg-meur, e-lec'h ma oa en em zastumet an holl veleien vras, an henaourien hag ar skribed. 
MRK.14.54	Pêr a heulias anezhañ a-bell betek porzh ar beleg-meur. Hag o vezañ azezet gant ar vevelien, en em domme e-tal an tan. 
MRK.14.55	Ar veleien vras hag ar sanedrin a-bezh a glaske un testeni a-enep Jezuz, evit e lakaat d'ar marv, hogen ne gavent ket. 
MRK.14.56	Rak kalz a roe fals-testeni en e enep, met o zestenioù ne oant ket heñvel etrezo. 
MRK.14.57	Hiniennoù a savas hag a zougas ur fals-testeni a-enep dezhañ, o lavarout: 
MRK.14.58	Ni hon eus e glevet o lavarout: Me a ziskaro an templ-mañ graet gant an dorn, hag a-benn tri devezh ec'h adsavin unan all ha ne vo ket graet gant an dorn. 
MRK.14.59	Met o zestenioù ne oant ket heñvel etrezo kennebeut. 
MRK.14.60	Ar beleg-meur a savas en o c'hreiz hag a reas ouzh Jezuz ar goulenn-mañ: Ha ne respontez netra? Petra a destenn an dud-se en da enep? 
MRK.14.61	Met e tavas ha ne respontas netra. Ar beleg-meur a reas c'hoazh outañ ar goulenn-mañ: Bez' out-te ar C'hrist, Mab an Hini a zo benniget? 
MRK.14.62	Ha Jezuz a lavaras dezhañ: Emaon. Ha gwelout a reot Mab an den azezet a-zehou d'ar galloud hag o tont war goabr an neñv. 
MRK.14.63	Neuze ar beleg-meur a rogas e zilhad hag a lavaras: Da betra hon eus mui ezhomm a destoù? 
MRK.14.64	Klevet hoc'h eus al ledoued. Petra a soñjit a-se? Int holl neuze a varnas anezhañ evel din da vervel. 
MRK.14.65	Hiniennoù en em lakaas da grañchat outañ, da c'holeiñ e zremm ha da reiñ dezhañ taolioù-dorn o lavarout dezhañ: Diougan! Hag ar vevelien a roe karvanadoù dezhañ. 
MRK.14.66	Pêr a oa e traoñ ar porzh hag e teuas eno unan eus mitizhien ar beleg-meur. 
MRK.14.67	O welout Pêr o tommañ, e sellas outañ hag e lavaras: Te a oa ivez gant Jezuz a Nazared. 
MRK.14.68	Met eñ a nac'has kement-se hag a lavaras: N'ouzon ket, ne gomprenan ket petra a lavarez. Mont a reas er-maez dindan ar porched, hag ar c'hilhog a ganas. 
MRK.14.69	Ar vatezh-se, o vezañ e welet adarre, en em lakaas da lavarout d'ar re a oa eno: An den-mañ a zo eus an dud-se. 
MRK.14.70	Met eñ en nac'has adarre.Ur pennad goude, ar re a oa eno a lavaras ivez da Bêr: Evit gwir te a zo eus an dud-se, rak te a zo Galileat ha da yezh a zo heñvel ouzh o hini. 
MRK.14.71	Neuze en em lakaas da zroukpediñ ha da douiñ: N'anavezan ket an den-se a gomzit anezhañ. 
MRK.14.72	Ar c'hilhog a ganas un eil gwech. Pêr en doe soñj eus ar gomz en doa Jezuz lavaret dezhañ: A-raok ma kano ar c'hilhog div wech, te az po va dinac'het teir gwech. Hag oc'h en em sonjañ, e ouelas.
MRK.15.1	Kerkent ha ma voe deuet ar mintin, ar veleien vras, gant an henaourien, ar skribed hag ar sanedrin a-bezh, en em guzulias asambles, a zegasas Jezuz ereet hag en lakajont etre daouarn Pilat. 
MRK.15.2	Pilat a c'houlennas outañ: Ha bez' out roue ar Yuzevien? Jezuz a respontas dezhañ: Te en lavar. 
MRK.15.3	Ar veleien vras a damalle anezhañ eus meur a dra. Met ne respontas netra. 
MRK.15.4	Pilat a reas c'hoazh ar goulenn-mañ outañ, o lavarout: Ha ne respontez netra? Gwel pegement a draoù a damallont dit. 
MRK.15.5	Met Jezuz ne respontas netra ken, en hevelep doare ma oa Pilat souezhet. 
MRK.15.6	D'ar gouel-se, e laoske dezho an hini eus ar brizonidi a c'houlenne ar bobl. 
MRK.15.7	Hag e oa er prizon unan galvet Barabbaz gant e genseurted, rak graet o doa ur muntr e-pad un dispac'h. 
MRK.15.8	Ar bobl en em lakaas da c'houlenn gant kriadennoù bras ma vije graet dezho evel m'en doa atav graet. 
MRK.15.9	Pilat a respontas dezho: Ha c'hwi a fell deoc'h e laoskfen deoc'h roue ar Yuzevien? 
MRK.15.10	Rak anavezout a rae e oa dre avi o doa ar veleien vras e lakaet etre e zaouarn. 
MRK.15.11	Met ar veleien vras a vroude ar bobl da c'houlenn ma vije laosket kentoc'h dezho Barabbaz. 
MRK.15.12	Pilat, oc'h adkemer ar gomz, a lavaras dezho: Petra a fell deoc'h e rafen eta eus an hini e c'halvit roue ar Yuzevien? 
MRK.15.13	Int a grias a-nevez: Ouzh ar groaz! 
MRK.15.14	Pilat a lavaras dezho: Met peseurt droug en deus graet? Hag e krijont c'hoazh kreñvoc'h: Ouzh ar groaz! 
MRK.15.15	Pilat eta, o c'hoantaat plijout d'ar bobl, a laoskas dezho Barrabaz ha, goude bezañ lakaet Jezuz da vezañ skourjezet, en roas evit bezañ staget ouzh ar groaz. 
MRK.15.16	Ar soudarded a zegasas anezhañ e diabarzh ar palez, da lavarout eo er pretordi, hag e tastumjont an holl strollad. 
MRK.15.17	Gwiskañ a rejont anezhañ gant limestra hag e lakajont war e benn ur gurunenn spern o doa gweet. 
MRK.15.18	En em lakajont d'e saludiñ: Salud, Roue ar Yuzevien! 
MRK.15.19	Hag e skojont war e benn gant ur gorzenn, e krañchjont outañ hag, o plegañ o glin, e stoujont dirazañ.
MRK.15.20	Goude bezañ graet goap anezhañ, e lamjont al limestra diwarnañ, e wiskjont dezhañ e zilhad en-dro hag e kasjont anezhañ evit e stagañ ouzh ar groaz. 
MRK.15.21	Un den eus Siren, anvet Simon, tad Aleksandr ha Rufuz, a dremene dre eno o tont eus ar parkeier, hag e redijont anezhañ da zougen e groaz. 
MRK.15.22	Kas a rejont anezhañ d'ul lec'h anvet Golgota, da lavarout eo: Lec'h ar C'hlopenn. 
MRK.15.23	Ggwin mesket gant mir a rojont dezhañ da evañ, met ne evas ket anezhañ. 
MRK.15.24	Goude m'o doe e staget ouzh ar groaz, e lodennjont e zilhad o teurel d'ar sord evit anavezout lod pep hini. 
MRK.15.25	An trede eur e oa pa stagjont anezhañ ouzh ar groaz. 
MRK.15.26	Abeg e gondaonidigezh a oa lakaet dre ar skrid-mañ: ROUE AR YUZEVIEN. 
MRK.15.27	Kroazstaget e voe gantañ daou laer, unan a-zehou hag egile a-gleiz dezhañ. 
MRK.15.28	Evel-se e voe peurc'hraet ar Skritur a lavar: Lakaet eo bet e renk an dorfedourien. 
MRK.15.29	Ar re a dremene dre eno a lavare dismegañsoù dezhañ, o hejañ o fenn hag o lavarout: He! Te hag a ziskar an templ hag en adsav e tri devezh, 
MRK.15.30	en em savete da-unan ha diskenn eus ar groaz! 
MRK.15.31	Evel-se ivez, ar veleien vras gant ar skribed a lavare etrezo en ur c'hoapaat: Saveteet en deus ar re all ha ne c'hell ket en em saveteiñ e-unan. 
MRK.15.32	Ra ziskenno ar C'hrist, roue Israel, bremañ eus ar groaz, abalamour deomp d'e welout ha ma kredimp. Hag ar re a oa kroazstaget gantañ a lavare ivez dismegañsoù dezhañ. 
MRK.15.33	Pa zeuas ar c'hwec'hvet eur, e voe teñvalijenn war an douar holl, betek an navet eur. 
MRK.15.34	D'an navet eur, Jezuz a grias gant ur vouezh kreñv: Eloi, Eloi, lama sabaktani? Da lavarout eo: Va Doue, va Doue, perak ec'h eus va dilezet? 
MRK.15.35	Hiniennoù eus ar re a oa eno, o vezañ e glevet, a lavaras: Setu, e c'halv Elia. 
MRK.15.36	Unan anezho a redas, a leunias ur spoueenn a winegr, he lakaas e penn ur gorzenn hag he roas dezhañ da evañ, en ur lavarout: Lezit, gwelomp hag-eñ e teuio Elia d'e ziskenn. 
MRK.15.37	Ha Jezuz, o vezañ taolet ur griadenn vras, a rentas ar spered. 
MRK.15.38	Gouel an templ a rogas e div adalek krec'h betek traoñ. 
MRK.15.39	Ar c'hantener a oa dirazañ, o welout e oa marvet en ur grial evel-se, a lavaras: Hemañ, evit gwir, a oa Mab Doue. 
MRK.15.40	Bez' e oa ivez gwragez a selle a-bell. En o-zouez e oa Mari a Vagdala, Mari mamm Jakez ar yaouankañ ha Jozez, ha Salome, 
MRK.15.41	ar re en heulie hag en servije pa oa e Galilea, ha meur a hini all a oa pignet gantañ da Jeruzalem.
MRK.15.42	Diouzh an abardaez, evel ma oa deiz ar c'hempennadur, da lavarout eo deiz kent ar sabad, 
MRK.15.43	e teuas Jozef a Arimatea, ur c'huzulier enoret a c'hortoze ivez rouantelezh Doue. Mont a reas gant hardizhegezh da gavout Pilat da c'houlenn digantañ korf Jezuz. 
MRK.15.44	Pilat a voe souezhet e oa marv dija, hag o vezañ galvet ar c'hantener, e c'houlennas digantañ hag-eñ e oa marv pell a oa. 
MRK.15.45	P'en doe klevet gant ar c'hantener, e roas ar c'horf da Jozef. 
MRK.15.46	O vezañ prenet ul lienenn, en diskennas, e lakaas al lienenn-se en-dro dezhañ hag e lakaas anezhañ en ur bez toullet er roc'h. Neuze e ruilhas ur maen ouzh dor ar bez. 
MRK.15.47	Mari a Vagdala ha Mari mamm Jozez a selle pelec'h e lakaed anezhañ.
MRK.16.1	Goude ma voe ar sabad tremenet, Mari a Vagdala, Mari mamm Jakez ha Salome, a brenas louzoù-frondus evit dont d'e valzamañ. 
MRK.16.2	Deiz kentañ ar sizhun, da sav-heol, e teujont mintin mat d'ar bez. 
MRK.16.3	Hag e lavarent etrezo: Piv a ruilho deomp ar maen diouzh dor ar bez? 
MRK.16.4	O vezañ sellet, e weljont ar maen a oa bet ruilhet, ha gwall vras e oa. 
MRK.16.5	O vezañ aet er bez, e weljont un den yaouank azezet en tu dehou, gwisket gant ur sae wenn, hag e voent spontet. 
MRK.16.6	Eñ a lavaras dezho: Na vezit ket spontet, c'hwi a glask Jezuz a Nazared a zo bet staget ouzh ar groaz. Adsavet eo a varv, n'emañ ket amañ, setu al lec'h m'o doa lakaet anezhañ. 
MRK.16.7	Met it ha lavarit d'e ziskibien ha da Bêr ho tiaraogo e Galilea. Eno en gwelot evel m'en deus lavaret deoc'h. 
MRK.16.8	Int a yeas kuit buan hag a dec'has diouzh ar bez, rak e oant souezhet ha leuniet a aon. Ne lavarjont netra da zen, rak spontet e oant.
MRK.16.9	O vezañ adsavet a varv da veure ar c'hentañ deiz eus ar sizhun, en em ziskouezas da gentañ da Vari a Vagdala, m'en doa kaset kuit seizh diaoul anezhi. 
MRK.16.10	Hi a yeas hag a roas d'henn anavezout d'ar re a oa bet gantañ hag a oa e kañv hag en daeroù. 
MRK.16.11	Met int, o klevout e oa bev hag he doa-hi gwelet anezhañ, ne gredjont ket. 
MRK.16.12	Goude-se, en em ziskouezas en un doare all da zaou anezho a oa en hent o vont war ar maez. 
MRK.16.13	Ar re-mañ a yeas d'henn lavarout d'ar re all ha n'o c'hredjont ket kennebeut. 
MRK.16.14	Da ziwezhañ en em ziskouezas d'an unnek evel ma oant ouzh taol hag e rebechas dezho o diskredoni ha o c'haleter a galon, abalamour n'o doa ket kredet ar re o doa e welet adsavet a varv.
MRK.16.15	Hag e lavaras dezho: It dre ar bed holl ha prezegit an Aviel da bep krouadur. 
MRK.16.16	An hini a gredo hag a vo badezet a vo salvet, met an hini na gredo ket a vo kondaonet. 
MRK.16.17	Setu ar mirakloù a heulio ar re o devo kredet: Kas a raint kuit an diaouled em anv; komz a raint yezhoù nevez; 
MRK.16.18	kemer a raint an naered; mar evont un dra marvel bennak, ne raio ket a zroug dezho; lakaat a raint o daouarn war ar re glañv hag e vint yac'haet. 
MRK.16.19	An Aotrou, goude bezañ komzet outo, a voe savet en neñv hag ec'h azezas en tu dehou da Zoue. 
MRK.16.20	Int a yeas kuit hag a brezegas dre holl, an Aotrou a laboure ganto hag a roe kred d'ar ger dre ar mirakloù a heulie. Amen.
LUK.1.1	Kalz o vezañ en em lakaet da skrivañ istor an traoù c'hoarvezet hag anavezet mat en hon touez, 
LUK.1.2	hervez m'o deus degaset deomp ar re o deus o gwelet adalek ar penn-kentañ hag a zo bet ministred ar ger, 
LUK.1.3	kavet em eus mat ivez, goude bezañ graet un enklask pizh warno holl adalek ar penn-kentañ, o skrivañ dit dre urzh, Teofil mat meurbet, 
LUK.1.4	evit ma'c'h anavezi ar wirionez diwar-benn ar pezh a zo bet desket dit.
LUK.1.5	En amzer Herodez, roue Judea, e oa ur beleg anvet Zakaria, eus lignez Abia. E wreg a oa eus lignez Aaron hag en em c'halve Elesbed. 
LUK.1.6	Reizh e oant o-daou dirak Doue, hag ec'h heulient holl c'hourc'hemennoù hag urzhioù an Aotrou en un doare divlam. 
LUK.1.7	N'o doa bugel ebet rak Elesbed a oa gaonac'h. O-daou e oant aet war an oad. 
LUK.1.8	Hogen e c'hoarvezas, evel ma rae e garg a veleg dirak Doue hervez urzh e dro, 
LUK.1.9	ma tegouezhas dezhañ dre ar sord, hervez giz ar velegiezh, mont e-barzh templ an Aotrou evit deviñ an ezañs. 
LUK.1.10	Ar bobl holl a oa er-maez o pediñ d'an eur ma teved an ezañs. 
LUK.1.11	Un ael eus an Aotrou en em ziskouezas dezhañ en e sav, en tu dehou da aoter an ezañs. 
LUK.1.12	Zakaria a voe trubuilhet o welout anezhañ hag ar spont a grogas ennañ. 
LUK.1.13	Met an ael a lavaras dezhañ: Na'z pez ket aon, Zakaria, rak da bedenn a zo bet selaouet, Elesbed a c'hano dit ur mab hag e c'halvi e anv Yann. 
LUK.1.14	Bez' e vo evidout un abeg a joa hag a laouenidigezh, ha kalz en em laouenaio eus e c'hanedigezh, 
LUK.1.15	rak bras e vo dirak an Aotrou. N'evo na gwin nag evaj kreñv ebet, ha leuniet e vo eus ar Spered-Santel adalek kof e vamm. 
LUK.1.16	Distreiñ a raio kalz eus bugale Israel d'an Aotrou o Doue, 
LUK.1.17	hag e kerzho dirazañ e spered hag e nerzh Elia, evit treiñ kalonoù an tadoù ouzh ar vugale hag ar re zisentus ouzh furnez ar re reizh, evit aozañ d'an Aotrou ur bobl tuet mat. 
LUK.1.18	Zakaria a lavaras d'an ael: A betra ec'h anavezin kement-se, rak me a zo kozh ha va gwreg a zo aet war an oad? 
LUK.1.19	An ael a respontas dezhañ: Me eo Gabriel, an hini a chom dirak Doue. Degaset on bet evit komz ouzhit ha disklêriañ dit ar c'heloù mat-mañ. 
LUK.1.20	Setu, e vi mut ha ne c'helli ken komz betek an deiz ma c'hoarvezo an traoù-mañ, abalamour na'c'h eus ket kredet da'm c'homzoù a erruo en o amzer. 
LUK.1.21	Ar bobl a c'hortoze Zakaria hag a oa souezhet ma talee en templ. 
LUK.1.22	Met pa zeuas er-maez ne c'hellas ket komz outo, hag ec'h anavezjont en doa bet ur weledigezh en templ, rak e rae sinoù dezho hag e chome mut. 
LUK.1.23	Pa voe echuet deizioù e garg, ez eas d'e di. 
LUK.1.24	Un nebeud amzer goude, Elesbed e wreg en em gavas dougerez. E-pad pemp miz en em guzhas, o lavarout: 
LUK.1.25	Evel-se eo en deus graet an Aotrou em c'heñver, en deizioù-mañ m'en deus sellet ouzhin evit lemel an dismegañs a oa warnon dirak an dud.
LUK.1.26	Er c'hwec'hvet miz, an ael Gabriel a voe kaset gant Doue d'ur gêr a C'halilea galvet Nazared, 
LUK.1.27	da gavout ur werc'hez a dlee dimeziñ d'un den anvet Jozef, eus tiegezh David. Ar werc'hez-se a oa anvet Mari. 
LUK.1.28	An ael o vezañ aet el lec'h ma oa, a lavaras dezhi: Da saludiñ a ran, te hag a zo bet resevet en gras. An Aotrou a zo ganit. Benniget out e-touez ar gwragez. 
LUK.1.29	O vezañ e welet, e voe trubuilhet gant e gomzoù hag e soñjas enni hec'h-unan petra a c'helle ar salud-se bezañ. 
LUK.1.30	An ael a lavaras dezhi: Na'z pez ket aon, Mari, rak kavet ec'h eus trugarez dirak Doue. 
LUK.1.31	Setu, te a vo dougerez, hag e c'hani ur mab hag e c'halvi e anv Jezuz. 
LUK.1.32	Hemañ a vo bras hag a vo galvet Mab an Uhel-Meurbet, hag an Aotrou Doue a roio dezhañ tron David e dad. 
LUK.1.33	Ren a raio da virviken war diegezh Jakob hag e ren n'en devo ken a ziwezh. 
LUK.1.34	Neuze Mari a lavaras d'an ael: Penaos e c'hoarvezo kement-se, pa n'anavezan gwaz ebet? 
LUK.1.35	An ael a respontas dezhi: Ar Spered-Santel a zeuio warnout ha galloud an Uhel-Meurbet a c'holoio ac'hanout gant e skeud. Dre-se ar bugel santel a vo ganet ac'hanout a vo galvet Mab Doue. 
LUK.1.36	Setu, Elesbed da geniterv a goñsevas ivez ur mab en he c'hozhni, hemañ eo ar c'hwec'hvet miz eus an hini a oa galvet gaonac'h, 
LUK.1.37	rak n'eus netra dibosupl da Zoue. 
LUK.1.38	Mari a lavaras: Setu servijerez an Aotrou, ra vo graet din hervez da gomz. Hag an ael a bellaas diouti.
LUK.1.39	En deizioù-se, Mari a savas hag a yeas buan da vro ar menezioù en ur gêr eus bro Juda. 
LUK.1.40	Mont a reas e ti Zakaria hag e saludas Elesbed. 
LUK.1.41	Hag e c'hoarvezas penaos, pa glevas Elesbed salud Mari, ar bugel bihan a dridas en he c'hof hag Elesbed a voe leuniet eus ar Spered-Santel. 
LUK.1.42	O sevel he mouezh, e krias: Te a zo benniget e-touez ar gwragez ha benniget eo frouezh da gof. 
LUK.1.43	A-belec'h e teu kement-mañ din, ma teu mamm va Aotrou etrezek ennon? 
LUK.1.44	Rak kerkent hag he deus mouezh da salud skoet va divskouarn, ar bugel bihan en deus tridet gant levenez em c'hof. 
LUK.1.45	Eürus eo an hini he deus kredet, rak graet e vo an traoù a zo bet lavaret dezhi a-berzh an Aotrou.
LUK.1.46	Ha Mari a lavaras: Va ene a veul an Aotrou, 
LUK.1.47	ha va spered en em laouena e Doue va Salver, 
LUK.1.48	abalamour m'en deus sellet ouzh izelded e servijerez. Ha setu, diwar vremañ e vin galvet eürus gant an holl rummadoù, 
LUK.1.49	rak an Holl-C'halloudeg en deus graet traoù bras din. E anv a zo santel, 
LUK.1.50	hag e drugarez en em astenn a oad en oad war ar re a zouj anezhañ. 
LUK.1.51	Diskouezet en deus nerzh e vrec'h. Stlabezet en deus ar re o doa soñjezonoù lorc'hus en o c'halon. 
LUK.1.52	Didronet en deus ar re c'halloudek ha savet en deus ar re vihan. 
LUK.1.53	Leuniet en deus a vadoù a re o doa naon ha kaset en deus kuit ar re binvidik er goullo. 
LUK.1.54	Sikouret en deus Israel e servijer, o kaout soñj eus e drugarez, 
LUK.1.55	evel m'en doa henn lavaret d'hon tadoù, e-keñver Abraham hag e lignez da viken. 
LUK.1.56	Mari a chomas ganti war-dro tri miz, hag e tistroas d'he zi.
LUK.1.57	Amzer Elesbed o vezañ deuet, e c'hanas ur mab. 
LUK.1.58	He amezeien hag he c'herent, o vezañ anavezet penaos en doa an Aotrou diskouezet e drugarez en he c'heñver, en em laouenajont ganti. 
LUK.1.59	O vezañ deuet an eizhvet deiz evit amdroc'hañ ar bugel, e c'halvjont anezhañ Zakaria, eus anv e dad. 
LUK.1.60	E vamm a gemeras ar gomz hag a lavaras: Nann, met Yann e vo galvet. 
LUK.1.61	Lavarout a rejont dezhi: N'eus den e-touez da gerent hag a zo galvet eus an anv-se. 
LUK.1.62	Goulenn a rejont dre sinoù digant e dad penaos e felle dezhañ e vije galvet. 
LUK.1.63	O vezañ goulennet taolennoùigoù, e skrivas ar gerioù-mañ: Yann eo e anv. Hag an holl a voe souezhet. 
LUK.1.64	Kerkent e c'henoù a zigoras hag e deod en em zistagellas, hag e komze hag e vennige Doue. 
LUK.1.65	An holl amezeien a voe leuniet a spont, hag an holl draoù-mañ en em vrudas dre vro Menezioù Judea a-bezh. 
LUK.1.66	An holl re o c'hlevas o miras en o c'halon hag a lavaras: Petra eta a vo ar bugel bihan-se? Ha dorn an Aotrou a oa warnañ.
LUK.1.67	Zakaria e dad a voe leuniet eus ar Spered-Santel hag a brofedas o lavarout: 
LUK.1.68	Benniget ra vo an Aotrou, Doue Israel, dre m'en deus gweladennet ha dasprenet e bobl, 
LUK.1.69	dre m'en deus savet deomp ur c'horn a Silividigezh e tiegezh David e servijer, 
LUK.1.70	evel m'en doa lavaret dre c'henoù e brofeded santel abaoe kozh amzer, 
LUK.1.71	Silvidigezh eus hon enebourien hag eus dorn ar re holl a gasa ac'hanomp, 
LUK.1.72	evit ober trugarez e-keñver hon tadoù ha kaout soñj eus e emglev santel, 
LUK.1.73	eus al le en doa graet da Abraham hon tad, 
LUK.1.74	penaos, o vezañ hon tennet eus dorn hon enebourien, e roje deomp da servijañ anezhañ hep aon 
LUK.1.75	er santelezh hag er reizhder, dirazañ, e-pad holl zeizioù hor buhez. 
LUK.1.76	Ha te, bugel bihan, ta a vo galvet profed an Uhel-Meurbet, rak e kerzhi dirak dremm an Aotrou evit kempenn e hentoù, 
LUK.1.77	evit reiñ d'e bobl anaoudegezh ar silvidigezh er pardon eus o fec'hedoù, 
LUK.1.78	dre garantez ar galon drugarezus eus hon Doue, an heol o sevel en deus hor gweladennet eus an nec'h drezi, 
LUK.1.79	evit sklêrijennañ ar re a zo azezet en deñvalijenn hag e skeud ar marv hag evit ren hor c'hammedoù en hent ar peoc'h. 
LUK.1.80	Ar bugel a greske hag en em greñvae er spered. Hag e chomas el lec'hioù distro betek an deiz ma tlee bezañ diskouezet da Israel.
LUK.2.1	En amzer-se e voe embannet ul lezenn a-berzh Kezar-Aogust, evit ma vije graet ar gont eus tud ar bed holl. 
LUK.2.2	Ar gont kentañ-se a voe graet e-pad ma oa Kiriniuz gouarnour Siria. 
LUK.2.3	An holl eta a yae evit lakaat o anv, pep hini en e gêr e-unan. 
LUK.2.4	Jozef ivez a bignas eus Galilea da Judea, eus kêr Nazared da gêr David anvet Betlehem, dre ma oa eus tiegezh hag eus familh David, 
LUK.2.5	evit lakaat e anv gant Mari e wreg, a oa dougerez. 
LUK.2.6	E-pad ma oant eno, an amzer ma tlee gwilioudiñ a erruas, 
LUK.2.7	hag e c'hanas he mab kentañ-ganet. Hag, o vezañ e vailhuret, e lakaas anezhañ en ur c'hraou, rak ne oa ket lec'h evito en ostaleri. 
LUK.2.8	Bez' e oa en hevelep korn-bro mesaerien a gouske er parkeier hag a ziwalle o loened e-pad beilhadennoù an noz. 
LUK.2.9	Setu, un ael eus an Aotrou en em ziskouezas dezho ha gloar an Aotrou a lugernas en-dro dezho; hag o doe ur spont bras. 
LUK.2.10	An ael a lavaras dezho: N'ho pet ket aon, rak setu, e tegasan deoc'h ur c'heloù mat hag a vo un abeg a levenez vras evit an holl bobl. 
LUK.2.11	Rak ganet eo bet hiziv deoc'h e kêr David ur Salver, ar C'hrist hag an Aotrou eo. 
LUK.2.12	Kement-mañ a vo ar sin deoc'h: kavout a reot ar bugel bihan mailhuret ha gourvezet en ur c'hraou. 
LUK.2.13	Ha kerkent e voe gant an ael ul lod bras eus arme an neñv, o veuliñ Doue hag o lavarout: 
LUK.2.14	Gloar da Zoue el lec'hioù uhel meurbet! Peoc'h war an douar, bolontez vat e-keñver an dud! 
LUK.2.15	Pa voe en em dennet an aeled diganto en neñv, ar vesaerien a lavaras an eil d'egile: Deomp eta betek Betlehem ha gwelomp ar pezh a zo c'hoarvezet hag en deus an Aotrou roet da anavezout deomp. 
LUK.2.16	Mont a rejont eta buan di hag e kavjont Mari ha Jozef, hag ar bugel bihan a oa gourvezet er c'hraou. 
LUK.2.17	O vezañ e welet, e kontjont d'an holl ar pezh a oa bet lavaret dezho diwar-benn ar bugel bihan-se. 
LUK.2.18	Ar re holl o c'hlevas a voe souezhet bras eus ar pezh a oa lavaret dezho gant ar vesaerien. 
LUK.2.19	Mari a vire an holl draoù-se, o prederiañ anezho en he c'halon. 
LUK.2.20	Hag ar vesaerien a zistroas, en ur reiñ gloar ha meuleudi da Zoue evit kement o doa klevet ha gwelet, hervez ma oa bet lavaret dezho.
LUK.2.21	Pa voe deuet an eizhvet devezh evit amdroc'hañ ar bugel, e voe galvet Jezuz, anv a oa bet roet dezhañ gant an ael a-raok ma oa koñsevet er c'hof. 
LUK.2.22	Ha pa voe deuet, hervez lezenn Moizez, an deizioù dezhi da vezañ glanaet, e tegasjont anezhañ da Jeruzalem evit e ginnig d'an Aotrou, 
LUK.2.23	hervez ma'z eo skrivet e lezenn an Aotrou: Pep paotr kentañ-ganet a vo gouestlet da Zoue, 
LUK.2.24	hag evit kinnig en aberzh, hervez ar pezh a zo skrivet e lezenn an Aotrou, ur re durzhunelled pe ziv goulmig. 
LUK.2.25	Setu, e oa e Jeruzalem un den anvet Simeon. An den-se a oa reizh hag a zouje Doue; gortoz a rae frealz Israel hag ar Spered-Santel a oa warnañ. 
LUK.2.26	Disklêriet e oa bet dezhañ a-berzh Doue dre ar Spered-Santel na varvje ket a-raok m'en dije gwelet Krist an Aotrou. 
LUK.2.27	Dont a reas en templ kaset gant ar Spered. Evel ma oa an tad hag ar vamm o tegas ar bugel bihan Jezuz evit ober en e geñver hervez giz al lezenn, 
LUK.2.28	e kemeras anezhañ etre e zivrec'h hag e veulas Doue, o lavarout: 
LUK.2.29	Aotrou, laosk bremañ da servijer da vont e peoc'h hervez da c'her, 
LUK.2.30	rak va daoulagad o deus gwelet da silvidigezh 
LUK.2.31	ac'h eus prientet dirak an holl bobloù, 
LUK.2.32	ar sklêrijenn a dle sklaeriañ ar vroadoù ha gloar da bobl Israel. 
LUK.2.33	Jozef hag e vamm a oa souezhet eus an traoù a lavared anezhañ. 
LUK.2.34	Simeon o bennigas hag a lavaras da Vari e vamm: Setu, ar bugel-se a zo lakaet da vezañ kouezhadenn hag adsavidigezh evit kalz en Israel, ha da vezañ ur sin eus enebiezh. 
LUK.2.35	Ya, hag evidout-te ur c'hleze a dreuzo da ene. Soñjezonoù meur a galon a vo dizoloet. 
LUK.2.36	Bez' e oa ivez eno Anna ar brofedez, merc'h Fanuel, eus meuriad Aser. Oadet bras e oa hag he doa bevet gant he fried seizh vloaz abaoe he gwerc'hded. 
LUK.2.37	Chomet e oa intañvez, hag e oa oadet a bevar bloaz ha pevar ugent pe war-dro. N'ae ket er-maez eus an templ, o servijañ Doue noz-deiz er yunoù hag er pedennoù. 
LUK.2.38	O vezañ deuet d'an eur-mañ, e veule ivez an Aotrou hag e komze diwar e benn ouzh an holl dud a c'hortoze an daspren e Jeruzalem. 
LUK.2.39	Goude m'o doe graet pep tra hervez lezenn an Aotrou, e tistrojont e Galilea, d'o c'hêr Nazared. 
LUK.2.40	Ar bugel a greske hag en em nerzhe e spered, o vezañ leuniet a furnez, ha gras Doue a oa warnañ.
LUK.2.41	E dud a yae bep bloaz da Jeruzalem da c'houel ar Pask. 
LUK.2.42	P'en doe daouzek vloaz, e pignjont da Jeruzalem hervez giz ar gouel. 
LUK.2.43	Pa voe an deizioù tremenet hag evel ma tistroent ac'hane, ar bugel Jezuz a chomas e Jeruzalem. Jozef hag e vamm n'anaveze ket-se. 
LUK.2.44	O soñjal e oa asambles gant o c'henveajourien, e kerzhjont e-pad un devezh, ha goude e klaskjont anezhañ e-touez o c'herent hag ar re eus o anaoudegezh. 
LUK.2.45	Hag o vezañ n'en kavjont ket, e tistrojont da Jeruzalem da glask anezhañ. 
LUK.2.46	A-benn tri devezh e kavjont anezhañ en templ, azezet e-touez an doktored, o selaou anezho hag oc'h ober goulennoù outo. 
LUK.2.47	Kement hini a gleve anezhañ a oa souezhet eus e glevidigezh hag e respontoù. 
LUK.2.48	Pa weljont anezhañ, e voent souezhet, hag e vamm a lavaras dezhañ: Va bugel, perak ec'h eus graet evel-se deomp? Setu, da dad ha me a glaske ac'hanout gant glac'har. 
LUK.2.49	Eñ a lavaras dezho: Perak em c'hlaskec'h? Ha n'ouiec'h ket eo ret din en em reiñ d'ar pezh a sell ouzh va Zad? 
LUK.2.50	Ne gomprenjont ket ar pezh a lavare dezho. 
LUK.2.51	Mont a reas neuze ganto hag e teuas da Nazared hag e touje dezho. E vamm a vire an holl draoù-se en he c'halon. 
LUK.2.52	Jezuz a greske e furnez, e ment hag e gras, dirak Doue ha dirak an dud.
LUK.3.1	Ar bemzekvet bloavezh eus ren Tiberiuz-Kezar, Poñs-Pilat o vezañ gouarnour Judea, Herodez tetrark Galilea, Filip e vreur tetrark Iturea ha bro Drakonitiz, Lisaniaz tetrark Abilen, 
LUK.3.2	dindan belegiezh veur Annaz ha Kaifaz, ger Doue a voe kaset da Yann, mab Zakaria, el lec'h distro. 
LUK.3.3	Dont a reas en holl vro war-dro ar Jordan, o prezeg badeziant ar geuzidigezh evit pardon ar pec'hedoù, 
LUK.3.4	evel ma'z eo skrivet e levr lavarioù ar profed Izaia: Mouezh an hini a gri el lec'h distro a lavar: Kempennit hent an Aotrou, grit eeun e wenodennoù, 
LUK.3.5	pep traonienn a vo leuniet, pep menez ha krec'hienn a vo izelaet, ar pezh a zo gwariet a vo eeunaet, an hentoù torgennek a vo kompezet, 
LUK.3.6	ha pep kig a welo silvidigezh Doue. 
LUK.3.7	Lavarout a rae eta d'ar bobl a zeue evit bezañ badezet gantañ: Lignez a naered-wiber, piv en deus desket deoc'h tec'hout diouzh ar gounnar da zont? 
LUK.3.8	Dougit eta frouezh dereat d'ar geuzidigezh, ha n'en em lakait ket da lavarout ennoc'h hoc'h-unan: Ni hon eus Abraham da dad! Rak me a lavar deoc'h e c'hell Doue sevel eus ar vein-se bugale da Abraham. 
LUK.3.9	Ar vouc'hal a zo a-vremañ lakaet ouzh gwrizioù ar gwez. Pep gwezenn eta na ro ket frouezh mat, a ya da vezañ troc'het ha taolet en tan. 
LUK.3.10	Ar bobl a c'houlennas digantañ: Petra a raimp eta? 
LUK.3.11	Eñ a respontas dezho: An neb en deus daou gwiskamant ra roio unan d'an hini n'en deus ket, hag an neb en deus boued ra zeuio d'ober an hevelep tra. 
LUK.3.12	Dont a reas ivez publikaned evit bezañ badezet hag e lavarjont dezhañ: Mestr, petra a raimp? 
LUK.3.13	Eñ a lavaras dezho: Na c'houlennit netra en tu-hont d'ar pezh a zo gourc'hemennet deoc'h. 
LUK.3.14	Soudarded a c'houlennas ivez digantañ: Ha ni, petra a raimp? Eñ a lavaras dezho: Na wallgasit den ha na damallit den e gaou, met tremenit gant ho pae. 
LUK.3.15	Evel ma oa ar bobl o c'hortoz ha ma c'houlenne an holl en o c'halon hag eñ ne oa ket Yann ar C'hrist, 
LUK.3.16	Yann en em lakaas da lavarout d'an holl: Me ho padez en dour, met unan all a zeu, galloudusoc'h egedon, ha n'on ket dellezek da zieren korreenn e votoù. Eñ ho padezo er Spered-Santel hag en tan. 
LUK.3.17	E grouer a zo en e zaouarn, naetaat a raio mat e leur, hag e tastumo ar gwinizh en e solier, met ar pell a zevo en tan na varv ket. 
LUK.3.18	Eñ a lavare c'hoazh meur a gelennadurezh all d'ar bobl o prezeg dezho an Aviel. 
LUK.3.19	Met Herodez an tetrark, o vezañ bet tamallet gantañ diwar-benn Herodiaz gwreg Filip e vreur, ha diwar-benn an holl draoù fall en doa graet, 
LUK.3.20	a reas goude an holl re all an hini da lakaat Yann er prizon.
LUK.3.21	Evel ma rae an holl bobl en em vadeziñ gantañ, Jezuz a voe ivez badezet. Hag e-pad ma pede, an neñv a zigoras 
LUK.3.22	hag ar Spered-Santel a ziskennas warnañ e doare ur c'horf, evel hini ur goulm. Hag ur vouezh a zeuas eus an neñv, o lavarout: Te eo va Mab karet-mat, ennout em eus lakaet va holl levenez.
LUK.3.23	Jezuz a oa oadet war-dro tregont vloaz p'en em lakaas da brezeg, hag e oa evel ma kreded, mab da Jozef, da Heli, 
LUK.3.24	da Vatat, da Levi, da Velki, da Jannai, da Jozef, 
LUK.3.25	da Vatatiaz, da Amoz, da Nahum, da Esli, da Naggai, 
LUK.3.26	da Vaaz, da Vatatiaz, da Semein, da Jozef, da Juda, 
LUK.3.27	da Joanan, da Resa, da Zorobabel, da Salatiel, da Neri, 
LUK.3.28	da Velki, da Addi, da Gosam, da Elmodam, da Er, 
LUK.3.29	da Joze, da Eliezer, da Jorim, da Vatat, da Levi, 
LUK.3.30	da Simeon, da Juda, da Jozef, da Jonan, da Eliakim, 
LUK.3.31	da Velea, da Vainan, da Vatata, da Natan, da Zavid, 
LUK.3.32	da Jese, da Obed, da Vooz, da Salmon, da Naason, 
LUK.3.33	da Aminadab, da Aram, da Ezrom, da Farez, da Juda, 
LUK.3.34	da Jakob, da Izaak, da Abraham, da Dara, da Nakor, 
LUK.3.35	da Seruk, da Ragav, da Faleg, da Eber, da Sala, 
LUK.3.36	da Gainam, da Arfaksad, da Sem, da Noe, da Lamek, 
LUK.3.37	da Vatuzala, da Enok, da Jared, da Valeleel, da Gainan, 
LUK.3.38	da Enoz, da Sed, da Adam, da Zoue.
LUK.4.1	Jezuz, leuniet eus ar Spered-Santel, a zistroas eus ar Jordan hag a voe kaset gant ar Spered el lec'h distro; 
LUK.4.2	eno e voe temptet gant an diaoul e-pad daou-ugent devezh. Ne zebras netra e-pad an deizioù-se ha, goude ma voent tremenet, en doa naon. 
LUK.4.3	Neuze an diaoul a lavaras dezhañ: Mar d-out Mab Doue, gourc'hemenn d'ar maen-mañ dont da vezañ bara. 
LUK.4.4	Jezuz a respontas dezhañ: Skrivet eo: An den ne vevo ket gant bara hepken, met gant pep ger a zeu eus Doue. 
LUK.4.5	An diaoul en kasas war ur menez uhel, a ziskouezas dezhañ en un taol holl rouantelezhioù ar bed, 
LUK.4.6	hag a lavaras dezhañ: Reiñ a rin dit an holl c'halloud-se ha gloar ar rouantelezhioù-se, rak roet eo bet din hag e roan anezhañ da neb a fell din. 
LUK.4.7	Mar daoulinez eta dirazon, dit e vo en e bezh. 
LUK.4.8	Jezuz a respontas dezhañ: A-dreñv din, Satan! Rak skrivet eo: An Aotrou da Zoue a azeuli, hag eñ hepken a serviji. 
LUK.4.9	Kas a reas anezhañ ivez da Jeruzalem, hag e lakaas anezhañ war lein an templ, hag e lavaras dezhañ: Mar dout Mab Doue, en em daol ac'hann d'an traoñ, rak skrivet eo: 
LUK.4.10	Gourc'hemenn a raio d'e aeled kaout evezh ouzhit evit da ziwall, 
LUK.4.11	hag e tougint ac'hanout etre o daouarn, gant aon na stokfe da droad ouzh ur maen bennak. 
LUK.4.12	Jezuz a respontas dezhañ: Lavaret eo: Ne dempti ket an Aotrou da Zoue. 
LUK.4.13	An diaoul, o vezañ echuet an holl demptadur, en em dennas dioutañ evit un amzer.
LUK.4.14	Jezuz a zistroas da C'halilea, dindan galloud ar Spered, hag ar vrud anezhañ a redas dre an holl vro tro-war-dro. 
LUK.4.15	Kelenn a rae en o sinagogennoù hag e oa enoret gant an holl. 
LUK.4.16	Jezuz a zeuas da Nazared e-lec'h ma oa bet savet hag a yeas, hervez e c'hiz, er sinagogenn d'an deiz sabad. Sevel a reas evit lenn. 
LUK.4.17	Roet e voe dezhañ levr ar profed Izaia. O vezañ displeget al levr, e kavas al lec'h ma oa skrivet ennañ: 
LUK.4.18	Spered an Aotrou a zo warnon, dre-se en deus va olevet da brezeg ar c'heloù mat d'ar beorien. Kaset en deus ac'hanon da yac'haat ar re o deus ar c'halon flastret, da embann an dieubidigezh d'ar re zalc'het ha distro ar gweled d'ar re dall, da gas diere ar re gwasket, 
LUK.4.19	da embann bloavezh trugarezus an Aotrou. 
LUK.4.20	Goude bezañ pleget al levr hag e roet d'ar servijer, ec'h azezas. Daoulagad an holl er sinagogenn a selle pizh outañ. 
LUK.4.21	Neuze en em lakaas da lavarout dezho: Hiziv eo peurc'hraet ar gomz-mañ eus ar Skritur hoc'h eus klevet 
LUK.4.22	An holl a roas testeni dezhañ hag a voe souezhet eus ar c'homzoù a c'hras a zeue eus e c'henoù, hag e lavarjont: Ha n'eo ket hemañ mab Jozef? 
LUK.4.23	Eñ a lavaras dezho: Hep mar e lavarot din ar c'hrennlavar-mañ: Medisin, en em yac'ha da-unan. Gra ivez amañ, en da vro, kement hon eus klevet ac'h eus graet e Kafarnaoum. 
LUK.4.24	Met e lavaras: Me a lavar deoc'h e gwirionez, profed ebet n'eo degemeret mat en e vro. 
LUK.4.25	Me a lavar deoc'h e gwirionez, bez' e oa kalz a intañvezed en Israel en amzer Elia, pa voe serret an neñv e-pad tri bloaz ha c'hwec'h miz ha pa c'hoarvezas un naonegezh vras dre an holl vro. 
LUK.4.26	Koulskoude Elia ne voe ket kaset da di hini anezho, nemet da di un intañvez eus Sarepta e bro Sidon. 
LUK.4.27	Bez' e oa ivez kalz a dud lovr en Israel en amzer ar profed Elizea. Koulskoude hini anezho ne oa glanaet, nemet Naaman ar Siriad. 
LUK.4.28	Ar re holl a oa er sinagogenn, o klevout kement-se, a yeas droug enno. 
LUK.4.29	O vezañ savet, e kasjont anezhañ kuit eus ar gêr hag e lakajont anezhañ war lein ar menez ma oa savet o c'hêr warnañ, evit e deurel d'an traoñ. 
LUK.4.30	Met eñ, o tremen dre o c'hreiz, a yeas kuit.
LUK.4.31	Hag e tiskennas da Gafarnaoum, kêr eus Galilea, hag e kelenne anezho d'an deizioù sabad. 
LUK.4.32	Souezhet e oant eus e gelennadurezh, rak komz a rae gant galloud. 
LUK.4.33	Bez' e oa er sinagogenn un den dalc'het gant ur spered a ziaoul hudur hag a grias gant ur vouezh uhel: 
LUK.4.34	A! Petra a zo etre ni ha te, Jezuz a Nazared? Ha deuet out evit hor c'holl? Gouzout a ran piv out: Sant Doue. 
LUK.4.35	Jezuz a c'hourdrouzas anezhañ o lavarout: Tav ha kae er-maez anezhañ. An diaoul, o vezañ e stlapet er c'hreiz, a yeas kuit anezhañ hep ober droug ebet dezhañ. 
LUK.4.36	Spontet e voent holl hag e lavarjont an eil d'egile: Petra eo ar ger-mañ? Gourc'hemenn a ra gant galloud ha nerzh d'ar speredoù hudur hag ez eont kuit! 
LUK.4.37	Hag ar vrud anezhañ a yeas e pep lec'h er vro tro-war-dro.
LUK.4.38	O vezañ aet er-maez eus ar sinagogenn, eñ a yeas e ti Simon. Mamm-gaer Simon he doa ur gwall derzhienn hag e pedjont anezhañ eviti. 
LUK.4.39	O vezañ en e sav a-us dezhi, e c'hourc'hemennas d'an derzhienn, hag ez eas kuit diouti. Hi a savas raktal hag a servijas anezho.
LUK.4.40	Pa voe kuzhet an heol, ar re holl o doa re glañv dalc'het gant meur a gleñvedoù o degasas dezhañ. Eñ a lakaas e zaouarn war bep hini anezho hag o yac'haas. 
LUK.4.41	An diaouled ivez a yae er-maez eus kalz a dud, o krial hag o lavarout: Te eo ar C'hrist, Mab Doue. Met eñ o gourdrouzas ha ne lezas ket anezho da gomz, dre ma ouient e oa ar C'hrist. 
LUK.4.42	Adalek ma teuas an deiz, ez eas er-maez d'ul lec'h distro. Ur bobl vras en klaskas hag a zeuas betek ennañ; hag e c'hoantajont en derc'hel evit n'o c'huitaje ket. 
LUK.4.43	Met eñ a lavaras dezho: Ret eo din ivez prezeg Aviel rouantelezh Doue d'ar c'hêrioù all, rak evit-se eo ez on bet kaset. 
LUK.4.44	Hag e prezege e sinagogennoù Galilea.
LUK.5.1	Evel ma oa e-kichen lenn Genezared, ar bobl en em daolas warnañ evit klevout ger Doue. 
LUK.5.2	Gwelout a reas div vag war vord al lenn, a oa diskennet ar besketaerien anezho evit gwalc'hiñ o rouedoù. 
LUK.5.3	Pignat a reas en unan eus ar bagoù-se, a oa da Simon, hag e pedas anezhañ da bellaat un tamm diouzh an douar. O vezañ azezet, e kelennas ar bobl diwar ar vag. 
LUK.5.4	P'en doe paouezet da gomz, e lavaras da Simon: Kae a-raokoc'h en dour don, ha taolit ho rouedoù evit pesketa. 
LUK.5.5	Simon a respontas dezhañ: Mestr, labouret hon eus hed an noz hep tapout netra, hogen war da c'her e taolin ar roued. 
LUK.5.6	O vezañ henn graet, e tapjont un niver ken bras a besked ma torre o roued. 
LUK.5.7	Hag e rejont sin d'o c'henseurted a oa er vag all da zont d'o sikour. Dont a rejont hag e leugnjont an div vag en hevelep doare ma'z aent d'ar foñs. 
LUK.5.8	Simon-Pêr, o vezañ gwelet kement-se, en em strinkas d'an daoulin ouzh treid Jezuz hag a lavaras: Aotrou, pella diouzhin, rak ur pec'her on. 
LUK.5.9	Rak ar spont a oa kroget ennañ hag er re holl a oa gantañ, abalamour d'ar pesketaerezh o doa graet, 
LUK.5.10	kenkoulz evel e Jakez ha Yann mibien Zebedea, kenseurted da Simon. Jezuz a lavaras da Simon: Na'z pez ket aon, a-vremañ e vi pesketaer tud bev. 
LUK.5.11	O vezañ degaset ar bagoù d'an douar, e kuitajont holl hag e heuilhjont anezhañ.
LUK.5.12	Evel ma oa en ur gêr, setu, e oa un den goloet a lovrentez. O vezañ gwelet Jezuz, en em strinkas war e c'henoù d'an douar hag en pedas o lavarout: Aotrou, mar fell dit, e c'hellez va glanaat. 
LUK.5.13	Jezuz, oc'h astenn e zorn, en stokas hag a lavaras: Fellout a ra din, bez glanaet. Kerkent al lovrentez a guitaas anezhañ. 
LUK.5.14	Hag e tifennas outañ n'en lavarje da zen. Met kae, emezañ, en em ziskouez d'ar beleg ha kinnig evit da c'hlanidigezh ar pezh en deus Moizez gourc'hemennet, evit ma servijo kement-se da desteni dezho. 
LUK.5.15	Ar vrud anezhañ en em skuilhe muioc'h-muiañ ha kalz a dud en em zastume evit e glevout hag evit bezañ yac'haet gantañ eus o c'hleñvedoù. 
LUK.5.16	Met eñ en em zalc'he a-du el lec'h distro evit pediñ.
LUK.5.17	Un devezh ma kelenne, e oa azezet eno farizianed ha doktored al lezenn deuet eus holl vourc'hioù eus Galilea, eus Judea hag eus Jeruzalem. Galloud an Aotrou a oberie evit yac'haat. 
LUK.5.18	Ha setu, e teuas tud a zouge war ur gwele un den seizet, hag e klaskjont mont en ti hag e lakaat dirazañ. 
LUK.5.19	Pa ne ouient dre belec'h e gas e-barzh abalamour d'ar bobl, e pignjont war an ti, hag en diskennjont dre an teol gant e wele, e-kreiz an holl, dirak Jezuz. 
LUK.5.20	O welout o feiz, e lavaras dezhañ: Den, da bec'hedoù a zo pardonet dit. 
LUK.5.21	Neuze ar skribed hag ar farizianed en em lakaas da c'hrozmolat ha da lavarout: Piv eo hemañ hag a wallgomz? Piv a c'hell pardoniñ ar pec'hedoù, nemet Doue hepken? 
LUK.5.22	Met Jezuz, oc'h anavezout o soñjezonoù, a gemeras ar gomz hag a lavaras dezho: Petra a c'hrozmolit en ho kalonoù? 
LUK.5.23	Petra eo an aesoc'h, lavarout: Da bec'hedoù a zo pardonet dit, pe lavarout: Sav ha kerzh? 
LUK.5.24	Met evit ma ouiot penaos Mab an den en deus war an douar ar galloud da bardoniñ ar pec'hedoù, e lavaras d'an den seizet: Me a lavar dit, sav, kemer da wele ha kae da'z ti. 
LUK.5.25	Raktal e savas dirazo, e tougas ar gwele ma oa gourvezet warnañ, hag ez eas d'e di o reiñ gloar da Zoue. 
LUK.5.26	Hag e voent holl souezhet bras hag e rojont gloar da Zoue. Leuniet e voent a zoujañs hag e lavarjont: Traoù burzhudus hon eus gwelet hiziv.
LUK.5.27	Goude-se, e teuas hag e welas ur publikan anvet Levi, azezet e ti ar gwirioù, hag e lavaras dezhañ: Heuilh ac'hanon. 
LUK.5.28	Eñ, o kuitaat pep tra, a savas hag en heulias. 
LUK.5.29	Levi a reas ur fest vras en e di, hag un niver bras a bublikaned hag a dud all a oa ouzh taol ganto. 
LUK.5.30	O skribed hag o farizianed a c'hrozmolas hag a lavaras d'e ziskibien: Perak e tebrit hag ec'h evit gant ar bublikaned ha gant an dud a vuhez fall? 
LUK.5.31	Jezuz, o kemer ar gomz, a lavaras dezho: N'eo ket ar re a zo yac'h eo ar re o deus ezhomm a vedisin, met ar re a zo klañv. 
LUK.5.32	N'on ket deuet evit gerervel ar re reizh d'ar geuzidigezh, met ar bec'herien.
LUK.5.33	Lavarout a rejont dezhañ: Perak e yun alies diskibien Yann hag e reont pedennoù, kenkoulz evel re ar farizianed, e-lec'h da re a zebr hag a ev? 
LUK.5.34	Eñ a lavaras dezho: Ha c'hwi a c'hell lakaat da yunañ mignoned ar pried, e-pad ma'z emañ ar pried ganto? 
LUK.5.35	Met deizioù a zeuio ma vo lamet ar pried diganto, hag en deizioù-se e yunint. 
LUK.5.36	Lavarout a reas ivez dezho ur barabolenn: Den ne laka un tamm eus ur gwiskamant nevez war ur gwiskamant kozh, rak an tamm nevez a rogfe an hini kozh hag an tamm nevez n'en em rafe ket gant an hini kozh. 
LUK.5.37	Den ne laka gwin nevez e seier-lêr kozh, rak ar gwin nevez a dorrfe ar seier kozh, en em skuilhfe hag ar seier a vefe kollet. 
LUK.5.38	Met ar gwin nevez a dle bezañ lakaet e seier nevez, hag an daou en em vir a-unan. 
LUK.5.39	Ha n'eus den hag a ev gwin kozh hag a c'houlenn diouzhdu gwin nevez, rak lavarout a ra: Gwelloc'h eo an hini kozh.
LUK.6.1	C'hoarvezout a reas, e-pad an eil-kentañ sabad, ma tremene dre barkeier ed. E ziskibien a ziframme tañvouezennoù hag, o vezañ o gwasket en o daouarn, e tebrent anezho. 
LUK.6.2	Hiniennoù eus ar farizianed a lavaras dezho: Perak e rit ar pezh n'eo ket aotreet ober d'an deizioù sabad? 
LUK.6.3	Jezuz, o kemer ar gomz, a lavaras dezho: Ha n'hoc'h eus ket lennet ar pezh a reas David p'en doe naon, eñ hag ar re a oa gantañ? 
LUK.6.4	Penaos ez eas e ti Doue, e kemeras hag e tebras ar baraoù a ginnig, hag o roas ivez d'ar re a oa gantañ, petra bennak na oa ket aotreet debriñ anezho, nemet d'ar veleien hepken? 
LUK.6.5	Hag e lavaras dezho: Mab an den a zo mestr zoken war ar sabad.
LUK.6.6	C'hoarvezout a reas ivez, un deiz sabad all, ma'z eas er sinagogenn ha ma kelennas. Bez' e oa eno un den ma oa disec'het e zorn dehou. 
LUK.6.7	Ar skribed hag ar farizianed a selle outañ evit gwelout hag eñ a yac'hafe d'an deiz sabad, evit kaout un abeg d'e damall. 
LUK.6.8	Met ec'h anaveze o soñjezonoù hag e lavaras d'an den en doa an dorn disec'het: Sav hag en em zalc'h aze er c'hreiz. Eñ a savas hag en em zalc'has en e sav. 
LUK.6.9	Ha Jezuz a lavaras dezho eta: Un dra a c'houlennin ouzhoc'h: Hag aotreet eo, d'an deiz sabad, ober vad pe droug, saveteiñ un den pe e lezel da goll? 
LUK.6.10	Neuze, o sellout ouzh ar re holl a oa en-dro dezhañ, e lavaras d'an den: Astenn da zorn. Ober a reas hag e zorn a zeuas yac'h evel egile. 
LUK.6.11	Int a voe leuniet a fulor hag en em guzuilhjont war ar pezh a c'helljent ober da Jezuz.
LUK.6.12	En amzer-se, ez eas war ar menez da bediñ hag e tremenas an noz holl o pediñ Doue. 
LUK.6.13	Pa voe deuet ar beure, e c'halvas e ziskibien hag e tibabas daouzek anezho a c'halvas ivez ebestel: 
LUK.6.14	Simon a roas ivez an anv a Bêr dezhañ; Andrev e vreur; Jakez, ha Yann; Filip, ha Bartolome; 
LUK.6.15	Mazhev, ha Tomaz; Jakez mab Alfe, ha Simon anvet Gredus; 
LUK.6.16	Jud kar da Jakez; Judaz Iskariod a oa an hini en droukroas.
LUK.6.17	O vezañ neuze diskennet ganto, e chomas en ur blaenenn, gant e vandenn diskibien hag ul lod bras a dud eus Judea, eus Jeruzalem hag eus ar vro arvorek Tir ha Sidon. Deuet e oant evit e glevout hag evit bezañ yac'haet eus o c'hleñvedoù. 
LUK.6.18	Ar re a oa dalc'het gant speredoù hudur a oa ivez yac'haet. 
LUK.6.19	An holl bobl a glaske stekiñ outañ, abalamour ma teue anezhañ un nerzh a yac'hae holl.
LUK.6.20	O sevel e zaoulagad war-zu e ziskibien, e lavaras: Eürus oc'h, c'hwi hag a zo paour, rak rouantelezh Doue a zo deoc'h! 
LUK.6.21	Eürus oc'h, c'hwi hag hoc'h eus naon bremañ, rak leuniet e viot! Eürus oc'h, c'hwi hag a ouel bremañ, rak karget e viot gant levenez! 
LUK.6.22	Eürus e viot pa gasaio an dud ac'hanoc'h, pa gasint kuit ac'hanoc'h eus o zouez, pa lavarint dismegañs deoc'h ha pa daolint hoc'h anv evel fall abalamour de Vab an den, 
LUK.6.23	en em laouenait en amzer-se ha tridit gant levenez, rak ho kopr a vo bras en neñv; rak evel-se o deus graet o zadoù d'ar brofeded. 
LUK.6.24	Met gwalleur deoc'h, tud pinvidik! Rak c'hwi hoc'h eus bet ho frealz. 
LUK.6.25	Gwalleur deoc'h, tud leuniet! rak c'hwi ho po naon. Gwalleur deoc'h, ar re a c'hoarzh bremañ! Rak c'hwi en em c'hlac'haro hag a ouelo. 
LUK.6.26	Gwalleur deoc'h, pa lavaro an holl dud vad ac'hanoc'h! Rak o zadoù o deus graet evel-se e-keñver ar fals-profeded!
LUK.6.27	Met me a lavar deoc'h c'hwi am selaou: Karit hoc'h enebourien, grit vad d'ar re a gasa ac'hanoc'h, 
LUK.6.28	bennigit ar re a villig ac'hanoc'h, pedit evit ar re a wallgomz ouzhoc'h. 
LUK.6.29	D'an hini a sko ac'hanout war ur jod, tro eben outañ. D'an hini a zilam da vantell diganit, laosk ivez gantañ da doneg. 
LUK.6.30	Ro d'an neb a c'houlenn diganit, ha n'adc'houlenn ket digant an hini en deus kemeret da dra. 
LUK.6.31	Ar pezh a fell deoc'h e rafe an dud deoc'h, grit ivez kement-se dezho. 
LUK.6.32	Ma ne garit nemet ar re ho kar, peseurt trugarez a dleer deoc'h? Ar bec'herien a gar ivez ar re o c'har. 
LUK.6.33	Ma ne rit vad nemet d'ar re a ra vad deoc'h, peseurt trugarez a dleer deoc'h? Ar bec'herien a ra an hevelep tra. 
LUK.6.34	Ma ne brestit nemet d'ar re e c'hortozit resev diganto, peseurt trugarez a dleer deoc'h? Ar bec'herien a brest ivez d'ar bec'herien evit kaout kement all. 
LUK.6.35	Met karit hoc'h enebourien, grit vad ha prestit hep gortoz netra, hag ho kopr a vo bras, ha c'hwi a vo mibien an Uhel-Meurbet, abalamour ma'z eo mat e-keñver ar re zizanaoudek hag ar re fall. 
LUK.6.36	Bezit eta trugarezus, evel ma'z eo ivez ho Tad trugarezus.
LUK.6.37	Na varnit ket ha ne viot ket barnet. Na gondaonit ket ha ne viot ket kondaonet. Pardonit hag e viot pardonet. 
LUK.6.38	Roit hag e vo roet deoc'h, roet e vo deoc'h en ho kerc'henn ur muzul mat, stardet hag hejet, a zeuio dreist ar barr. Rak muzuliet e vo deoc'h gant an hevelep muzul ma vuzuilhit d'ar re all. 
LUK.6.39	Lavarout a reas ivez dezho ur barabolenn: Daoust hag un den dall a c'hell ren un den dall? Ha ne gouezhint ket o daou er poull? 
LUK.6.40	An diskibl n'eo ket uheloc'h eget e vestr, met pep diskibl mat a vo evel e vestr. 
LUK.6.41	Perak e sellez ouzh ar blouzenn a zo e lagad da vreur, ha ne welez ket an treust a zo en da lagad da-unan? 
LUK.6.42	Pe penaos e c'hellez lavarout da'z preur: Breur, va lez da zilemel ar blouzenn a zo e-barzh da lagad, te na welez ket an treust en da hini? Pilpous, lam da gentañ an treust eus da lagad, ha neuze e weli penaos e lami ar blouzenn a zo e lagad da vreur.
LUK.6.43	N'eus gwezenn vat ebet hag a zougfe frouezh fall, na gwezenn fall ebet hag a zougfe frouezh mat. 
LUK.6.44	Rak pep gwezenn a anavezer diouzh he frouezh hec'h-unan. Ne zastumer ket fiez diwar spern ha ne vendemer ket rezin diwar drez. 
LUK.6.45	An den mat a denn traoù mat eus teñzor mat e galon, hag an den fall a denn traoù fall eus teñzor fall e galon. Rak eus leunder ar galon eo e komz ar genoù. 
LUK.6.46	Perak eta e c'halvit ac'hanon Aotrou, Aotrou, ha ne rit ket ar pezh a lavaran?
LUK.6.47	Me a ziskouezo deoc'h ouzh piv eo heñvel pep den hag a zeu da'm c'havout, a selaou va gerioù hag a sent outo. 
LUK.6.48	Heñvel eo ouzh un den a sav un ti, hag o vezañ kleuzet ha toullet don, en deus lakaet an diazez war ar roc'h. An doureier o vezañ deuet ha skoet gant nerzh a-enep an ti-se, n'o deus ket gellet e ziskar dre ma oa diazezet war ar roc'h. 
LUK.6.49	Met an hini a selaou ha ne sent ket, a zo heñvel ouzh un den a sav e di war an douar, hep diazez. An doureier o vezañ skoet gant nerzh a-enep dezhañ, kouezhet eo kerkent ha diskar an ti-se a zo bet bras.
LUK.7.1	Goude m'en doa peurlavaret ar c'homzoù-mañ dirak ar bobl a oa ouzh e selaou, ez eas da Gafarnaoum. 
LUK.7.2	Mevel ur c'hantener, karet mat gantañ, a oa klañv hag a yae da vervel. 
LUK.7.3	O vezañ klevet komz diwar-benn Jezuz, e kasas d'e gavout henaourien eus ar Yuzevien da bediñ anezhañ da zont da yac'haat e servijer. 
LUK.7.4	Ar re-mañ eta, o vezañ deuet da gavout Jezuz, a bedas anezhañ start en ur lavarout: Din eo ma rafes kement-se evitañ, 
LUK.7.5	rak karout a ra hor broad, eñ eo en deus savet deomp hor sinagogenn. 
LUK.7.6	Jezuz eta a yeas ganto. Pa ne oa ken pell eus an ti, ar c'hantener a gasas etrezek ennañ mignoned da lavarout dezhañ: Aotrou, na gemer ket kement a boan, rak n'on ket dellezek e teufes dindan va zoenn. 
LUK.7.7	Abalamour da-se ne'm eus ket kavet e oan dellezek va-unan da vont betek ennout, met lavar ur ger ha va mevel a vo yac'haet. 
LUK.7.8	Rak me va-unan a zo un den lakaet dindan galloud re all, ha dindanon em eus soudarded. Hag e lavaran da unan: Kae! hag ez a; d'egile: Deus! Hag e teu; ha da'm mevel: Gra kement-mañ! Hag en gra. 
LUK.7.9	Pa glevas Jezuz kement-se, e voe souezhet hag, o tistreiñ, e lavaras d'ar bobl en heulie: Me a lavar deoc'h penaos ne'm eus ket kavet ur feiz ken bras, zoken en Israel. 
LUK.7.10	Pa zistroas d'ar gêr ar re a oa bet kaset, e kavjont yac'h mat ar mevel a oa bet klañv.
LUK.7.11	An deiz war-lerc'h, ez eas d'ur gêr anvet Nain. Kalz eus e ziskibien hag ur bobl vras a yae gantañ. 
LUK.7.12	Evel ma tostaas ouzh dor kêr, setu, e touged d'an douar un den marv, mab nemetañ e vamm a oa intañvez. Un niver bras a dud eus kêr a oa ganti. 
LUK.7.13	An Aotrou o vezañ he gwelet, en doe truez outi hag a lavaras dezhi: Na ouel ket! 
LUK.7.14	O vezañ tostaet, e stokas an arched. Ar re en douge a arsavas. Lavarout a reas: Den yaouank, me en lavar dit, sav! 
LUK.7.15	An hini marv a azezas hag en em lakaas da gomz. Jezuz en roas d'e vamm. 
LUK.7.16	Ar spont a grogas enno holl hag e rojont gloar da Zoue, en ur lavarout: Ur profed bras a zo savet en hon touez ha Doue en deus gweladennet e bobl.
LUK.7.17	Ar vrud-se en em skuilhas dre Judea holl ha dre an holl vro tro-war-dro. 
LUK.7.18	Diskibien Yann a gontas an holl draoù-se dezhañ. 
LUK.7.19	Yann a c'halvas daou eus e ziskibien hag o c'hasas da gavout Jezuz evit lavarout dezhañ: Bez' out an hini a dle dont pe e tleomp gortoz unan all? 
LUK.7.20	O vezañ deuet d'e gavout, ar re-mañ a lavaras: Yann-Vadezour en deus hon degaset da'z kavout evit lavarout: Bez' out an hini a dle dont pe e tleomp gortoz unan all? 
LUK.7.21	En eur-se zoken, eñ a yac'haas kalz a dud eus o c'hleñvedoù, eus o mac'hagnoù hag eus drouk-speredoù, hag e roas ar gweled da veur a hini dall. 
LUK.7.22	Jezuz a respontas dezho: It ha lavarit da Yann ar pezh hoc'h eus gwelet ha klevet: ar re dall a wel, ar re gamm a gerzh, ar re lovr a zo glanaet, ar re vouzar a glev, ar re varv a adsav da vev, an Aviel a zo prezeget d'ar beorien. 
LUK.7.23	Eürus eo an neb na gav ket tamall ennon. 
LUK.7.24	Ar re en doa Yann degaset o vezañ aet kuit, Jezuz en em lakaas da lavarout d'ar bobl diwar-benn Yann: Petra oc'h aet da welout el lec'h distro? Ur bennduenn hejet gant an avel? 
LUK.7.25	Met petra oc'h aet da welout? Un den gwisket gant dilhad kaer? Setu, ar re a zo gwisket gant dilhad kaer hag a vev er plijadurioù, a zo e tiez ar rouaned. 
LUK.7.26	Met petra oc'h aet da welout? Ur profed? Ya a lavaran deoc'h, ha muioc'h eget ur profed. 
LUK.7.27	Eñ eo an hini a zo skrivet diwar e benn: Setu, e kasan va c'hannad dirak da zremm da gempenn da hent a-raok dit. 
LUK.7.28	Rak me a lavar deoc'h, e-touez ar re a zo bet ganet gant gwragez, n'eus profed ebet brasoc'h eget Yann-Vadezour. Koulskoude, an hini bihanañ e rouantelezh Doue a zo brasoc'h egetañ. 
LUK.7.29	Hag an holl dud o deus e glevet hag ar bublikaned o deus disklêriet reizhder Doue o vezañ bet badezet gant badeziant Yann. 
LUK.7.30	Met ar farizianed ha doktored al lezenn, o vezañ n'int ket bet badezet gantañ, o deus taolet diouto evit o c'holl bolontez Doue en o c'heñver. 
LUK.7.31	Neuze an Aotrou a lavaras: Ouzh piv e keñverin tud ar rummad-mañ? Ouzh piv int heñvel? 
LUK.7.32	Heñvel int ouzh bugale azezet war al leurgêr hag a gri an eil d'egile, o lavarout: Ni hon eus sonet deoc'h ar fleüt ha n'hoc'h eus ket dañset, ni hon eus kanet deoc'h hirvoudoù ha n'hoc'h eus ket gouelet. 
LUK.7.33	Rak Yann-Vadezour a zo deuet hep debriñ bara hag hep evañ gwin, hag e lavarit: Un diaoul a zo ennañ. 
LUK.7.34	Mab an den a zo deuet o tebriñ hag oc'h evañ, hag e lavarit: Setu un debrer hag un ever, ur mignon d'ar bublikaned ha d'ar bec'herien. 
LUK.7.35	Met ar furnez a zo bet reishaet gant he holl vugale.
LUK.7.36	Ur farizian a bedas anezhañ da zebriñ. Eñ a yeas e ti ar farizian hag en em lakaas ouzh taol. 
LUK.7.37	Ha setu, ur wreg eus kêr a oa vuhez fall, o vezañ gouezet e oa ouzh taol e ti ar farizian, a zegasas ul lestr alabastr, leun a c'hwezh-vat, 
LUK.7.38	Oc'h en em zerc'hel a-dreñv ouzh treid Jezuz, o ouelañ, en em lakaas da zourañ e dreid gant he daeroù. Hag o zorchas gant blev he fenn, e pokas e dreid hag ec'h olevas anezho gant ar c'hwezh-vat. 
LUK.7.39	Ar farizian en doa e bedet, o welout kement-se, a lavaras ennañ e-unan: Ma vije an den-mañ ur profed, e ouije piv eo a wreg a stok ennañ, ha penaos eo a vuhez fall. 
LUK.7.40	Jezuz, o kemer ar gomz, a lavaras dezhañ: Simon, un dra bennak am eus da lavarout dit. Eñ a lavaras dezhañ: Mestr, lavar. 
LUK.7.41	Ur c'hredour en doa daou zleour: unan a dlee pemp kant diner
LUK.7.42	Evel n'o doa ket peadra da baeañ, e tiskargas anezho o-daou eus o dle. Lavar din eta pehini anezho en karo ar muiañ? 
LUK.7.43	Simon a respontas: Me a gav din ez eo an hini en deus bet ar brasañ diskarg. Eñ a lavaras dezhañ: Barnet mat ec'h eus. 
LUK.7.44	Neuze, o tistreiñ ouzh ar wreg, e lavaras da Simon: Gwelout a rez ar wreg-mañ? Deuet on en da di ha ne'c'h eus ket roet dour din evit gwalc'hiñ va zreid, met hi he deus douret va zreid gant he daeroù hag he deus o sec'het gant he blev. 
LUK.7.45	Te ne'c'h eus ket roet ur pok din, met hi, abaoe ma'z on deuet en ti, n'he deus ket paouezet da bokat da'm zreid. 
LUK.7.46	Te ne'c'h eus ket olevet va fenn gant eoul, met hi he deus olevet va zreid gant c'hwezh-vat. 
LUK.7.47	Dre-se e lavaran dit, he fec'hedoù niverus a zo bet pardonet dezhi, rak karet he deus kalz. Met an neb a bardoner nebeut dezhañ, a gar nebeut. 
LUK.7.48	Hag e lavaras dezhi: Da bec'hedoù a zo pardonet dit. 
LUK.7.49	Ar re a oa ouzh taol gantañ en em lakaas da lavarout enno o-unan: Piv eo hemañ hag a bardon zoken ar pec'hedoù? 
LUK.7.50	Met e lavaras d'ar wreg: Da feiz he deus da saveteet, kae e peoc'h.
LUK.8.1	Goude-se, Jezuz a yeas eus eil kêr hag eus eil bourc'h d'egile, o prezeg hag o kemenn keloù mat rouantelezh Doue. An daouzek a oa gantañ, 
LUK.8.2	kenkoulz hag un nebeud gwragez a oa bet yac'haet a zrouk-speredoù hag a gleñvedoù: Mari anvet a Vagdala, a oa aet kuit seizh diaoul diouti, 
LUK.8.3	Janed gwreg Chuza, merour Herodez, Suzanna, ha kalz a reoù all en sikoure gant o madoù. 
LUK.8.4	Evel ma en em zastume kalz a bobl ha ma teue d'e gavout meur a hini eus an holl gêrioù, e lavaras dezho dre barabolenn: 
LUK.8.5	Un hader a yeas er-maez da hadañ e had. Evel ma hade, ul lodenn eus an had a gouezhas a-hed an hent, hag e voe mac'het ha laboused an neñv he debras holl. 
LUK.8.6	Ul lodenn all a gouezhas war ul lec'h meinek, ha pa voe savet, e sec'has rak n'he doa ket a c'hlebor. 
LUK.8.7	Ul lodenn all a gouezhas e-touez ar spern, ar spern a savas gant ar greun hag o mougas. 
LUK.8.8	Ul lodenn all a gouezhas en douar mat hag, o vezañ savet, e roas frouezh, kant evit unan. O lavarout an traoù-mañ, e krias: Ra selaouo, an neb en deus divskouarn da glevout. 
LUK.8.9	E ziskibien a c'houlennas digantañ petra e oa ar barabolenn-se. 
LUK.8.10	Respont a reas: Roet eo deoc'h da anavezout misterioù rouantelezh Doue, met d'ar re all eo komzet dre barabolennoù, evit o welout na welont ket, hag o klevout na gomprenont ket. 
LUK.8.11	Setu petra eo ar barabolenn-se: An had eo ger Doue. 
LUK.8.12	Ar re a zo a-hed an hent eo ar re en selaou, met an diaoul a zeu hag a zilam ar ger diouzh o c'halon, en aon en ur grediñ na vefent salvet. 
LUK.8.13	Ar re a zo war al lec'hioù meinek, eo ar re a glev ar ger, e zegemer gant levenez, met n'o deus ket a wrizienn, ne gredont nemet ur pennad ha pa zeu an temptadur, e kouezhont. 
LUK.8.14	Ar pezh a zo e-touez an drein, eo ar re o deus klevet ar ger, met, en ur vont kuit, en lezont da vezañ mouget gant prederioù, pinvidigezhioù ha plijadurioù ar vuhez-mañ, en hevelep doare ma ne zougont ket a frouezh a zeu da zareviñ. 
LUK.8.15	Met ar pezh a zo kouezhet en un douar mat, eo ar re a glev ar ger gant ur galon onest ha mat, en dalc'h hag a zoug frouezh gant kendalc'husted.
LUK.8.16	Den, goude bezañ enaouet ul lamp, ne c'holo anezhañ gant ul lestr pe ne laka anezhañ dindan ur gwele, met e lakaat a ra war ur c'hantolor, evit ma sklaerio ar re a zeu en ti. 
LUK.8.17	Rak n'eus netra kuzhet na dle bezañ disklêriet, ha n'eus netra goloet na dle bezañ anavezet ha lakaet war-wel. 
LUK.8.18	Lakait evezh eta penaos e selaouit, rak roet e vo d'an neb en deus, met an hini n'en deus ket, e vo lamet digantañ zoken ar pezh a gred en deus.
LUK.8.19	E vamm hag e vreudeur a zeuas d'e gavout, met ne c'hellent ket tostaat outañ abalamour d'ar bobl. 
LUK.8.20	Hag e voe lavaret dezhañ: Da vamm ha da vreudeur a zo er-maez hag a c'hoanta da welout. 
LUK.8.21	Met e respontas: Va mamm ha va breudeur eo ar re a selaou ger Doue hag a sent outañ.
LUK.8.22	Un devezh ma'z eas en ur vag gant e ziskibien, e lavaras dezho: Tremenomp en tu all d'al lenn. Hag ez ejont. 
LUK.8.23	E-pad ma oant er vag, e kouskas. Un taol-avel bras a savas war al lenn, ar vag en em leunie gant an dour hag e oant e riskl bras. 
LUK.8.24	Tostaat a rejont outañ hag en dihunjont, o lavarout: Mestr, Mestr, ez eomp da goll! O vezañ dihunet, e c'hourdrouzas d'an avel ha da donnoù an dour. Ar re-mañ a davas hag e voe ur sioulder bras. 
LUK.8.25	Hag e lavaras dezho: Pelec'h emañ ho feiz? Int, leuniet a zoujañs hag a spont, a lavaras an eil d'egile: Piv eo eta hemañ, a c'hourc'hemenn zoken d'an avel ha d'an dour, hag e sentont outañ?
LUK.8.26	Dont a rejont neuze da vro ar C'hadareniz, a zo dirak Galilea. 
LUK.8.27	Pa voe Jezuz diskennet d'an douar, e teuas a-raok dezhañ un den eus kêr, a oa dalc'het gant diaouled pell a oa. Ne zouge ket a zilhad ha ne chome ket en un ti met er bezioù. 
LUK.8.28	Pa welas Jezuz, e krias hag, ouzh en em deurel d'e dreid, e lavaras a vouezh uhel: Petra a zo etre me ha te, Jezuz, Mab an Doue Uhel-Meurbet? Me az ped, na boagn ket ac'hanon. 
LUK.8.29	Rak e kourc'hemenne d'ar spered hudur mont kuit eus an den-se. Dalc'het e oa gantañ abaoe pell a oa. E eren a raed gant chadennoù hag e ziwall a raed gant hualoù, met e torre an ereoù hag e oa kaset gant an diaoul el lec'hioù distro. 
LUK.8.30	Jezuz a c'houlennas outañ: Pe anv ac'h eus? Hag e respontas: Lejion. Rak kalz a ziaoulien a oa aet ennañ. 
LUK.8.31	Int a bedas anezhañ na c'hourc'hemennje ket dezho mont en donder. 
LUK.8.32	Bez' e oa eno ur vandenn vras a voc'h o peuriñ war ar menez. Hag e pedjont anezhañ d'o lezel da vont er moc'h-se. Eñ o lezas da vont. 
LUK.8.33	An diaouled eta, o vezañ aet kuit eus an den, a yeas er moc'h hag ar vandenn en em daolas war red eus al lec'h uhel-se er lenn, hag a voe beuzet. 
LUK.8.34	Ar re o mesae, o welout ar pezh a oa erruet, a dec'has kuit da lavarout kement-se e kêr ha war ar maez. 
LUK.8.35	Neuze an dud a zeuas evit gwelout ar pezh a oa c'hoarvezet. O vezañ deuet da gavout Jezuz, e kavjont an den ma oa aet kuit an diaouled anezhañ, azezet ouzh treid Jezuz, gwisket hag en e skiant vat, hag e voent leuniet a spont. 
LUK.8.36	Ar re o doa gwelet an traoù-se a lavaras dezho penaos e oa bet yac'haet an hini dalc'het gant an diaouled. 
LUK.8.37	Holl dud bro ar C'hadareniz en pedas da bellaat diouto, rak kroget e oa ur spont bras enno. Mont a reas eta er vag evit distreiñ. 
LUK.8.38	An den a oa aet kuit an diaouled anezhañ en pedas d'e lezel da vont gantañ. Met Jezuz a lakaas anezhañ da vont en-dro o lavarout: 
LUK.8.39	Distro da'z ti ha lavar an traoù bras en deus Doue graet dit. Mont a reas kuit oc'h embann dre holl gêr kement en doa Jezuz graet en e geñver.
LUK.8.40	Pa voe distroet, Jezuz a voe degemeret gant ur bobl vras rak an holl a c'hortoze anezhañ. 
LUK.8.41	Setu, un den anvet Jairuz hag a oa penn eus ar sinagogenn, a zeuas hag, oc'h en em deurel ouzh treid Jezuz, en pedas da zont en e di, 
LUK.8.42	rak en doa ur verc'h nemeti, oadet a zaouzek vloaz pe war-dro hag a oa o vont da vervel. Evel ma'z ae di, e voe gwasket gant ar bobl. 
LUK.8.43	Ur wreg klañv gant an diwadañ daouzek vloaz a oa, hag he doa dispignet he holl vadoù gant medisined hep gallout bezañ yac'haet gant hini ebet, 
LUK.8.44	a dostaas outañ a-ziadreñv hag a stokas ouzh bevenn e zilhad. Raktal he diwadañ a baouezas. 
LUK.8.45	Jezuz a lavaras: Piv en deus stoket ouzhin? Evel ma nac'he an holl kement-se, Pêr hag ar re a oa gantañ a lavaras dezhañ: Mestr, an dud a zo en-dro dit a wask ac'hanout, hag e lavarez: Piv en deus stoket ouzhin? 
LUK.8.46	Met Jezuz a lavaras: Unan bennak en deus stoket ouzhin rak anavezet em eus e oa aet un nerzh er-maez ac'hanon. 
LUK.8.47	Neuze ar wreg, o welout ne oa ket bet kement-se kuzhet outañ, a zeuas en ur grenañ hag, oc'h en em deurel d'e dreid, e tisklêrias dirak ar bobl evit petra he doa stoket outañ ha penaos e oa bet yac'haet kerkent. 
LUK.8.48	Lavarout a reas dezhi: Merc'h, kemer fiziañs, da feiz he deus da yac'haet, kae e peoc'h. 
LUK.8.49	Evel ma komze c'hoazh, unan bennak eus ti penn ar sinagogenn a zeuas da lavarout dezhañ: Da verc'h a zo marv, na skuizh ket ar Mestr. 
LUK.8.50	Met Jezuz, o vezañ klevet kement-se, a lavaras: Na'z pez ket aon, kred hepken hag e vo yac'haet. 
LUK.8.51	Pa voe deuet en ti, ne lezas den da vont e-barzh, nemet Pêr, Jakez, Yann, ha tad ha mamm ar plac'hig. 
LUK.8.52	An holl a ouele hag a hirvoude abalamour dezhi. Met eñ a lavaras: Na ouelit ket, n'eo ket marv, met kousket a ra. 
LUK.8.53	Int a reas goap anezhañ, oc'h anavezout e oa marv. 
LUK.8.54	Met o vezañ graet dezho holl mont er-maez, e kemeras he dorn hag e krias: Bugel, sav! 
LUK.8.55	He spered a zistroas hag e savas kerkent. Hag e c'hourc'hemennas reiñ dezhi da zebriñ. 
LUK.8.56	He c'herent a voe gwall souezhet, met eñ a c'hourc'hemennas dezho na lavarjent da zen ar pezh a oa c'hoarvezet.
LUK.9.1	O vezañ dastumet e zaouzek diskibl, e roas dezho nerzh ha galloud war an holl ziaouled ha da yac'haat ar c'hleñvedoù. 
LUK.9.2	Kas a reas anezho da brezeg rouantelezh Doue ha da yac'haat ar re glañv. 
LUK.9.3	Lavarout a reas dezho: Na zougit netra evit an hent, na bazh, na sac'h, na bara, nag arc'hant, ha n'ho pet ket daou wiskamant. 
LUK.9.4	E peseurt ti bennak ma'c'h antreot, chomit ennañ betek ma'z eot kuit. 
LUK.9.5	P'en em gavo tud n'ho tegemerint ket, pa'z eot kuit eus ar gêr-se, hejit ar poultr eus ho treid e testeni a-enep dezho. 
LUK.9.6	O vezañ aet kuit, ez ejont eus an eil bourc'h d'egile, o prezeg an Aviel hag o yac'haat e pep lec'h.
LUK.9.7	Herodez an tetrark a glevas komz eus kement holl a rae, ha ne ouie petra da soñjal. Rak darn a lavare e oa Yann adsavet a-douez ar re varv, 
LUK.9.8	re all e oa en em ziskouezet Elia, ha re all e oa adsavet a varv unan eus ar brofeded kozh. 
LUK.9.9	Herodez a lavaras: Lakaet em eus troc'hañ e benn da Yann, met piv eo hemañ a glevan an hevelep traoù diwar e benn? Hag e c'hoantae gwelout anezhañ.
LUK.9.10	An ebestel, o vezañ distroet, a lavaras dezhañ kement o doa graet. O vezañ o c'hemeret a-du, en em dennas ganto en ul lec'h distro, tost ouzh ur gêr anvet Betsaida. 
LUK.9.11	Ar bobl, o vezañ klevet-se, en heulias. Eñ a zegemeras anezho hag a gomzas outo diwar-benn rouantelezh Doue. Yac'haat a reas ivez ar re o doa ezhomm da vezañ yac'haet. 
LUK.9.12	Evel ma'c'h izelae an deiz, an daouzek a dostaas outañ hag a lavaras dezhañ: Kas kuit ar bobl, evit ma'z aint er bourc'hioù hag er c'hêrioùigoù en-dro, da lojañ ha da brenañ boued, rak amañ emaomp en ul lec'h distro. 
LUK.9.13	Met eñ a lavaras dezho: Roit hoc'h-unan da zebriñ dezho. Hag int a respontas: N'hon eus ket ouzhpenn pemp bara ha daou besk, nemet mont a rafemp da brenañ boued evit an holl bobl-mañ. 
LUK.9.14	Rak bez' e oant war-dro pemp mil den. Neuze e lavaras d'e ziskibien: Lakait anezho da azezañ a renkoù a hanter-kant. 
LUK.9.15	Evel-se e rejont, o lakajont holl da azezañ. 
LUK.9.16	Eñ a gemeras ar pemp bara hag an daou besk hag, o sellout etrezek an neñv, o bennigas, o zorras hag o roas d'an diskibien, evit m'o rojent d'ar bobl. 
LUK.9.17	Debriñ a rejont holl hag o doe a-walc'h, hag e kasjont ganto daouzek panerad eus an tammoù a oa manet.
LUK.9.18	Evel ma pede e-unan ha ma oa an diskibien gantañ, en em lakaas da c'houlennata anezho o lavarout: Piv a lavar an dud ez on? 
LUK.9.19	Int a respontas: Darn a lavar Yann-Vadezour; ha darn all, Elia; ha darn all, unan bennak eus ar brofeded kozh adsavet a varv. 
LUK.9.20	Eñ a lavaras dezho: Ha c'hwi, piv a lavarit ez on? Pêr a respontas: Te eo Krist Doue. 
LUK.9.21	Met e tifennas gwall start outo lavarout kement-se da zen, 
LUK.9.22	hag e lavaras: Ret eo da Vab an den gouzañv kalz a draoù, bezañ taolet kuit gant an henaourien, gant ar veleien vras ha gant ar skribed, bezañ lakaet d'ar marv, hag adsevel a varv d'an trede deiz.
LUK.9.23	Hag e lavaras d'an holl: Mar fell da unan bennak dont war va lerc'h, ra raio dilez anezhañ e-unan, ra gemero e groaz bemdez ha ra heulio ac'hanon. 
LUK.9.24	Rak piv bennak a fello dezhañ saveteiñ e vuhez he c'hollo, met piv bennak a gollo e vuhez abalamour din he saveteo. 
LUK.9.25	Rak petra a dalvfe d'un den gounit ar bed holl, mar en em zistrujfe pe mar en em gollfe e-unan? 
LUK.9.26	Rak piv bennak en devo mezh ac'hanon hag eus va c'homzoù, Mab an den en devo mezh anezhañ pa zeuio en e c'hloar hag e hini an Tad hag an aelez santel. 
LUK.9.27	Me a lavar deoc'h e gwirionez, ez eus hiniennoù eus a-douez ar re a zo amañ ha ne varvint ket ken n'o devo gwelet rouantelezh Doue.
LUK.9.28	War-dro eizh devezh goude ar c'homzoù-se, e kemeras gantañ Pêr, Yann ha Jakez, hag e pignas war ar menez evit pediñ. 
LUK.9.29	E-pad ma pede, e zremm a droas a zoare hag e zilhad a zeuas gwenn ha skedus. 
LUK.9.30	Setu, daou zen a gomze gantañ, Moizez hag Elia e oant. 
LUK.9.31	En em ziskouezjont gant gloar, hag e komzjont eus e zisparti, a dlee c'hoarvezout e Jeruzalem. 
LUK.9.32	Pêr hag ar re a oa gantañ o doa kement a c'hoant kousket, met, o vezañ dihun-tre, e weljont e c'hloar hag an daou zen a oa gantañ. 
LUK.9.33	Evel ma'z ae an dud-mañ kuit digantañ, Pêr a lavaras da Jezuz: Mestr, mat eo deomp chom amañ. Greomp amañ teir deltenn, unan evidout, unan evit Moizez, unan evit Elia. Ne ouie ket petra a lavare. 
LUK.9.34	E-pad ma lavare kement-se, e teuas ur goabrenn d'o goleiñ, hag e voent spontet oc'h o gwelout o vont er goabrenn. 
LUK.9.35	Ur vouezh a zeuas eus ar goabrenn o lavarout: Hemañ eo va Mab karet-mat. Selaouit eñ! 
LUK.9.36	Pa oa ar vouezh-se o komz, Jezuz en em gavas e-unan. Int a davas ha ne lavarjont netra da zen, d'ar c'houlz-se, eus ar pezh o doa gwelet.
LUK.9.37	An deiz war-lerc'h, evel ma tiskennent eus ar menez, ur bobl vras a zeuas d'e gavout. 
LUK.9.38	Ha setu, un den a-douez an dud-se a grias hag a lavaras: Mestr, me az ped, taol da zaoulagad war va mab, rak va bugel nemetañ eo. 
LUK.9.39	Ur spered a grog ennañ, ha kerkent e laosk kriadennoù bras; neuze e wallhej anezhañ start, en laka da eoniñ hag a boan e kuita anezhañ, goude bezañ e vrevet holl. 
LUK.9.40	Pedet em eus da ziskibien d'e gas kuit ha n'o deus ket gallet. 
LUK.9.41	Jezuz a respontas: O rummad diskredik ha fall, betek pegeit e vin ganeoc'h hag e c'houzañvin ac'hanoc'h? Degas amañ da vab. 
LUK.9.42	Evel ma tostae, an diaoul en stlapas d'an douar hag a zifretas start anezhañ. Met Jezuz a c'hourdrouzas ar spered hudur, a yac'haas ar bugel hag en roas d'e dad.
LUK.9.43	Hag e voent holl souezhet eus galloud meurbet Doue. Evel ma oant holl estlammet gant ar pezh a rae Jezuz, eñ a lavaras d'e ziskibien: 
LUK.9.44	Evidoc'h-c'hwi, selaouit mat ar c'homzoù-mañ: Mab an den a dle bezañ droukroet etre daouarn an dud. 
LUK.9.45	Met ne gomprenent ket ar gomz-se. Teñval e oa evito, ne c'hellent ket intent anezhi ha ne gredent goulenn netra digantañ war gement-se.
LUK.9.46	Neuze ur soñj a zeuas dezho, anavezout pehini anezho a vije ar brasañ. 
LUK.9.47	Jezuz, o welout soñj o c'halon, a gemeras ur bugel bihan, a lakaas anezhañ en e gichen 
LUK.9.48	hag a lavaras dezho: Piv bennak a zegemer ar bugel bihan-se em anv a zegemer ac'hanon. Ha piv bennak a zegemer ac'hanon a zegemer an hini en deus va c'haset. Rak an hini ac'hanoc'h holl a zo ar bihanañ, hennezh eo a vo bras.
LUK.9.49	Yann, o kemer ar gomz, a lavaras: Mestr, gwelet hon eus un den o kas kuit diaouled en da anv. Difennet hon eus outañ abalamour na heuilh ket ac'hanomp. 
LUK.9.50	Jezuz a lavaras dezhañ: Na zifennit ket outañ, rak an hini n'emañ ket a-enep deomp a zo evidomp.
LUK.9.51	C'hoarvezout a reas ma tostae an amzer ma tlee bezañ savet, hag en em lakaas en hent, c'hoantek da vont da Jeruzalem. 
LUK.9.52	Kas a reas kannaded a-raok dezhañ. Mont a rejont hag ec'h antrejont en ur vourc'h eus ar Samaritaned evit kempenn ul lojeiz dezhañ. 
LUK.9.53	Met ar re-mañ n'en degemerjont ket, abalamour ma'z ae war-zu Jeruzalem. 
LUK.9.54	E ziskibien Jakez ha Yann, o welout-se, a lavaras: Aotrou, fellout a ra dit e lavarfemp ma tiskennfe an tan eus an neñv evit o deviñ, evel ma reas Elia? 
LUK.9.55	Hogen Jezuz a zistroas hag a c'hourdrouzas anezho, o lavarout: N'ouzoc'h ket eus peseurt spered oc'h buhezet, 
LUK.9.56	rak Mab an den n'eo ket deuet evit koll an dud, met evit o salviñ. Hag ez ejont da ur vourc'h all.
LUK.9.57	Evel ma oant en hent, un den a lavaras dezhañ: Aotrou, me a heulio ac'hanout e kement lec'h ma'z i. 
LUK.9.58	Jezuz a lavaras dezhañ: Al lern o deus toulloù ha laboused an neñv neizhioù, met Mab an den n'en deus lec'h ebet evit harpañ e benn. 
LUK.9.59	Lavarout a reas da unan all: Heuilh ac'hanon! Hag hemañ a lavaras: Aotrou, lez ac'hanon da vont da gentañ da sebeliañ va zad. 
LUK.9.60	Jezuz a lavaras dezhañ: Lez ar re varv da sebeliañ o re varv, met te, kae da brezeg rouantelezh Doue. 
LUK.9.61	Unan all a lavaras ivez: Me a heulio ac'hanout, Aotrou, met lez ac'hanon da gentañ da vont da gimiadiñ diouzh ar re a zo em zi. 
LUK.9.62	Jezuz a respontas dezhañ: An hini a laka e zorn war an arar hag a sell war e lerc'h, n'eo ket dereat evit rouantelezh Doue.
LUK.10.1	Goude-se, an Aotrou a zilennas c'hoazh dek ha tri-ugent all hag o c'hasas daou ha daou a-raok dezhañ en holl gêrioù hag en holl lec'hioù ma tlee mont e-unan. 
LUK.10.2	Hag e lavaras dezho: An eost a zo bras, met nebeut a zo al labourerien. Pedit eta Mestr an eost evit ma kaso labourerien en e eost. 
LUK.10.3	It, setu, e kasan ac'hanoc'h evel oaned e-touez bleizi. 
LUK.10.4	Na zougit na yalc'h, na sac'h, na botoù, ha na saludit den en hent. 
LUK.10.5	E peseurt ti bennak ma'c'h antreot, lavarit da gentañ: Ra vo ar peoc'h war an ti-mañ! 
LUK.10.6	Mar d-eus eno ur bugel a beoc'h, ho peoc'h a chomo warnañ, mar n'eus ket e tistroio deoc'h. 
LUK.10.7	Chomit en ti-se, o tebriñ hag oc'h evañ ar pezh a vo roet deoc'h, rak al labourer a zo dleet dezhañ e c'hopr. Na dremenit ket eus un eil ti d'egile. 
LUK.10.8	E peseurt kêr bennak ma'z eot ha ma viot degemeret enni, debrit ar pezh a vo kinniget deoc'h, 
LUK.10.9	yac'hait ar re glañv a vo eno ha lavarit dezho: Rouantelezh Doue a zo deuet tost ouzhoc'h. 
LUK.10.10	Met e peseurt kêr bennak ma'z eot ha ma ne viot ket degemeret, it er straedoù ha lavarit: 
LUK.10.11	Hejañ a reomp a-enep deoc'h ar poultr zoken a zo staget ouzhimp en ho kêr. Gouezit koulskoude penaos rouantelezh Doue a zo tostaet ouzhoc'h. 
LUK.10.12	Me a lavar deoc'h penaos en deiz-se, e vo dousoc'h da Sodom eget d'ar gêr-se.
LUK.10.13	Gwalleur dit, Korazin! Gwalleur dit, Betsaida! Rak ma vije bet graet e Tir hag e Sidon ar mirakloù a zo bet graet ennoc'h, pell zo e vijent kaout keuz, o kemer ar sac'h hag al ludu. 
LUK.10.14	Abalamour da-se, e deiz ar varn, e vo dousoc'h da Dir ha da Sidon eget deoc'h. 
LUK.10.15	Ha te, Kafarnaoum, te a zo bet savet betek an neñv, izelaet e vi betek lec'h ar marv. 
LUK.10.16	An neb a selaou ac'hanoc'h, a selaou ac'hanon; an neb a zispriz ac'hanoc'h, a zispriz ac'hanon; an neb a zispriz ac'hanon, a zispriz an hini en deus va c'haset.
LUK.10.17	An dek ha tri-ugent a zistroas gant levenez, o lavarout: Aotrou, zoken an diaouled a bleg deomp ez anv. 
LUK.10.18	Eñ a lavaras dezho: Me a wele Satan o kouezhañ eus an neñv evel ul luc'hedenn. 
LUK.10.19	Setu, em eus roet deoc'h ar galloud da gerzhout war an naered, war ar c'hruged ha war holl nerzhoù an enebour, ha netra ne c'hello noazout ouzhoc'h. 
LUK.10.20	Koulskoude, n'en em laouenait ket eus ma pleg deoc'h ar speredoù, met en em laouenait kentoc'h eus ma'z emañ hoc'h anvioù skrivet en neñvoù. 
LUK.10.21	En eur-se, Jezuz a dridas gant levenez er Spered-Santel hag a lavaras: Da veuliñ a ran, Tad, Aotrou an neñv hag an douar, ma ec'h eus kuzhet an traoù-se ouzh ar re fur hag ouzh ar re skiantek, ha ma ec'h eus o disklêriet d'ar vugale. Ya, Tad, kement-se a zo evel-se dre ma ec'h eus e gavet mat. 
LUK.10.22	Pep tra a zo bet roet din gant va Zad, ha den ne oar piv eo ar Mab nemet an Tad, na piv eo an Tad nemet ar Mab hag an hini a fell d'ar Mab e zisklêriañ dezhañ. 
LUK.10.23	O tistreiñ ouzh an diskibien, e lavaras dezho a-du: Eürus eo an daoulagad a wel ar pezh a welit! 
LUK.10.24	Rak me a lavar deoc'h, kalz a brofeded hag a rouaned o deus c'hoantaet gwelout ar pezh a welit ha n'o deus ket e welet, ha klevout ar pezh a glevit ha n'o deus ket e glevet.
LUK.10.25	Setu, un doktor eus al lezenn a savas hag a lavaras evit e amprouiñ: Mestr, petra a dlean d'ober evit kaout ar vuhez peurbadus? 
LUK.10.26	Eñ a lavaras dezhañ: Petra a zo skrivet el lezenn ha petra a lennez enni? 
LUK.10.27	Eñ a respontas: Karout a ri an Aotrou da Zoue, eus da holl galon, eus da holl ene, eus da holl nerzh, eus da holl soñj, ha da nesañ eveldout da-unan. 
LUK.10.28	Eñ a lavaras dezhañ: Respontet mat ec'h eus, gra kement-se hag e vevi. 
LUK.10.29	Met hemañ, o fellout diskouez e oa reizh, a lavaras da Jezuz: Ha piv eo va nesañ? 
LUK.10.30	Jezuz a adkemeras ar gomz hag a lavaras: Un den a ziskennas eus Jeruzalem da Jeriko hag a gouezhas etre daouarn laeron a ziwiskas anezhañ ha, goude bezañ e vrevet a daolioù, ez ejont kuit, o lezel anezhañ hanter-varv. 
LUK.10.31	Erruout a reas ma tiskennas ur beleg dre an hent-se hag, o vezañ gwelet an den, a dremenas e-biou. 
LUK.10.32	Ul Leviad, o vezañ ivez deuet en hevelep lec'h, o welout anezhañ, a yeas e-biou. 
LUK.10.33	Met ur Samaritan, o tremen e hent, a zeuas da gavout an den-mañ hag, o welout anezhañ, en doe truez outañ. 
LUK.10.34	O tostaat, e lienas e c'houlioù hag e lakaas warno eoul ha gwin. E lakaat a reas war e varc'h e-unan, en kasas da un ostaleri hag e kemeras preder anezhañ. 
LUK.10.35	Antronoz, o vont kuit, e tennas daou ziner
LUK.10.36	Pehini eta eus an tri-se a gav dit eo bet nesañ an hini a oa kouezhet etre daouarn al laeron? 
LUK.10.37	Eñ a lavaras: An hini en deus graet trugarez en e geñver eo. Neuze Jezuz a lavaras dezhañ: Kae, ha gra ivez evel-se.
LUK.10.38	Evel ma oant en hent, ez eas en ur vourc'h. Ur wreg anvet Marta en degemeras en he zi. 
LUK.10.39	Houmañ he doa ur c'hoar anvet Mari, en em zalc'has azezet ouzh treid Jezuz hag a selaouas e gomzoù. 
LUK.10.40	Marta a oa prederiet gant al labour en ti; dont a reas hag e lavaras: Aotrou, ha n'evezhiez ket penaos va c'hoar am lez da servijañ va-unan? Lavar eta dezhi dont da'm sikour. 
LUK.10.41	Jezuz a respontas dezhi: Marta, Marta, te en em laka e poan hag en em nec'h gant kalz a draoù. 
LUK.10.42	Met un dra hepken a zo ret. Mari he deus dibabet al lodenn wellañ, ha ne vo ket lamet diganti.
LUK.11.1	Un deiz ma oa o pediñ en ul lec'h bennak, goude m'en doe echuet, unan eus e ziskibien a lavaras dezhañ: Aotrou, desk deomp pediñ evel m'en deus Yann desket ivez d'e ziskibien. 
LUK.11.2	Hag e lavaras dezho: Pa bedit, lavarit: Hon Tad hag a zo en neñv, ra vo santelaet da anv, ra zeuio da rouantelezh, ra vo graet da volontez war an douar evel en neñv, 
LUK.11.3	ro deomp bemdez hor bara pemdeziek, 
LUK.11.4	pardon deomp hor pec'hedoù, rak ni a bardon ivez d'ar re holl o deus manket ouzhimp, ha n'hon lez ket da gouezhañ en temptadur, met hon diwall diouzh an droug.
LUK.11.5	Lavarout a reas dezho: Mar en defe unan ac'hanoc'h ur mignon hag a zeufe d'e gavout da hanternoz da lavarout dezhañ: Va mignon, prest din tri bara, 
LUK.11.6	rak ur mignon din a zo deuet da'm zi eus ur veaj ha ne'm eus netra da ginnig dezhañ, 
LUK.11.7	ha mar respontfe an den a zo en e di: Na dregas ket ac'hanon, va dor a zo prennet ha va bugale a zo ganin er gwele, ne c'hellan ket sevel evit o reiñ dit, 
LUK.11.8	me a lavar deoc'h, pa ne savfe ket da reiñ dezhañ abalamour ma'z eo e vignon, e savfe koulskoude abalamour d'e dregaserezh hag e rofe dezhañ kement hag en defe ezhomm. 
LUK.11.9	Me a lavar deoc'h: Goulennit hag e vo roet deoc'h, klaskit hag e kavot, skoit hag e vo digoret deoc'h. 
LUK.11.10	Rak an neb a c'houlenn, a resev; an neb a glask, a gav; an neb a sko, e vez digoret dezhañ. 
LUK.11.11	Piv eo an tad en ho touez a roio ur maen d'e vab pa c'houlenn digantañ bara? Pe mar goulenn ur pesk, a roio dezhañ un naer e-lec'h pesk? 
LUK.11.12	Pe mar goulenn digantañ ur vi, a roio dezhañ ur grug? 
LUK.11.13	Mar gouzoc'h eta, ha c'hwi fall, reiñ traoù mat d'ho pugale, pegement muioc'h an Tad a zo en neñv a roio ar Spered-Santel d'ar re en goulenn digantañ!
LUK.11.14	Jezuz a gasas kuit un diaoul a oa mut. Pa voe aet an diaoul kuit, an den mut a gomzas, hag ar bobl a oa souezhet. 
LUK.11.15	Met lod anezho a lavaras: Dre Veelzebul priñs an diaouled eo e kas an diaouled kuit. 
LUK.11.16	Reoù all, evit e amprouiñ, a c'houlennas digantañ ur mirakl eus an neñv. 
LUK.11.17	Evel ma anaveze o soñjezonoù, e lavaras dezho: Pep rouantelezh dizunanet ganti hec'h-unan a zeuio da netra, hag un ti dizunanet gantañ e-unan a vo diskaret. 
LUK.11.18	Mar d'eo eta Satan dizunanet gantañ e-unan, penaos e pado e rouantelezh, pa lavarit ez eo dre Veelzebul e kasan kuit an diaouled? 
LUK.11.19	Mar kasan kuit an diaouled dre Veelzebul, dre biv o c'has kuit ho mibien? Dre-se e vint ho parnerien. 
LUK.11.20	Met mar kasan kuit an diaouled dre viz Doue, eo eta gwir penaos eo deuet rouantelezh Doue betek ennoc'h. 
LUK.11.21	Pa ziwall un den kreñv hag armet mat e di, kement en deus a zo e surentez. 
LUK.11.22	Met pa zeu unan all kreñvoc'h egetañ, e tiskar anezhañ, e tilamm digantañ e holl armoù ma fizie enno hag e lodenn e ziwisk. 
LUK.11.23	An hini n'emañ ket ganin a zo a-enep din, hag an hini na zastum ket ganin a stlabez.
LUK.11.24	Pa vez aet kuit ur spered hudur eus un den, ez a dre lec'hioù sec'h da glask diskuizh, ha ne gav ket. Neuze e lavar: Distreiñ a rin da'm zi a-belec'h on deuet. 
LUK.11.25	Pa zeu, e kav anezhañ skubet ha kempennet. 
LUK.11.26	Neuze ez a, e kemer gantañ seizh spered all gwashoc'h egetañ, ez eont hag e chomont ennañ, ha stad diwezhañ an den-se a zeu gwashoc'h eget an hini gentañ. 
LUK.11.27	Evel ma lavare an traoù-se, ur wreg eus a-greiz ar bobl a savas he mouezh hag a lavaras dezhañ: Eürus eo ar c'hof en deus da zouget hag eürus eo an divronn ac'h eus sunet! 
LUK.11.28	Met eñ a lavaras: Nann, eürus eo kentoc'h ar re a selaou ger Doue hag a sent outañ!
LUK.11.29	Evel m'en em zastume ar bobl en ur vandenn vras war e dro, en em lakaas da lavarout: Ar rummad-mañ a zo fall, goulenn a ra ur mirakl ha ne vo roet mirakl ebet dezhañ, nemet mirakl ar profed Jona. 
LUK.11.30	Rak evel ma voe Jona ur mirakl evit tud Ninive, Mab an den a vo ivez unan evit ar rummad-mañ. 
LUK.11.31	Rouanez ar C'hreisteiz a savo e deiz ar varn gant tud ar rummad-mañ hag a gondaono anezho, abalamour ma'z eo deuet eus penn pellañ an douar evit klevout furnez Salomon, ha setu, ez eus amañ brasoc'h eget Salomon. 
LUK.11.32	Tud Ninive a savo e deiz ar varn gant ar rummad-mañ hag a gondaono anezhañ, abalamour m'o deus bet keuz dre brezegenn Jona, ha setu, ez eus amañ brasoc'h eget Jona.
LUK.11.33	Den n'enaou ul lamp evit e lakaat en ul lec'h kuzhet pe dindan ur boezell, met e lakaat a raer war ur c'hantolor, evit ma welo ar sklêrijenn ar re a zeu en ti. 
LUK.11.34	Al lagad eo lamp ar c'horf. Mar d-eo eta da lagad yac'h, da holl gorf a zo sklêrijennet, met mar d-eo fall, da gorf ivez a zo en deñvalijenn. 
LUK.11.35	Diwall eta na vefe ket teñvalijenn ar sklêrijenn a zo ennout. 
LUK.11.36	Mar d-eo eta da holl gorf sklêrijennet, ha mar n'eus lod ebet anezhañ en deñvalijenn, e vo sklêrijennet en e bezh, evel pa sklaer ul lamp ac'hanout gant e sklêrijenn.
LUK.11.37	Evel ma komze, ur farizian a bedas anezhañ da leinañ en e di. Mont a reas hag en em lakaas ouzh taol. 
LUK.11.38	Ar farizian a oa souezhet o welout na oa ket en em walc'het a-raok lein. 
LUK.11.39	Met an Aotrou a lavaras dezhañ: C'hwi, farizianed, a naeta diavaez an hanaf hag ar plad, met en diabarzh oc'h leun a laeroñsi hag a fallentez. 
LUK.11.40	Tud diskiant! An hini en deus graet an diavaez, ha n'en deus ket graet ivez an diabarzh? 
LUK.11.41	Roit kentoc'h aluzenoù eus ar pezh hoc'h eus, ha setu, pep tra a vo glan evidoc'h. 
LUK.11.42	Met gwalleur deoc'h, farizianed! Abalamour ma paeit an deog war ar vent, war ar ru ha war an holl louzoù, e-pad ma lezit a-gostez ar reizhder ha karantez Doue. Ar re-se a oa ret ober, hep koulskoude dilezel ar re all. 
LUK.11.43	Gwalleur deoc'h, farizianed! Abalamour ma karit ar c'hadorioù kentañ er sinagogennoù ha bezañ saludet war ar marc'hallac'hioù. 
LUK.11.44	Gwalleur deoc'h, skribed ha farizianed pilpouzed! Abalamour ma'z oc'h heñvel ouzh bezioù na weler ket ha ma kerzh an dud warno hep gouzout emaint eno. 
LUK.11.45	Unan eus doktored al lezenn a gemeras ar gomz hag a lavaras dezhañ: Mestr, en ur lavarout an traoù-se, e tismegañsez ac'hanomp-ni ivez. 
LUK.11.46	Hag e lavaras: Gwalleur deoc'h ivez, doktored al lezenn! Abalamour ma sammit an dud gant bec'hioù na c'hellont ket dougen, ha c'hwi hoc'h-unan ne stokit ket outo gant unan eus ho pizied. 
LUK.11.47	Gwalleur deoc'h! Abalamour ma savit bezioù d'ar brofeded en deus ho tadoù lakaet d'ar marv. 
LUK.11.48	C'hwi a zo eta an testoù hag ar c'henoberourien eus ar pezh o deus graet ho tadoù, rak lakaet o deus anezho d'ar marv, ha c'hwi a sav o bezioù. 
LUK.11.49	Setu perak furnez Doue he deus lavaret: Kas a rin dezho profeded hag ebestel, hag e lazhint lod anezho ha lod all a wallgasint, 
LUK.11.50	evit ma vo goulennet digant ar rummad-mañ gwad an holl brofeded a zo bet skuilhet abaoe krouidigezh ar bed, 
LUK.11.51	adalek gwad Abel betek gwad Zakaria, a voe lazhet etre an aoter hag an templ. Ya, a lavaran deoc'h, goulennet e vo digant ar rummad-mañ. 
LUK.11.52	Gwalleur deoc'h, doktored al lezenn! Abalamour ma hoc'h eus kemeret alc'houez an anaoudegezh, n'oc'h ket hoc'h-unan aet e-barzh, hag hoc'h eus c'hoazh harzet da vont e-barzh ar re a garje bezañ aet. 
LUK.11.53	Evel ma lavare kement-se dezho, ar skribed hag ar farizianed en em lakaas d'e waskañ start evit e lakaat da gomz war galz a draoù, 
LUK.11.54	o stignañ pechoù dezhañ hag o klask pakañ un dra bennak eus e c'henoù, evit e damall.
LUK.12.1	War gement-se, o vezañ en em zastumet tud a vilieroù ken ma kerzhent an eil war egile, en em lakaas da lavarout d'e ziskibien: En em virit dreist-holl eus goell ar farizianed, da lavarout eo ar pilpouzerezh. 
LUK.12.2	Met n'eus netra goloet na dle bezañ dizoloet, ha netra kuzhet na dle bezañ anavezet. 
LUK.12.3	Dre-se an traoù ho po lavaret en deñvalijenn a vo klevet er sklêrijenn, hag ar pezh ho po lavaret er skouarn er c'hambroù a vo prezeget war lein an tiez. 
LUK.12.4	Hag e lavaran deoc'h-c'hwi va mignoned: N'ho pet ket aon dirak ar re a lazh ar c'horf ha, goude-se, ne c'hellont ober netra ouzhpenn. 
LUK.12.5	Met me a ziskouezo deoc'h piv a dleit doujañ. Doujit an hini en deus ar galloud da gas d'ar gehenn, goude m'en deus lazhet. Ya, a lavaran deoc'h, hennezh eo an hini a dleit doujañ. 
LUK.12.6	Ha ne werzher ket pemp golvan evit daou wenneg? Koulskoude, Doue n'ankounac'ha ket unan hepken anezho. 
LUK.12.7	Zoken holl vlev ho penn a zo kontet. N'ho pet ket aon eta, c'hwi a dalvez muioc'h eget kalz a c'holvaned. 
LUK.12.8	Lavarout a ran deoc'h: Piv bennak a anzavo ac'hanon dirak an dud, Mab an den en anzavo dirak aeled Doue, 
LUK.12.9	met an hini a zinac'ho ac'hanon dirak an dud, a vo dinac'het dirak aeled Doue.
LUK.12.10	Piv bennak a gomzo a-enep Mab an den, e vo pardonet dezhañ, met d'an hini a wallgomzo a-enep ar Spered-Santel, ne vo ket pardonet.
LUK.12.11	Pa viot kaset er sinagogennoù, dirak mestroù ar vro hag ar re c'halloudek, n'en em lakait ket en poan eus an doare ma respontot evit ho tifenn nag eus ar pezh ho po da lavarout, 
LUK.12.12	rak ar Spered-Santel a zesko deoc'h d'an eur-se ar pezh ho po da lavarout.
LUK.12.13	Unan eus a-bgreiz ar bobl a lavaras dezhañ: Mestr, lavar d'am breur lodennañ ganin hon hêrezh. 
LUK.12.14	Met eñ a lavaras dezhañ: O den, piv en deus va lakaet da varner pe da ober ho lodennoù? 
LUK.12.15	Hag e lavaras dezho: Diwallit gant evezh diouzh ar bizhoni, rak un den n'en deus ket ar vuhez diouzh puilhentez e vadoù. 
LUK.12.16	Hag e lavaras dezho ar barabolenn-mañ: Douaroù un den pinvidik o doa roet kalz a frouezh, 
LUK.12.17	hag e soñjas ennañ e-unan o lavarout: Petra a rin? Rak ne'm eus ket lec'h a-walc'h evit dastum va eost. 
LUK.12.18	Lavarout a reas: Setu ar pezh a rin, diskar a rin va solieroù hag e savin reoù vrasoc'h, hag e tastumin enno va holl eost ha va madoù. 
LUK.12.19	Hag e lavarin da'm ene: Va ene, kalz a vadoù ac'h eus a-du evit meur a vloavezh, en em ziskuizh, debr, ev ha bez laouen. 
LUK.12.20	Met Doue a lavaras dezhañ: Den diskiant! En noz-mañ memes, da ene a vo goulennet diganit. Ar pezh ac'h eus dastumet, da biv e vo? 
LUK.12.21	Evel-se emañ gant an hini a zastum madoù evitañ e-unan ha n'eo ket pinvidik e Doue.
LUK.12.22	Neuze e lavaras d'e ziskibien: Abalamour da-se e lavaran deoc'h: Na vezit ket nec'het evit ho puhez eus ar pezh a zebrot, nag evit ho korf gant petra e viot gwisket. 
LUK.12.23	Ar vuhez a zo muioc'h eget ar boued, hag ar c'horf muioc'h eget an dilhad. 
LUK.12.24	Sellit ouzh ar brini: ne hadont ha ne vedont ket, n'o deus na kav na solier, ha Doue o mag. Pegement ne dalvezit ket muioc'h eget laboused? 
LUK.12.25	Piv ac'hanoc'h, gant e holl nec'h, a c'hellfe kreskiñ e vent eus un ilinad
LUK.12.26	Ma ne c'hellit ket eta ober an traoù bihanañ hoc'h-unan, perak oc'h nec'het gant ar peurrest? 
LUK.12.27	Sellit penaos e kresk al lili, ne labouront ket ha ne nezont ket, koulskoude e lavaran deoc'h penaos Salomon e-unan, en e holl c'hloar, n'eo ket bet gwisket evel unan anezho. 
LUK.12.28	Mar gwisk eta Doue evel-se ar geot a zo hiziv er parkeier hag a vo warc'hoazh taolet er forn, pegement muioc'h e wisko ac'hanoc'h, tud a nebeut a feiz? 
LUK.12.29	N'en em lakait ket e poan eus ar pezh a zebrot pe eus ar pezh a evot, ha na vezit ket nec'het. 
LUK.12.30	Rak tud ar bed eo a glask an draoù-se. Ho Tad a oar hoc'h eus ezhomm anezho. 
LUK.12.31	Klaskit kentoc'h rouantelezh Doue, hag an holl draoù-se a vo roet deoc'h ouzhpenn. 
LUK.12.32	Na'z pez ket aon, tropell bihan, rak plijet eo bet gant ho Tad reiñ deoc'h ar rouantelezh. 
LUK.12.33	Gwerzhit ar pezh hoc'h eus hag roit eñ en aluzen. En em rit yilc'hier deoc'h ha ne goshaint ket, un teñzor en neñv ha ne vanko biken, a-belec'h al laer ne dosta ket hag e-pelec'h ar preñv ne zistruj ket. 
LUK.12.34	Rak el lec'h ma'z emañ ho teñzor, eno ivez e vo ho kalon.
LUK.12.35	Ra vo ho tivgroazell gourizet hag ho lampoù war enaou. 
LUK.12.36	Bezit evel tud a c'hortoz ma tistroio o mestr eus an eured, evit pa zeuio ha pa skoio war an nor ma tigorint dezhañ raktal. 
LUK.12.37	Eürus ar servijerien-se a vo kavet gant o mestr o veilhañ pa erruo! Me a lavar deoc'h e gwirionez, penaos en em c'hourizo, e lakaio anezho ouzh taol hag e servijo anezho. 
LUK.12.38	Mar deu d'an eil pe d'an drede veilhadenn, ha mar o c'hav er stad-se, eürus ar servijerien-se! 
LUK.12.39	Gouezit mat, ma anavezfe mestr an ti da bet eur e tlefe dont al laer, e chomfe dihun ha ne lezfe ket toullañ e di. 
LUK.12.40	C'hwi eta ivez, bezit prest, rak Mab an den a zeuio d'an eur na soñjit ket. 
LUK.12.41	Pêr a lavaras dezhañ: Aotrou, pe deomp-ni pe d'an holl e lavarez ar barabolenn-se? 
LUK.12.42	An Aotrou a lavaras: Piv eo ar merour feal ha fur en deus ar mestr lakaet war e vevelien evit reiñ dezho en amzer dereat o muzuliad ed? 
LUK.12.43	Eürus ar servijer a vo kavet gant e vestr oc'h ober kement-se pa erruo! 
LUK.12.44	Me a lavar deoc'h e gwirionez, e lakaio anezhañ war gement en deus. 
LUK.12.45	Met mar lavar ar servijer-se en e galon: Va mestr a zale da zont, ha mar en em laka da skeiñ gant ar vevelien ha gant ar mitizhien, da zebriñ, da evañ ha d'en em vezviñ, 
LUK.12.46	mestr ar servijer-se a zeuio en deiz na c'hortoz ket hag en eur na oar ket, e tilamo anezhañ hag e roio dezhañ e lod gant ar re zifeiz. 
LUK.12.47	Ar serrvijer hag a anavez bolontez e vestr, ha n'eo ket en em zalc'het prest ha n'en deus ket graet hervez e volontez, a vo skoet warnañ kalz a daolioù. 
LUK.12.48	Met an hini n'en deus ket hec'h anavezet hag en deus graet traoù dellezek a gastiz, a vo skoet warnañ nebeutoc'h a daolioù. Goulennet e vo kalz digant an hini en deus bet kalz, hag e vo goulennet muioc'h digant an hini a zo bet fiziet kalz ennañ. 
LUK.12.49	Deuet on da lakaat an tan war an douar, ha petra am eus da c'hoantaat mar d-eo enaouet dija? 
LUK.12.50	Met dleout a ran bezañ badezet eus ur vadeziant, ha pegement em eus mall ma vo peurc'hraet! 
LUK.12.51	Ha krediñ a rit on deuet da zegas ar peoc'h war an douar? Nann a lavaran deoc'h, met kentoc'h an dizunvaniezh. 
LUK.12.52	Rak en amzer da zont, e vo pemp dizunvanet en un ti, tri a-enep daou ha daou a-enep tri, 
LUK.12.53	an tad a vo a-enep ar mab hag ar mab a-enep an tad, ar vamm a-enep ar verc'h hag ar verc'h a-enep ar vamm, ar vamm-gaer a-enep ar verc'h-kaer hag ar verc'h-kaer a-enep ar vamm-gaer. 
LUK.12.54	Lavarout a reas c'hoazh d'ar bobl: Pa welit ur goumoulenn o sevel diouzh ar c'huzh-heol, e lavarit raktal: Dont a raio glav. Hag e teu. 
LUK.12.55	Ha pa c'hwezh avel ar c'hreisteiz, e lavarit: Tomm e vo. Hag e teu. 
LUK.12.56	Pilpouzed, anavezout a rit doareoù an neñv hag an douar, penaos eta n'anavezit ket an amzer-mañ? 
LUK.12.57	Ha penaos n'anavezit ket ac'hanoc'h hoc'h-unan ar pezh a zo reizh? 
LUK.12.58	Pa'z ez gant da enebour dirak ar gouarner, evezhi en hent da ziskargañ digantañ, gant aon na lakafe ac'hanout dirak ar barner, hag ar barner da'z lakaat etre daouarn ar serjant, hag ar serjant da'z lakaat er prizon. 
LUK.12.59	Me a lavar dit, ne zeui ket er-maez ken na'z po paeet an diwezhañ gwenneg.
LUK.13.1	En amzer-se, hiniennoù eus an dud en em gave eno a lavaras dezhañ ar pezh a oa c'hoarvezet da C'halileiz en doa Pilat mesket o gwad gant hini o aberzhoù. 
LUK.13.2	Jezuz, o respont, a lavaras dezho: Ha krediñ a rit e oa ar C'halileiz-se brasoc'h pec'herien eget an holl C'halileiz all, abalamour m'o deus gouzañvet kement-se? 
LUK.13.3	Nann a lavaran deoc'h, met ma n'hoc'h eus ket keuz, e varvot holl evelto. 
LUK.13.4	Pe krediñ a rit an triwec'h den a gouezhas tour Siloa warno, o lazhañ anezho, a oa brasoc'h pec'herien eget holl dud Jeruzalem? 
LUK.13.5	Nann a lavaran deoc'h, met ma n'hoc'h eus ket keuz, e varvot holl evelto.
LUK.13.6	Lavarout a reas ar barabolenn-mañ: Un den en doa ur wezenn-fiez plantet en e winieg. Dont a reas da glask frouezh enni ha ne gavas ket. 
LUK.13.7	Hag e lavaras d'ar gwinier: Setu, tri bloaz a zo ma teuan da glask frouezh er wezenn-fiez-mañ ha ne gavan ket. Troc'h anezhi. Perak e talc'h lec'h en aner en douar? 
LUK.13.8	Respont a reas dezhañ: Aotrou, lez anezhi c'hoazh ar bloaz-mañ, betek ma em bo toullet en-dro dezhi ha ma em bo lakaet teil ganti. 
LUK.13.9	Marteze e tougo frouezh, ha ma ne ra ket e troc'hi anezhi goude.
LUK.13.10	Edo o kelenne en unan eus ar sinagogennoù d'an deiz sabad. 
LUK.13.11	Ha setu, en em gavas eno ur wreg dalc'het gant ur spered he c'hlañvae triwec'h vloaz a oa. Daoubleget e oa en hevelep doare ma ne c'helle tamm ebet en em eeunañ. 
LUK.13.12	Pa welas anezhi, Jezuz he galvas hag a lavaras dezhi: Gwreg, yac'haet out eus da gleñved. 
LUK.13.13	Eñ a lakaas e zaouarn warni. Kerkent en em eeunas hag e roas gloar da Zoue. 
LUK.13.14	Met penn ar sinagogenn, droug ennañ eus m'en doa Jezuz yac'haet d'un deiz sabad, a gemeras ar gomz hag a lavaras d'ar bobl: C'hwec'h devezh a zo evit labourat, deuit eta en deizioù-se evit bezañ yac'haet, ha nann d'an deiz sabad. 
LUK.13.15	Neuze an Aotrou a respontas dezhañ: Pilpouz, pep hini ac'hanoc'h ha ne zistag ket e ejen pe e azen eus ar c'hraou d'an deiz sabad ha ne gas ket anezhañ d'an dour? 
LUK.13.16	Daoust ha ne oa ket dereat d'an deiz sabad distagañ eus he chadenn ar verc'h-mañ da Abraham, a oa dalc'het ereet gant Satan abaoe triwec'h bloaz? 
LUK.13.17	Evel ma komze evel-se, e holl enebourien a voe mezhek hag an holl bobl en em laouenae eus an holl draoù glorius a rae.
LUK.13.18	Lavarout a reas: Ouzh petra eo heñvel rouantelezh Doue? Ouzh petra e hañvalin anezhi? 
LUK.13.19	Heñvel eo ouzh ur c'hreunenn sezo a gemer un den hag a laka en e liorzh. Hag e kresk, e teu da vezañ ur wezenn vras hag e teu laboused an neñv da chom en he brankoù.
LUK.13.20	Lavarout a reas c'hoazh: Ouzh petra e hañvalin rouantelezh Doue? 
LUK.13.21	Heñvel eo ouzh ur goell a gemer ur wreg hag a laka e tri saton
LUK.13.22	Mont a rae dre ar c'hêrioù ha dre ar bourc'hioù, o kelenn hag o terc'hel da vont etrezek Jeruzalem. 
LUK.13.23	Unan bennak a lavaras dezhañ: Aotrou, ha ne vo salvet nemet nebeut a dud? Eñ a lavaras dezho: 
LUK.13.24	Poagnit da vont e-barzh dre an nor strizh. Rak, me a lavar deoc'h, kalz a glasko mont e-barzh ha ne c'hellint ket. 
LUK.13.25	Pa vo savet mestr an ti ha p'en devo prennet an nor, ha p'en em lakaot, o vezañ er-maez, da skeiñ ha da lavarout: Aotrou, Aotrou, digor deomp, eñ a responto deoc'h: N'ouzon ket a-belec'h ez oc'h. 
LUK.13.26	Neuze en em lakaot da lavarout: Ni hon eus debret hag evet ganit, ha te ac'h eus kelennet en hor straedoù. 
LUK.13.27	Eñ a responto: Me a lavar deoc'h, n'ouzon ket a-belec'h ez oc'h, en em dennit diouzhin, c'hwi holl micherourien a zireizhder. 
LUK.13.28	Eno eo e vo goueladegoù ha grigoñsadegoù-dent, pa welot Abraham, Izaak ha Jakob, hag an holl brofeded, e rouantelezh Doue, ha c'hwi taolet er-maez. 
LUK.13.29	Tud a zeuio eus ar sav-heol hag eus ar c'huzh-heol, eus an hanternoz hag eus ar c'hreisteiz, hag a vo ouzh taol e rouantelezh Doue. 
LUK.13.30	Ha setu, ez eus re ziwezhañ hag a vo ar re gentañ, hag ez eus re gentañ hag a vo ar re ziwezhañ.
LUK.13.31	En deiz-se, e teuas d'e gavout hiniennoù eus ar farizianed, o lavarout dezhañ: En em denn ac'hann ha kae kuit, rak Herodez a fell dezhañ da lazhañ. 
LUK.13.32	Eñ a lavaras dezho: It ha lavarit d'al louarn-se: Setu, e kasan kuit an diaouled hag e kendalc'han da yac'haat hiziv ha warc'hoazh, ha d'an trede deiz e vo peurc'hraet ganin. 
LUK.13.33	Koulskoude ret eo din kerzhout hiziv, warc'hoazh hag an deiz war-lerc'h, rak ne c'hoarvez gant profed ebet mervel er-maez eus Jeruzalem. 
LUK.13.34	Jeruzalem, Jeruzalem, te hag a lazh ar brofeded hag a veinata ar re a zo kaset dit, pet gwech em eus c'hoantaet dastum da vugale evel ma tastum ur yar he c'hlodad dindan he divaskell, ha n'eo ket bet fellet deoc'h! 
LUK.13.35	Setu, ho ti a vo lezet deoc'h didud, met e gwirionez e lavaran deoc'h, ne'm gwelot mui, betek ma lavarot: Benniget ra vo an hini a zeu en anv an Aotrou!
LUK.14.1	Aet e oa d'un deiz sabad e ti unan eus pennoù ar farizianed evit debriñ bara, hag e sellent outañ. 
LUK.14.2	Ha setu, un den dourgoeñvet a oa dirazañ. 
LUK.14.3	Jezuz, o kemer ar gomz, a lavaras da zoktored al lezenn ha d'ar farizianed: Hag aotreet eo yac'haat d'an deiz sabad? 
LUK.14.4	Int a davas. O kemer an hini klañv, en yac'haas hag en kasas kuit. 
LUK.14.5	Hag e lavaras dezho: Piv ac'hanoc'h, mar kouezh e azen pe e ejen en ur puñs, ne dennfe ket anezhañ er-maez kerkent d'an deiz sabad? 
LUK.14.6	Ne c'helljont ket respont dezhañ war gement-se.
LUK.14.7	Kinnig a reas d'ar re a oa pedet ur barabolenn, o welout penaos e klaskent ar plasoù kentañ, hag e lavaras dezho: 
LUK.14.8	Pa vi pedet gant unan bennak d'un eured, n'en em laka ket er c'hentañ plas, gant aon en em gavfe e-touez ar re bedet un den enorusoc'h egedout, 
LUK.14.9	hag e teufe an hini en deus ho pedet, te hag eñ, ha ne lavarfe dit: Ro al lec'h da hemañ. Hag ez afes neuze gant mezh er plas diwezhañ. 
LUK.14.10	Met pa vi pedet, kae d'en em lakaat er plas diwezhañ, abalamour pa zeuio an hini en devo da bedet, e lavaro dit: Mignon, pign uheloc'h. Neuze e vi enoret dirak ar re a vo ouzh taol ganit. 
LUK.14.11	Rak piv bennak en em uhela a vo izelaet, ha piv bennak en em izela a vo uhelaet. 
LUK.14.12	Lavarout a reas ivez d'an hini en doa e bedet: Pa ri ul lein pe ur goan, na bed ket da vignoned, na da vreudeur, na da gerent, nag amezeien binvidik, gant aon na bedfent ac'hanout d'o zro ha na rafent dit an hevelep tra. 
LUK.14.13	Met pa ri ur fest, ped ar beorien, ar re vac'hagnet, ar re gamm, ar re dall, 
LUK.14.14	hag e vi eürus dre ma ne c'hellont ket e rentañ dit. Rak rentet e vo dit en adsavidigezh ar re reizh.
LUK.14.15	Unan eus ar re a oa ouzh taol, o vezañ klevet kement-se, a lavaras dezhañ: Eürus an hini a zebro bara e rouantelezh Doue! 
LUK.14.16	Met e lavaras dezhañ: Un den a reas ur goan vras hag a bedas dezhi kalz a dud. 
LUK.14.17	Da goulz goan, e kasas e vevel da lavarout d'ar re a oa bet pedet: Deuit, rak pep tra a zo prest bremañ. 
LUK.14.18	Hag en em lakajont holl a-unan da zigareziñ. An hini kentañ a lavaras dezhañ: Prenet em eus douar ha ret eo din mont da welout anezhañ, da bediñ a ran da'm digareziñ. 
LUK.14.19	Unan all a lavaras: Prenet em eus pemp koublad ejened hag ez an da welout hag int a zo mat, da bediñ a ran da'm digareziñ. 
LUK.14.20	Unan all a lavaras: Me a zo nevez-dimezet, dre-se ne c'hellan ket dont. 
LUK.14.21	Ar mevel, o vezañ distroet, a zisklêrias kement-mañ d'e vestr. Neuze mestr an ti, droug ennañ, a lavaras d'e vevel: Kae buan dre leurioù ha straedoù kêr, ha degas amañ ar beorien, ar re vac'hagnet, ar re gamm hag ar re dall. 
LUK.14.22	Ar mevel a lavaras dezhañ: Aotrou, graet eo bet evel ma ec'h eus gourc'hemennet, ha lec'h a zo c'hoazh. 
LUK.14.23	Ar mestr a lavaras d'ar mevel: Kae dre an hentoù hag a-hed ar girzhier, ha gra d'ar re a zo eno mont e-barzh, evit ma vo leuniet va zi. 
LUK.14.24	Rak me a lavar deoc'h, hini ebet eus ar re a zo bet pedet ne dañvaio eus va c'hoan.
LUK.14.25	Evel ma yae ul lod bras a dud gantañ, e tistroas hag e lavaras dezho: 
LUK.14.26	Mar deu unan bennak da'm c'havout ha ne gasa ket e dad, e vamm, e wreg, e vugale, e vreudeur, e c'hoarezed, ha muioc'h c'hoazh e vuhez hec'h-unan, ne c'hell ket bezañ va diskibl. 
LUK.14.27	Piv bennak ne zoug ket e groaz ha ne heuilh ket ac'hanon, ne c'hell ket bezañ va diskibl. 
LUK.14.28	Rak piv ac'hanoc'h, mar en deus c'hoant da sevel un tour, ne azez ket da gentañ d'ober ar gont eus an dispign evit gwelout hag eñ en deus peadra d'e echuiñ, 
LUK.14.29	gant aon, mar laka an diazez ha na c'hell ket e echuiñ, na zeufe ar re holl en gwelo d'ober goap anezhañ, 
LUK.14.30	o lavarout: An den-se a zo en em lakaet da sevel ha n'en deus ket gallet echuiñ? 
LUK.14.31	Pe piv eo ar roue, mar d-a en hent evit ober brezel d'ur roue all, ne azez ket da gentañ d'en em c'houlenn hag eñ e c'hell gant dek mil den mont da ziaraogiñ an hini a zeu a-enep dezhañ gant ugent mil? 
LUK.14.32	Anez, pa'z emañ c'hoazh pell hemañ, e kas dezhañ ur c'hannad da c'houlenn ar peoc'h. 
LUK.14.33	Evel-se, piv bennak ac'hanoc'h na zilez ket kement en deus, ne c'hell ket bezañ va diskibl. 
LUK.14.34	Un dra vat eo an holen, met mar koll an holen e vlaz, gant petra e vo temzet? 
LUK.14.35	N'eo mat nag evit an douar nag evit an teil. E deurel a reer er-maez. Ra selaouo, an neb en deus divskouarn da glevout.
LUK.15.1	An holl bublikaned hag ar bec'herien a dostae outañ evit e glevout. 
LUK.15.2	Ar farizianed hag ar skribed a c'hrozmole, o lavarout: Hemañ a zegemer pec'herien hag a zebr ganto. 
LUK.15.3	Met eñ a lavaras dezho ar barabolenn-mañ: 
LUK.15.4	Pehini ac'hanoc'h, mar en deus kant dañvad ha mar deu da goll unan anezho, ne lez ket an naontek ha pevar-ugent all el lec'h distro evit mont da glask an hini a zo kollet, ken en defe e gavet? 
LUK.15.5	O vezañ e gavet, en laka war e zivskoaz gant levenez 
LUK.15.6	ha, deuet en-dro d'ar gêr, e c'halv e vignoned hag e amezeien hag e lavar dezho: En em laouenait ganin, rak kavet em eus va dañvad a oa kollet. 
LUK.15.7	Me a lavar deoc'h, ez eus evel-se muioc'h a levenez en neñv evit ur pec'her hepken hag en deus keuz eget evit naontek ha pevar-ugent den reizh n'o deus ket ezhomm a geuzidigezh.
LUK.15.8	Pe, piv eo ar wreg, mar he deus dek drakm
LUK.15.9	O vezañ e gavet, e c'halv he mignonezed hag hec'h amezegezed hag e lavar dezho: En em laouenait ganin, rak kavet em eus an drakm am boa kollet. 
LUK.15.10	Me a lavar deoc'h, ez eus evel-se levenez dirak aeled Doue evit ur pec'her hepken hag en deus keuz.
LUK.15.11	Hag e lavaras: Un den en doa daou vab. 
LUK.15.12	An hini yaouankañ a lavaras d'an tad: Tad, ro din al lodenn eus ar madoù a dle degouezhout din. Hag e lodennas dezho e vadoù. 
LUK.15.13	Un nebeud devezhioù goude, ar mab yaouankañ o vezañ dastumet kement en doa, a yeas d'ur vro bell hag a zispignas enni e vadoù o vevañ en diroll. 
LUK.15.14	Goude m'en doa dispignet holl, e teuas un naonegezh vras er vro-se hag en em gavas en dienez. 
LUK.15.15	Mont a reas d'en em lakaat e servij unan eus tud ar vro-se, a gasas anezhañ en e zouaroù da vesa ar moc'h. 
LUK.15.16	Karet en dije leuniañ e gof gant ar c'hlosoù a zebre ar moc'h, met den ne roe dezhañ. 
LUK.15.17	O vezañ deuet ennañ e-unan, e lavaras: Pegement a vevelien gopraet gant va zad o deus bara e-leizh, ha me a zo o vervel gant an naon! 
LUK.15.18	Sevel a rin hag ez in da gavout va zad hag e lavarin dezhañ: Tad, pec'het em eus a-enep an neñv hag a-enep dit, 
LUK.15.19	ha n'on ken dellezek da vezañ galvet da vab. Gra din evel da unan eus da vevelien. 
LUK.15.20	Sevel a reas hag ez eas da gavout e dad. Evel ma oa c'hoazh pell, e dad a welas anezhañ hag en doe truez outañ; o teredek, e lamas d'e c'houzoug hag e pokas dezhañ. 
LUK.15.21	Ar mab a lavaras dezhañ: Tad, pec'het em eus a-enep an neñv hag a-enep dit, n'on ken dellezek da vezañ galvet da vab. 
LUK.15.22	Met an tad a lavaras d'e vevelien: Degasit ar sae gaerañ hag he gwiskit dezhañ, lakait ur walenn ouzh e viz ha botoù en e dreid. 
LUK.15.23	Degasit al leue lart ha lazhit anezhañ, debromp hag en em laouenaomp, 
LUK.15.24	rak ar mab-mañ din a oa marv hag eo distroet d'ar vuhez, kollet e oa hag eo adkavet. Hag en em lakajont d'en em laouenaat. 
LUK.15.25	Met ar mab henañ a oa er parkeier. Pa zistroas ha pa dostaas ouzh an ti, e klevas ar sonerezh hag an dañsoù. 
LUK.15.26	Gervel a reas unan eus ar servijerien hag e c'houlennas digantañ petra a oa kement-se. 
LUK.15.27	Eñ a lavaras dezhañ: Da vreur a zo distro ha da dad en deus lazhet al leue lart, abalamour m'en deus e adkavet yac'h. 
LUK.15.28	Met eñ a yeas droug ennañ ha ne fellas ket dezhañ mont en ti. Neuze e dad a zeuas er-maez hag en pedas da vont e-barzh. 
LUK.15.29	Met eñ a respontas d'an tad: Setu, ez eus kement a vloavezhioù abaoe ma servijan ac'hanout hep bezañ biskoazh manket da'z kourc'hemenn, ha ne'c'h eus biskoazh roet din ur c'havrig evit en em laouenaat gant va mignoned. 
LUK.15.30	Ha pa'z eo deuet en-dro ar mab-mañ dit, an hini en deus debret da vadoù gant gisti, ec'h eus lazhet al leue lart evitañ! 
LUK.15.31	Hag e lavaras dezhañ: Mab, te a zo bepred ganin ha kement am eus a zo dit. 
LUK.15.32	Met ret mat e oa en em sederaat hag en em laouenaat, rak ar breur-mañ dit a oa marv hag eo distroet d'ar vuhez, kollet e oa hag eo adkavet.
LUK.16.1	Eñ a lavaras ivez d'e ziskibien: Un den pinvidik en doa ur merour a oa tamallet dirazañ da vezañ dispignet e vadoù. 
LUK.16.2	Gervel a reas anezhañ hag e lavaras dezhañ: Petra a glevan lavarout ac'hanout? Gra din ar gont eus da c'houarnerezh, rak ne c'helli ken bezañ va merour. 
LUK.16.3	Ar merour a lavaras ennañ e-unan: Petra a rin, o vezañ ma lam va mestr diganin va gouarnerezh? Ne c'hellfen ket labourat an douar, ha mezh am befe o c'houlenn aluzen. 
LUK.16.4	Gouzout a ran petra a rin, evit ma vo tud o tegemer ac'hanon en o ziez pa vo lamet va gouarnerezh diganin. 
LUK.16.5	Hag e c'halvas hini da hini dleourien e vestr, hag e lavaras d'ar c'hentañ: Pegement a dleez da'm mestr? 
LUK.16.6	Eñ a respontas: Kant bat
LUK.16.7	Neuze e lavaras d'un all: Ha te, pegement a dleez? Eñ a respontas: Kant kor
LUK.16.8	Ar mestr a veulas ar merour disleal-se abalamour m'en doe graet-se gant furnez. Rak bugale ar c'hantved-mañ a zo furoc'h eget bugale ar sklêrijenn e-keñver o rummad o-unan. 
LUK.16.9	Ha me a lavar deoc'h: Grit mignoned deoc'h gant pinvidigezhioù direizh, abalamour pa vankot, e viot degemeret en teltennoù peurbadus. 
LUK.16.10	An hini a zo feal en traoù bihan a zo ivez feal en traoù bras, hag an hini a zo direizh en traoù bihan a zo ivez direizh en traoù bras. 
LUK.16.11	Mar n'hoc'h ket bet eta feal er madoù direizh, piv a fizio ennoc'h ar madoù gwirion? 
LUK.16.12	Ha mar n'hoc'h ket bet feal gant ar pezh a zo d'ar re all, piv a roio deoc'h ar pezh a zo deoc'h? 
LUK.16.13	Mevel ebet ne c'hell servijañ daou vestr, rak, pe e kasaio unan hag e karo egile, pe en em stago ouzh unan hag e tisprizo egile. Ne c'hellit ket servijañ Doue ha Mammon. 
LUK.16.14	Ar farizianed, hag a oa tud pizh, a selaouas kement-se hag a reas goap anezhañ. 
LUK.16.15	Hag e lavaras dezho: Evidoc'h-c'hwi, a fell deoc'h tremen evit reizh dirak an dud, met Doue a anavez ho kalonoù. Rak ar pezh a zo uhel dirak an dud a zo fall bras dirak Doue. 
LUK.16.16	Al lezenn hag ar brofeded a badas betek Yann. Adalek an amzer-se rouantelezh Doue a zo prezeget, ha pep hini a ya e-barzh dre nerzh. 
LUK.16.17	Met aesoc'h eo d'an neñv ha d'an douar tremen, eget eo d'ur varrennig eus ul lizherenn hepken eus al lezenn mankout.
LUK.16.18	Piv bennak a gas kuit e wreg hag a zimez da unan all, a ra avoultriezh, ha piv bennak a zimez d'ur wreg a zo bet kaset kuit gant hec'h ozhac'h, a ra avoultriezh.
LUK.16.19	Bez' e oa un den pinvidik en em wiske gant limestra ha lin fin, hag a veve bemdez en un doare pompadus. 
LUK.16.20	Bez' e oa ur paour anvet Lazar, hag a oa gourvezet ouzh e zor, goloet a c'houlioù; 
LUK.16.21	c'hoantaat a rae terriñ e naon gant ar bruzhun a gouezhe diwar taol an den pinvidik. Hogen ar chas zoken a zeue da lipat e c'houlioù. 
LUK.16.22	En em gavout a reas ma varvas ar paour. Kaset e voe gant an aeled en askre Abraham. Ar pinvidik a varvas ivez hag a voe sebeliet. 
LUK.16.23	O vezañ e lec'h ar marv e-kreiz poanioù, e savas e zaoulagad hag e welas eus pell Abraham ha Lazar en e askre. 
LUK.16.24	O krial, e lavaras: Tad Abraham, az pez truez ouzhin ha kas Lazar evit ma trempo en dour penn e viz da freskaat din va zeod, rak gwall boaniet on er flamm-mañ. 
LUK.16.25	Abraham a respontas: Bugel, az pez soñj penaos ec'h eus resevet da vadoù e-pad da vuhez ha Lazar en deus bet poanioù. Bremañ eñ a zo diboaniet ha te a zo er poanioù. 
LUK.16.26	Ouzhpenn-se ez eus ur poull bras etre c'hwi ha ni, en hevelep doare ha pa fellfe d'ar re a zo amañ tremen aze ne c'hellfent ket, kennebeut ha d'ar re a zo aze dont d'hor c'havout-ni. 
LUK.16.27	Lavarout a reas: Da bediñ a ran eta, tad, da gas anezhañ da di va zad, 
LUK.16.28	rak pemp breur am eus, evit testeniañ dezho an traoù-mañ, gant aon na zeufent ivez el lec'h-mañ a boanioù. 
LUK.16.29	Abraham a respontas dezhañ: Bez' o deus Moizez hag ar brofeded, ra selaouint anezho. 
LUK.16.30	Lavarout a reas: Nann, tad Abraham, met mar d-a unan bennak eus ar re varv d'o c'havout, o devo keuz. 
LUK.16.31	Hag e lavaras dezhañ: Ma ne selaouont ket Moizez hag ar brofeded, ne gredint ket kennebeut ha pa adsavfe unan bennak a-douez ar re varv.
LUK.17.1	Eñ a lavaras d'e ziskibien: Dibosupl eo na c'hoarvezfe ket abegoù de gouezhañ, met gwalleur d'an hini ma teuont drezañ! 
LUK.17.2	Gwelloc'h e vefe dezhañ e vefe staget ur maen-milin ouzh e c'houzoug hag e vefe taolet er mor, eget ma lakafe da gouezhañ unan eus ar re vihan-mañ. 
LUK.17.3	Lakait evezh ouzhoc'h. Mar en deus da vreur pec'het en da enep, tamall anezhañ ha, mar en deus keuz, pardon dezhañ. 
LUK.17.4	Mar pec'h seizh gwech an deiz en da enep ha mar distro seizh gwech an deiz da'z kavout, o lavarout: Keuz am eus, pardon dezhañ. 
LUK.17.5	An ebestel a lavaras d'an Aotrou: Kresk deomp hor feiz. 
LUK.17.6	An Aotrou a lavaras: Mar ho pije feiz kement hag ur c'hreunenn sezo, e lavarfec'h d'ar wezenn-sikomor-se: En em ziwrizienn alese hag en em blant er mor, hag e sentfe ouzhoc'h. 
LUK.17.7	Piv ac'hanoc'h, mar en deus ur servijer oc'h arat pe o vesa, a lavaro dezhañ kerkent ha ma tistroio eus ar parkeier: Tost amañ hag en em laka ouzh taol? 
LUK.17.8	Ha ne lavaro ket kentoc'h dezhañ: Aoz koan din, en em c'houriz ha servij ac'hanon, betek ma em bo debret hag evet, goude-se e tebri hag ec'h evi? 
LUK.17.9	Ha trugarez en devo d'ar servijer-se evit bezañ graet ar pezh a oa bet gourc'hemennet dezhañ? Ne gredan ket. 
LUK.17.10	C'hwi ivez, pa ho po graet kement a zo gourc'hemennet deoc'h, lavarit: Servijerien didalvoud ez omp, abalamour hon eus graet ar pezh a oa ret deomp ober.
LUK.17.11	Evel ma'z ae da Jeruzalem, e tremene war harzoù Samaria ha Galilea. 
LUK.17.12	Evel ma'c'h antree en ur vourc'h, e voe diarbennet gant dek den lovr en em zalc'he pell dioutañ. 
LUK.17.13	O sevel o mouezh, e krijont: Jezuz, Mestr, az pez truez ouzhimp! 
LUK.17.14	O vezañ o gwelet, e lavaras dezho: It hag en em ziskouezit d'ar veleien. Hag e c'hoarvezas pa oant o vont kuit, ma voent naetaet. 
LUK.17.15	Unan anezho, o welout e oa yac'haet, a zistroas o reiñ gloar da Zoue a vouezh uhel. 
LUK.17.16	En em daolas ouzh e dreid, e c'henoù d'an douar, o trugarekaat. Hag hemañ a oa ur Samaritan. 
LUK.17.17	Jezuz, o kemer ar gomz, a lavaras: An dek ha n'int ket bet yac'haet? Pelec'h emañ an nav all? 
LUK.17.18	N'eus en em gavet nemet an diavaeziad-mañ hag a zo distroet da reiñ gloar da Zoue? 
LUK.17.19	Hag e lavaras dezhañ: Sav, kae, da feiz en deus da yac'haet.
LUK.17.20	Ar farizianed a c'houlennas digantañ pegoulz e teuje rouantelezh Doue. Respont a reas dezho: Rouantelezh Doue ne zeuio ket en un doare sebezus. 
LUK.17.21	Ne vo ket lavaret: Emañ amañ, pe: Emañ aze. Rak setu, emañ rouantelezh Doue en ho touez. 
LUK.17.22	Lavarout a reas d'an diskibien: Dont a raio deizioù ma ho po c'hoant da welout unan eus deizioù Mab an den, ha n'en gwelot ket. 
LUK.17.23	Lavaret e vo deoc'h: Emañ amañ, pe: Emañ aze. N'it ket ha na heuilhit ket anezho. 
LUK.17.24	Rak, evel ma teu ul luc'hedenn da lugerniñ adalek ur penn pellañ eus an oabl betek ar penn all, evel-se e vo Mab an den en e zeiz. 
LUK.17.25	Met ret eo dezhañ kent-se gouzañv kalz a draoù ha bezañ taolet kuit gant ar rummad-mañ. 
LUK.17.26	Ar pezh a c'hoarvezas en amzer Noe, evel-se a c'hoarvezo ivez e deizioù Mab an den. 
LUK.17.27	An dud a zebre, a eve, a zimeze hag a veze roet da zimeziñ, betek an deiz ma'z eas Noe en arc'h, hag al liñvadenn-veur a zeuas hag o distrujas holl. 
LUK.17.28	Kement-se a erruas c'hoazh en amzer Lot, an dud a zebre, a eve, a brene, a werzhe, a blante, a save tiez, 
LUK.17.29	met en deiz ma'z eas Lot kuit eus Sodom, e kouezhas ur glav tan ha soufr eus an neñv hag o distrujas holl. 
LUK.17.30	Evel-se e vo ivez en deiz ma en em ziskouezo Mab an den. 
LUK.17.31	En deiz-se, an hini a vo war an doenn hag en devo e draoù e-barzh an ti, ra ne ziskenno ket evit o c'has gantañ, hag en hevelep doare an hini a vo er parkeier, ra ne zistroio ket a-dreñv. 
LUK.17.32	Ho pet soñj eus gwreg Lot. 
LUK.17.33	Piv bennak a glasko saveteiñ e vuhez he c'hollo, ha piv bennak he c'hollo he miro. 
LUK.17.34	Me a lavar deoc'h, penaos en noz-se, eus daou a vo en un hevelep gwele, unan a vo kemeret hag egile lezet, 
LUK.17.35	eus daou a valo a-gevret, unan a vo kemeret hag eben lezet, 
LUK.17.36	eus daou a vo en ur park, unan a vo kemeret hag egile lezet. 
LUK.17.37	Respont a rejont dezhañ: Pelec'h e vo, Aotrou? Hag e lavaras dezho: E-lec'h ma vo ar c'horf, eno en em zastumo an erered.
LUK.18.1	Eñ a gontas ivez dezho ur barabolenn, evit diskouez penaos eo ret pediñ bepred hag hep skuizhañ. 
LUK.18.2	Lavarout a reas: Bez' e oa en ur gêr ur barner na zouje ket Doue ha n'en doa resped ebet evit den. 
LUK.18.3	Bez' e oa ivez er gêr-se un intañvez a zeuas d'e gavout o lavarout: Gra din reizhder diouzh va enebour. 
LUK.18.4	E-pad pell amzer ne c'hoantaas ober netra. Hogen e lavaras ennañ e-unan: Petra bennak na zoujan ket Doue ha na'm eus resped ebet evit den, 
LUK.18.5	koulskoude, dre ma teu an intañvez-se da skuizhañ ac'hanon, e rin reizhder dezhi gant aon na gendalc'hfe da derriñ din va fenn. 
LUK.18.6	An Aotrou a lavaras: Selaouit ar pezh a lavar ar barner disleal. 
LUK.18.7	Doue, ha ne veñjo ket e re zibabet a gri dezhañ noz-deiz, evitañ da zaleañ da fuloriñ? 
LUK.18.8	Me a lavar deoc'h e veñjo anezho prest. Met, pa zeuio Mab an den, ha kavout a raio feiz war an douar?
LUK.18.9	Lavarout a reas ivez ar barabolenn-mañ, diwar-benn tud a grede enno o-unan e oant tud reizh hag a zisprize ar re all: 
LUK.18.10	Daou zen a bignas d'an templ da bediñ. Unan a oa farizian hag egile a oa publikan. 
LUK.18.11	Ar farizian, oc'h en em zerc'hel en e sav, a bedas evel-henn ennañ e-unan: O Doue, da drugarekaat a ran dre ma n'on ket evel an dud all, a zo laeron, direizh, avoultrerien, na zoken evel ar publikan-se. 
LUK.18.12	Yunañ a ran div wech ar sizhun, reiñ a ran an deog eus kement am eus. 
LUK.18.13	Ar publikan, oc'h en em zerc'hel pell, ne gredas ket zoken sevel e zaoulagad d'an neñv, met e skoas war boull e galon o lavarout: O Doue, az pez truez ouzhin-me pec'her! 
LUK.18.14	Me a lavar deoc'h, hemañ a zistroas reishaet d'e di kentoc'h eget egile. Rak piv bennak en em uhela a vo izelaet, hag an hini en em izela a vo uhelaet.
LUK.18.15	Degas e voe dezhañ ivez bugale vihan, evit ma stokje outo. Met an diskibien, o welout kement-se, a c'hrozmole dezho. 
LUK.18.16	Jezuz, o c'hervel anezho d'e gavout, a lavaras: Lezit ar vugale vihan da zont davedon ha na zifennit ket outo, rak rouantelezh Doue a zo d'ar re a zo heñvel outo. 
LUK.18.17	Me a lavar deoc'h e gwirionez, penaos piv bennak ne zegemero ket rouantelezh Doue evel ur bugel bihan ne yelo ket e-barzh.
LUK.18.18	Unan eus ar pennoù a c'houlennas digantañ: Mestr mat, petra a dlean d'ober evit kaout ar vuhez peurbadus? 
LUK.18.19	Jezuz a lavaras dezhañ: Perak em galvez mat? Den n'eo mat, nemet Doue hepken. 
LUK.18.20	Anavezout a rez ar gourc'hemennoù: Na ra ket avoultriezh; na vez ket muntrer; na laer ket; na lavar ket a falstesteni; enor da dad ha da vamm. 
LUK.18.21	Eñ a lavaras dezhañ: Miret em eus an holl draoù-se adalek va yaouankiz. 
LUK.18.22	Jezuz, o klevout kement-se, a lavaras dezhañ: Mankout a ra dit c'hoazh un dra: gwerzh kement ac'h eus, ro-se d'ar beorien, hag ez po un teñzor en neñv. Goude-se deus hag heuilh ac'hanon. 
LUK.18.23	P'en doe klevet kement-se, e teuas gwall drist, rak pinvidik bras e oa. 
LUK.18.24	Jezuz, o welout e oa deuet gwall drist, a lavaras: Pegen diaes e vo d'ar re o deus madoù mont e-barzh rouantelezh Doue! 
LUK.18.25	Aesoc'h eo d'ur c'hañval tremen dre graoenn un nadoz eget d'un den pinvidik mont e-barzh rouantelezh Doue. 
LUK.18.26	Ar re en kleve a lavaras: Ha piv eta a c'hell bezañ salvet? 
LUK.18.27	Lavarout a reas: Ar pezh a zo dibosupl d'an dud a zo posupl da Zoue. 
LUK.18.28	Pêr a lavaras: Setu, ni hon eus dilezet pep tra hag hon eus da heuliet. 
LUK.18.29	Eñ a lavaras dezho: Me a lavar deoc'h e gwirionez, penaos n'eus den en defe kuitaet ti, pe gerent, pe vreudeur, pe wreg, pe vugale, evit rouantelezh Doue, 
LUK.18.30	ha ne resevo kalz muioc'h er c'hantved-mañ, hag er c'hantved da zont, ar vuhez peurbadus.
LUK.18.31	Eñ a gemeras neuze a-du an daouzek hag a lavaras dezho: Setu, e pignomp da Jeruzalem hag an holl draoù a zo bet skrivet gant ar brofeded diwar-benn Mab an den a ya da vezañ peurc'hraet. 
LUK.18.32	Rak lakaet e vo etre daouarn ar baganed, graet e vo goap anezhañ, dismegañset e vo, krañchet e vo outañ, 
LUK.18.33	ha, goude ma vo bet skourjezet, e vo lakaet d'ar marv, hag ec'h adsavo a varv d'an trede deiz. 
LUK.18.34	Ne gomprenjont netra e kement-se. Ar c'homzoù-se a oa kuzhet evito ha ne ouient ket ar pezh a oa lavaret dezho.
LUK.18.35	Evel ma tostae ouzh Jeriko, un den dall a oa azezet war gostez an hent hag a c'houlenne an aluzen. 
LUK.18.36	O klevout ar bobl a dremene, e c'houlennas petra a oa kement-se. 
LUK.18.37	Lavaret e voe dezhañ e tremene Jezuz a Nazared. 
LUK.18.38	Hag e krias, o lavarout: Jezuz, Mab David, az pez truez ouzhin! 
LUK.18.39	Ar re a yae a-raok a c'hourdrouze anezhañ evit e lakkat da devel, met eñ a grias c'hoazh kreñvoc'h: Mab David, az pez truez ouzhin! 
LUK.18.40	Jezuz, o chom a-sav, a c'hourc'hemennas ma vefe degaset dezhañ ha, pa voe tostaet, e c'houlennas digantañ: 
LUK.18.41	Petra a fell dit e rafen evidout? Eñ a respontas: Aotrou, ma'c'h adkavin ar gweled. 
LUK.18.42	Jezuz a lavaras dezhañ: Adkav ar gweled, da feiz he deus da yac'haet. 
LUK.18.43	Kerkent ec'h adkavas ar gweled, hag ec'h heulias Jezuz o reiñ gloar da Zoue. An holl bobl, o welout kement-se, a veulas Doue.
LUK.19.1	O vezañ aet e Jeriko, e tremenas dre gêr. 
LUK.19.2	Ha setu, un den anvet Zake, a oa penn ar bublikaned hag a oa pinvidik, 
LUK.19.3	a glaskas gwelout piv oa Jezuz, met ne c'hellas ket abalamour d'ar bobl, rak gwall vihan e oa. 
LUK.19.4	Redek a reas a-raok hag e pignas war ur wezenn-sikomor evit e welout, abalamour ma tlee tremen dre eno. 
LUK.19.5	Jezuz, o vezañ deuet el lec'h-se hag o sevel e zaoulagad, a welas anezhañ hag a lavaras dezhañ: Zake, diskenn buan, rak ret eo din lojañ hiziv en da di. 
LUK.19.6	Eñ a ziskennas buan hag en degemeras gant levenez. 
LUK.19.7	O welout kement-se, an holl a c’hrozmolas o lavarout: E ti un den a vuhez fall eo aet da lojañ. 
LUK.19.8	Met Zake en em zalc'has dirak an Aotrou hag a lavaras dezhañ: Setu, Aotrou, reiñ a ran an hanter eus va madoù d'ar beorien ha, mar em eus noazet ouzh unan bennak en un dra bennak, e roan dezhañ peder gwech kemend all. 
LUK.19.9	Jezuz a lavaras dezhañ: Ar silvidigezh a zo deuet hiziv en ti-mañ, abalamour ma'z eo hemañ ivez mab da Abraham. 
LUK.19.10	Rak Mab an den a zo deuet da glask ha da saveteiñ ar pezh a oa kollet.
LUK.19.11	Selaou a rejont ar c'homzoù-se. Eñ a gendalc'has hag a lavaras ur barabolenn, abalamour ma oa tost ouzh Jeruzalem, ha ma kredent ez ae rouantelezh Doue d'en em ziskouez prest. 
LUK.19.12	Lavarout a reas neuze: Un den a lignez uhel a yeas d'ur vro bell evit kemer ur rouantelezh evitañ, ha distreiñ goude. 
LUK.19.13	O vezañ galvet dek eus e servijerien, e roas dezho dek minenn
LUK.19.14	Met tud e vro a gasae anezhañ hag a kasas ur c'hannadur war e lerc'h da lavarout: Ne fell ket deomp e renfe hemañ warnomp. 
LUK.19.15	Erruout a reas eta, pa voe distroet goude bezañ kemeret e rouantelezh, ma c'hourc'hemennas gervel d'e gavout ar servijerien en doa roet arc'hant dezho, evit gouzout pegement en doa gounezet pep hini gantañ. 
LUK.19.16	An hini kentañ a zeuas hag a lavaras: Aotrou, da vinenn he deus gounezet dek minenn. 
LUK.19.17	Eñ a lavaras dezhañ: Mat eo, servijer mat, abalamour ma'z out bet feal e nebeut a draoù, ez po ar galloud war dek kêr. 
LUK.19.18	An eil a zeuas hag a lavaras: Aotrou, da vinenn he deus gounezet pemp minenn. 
LUK.19.19	Eñ a lavaras ivez dezhañ: Ha te, az pez ar galloud war bemp kêr. 
LUK.19.20	Unan all a zeuas hag a lavaras: Aotrou, setu da vinenn am eus miret paket en ul lienenn, 
LUK.19.21	rak aon am eus bet dirazout, dre ma'z out un den garv, e kemerez e-lec'h na'c'h eus lakaet netra hag e vedez e-lec'h na'c'h eus ket hadet. 
LUK.19.22	Eñ a lavaras dezhañ: Servijer fall, da varn a rin dre da gomzoù da-unan. Gouzout a ouies ez on un den garv, a gemer e-lec'h na'm eus lakaet netra hag a ved e-lec'h na'm eus ket hadet. 
LUK.19.23	Perak eta ne'c'h eus ket lakaet va arc'hant en ti-bank, hag em distro em bije e zilamet gant ar c'hampi? 
LUK.19.24	Hag e lavaras d'ar re a oa eno: Lamit digantañ ar vinenn-se ha roit hi d'an hini en deus dek minenn. 
LUK.19.25	Int a lavaras dezhañ: Aotrou, dek minenn en deus. 
LUK.19.26	Me a lavar deoc'h, roet e vo d'an neb en deus, met an hini n'en deus ket, e vo lamet digantañ zoken ar pezh en deus. 
LUK.19.27	E-keñver va enebourien, ar re n'eo ket fellet dezho e renjen warno, degasit int amañ ha lazhit int dirazon.
LUK.19.28	Goude bezañ lavaret kement-se, e pignas da Jeruzalem, o vont a-raok ar bobl. 
LUK.19.29	O vezañ tostaet ouzh Betfage hag ouzh Betania, tost d'ar menez anvet Menez an Olived, e kasas daou eus e ziskibien, 
LUK.19.30	o lavarout: It d'ar vourc'h a zo dirazoc'h ha, pa viot aet enni, e kavot un azenig stag ha n'eus bet c'hoazh den war e gein. Distagit anezhañ hag en degasit. 
LUK.19.31	Mar goulenn unan bennak ouzhoc'h: Perak e tistagit anezhañ? Lavarit dezhañ: An Aotrou en deus ezhomm anezhañ. 
LUK.19.32	Ar re gaset a yeas hag a gavas pep tra evel m'en doa lavaret dezho. 
LUK.19.33	Evel ma tistagent an azenig, e vistri a lavaras dezho: Perak e tistagit an azenig? 
LUK.19.34	Hag e respontjont: An Aotrou en deus ezhomm anezhañ. 
LUK.19.35	Hag e tegasjont anezhañ da Jezuz. O vezañ lakaet o dilhad warnañ, e lakajont Jezuz da azezañ warno. 
LUK.19.36	Evel ma tremene, an dud a astennas o dilhad war an hent. 
LUK.19.37	Ha pa oa dija o tostaat d'an diskenn eus Menez an Olived, an holl vandenn diskibien, karget a levenez, en em lakaas da veuliñ Doue a vouezh uhel evit an holl virakloù o doa gwelet. 
LUK.19.38	Hag e lavarent: Benniget ra vo ar Roue a zeu en anv an Aotrou! Peoc'h en neñv ha gloar el lec'hioù uhel meurbet! 
LUK.19.39	Hiniennoù eus farizianed ar vandenn a lavaras dezhañ: Mestr, kroz da ziskibien. 
LUK.19.40	Eñ a respontas dezho: Me a lavar deoc'h, mar tav ar re-mañ, ar vein a grio.
LUK.19.41	Pa voe tost da gêr, o welout anezhi, e ouelas warni hag e lavaras: 
LUK.19.42	Ma ez pije anavezet, te ivez, da vihanañ en deiz-mañ a zo roet dit, an traoù a sell ouzh da beoc'h! Met bremañ kuzhet int da'z taoulagad. 
LUK.19.43	Rak deizioù a zeuio warnout ma raio da enebourien fozioù en-dro dit, hag e kelc'hint ac'hanout, hag e waskint ac'hanout a bep tu, 
LUK.19.44	hag e tiskarint ac'hanout, te ha da vugale a zo en da greiz. Ne lezint ket maen war vaen abalamour na'c'h eus ket anavezet an amzer ma'z out bet gweladennet.
LUK.19.45	O vezañ aet en templ, en em lakaas da gas kuit ar re a werzhe hag a brene e-barzh, 
LUK.19.46	o lavarout dezho: Skrivet eo: Va zi a zo un ti a bedenn, met c'hwi hoc'h eus graet anezhañ ur c'havarn laeron. 
LUK.19.47	Hag e kelenne bemdez en templ. Ar veleien vras, ar skribed ha pennoù ar bobl a glaske e lakaat d'ar marv, 
LUK.19.48	met ne ouient ket penaos ober, rak an holl bobl en em stage ouzh e gomzoù.
LUK.20.1	Un devezh ma kelenne ar bobl en templ ha ma prezege an Aviel, ar veleien vras, ar skribed hag an henaourien, o vezañ deuet, 
LUK.20.2	a gomzas outañ hag a lavaras dezhañ: Lavar deomp dre beseurt galloud e rez an traoù-se, pe piv en deus roet dit ar galloud-se? 
LUK.20.3	Eñ a respontas dezho: Me a c'houlenno ivez un dra ouzhoc'h. Lavarit din, 
LUK.20.4	badeziant Yann, ha dont a rae eus an neñv pe eus an dud? 
LUK.20.5	Int a soñje enno o-unan o lavarout: Mar lavaromp: Eus an neñv, e lavaro: Perak eta n'hoc'h eus ket kredet ennañ? 
LUK.20.6	Ha mar lavaromp: Eus an dud, an holl bobl hor meinataio, rak krediñ a reont e oa Yann ur profed. 
LUK.20.7	Dre-se e respontjont ne ouient ket a-belec'h e teue. 
LUK.20.8	Ha Jezuz a lavaras dezho: Ha me kennebeut ne lavarin ket deoc'h dre beseurt galloud e ran an traoù-se.
LUK.20.9	Neuze en em lakaas da lavarout d'ar bobl ar barabolenn-mañ: Un den a blantas ur winieg, he feurmas da winierien hag ez eas evit pell amzer en ur vro all. 
LUK.20.10	Da amzer ar frouezh e kasas unan eus e servijerien etrezek ar winierien evit kemer diganto frouezh ar winieg. Met ar winierien a gannas anezhañ hag e kasjont anezhañ kuit hep netra. 
LUK.20.11	Kas a reas dezho c'hoazh ur servijer all, met e kannjont anezhañ, e rejont dezhañ meur a zismegañs hag e kasjont anezhañ kuit hep netra. 
LUK.20.12	Kas a reas c'hoazh un trede, met int a c'hloazas anezhañ ivez hag en kasas kuit. 
LUK.20.13	Mestr ar winieg a lavaras neuze: Petra a rin? Kas a rin va mab karet-mat. Marteze p'en gwelint, e toujint anezhañ. 
LUK.20.14	Met ar winierien, o vezañ e welet, a soñjas enno o-unan o lavarout: Setu an heritour, deuit, lazhomp anezhañ evit ma vo an hêrezh deomp. 
LUK.20.15	Hag o vezañ e daolet er-maez eus ar winieg, e lazhjont anezhañ. Petra eta a raio mestr ar winieg dezho? 
LUK.20.16	Dont a raio da zistrujañ ar winierien-se hag e roio ar winieg da re all. O vezañ klevet kement-se, e lavarjont: Ra ne c'hoarvezo ket-se! 
LUK.20.17	Neuze Jezuz, o sellout outo, a lavaras dezho: Petra eta eo ar pezh a zo skrivet evel-henn: Ar maen taolet kuit gant ar re a vañsone a zo deuet da vezañ penn ar c'horn? 
LUK.20.18	An hini a gouezho war ar maen-se a vo brevet, ha friket e vo an hini a gouezho warnañ, evel poultr. 
LUK.20.19	Ar veleien vras hag ar skribed a glaskas lakaat o daouarn warnañ war an eur-se, met aon o doe rak ar bobl, rak ec'h anavezent penaos en doa lavaret ar barabolenn-se a-enep dezho.
LUK.20.20	Oc'h evezhiañ anezhañ, e kasjont dezhañ spierien hag a rae an neuz da vezañ reizh, evit e dapout en e gomzoù, e sell d'e lakaat dindan beli ha galloud ar gouarnour. 
LUK.20.21	Ar re-mañ a c'houlennas digantañ: Mestr, gouzout a reomp e komzez hag e kelennez gant eeunder ha ne rez van a zen ebet, met e kelennez hent Doue hervez ar wirionez. 
LUK.20.22	Ha dleet eo paeañ ar gwir da Gezar pe n'eo ket? 
LUK.20.23	Met eñ, oc'h anavezout o gwidre, a lavaras dezho: Perak e temptit ac'hanon? 
LUK.20.24	Diskouezit din un diner
LUK.20.25	Neuze e lavaras dezho: Rentit eta da Gezar ar pezh a zo da Gezar ha da Zoue ar pezh a zo da Zoue. 
LUK.20.26	Ne c'helljont ket e dapout en e gomzoù dirak ar bobl, met, o vezañ souezhet gant e respont, e tavjont.
LUK.20.27	Hiniennoù a-douez ar sadukeiz, ar re a nac’h e vefe un adsavidigezh a varv, a dostaas hag a reas outañ ar goulenn-mañ: 
LUK.20.28	Mestr, Moizez en deus gourc'hemennet deomp ma teuje breur unan bennak da vervel o kaout ur wreg hep bugale, e vreur a zimezo d’ar wreg evit sevel ul lignez d'e vreur. 
LUK.20.29	Bez' e oa eta seizh breur. An hini kentañ, o vezañ kemeret ur wreg, a varvas hep lezel bugale. 
LUK.20.30	An eil a zimezas gant e wreg hag a varvas hep bugale. 
LUK.20.31	An trede he c'hemeras ivez, hag o seizh en hevelep doare, hag e varvjont hep lezel bugale. 
LUK.20.32	Ha goude ar re-mañ holl, ar wreg a varvas ivez. 
LUK.20.33	Neuze en adsavidigezh a varv, a behini anezho e vo gwreg? Rak bet eo gwreg dezho o seizh. 
LUK.20.34	Jezuz a respontas dezho: Bugale ar c'hantved-mañ a zimez hag a ro da zimeziñ. 
LUK.20.35	Met ar re a vo kavet dellezek da gaout lod er c'hantved da zont en adsavidigezh a-douez ar re varv ne zimezint ket ha ne roint ket da zimeziñ. 
LUK.20.36	Rak ne c'hellint ket kennebeut mervel, abalamour ma vint heñvel ouzh an aeled ha ma vint mibien Doue, o vezañ mibien an adsavidigezh a varv. 
LUK.20.37	Met penaos ar re varv a adsav da vev, kement-se eo a ziskouezas Moizez pa c'halvas, dirak ar vodenn, an Aotrou, Doue Abraham, Doue Izaak ha Doue Jakob. 
LUK.20.38	Rak Doue n'eo ket Doue ar re varv, met Doue ar re vev, rak an holl a vev evitañ. 
LUK.20.39	Hag hiniennoù eus ar skribed, o kemer ar gomz, a lavaras: Mestr, komzet mat ec'h eus. 
LUK.20.40	Ha ne gredent ken goulenn netra outañ.
LUK.20.41	Lavarout a reas dezho: Penaos e lavarer ez eo ar C'hrist Mab David? 
LUK.20.42	David e-unan a lavar e levr ar Salmoù: An Aotrou en deus lavaret da'm Aotrou: Azez a-zehou din, 
LUK.20.43	betek ma em bo graet eus da enebourien ur skabell dindan da dreid. 
LUK.20.44	David eta a c'halv anezhañ Aotrou, ha penaos eo-eñ e vab? 
LUK.20.45	Evel ma selaoue an holl bobl, e lavaras d'e ziskibien: 
LUK.20.46	Diwallit diouzh ar skribed a gar pourmen gant saeoù hir ha bezañ saludet war ar marc'hallac'hioù, a gar ar c'hadorioù kentañ er sinagogennoù hag ar plasoù kentañ er festoù, 
LUK.20.47	a zismantr tiez an intañvezed hag a ra evit ar gweled pedennoù hir. Bez' o devo ur varnedigezh gwashoc'h.
LUK.21.1	O vezañ savet e zaoulagad, e welas tud pinvidik a lakae o frofoù en teñzor. 
LUK.21.2	Gwelout a reas ivez un intañvez paour a lakaas e-barzh daou bezhig. 
LUK.21.3	Hag e lavaras: Me a lavar deoc'h e gwirionez, an intañvez paour-se he deus lakaet muioc'h egeto holl, 
LUK.21.4	rak holl o deus lakaet e profoù Doue eus ar pezh o doa a re, met houmañ he deus lakaet eus he dienez, kement holl he doa evit bevañ.
LUK.21.5	Evel ma komze hiniennoù diwar-benn an templ, gant e vein kaer hag e profoù pinvidik, e lavaras: 
LUK.21.6	Gwelout a rit an traoù-se, deizioù a zeuio ma ne chomo ket anezho maen war vaen na vo diskaret. 
LUK.21.7	Goulenn a rejont digantañ: Mestr, pegoulz e c'hoarvezo an traoù-se, ha dre beseurt sin e vo anavezet e vint prest da c'hoarvezout? 
LUK.21.8	Eñ a lavaras: Diwallit na dromplfe den ac'hanoc'h. Rak meur a hini a zeuio em anv, o lavarout: Me eo, hag: An amzer a dosta. N'it ket eta war o lerc'h. 
LUK.21.9	Pa glevot komz eus brezelioù hag eus dispac'hioù, na spontit ket, rak ret eo e teufe an traoù-se a-raok. Met ne vo ket kerkent ar fin. 
LUK.21.10	Neuze e lavaras dezho: Ur vroad a savo a-enep ur vroad all hag ur rouantelezh a-enep ur rouantelezh all. 
LUK.21.11	Hag e vo krenoù-douar bras e meur a lec'h, naonegezhioù ha bosennoù. Traoù spouronus en em ziskouezo ha sinoù bras eus an neñv. 
LUK.21.12	Met a-raok an holl draoù-se, e lakaint o daouarn warnoc'h hag e wallgasint ac'hanoc'h, ho kasint er sinagogennoù hag ho lakaint er prizon, ho kasint dirak rouaned ha dirak gouarnourien abalamour da'm anv. 
LUK.21.13	Kement-se a vo evidoc'h ul lec'h da reiñ testeni. 
LUK.21.14	Lakait eta en ho kalon na dleit ket soñjal a-raok en ho tifenn, 
LUK.21.15	rak me a roio deoc'h ur genoù hag ur furnez na c'hello hoc'h holl enebourien respont netra dezho na stourm outo. 
LUK.21.16	Droukroet e viot gant ho kerent, gant ho preudeur, gant ho nesañ ha gant ho mignoned, hag e lakaint kalz ac'hanoc'h d'ar marv. 
LUK.21.17	Kasaet e viot gant an holl abalamour da'm anv. 
LUK.21.18	Met n'en em gollo ket ur vlevenn eus ho penn. 
LUK.21.19	Derc'hel a reot hoc'h eneoù dre ho kouzañvusted sioul. 
LUK.21.20	Pa welot Jeruzalem kelc'hiet gant armeoù, gouezit neuze ez eo tost he glac'har. 
LUK.21.21	Neuze ar re a vo e Judea, ra dec'hint war ar menezioù, ar re a vo e-kreiz Jeruzalem, ra zeuint er-maez anezhi, ar re a vo er parkeier, ra chomint hep mont en-dro. 
LUK.21.22	Rak ar re-se a vo deizioù a gastiz, evit ma'c'h erruo an holl draoù a zo skrivet. 
LUK.21.23	Gwalleur d'ar gwragez brazez ha d'ar magerezed en deizioù-se! Rak e vo ur glac'har bras war ar vro ha droug a-enep ar bobl-mañ. 
LUK.21.24	Kouezhañ a raint dindan troc'h ar c'hleze ha kaset e vint da sklaved e-touez an holl vroadoù. Jeruzalem a vo mac'het gant ar vroadoù betek ma vo peurleuniet amzerioù ar vroadoù. 
LUK.21.25	Bez' e vo sinoù en heol, el loar hag er stered. Ha war an douar, ar vroadoù a vo en nec'hamant, ha ne ouezint petra d'ober e-keñver ar mor hag e donnoù oc'h ober un trouz bras. 
LUK.21.26	An dud a fallao gant ar spont, o c'hortoz an traoù a dle c'hoarvezout er bed, rak galloudoù an neñvoù a vo hejet. 
LUK.21.27	Neuze e vo gwelet Mab an den o tont war ur goabrenn gant galloud ha gant ur gloar bras. 
LUK.21.28	P'en em lakaio an traoù-se da c'hoarvezout, sellit d'an nec'h ha savit ho pennoù, rak ho tasprenadur a dosta. 
LUK.21.29	Hag e lavaras dezho ur barabolenn: Gwelit ar wezenn-fiez hag an holl wez, 
LUK.21.30	pa vountont, ec'h anavezit ac'hanoc'h hoc'h-unan o welout anezho, emañ tost an hañv. 
LUK.21.31	Evel-se ivez, pa welot kement-se o c'hoarvezout, gouezit emañ tost rouantelezh Doue. 
LUK.21.32	Me a lavar deoc'h e gwirionez, penaos ar rummad-mañ ne dremeno ket ken na vo c'hoarvezet an holl draoù-se. 
LUK.21.33	An neñv hag an douar a dremeno, met va gerioù ne dremenint ket. 
LUK.21.34	Lakait eta evezh ouzhoc'h, gant aon na zeufe ho kalonoù da vezañ pounneraet gant an dirollerezh, gant ar vezventi ha gant prederioù ar vuhez-mañ, ha na zeufe an deiz-se warnoc'h a-daol-trumm. 
LUK.21.35	Rak dont a raio evel ur roued da soupren ar re holl a chom war holl c’horre an douar. 
LUK.21.36	Beilhit eta ha pedit e pep amzer, evit ma viot kavet din da dec'hout diouzh an holl draoù-se a dle c'hoarvezout, ha da badout dirak Mab an den. 
LUK.21.37	E-pad an deiz e kelenne en templ, hag en noz ez ae hag en em zalc'he war ar menez galvet Menez an Olived. 
LUK.21.38	Da c'houloù-deiz, an holl bobl a zeue d'e gavout evit e selaou.
LUK.22.1	Gouel ar bara hep goell, anvet ar Pask, a dostae. 
LUK.22.2	Ar veleien vras hag ar skribed a glaske an doare da lakaat Jezuz d'ar marv, rak doujañ a raent ar bobl.
LUK.22.3	Satan a antreas e Judaz lesanvet Iskariod, unan eus an daouzek. 
LUK.22.4	Mont a reas hag a gomzas gant ar veleien vras ha gant pennoù ar warded diwar an doare d'e zroukreiñ dezho. 
LUK.22.5	Laouen e voent hag e tivizjont reiñ arc'hant dezhañ. 
LUK.22.6	Eñ a roas e c'her, hag e klaskas an tu dereat evit e zroukreiñ dezho hep ma ouije ar bobl.
LUK.22.7	Deiz ar bara hep goell a zeuas, ma oa ret aberzhañ ar Pask, 
LUK.22.8	hag e kasas Pêr ha Yann, o lavarout: It da gempenn deomp ar Pask evit ma tebrimp anezhañ. 
LUK.22.9	Lavarout a rejont dezhañ: Pelec'h e c'hoantaez e kempennfemp anezhañ? 
LUK.22.10	Lavarout a reas dezho: Setu, pa'z eot e kêr, ec'h erruo ganeoc'h un den o tougen ur podad dour. Heuilhit anezhañ en ti ma'z aio ennañ, 
LUK.22.11	hag e lavarot da vestr an ti: Ar Mestr a lavar dit: Pelec'h emañ al lec'h e tebrin ar Pask ennañ gant va diskibien? 
LUK.22.12	Hag e tiskouezo deoc'h ur gambr uhel, bras ha fichet mat. Kempennit anezhañ eno. 
LUK.22.13	Int a yeas kuit hag a gavas an traoù evel m'en doa lavaret dezho. Hag e kempennjont ar Pask. 
LUK.22.14	Pa voe deuet an eur, en em lakaas ouzh taol an daouzek abostol gantañ. 
LUK.22.15	Eñ a lavaras dezho: C'hoantaet kalz em eus debriñ ar Pask-mañ ganeoc'h a-raok ma c'houzañvin, 
LUK.22.16	rak me a lavar deoc'h, ne zebrin ken anezhañ betek ma vo graet e rouantelezh Doue. 
LUK.22.17	Hag o vezañ kemeret un hanaf ha trugarekaet, e lavaras: Kemerit anezhañ ha lodennit anezhañ etrezoc'h, 
LUK.22.18	rak, me a lavar deoc'h, n'evin mui eus frouezh ar winienn ken na vo deuet rouantelezh Doue.
LUK.22.19	Neuze e kemeras bara hag, o vezañ trugarekaet, e torras anezhañ hag en roas dezho o lavarout: Hemañ eo va c'horf hag a zo roet evidoc'h, grit kement-mañ en eñvor ac'hanon. 
LUK.22.20	En hevelep doare, goude bezañ koaniet e kemeras an hanaf hag en roas dezho o lavarout: An hanaf-mañ eo an emglev nevez em gwad skuilhet evidoc'h. 
LUK.22.21	Koulskoude setu, dorn an hini am droukro a zo ouzh an daol-mañ ganin. 
LUK.22.22	Evit ar pezh a zo eus Mab an den, mont a ra evel ma'z eo merket, met gwalleur d'an den-se ma'z eo droukroet drezañ! 
LUK.22.23	Hag en em lakajont da c'houlenn an eil ouzh egile pehini anezho a raje kement-se.
LUK.22.24	Sevel a reas ivez un tabut etrezo, evit gouzout pehini anezho a dlee bezañ galvet ar brasañ. 
LUK.22.25	Eñ a lavaras dezho: Rouaned ar vroadoù a vestroni anezho, hag ar re o deus galloud warno a zo galvet madoberourien. 
LUK.22.26	Met ne vo ket evel-se etrezoc'h. Mat ra vo an hini brasañ en ho touez evel an hini bihanañ, hag an hini a ren evel an hini a servij. 
LUK.22.27	Rak pehini eo ar brasañ, an hini a zo ouzh taol pe an hini a servij? N'eo ket an hini a zo ouzh taol? Met me a zo en ho touez evel an hini a servij. 
LUK.22.28	C'hwi eo ar re o deus kendalc’het ganin em amprouadurioù, 
LUK.22.29	ha me a c'hrata deoc'h ar rouantelezh, evel ma en deus an Tad grataet din, 
LUK.22.30	evit ma tebrot ha ma'c'h evot ouzh va zaol em rouantelezh. Bez' e viot azezet war dronioù o varn daouzek meuriad Israel.
LUK.22.31	An Aotrou a lavaras ivez: Simon, Simon, setu, Satan en deus goulennet ho tremen dre ar c'hrouer evel ar gwinizh. 
LUK.22.32	Met pedet em eus evidout evit na fallaio ket da feiz. Te eta, pa vi distroet, kreñva da vreudeur. 
LUK.22.33	Lavarout a reas dezhañ: Aotrou, me a zo prest da vont ganit ha d'ar prizon ha d'ar marv. 
LUK.22.34	Hag e lavaras: Pêr, me en lavar dit, ar c'hilhog ne gano ket hiziv na'z po nac'het teir gwech anavezout ac'hanon. 
LUK.22.35	Lavarout a reas dezho: Pa em eus ho kaset hep yalc'h, hep sac'h hag hep botoù, daoust hag un dra bennak a zo bet manket deoc'h? Int a lavaras: Netra. 
LUK.22.36	Neuze e lavaras dezho: Met bremañ, an hini en deus ur yalc'h, ra he c'hemero, en hevelep doare an hini en deus ur sac'h; an hini n'en deus ket ur c'hleze, ra werzho e vantell da brenañ unan. 
LUK.22.37	Rak me a lavar deoc'h, ret eo c'hoazh d'ar pezh a zo skrivet bezañ peurc'hraet ennon: Lakaet eo bet e renk an dorfedourien. Hag emañ o vont da c'hoarvezout ar pezh a sell ouzhin. 
LUK.22.38	Lavarout a rejont: Aotrou, setu daou gleze. Eñ a lavaras dezho: A-walc'h eo.
LUK.22.39	Goude bezañ aet er-maez, e yeas hervez e c'hiz da Venez an Olived. E ziskibien a heulias anezhañ. 
LUK.22.40	Pa voe erruet el lec'h-se, e lavaras dezho: Pedit evit na gouezhot ket en temptadur. 
LUK.22.41	Neuze e pellaas diouto war-dro hed un taol-maen hag, o taoulinañ, e pedas, 
LUK.22.42	o lavarout: Tad, mar fell dit, pella an hanaf-se diouzhin! Koulskoude, ra ne vo ket graet va bolontez, met da hini. 
LUK.22.43	Un ael eus an neñv en em ziskouezas dezhañ evit e greñvaat. 
LUK.22.44	Gwasket gant an anken, e pedas kalz startoc'h, hag e teuas dezhañ ur c'hwezenn evel beradennoù gwad a gouezhe war an douar. 
LUK.22.45	O vezañ savet eus e bedenn, e teuas etrezek e ziskibien hag o c'havas kousket gant an dristidigezh, 
LUK.22.46	hag e lavaras dezho: Perak e kouskit? Savit ha pedit evit na gouezhot ket en temptadur.
LUK.22.47	Evel ma komze c'hoazh, ur vandenn a zeuas, hag an hini a c'halved Judaz, unan eus an daouzek, a gerzhe a-raok dezho. Hag e tostaas ouzh Jezuz evit pokat dezhañ. 
LUK.22.48	Ha Jezuz a lavaras dezhañ: Judaz, droukreiñ a rez Mab an den dre ur pok? 
LUK.22.49	Ar re a oa en-dro dezhañ, o welout ar pezh a yae da c'hoarvezout, a lavaras dezhañ: Aotrou, ha skeiñ a raimp gant ar c'hleze? 
LUK.22.50	Unan anezho a skoas servijer ar beleg-meur hag a droc'has dezhañ e skouarn dehou. 
LUK.22.51	Met Jezuz, o kemer ar gomz, a lavaras: Lezit d’ober! Hag o vezañ stoket ouzh e skouarn, e yac'haas anezhañ. 
LUK.22.52	Neuze Jezuz a lavaras d'ar veleien vras, da gabitened an templ ha d'an henaourien, a oa deuet a-enep dezhañ: Deuet oc'h gant klezeier ha gant bizhier, evel war-lerc'h ul laer. 
LUK.22.53	Bemdez e oan en ho touez en templ, ha n'hoc'h eus ket lakaet ho taouarn warnon. Met houmañ eo hoc'h eur ha galloud an deñvalijenn.
LUK.22.54	Neuze e krogjont ennañ, e kasjont anezhañ hag e lakajont anezhañ da vont e-barzh ti ar beleg-meur. Pêr a heulie a-bell. 
LUK.22.55	P'o doe enaouet tan e-kreiz ar porzh ha ma voent azezet a-unan, Pêr a azezas en o zouez. 
LUK.22.56	Ur vatezh, o welout anezhañ e-kichen an tan hag o sellout pizh outañ, a lavaras: Hemañ a oa ivez gantañ. 
LUK.22.57	Met eñ a zinac'has hag a lavaras: Gwreg, n'anavezan ket anezhañ. 
LUK.22.58	Un nebeudig goude, unan all o vezañ e welet, a lavaras: Te a zo ivez eus an dud-se. Met Pêr a lavaras: Den, ned on ket. 
LUK.22.59	War-dro un eur goude, unan all a destenias o lavarout: A dra sur hemañ a oa ivez gantañ, rak Galileat eo. 
LUK.22.60	Met Pêr a lavaras: Den, n'ouzon ket petra a lavarez. Ha kerkent, evel ma komze c'hoazh, ar c'hilhog a ganas. 
LUK.22.61	An Aotrou, o vezañ distroet, a sellas ouzh Pêr. Ha Pêr en doe soñj eus komz an Aotrou ha penaos en doa lavaret dezhañ: A-raok ma kano ar c'hilhog, te az po va dinac'het teir gwech. 
LUK.22.62	Pêr a yeas er-maez hag a ouelas gant c'hwervder. 
LUK.22.63	An dud a zalc'he Jezuz a reas goap anezhañ hag a skoas warnañ. 
LUK.22.64	O vezañ e vouchet, e rojont taolioù-dorn d'e zremm o lavarout dezhañ: Diougan! Piv eo an hini en deus skoet ganit? 
LUK.22.65	Hag e lavarjont kalz a draoù a-enep dezhañ o troukkomz en e enep. 
LUK.22.66	Adalek ma voe deuet an deiz, kuzul henaourien ar bobl, ar veleien vras hag ar skribed en em zastumas. Hag e lakajont anezhañ da zont dirak o sanedrin. 
LUK.22.67	Lavarout a rejont: Mar d-out ar C'hrist, lavar deomp. Eñ a respontas dezho: Mar en lavaran deoc'h, n'en kredot ket, 
LUK.22.68	ha ma ran goulenn deoc'h ivez, ne respontot ket din ha ne'm lezot ket da vont. 
LUK.22.69	Hiviziken Mab an den a vo azezet a-zehou da c'halloud Doue. 
LUK.22.70	Lavarout a rejont holl: Te eo eta Mab Doue? Hag e respontas dezho: C'hwi henn lavar, rak bez' ez on. 
LUK.22.71	Hag e lavarjont: Da betra hon eus c'hoazh ezhomm a desteni? Klevet hon eus hon-unan eus e c'henoù?
LUK.23.1	An holl dud-se, o vezañ savet, a zegasas anezhañ da Bilat. 
LUK.23.2	Hag en em lakajont d'e damall, o lavarout: Ni hon eus kavet an den-mañ o tromplañ ar vroad, o tifenn paeañ ar gwir da Gezar hag oc’h en em lavarout e-unan Krist, ar roue. 
LUK.23.3	Pilat a reas outañ ar goulenn-mañ: Ha bez' out roue ar Yuzevien? Eñ a respontas dezhañ: Te en lavar. 
LUK.23.4	Pilat a lavaras d'ar veleien vras ha d'ar bobl: Ne gavan netra da damall en den-mañ. 
LUK.23.5	Met int a zalc'he o lavarout: Sevel a ra ar bobl, o kelenn dre holl Judea, o vezañ henn graet adalek Galilea betek amañ. 
LUK.23.6	Pa glevas Pilat komz eus Galilea, e c'houlennas hag e oa Galileat an den-se. 
LUK.23.7	O vezañ gouezet e oa eus dalc'h Herodez, e kasas anezhañ da Herodez a oa e Jeruzalem en deizioù-se. 
LUK.23.8	Herodez, pa welas Jezuz, a voe laouen, rak pell e oa en doa c'hoant d'e welout abalamour m'en doa klevet lavarout kalz a draoù diwar e benn, hag e c'hortoze e welout oc'h ober ur mirakl bennak. 
LUK.23.9	Ober a reas eta meur a c'houlenn outañ, met ne respontas netra dezhañ. 
LUK.23.10	Ar veleien vras hag ar skribed a oa eno hag a damalle anezhañ gwashañ ma c'hellent. 
LUK.23.11	Herodez gant tud e ward a zismegañsas anezhañ hag, evit ober goap anezhañ, e wiskas dezhañ ur sae splann hag en kasas en-dro da Bilat. 
LUK.23.12	En deiz-se Pilat hag Herodez a zeuas da vezañ mignoned, rak a-raok e oant enebourien. 
LUK.23.13	Pilat, o vezañ dastumet ar veleien vras, mistri ar vro hag ar bobl, a lavaras dezho: 
LUK.23.14	Degaset hoc'h eus din an den-se evel m'en dije savet ar bobl. Ha setu, goude bezañ graet goulennoù outañ dirazoc'h, ne'm eus ket e gavet kiriek da hini ebet eus an torfedoù a damallit dezhañ. 
LUK.23.15	Nag Herodez kennebeut rak ho kaset em eus d'e gavout, ha setu, n'en deus graet netra a vefe dellezek a varv. 
LUK.23.16	Neuze, e gastizañ a rin, hag e laoskin anezhañ. 
LUK.23.17	Ret e oa dezhañ leuskel unan dezho e deiz ar gouel. 
LUK.23.18	Hag e krijont holl a-unan: Laka hemañ d'ar marv ha laosk deomp Barabbaz. 
LUK.23.19	Hemañ a oa bet lakaet er prizon evit un dispac'h c'hoarvezet e kêr hag evit ur muntr. 
LUK.23.20	Pilat, c'hoant dezhañ da leuskel Jezuz, a gomzas outo a-nevez. 
LUK.23.21	Met int a grias: Ouzh ar groaz! Ouzh ar groaz! 
LUK.23.22	Eñ a lavaras dezho evit an trede gwech: Met peseurt droug en deus graet? Ne'm eus kavet ennañ netra hag a vefe din a varv. Neuze, e gastizañ a rin hag e laoskin anezhañ. 
LUK.23.23	Met int a gendalc'he, o c'houlenn gant kriadegoù bras ma vije staget ouzh ar groaz. Hag o c'hriadennoù ha re ar veleien vras a greske. 
LUK.23.24	Pilat a varnas ober evel ma felle dezho. 
LUK.23.25	Leuskel a reas dezho an hini a oa bet lakaet er prizon evit un dispac'h hag evit ur muntr, hag a oa an hini a c'houlennent, hag e tilezas Jezuz d'o bolontez.
LUK.23.26	Evel ma kasent anezhañ, e kemerjont un den anvet Simon a Siren, a zistroe eus ar parkeier, hag e lakajont anezhañ da zougen ar groaz, war-lerc'h Jezuz. 
LUK.23.27	Ur vandenn vras a bobl hag a wragez en heulie, en em c'hlac'hare hag a hirvoude diwar e benn. 
LUK.23.28	Jezuz, o tistreiñ etrezek enno, a lavaras: Merc'hed Jeruzalem, na ouelit ket diwar va fenn, met gouelit warnoc'h hoc'h-unan ha war ho pugale, 
LUK.23.29	rak setu, deizioù a zeuio ma vo lavaret: Eürus ar merc'hed difrouezh, ar c'hofoù n'o deus ket ganet hag an divronn n'o deus ket maget! 
LUK.23.30	Neuze en em lakaint da lavarout d'ar menezioù: Kouezhit warnomp! ha d'ar krec'hiennoù: Goloit ac'hanomp! 
LUK.23.31	Rak ma reer an traoù-mañ d'ar c'hoad glas, petra a vo graet d'ar c'hoad sec'h? 
LUK.23.32	Hag e kased ivez daou dorfedour evit o lakaat da vervel gantañ. 
LUK.23.33	Pa voent deuet el lec'h anvet: ar C'hlopenn, e kroazstagjont anezhañ eno hag an dorfedourien ivez, unan a-zehou hag egile a-gleiz. 
LUK.23.34	Jezuz a lavaras: Tad, pardon dezho, rak n'ouzont ket ar pezh a reont. Neuze e lodennjont e zilhad ouzh o zeurel d'ar sord. 
LUK.23.35	Ar bobl en em zalc'he eno hag a selle. Mistri ar vro a oa ivez ganto a rae goap anezhañ, o lavarout: Saveteet en deus ar re all, ra en em saveteo e-unan mar d-eo ar C'hrist, an hini dibabet gant Doue! 
LUK.23.36	Ar soudarded ivez a rae goap anezhañ, o tostaat evit kinnig gwinegr dezhañ 
LUK.23.37	hag o lavarout: Mar d-out roue ar Yuzevien, en em savete da-unan! 
LUK.23.38	Bez' e oa ar skrid-mañ a-us d'e benn, skrivet e gresianeg, e latin hag en hebraeg: HEMAÑ EO ROUE AR YUZEVIEN. 
LUK.23.39	Unan eus an dorfedourien a oa krouget a zismegañse anezhañ, o lavarout: Mar d-out ar C'hrist, en em savete da-unan ha ni ivez! 
LUK.23.40	Met egile, o krozal dezhañ, a lavaras: Ha ne zoujez ket eta Doue, rak barnet out d'an hevelep poan? 
LUK.23.41	Evidomp ez eo gant reizhder, rak e resevomp hervez hon oberoù, met hemañ n'en deus graet droug ebet. 
LUK.23.42	Hag e lavare da Jezuz: Aotrou, az pez soñj ac'hanon pa zeui ez rouantelezh. 
LUK.23.43	Jezuz a lavaras dezhañ: Me a lavar dit e gwirionez, hiziv e vi ganin er baradoz. 
LUK.23.44	Bez' e oa war-dro ar c'hwec'hvet eur hag e voe teñvalijenn war an douar holl, betek an navet eur. 
LUK.23.45	An heol a deñvalaas ha gouel an templ a rogas dre e greiz. 
LUK.23.46	Jezuz, en ur grial a vouezh uhel, a lavaras: Tad, lakaat a ran va spered etre da zaouarn! O vezañ lavaret kement-se, e varvas. 
LUK.23.47	Ar c'hantener, o welout ar pezh a oa c'hoarvezet, a roas gloar da Zoue o lavarout: A dra sur, an den-mañ a oa reizh. 
LUK.23.48	Ar bobl holl a oa en em zastumet da welout ar pezh a c’hoarveze hag o welout kement-se, a yeas kuit en ur skeiñ war boull o c'halon. 
LUK.23.49	Ar re holl a anaveze anezhañ hag ar gwragez o doa e heuliet adalek Galilea, en em zalc'he a-bell hag a selle ouzh an traoù-se.
LUK.23.50	Bez' e oa ur c’huzuliad anvet Jozef, un den mat ha reizh, 
LUK.23.51	n'en doa ket roet e ali d'o diviz na d'o oberoù. Dont a rae eus Arimatea, kêr eus ar Yuzevien, hag e c'hortoze ivez rouantelezh Doue. 
LUK.23.52	O vezañ deuet da gavout Pilat, e c'houlennas digantañ korf Jezuz. 
LUK.23.53	O vezañ e ziskennet eus ar groaz, en goloas gant ul lienenn hag e lakaas anezhañ en ur bez toullet er roc'h, e-lec'h ne oa bet c'hoazh lakaet den. 
LUK.23.54	Deiz ar c'hempennadur e oa hag ar sabad a dostae. 
LUK.23.55	Ar gwragez deuet eus Galilea gantañ, o vezañ heuliet Jozef, a welas ar bez ha penaos e oa lakaet e gorf e-barzh. 
LUK.23.56	O vezañ distroet, ec'h aozjont louzoù-frondus ha c'hwezhioù-mat, hag e tiskuizhjont d'an deiz sabad, hervez al lezenn.
LUK.24.1	Deiz kentañ ar sizhun, e teujont mintin mat d'ar bez, o tegas ganto al louzoù-frondus o doa fichet. Ur re bennak o heulie. 
LUK.24.2	Kavout a rejont e oa bet ruilhet ar maen a-zirak ar bez. 
LUK.24.3	O vezañ aet ennañ, ne gavjont ket korf an Aotrou Jezuz. 
LUK.24.4	Evel na ouient petra da soñjal war gement-se, setu, daou zen en em ziskouezas dezho gwisket gant dilhad lugernus. 
LUK.24.5	Evel ma oant spontet ha ma plegent o fenn war-zu an douar, e lavarjont dezho: Perak e klaskit e-touez ar re varv an hini a zo bev? 
LUK.24.6	N'emañ ket amañ, met adsavet eo a varv. Ho pet soñj penaos en doa komzet ouzhoc'h, pa oa c'hoazh e Galilea 
LUK.24.7	o lavarout: Ret eo da Vab an den bezañ lakaet etre daouarn ar bec'herien, ha bezañ kroazstaget, hag adsevel a varv d'an trede deiz. 
LUK.24.8	Hag e teuas soñj dezho eus e gomzoù. 
LUK.24.9	O vezañ distroet eus ar bez, e tisklêrjont an holl draoù-se d'an unnek ha d'an holl re all. 
LUK.24.10	Mari a Vagdala, Janed, Mari mamm Jakez, hag ar re all a oa ganto, a oa ar re a lavaras an traoù-mañ d'an ebestel. 
LUK.24.11	Hag e kemerent ar pezh a lavarent evel ur sorc'henn ha n’o c’hredjont ket. 
LUK.24.12	Hogen Pêr a savas hag a redas d'ar bez. O vezañ pleget, ne welas nemet al lienennoù war an douar. Mont a reas kuit, souezhet ennañ e-unan eus ar pezh a oa c'hoarvezet.
LUK.24.13	Setu, daou anezho a yeas en deiz-se memes d'ur vourc'h anvet Emmaüz, war hed tri-ugent stadenn
LUK.24.14	Int a gomzas etrezo diwar-benn ar pezh a oa c'hoarvezet. 
LUK.24.15	Evel ma komzent ha ma rezonent, Jezuz e-unan a dostaas hag en em lakaas da gerzhout ganto. 
LUK.24.16	Met o daoulagad a oa dalc'het, en hevelep doare ma n'anavezent ket anezhañ. 
LUK.24.17	Eñ a lavaras dezho: Petra eo ar c'homzoù-se a lavarit etrezoc'h en ur vont en hent, ha perak oc'h ken trist? 
LUK.24.18	Unan anezho, anvet Kleopaz, a respontas dezhañ: Te eo an diavaeziad hepken, e Jeruzalem, ha ne oar ket an traoù c'hoarvezet enni en deizioù-mañ? 
LUK.24.19	Eñ a lavaras dezho: Petra? Int a respontas dezhañ: Ar pezh a zo c'hoarvezet gant Jezuz a Nazared, ur profed galloudek en oberoù hag e komzoù dirak Doue ha dirak an holl bobl, 
LUK.24.20	ha penaos ar veleien vras ha mistri hor bro o deus e zroukroet da vezañ kondaonet d'ar marv, hag o deus e staget ouzh ar groaz. 
LUK.24.21	Ni a espere e oa hennezh an hini a saveteje Israel. Ha koulskoude kement-se holl, setu an trede deiz ma'z eo c'hoarvezet an traoù-se. 
LUK.24.22	Gwir eo koulskoude penaos gwragez bennak eus hon touez o deus hor gwall souezhet, rak o vezañ aet d'ar bez mintin mat, 
LUK.24.23	n'o deus ket kavet e gorf, hag ez int deuet o lavarout penaos aeled a zo en em ziskouezet dezho hag o deus lavaret ez eo bev. 
LUK.24.24	Hiniennoù ac'hanomp a zo aet d'ar bez hag o deus kavet an traoù evel m'o deus ar gwragez lavaret dezho, met eñ, n'o deus ket e welet. 
LUK.24.25	Hag e lavaras dezho: O tud hep skiant ha tud a galon gorrek da grediñ kement en deus lavaret ar brofeded! 
LUK.24.26	Ha ne oa ket ret d'ar C'hrist gouzañv an traoù-se ha mont en e c'hloar? 
LUK.24.27	Hag e tisplegas dezho an holl Skriturioù a gomze diwar e benn adalek Moizez betek an holl brofeded. 
LUK.24.28	Evel ma tostajont ouzh ar vourc'h e-lec'h ma'z aent, eñ a reas van da vont pelloc'h. 
LUK.24.29	Int a viras outañ na d-aje, o lavarout: Chom ganeomp rak an noz a zeu hag an deiz a zo war e ziskenn. Antreal a reas evit chom ganto. 
LUK.24.30	Evel ma oa ouzh taol ganto, e kemeras ar bara hag e trugarekaas. O vezañ e dorret, e roas anezhañ dezho. 
LUK.24.31	O daoulagad a zigoras hag ec'h anavezjont anezhañ, hag e tec'has a-zirak o daoulagad. 
LUK.24.32	Hag e lavarjont an eil d'egile: Hor c'halon ha ne domme ket ennomp, pa gomze ouzhimp en hent ha pa zisklêrie deomp ar Skriturioù? 
LUK.24.33	O sevel en eur-se memes, e tistrojont da Jeruzalem. Hag e kavjont an unnek hag ar re a oa ganto dastumet asambles, 
LUK.24.34	o lavarout: An Aotrou e gwirionez a zo adsavet a varv, hag eo en em ziskouezet da Simon. 
LUK.24.35	Int a gontas ar pezh a oa erruet ganto en hent ha penaos o doa e anavezet pa oa o terriñ ar bara.
LUK.24.36	Evel ma komzent diwar-benn an traoù-se, Jezuz e-unan en em ziskouezas en o c'hreiz hag a lavaras dezho: Ar peoc'h ra vo ganeoc'h! 
LUK.24.37	Met, spontet ha spouronet, e kredjont gwelout ur spered. 
LUK.24.38	Hag e lavaras dezho: Perak oc'h trubuilhet, ha perak e sav kement a soñjoù en ho kalonoù? 
LUK.24.39	Sellit ouzh va daouarn hag ouzh va zreid, me va-unan eo. Stokit ennon ha sellit: ur spered n'en deus na kig na eskern evel ma welit em eus. 
LUK.24.40	O lavarout kement-se, e tiskouezas dezho e zaouarn hag e dreid. 
LUK.24.41	Met en o levenez, ne gredent ket c'hoazh hag e oant souezhet; lavarout a reas dezho: Ha bez' hoc'h eus amañ un dra bennak da zebriñ? 
LUK.24.42	Kinnig a rejont dezhañ un tamm pesk rostet hag un derenn vel. 
LUK.24.43	O vezañ o c'hemeret, e tebras dirazo.
LUK.24.44	Hag e lavaras dezho: Setu ar pezh am eus lavaret deoc'h pa oan c'hoazh ganeoc'h: ret eo ma vefe peurc'hraet kement a zo skrivet diwar va fenn e lezenn Moizez, er brofeded hag er Salmoù. 
LUK.24.45	Neuze e tigoras dezho o spered evit ma komprenfent ar Skriturioù, 
LUK.24.46	hag e lavaras dezho: Evel-se eo skrivet, hag evel-se e oa ret d’ar C'hrist gouzañv ha sevel a-douez ar re varv d'an trede deiz. 
LUK.24.47	Ha ret eo ma vo prezeget en e anv ar geuzidigezh ha pardon ar pec'hedoù e-touez an holl vroadoù, o vont da gentañ dre Jeruzalem. 
LUK.24.48	C'hwi eo an testoù eus an traoù-se. 
LUK.24.49	Ha setu, ez an da gas deoc'h ar pezh en deus va Zad prometet. Met evidoc'h-c'hwi, chomit e kêr Jeruzalem ken ma viot gwisket gant ar galloud eus an nec'h.
LUK.24.50	Degas a reas anezho er-maez betek Betania hag, o vezañ savet e zaouarn, e vennigas anezho. 
LUK.24.51	Hag e c'hoarvezas, pa oa ouzh o bennigañ, ma pellaas diouto ha ma voe savet en neñv. 
LUK.24.52	Int, goude bezañ e azeulet, a zistroas da Jeruzalem gant levenez vras, 
LUK.24.53	hag e oant dalc'hmat en templ, o veuliñ hag o vennigañ Doue. Amen.
JHN.1.1	Er penn-kentañ e oa ar Ger, hag ar Ger a oa gant Doue, hag ar Ger a oa Doue. 
JHN.1.2	Er penn-kentañ e oa gant Doue. 
JHN.1.3	An holl draoù a zo bet graet drezañ, ha netra eus ar pezh a zo bet graet n'eo bet graet heptañ. 
JHN.1.4	Ennañ e oa ar vuhez, hag ar vuhez a oa sklêrijenn an dud. 
JHN.1.5	Ar sklêrijenn a lugern en deñvalijenn hag an deñvalijenn n'he deus ket he degemeret. 
JHN.1.6	Bez' e voe un den kaset a-berzh Doue, Yann a oa e anv. 
JHN.1.7	Dont a reas da vezañ test, da reiñ testeni d'ar sklêrijenn, evit ma kredje an holl drezañ. 
JHN.1.8	Ne oa ket ar sklêrijenn, met kaset e oa da reiñ testeni d'ar sklêrijenn, 
JHN.1.9	ar sklêrijenn wirion hag a sklaera kement den a zeu er bed. 
JHN.1.10	Er bed e oa hag ar bed a zo bet graet gantañ, met ar bed n'en deus ket e anavezet. 
JHN.1.11	Deuet eo da gavout e re, hag e re n'o eus ket e zegemeret. 
JHN.1.12	Met d'ar re holl o deus e zegemeret, en deus roet ar galloud da vezañ graet bugale da Zoue, da c'houzout eo d'ar re holl a gred en e anv, 
JHN.1.13	ar re n'int ket bet ganet eus ar gwad, nag eus bolontez ar c'hig, nag eus bolontez an den, met eus Doue. 
JHN.1.14	Ar Ger a zo bet graet kig hag en deus chomet en hon touez, leun a c'hras hag a wirionez, ha gwelet hon eus e c'hloar, ur gloar evel hini ar Mab nemetañ deuet eus an Tad. 
JHN.1.15	Yann a roas testeni dezhañ pa grias o lavarout: Hemañ eo an hini am eus lavaret diwar e benn: An hini a zeu war va lerc'h a zo dreiston, rak a-raok din e oa. 
JHN.1.16	Ni holl hon eus resevet eus e leunder, ha gras war c'hras. 
JHN.1.17	Rak al lezenn a zo bet roet dre Voizez, ar c'hras hag ar wirionez a zo deuet dre Jezuz-Krist. 
JHN.1.18	Den n'en deus biskoazh gwelet Doue. Ar Mab nemetañ a zo en askre an Tad, eo an hini en deus e roet da anavezout.
JHN.1.19	Setu amañ testeni Yann, pa gasas ar Yuzevien eus Jeruzalem beleien ha Levited da c'houlenn digantañ: Piv out-te? 
JHN.1.20	Anzav a reas ha ne nac'has ket, ya anzav a reas: N'on ket ar C'hrist. 
JHN.1.21	Hag e c'houlennjont digantañ: Piv out eta? Bez' out Elia? Eñ a lavaras: N'on ket. Bez' out ar profed? Eñ a respontas: Nann. 
JHN.1.22	Int a lavaras eta dezhañ: Piv out? Evit ma roimp respont d'ar re o deus hor c'haset. Petra a lavarez ac'hanout da-unan? 
JHN.1.23	Eñ a lavaras: Me eo mouezh an hini a gri el lec'h distro: Grit eeun hent an Aotrou, evel m'en deus lavaret ar profed Izaia. 
JHN.1.24	Ar re a oa bet kaset a oa farizianed. 
JHN.1.25	Goulenn a rejont digantañ: Perak e vadezez, ma n'out nag ar C'hrist, nag Elia, nag ar profed? 
JHN.1.26	Yann a respontas dezho: Me a vadez en dour, met unan bennak a zo en ho touez ha n'anavezit ket anezhañ. 
JHN.1.27	Hennezh eo an hini a zeu war va lerc'h hag a zo dreiston, ha n'on ket dellezek da zieren korreenn e votoù. 
JHN.1.28	Kement-mañ a c'hoarvezas e Betabara en tu all d'ar Jordan, e-lec'h ma vadeze Yann. 
JHN.1.29	An deiz war-lerc'h, Yann a welas Jezuz o tont d'e gavout hag a lavaras: Setu Oan Doue, an hini a lam kuit pec'hed ar bed. 
JHN.1.30	Eñ eo an hini am eus lavaret diwar e benn: Dont a ra war va lerc'h un den hag a zo dreiston, rak a-raok din e oa. 
JHN.1.31	Me n'anavezen ket anezhañ, met deuet on da vadeziñ en dour evit ma vo disklêriet da Israel. 
JHN.1.32	Yann a roas an testeni-mañ, o lavarout: Gwelet em eus ar Spered o tiskenn eus an neñv evel ur goulm hag o chom warnañ. 
JHN.1.33	Me n'anavezen ket anezhañ, met an hini en deus va c'haset da vadeziñ en dour en deus lavaret din: An hini a weli ar Spered o tiskenn hag o chom warnañ, hennezh eo an hini a vadez er Spered-Santel. 
JHN.1.34	Hag em eus gwelet, hag em eus roet testeni eo eñ Mab Doue.
JHN.1.35	An deiz war-lerc'h, Yann a oa c'hoazh eno gant daou eus e ziskibien, 
JHN.1.36	hag o welout Jezuz a valee, e lavaras: Setu Oan Doue. 
JHN.1.37	An daou ziskibl en klevas o komz evel-se hag a heulias Jezuz. 
JHN.1.38	Jezuz o vezañ distroet hag o welout e heulient anezhañ, a lavaras dezho: Petra a glaskit? Respont a rejont dezhañ: Rabbi, da lavarout eo Mestr, pelec'h e chomez? 
JHN.1.39	Eñ a lavaras dezho: Deuit ha gwelit. Mont a rejont hag e weljont pelec'h e chome, hag e chomjont gantañ an deiz-se. War-dro an dekvet eur e oa. 
JHN.1.40	Andrev breur Simon-Pêr, a oa unan eus an daou o doa klevet ar pezh en doa lavaret Yann hag o doa heuliet anezhañ. 
JHN.1.41	Eñ a gavas da gentañ e vreur e-unan, Simon, hag a lavaras dezhañ: Kavet hon eus ar Mesiaz, da lavarout eo ar C'hrist
JHN.1.42	Hag e tegasas anezhañ da Jezuz. Jezuz, o vezañ sellet outañ, a lavaras dezhañ: Te eo Simon mab Jona; galvet e vi Kefaz, da lavarout eo Pêr. 
JHN.1.43	An deiz war-lerc'h, Jezuz a c'hoantaas mont e Galilea. Kavout a reas Filip hag e lavaras dezhañ: Heuilh ac'hanon. 
JHN.1.44	Filip a oa eus Betsaida, kêr Andrev ha Pêr. 
JHN.1.45	Filip a gavas Natanael hag a lavaras dezhañ: Kavet hon eus an hini a zo bet skrivet diwar e benn gant Moizez el lezenn ha gant ar brofeded: Jezuz mab Jozef, eus Nazared. 
JHN.1.46	Natanael a lavaras dezhañ: Hag eus Nazared e c'hell dont un dra vat bennak? Filip a lavaras dezhañ: Deus ha gwel. 
JHN.1.47	Jezuz, o welout Natanael o tont d'e gavout, a lavaras diwar e benn: Setu ur gwir Israelad ha n'eus troidell ebet ennañ. 
JHN.1.48	Natanael a lavaras dezhañ: A-belec'h ec'h anavezez ac'hanon? Jezuz a respontas dezhañ: A-raok ma c'halvas Filip ac'hanout, pa oas dindan ar wezenn-fiez, da welet em eus. 
JHN.1.49	Natanael a respontas dezhañ: Mestr, te eo Mab Doue, te eo roue Israel. 
JHN.1.50	Jezuz a respontas dezhañ: Abalamour ma em eus lavaret dit em eus da welet dindan ar wezenn-fiez, e kredez? Traoù brasoc'h eget ar re-mañ a weli. 
JHN.1.51	Hag e lavaras dezhañ: E gwirionez, e gwirionez, me a lavar deoc'h, a-vremañ e welot an neñv digor hag aeled Doue o pignat hag o tiskenn a-us da Vab an den.
JHN.2.1	Tri devezh goude, e voe un eured e Kana e Galilea ha mamm Jezuz a oa eno. 
JHN.2.2	Jezuz ivez a voe pedet da vont d'an eured gant e ziskibien. 
JHN.2.3	Ar gwin o vezañ manket, mamm Jezuz a lavaras dezhañ: N'o deus ken a win. 
JHN.2.4	Jezuz a lavaras dezhi: Gwreg, petra a zo etre te ha me? N'eo ket c'hoazh deuet va eur. 
JHN.2.5	E vamm a lavaras d'ar re a servije: Grit kement a lavaro deoc'h. 
JHN.2.6	Bez' e oa eno c'hwec'h lestr-maen, lakaet evit glanidigezh ar Yuzevien, o terc'hel pep hini anezho daou pe dri metret
JHN.2.7	Jezuz a lavaras dezho: Kargit a zour al listri-se. Hag e kargjont anezho leun-barr. 
JHN.2.8	Lavarout a reas dezho: Tennit bremañ anezhañ ha kasit da vestr ar fest. Hag e kasjont. 
JHN.2.9	P'en doe mestr ar fest tañvaet an dour troet e gwin, ne ouie ket a-belec'h e teue ar gwin-se met ar vevelien o doa tennet an dour a ouie, e c'halvas ar pried 
JHN.2.10	hag e lavaras dezhañ: Pep den a ro da gentañ ar gwin mat, hag an hini falloc'h goude ma vefe bet evet kalz. Te ac'h eus miret ar gwin mat betek vremañ! 
JHN.2.11	Setu e Kana Galilea ar c'hentañ mirakl a reas Jezuz, hag e tiskouezas e c'hloar. E ziskibien a gredas ennañ. 
JHN.2.12	Goude-se, e tiskennas da Gafarnaoum gant e vamm, e vreudeur hag e ziskibien, ha ne chomjont eno nemet un nebeud devezhioù.
JHN.2.13	Pask ar Yuzevien a oa tost ha Jezuz a bignas da Jeruzalem. 
JHN.2.14	En templ e kavas ar re a werzhe ejened, deñved ha koulmed, gant an drokerien-arc'hant a oa azezet eno. 
JHN.2.15	O vezañ graet ur skourjez-kerdin, e kasas anezho holl kuit eus an templ, hag an deñved hag an ejened. Teurel a reas d'an douar arc'hant an drokerien hag e tiskaras o zaolioù, 
JHN.2.16	hag e lavaras d'ar re a werzhe koulmed: Tennit an dra-se ac'han, na rit ket eus ti va Zad un ti a varc'had. 
JHN.2.17	E ziskibien o doe soñj ez eo skrivet: Ar gred evit da di en deus va devet. 
JHN.2.18	Neuze ar Yuzevien, o kemer ar gomz, a lavaras dezhañ: Peseurt mirakl e tiskouezez deomp evit ober kement-se? 
JHN.2.19	Jezuz a lavaras dezho: Diskarit an templ-mañ hag e savin anezhañ a-nevez a-benn tri devezh. 
JHN.2.20	Ar Yuzevien a lavaras dezhañ: C'hwec'h vloaz ha daou-ugent a zo bet ret evit sevel an templ-mañ, ha te en adsavfe e tri devezh? 
JHN.2.21	Met eñ a gomze eus templ e gorf. 
JHN.2.22	Goude eta ma oa adsavet a-douez ar re varv, e ziskibien o doe soñj en doa lavaret kement-se dezho, hag e kredjont er Skritur hag er ger-se en doa Jezuz lavaret. 
JHN.2.23	E-pad ma oa e Jeruzalem, da ouel ar Pask, kalz a dud a gredas en e anv o welout ar mirakloù a rae. 
JHN.2.24	Met Jezuz ne fizie ket enno dre m'o anaveze holl, 
JHN.2.25	ha dre ma n'en doa ket ezhomm e vije roet testeni gant unan bennak diwar-benn un den, rak anavezout a rae ar pezh a oa en den.
JHN.3.1	Hogen e oa un den e-touez ar farizianed, anvet Nikodem, unan eus re vras ar Yuzevien. 
JHN.3.2	Hemañ a zeuas en noz da gavout Jezuz hag a lavaras dezhañ: Mestr, ni a oar ez out un doktor deuet a-berzh Doue, rak den ne c'hell ober ar mirakloù-se a rez, nemet e vefe Doue gantañ. 
JHN.3.3	Jezuz a respontas dezhañ: E gwirionez, e gwirionez, me a lavar dit, ma ne vez ket ganet un den eus an nec'h, ne c'hell ket gwelout rouantelezh Doue. 
JHN.3.4	Nikodem a lavaras dezhañ: Penaos e c'hell un den bezañ ganet pa'z eo kozh? Hag e c'hell distreiñ un eil gwech e kof e vamm ha bezañ ganet? 
JHN.3.5	Jezuz a respontas: E gwirionez, e gwirionez, me a lavar dit, ma ne vez ket un den ganet a zour hag a Spered, ne c'hell ket mont e rouantelezh Doue. 
JHN.3.6	Ar pezh a zo ganet eus ar c'hig a zo kig, ar pezh a zo ganet eus ar Spered a zo spered. 
JHN.3.7	Na vez ket souezhet ma lavaran dit: Ret eo ma viot ganet eus an nec'h. 
JHN.3.8	An avel a c'hwezh e-lec'h ma kar hag e klevez an trouz, met n'ouzout ket nag a-belec'h e teu na pelec'h ez a. Evel-se e c'hoarvez gant pep den a zo ganet eus ar Spered. 
JHN.3.9	Nikodem a lavaras dezhañ: Penaos e c'hell c'hoarvezout kement-se? 
JHN.3.10	Jezuz a respontas dezhañ: Te a zo doktor Israel, ha n'ouzout ket an traoù-se? 
JHN.3.11	E gwirionez, e gwirionez, me a lavar dit, e lavaromp ar pezh a ouzomp hag e roomp testeni eus ar pezh hon eus gwelet, ha ne zegemerit ket hon testeni. 
JHN.3.12	Ma ne gredit ket pa gomzan deoc'h eus traoù douarel, penaos e kredot pa gomzin deoc'h eus traoù neñvel? 
JHN.3.13	Den n'eo pignet en neñv, nemet an hini a zo diskennet eus an neñv, Mab an den a zo en neñv. 
JHN.3.14	Hag evel ma savas Moizez an naer el lec'h distro, evel-se eo ret e vo savet Mab an den, 
JHN.3.15	evit na vo ket kollet piv bennak a gred ennañ, met m'en devo ar vuhez peurbadus. 
JHN.3.16	Rak kement en deus Doue karet ar bed m'en deus roet e Vab nemetañ, evit na vo ket kollet piv bennak a gred ennañ, met m'en devo ar vuhez peurbadus. 
JHN.3.17	Rak Doue n'en deus ket kaset e Vab er bed evit barn ar bed, met evit ma vo salvet ar bed drezañ. 
JHN.3.18	An hini a gred ennañ n'eo ket barnet, met an hini na gred ket a zo dija barnet, abalamour n'en deus ket kredet en anv Mab nemetañ Doue. 
JHN.3.19	Ha setu ar varnedigezh: ar sklêrijenn a zo deuet er bed hag an dud o deus karet muioc'h an deñvalijenn eget ar sklêrijenn, abalamour ma oa fall o oberoù. 
JHN.3.20	Rak piv bennak a ra an droug a gasa ar sklêrijenn ha ne zeu ket d'ar sklêrijenn, gant aon na vefe rebechet e oberoù. 
JHN.3.21	Met an hini a ra hervez ar wirionez a zeu d'ar sklêrijenn, evit ma vo diskuliet e oberoù, rak e Doue ez int graet.
JHN.3.22	Goude-se, Jezuz a yeas gant e ziskibien e douar Judea. Eno e chomas ganto hag e vadeze. 
JHN.3.23	Yann a vadeze ivez en Enon tost da Salim, abalamour ma oa eno kalz a zour. Hag ez aed di evit bezañ badezet, 
JHN.3.24	rak Yann ne oa ket bet c'hoazh lakaet er prizon. 
JHN.3.25	Hogen un tamall a savas etre diskibien Yann hag ar Yuzevien diwar-benn ar c'hlanidigezh. 
JHN.3.26	Dont a rejont da gavout Yann hag e lavarjont dezhañ: Mestr, an hini a oa ganit d'an tu all d'ar Jordan hag ac'h eus roet testeni dezhañ, setu, e vadez hag an holl a ya d'e gavout. 
JHN.3.27	Yann a respontas: Den ne c'hell resev tra ebet, nemet roet e vefe bet dezhañ eus an neñv. 
JHN.3.28	C'hwi hoc'h-unan a zo testoù din em eus lavaret: N'eo ket me eo ar C'hrist, met kaset on bet a-raok dezhañ. 
JHN.3.29	An hini en deus ar wreg eo an ozhac'h. Met mignon an ozhac'h, a zo eno hag en selaou, a zo laouen bras pa glev mouezh an ozhac'h, hag al levenez-se a zo va hini ha peurvat eo. 
JHN.3.30	Ret eo dezhañ kreskiñ ha din bihanaat. 
JHN.3.31	An hini a zeu eus an nec'h a zo dreist an holl. An hini a zeu eus an douar a zo eus an douar hag e lavar a zeu eus an douar. An hini a zeu eus an neñv a zo dreist an holl, 
JHN.3.32	hag a ro testeni eus ar pezh en deus gwelet ha klevet, ha den ne zegemer e desteni. 
JHN.3.33	An hini a zegemer e desteni en deus siellet penaos eo Doue gwirion, 
JHN.3.34	rak an hini en deus Doue kaset a lavar komzoù Doue, rak Doue ne ro ket dezhañ ar Spered dre vuzul. 
JHN.3.35	An Tad a gar ar Mab hag en deus lakaet pep tra etre e zaouarn. 
JHN.3.36	An hini a gred er Mab en deus ar vuhez peurbadus, met an hini na sent ket ouzh ar Mab ne welo ket ar vuhez, met fulor Doue a chom warnañ.
JHN.4.1	Pa ouezas an Aotrou o doa ar farizianed klevet ma rae ha ma vadeze Jezuz muioc'h a ziskibien eget Yann, 
JHN.4.2	koulskoude ne oa ket Jezuz e-unan a vadeze met e ziskibien, 
JHN.4.3	e kuitaas Bro-Judea hag e tistroas e Galilea. 
JHN.4.4	Ret e oa dezhañ tremen dre Samaria. 
JHN.4.5	Erruout a reas en ur gêr eus Samaria anvet Sikar, tost d’ar park en doa Jakob roet d'e vab Jozef. 
JHN.4.6	Eno e oa puñs Jakob. Jezuz, o vezañ skuizh gant an hent, a azezas e-kichen ar puñs. War-dro ar c'hwec'hvet eur e oa. 
JHN.4.7	Ur wreg samaritan a zeuas evit tennañ dour. Jezuz a lavaras dezhi: Ro din da evañ. 
JHN.4.8	E ziskibien a oa aet e kêr evit prenañ boued. 
JHN.4.9	Ar wreg samaritan a lavaras dezhañ: Penaos, te hag a zo yuzev, a c'houlenn da evañ diganin-me ur Samaritanez? Rak ar Yuzevien ne zarempredont ket gant ar Samaritaned. 
JHN.4.10	Jezuz a respontas dezhi: Mar anavezjes donezon Doue ha piv eo an hini a lavar dit: Ro din da evañ, ez pefe goulennet da-unan digantañ hag en defe roet dit dour a vuhez. 
JHN.4.11	Ar wreg a lavaras dezhañ: Aotrou, ne'c'h eus netra evit tennañ dour, hag ar puñs a zo don. A-belec'h eta ez pefe an dour a vuhez-se? 
JHN.4.12	Ha brasoc'h out eget hon tad Jakob, en deus roet deomp ar puñs-mañ hag en deus evet e-unan anezhañ, kenkoulz evel e vibien hag e loened? 
JHN.4.13	Jezuz a respontas dezhi: Piv bennak a ev eus an dour-mañ en devo sec'hed adarre, 
JHN.4.14	met an hini a evo eus an dour a roin dezhañ n'en devo biken mui sec'hed, hag an dour a roin dezhañ a zeuio ennañ ur vammenn-dour a strinko evit ar vuhez peurbadus. 
JHN.4.15	Ar wreg a lavaras dezhañ: Aotrou, ro din eus an dour-se, evit na'm bo ken sec'hed ha na zeuin ken da dennañ dour amañ. 
JHN.4.16	Jezuz a lavaras dezhi: Kae, galv da bried ha deus amañ. 
JHN.4.17	Ar wreg a respontas: Ne'm eus pried ebet. Jezuz a lavaras dezhi: Lavaret mat ec'h eus: Ne'm eus pried ebet, 
JHN.4.18	rak pemp pried ac'h eus bet, hag an hini a zo ganit bremañ n'eo ket da bried. Gwir ac'h eus lavaret e kement-se. 
JHN.4.19	Ar wreg a lavaras dezhañ: Aotrou, gwelout a ran ez out ur profed. 
JHN.4.20	Hon tadoù o deus azeulet war ar menez-mañ, ha c'hwi a lavar penaos al lec'h e pelec'h eo ret azeuliñ a zo e Jeruzalem. 
JHN.4.21	Jezuz a lavaras dezhi: Gwreg, kred ac'hanon, an eur a zeu ma n'azeulot ken an Tad na war ar menez-mañ nag e Jeruzalem. 
JHN.4.22	C'hwi a azeul ar pezh n'anavezit ket. Ni a azeul ar pezh a anavezomp, rak ar silividigezh a zeu eus ar Yuzevien. 
JHN.4.23	Met an eur a zeu, ha deuet eo dija, ma teuio ar gwir azeulerien da azeuliñ an Tad e spered hag e gwirionez, rak an Tad a c'houlenn ar seurt azeulerien-se. 
JHN.4.24	Doue a zo Spered, hag ret eo d'ar re a azeul anezhañ, e azeuliñ e spered hag e gwirionez. 
JHN.4.25	Ar wreg a lavaras dezhañ: Gouzout a ran penaos ar Mesiaz, an hini a c'halver Krist, a dle dont. Pa vo deuet, e tisklêrio deomp an holl draoù. 
JHN.4.26	Jezuz a lavaras dezhi: Me eo, me an hini a gomz ouzhit. 
JHN.4.27	War gement-se e ziskibien a erruas hag a voe souezhet dre ma komze gant ur wreg. Koulskoude hini anezho ne lavaras dezhañ: Petra a c'houlennez? Pe: perak e komzez ganti? 
JHN.4.28	Neuze ar wreg a lezas he fod-dour, a yeas e kêr hag a lavaras d'an dud: 
JHN.4.29	Deuit da welout un den en deus lavaret din kement am eus graet. Ha ne vefe ket eñ ar C'hrist? 
JHN.4.30	Mont a rejont er-maez eus kêr hag e teujont d'e gavout. 
JHN.4.31	Koulskoude e ziskibien a dostaas outañ hag a lavaras: Mestr, debr. 
JHN.4.32	Met e lavaras dezho: Me am eus da zebriñ ur boued n'anavezit ket. 
JHN.4.33	An diskibien a lavaras eta an eil d'egile: Hag unan bennak en defe degaset da zebriñ dezhañ? 
JHN.4.34	Jezuz a lavaras dezho: Va boued eo ober bolontez an hini en deus va c'haset ha peurober e oberenn. 
JHN.4.35	Ha ne lavarit ket ez eus c'hoazh pevar miz ac'han d'an eost? Setu, me a lavar deoc'h: Savit ho taoulagad ha sellit ouzh ar maezioù a wenna dija evit an eost. 
JHN.4.36	An hini a ved resev ur gopr hag a zastum frouezh evit ar vuhez peurbadus, evit m'en em laouenaio an hini a had ivez gant an hini a ved. 
JHN.4.37	Rak e kement-mañ eo gwir ar gomz-mañ: Unan all eo an hader, unan all eo ar meder. 
JHN.4.38	Me am eus ho kaset e-lec'h n'hoc'h eus ket labouret. Reoù all o deus labouret ha c'hwi a zo aet en o labour. 
JHN.4.39	Kalz eus Samaritaned ar gêr-se a gredas ennañ abalamour da gomz ar wreg, rak roet he doa an testeni-mañ: Lavaret en deus din kement am eus graet. 
JHN.4.40	Ar Samaritaned eta, o vezañ deuet d'e gavout, a bedas anezhañ da chom ganto. Chom a reas daou zevezh eno. 
JHN.4.41	Hag un niver kalz brasoc'h a gredas abalamour d'e gomz. 
JHN.4.42	Lavarout a rejont d'ar wreg: N'eo ket abalamour da'z lavar eo e kredomp, rak klevet hon eus anezhañ hon-unan hag ec'h anavezomp penaos hemañ eo e gwirionez Salver ar bed, ar C'hrist.
JHN.4.43	Goude an daou zevezh, ez eas kuit ac'hano evit mont e Galilea, 
JHN.4.44	rak Jezuz e-unan en doa disklêriet penaos ur profed n'eo ket enoret en e vro e-unan. 
JHN.4.45	Pa voe erru e Galilea, e voe degemeret mat gant ar C'halileiz o doa gwelet kement en doa graet e Jeruzalem deiz ar gouel; rak int ivez a oa aet d'ar gouel. 
JHN.4.46	Jezuz a zeuas eta a-nevez da Gana Galilea, e-lec'h m'en doa troet an dour e gwin. Bez' e oa e Kafarnaoum un Aotrou a di ar roue a oa klañv e vab. 
JHN.4.47	O vezañ anavezet penaos Jezuz a oa deuet eus Judea da C'halilea, ez eas d'e gavout hag e pedas anezhañ da ziskenn evit yac'haat e vab, rak mont a rae da vervel. 
JHN.4.48	Jezuz a lavaras dezhañ: Ma ne welit ket a sinoù hag a vurzhudoù, ne gredit ket. 
JHN.4.49	An Aotrou a di ar roue a lavaras dezhañ: Aotrou, diskenn a-raok ma varvo va bugel. 
JHN.4.50	Jezuz a lavaras dezhañ: Kae, da vab a vev. An den a gredas ar ger en doa Jezuz lavaret dezhañ hag a yeas kuit. 
JHN.4.51	Evel ma tiskenne, e vevelien a zeuas d'e ziarbenn hag a gemennas dezhañ: Da vab a vev. 
JHN.4.52	Eñ a c'houlennas outo da bet eur e oa en em gavet gwelloc'h, hag e lavarjont dezhañ: Dec'h d'ar seizhvet eur, an derzhienn a guitaas anezhañ. 
JHN.4.53	An tad a anavezas e oa d'an eur-se en doa Jezuz lavaret dezhañ: Da vab a vev. Hag e kredas, eñ hag holl dud e di. 
JHN.4.54	Jezuz a reas an eil mirakl-se en e zistro eus Judea da C'halilea.
JHN.5.1	Goude-se, e voe ur gouel eus ar Yuzevien ha Jezuz a bignas da Jeruzalem. 
JHN.5.2	Bez' ez eus e Jeruzalem, tost ouzh dor an Deñved, ur stank galvet en hebraeg Betesda hag en deus pemp porched. 
JHN.5.3	Eno e oa gourvezet un niver bras a dud klañv, dall, kamm ha seizet, a c'hortoze keflusk an dour, 
JHN.5.4	rak un ael a ziskenne er stank a amzer-da-amzer hag a gemmeske an dour. Hag an hini kentañ a yae e-barzh goude ma vije bet kemmesket an dour a veze yac'haet, n'eus forzh peseurt kleñved a vije gantañ. 
JHN.5.5	Bez' e oa eno un den hag a oa klañv abaoe eizh vloaz ha tregont. 
JHN.5.6	Jezuz, o welout anezhañ gourvezet hag oc'h anavezout e oa dija klañv abaoe pell amzer, a lavaras dezhañ: Ha fellout a ra dit bezañ yac'haet? 
JHN.5.7	Ar c'hlañvour a respontas dezhañ: Aotrou, ne'm eus den evit va zeurel er stank pa vez kemmesket an dour hag, e-pad m'emaon o vont, unan all a ziskenn a-raok din. 
JHN.5.8	Jezuz a lavaras dezhañ: Sav, doug da wele ha kerzh. 
JHN.5.9	Kerkent an den a voe yac'haet, a gemeras e wele hag a gerzhas. Hag an deiz-se a oa un deiz sabad. 
JHN.5.10	Neuze ar Yuzevien a lavaras d'an hini a oa bet yac'haet: Ar sabad eo, n'eo ket aotreet dit dougen da wele. 
JHN.5.11	Eñ a respontas dezho: An hini en deus va yac'haet en deus lavaret din: Doug da wele ha kerzh. 
JHN.5.12	Neuze e c'houlennjont digantañ: Piv eo an den en deus lavaret dit: Doug da wele ha kerzh? 
JHN.5.13	Met an hini a oa bet yac'haet ne ouie ket piv e oa. Rak Jezuz a oa en em dennet abalamour ma oa kalz a dud eno. 
JHN.5.14	Goude-se, Jezuz a gavas anezhañ en templ hag a lavaras dezhañ: Setu, yac'haet out bet, na bec'h ken gant aon en em gavfe ganit un dra bennak gwashoc'h. 
JHN.5.15	An den-se a yeas hag a lavaras d'ar Yuzevien e oa Jezuz en doa e yac'haet. 
JHN.5.16	Dre-se ar Yuzevien a heskinas Jezuz hag a glaskas e lakaat d'ar marv, dre m'en doa graet kement-se d'an deiz sabad.
JHN.5.17	Met Jezuz a respontas dezho: Va Zad a labour betek vremañ ha me a labour ivez. 
JHN.5.18	Dre-se ar Yuzevien a glaskas c'hoazh muioc'h e lakaat d'ar marv, nann hepken dre ma torre ar sabad, met c'hoazh abalamour ma c'halve Doue e Dad e-unan, oc'h en em ober e-unan kevatal da Zoue. 
JHN.5.19	Neuze Jezuz a respontas dezho: E gwirionez, e gwirionez, me a lavar deoc'h, ar Mab ne c'hell ober netra anezhañ e-unan, nemet en defe gwelet an Tad ouzh henn ober, rak kement a ra an Tad, ar Mab a ra ivez eveltañ. 
JHN.5.20	Rak an Tad a gar ar Mab hag a ziskouez dezhañ kement a ra, ha diskouez a raio dezhañ oberoù brasoc'h eget ar re-mañ, evit ma viot sabatuet. 
JHN.5.21	Rak, evel ma adsav a varv an Tad hag e ro ar vuhez, evel-se ivez ar Mab a ro ar vuhez d'ar re a fell dezhañ. 
JHN.5.22	An Tad ne varn den, met roet en deus pep barn d'ar Mab, 
JHN.5.23	evit ma'c'h enoro an holl ar Mab, evel ma'c'h enoront an Tad. An hini na enor ket ar Mab n'enor ket an Tad en deus e gaset. 
JHN.5.24	E gwirionez, e gwirionez, me a lavar deoc'h, an hini a selaou va ger hag a gred en hini en deus va c'haset, en deus ar vuhez peurbadus ha ne zeu ket e barnedigezh, met tremenet eo eus ar marv d'ar vuhez. 
JHN.5.25	E gwirionez, e gwirionez, me a lavar deoc'h, an eur a zeu, ha deuet eo dija, ma klevo ar re varv mouezh Mab Doue, hag ar re he c'hlevo a vevo. 
JHN.5.26	Rak, evel m'en deus an Tad ar vuhez ennañ e-unan, roet en deus ivez d'ar Mab da gaout ar vuhez ennañ e-unan, 
JHN.5.27	hag roet en deus dezhañ ar galloud da varn, abalamour ma'z eo Mab an den. 
JHN.5.28	Na vezit ket souezhet a gement-se, rak dont a ra an eur ma klevo e vouezh ar re holl a zo er bezioù ha ma'z aint er-maez, 
JHN.5.29	ar re o devo graet ar mad en adsavidigezh a vuhez, hag ar re o devo graet an droug en adsavidigezh a varn. 
JHN.5.30	Ne c'hellan ober netra ac'hanon va-unan, barn a ran diouzh ma klevan, ha va barn a zo reizh, rak ne glaskan ket va bolontez met bolontez an Tad en deus va c'haset.
JHN.5.31	Mar roan testeni ac'hanon va-unan, va zesteni n'eo ket gwir. 
JHN.5.32	Bez' ez eus unan all hag a ro testeni ac'hanon, ha gouzout a ran ez eo gwir an testeni a ro ac'hanon. 
JHN.5.33	Kaset hoc'h eus tud da gavout Yann, hag en deus roet testeni d'ar wirionez. 
JHN.5.34	Met an testeni a resevan n'eo ket hini eus un den, koulskoude e lavaran kement-mañ evit ma viot salvet. 
JHN.5.35	Yann a oa al lamp a zev hag a sklaera, ha fellet eo bet deoc'h en em laouenaat ouzh e sklêrijenn e-pad un eur. 
JHN.5.36	Met me am eus un testeni brasoc'h eget hini Yann, rak an oberoù en deus va Zad roet din da beurober, an oberoù-mañ o-unan a ran, a ro ac'hanon an testeni-mañ, penaos en deus an Tad va c'haset. 
JHN.5.37	Hag an Tad en deus va c'haset en deus e-unan roet testeni ac'hanon. C'hwi n'hoc'h eus biskoazh klevet e vouezh, na gwelet e zremm, 
JHN.5.38	hag e c'her ne chom ket ennoc'h, pa'z eo gwir ne gredit ket en hini en deus kaset. 
JHN.5.39	Furchal a rit ar Skriturioù, rak enno e kredit kaout ar vuhez peurbadus, hag int eo ar re a ro testeni ac'hanon. 
JHN.5.40	C'hwi ne fell ket deoc'h dont da'm c'havout evit kaout ar vuhez. 
JHN.5.41	Ne resevan ket gloar eus an dud. 
JHN.5.42	Met hoc'h anavezan, n'emañ ket karantez Doue ennoc'h hoc'h-unan. 
JHN.5.43	Deuet on en anv va Zad ha ne zegemerit ket ac'hanon. Mar deu unan all en e anv e-unan, e tegemerot anezhañ. 
JHN.5.44	Penaos e c'hellit krediñ, c'hwi hag a resev ho kloar an eil digant egile ha na glask ket ar gloar a zeu eus Doue hepken? 
JHN.5.45	Na soñjit ket ez eo me ho tamallo dirak an Tad. Moizez, an hini a esperit ennañ, eo an hini ho tamallo. 
JHN.5.46	Rak mar kredjec'h Moizez, e kredjec'h ivez ac'hanon, rak skrivet en deus diwar va fenn. 
JHN.5.47	Met ma ne gredit ket e skridoù, penaos e kredot va gerioù?
JHN.6.1	Goude-se, Jezuz a dremenas en tu all da Vor Galilea pe Mor Tiberiaz. 
JHN.6.2	Ur bobl vras a heulie anezhañ, abalamour ma welent ar mirakloù a rae war ar re glañv. 
JHN.6.3	Jezuz a bignas war ar menez hag ec'h azezas eno gant e ziskibien. 
JHN.6.4	Hag ar Pask, gouel ar Yuzevien, a oa tost. 
JHN.6.5	Jezuz eta, o vezañ savet e zaoulagad, hag o welout ul lod bras a dud o tont d'e gavout, a lavaras da Filip: Pelec'h e prenimp bara evit m'o devo an dud-mañ da zebriñ? 
JHN.6.6	Eñ a lavare kement-se evit e amprouiñ rak gouzout a rae ar pezh edo o vont d'ober. 
JHN.6.7	Filip a respontas dezhañ: Daou c'hant diner
JHN.6.8	Unan eus e ziskibien, Andrev breur Simon-Pêr, a lavaras dezhañ: 
JHN.6.9	Bez' ez eus amañ ur paotrig en deus pemp bara heiz ha daou besk, met petra eo kement-se evit kement a dud? 
JHN.6.10	Jezuz a lavaras: Lakait an dud da azezañ. Bez' e oa kalz a c'heot el lec'h-se. An dud eta a azezas, en niver a war-dro pemp mil. 
JHN.6.11	Jezuz a gemeras ar baraoù hag, o vezañ trugarekaet, o roas d'an diskibien, hag an diskibien d'ar re a oa azezet, hag en hevelep doare gant ar pesked, kement ha ma fellas dezho. 
JHN.6.12	Goude m'o doe bet o gwalc'h, e lavaras d'e ziskibien: Dastumit an tammoù a zo manet, evit na vo kollet netra. 
JHN.6.13	Dastum a rejont eta anezho hag e leugnjont daouzek paner gant an tammoù a oa manet eus ar pemp bara heiz, goude m'o doa debret. 
JHN.6.14	An dud-se, o welout ar mirakl en doa Jezuz graet, a lavaras: Hemañ eo e gwirionez ar profed a dlee dont er bed. 
JHN.6.15	Jezuz, oc'h anavezout ez aent da zont d'e gemer evit e lakaat da roue, en em dennas adarre e-unan war ar menez.
JHN.6.16	Pa voe deuet an abardaez, e ziskibien a ziskennas betek ar mor. 
JHN.6.17	O vezañ aet er vag, e fellas dezho mont en tu all d'ar mor da Gafarnaoum. Dija e oa teñval ha Jezuz ne oa ket c'hoazh deuet d'o c'havout. 
JHN.6.18	Dre ma oa kreñv an avel, koummoù ar mor a save. 
JHN.6.19	P'o doa roeñvet war-dro pemp war-n-ugent pe tregont stadenn
JHN.6.20	Met eñ a lavaras dezho: Me eo, n'ho pet ket aon! 
JHN.6.21	Fellout a rae dezho eta e zegemer er vag, ha kerkent ar vag en em gavas el lec'h ma'z aent.
JHN.6.22	An deiz war-lerc'h, ar bobl hag a oa chomet en tu all d'ar mor a welas panaos ne oa bet eno bag ebet nemet an hini ma oa aet e ziskibien enni, ha penaos Jezuz ne oa ket aet e-barzh ganto, met penaos e ziskibien a oa aet kuit o-unan. 
JHN.6.23	Met bagoù all, o tont eus Tiberiaz, a erruas tost d'al lec'h m'o doa debret ar bara goude m'en doe an Aotrou trugarekaet. 
JHN.6.24	Pa welas ar bobl ne oa na Jezuz nag e ziskibien eno, e pignjont o-unan er bagoù hag ez ejont da Gafarnaoum da glask Jezuz. 
JHN.6.25	O vezañ e gavet en tu all d'ar mor, e lavarjont dezhañ: Mestr, pegoulz out en em gavet amañ? 
JHN.6.26	Jezuz a respontas dezho: E gwirionez, e gwirionez, me a lavar deoc'h, va c'hlaskit n'eo ket abalamour m'hoc'h eus gwelet mirakloù met abalamour m'hoc'h eus debret bara ha m'hoc'h eus bet ho kwalc'h. 
JHN.6.27	Na labourit ket evit ar boued a ya da goll, met evit an hini a chom betek ar vuhez peurbadus hag a vo roet deoc'h gant Mab an den. Rak Doue an Tad en deus e verket gant e siell. 
JHN.6.28	Neuze e lavarjont dezhañ: Petra hon eus d’ober evit labourat da oberoù Doue? 
JHN.6.29	Jezuz a respontas dezho: Houmañ eo oberenn Doue, ma kredot en hini en deus kaset. 
JHN.6.30	Neuze e lavarjont dezhañ: Peseurt mirakl a rez eta evit m'en gwelimp ha ma kredimp ennout? Peseurt oberenn a rez? 
JHN.6.31	Hon tadoù o deus debret ar mann el lec'h distro, hervez ma'z eo skrivet: Roet en deus dezho da zebriñ bara an neñv. 
JHN.6.32	Neuze Jezuz a lavaras dezho: E gwirionez, e gwirionez, me a lavar deoc'h, Moizez n'en deus ket roet deoc'h bara an neñv, met va Zad a ro deoc'h gwir bara an neñv. 
JHN.6.33	Rak bara Doue eo an hini en deus diskennet eus an neñv hag a ro ar vuhez d'ar bed. 
JHN.6.34	Neuze e lavarjont dezhañ: Aotrou, ro deomp atav eus ar bara-se. 
JHN.6.35	Jezuz a lavaras dezho: Me eo ar bara a vuhez. An hini a zeuio da'm c'havout n'en devo biken naon, hag an hini a gred ennon n'en devo biken sec'hed. 
JHN.6.36	Met henn lavaret em eus deoc'h, gwelet hoc'h eus ac'hanon ha ne gredit ket. 
JHN.6.37	Kement a roio an Tad din a zeuio da'm c'havout, ha ne lakain ket er-maez an hini a zeuio da'm c'havout, 
JHN.6.38	rak diskennet on eus an neñv nann evit ober va bolontez, met bolontez an hini en deus va c'haset. 
JHN.6.39	Ha setu amañ bolontez an Tad en deus va c'haset, na gollin hini eus ar re en deus roet din, met ma'c'h adsavin anezho a varv d'an deiz diwezhañ. 
JHN.6.40	Setu amañ bolontez an hini en deus va c'haset, ma teuio piv bennak a wel ar Mab hag a gred ennañ da gaout ar vuhez peurbadus, hag en adsavin a varv d'an deiz diwezhañ. 
JHN.6.41	Neuze ar Yuzevien a c'hrozmolas diwar e benn dre m'en doa lavaret: Me eo ar bara diskennet eus an neñv. 
JHN.6.42	Hag e lavarent: N'eo ket hemañ Jezuz mab Jozef, a anavezomp e dad hag e vamm? Penaos eta e lavar: Me a zo diskennet eus an neñv? 
JHN.6.43	Neuze Jezuz a respontas dezho: Na c'hrozmolit ket etrezoc'h. 
JHN.6.44	Den ne c'hell dont da'm c'havout ma ne vefe sachet gant an Tad en deus va c'haset, ha en adsavin a varv d'an deiz diwezhañ. 
JHN.6.45	Skrivet eo er brofeded: Kelennet e vint holl gant Doue. Evel-se piv bennak en deus selaouet an Tad hag en deus desket digantañ a zeu da'm c'havout. 
JHN.6.46	N'eo ket en defe un den gwelet an Tad, nemet an hini a zeu eus Doue en deus gwelet an Tad. 
JHN.6.47	E gwirionez, e gwirionez, ma a lavar deoc'h, an hini a gred ennon en deus ar vuhez peurbadus. 
JHN.6.48	Me eo ar bara a vuhez. 
JHN.6.49	Ho tadoù o deus debret ar mann el lec'h distro hag ez int marvet. 
JHN.6.50	Setu amañ ar bara diskennet eus an neñv, evit na varvo ket an hini a zebro dioutañ. 
JHN.6.51	Me eo ar bara bev a zo diskennet eus an neñv. Mar debr unan bennak eus ar bara-mañ, e vevo da viken. Hag ar bara a roin eo va c'hig, a roin evit buhez ar bed. 
JHN.6.52	Neuze ar Yuzevien a dabutas etrezo, o lavarout: Penaos e c'hell an den-mañ reiñ deomp e gig da zebriñ? 
JHN.6.53	Neuze Jezuz a lavaras dezho: E gwirionez, e gwirionez, me a lavar deoc'h, ma ne zebrit ket kig Mab an den ha ma n'evit ket e wad, n'hoc'h eus ket ar vuhez ennoc'h hoc'h-unan. 
JHN.6.54	An hini a zebr va c'hig hag a ev va gwad en deus ar vuhez peurbadus, hag ec'h adsavin anezhañ a varv d'an deiz diwezhañ. 
JHN.6.55	Rak va c'hig a zo e gwirionez ur boued, ha va gwad a zo e gwirionez un evaj. 
JHN.6.56	An hini a zebr va c'horf hag a ev va gwad a chom ennon, ha me ennañ. 
JHN.6.57	Evel m'en deus an Tad hag a zo bev kaset ac'hanon ha ma vevan dre an Tad, evel-se an hini a zebr ac'hanon a vevo drezon. 
JHN.6.58	Setu amañ ar bara a zo diskennet eus an neñv. N'eo ket evel ho tadoù, debret o deus ar mann hag ez int marvet. An hini a zebro ar bara-mañ a vevo da viken. 
JHN.6.59	Lavarout a reas an traoù-mañ o kelenn e sinagogenn Gafarnaoum.
JHN.6.60	Kalz eus e ziskibien, o vezañ e glevet, a lavaras: Ar ger-se a zo kalet, piv a c'hell e selaou? 
JHN.6.61	Met Jezuz, oc'h anavezout ennañ e-unan e c'hrozmole e ziskibien diwar-benn kement-se, a lavaras dezho: Un abeg da gouezhañ a gavit e kement-se? 
JHN.6.62	Petra eta e vefe mar gwelfec'h Mab an den o pignat el lec'h ma oa kent? 
JHN.6.63	Ar Spered eo a ro buhez, ar c'hig ne servij da netra. Ar gerioù a lavaran deoc'h a zo spered ha buhez. 
JHN.6.64	Met ez eus en ho touez lod ha ne gredont ket. Rak Jezuz a ouie adalek ar penn-kentañ pere a oa ar re ne gredent ket ha piv e oa an hini en droukroje. 
JHN.6.65	Hag e lavaras: Setu perak em eus lavaret deoc'h penaos den ne c'hell dont da'm c'havout, ma n'eo ket roet kement-se dezhañ gant va Zad. 
JHN.6.66	Adalek neuze kalz eus e ziskibien en em dennas ha n'ejont ken gantañ. 
JHN.6.67	Jezuz a lavaras neuze d'an daouzek: Ha c'hwi, ha ne fell ket deoc'h mont kuit ivez? 
JHN.6.68	Simon-Pêr a respontas dezhañ: Aotrou, da biv ez afemp? Te ac'h eus gerioù ar vuhez peurbadus, 
JHN.6.69	ha ni hon eus kredet hag hon eus anavezet ez out ar C'hrist, Mab an Doue bev. 
JHN.6.70	Jezuz a respontas dezho: Ha ne'm eus ket ho tibabet, ho taouzek? Hag unan ac'hanoc'h a zo un diaoul. 
JHN.6.71	Komz a rae diwar-benn Judaz Iskariod mab Simon, rak hemañ eo a dlee e zroukreiñ, evitañ da vezañ unan eus an daouzek.
JHN.7.1	Goude-se, Jezuz a valeas dre C'halilea; ne fellas ket dezhañ bale dre Judea, abalamour ma klaske ar Yuzevien e lazhañ. 
JHN.7.2	Gouel ar Yuzevien, gouel an Tabernakloù, a dostae. 
JHN.7.3	Neuze e vreudeur a lavaras dezhañ: Kae kuit ac'han ha kae e Judea, evit ma welo ivez da ziskibien an oberoù a rez, 
JHN.7.4	rak den ne ra netra e-kuzh pa glask bezañ anavezet. Mar rez an traoù-se, en em ziskouez da-unan d'ar bed. 
JHN.7.5	Rak e vreudeur o-unan ne gredent ket ennañ. 
JHN.7.6	Jezuz a lavaras eta dezho: Va amzer n'eo ket deuet c'hoazh, met hoc'h amzer a zo atav dereat. 
JHN.7.7	Ar bed ne c'hell ket ho kasaat, met kasaat a ra ac'hanon, abalamour ma roan testeni anezhañ penaos eo fall e oberoù. 
JHN.7.8	Evidoc'h-c'hwi, it d'ar gouel-mañ. Me, ne d-an ket c'hoazh dezhañ, rak va amzer n'eo ket c'hoazh peurc'hraet. 
JHN.7.9	O vezañ lavaret kement-se dezho, e chomas e Galilea. 
JHN.7.10	Ha pa voe aet e vreudeur d'ar gouel, ez eas ivez, nann a-wel d'an holl, met evel e-kuzh. 
JHN.7.11	Ar Yuzevien a glaske anezhañ e-pad ar gouel hag a lavare: Pelec'h emañ? 
JHN.7.12	Bez' e voe ur vrud bras diwar e benn e-touez ar bobl. Darn a lavare: Un den mat eo. Ha darn all a lavare: Nann, met touellañ a ra ar bobl. 
JHN.7.13	Koulskoude den ne gomze frank anezhañ gant aon rak ar Yuzevien. 
JHN.7.14	War-dro hanter ar gouel, Jezuz a bignas d'an templ hag a gelennas. 
JHN.7.15	Ar Yuzevien a voe souezhet hag a lavaras: Penaos ec'h anavez an den-mañ ar Skriturioù, pa n'en deus ket o desket? 
JHN.7.16	Jezuz a respontas dezho: Va c'helennadurezh n'eo ket ac'hanon, met eus an hini en deus va c'haset. 
JHN.7.17	Mar fell da unan bennak ober e volontez, ec'h anavezo hag eo va c'helennadurezh eus Doue pe ha me a gomz ac'hanon va-unan. 
JHN.7.18	An hini a gomz anezhañ e-unan a glask e c'hloar e-unan, met an hini a glask gloar an hini en deus e gaset, a zo gwirion, ha n'eus ket a zireizhder ennañ. 
JHN.7.19	Ha n'en deus ket Moizez roet al lezenn deoc'h? Hag hini ac'hanoc'h ne vir al lezenn. Perak e klaskit va lakaat d'ar marv? 
JHN.7.20	Ar bobl a respontas: Un diaoul ac'h eus. Piv a glask lakaat ac'hanout d'ar marv? 
JHN.7.21	Jezuz a respontas dezho: Un oberenn am eus graet hag oc'h holl souezhet a gement-se. 
JHN.7.22	Moizez en deus roet deoc'h an amdroc'h, n'eo ket e teufe eus Moizez met eus an Tadoù, ha c'hwi a amdroc'h un den d'an deiz sabad. 
JHN.7.23	Mar bez amdroc'het un den d'an deiz sabad, evit na vo ket torret lezenn Voizez, perak en em fulorit a-enep ac'hanon abalamour ma em eus yac'haet un den penn-da-benn d'an deiz sabad? 
JHN.7.24	Na varnit ket hervez an diavaez, met barnit hervez ar reizhder. 
JHN.7.25	Neuze hiniennoù eus Jeruzalem a lavaras: Ha n'eo ket an hini a glaskont da lakaat da vervel? 
JHN.7.26	Ha setu e komz frank ha ne lavaront netra dezhañ. Hag anavezet o defe ar mestroù ez eo e gwirionez ar C'hrist? 
JHN.7.27	Koulskoude ni a oar a-belec'h eo hemañ, hogen pa zeuio ar C'hrist, den n'anavezo a-belec'h eo. 
JHN.7.28	Neuze Jezuz, o kelenn en templ, a grias: C'hwi a anavez ac'hanon hag a oar a-belec'h ez on. N'on ket deuet ac'hanon va-unan, met an hini en deus va c'haset a zo gwirion ha n'anavezit ket anezhañ. 
JHN.7.29	Me a anavez anezhañ, rak emaon anezhañ, hag eñ eo en deus va c'haset. 
JHN.7.30	Klask a raent kregiñ ennañ, koulskoude den ne lakaas e zorn warnañ, rak ne oa ket c'hoazh deuet e eur. 
JHN.7.31	Met kalz eus ar bobl a gredas ennañ hag a lavaras: Pa zeuio ar C'hrist, hag ober a raio brasoc'h mirakloù eget ma ra hemañ? 
JHN.7.32	Ar farizianed a glevas ar bobl o lavarout kement-se diwar e benn. Ar veleien vras hag ar farizianed a gasjont serjanted evit kregiñ ennañ. 
JHN.7.33	Neuze Jezuz a lavaras dezho: Emaon ganeoc'h c'hoazh evit un nebeud amzer, hag ez in da gavout an hini en deus va c'haset. 
JHN.7.34	Klask a reot ac'hanon ha ne'm c'havot ket, ha c'hwi ne c'hellit ket dont e-lec'h ma'z on. 
JHN.7.35	Neuze ar Yuzevien a lavaras etrezo: Pelec'h ez aio na c'hellimp ket kavout anezhañ? Ha mont a raio etrezek ar re a zo strewet e-touez ar C'hresianed ha kelenn a raio ar C'hresianed? 
JHN.7.36	Petra eo ar pezh en deus lavaret: Klask a reot ac'hanon ha ne'm c'havot ket, ha c'hwi ne c'hellit ket dont e-lec'h ma'z on?
JHN.7.37	An deiz diwezhañ eus ar gouel bras, Jezuz a savas hag a grias: Mar en deus unan bennak sec'hed, ra zeuio da'm c'havout ha ra evo. 
JHN.7.38	An hini a gred ennon, stêrioù dour a vuhez a redo eus e askre, evel ma lavar ar Skritur. 
JHN.7.39	Met e lavaras kement-se eus ar Spered a dlee resev ar re a gredje ennañ, rak ar Spered-Santel ne oa ket bet c'hoazh roet, abalamour ma ne oa ket bet c'hoazh savet Jezuz en e c'hloar. 
JHN.7.40	Kalz eus ar bobl, o vezañ klevet ar gerioù-se, a lavaras: Hemañ eo e gwirionez ar profed. 
JHN.7.41	Reoù all a lavaras: Ar C'hrist eo. Ha reoù all a lavaras: Ar C'hrist, ha dont a ra eus Galilea? 
JHN.7.42	Ha ne lavar ket ar Skritur e teuio ar C'hrist eus lignez David hag eus bourc'h Betlehem, a-belec'h e oa David? 
JHN.7.43	Ar bobl eta a oa lodennet diwar e benn. 
JHN.7.44	Hag ur re bennak anezho a c'hoantaas kregiñ ennañ, met den ne lakaas e zaouarn warnañ.
JHN.7.45	Ar serjanted a zistroas eta etrezek ar veleien vras hag ar farizianed. Ar re-mañ a lavaras dezho: Perak n'hoc'h eus ket e zegaset? 
JHN.7.46	Ar serjanted a respontas: Biskoazh den n'en deus komzet evel an den-se. 
JHN.7.47	Neuze ar farizianed a respontas dezho: Bet oc'h c'hwi ivez touellet? 
JHN.7.48	Ha bez' ez eus unan bennak eus ar mestroù pe eus ar farizianed hag en defe kredet ennañ? 
JHN.7.49	Met ar bobl-mañ n'anavez ket al lezenn, milliget int. 
JHN.7.50	Nikodem, an hini a oa deuet en noz da gavout Jezuz hag a oa unan anezho, a lavaras dezho: 
JHN.7.51	Ha barn a ra hol lezenn un den hep bezañ e glevet hag hep anavezout ar pezh en deus graet? 
JHN.7.52	Int a respontas dezhañ: Bez' out ivez Galileat? Evesha, ha gwel ha profed ebet a zo bet biskoazh savet eus Galilea. 
JHN.7.53	Ha pep hini en em dennas en e di.
JHN.8.1	Jezuz a yeas da Venez an Olived. 
JHN.8.2	Da c'houloù-deiz e tistroas adarre d'an templ hag an holl bobl a zeuas d'e gavout. O vezañ azezet e kelennas anezho. 
JHN.8.3	Ar skribed hag ar farizianed a zegasas dezhañ ur wreg tapet en avoultriezh hag, o vezañ he lakaet en o c'hreiz, 
JHN.8.4	e lavarjont dezhañ: Mestr, ar wreg-mañ a zo bet kavet o pec'hiñ dre avoultriezh. 
JHN.8.5	Moizez el lezenn en deus gourc'hemennet deomp meinata ar seurt tud-se. Te eta, petra a lavarez? 
JHN.8.6	Lavarout a raent kement-se evit e amprouiñ hag evit gallout e damall. Met Jezuz, o daoublegañ, a skrivas gant e viz war an douar, evel ma ne gleve ket. 
JHN.8.7	Met evel ma talc'hent d'ober goulennoù outañ, e savas hag e lavaras dezho: An hini ac'hanoc'h a zo hep pec'hed ra daolo ar maen kentañ outi. 
JHN.8.8	Hag o taoublegañ a-nevez, e skrivas war an douar. 
JHN.8.9	Pa glevjont kement-se, o kaout rebech digant o c'houstiañs, ez ejont kuit an eil goude egile, ar re goshañ da gentañ betek ar re ziwezhañ. Ha Jezuz a chomas e-unan gant ar wreg a oa eno e-kreiz. 
JHN.8.10	Jezuz, o vezañ savet hag o gwelout den nemet ar wreg, a lavaras dezhi: Gwreg, pelec'h emañ da damallerien? Ha n'en deus den kondaonet ac'hanout? 
JHN.8.11	Hi a lavaras: Den, Aotrou. Jezuz a lavaras dezhi: Ne varnan ket ac'hanout kennebeut, kae ha na bec'h ken.
JHN.8.12	Neuze Jezuz a gomzas c'hoazh dezho hag a lavaras: Me eo sklêrijenn ar bed, an hini a heuilh ac'hanon ne gerzho ket en deñvalijenn, met bez' en devo sklêrijenn ar vuhez. 
JHN.8.13	Hag ar farizianed a lavaras dezhañ: Te a ro testeni ac'hanout da-unan, da desteni n'eo ket gwirion. 
JHN.8.14	Jezuz a respontas dezho: Petra bennak ma roan testeni ac'hanon va-unan, va zesteni a zo gwirion rak, gouzout a ran a-belec'h on deuet ha pelec'h ez an. Met c'hwi, n'ouzoc'h ket a-belec'h e teuan na pelec'h ez an. 
JHN.8.15	C'hwi a varn hervez ar c'hig, me ne varnan den. 
JHN.8.16	Ha mar barnan, va barnedigezh a zo gwirion, rak n'on ket va-unan, met ganin emañ an Tad en deus va c'haset. 
JHN.8.17	Skrivet eo en ho lezenn penaos testeni daou zen a zo gwirion. 
JHN.8.18	Me eo a ro testeni ac'hanon va-unan, hag an Tad en deus va c'haset a ro ivez testeni ac'hanon. 
JHN.8.19	Lavarout a rejont eta dezhañ: Pelec'h emañ da Dad? Jezuz a respontas: N'anavezit na me na va Zad. Mar anavezfec'h ac'hanon, ec'h anavezfec'h ivez va Zad. 
JHN.8.20	Jezuz a lavaras ar gerioù-mañ el lec'h ma oa an teñzor, o kelenn en templ. Ha den ne grogas ennañ, rak e eur ne oa ket deuet c'hoazh. 
JHN.8.21	Neuze Jezuz a lavaras dezho c'hoazh: Mont a ran kuit hag e klaskot ac'hanon hag e varvot en ho pec'hed. Ne c'hellot ket dont e-lec'h ma'z an. 
JHN.8.22	Ar Yuzevien a lavaras eta: Hag en em lazho e-unan, peogwir e lavar: Ne c'hellot ket dont e-lec'h ma'z an. 
JHN.8.23	Hag e lavaras dezho: C'hwi a zo eus an traoñ, me a zo eus an nec'h. C'hwi a zo eus ar bed-mañ, me n'on ket eus ar bed-mañ. 
JHN.8.24	Setu perak em eus lavaret deoc'h e varvot en ho pec'hedoù, rak ma ne gredit ket emaon, e varvot en ho pec'hedoù. 
JHN.8.25	Neuze e lavarjont dezhañ: Piv out-te? Jezuz a lavaras dezho: Ar pezh a lavaran deoc'h abaoe ar penn-kentañ. 
JHN.8.26	Kalz a draoù am eus da lavarout ac'hanoc'h ha da varn ennoc'h. Met an hini en deus va c'haset a zo gwirion hag e lavaran d'ar bed ar pezh am eus klevet digantañ. 
JHN.8.27	Ne gomprenjont ket e komze dezho eus an Tad. 
JHN.8.28	Jezuz a lavaras dezho: Pa ho po savet Mab an den, neuze ec'h anavezot emaon ha penaos ne ran netra ac'hanon va-unan, met e lavaran an traoù evel m'en deus va Zad o desket din. 
JHN.8.29	An hini en deus va c'haset a zo ganin. An Tad n'en deus ket va lezet va-unan, abalamour ma ran atav ar pezh a blij dezhañ. 
JHN.8.30	Pa lavaras an traoù-se, kalz a gredas ennañ.
JHN.8.31	Neuze Jezuz a lavaras d'ar Yuzevien o doa kredet ennañ: Mar kendalc'hit em ger, emaoc'h e gwirionez va diskibien. 
JHN.8.32	Anavezout a reot ar wirionez hag ar wirionez ho tieubo. 
JHN.8.33	Respont a rejont dezhañ: Ni a zo lignez Abraham ha biskoazh n'omp bet sklavourien da zen, penaos e lavarez: Dieubet e viot? 
JHN.8.34	Jezuz a respontas dezho: E gwirionez, e gwirionez, me a lavar deoc'h, an hini en em ro d'ar pec'hed a zo sklavour d'ar pec'hed. 
JHN.8.35	Met ar sklavour ne chom ket atav en ti, ar mab a chom ennañ atav. 
JHN.8.36	Mar dieub eta ar Mab ac'hanoc'h, e voit dieubet evit gwir. 
JHN.8.37	Gouzout a ran ez oc'h lignez Abraham, met e klaskit va lakaat d'ar marv abalamour n'en deus ket va ger a zegemer ennoc'h. 
JHN.8.38	Me a lavar ar pezh am eus gwelet e ti va Zad, ha c'hwi ivez a ra ar pezh hoc'h eus gwelet e ti ho tad. 
JHN.8.39	Int a respontas dezhañ: Hon tad eo Abraham. Jezuz a lavaras dezho: Ma vijec'h bugale Abraham, c'hwi a raje oberoù Abraham. 
JHN.8.40	Met bremañ e glaskit va lakaat d'ar marv, me, un den en deus lavaret deoc'h ar wirionez am eus desket digant Doue. Abraham n'en deus ket graet kement-se. 
JHN.8.41	C'hwi a ra oberoù ho tad. Lavarout a rejont dezhañ: N'omp ket bet ganet eus un avoultriezh, un Tad hepken hon eus, Doue eo. 
JHN.8.42	Neuze Jezuz a lavaras dezho: Ma vije Doue ho Tad, e karjec'h ac'hanon, rak eus Doue eo ez on hag e teuan. N'on ket deuet ac'hanon va-unan, met eñ eo an hini en deus va c'haset. 
JHN.8.43	Perak ne gomprenit ket va lavar? Abalamour na c'hellit ket selaou va ger. 
JHN.8.44	Ho tad a ziskennit anezhañ eo an diaoul hag e fell deoc'h ober c'hoantoù ho tad. Muntrer eo bet adalek ar penn-kentañ, ha n'en deus ket kendalc'het er wirionez dre ma n'eus ket a wirionez ennañ. Pa lavar gaou, e komz eus ar pezh a zo ennañ e-unan, rak gaouiat eo ha tad d'ar gaou. 
JHN.8.45	Hag abalamour ma lavaran ar wirionez, ne gredit ket ac'hanon. 
JHN.8.46	Piv ac'hanoc'h a gendrec'ho ac'hanon a bec'hed? Mar lavaran ar wirionez, perak ne gredit ket ac'hanon? 
JHN.8.47	An hini a zo eus Doue a selaou gerioù Doue. Dre-se eo ne selaouit ket, abalamour n'oc'h ket eus Doue.
JHN.8.48	Neuze ar Yuzevien a respontas dezhañ: Ha n'hon eus ket lavaret mat penaos out ur Samaritan hag ez eus un diaoul ennout? 
JHN.8.49	Jezuz a respontas: Ne'm eus ket un diaoul met enoriñ a ran va Zad, hag e tizenorit ac'hanon. 
JHN.8.50	Met ne glaskan ket va gloar, bez' ez eus unan hag e glask ha barn a ra. 
JHN.8.51	E gwirionez, e gwirionez, me a lavar deoc'h, mar mir unan bennak va ger, ne welo biken ar marv. 
JHN.8.52	Neuze ar Yuzevien a lavaras dezhañ: Bremañ ec'h anavezomp ez eus un diaoul ennout. Abraham a zo marv, ar brofeded ivez, ha te a lavar: Mar mir unan bennak va ger, ne welo biken ar marv. 
JHN.8.53	Ha brasoc'h out eget Abraham hon tad hag a zo marv? Ar brofeded ivez a zo marv. Da biv e fell dit en em dremen? 
JHN.8.54	Jezuz a respontas: Mar tennan gloar ac'hanon va-unan, va gloar n'eo netra. Va Zad eo an hini a ro gloar din, an hini a lavarit eo ho Toue. 
JHN.8.55	N'hoc'h eus ket e anavezet. Met me a anavez anezhañ, ha ma lavarfen n'anavezan ket anezhañ, e vefen ur gaouiad eveldoc'h. Met anavezout a ran anezhañ hag e viran e c'her. 
JHN.8.56	Abraham ho tad en deus tridet gant levenez o soñjal e tlee gwelout va deiz. E welet en deus hag eo en em laouenaet. 
JHN.8.57	Neuze ar Yuzevien a lavaras dezhañ: Ne'c'h eus ket c'hoazh hanter kant vloaz hag ec'h eus gwelet Abraham? 
JHN.8.58	Jezuz a lavaras dezho: E gwirionez, e gwirionez, me a lavar deoc'h, a-raok ma voe Abraham, emaon. 
JHN.8.59	Neuze e kemerjont mein evit o zeurel gantañ, met Jezuz en em guzhas hag a yeas er-maez eus an templ o tremen dre o c'hreiz, hag evel-se ez eas kuit.
JHN.9.1	Evel ma oa o tremen, e welas un den a oa dall abaoe e c'hanedigezh. 
JHN.9.2	E ziskibien a c'houlennas digantañ: Mestr, piv en deus pec'het, hemañ pe e dud, ma'z eo bet ganet dall? 
JHN.9.3	Jezuz a respontas: N'en deus ket pec'het nag e dud kennebeut, met evit ma vo disklêriet oberoù Doue ennañ eo. 
JHN.9.4	E-pad ma'z eo deiz, eo ret din kas da benn oberoù an hini en deus va c'haset. An noz a zeu, ha den ne c'hell labourat enni. 
JHN.9.5	E-pad ma'z on er bed, ez on sklêrijenn ar bed. 
JHN.9.6	O vezañ lavaret kement-se, e krañchas d'an douar hag e reas fank gant e halv. Neuze ec'h olevas daoulagad an dall gant ar fank-se, 
JHN.9.7	hag e lavaras dezhañ: Kae hag en em walc'h e stank Siloa, da lavarout eo: Kaset. Mont a reas di eta, en em walc'has, hag e teuas o welout sklaer. 
JHN.9.8	An amezeien hag ar re o doa e welet a-raok pa oa dall a lavaras: N'eo ket hemañ an hini en em zalc'he azezet hag a c'houlenne an aluzen? 
JHN.9.9	Darn a lavaras: Eñ eo. Darn all a lavaras: Heñvel eo outañ. Eñ e-unan a lavaras: Me va-unan eo. 
JHN.9.10	Int a lavaras eta dezhañ: Penaos eo bet digoret da zaoulagad dit? 
JHN.9.11	Respont a reas: Un den a c'halver Jezuz en deus graet fank, en deus olevet gantañ va daoulagad ha lavaret din: Kae da stank Siloa hag en em walc'h. Aet on, hag ez on en em walc'het, hag e welan. 
JHN.9.12	Neuze e lavarjont dezhañ: Pelec'h emañ an den-se? Eñ a lavaras: N'ouzon ket. 
JHN.9.13	Kas a rejont d'ar farizianed an hini a oa bet dall. 
JHN.9.14	Un deiz sabad e oa p'en doa Jezuz graet ar fank hag en doa digoret e zaoulagad dezhañ. 
JHN.9.15	Ar farizianed a c'houlennas eta digantañ ivez penaos en doa adkavet ar gweled. Eñ a lavaras dezho: Lakaet en deus fank din war va daoulagad, hag ez on en em walc'het, hag e welan. 
JHN.9.16	Neuze hiniennoù eus ar farizianed a lavaras: An den-se n'eo ket a-berzh Doue pa ne vir ket ar sabad. Reoù all a lavaras: Penaos e c'hell un den a zo pec'her ober hevelep mirakloù? Hag e oant dizunvan etrezo. 
JHN.9.17	Lavarout a rejont c'hoazh d'an dall: Te, petra a lavarez eus an hini en deus digoret dit da zaoulagad? Eñ a lavaras: Ur profed eo. 
JHN.9.18	Koulskoude ar Yuzevien ne gredjont ket e oa bet an den-se dall hag e oa bet digoret e zaoulagad dezhañ, ken ma lakajont gervel e dud. 
JHN.9.19	Hag e c'houlennjont diganto, o lavarout: Hag hennezh eo ho mab a lavarit eo bet ganet dall? Penaos eta e wel bremañ? 
JHN.9.20	E dud a respontas dezho: Gouzout a reomp ez eo hor mab hag ez eo bet ganet dall, 
JHN.9.21	met n'ouzomp ket penaos e wel bremañ, ha n'ouzomp ket piv en deus digoret dezhañ e zaoulagad. Oad en deus, goulennit digantañ, komz a raio e-unan eus ar pezh a sell outañ. 
JHN.9.22	E dud a lavaras kement-se o vezañ m'o doa aon rak ar Yuzevien. Ar Yuzevien o doa dija lakaet penaos piv bennak a anavezje anezhañ evit ar C'hrist, a vije kaset kuit eus ar sinagogenn. 
JHN.9.23	Abalamour da-se eo e lavaras e dud: Oad en deus, goulennit digantañ. 
JHN.9.24	Gervel a rejont eta evit an eil wech an den a oa bet dall hag e lavarjont dezhañ: Ro gloar da Zoue, ni a oar ez eo an den-se ur pec'her. 
JHN.9.25	Neuze e respontas: N'ouzon ket hag-eñ eo ur pec'her. Un dra a ouzon, penaos e oan dall ha bremañ e welan. 
JHN.9.26	Lavarout a rejont c'hoazh dezhañ: Petra en deus graet dit? Penaos en deus digoret da zaoulagad dit? 
JHN.9.27	Respont a reas dezho: Henn lavaret em eus dija deoc'h ha n'hoc'h eus ket selaouet. Perak e fell deoc'h henn klevout a-nevez? C'hoantaat a rit ivez dont da vezañ e ziskibien? 
JHN.9.28	Neuze e tismegañsjont anezhañ hag e lavarjont: Te eo a zo e ziskibl, evidomp, ni a zo diskibien Moizez. 
JHN.9.29	Ni a oar en deus Doue komzet ouzh Moizez, met hemañ, n'ouzomp ket a-belec'h eo. 
JHN.9.30	An den a respontas: Un dra souezhus eo na ouezfec'h ket a-belec'h eo, hag en deus digoret va daoulagad din. 
JHN.9.31	Ni a oar penaos Doue ne selaou ket ar pec'herien, met mar deu unan bennak da zoujañ Doue ha da ober e volontez, e selaou anezhañ. 
JHN.9.32	N'eo ket bet klevet betek vremañ penaos en defe den digoret e zaoulagad d'un den ganet dall. 
JHN.9.33	Ma ne vije ket hemañ eus Doue, ne c'hellfe ober netra. 
JHN.9.34	Respont a rejont dezhañ: Te a zo bet ganet holl er pec'hed hag e kelennez ac'hanomp! Hag e kasjont anezhañ kuit. 
JHN.9.35	Jezuz a glevas o doa e gaset kuit hag, o vezañ en em gavet gantañ, e lavaras dezhañ: Ha krediñ a rez e Mab Doue? 
JHN.9.36	Hag e respontas: Piv eo, Aotrou, evit ma kredin ennañ? 
JHN.9.37	Jezuz a lavaras dezhañ: E welet ec'h eus, eñ e-unan eo an hini a gomz ouzhit. 
JHN.9.38	Hag e lavaras: Krediñ a ran, Aotrou, hag ec'h azeulas anezhañ. 
JHN.9.39	Jezuz a lavaras: Me a zo deuet er bed-mañ evit ur varnedigezh, evit ma welo ar re na welont ket, ha ma teuio ar re a wel da vezañ dall. 
JHN.9.40	Hiniennoù eus ar farizianed a oa gantañ, o klevout kement-se, a lavaras dezhañ: Ha ni, ha dall omp ivez? 
JHN.9.41	Jezuz a lavaras dezho: Ma vefec'h dall, n'ho pefe ket a bec'hed. Met bremañ e lavarit: Gwelout a reomp. Abalamour da gement-se ho pec'hed a chom.
JHN.10.1	E gwirionez, e gwirionez, me a lavar deoc'h, an hini na ya ket e kraou an deñved dre an nor, met a bign dre ul lec'h all, a zo ul laer hag ur brigant. 
JHN.10.2	Met an hini a ya dre an nor a zo mesaer an deñved. 
JHN.10.3	Ar porzhier a zigor dezhañ an nor hag an deñved a glev e vouezh. Gervel a ra e zeñved e-unan dre o anv hag e kas anezho er-maez. 
JHN.10.4	Pa en deus degaset er-maez e zeñved e-unan, e kerzh a-raok dezho, hag an deñved a heuilh anezhañ abalamour ma'c'h anavezont e vouezh. 
JHN.10.5	Met ne heuilhint ket un diavaeziad, tec'hout a raint kentoc'h, dre ma n'anavezont ket mouezh an diavaezidi. 
JHN.10.6	Jezuz a lavaras dezho ar barabolenn-se, met ne gomprenjont ket ar pezh a lavare dezho. 
JHN.10.7	Neuze Jezuz a lavaras dezho c'hoazh: E gwirionez, e gwirionez, me a lavar deoc'h, me eo dor an deñved. 
JHN.10.8	Ar re holl a zo deuet a-raok din a zo laeron ha briganted, met an deñved n'o deus ket o selaouet. 
JHN.10.9	Me eo an nor. Mar deu e-barzh unan bennak drezon, e vo salvet. Dont ha mont a raio hag e kavo peurvan. 
JHN.10.10	Al laer ne zeu nemet evit laerezh, lazhañ ha distrujañ. Me a zo deuet evit m'o devo ar vuhez, ha m'o devo anezhi gant fonnuster. 
JHN.10.11	Me eo ar mesaer mat. Ar mesaer mat a ro e vuhez evit e zeñved. 
JHN.10.12	Met an devezhour n'eo ket ar mesaer hag an deñved n'int ket dezhañ. Pa wel ar bleiz o tont, e tilez an deñved hag e tec'h. Ar bleiz a grog en deñved hag a stlabez anezho. 
JHN.10.13	An devezhour a dec'h, abalamour ma'z eo devezhour ha na gemer ket preder eus an deñved. 
JHN.10.14	Me eo ar mesaer mat, me a anavez va hini hag anavezet on gant va hini. 
JHN.10.15	Evel ma'c'h anavez an Tad ac'hanon, ec'h anavezan ivez an Tad. Ha reiñ a ran va buhez evit an deñved. 
JHN.10.16	Deñved all am eus ha n'int ket eus ar c'hraou-mañ. Ret eo din degas anezho ivez hag e klevint va mouezh. Hag e vo un tropell hepken hag ur mesaer hepken. 
JHN.10.17	Dre gement-mañ eo e kar va Zad ac'hanon, o vezañ ma lezan va buhez evit hec'h adkemer. 
JHN.10.18	Den ne lam anezhi diganin, me a lez anezhi ac'hanon va-unan. Ar galloud am eus d'he lezel hag ar galloud d'hec'h adkemer, an urzh-se am eus bet digant va Zad. 
JHN.10.19	Neuze e voe dizunvaniezh adarre etre ar Yuzevien, abalamour d'ar gerioù-se. 
JHN.10.20	Kalz anezho a lavaras: Un diaoul en deus, diskiantet eo. Perak e selaouit anezhañ? 
JHN.10.21	Re all a lavaras: Ar gerioù-se n'int ket eus un den dalc'het gant un diaoul. Hag un diaoul a c'hell digeriñ daoulagad ar re dall?
JHN.10.22	Bez' e oa e Jeruzalem gouel an Dedi. Ar goañv a oa. 
JHN.10.23	Evel ma kerzhe Jezuz en templ dindan porched Salomon, 
JHN.10.24	ar Yuzevien en em zastumas en-dro dezhañ hag a lavaras dezhañ: Betek pegeit e talc'hi hon ene en douetañs? Mar d-out ar C'hrist, lavar deomp splann. 
JHN.10.25	Jezuz a respontas dezho: Henn lavaret em eus deoc'h ha ne gredit ket. An oberoù a ran en anv va Zad a ro testeni ac'hanon. 
JHN.10.26	Met ne gredit ket abalamour n'oc'h ket eus va deñved, evel ma em eus lavaret deoc'h. 
JHN.10.27	Va deñved a glev va mouezh, anavezout a ran anezho hag e teuont war va lerc'h. 
JHN.10.28	Me a ro dezho ar vuhez peurbadus. Biken ne vint kollet ha den n'o lamo eus va dorn. 
JHN.10.29	Va Zad en deus o roet din, ha brasoc'h eo eget an holl. Den ne c'hell o lemel eus dorn va Zad. 
JHN.10.30	Me hag an Tad a zo unan. 
JHN.10.31	Neuze ar Yuzevien a gemeras a-nevez mein evit e veinata. 
JHN.10.32	Jezuz a lavaras dezho: Diskouezet em eus kalz a oberoù mat a-berzh va Zad, evit pehini anezho e veinatait ac'hanon? 
JHN.10.33	Ar Yuzevien a respontas dezhañ: N'eo ket evit un ober mat e veinataomp ac'hanout, met evit ur gwallgomz: rak n'out nemet un den, hag en em rez Doue. 
JHN.10.34	Jezuz a respontas dezho: Ha n'eo ket skrivet en ho lezenn: Lavaret em eus: C'hwi a zo doueed? 
JHN.10.35	Mar he deus galvet doueed ar re ma oa bet kaset dezho ger Doue, hag ar Skritur ne c'hell ket bezañ torret, 
JHN.10.36	perak e lavarit e wallgomzan, me an hini en deus an Tad santelaet ha kaset er bed, abalamour ma em eus lavaret: Me eo Mab Doue? 
JHN.10.37	Ma ne ran ket oberoù va Zad, na gredit ket ac'hanon. 
JHN.10.38	Met mar o gran, ha pa ne gredfec'h ket ac'hanon, kredit da'm oberoù, evit ma'c'h anavezot ha ma kredot ez eo an Tad ennon hag ez on ennañ. 
JHN.10.39	Neuze e klaskjont c'hoazh kregiñ ennañ, met en em dennas eus o daouarn. 
JHN.10.40	Mont a reas a-nevez en tu all d'ar Jordan, e-lec'h ma oa Yann o vadeziñ da gentañ, hag e chomas eno. 
JHN.10.41	Kalz a dud a zeuas d'e gavout hag a lavaras: Yann, evit gwir, n'en deus graet mirakl ebet, met kement en deus Yann lavaret diwar-benn hemañ a zo gwir. 
JHN.10.42	Ha kalz a gredas ennañ el lec'h-se.
JHN.11.1	Bez' e oa ur c'hlañvour, Lazar a Vetania, kêriadenn Mari ha Marta he c'hoar. 
JHN.11.2	Mari a oa an hini a olevas an Aotrou gant c'hwezh-vat hag a dorchas e dreid gant he blev. Lazar he breur a oa klañv. 
JHN.11.3	Ar c'hoarezed eta a gasas da lavarout dezhañ: Aotrou, setu, an hini a garez a zo klañv. 
JHN.11.4	Pa glevas Jezuz kement-se e lavaras: Ar c'hleñved-se ne gas ket d'ar marv, met evit gloar Doue eo, evit ma resevo Mab Doue gloar a gement-se. 
JHN.11.5	Ha Jezuz a gare Marta hag he c'hoar ha Lazar. 
JHN.11.6	Koulskoude, pa glevas e oa klañv hemañ, e chomas daou zevezh c'hoazh el lec'h ma oa, 
JHN.11.7	ha neuze e lavaras d'an diskibien: Distroomp e Judea. 
JHN.11.8	An diskibien a lavaras dezhañ: Mestr, ar Yuzevien a glaske n'eus ket pell da veinata, hag e tistroez di! 
JHN.11.9	Jezuz a respontas dezho: Ha n'eus ket daouzek eur en deiz? Mar kerzh unan bennak e-pad an deiz, ne strebot ket, abalamour ma wel sklêrijenn ar bed-mañ. 
JHN.11.10	Met mar kerzh unan bennak e-pad an noz, e strebot, abalamour n'eus ket a sklêrijenn ennañ. 
JHN.11.11	Komz a reas evel-se ha goude e lavaras dezho: Lazar hor mignon a gousk, met mont a ran d'e zihuniñ. 
JHN.11.12	E ziskibien a lavaras eta: Aotrou, mar kousk, e vo yac'haet. 
JHN.11.13	Jezuz en doa komzet eus e marv, met int a grede e komze eus diskuizh ar c'housked. 
JHN.11.14	Neuze Jezuz a lavaras dezho sklaer: Lazar a zo marv. 
JHN.11.15	Hag ez eus levenez ganin abalamour deoc'h dre ne oan ket eno, evit ma kredot. Met deomp d'e gavout. 
JHN.11.16	Neuze Tomaz galvet Didim a lavaras d'an diskibien all: Deomp, ni ivez, evit mervel gantañ. 
JHN.11.17	Jezuz, o vezañ erruet, a gavas Lazar er bez abaoe dija pevar devezh. 
JHN.11.18	Betania a oa war-dro pemzek stadenn
JHN.11.19	ha kalz a Yuzevien a oa deuet da gavout Marta ha Mari evit o frealziñ diwar-benn o breur. 
JHN.11.20	Pa ouezas Marta e teue Jezuz, ez eas a-raok dezhañ, met Mari a chomas azezet er gêr. 
JHN.11.21	Marta a lavaras da Jezuz: Aotrou, ma vijes bet amañ, va breur ne vije ket marvet. 
JHN.11.22	Met anavezout a ran penaos bremañ c'hoazh, kement holl a c'houlenni digant Doue, Doue en roio dit. 
JHN.11.23	Jezuz a lavaras dezhi: Da vreur a adsavo a varv. 
JHN.11.24	Marta a respontas dezhañ: Gouzout a ran ec'h adsavo da vev da adsavidigezh, en deiz diwezhañ. 
JHN.11.25	Jezuz a lavaras dezhi: Me eo an adsavidigezh hag ar vuhez, an hini a gred ennon, ha pa vefe marv, a vevo. 
JHN.11.26	Ha piv bennak a vev hag a gred ennon ne varvo biken. Hag e kredez kement-se? 
JHN.11.27	Hi a lavaras dezhañ: Ya Aotrou, me a gred ez out ar C'hrist, Mab Doue a dlee dont er bed. 
JHN.11.28	P'he doe lavaret kement-se, ez eas hag e c'halvas Mari he c'hoar e-kuzh hag e lavaras: Ar Mestr a zo amañ hag a c'halv ac'hanout. 
JHN.11.29	Houmañ, o vezañ klevet anezhi, a savas buan hag a yeas d'e gavout. 
JHN.11.30	Jezuz ne oa ket c'hoazh aet er bourc'h, met e oa el lec'h ma oa deuet Marta a-raok dezhañ. 
JHN.11.31	Ar Yuzevien a oa gant Mari en ti ouzh he frealziñ, pa weljont e oa savet ken buan hag e oa aet er-maez, a heuilhjont anezhi, o lavarout: Mont a ra da ouelañ d'ar bez. 
JHN.11.32	Pa voe deuet Mari el lec'h ma oa Jezuz ha pa welas anezhañ, en em daolas d'e dreid hag e lavaras dezhañ: Aotrou, ma vijes bet amañ, va breur ne vije ket marvet. 
JHN.11.33	Pa welas Jezuz anezhi o ouelañ, hi hag ar Yuzevien a oa deuet ganti, e huanadas en e spered hag e voe trubuilhet. 
JHN.11.34	Hag e lavaras: Pelec'h hoc'h eus e lakaet? Int a lavaras dezhañ: Aotrou, deus ha gwel. 
JHN.11.35	Jezuz a ouelas. 
JHN.11.36	Neuze ar Yuzevien a lavaras: Gwelit penaos e kare anezhañ. 
JHN.11.37	Hiniennoù anezho a lavaras: Eñ hag en deus digoret daoulagad an den dall, ha ne c'helle ket ober ivez na varvje ket hemañ? 
JHN.11.38	Neuze Jezuz, o huanadiñ a-nevez ennañ e-unan, a zeuas d'ar bez. Ur c'hev e oa hag ur maen a oa bet lakaet warnañ. 
JHN.11.39	Jezuz a lavaras: Lamit ar maen. Marta, c'hoar an hini marv, a lavaras dezhañ: Aotrou, c'hwez a zo dija gantañ rak aze emañ abaoe pevar devezh zo. 
JHN.11.40	Jezuz a lavaras dezhi: Ha ne'm eus ket lavaret dit penaos mar kredez, e weli gloar Doue? 
JHN.11.41	Lemel a rejont eta ar maen eus al lec'h ma oa gourvezet an hini marv. Jezuz, o sevel e zaoulagad war-zu an neñv, a lavaras: Tad, da drugarekaan peogwir ec'h eus va selaouet. 
JHN.11.42	Gouzout a ran e selaouez ac'hanon atav, met henn lavaret em eus abalamour d'ar bobl-mañ a zo en-dro din, evit ma kredint ec'h eus va degaset. 
JHN.11.43	Goude bezañ lavaret kement-se, e krias a vouezh uhel: Lazar, deus er-maez! 
JHN.11.44	Hag an hini marv a zeuas er-maez, e dreid hag e zaouarn ereet gant bandennoù, e zremm goloet gant ul lienenn. Jezuz a lavaras dezho: Diereit anezhañ ha lezit eñ da vont. 
JHN.11.45	Neuze, kalz eus ar Yuzevien a oa deuet da gavout Mari, pa weljont ar pezh en doa graet Jezuz, a gredas ennañ. 
JHN.11.46	Met hiniennoù anezho a yeas da gavout ar farizianed hag a lavaras dezho ar pezh en doa graet Jezuz.
JHN.11.47	Neuze ar veleien vras hag ar farizianed a zastumas ar sanedrin hag a lavaras: Petra a raimp? Rak an den-se a ra kalz a virakloù. 
JHN.11.48	Mar en lezomp d'ober, an holl a gredo ennañ, hag ar Romaned a zeuio hag a zistrujo hol lec'h hag hor broad. 
JHN.11.49	Met unan anezho, Kaifaz, hag a oa beleg-meur er bloavezh-se, a lavaras dezho: C'hwi n'ouzoc'h netra, 
JHN.11.50	ha ne soñjit ket penaos eo gwelloc'h da un den hepken mervel evit ar bobl eget na vefe kollet ar vroad holl? 
JHN.11.51	Hogen ne lavaras ket kement-se anezhañ e-unan, met o vezañ beleg-meur er bloaz-se, e tiouganas penaos e tlee Jezuz mervel evit ar vroad, 
JHN.11.52	ha ne oa ket evit ar vroad hepken, met ivez evit dastum en unan hepken mibien Doue a-stlabez. 
JHN.11.53	Adalek an deiz-se en em guzuilhjont evit e lakaat d'ar marv. 
JHN.11.54	Neuze Jezuz n'en em ziskouezas mui dirak an holl e-touez ar Yuzevien, met mont a reas ac'hane en ur vro tost d'al lec'h distro, d'ur gêr galvet Efraim. Hag e chomas eno gant e ziskibien. 
JHN.11.55	Pask ar Yuzevien a oa tost ha kalz a dud eus ar vro a bignas da Jeruzalem a-raok ar Pask evit en em c'hlanaat. 
JHN.11.56	Klask a rejont Jezuz hag, oc'h en em zerc'hel en templ, e lavarjont an eil d'egile: Petra a soñjit? Ha ne zeuio ket d'ar gouel? 
JHN.11.57	Ar veleien vras hag ar farizianed o doa roet urzh, ma ouije unan bennak pelec'h e oa, en lavarje, evit ma krogjed ennañ.
JHN.12.1	C'hwec'h devezh a-raok ar Pask, Jezuz a zeuas da Vetania, e-lec'h ma oa Lazar, an hini a oa bet marv hag en doa adsavet a-douez ar re varv. 
JHN.12.2	Aozet e voe dezhañ eno ur goan. Marta a servije ha Lazar a oa unan eus ar re a oa ouzh taol gantañ. 
JHN.12.3	Neuze Mari, o vezañ kemeret ul lur
JHN.12.4	Neuze Judaz Iskariod mab Simon, unan eus e ziskibien, an hini a dlee e zroukreiñ, a lavaras: 
JHN.12.5	Perak n'eo ket bet gwerzhet ar c'hwezh-vat-se tri c'hant diner
JHN.12.6	Lavarout a rae kement-se, n'eo ket m'en doa preder ouzh ar beorien, met abalamour ma oa laer hag, o terc'hel ar yalc'h, e kemere ar pezh a lakaed enni. 
JHN.12.7	Neuze Jezuz a lavaras: Lez anezhi, miret he deus ar c'hwezh-vat-se evit deiz va beziadur. 
JHN.12.8	Rak ho po bepred ar beorien ganeoc'h, met n'ho po ket atav ac'hanon. 
JHN.12.9	Ur vandenn vras a Yuzevien o vezañ gouezet e oa eno, a zeuas, nann hepken abalamour da Jezuz, met ivez evit gwelout Lazar en doa adsavet a-douez ar re varv. 
JHN.12.10	Ar veleien vras en em guzulias da lakaat ivez Lazar d'ar marv, 
JHN.12.11	rak kalz eus ar Yuzevien a bellaas diouto en abeg dezhañ hag a gredas e Jezuz.
JHN.12.12	An deiz war-lerc'h, ul lod bras a dud deuet evit ar gouel, o klevout e teue Jezuz da Jeruzalem, 
JHN.12.13	a gemeras brankoù palmez hag a yeas a-raok dezhañ, o krial: Hozanna! Benniget ra vo roue Israel a zeu en anv an Aotrou! 
JHN.12.14	Jezuz, o vezañ kavet un azenig, a bignas warnañ, hervez ma'z eo skrivet: 
JHN.12.15	Na'z pez ket aon, merc'h Sion, setu, da roue a zeu, pignet war ebeul un azenez. 
JHN.12.16	E ziskibien ne gomprenjont ket da gentañ kement-se, met pa voe roet gloar da Jezuz, neuze e teuas da soñj dezho penaos e oa bet skrivet an traoù-se diwar e benn hag e oant en em gavet gantañ. 
JHN.12.17	Ar vandenn a oa gantañ p'en doa galvet Lazar eus ar bez ha p'en doa e adsavet a-douez ar re varv, a roe testeni dezhañ. 
JHN.12.18	Abalamour ivez m'en doa anavezet ar bobl penaos en doa graet ar mirakl-se e oant aet a-raok dezhañ. 
JHN.12.19	Ar farizianed a lavaras eta etrezo: Gwelout a rit na c'hounezit netra, setu, an dud o deus aet war e lerc'h. 
JHN.12.20	Bez' e oa un toullad Gresianed e-touez ar re a oa pignet evit azeuliñ e-pad ar gouel. 
JHN.12.21	Dont a rejont da gavout Filip eus Betsaida e Galilea hag e c'houlennjont dioutañ: Aotrou, ni a garfe gwelout Jezuz. 
JHN.12.22	Filip a zeuas hag en lavaras da Andrev, hag Andrev ha Filip en lavaras da Jezuz.
JHN.12.23	Jezuz a respontas dezho: An eur a zo deuet ma tle Mab an den resev gloar. 
JHN.12.24	E gwirionez, e gwirionez, me a lavar deoc'h, ma ne varv ket ar c'hreunenn winizh a gouezh d'an douar, e chom hec'h-unan. Met mar marv, e toug kalz a frouezh. 
JHN.12.25	An hini a gar e vuhez he c'hollo, hag an hini a gasa e vuhez er bed-mañ he miro evit ar vuhez peurbadus. 
JHN.12.26	Mar servij unan bennak ac'hanon, ra zeuio war va lerc'h, hag e-lec'h ma'z on, eno e vo ivez va servijer. Mar servij unan bennak ac'hanon, an Tad a enoro anezhañ. 
JHN.12.27	Bremañ va ene a zo trubuilhet. Ha petra a lavarin? Tad, savete ac'hanon eus an eur-mañ? Met evit kement-se eo ez on deuet en eur-mañ. 
JHN.12.28	Tad, ro gloar da'z anv! Neuze e teuas ur vouezh eus an neñv: Ha roet em eus gloar dezhañ, hag e roin gloar dezhañ c'hoazh. 
JHN.12.29	Ar bobl a oa eno hag o doa klevet a lavaras e oa ar c'hurun. Re all a lavaras: Un ael en deus komzet outañ. 
JHN.12.30	Jezuz a gemeras ar gomz hag a lavaras: N'eo ket evidon eo deuet ar vouezh-se, met evidoc'h. 
JHN.12.31	Bremañ en em ra barnedigezh ar bed-mañ, bremañ priñs ar bed-mañ a vo taolet er-maez. 
JHN.12.32	Ha me, pa vin bet savet eus an douar, e tennin an holl da'm c'havout. 
JHN.12.33	Hogen e lavaras kement-se evit merkañ dre beseurt marv e tlee mervel. 
JHN.12.34	Ar bobl a respontas dezhañ: Desket hon eus dre al lezenn e tle ar C'hrist chom da viken. Penaos eta e lavarez ez eo ret da Vab an den bezañ savet? Piv eo ar Mab an den-se? 
JHN.12.35	Neuze Jezuz a lavaras dezho: Ar sklêrijenn a zo c'hoazh ganeoc'h evit un nebeud amzer. Kerzhit e-pad m'hoc'h eus ar sklêrijenn, gant aon na zeufe an deñvalijenn d'ho soupren. An hini a gerzh en deñvalijenn ne oar ket pelec'h ez a. 
JHN.12.36	E-pad m'hoc'h eus ar sklêrijenn, kredit er sklêrijenn, evit ma viot bugale ar sklêrijenn. Jezuz a lavaras an traoù-se, ha goude ez eas kuit hag en em guzhas diouto.
JHN.12.37	Met evitañ da vezañ graet kement a virakloù dirazo, ne gredjont ket ennañ, 
JHN.12.38	evit ma vije peurc'hraet ar ger en doa ar profed Izaia lavaret: Aotrou, piv en deus kredet d'hor prezegenn? Ha da biv eo bet diskuliet brec'h an Aotrou? 
JHN.12.39	Evel-se ne c'hellent ket krediñ, rak Izaia en deus lavaret c'hoazh: 
JHN.12.40	Dallet en deus o daoulagad ha kaletaet o c'halon, gant aon na zeufe o daoulagad da welout, o c'halon da gompren, na zistrofent, ha na yac'hafen anezho. 
JHN.12.41	Izaia a lavaras an traoù-mañ, pa welas e c'hloar ha pa gomzas diwar e benn. 
JHN.12.42	Koulskoude, kalz e-touez ar re vras zoken a gredas ennañ, met n'anzavjont ket kement-se abalamour d'ar farizianed, gant aon da vezañ kaset kuit eus ar sinagogenn, 
JHN.12.43	rak karout a raent muioc'h ar gloar a zeu eus an dud eget gloar Doue. 
JHN.12.44	Jezuz a grias hag a lavaras: An hini a gred ennon, ne gred ket ennon met en hini en deus va c'haset, 
JHN.12.45	hag an hini a wel ac'hanon a wel an hini an deus va c'haset. 
JHN.12.46	Me a zo deuet er bed evel ur sklêrijenn, evit na chomo ket en deñvalijenn an neb a gred ennon. 
JHN.12.47	Mar klev unan bennak va gerioù ha ne gred ket, ne varnan ket anezhañ, rak n'on ket deuet evit barn ar bed, met evit saveteiñ ar bed. 
JHN.12.48	An hini na'm degemer ket ha na zegemer ket va gerioù en deus e varner, ar ger am eus prezeget eo, a varno anezhañ d'an deiz diwezhañ. 
JHN.12.49	Rak n'eo ket ac'hanon va-unan em eus komzet, met an Tad en deus va c'haset, en deus gourc'hemennet din ar pezh a dleen lavarout ha prezeg. 
JHN.12.50	Hag anavezout a ran penaos e c'hourc'hemenn a zo ar vuhez peurbadus. An traoù a lavaran eta, a lavaran evel m'en deus an Tad o lavaret din.
JHN.13.1	A-raok gouel ar Pask, Jezuz, oc'h anavezout e oa deuet e eur evit tremen eus ar bed-mañ d'an Tad, goude bezañ karet e re a oa er bed, o c'haras betek an diwezh. 
JHN.13.2	Da ziwezh ar goan, an diaoul o vezañ lakaet dija e kalon Judaz Iskariod mab Simon ar soñj d'e zroukreiñ, 
JHN.13.3	Jezuz, oc'h anavezout en doa an Tad lakaet pep tra etre e zaouarn, hag e oa deuet eus Doue hag e tistroe da Zoue, 
JHN.13.4	a savas diouzh koan, a lamas e zilhad, hag, o vezañ kemeret ul lienenn, en em c'hourizas ganti. 
JHN.13.5	Goude-se e lakaas dour en ur billig hag en em lakaas da walc'hiñ treid an diskibien ha d'o zorchañ gant al lienenn a oa en-dro dezhañ. 
JHN.13.6	Dont a reas eta da Simon-Pêr, hag hemañ a lavaras dezhañ: Aotrou, ha te a walc'hfe va zreid din! 
JHN.13.7	Jezuz a respontas dezhañ: N'ouzout ket bremañ ar pezh a ran, met henn gouzout a ri diwezhatoc'h. 
JHN.13.8	Pêr a lavaras dezhañ: Biken ne walc'hi va zreid din. Jezuz a respontas dezhañ: Ma ne walc'han ket ac'hanout, ne'c'h eus ket lod ganin. 
JHN.13.9	Simon-Pêr a lavaras dezhañ: Aotrou, nann hepken va zreid, met ivez va daouarn ha va fenn. 
JHN.13.10	Jezuz a lavaras dezhañ: An hini a zo bet gwalc'het en deus ezhomm e vefe gwalc'het dezhañ e zreid hepken, hag emañ glan penn-da-benn. Ha c'hwi a zo glan, met n'oc'h ket holl. 
JHN.13.11	Rak gouzout a rae piv oa an hini a dlee e zroukreiñ, abalamour da-se e lavaras: N'oc'h ket glan holl. 
JHN.13.12	Goude eta m'en doe gwalc'het o zreid dezho ha m'en doe adkemeret e zilhad, en em lakaas adarre ouzh taol hag e lavaras dezho: Ha gouzout a rit ar pezh am eus graet deoc'h?. 
JHN.13.13	Va c'hervel a rit Mestr hag Aotrou, ha gwir a lavarit rak bez' ez on. 
JHN.13.14	Mar em eus eta gwalc'het ho treid deoc'h, me an Aotrou hag ar Mestr, c'hwi a dle ivez gwalc'hiñ ho treid an eil d'egile. 
JHN.13.15	Rak roet em eus deoc'h ur skouer, evit ma reot evel ma em eus graet deoc'h. 
JHN.13.16	E gwirionez, e gwirionez, me a lavar deoc'h, ar servijer n'eo ket brasoc'h eget e vestr, nag an abostol
JHN.13.17	Mar gouzoc'h an traoù-se, ez oc'h eürus, gant ma sentot outo.
JHN.13.18	Ne gomzan ket ac'hanoc'h holl. Gouzout a ran ar re am eus dibabet. Met ret eo d'ar Skritur bezañ peurc'hraet: An hini a zebr bara ganin en deus savet e droad em enep. 
JHN.13.19	Me en lavar deoc'h adalek bremañ, a-raok ma'c'h erruo an dra, evit pa c'hoarvezo, ma kredot emaon. 
JHN.13.20	E gwirionez, e gwirionez, me a lavar deoc'h, an hini a zegemer an hini am bo kaset a zegemer ac'hanon, hag an hini a zegemer ac'hanon a zegemer an hini en deus va c'haset. 
JHN.13.21	P'en doe Jezuz lavaret kement-se, e voe trubuilhet en e spered hag e roas an testeni-mañ: E gwirionez, e gwirionez, me a lavar deoc'h, unan ac'hanoc'h am droukroio. 
JHN.13.22	An diskibien a sellas an eil ouzh egile o vezañ ne ouient ket a biv eo e komze. 
JHN.13.23	Unan eus e ziskibien, a oa karet gant Jezuz, a oa astennet harp ouzh bruched Jezuz. 
JHN.13.24	Simon-Pêr a reas sin dezhañ da c'houlenn eus piv e komze. 
JHN.13.25	Eñ, o vezañ pleget war vruched Jezuz, a lavaras dezhañ: Aotrou, piv eo? 
JHN.13.26	Jezuz a respontas: An hini a roin dezhañ an tamm soubet. Hag, o vezañ soubet un tamm, e roas anezhañ da Judaz Iskariod mab Simon. 
JHN.13.27	War-lerc'h an tamm, Satan a yeas ennañ. Neuze Jezuz a lavaras dezhañ: Gra raktal ar pezh a rez. 
JHN.13.28	Met hini ebet eus ar re a oa ouzh taol ne gomprenas perak e lavaras kement-se dezhañ. 
JHN.13.29	Hiniennoù a soñjas penaos, evel ma oa ar yalc'h gant Judaz, e lavare Jezuz dezhañ: Pren ar pezh hon eus ezhomm evit ar gouel, pe da reiñ un dra bennak d'ar beorien. 
JHN.13.30	O vezañ eta resevet an tamm, eñ a yeas kuit raktal. Noz e oa.
JHN.13.31	Pa voe aet kuit, Jezuz a lavaras: Bremañ roet eo bet gloar da Vab an den ha roet eo bet gloar da Zoue ennañ. 
JHN.13.32	Mar d-eo bet roet gloar da Zoue ennañ, Doue a roio gloar dezhañ ivez ennañ e-unan hag e roio gloar dezhañ prest. 
JHN.13.33	Va bugale vihan, me a zo c'hoazh ganeoc'h evit un nebeud amzer. C'hwi am c'hlasko hag, evel ma em eus lavaret d'ar Yuzevien: Ne c'hellit ket dont e-lec'h ma'z an, deoc'h ivez en lavaran bremañ. 
JHN.13.34	Reiñ a ran deoc'h ur gourc'hemenn nevez: Ma en em garot an eil egile evel ma em eus ho karet, ma en em garot ivez an eil egile. 
JHN.13.35	Dre gement-mañ ec'h anavezo an holl ez oc'h va diskibien, ma hoc'h eus karantez an eil evit egile.
JHN.13.36	Simon-Pêr a lavaras dezhañ: Aotrou, pelec'h ez-te? Jezuz a respontas dezhañ: E-lec'h ma'z an, ne c'hellez ket va heuliañ bremañ, met te am heulio diwezhatoc'h. 
JHN.13.37	Pêr a lavaras dezhañ: Aotrou, perak ne c'hellan ket da heuliañ bremañ? Me a rofe va buhez evidout. 
JHN.13.38	Jezuz a respontas dezhañ: Te a rofe da vuhez evidon? E gwirionez, e gwirionez, me a lavar dit, ne gano ket ar c'hilhog na'z po va dinac'het teir gwech.
JHN.14.1	Na lezit ket ho kalon da vezañ trubuilhet. Kredit e Doue, kredit ivez ennon. 
JHN.14.2	Bez' ez eus meur a chomlec'h e ti va Zad. Ma ne vefe ket, em bije henn lavaret deoc'h. Mont a ran da gempenn ul lec'h deoc'h. 
JHN.14.3	Pa vin aet kuit ha pa em bo kempennet ul lec'h deoc'h, e tistroin hag ho kemerin ganin, evit el lec'h m'emaon e viot c'hwi ivez. 
JHN.14.4	Gouzout a rit pelec'h ez an hag ec'h ouzoc'h an hent. 
JHN.14.5	Tomaz a lavaras dezhañ: Aotrou, n'ouzomp ket pelec'h ez ez, ha penaos e c'hellfemp gouzout an hent? 
JHN.14.6	Jezuz a lavaras dezhañ: Me eo an hent, ar wirionez hag ar vuhez. Den ne zeu d'an Tad nemet drezon. 
JHN.14.7	Mar ho pefe va anavezet, ho pefe anavezet ivez va Zad. Hag a-vremañ ec'h anavezit anezhañ hag hoc'h eus e welet. 
JHN.14.8	Filip a lavaras dezhañ: Aotrou, diskouez deomp an Tad hag eo a-walc'h deomp. 
JHN.14.9	Jezuz a lavaras dezhañ: Keid-all a zo abaoe ma'z on ganeoc'h, ha ne'c'h eus ket va anavezet, Filip? An hini en deus va gwelet en deus gwelet an Tad. Penaos e lavarez: Diskouez deomp an Tad? 
JHN.14.10	Ha ne gredez ket ez on-me en Tad hag emañ an Tad ennon? Ar gerioù a lavaran deoc'h, n'o lavaran ket ac'hanon va-unan. Met an Tad a chom ennon, a ra e-unan an oberoù. 
JHN.14.11	Kredit ac'hanon pa lavaran ez on en Tad hag emañ an Tad ennon. Kredit ac'hanon da vihanañ abalamour d'an oberoù-se o-unan.
JHN.14.12	E gwirionez, e gwirionez, me a lavar deoc'h, an hini a gred ennon a raio ivez an oberoù a ran, hag e raio reoù vrasoc'h eget ar re-mañ, abalamour ma'z an da gavout va Zad. 
JHN.14.13	Kement a c'houlennot em anv, me a raio anezhañ evit ma vo roet gloar d'an Tad er Mab. 
JHN.14.14	Mar goulennit un dra bennak em anv, me a raio anezhañ. 
JHN.14.15	Mar karit ac'hanon, mirit va gourc'hemennoù. 
JHN.14.16	Me a bedo an Tad hag e roio deoc'h ur Frealzer all, evit ma chomo ganeoc'h da viken, 
JHN.14.17	ar Spered a wirionez na c'hell ket bezañ degemeret gant ar bed, dre ma ne wel ket anezhañ ha n'anavez ket anezhañ. Met c'hwi a anavez anezhañ, rak e chom ganeoc'h hag e vo ennoc'h. 
JHN.14.18	Ne lezin ket ac'hanoc'h emzivaded, dont a rin d'ho kavout. 
JHN.14.19	C'hoazh un nebeud amzer hag ar bed ne'm gwelo ken, met c'hwi am gwelo, abalamour ma vevan ha ma vevot ivez. 
JHN.14.20	En deiz-se, ec'h anavezot emaon em Zad, ha c'hwi ennon, ha me ennoc'h. 
JHN.14.21	An hini en deus va gourc'hemennoù hag a vir anezho, hennezh eo a gar ac'hanon. Hag an hini a gar ac'hanon a vo karet gant va Zad, hag e karin anezhañ hag en em ziskouezin dezhañ. 
JHN.14.22	Judaz, nann an Iskariod, a lavaras dezhañ: Aotrou, a-belec'h e teu ma en em ziskouezi deomp ha nann d'ar bed? 
JHN.14.23	Jezuz a respontas dezhañ: Mar kar unan bennak ac'hanon, e viro va ger. Va Zad a garo anezhañ, e teuimp d'e gavout hag e raimp hor chomlec'h gantañ. 
JHN.14.24	An hini na gar ket ac'hanon ne vir ket va gerioù. Hag ar ger a glevit n'eo ket ac'hanon-me, met eus an Tad en deus va c'haset. 
JHN.14.25	Lavaret em eus deoc'h an traoù-mañ e-pad ma choman ganeoc'h. 
JHN.14.26	Met ar Frealzer, ar Spered-Santel a gaso an Tad em anv, a gelenno deoc'h an holl draoù hag a zegaso soñj deoc'h e kement am eus lavaret deoc'h. 
JHN.14.27	Lezel a ran ganeoc'h ar peoc'h, reiñ a ran deoc'h va feoc'h. Ne roan ket deoc'h evel ma ro ar bed. Na lezit ket ho kalon da vezañ trubuilhet pe spontet. 
JHN.14.28	Klevet hoc'h eus em eus lavaret deoc'h: Mont a ran kuit hag e tistroan davedoc'h. Mar karfec'h ac'hanon, ho pefe levenez eus ar pezh am eus lavaret: Mont a ran da gavout an Tad, rak va Zad a zo brasoc'h egedon. 
JHN.14.29	Henn lavaret em eus deoc'h bremañ a-raok ma c'hoarvezo an dra, evit pa vo c'hoarvezet, e kredot. 
JHN.14.30	Ne gomzin ken kalz ganeoc'h, rak priñs ar bed-mañ a zeu. Ha n'en deus netra ennon. 
JHN.14.31	Met evit ma'c'h anavezo ar bed e karan an Tad hag e ran ar pezh en deus an Tad gourc'hemennet din, savit, deomp ac'hann.
JHN.15.1	Me eo ar winienn wirion ha va Zad eo ar gwinier. 
JHN.15.2	Lemel a ra kuit kement brank ennon na zoug ket a frouezh hag e tivarr kement brank a zoug frouezh, evit ma tougo c'hoazh muioc'h a frouezh. 
JHN.15.3	Dija ez oc'h glan abalamour d'ar gomz am eus lavaret deoc'h. 
JHN.15.4	Chomit ennon ha me ennoc'h. Evel na c'hell ket ar brank dougen frouezh anezhañ e-unan ma ne chom ket stag ouzh ar winienn, c'hwi ne c'hellit ket kennebeut ma ne chomit ket ennon. 
JHN.15.5	Me eo ar winienn, c'hwi eo ar brankoù. An hini a chom ennon ha me ennañ, hennezh a zoug kalz a frouezh, rak hepdon ne c'hellit ober netra. 
JHN.15.6	Ma ne chom ket unan bennak ennon, taolet eo er-maez evel ar brank hag e sec'h. Neuze e tastumer anezho, o zaoler en tan hag e tevont. 
JHN.15.7	Mar chomit ennon ha mar chom va gerioù ennoc'h, e c'houlennot ar pezh a fello deoc'h ha kement-se a vo roet deoc'h. 
JHN.15.8	E kement-mañ eo e vo roet gloar da'm Zad, dougit kalz a frouezh. Hag e viot va diskibien. 
JHN.15.9	Evel m'en deus an Tad va c'haret, em eus ivez ho karet. Chomit em c'harantez. 
JHN.15.10	Mar mirit va gourc'hemennoù, e chomot em c'harantez, evel ma em eus miret gourc'hemennoù va Zad hag e choman en e garantez. 
JHN.15.11	Lavaret em eus deoc'h an traoù-mañ evit ma chomo va levenez ennoc'h ha ma vo ho levenez peurleuniet.
JHN.15.12	Setu va gourc'hemenn, ma en em garot an eil egile evel ma em eus ho karet. 
JHN.15.13	Den n'en deus brasoc'h karantez eget an hini a ro e vuhez evit e vignoned. 
JHN.15.14	C'hwi a zo va mignoned, mar grit kement a c'hourc'hemennan deoc'h. 
JHN.15.15	N'ho kalvan ken servijerien, rak ar servijer ne oar ket petra a ra e vestr, met ho kalvet em eus mignoned, abalamour ma em eus roet deoc'h da anavezout kement am eus klevet gant va Zad. 
JHN.15.16	N'eo ket c'hwi hoc'h eus va dibabet, met me eo am eus ho tibabet hag am eus ho lakaet, evit ma'z eot ha ma tougot frouezh, ha ma vo ho frouezh kendalc'hus, hag evit ma roio va Zad deoc'h kement a c'houlennot em anv digantañ. 
JHN.15.17	Ar pezh a c'hourc'hemennan deoc'h eo ma en em garot an eil egile.
JHN.15.18	Mar kasa ar bed ac'hanoc'h, gouezit penaos en deus va c'hasaet a-raok deoc'h. 
JHN.15.19	Ma vijec'h eus ar bed, ar bed a garje ar pezh a vije dezhañ. Met abalamour ma n'oc'h ket eus ar bed ha ma em eus ho tibabet a-douez ar bed, abalamour da-se eo e kasa ar bed ac'hanoc'h. 
JHN.15.20	Ho pet soñj eus ar ger am eus lavaret deoc'h: Ar servijer n'eo ket brasoc'h eget e vestr. Ma o deus va gwallgaset, e wallgasint ivez ac'hanoc'h, ha ma o deus miret va ger, e virint ivez hoc'h hini. 
JHN.15.21	Met kement-se holl a raint deoc'h en abeg da'm anv, rak n'anavezont ket an hini en deus va c'haset. 
JHN.15.22	Ma ne vijen ket deuet ha ma ne'm bije ket komzet outo, n'o dije ket a bec'hed. Met bremañ n'o deus ket a zigarez evit o fec'hed. 
JHN.15.23	An hini a gasa ac'hanon, a gasa ivez va Zad. 
JHN.15.24	Ma ne'm bije ket graet en o zouez an oberoù n'en deus graet hini all ebet, n'o dije ket a bec'hed. Met bremañ o deus o gwelet hag o deus kasaet ac'hanon ha va Zad ivez. 
JHN.15.25	Met kement-se a zo evit ma vo peurc'hraet ar ger a zo skrivet en o lezenn: Va c'hasaet o deus hep abeg. 
JHN.15.26	Met pa vo deuet ar Frealzer a zegasin deoc'h a-berzh an Tad, ar Spered a wirionez a zeu eus an Tad, eñ a roio testeni ac'hanon. 
JHN.15.27	Ha c'hwi ivez a roio testeni, rak ganin emaoc'h adalek ar penn-kentañ.
JHN.16.1	Lavaret em eus deoc'h an traoù-mañ evit na vint ket deoc'h un abeg da gouezhañ. 
JHN.16.2	Kas a raint ac'hanoc'h kuit eus o sinagogennoù, hag an eur a zeu ma kredo piv bennak ho lakaio d'ar marv reiñ ul lid da Zoue. 
JHN.16.3	Ober a raint kement-se deoc'h rak n'o deus anavezet na va Zad na me. 
JHN.16.4	Me am eus lavaret deoc'h an traoù-se, evit, pa vo deuet an eur, m'ho po soñj em eus o lavaret deoc'h. Ne'm eus ket lavaret anezho deoc'h abaoe ar penn-kentañ, abalamour ma oan ganeoc'h.
JHN.16.5	Met bremañ ez an da gavout an hini en deus va c'haset, hag hini ac'hanoc'h ne c'houlenn diganin: Pelec'h ez ez? 
JHN.16.6	Hag abalamour ma em eus lavaret deoc'h an traoù-mañ, an dristidigezh he deus leuniet ho kalon. 
JHN.16.7	Koulskoude e lavaran deoc'h ar wirionez, talvoudek eo deoc'h ez afen kuit, rak ma ne d-an ket kuit, ar Frealzer ne zeuio ket d'ho kavout. Met mar d-an kuit, e kasin anezhañ deoc'h. 
JHN.16.8	Ha pa vo deuet, e kendrec'ho ar bed er pezh a sell ouzh ar pec'hed, ar reizhder hag ar varnedigezh, 
JHN.16.9	ar pec'hed, dre na gredont ket ennon, 
JHN.16.10	ar reizhder, dre ma'z an da gavout va Zad ha na'm gwelot mui, 
JHN.16.11	ar varnedigezh, dre ma'z eo bet barnet priñs ar bed-mañ. 
JHN.16.12	Kalz a draoù all am eus c'hoazh da lavarout deoc'h, met n'oc'h ket c'hoazh evit o dougen. 
JHN.16.13	Pa vo deuet hennezh, ar Spered a wirionez, e reno ac'hanoc'h en holl wirionez, rak ne gomzo ket anezhañ e-unan, met e lavaro kement en devo klevet hag e tisklêrio deoc'h an traoù da zont. 
JHN.16.14	Eñ eo an hini a roio gloar din, abalamour ma kemero eus ar pezh a zo din ha ma en disklêrio deoc'h. 
JHN.16.15	Kement en deus an Tad a zo din. Setu perak em eus lavaret e kemero eus ar pezh a zo din hag en disklêrio deoc'h.
JHN.16.16	C'hoazh un nebeud amzer ha ne'm gwelot mui, ha c'hoazh un nebeud amzer goude hag em gwelot, abalamour ma'z an da gavout an Tad. 
JHN.16.17	Neuze e ziskibien a lavaras an eil d'egile: Petra eo ar pezh a lavar deomp: C'hoazh un nebeud amzer ha ne'm gwelot mui, ha c'hoazh un nebeud amzer goude hag em gwelot? hag: Abalamour ma'z an da gavout an Tad? 
JHN.16.18	Lavarout a raent eta: Petra eo ar pezh a lavar: C'hoazh un nebeud amzer? N'ouzomp ket ar pezh a lavar. 
JHN.16.19	Jezuz a ouezas e felle dezho ober goulennoù outañ hag a lavaras dezho: C'hwi a c'houlenn etrezoc'h perak em eus lavaret: C'hoazh un nebeud amzer ha ne'm gwelot mui, ha c'hoazh un nebeud amzer goude hag em gwelot. 
JHN.16.20	E gwirionez, e gwirionez, me a lavar deoc'h, c'hwi a welo hag a hirvoudo, hag ar bed en em laouenaio. C'hwi a vo en dristidigezh, met ho tristidigezh a vo troet e levenez. 
JHN.16.21	Pa wilioud ur wreg, he devez poan abalamour ma'z eo deuet hec'h eur, met goude ma he deus ganet ur bugel, n'he deus ken soñj eus he foan gant al levenez he deus da vezañ ganet un den er bed. 
JHN.16.22	Evel-se c'hwi a zo bremañ en dristidigezh, met me ho kwelo a-nevez hag ho kalon en em laouenaio, ha den ne lamo diganeoc'h ho levenez. 
JHN.16.23	En deiz-se ne c'houlennot ken netra diganin. E gwirionez, e gwirionez, me a lavar deoc'h, kement a c'houlennot digant an Tad em anv, en roio deoc'h. 
JHN.16.24	Betek vremañ n'hoc'h eus goulennet netra em anv. Goulennit hag e resevot, evit ma vo ho levenez peurleuniet. 
JHN.16.25	Lavaret em eus deoc'h an traoù-se e parabolennoù. Met an amzer a zeu ma ne gomzin ken deoc'h e parabolennoù hag e komzin deoc'h sklaer diwar-benn an Tad. 
JHN.16.26	En deiz-se, e c'houlennot em anv ha ne lavaran ket deoc'h e pedin an Tad evidoc'h, 
JHN.16.27	rak an Tad e-unan ho kar, abalamour ma hoc'h eus va c'haret ha ma hoc'h eus kredet ez on deuet eus Doue. 
JHN.16.28	Me a zo deuet eus an Tad hag on deuet er bed. Lezel a ran a-nevez ar bed hag ez an da gavout an Tad. 
JHN.16.29	An diskibien a lavaras dezhañ: Setu, bremañ e komzez sklaer ha ne lavarez parabolenn ebet. 
JHN.16.30	Bremañ ec'h ouzomp ec'h anavezez pep tra ha ne'c'h eus ket ezhomm e vefe graet goulenn ouzhit. Abalamour da-se eo e kredomp ez out deuet eus Doue. 
JHN.16.31	Jezuz a respontas dezho: Ha krediñ a rit bremañ? 
JHN.16.32	Setu, an eur a zeu, ha deuet eo dija, penaos e viot stlabezet pep hini ouzh e gostez ha penaos e lezot ac'hanon va-unan. Met me n'on ket va-unan, rak an Tad a zo ganin. 
JHN.16.33	Lavaret em eus deoc'h an traoù-mañ evit ma ho po ar peoc'h ennon. Trubuilhoù ho po er bed, met bezit kalonek, me am eus trec'het ar bed.
JHN.17.1	Jezuz a gomzas evel-se, ha neuze, o sevel e zaoulagad etrezek an neñv, e lavaras: Tad, an eur a zo deuet. Ro gloar da'z Mab, evit ma roio gloar da Vab dit, 
JHN.17.2	ha, hervez ar galloud ac'h eus roet dezhañ war bep kig, ma roio ar vuhez peurbadus d'an holl re ac'h eus roet dezhañ. 
JHN.17.3	Hag ar vuhez peurbadus eo ma'c'h anavezint ac'hanout, te ar gwir Doue nemetañ, ha Jezuz-Krist, an hini ac'h eus kaset. 
JHN.17.4	Roet em eus gloar dit war an douar, echuet em eus al labour ac'h eus roet din d'ober. 
JHN.17.5	Bremañ, Tad, ro gloar din ennout da-unan, eus ar gloar-se am boa ennout a-raok ma voe graet ar bed. 
JHN.17.6	Disklêriet em eus da anv d'an dud ac'h eus roet din eus ar bed. Dit e oant, hag ec'h eus o roet din, hag o deus miret da c'her. 
JHN.17.7	Anavezet o deus bremañ penaos kement ac'h eus roet din a zeu ac'hanout, 
JHN.17.8	rak roet em eus dezho ar gerioù ac'h eus roet din, hag o degemeret o deus, hag anavezet o deus e gwirionez ez on deuet ac'hanout, ha kredet o deus ec'h eus va c'haset. 
JHN.17.9	Pediñ a ran evito. Ne bedan ket evit ar bed, met evit ar re ac'h eus roet din, abalamour ma'z int dit. 
JHN.17.10	Kement a zo din a zo dit, ha kement a zo dit a zo din, hag enno e vez roet gloar din. 
JHN.17.11	Me n'on ken er bed, met ar re-mañ a zo er bed, hag e teuan etrezek ennout. Tad santel, mir en da anv ar re ac'h eus roet din, evit ma vint unan eveldomp-ni. 
JHN.17.12	E-pad ma oan ganto er bed, e tiwallen anezho en da anv. Miret em eus ar re ac'h eus roet din, hag hini ebet anezho n'eo en em gollet, nemet mab ar gollidigezh, evit ma vije peurc'hraet ar Skritur. 
JHN.17.13	Met bremañ e teuan etrezek ennout hag e lavaran an traoù-mañ er bed, evit ma vo va levenez peurleuniet enno. 
JHN.17.14	Roet em eus dezho da c'her hag ar bed en deus kasaet anezho, abalamour n'int ket eus ar bed, evel n'on ket va-unan eus ar bed. 
JHN.17.15	Ne bedan ket ac'hanout d'o lemel eus ar bed, met d'o diwall diouzh an droug. 
JHN.17.16	N'int ket eus ar bed, evel n'on ket va-unan eus ar bed. 
JHN.17.17	Santela anezho en da wirionez, da c'her eo ar wirionez. 
JHN.17.18	Evel ma ec'h eus va c'haset er bed, em eus ivez o c'haset er bed, 
JHN.17.19	hag en em santelaan va-unan evito, evit ma vint ivez santelaet er wirionez. 
JHN.17.20	Ne bedan ket evito hepken, met c'hoazh evit a re a gredo ennon dre o ger, 
JHN.17.21	evit ma vint holl unan, evel ma'z out ennon, Tad, hag evel ma'z on ennout, evit ma vint ivez unan ennomp, evit ma kredo ar bed ec'h eus va c'haset. 
JHN.17.22	Roet em eus dezho ar gloar ac'h eus roet din, evit ma vint unan evel ma'z omp ni unan, 
JHN.17.23	me enno ha te ennon, evit ma vint unan en un doare klok, ha ma'c'h anavezo ar bed ec'h eus va c'haset hag ec'h eus o c'haret evel ma ec'h eus va c'haret. 
JHN.17.24	Tad, me a c'hoanta e vo ganin ar re ac'h eus roet din, e-lec'h ma'z on, evit ma welint ar gloar ac'h eus roet din, rak va c'haret ec'h eus a-raok krouidigezh ar bed. 
JHN.17.25	Tad gwirion, ar bed n'en deus ket da anavezet, met me am eus da anavezet hag ar re-mañ o deus anavezet ec'h eus va c'haset. 
JHN.17.26	Roet em eus da anavezout dezho da anv hag e roin anezhañ da anavezout dezho, evit ma vo enno ar garantez ac'h eus bet evidon ha ma vin enno.
JHN.18.1	Goude m'en doe lavaret an traoù-mañ, Jezuz a yeas kuit gant e ziskibien en tu all d'ar froud Kedron, e-lec'h ma oa ul liorzh hag a antreas enni, eñ hag e ziskibien. 
JHN.18.2	Judaz, an hini en droukroe, a anaveze ivez al lec'h-se, abalamour Jezuz a oa aet alies eno gant e ziskibien. 
JHN.18.3	Judaz eta, o vezañ kemeret ur vandenn soudarded ha serjanted a-berzh ar veleien vras hag ar farizianed, a zeuas eno gant leternioù, gant gouloù ha gant armoù. 
JHN.18.4	Jezuz, o c'houzout kement a dlee c'hoarvezout gantañ, a yeas en o raok hag a lavaras dezho: Piv a glaskit? 
JHN.18.5	Int a respontas dezhañ: Jezuz a Nazared. Jezuz a lavaras dezho: Emaon. Ha Judaz, an hini en droukroe, a oa ivez ganto. 
JHN.18.6	Kerkent ha m'en doe lavaret dezho: Emaon, ez ejont a-dreñv hag e kouezhjont d'an douar. 
JHN.18.7	Goulenn a reas c'hoazh outo: Piv a glaskit? Hag int a lavaras: Jezuz a Nazared. 
JHN.18.8	Jezuz a respontas: Lavaret em eus deoc'h penaos emaon. Mar d-eo eta me a glaskit, lezit ar re-mañ da vont kuit. 
JHN.18.9	Kement-mañ evit ma vije peurc'hraet ar gomz en doa lavaret: Ne'm eus kollet hini ebet eus ar re ac'h eus roet din. 
JHN.18.10	Simon-Pêr, a oa gantañ ur c'hleze, a dennas anezhañ, a skoas gantañ servijer ar beleg-meur hag a droc'has e skouarn dehou dezhañ. Ar servijer-se a oa anvet Malkuz. 
JHN.18.11	Neuze Jezuz a lavaras da Bêr: Laka da gleze en e c'houin. Ha n'evin ket an hanaf en deus an Tad roet din?
JHN.18.12	Neuze ar vandenn soudarded, ar c'habiten ha serjanted ar Yuzevien a gemeras Jezuz, a ereas anezhañ 
JHN.18.13	hag a gasas anezhañ da gentañ da di Annaz, abalamour ma oa tad-kaer da Gaifaz, beleg-meur ar bloaz-se. 
JHN.18.14	Kaifaz a oa an hini en doa roet ar c'huzul-se d'ar Yuzevien: Talvoudek eo e varvfe un den hepken evit ar bobl. 
JHN.18.15	Simon-Pêr, gant un diskibl all, a heulias Jezuz. An diskibl-se a oa anavezet gant ar beleg-meur hag a yeas gant Jezuz e porzh ar beleg-meur, 
JHN.18.16	met Pêr a chomas er-maez e-tal an nor. An diskibl all, a oa anavezet gant ar beleg-meur, a yeas da gomz ouzh ar borzhierez hag a lakaas Pêr da vont e-barzh. 
JHN.18.17	Neuze ar vatezh, ar borzhierez, a lavaras da Bêr: Ha n'out ket ivez eus diskibien an den-se? Eñ a lavaras: N'on ket. 
JHN.18.18	Ar servijerien hag ar serjanted a oa eno, o vezañ graet tan abalamour ma oa yen, a domme. Pêr a oa ganto hag a domme. 
JHN.18.19	Ar beleg-meur a reas goulennoù ouzh Jezuz diwar-benn e ziskibien ha diwar-benn e gelennadurezh. 
JHN.18.20	Jezuz a respontas dezhañ: Komzet em eus sklaer d'an dud. Atav em eus kelennet er sinagogenn hag en templ e-lec'h m'en em zastum ar Yuzevien, ha ne'm eus lavaret netra e-kuzh. 
JHN.18.21	Perak e rez goulennoù ouzhin? Gra da c'houlennoù ouzh a re o deus klevet ar pezh am eus lavaret dezho. An dud-se a oar ar pezh am eus lavaret. 
JHN.18.22	P'en doa lavaret kement-se, unan eus ar serjanted a oa eno a roas ur c'harvanad da Jezuz en ur lavarout: Evel-se eo e respontez d'ar beleg-meur? 
JHN.18.23	Jezuz a respontas dezhañ: Mar em eus komzet fall, diskouez ar pezh fall am eus lavaret, met mar em eus komzet mat, perak e skoez ac'hanon? 
JHN.18.24	Annaz a gasas anezhañ ereet da Gaifaz ar beleg-meur. 
JHN.18.25	Simon-Pêr a oa eno o tommañ. Lavarout a rejont dezhañ: Ha n'out ket te ivez eus e ziskibien? Eñ en nac'has hag a lavaras: N'on ket. 
JHN.18.26	Unan eus servijerien ar beleg-meur, a oa kar d'an hini en doa Pêr troc'het e skouarn, a lavaras dezhañ: Ha ne'm eus ket da welet el liorzh gantañ? 
JHN.18.27	Pêr en nac'has adarre, ha kerkent ar c'hilhog a ganas.
JHN.18.28	Neuze e tegasjont Jezuz eus ti Kaifaz d'ar pretordi. Ar mintin e oa, n'ejont ket e-barzh ar pretordi gant aon d'en em saotrañ, evit ma c'helljent debriñ ar Pask. 
JHN.18.29	Pilat eta, o vezañ aet d'o c'havout, a lavaras dezho: Petra a damallit d'an den-se? 
JHN.18.30	Respont a rejont dezhañ: Ma ne vije ket un torfedour, n'hor bije ket e lakaet etre da zaouarn. 
JHN.18.31	Neuze Pilat a lavaras dezho: Kemerit eñ hoc'h-unan ha barnit eñ hervez ho lezenn. Ar Yuzevien a lavaras dezhañ: N'eo ket aotreet deomp lazhañ un den. 
JHN.18.32	Kement-mañ a c'hoarvezas evit ma vije peurc'hraet ar pezh en doa Jezuz lavaret, o verkañ dre beseurt marv e tlee mervel. 
JHN.18.33	Neuze Pilat a zistroas d'ar pretordi, a c'halvas Jezuz hag a lavaras dezhañ: Ha bez' out roue ar Yuzevien? 
JHN.18.34	Jezuz a respontas dezhañ: Ac'hanout da-unan eo e lavarez kement-se, pe reoù all o deus henn lavaret dit? 
JHN.18.35	Pilat a respontas: Ha Yuzev on-me? Da vroad hag ar veleien vras o deus da lakaet etre va daouarn. Petra ac'h eus graet? 
JHN.18.36	Jezuz a respontas: Va rouantelezh n'eo ket eus ar bed-mañ. Mar bije va rouantelezh eus ar bed-mañ, va servijerien a stourmje evit na vijen ket lakaet e daouarn ar Yuzevien, met bremañ va rouantelezh n'eo ket ac'han. 
JHN.18.37	Neuze Pilat a lavaras dezhañ: Roue out eta? Jezuz a respontas: Te en lavar, roue on. Evit-se eo ez on bet ganet hag evit-se eo ez on deuet er bed, evit reiñ testeni d'ar wirionez. Piv bennak a zo eus ar wirionez a selaou va mouezh. 
JHN.18.38	Pilat a lavaras dezhañ: Petra eo ar wirionez? Ha goude m'en doa lavaret kement-se, ez eas a-nevez da gavout ar Yuzevien hag e lavaras dezho: Ne gavan torfed ebet ennañ. 
JHN.18.39	Met, bez' hoc'h eus ur c'hiz en ho touez, ma laoskfen deoc'h unan bennak gant ar Pask. Ha fellout a ra deoc'h eta e laoskfen deoc'h roue ar Yuzevien? 
JHN.18.40	Neuze an holl a grias a-nevez: Na laosk ket hemañ, met Barabbaz. Hogen Barabbaz a oa ul laer.
JHN.19.1	Neuze Pilat a gemeras Jezuz hag a lakaas anezhañ da vezañ skourjezet. 
JHN.19.2	Ar soudarded, o vezañ gweet ur gurunenn spern, a lakaas anezhi war e benn. E wiskañ a rejont gant ur vantell limestra 
JHN.19.3	hag e lavarent dezhañ: Salud, Roue ar Yuzevien! Hag e roent taolioù-dorn dezhañ. 
JHN.19.4	Pilat a yeas a-nevez er-maez hag a lavaras dezho: Setu, e tegasan anezhañ deoc'h er-maez evit ma ouiot penaos ne gavan torfed ebet ennañ. 
JHN.19.5	Jezuz a yeas eta er-maez, o tougen ar gurunenn spern hag ar vantell limestra. Hag e lavaras dezho: Setu an den. 
JHN.19.6	Pa welas ar veleien vras hag ar serjanted anezhañ, e krijont: Ouzh ar groaz! Ouzh ar groaz! Pilat a lavaras dezho: Kemerit anezhañ hoc'h-unan ha kroazstagit anezhañ, rak ne gavan torfed ebet ennañ. 
JHN.19.7	Ar Yuzevien a respontas dezhañ: Ul lezenn hon eus, hag hervez hol lezenn e tle mervel, rak eo en em c'hraet Mab Doue. 
JHN.19.8	Pilat, o klevout ar ger-se, en doe c'hoazh muioc'h a aon. 
JHN.19.9	Distreiñ a reas er pretordi hag e lavaras da Jezuz: A-belec'h out? Met Jezuz ne roas respont ebet dezhañ. 
JHN.19.10	Neuze Pilat a lavaras dezhañ: Ne lavarez netra din? Ha n'ouzout ket em eus ar galloud da groazstagañ ac'hanout hag ar galloud da'z leuskel da vont? 
JHN.19.11	Jezuz a respontas dezhañ: Ne'z pefe galloud ebet warnon, ma ne vefe ket bet roet dit eus an nec'h. Setu perak an hini en deus va droukroet dit en deus graet ur pec'hed brasoc'h. 
JHN.19.12	Adalek neuze Pilat a glaskas e leuskel. Met ar Yuzevien a grie: Mar laoskez an den-se, n'out ket mignon da Gezar. Piv bennak en em c'hra roue, en em laka a-enep Kezar. 
JHN.19.13	Neuze Pilat, o klevout ar gomz-se, a gasas Jezuz er-maez hag a azezas war e gador-varn el lec'h galvet ar Pavez, en hebraeg Gabbata. 
JHN.19.14	Kempennadur ar Pask e oa, ha war-dro ar c'hwec'hvet eur. Lavarout a reas d'ar Yuzevien: Setu ho roue. 
JHN.19.15	Met int a grias: Lam anezhañ! Lam anezhañ! Ouzh ar groaz! Pilat a lavaras dezho: Ha kroazstagañ a rin ho roue? Ar veleien vras a respontas: N'hon eus roue all ebet nemet Kezar. 
JHN.19.16	Neuze eta e roas anezhañ dezho evit bezañ staget ouzh ar groaz. Evel-se e kemerjont Jezuz hag e kasjont anezhañ ganto.
JHN.19.17	O tougen e groaz, e teuas el lec'h anvet: Ar C'hlopenn, hag a zo galvet en hebraeg Golgota. 
JHN.19.18	Eno e kroazstagjont anezhañ ha daou all gantañ, unan en un tu hag egile en tu all, ha Jezuz er c'hreiz. 
JHN.19.19	Pilat a reas ivez ur skrid hag en lakaas war ar groaz. Ennañ e oa skrivet: JEZUZ A NAZARED, ROUE AR YUZEVIEN. 
JHN.19.20	Kalz eus ar Yuzevien a lennas ar skrid-se, abalamour al lec'h ma oa Jezuz kroazstaget a oa tost da gêr; hag e oa skrivet en hebraeg, e gresianeg hag e latin. 
JHN.19.21	Beleien vras ar Yuzevien a lavaras da Bilat: Na skriv ket: Roue ar Yuzevien, met penaos en deus lavaret: Me eo roue ar Yuzevien. 
JHN.19.22	Pilat a respontas: Ar pezh am eus skrivet, am eus skrivet. 
JHN.19.23	Goude m'o doe ar soudarded kroazstaget Jezuz, e kemerjont e zilhad hag e rejont peder lodenn, ul lodenn evit pep soudard. Kemer a rejont ivez e sae, met ar sae a oa hep gwri, eus ur wiadenn adalek krec'h betek traoñ. 
JHN.19.24	Lavarout a rejont eta etrezo: Na lodennomp ket anezhi met taolomp ar sord da biv e vo. Evel-se e voe evit ma vije peurc'hraet ar gomz-mañ eus ar Skritur: Lodennet o deus va dilhad ha taolet o deus va sae d'ar sord. Setu ar pezh a reas ar soudarded. 
JHN.19.25	Mamm Jezuz, c'hoar e vamm, Mari gwreg Klopaz, ha Mari a Vagdala, en em zalc'he tost ouzh kroaz Jezuz. 
JHN.19.26	Jezuz eta, o welout e vamm hag en he c'hichen an diskibl a gare, a lavaras d'e vamm: Gwreg, setu da vab. 
JHN.19.27	Neuze e lavaras d'an diskibl: Setu da vamm. Hag adalek an eur-se, an diskibl a gemeras anezhi en e di. 
JHN.19.28	Goude-se, Jezuz, o welout penaos e oa kaset holl da benn, a lavaras, evit ma vije peurc'hraet ar Skritur: Sec'hed am eus. 
JHN.19.29	Bez' e oa eno ul lestr leun a winegr. Leuniañ a rejont eta ur spoueenn a winegr hag, o vezañ he lakaet e penn ur gorzenn sikadez, e kinnigjont anezhi d'e c'henoù. 
JHN.19.30	P'en doe Jezuz kemeret ar gwinegr, e lavaras: Peurc'hraet eo! Hag, o vezañ pleget e benn, e rentas e Spered. 
JHN.19.31	Gant aon na chomfe ar c'horfoù war ar groaz e-pad ar sabad, rak kempennadur ar Pask e oa hag ar sabad-se a oa un deiz bras, ar Yuzevien a c'houlennjont digant Pilat ma vije torret o divhar dezho ha ma vijent tennet ac'hane. 
JHN.19.32	Ar soudarded a zeuas eta hag a dorras e zivhar d'an hini kentañ, goude d'an eil a oa kroazstaget gantañ. 
JHN.19.33	Met pa zeujont da Jezuz, o welout e oa dija marv, ne dorrjont ket dezhañ e zivhar. 
JHN.19.34	Hogen unan eus ar soudarded a doullas e gostez dezhañ gant ul lañs, ha kerkent e teuas anezhañ gwad ha dour. 
JHN.19.35	An hini en deus gwelet en deus roet testeni a gement-se, hag e desteni a zo gwirion hag e oar e lavar gwir evit ma kredot. 
JHN.19.36	Kement-se a erruas evit ma vije ar Skritur peurc'hraet: E eskern ne vint ket torret. 
JHN.19.37	Hag e lec'h all ar Skritur a lavar c'hoazh: Gwelout a raint an hini o deus toullet.
JHN.19.38	Goude-se, Jozef a Arimatea hag a oa diskibl da Jezuz, met e-kuzh gant aon rak ar Yuzevien, a c'houlennas digant Pilat lemel korf Jezuz, ha Pilat en lezas d'e gemer. Dont a reas eta hag e lamas korf Jezuz. 
JHN.19.39	Nikodem, an hini a oa aet er penn-kentañ, en noz, da gavout Jezuz, a zeuas ivez, o tegas war-dro kant lur
JHN.19.40	Kemer a rejont eta korf Jezuz hag e c'holojont anezhañ gant bandennoù ha gant al louzoù-frondus, evel ma o deus ar Yuzevien ar c'hiz da sebeliañ. 
JHN.19.41	Bez' e oa ul liorzh el lec'h ma oa bet kroazstaget hag el liorzh ur bez nevez, e-lec'h ne oa bet c'hoazh lakaet den. 
JHN.19.42	Lakaat a rejont eta Jezuz ennañ, abalamour da gempennadur ar Yuzevien ha dre ma oa tost ar bez.
JHN.20.1	An deiz kentañ eus ar sizhun, Mari a Vagdala a zeuas mintin mat d'ar bez, pa oa c'hoazh teñval, hag e welas ar maen lamet diwar ar bez. 
JHN.20.2	Neuze e redas hag e teuas da gavout Simon-Pêr hag an diskibl all a oa karet gant Jezuz, hag e lavaras dezho: Tennet o deus an Aotrou eus ar bez, ha n'ouzomp ket pelec'h o deus e lakaet. 
JHN.20.3	Neuze Pêr hag an diskibl all a yeas er-maez hag a yeas d'ar bez. 
JHN.20.4	Hag e redjont o-daou a-unvan, met an diskibl all a redas buanoc'h eget Pêr hag a erruas da gentañ er bez. 
JHN.20.5	O vezañ en em bleget, e welas ar bandennoù war an douar, met ne d-eas ket e-barzh. 
JHN.20.6	Simon-Pêr, o tont war e lerc'h, a erruas hag a yeas er bez. Gwelout a reas ar bandennoù war an douar 
JHN.20.7	hag al lienenn a oa bet lakaet dezhañ war e benn; ne oa ket gant ar bandennoù, met pleget en ul lec'h a-du. 
JHN.20.8	Neuze an diskibl all, an hini erruet da gentañ er bez, a yeas ivez ennañ, hag a welas, hag a gredas. 
JHN.20.9	Rak n'o doa ket c'hoazh komprenet ar Skritur a lavare e tlee adsevel a varv.
JHN.20.10	Hag an diskibien a zistroas d'o ziez. 
JHN.20.11	Met Mari en em zalc'he er-maez tost ouzh ar bez, o ouelañ. Evel ma ouele, en em blegas er bez 
JHN.20.12	hag e welas daou ael gwisket e gwenn, azezet unan ouzh ar penn hag egile ouzh an treid, el lec'h ma oa bet gourvezet korf Jezuz. 
JHN.20.13	Lavarout a rejont dezhi: Gwreg, perak e ouelez? Hi a lavaras dezho: Abalamour ma o deus douget kuit va Aotrou ha n'ouzon ket pelec'h o deus e lakaet. 
JHN.20.14	O vezañ lavaret kement-se, e tistroas hag e welas Jezuz en e sav, met ne ouie ket e oa Jezuz. 
JHN.20.15	Jezuz a lavaras dezhi: Gwreg, perak e ouelez? Piv a glaskez? Hi, o krediñ e oa al liorzher, a lavaras dezhañ: Aotrou, mar d-eo te ec'h eus e gaset kuit, lavar din pelec'h ec'h eus e lakaet hag e kemerin anezhañ. 
JHN.20.16	Jezuz a lavaras dezhi: Mari! Hi, o vezañ distroet, a lavaras dezhañ: Rabbouni! Da lavarout eo: Mestr! 
JHN.20.17	Jezuz a lavaras dezhi: Na stok ket ennon, rak n'on ket c'hoazh pignet etrezek va Zad. Met kae da gavout va breudeur ha lavar dezho penaos e pignan etrezek va Zad hag ho Tad, etrezek va Doue hag ho Toue. 
JHN.20.18	Mari a Vagdala a zeuas da gemenn d'an diskibien penaos he doa gwelet an Aotrou ha penaos en doa lavaret kement-se dezhi.
JHN.20.19	An abardaez eus an deiz-se, a oa ar c'hentañ eus ar sizhun, dorioù al lec'h ma oa an diskibien en em zastumet o vezañ serret gant aon rak ar Yuzevien, Jezuz a zeuas, en em ziskouezas en o c'hreiz hag a lavaras dezho: Ar peoc'h ra vo ganeoc'h! 
JHN.20.20	Goude bezañ lavaret kement-se, e tiskouezas dezho e zaouarn hag e gostez. Neuze an diskibien, o welout an Aotrou, o doe ul levenez bras. 
JHN.20.21	Jezuz a lavaras dezho a-nevez: Ar peoc'h ra vo ganeoc'h! Evel m'en deus an Tad va c'haset, e kasan ivez ac'hanoc'h. 
JHN.20.22	Goude bezañ lavaret kement-se dezho, e c'hwezhas warno hag e lavaras dezho: Degemerit ar Spered-Santel. 
JHN.20.23	D'ar re e pardonot o fec'hedoù, e vint pardonet dezho, ha d'ar re o dalc'hot, e vint dalc'het dezho. 
JHN.20.24	Met Tomaz, unan eus an daouzek, galvet Didim, ne oa ket ganto pa zeuas Jezuz. 
JHN.20.25	An diskibien all a lavaras dezhañ eta: Gwelet hon eus an Aotrou. Met eñ a lavaras dezho: Ma ne welan ket merk an tachoù en e zaouarn, ma ne lakaan ket va biz e merk an tachoù ha ma ne lakaan ket va dorn en e gostez, ne gredin ket. 
JHN.20.26	Eizh deiz goude, e ziskibien a oa a-nevez en ti ha Tomaz ganto. Jezuz a zeuas, an dorioù o vezañ serret, en em zalc'has en o c'hreiz hag a lavaras: Ar peoc'h ra vo ganeoc'h! 
JHN.20.27	Neuze e lavaras da Domaz: Astenn amañ da viz ha sell ouzh va daouarn. Astenn ivez da zorn ha laka anezhañ em c'hostez. Na vez ket diskredik, met kred. 
JHN.20.28	Tomaz a respontas dezhañ: Va Aotrou ha va Doue! 
JHN.20.29	Jezuz a lavaras dezhañ: Abalamour ma ec'h eus va gwelet, Tomaz, ec'h eus kredet. Eürus ar re n'o deus ket gwelet hag o deus kredet! 
JHN.20.30	Jezuz a reas c'hoazh dirak e ziskibien kalz a virakloù all, ha n'int ket skrivet el levr-mañ, 
JHN.20.31	met an traoù-mañ a zo skrivet evit ma kredot penaos Jezuz a zo ar C'hrist, Mab Doue, hag o krediñ ma ho po ar vuhez en e anv.
JHN.21.1	Goude-se, Jezuz en em ziskouezas adarre d'an diskibien tost ouzh Mor Tiberiaz. En em ziskouez a reas en doare-mañ. 
JHN.21.2	Simon-Pêr, Tomaz anvet Didim, Natanael eus Kana e Galilea, mibien Zebedea ha daou all eus e ziskibien a oa asambles. 
JHN.21.3	Simon-Pêr a lavaras dezho: Mont a ran da besketa. Int a lavaras dezhañ: Dont a reomp ivez ganit. Mont a rejont hag e pignjont raktal er vag, met ne dapjont netra en noz-se. 
JHN.21.4	Ar mintin o vezañ deuet, Jezuz en em gavas war an aod. Koulskoude an diskibien ne ouient ket e oa Jezuz. 
JHN.21.5	Jezuz a lavaras dezho: Bugale, ha n'hoc'h eus netra da zebriñ? Int a respontas dezhañ: Nann. 
JHN.21.6	Eñ a lavaras dezho: Taolit ar roued en tu dehou d'ar vag hag e kavot. Teurel a rejont eta anezhi ha ne c'helljont ken he zennañ er-maez abalamour d'an niver bras a besked. 
JHN.21.7	Neuze an diskibl a oa karet gant Jezuz a lavaras da Bêr: An Aotrou eo! Pa glevas Simon-Pêr e oa an Aotrou, e lakaas e sae, rak en noazh e oa, hag en em daolas er mor. 
JHN.21.8	An diskibien all a zeuas er vag, o ruzañ ar roued leun a besked, rak ne oant ket pell diouzh an douar, nemet war-dro daou-c'hant ilinad
JHN.21.9	Pa voent diskennet d'an douar, e weljont glaou-bev a oa eno, pesked warno ha bara. 
JHN.21.10	Jezuz a lavaras dezho: Degasit eus ar pesked-se hoc'h eus tapet bremañ. 
JHN.21.11	Simon-Pêr a adpignas hag a dennas ar roued d'an douar leun a gant tri hag hanter-kant pesk bras. Ha petra bennak ma oa kement, ne dorre ket ar roued. 
JHN.21.12	Jezuz a lavaras dezho: Deuit da leinañ. Hag hini ebet eus an diskibien ne grede goulenn outañ: Piv out? Gouzout a raent e oa an Aotrou. 
JHN.21.13	Jezuz eta a zeuas, a gemeras bara hag a roas anezhañ dezho, kenkoulz hag eus ar pesked. 
JHN.21.14	An deirvet gwech e oa dija m'en em ziskoueze Jezuz d'e ziskibien goude bezañ adsavet a-douez ar re varv.
JHN.21.15	Goude m'o doa leinet, Jezuz a lavaras da Simon-Pêr: Simon mab Jona, ha karout a rez ac'hanon muioc'h eget ar re-mañ? Eñ a lavaras dezhañ: Ya Aotrou, gouzout a rez em eus karantegezh evidout. Eñ a lavaras dezhañ: Mesa va oaned. 
JHN.21.16	Lavarout a reas dezhañ un eil gwech: Simon mab Jona, va c'harout a rez? Eñ a lavaras dezhañ: Ya Aotrou, gouzout a rez em eus karantegezh evidout. Eñ a lavaras dezhañ: Bez mesaer va deñved. 
JHN.21.17	Lavarout a reas dezhañ an deirvet gwech: Simon mab Jona, hag ec'h eus karantegezh evidon? Pêr a voe glac'haret eus m'en doa lavaret an deirvet gwech: Hag ec'h eus karantegezh evidon? Eñ a lavaras dezhañ: Aotrou, anavezout a rez an holl draoù, gouzout a rez em eus karantegezh evidout. Jezuz a lavaras dezhañ: Mesa va deñved. 
JHN.21.18	E gwirionez, e gwirionez, me a lavar dit, pa oas yaouank, en em c'hourizes da-unan hag ez aes e-lec'h ma felle dit, met pa vi kozh, ec'h astenni da zaouarn, hag unan all a c'hourizo ac'hanout hag a gaso ac'hanout e-lec'h na fello ket dit mont. 
JHN.21.19	Lavarout a reas kement-se evit merkañ dre beseurt marv e roje gloar da Zoue. Ha goude bezañ komzet evel-se, e lavaras dezhañ: Heuilh ac'hanon.
JHN.21.20	Pêr, o vezañ distroet, a welas o tont war o lerc'h an diskibl a oa karet gant Jezuz, an hini en doa en em bleget war vruched Jezuz e-pad ar goan hag en doa lavaret: Aotrou, piv eo an hini a zroukro ac'hanout? 
JHN.21.21	O vezañ e welet, Pêr a lavaras da Jezuz: Aotrou, hag hemañ, petra a erruo gantañ? 
JHN.21.22	Jezuz a lavaras: Mar fell din e chomfe ken a zeuin, petra a ra-se dit? Te, heuilh ac'hanon. 
JHN.21.23	Ar vrud eta en em skuilhas e-touez ar vreudeur penaos an diskibl-se ne varvje ket. Koulskoude Jezuz n'en doa ket lavaret dezhañ: Ne varvo ket, met: Mar fell din e chomfe ken a zeuin, petra a ra-se dit? 
JHN.21.24	An diskibl-se eo a ro testeni eus an traoù-mañ hag en deus o skrivet. Ha ni a oar ez eo gwirion e desteni. 
JHN.21.25	Kalz a draoù all c'hoazh a zo bet graet gant Jezuz ha, ma vefent skrivet dre ar munud, ne gredan ket e c'hellfe ar bed e-unan kenderc'hel al levrioù a vefe skrivet. Amen.
ACT.1.1	Em levr kentañ, o Teofil, em eus skrivet diwar-benn kement en deus Jezuz graet ha kelennet, adalek ar penn-kentañ 
ACT.1.2	betek an deiz ma voe savet en neñv, goude bezañ roet e urzhioù, dre ar Spered-Santel, d'an ebestel en doa dibabet.
ACT.1.3	Goude bezañ gouzañvet, e teuas war wel bev dirazo hag e roas dezho kalz a brouennoù peursur, oc'h en em ziskouez dezho e-pad daou-ugent devezh hag o komz diwar-benn ar pezh a sell ouzh rouantelezh Doue. 
ACT.1.4	O vezañ o dastumet, e c'hourc'hemennas dezho na bellajent ket diouzh Jeruzalem, met ma c'hortozjent promesa an Tad, an hini hoc'h eus klevet diganin, emezañ, 
ACT.1.5	rak Yann en deus badezet en dour, met c'hwi a vo badezet er Spered-Santel a-benn nebeut a zevezhioù. 
ACT.1.6	O vezañ eta en em zastumet, e c'houlennjont digantañ: Aotrou, hag en amzer-se eo ec'h adsavi rouantelezh Israel? 
ACT.1.7	Eñ a lavaras dezho: N'eo ket roet deoc'h anavezout an amzerioù pe ar c'houlzioù en deus merket an Tad en e c'halloud e-unan. 
ACT.1.8	Met resev a reot un nerzh pa zeuio ar Spered-Santel warnoc'h, hag e viot va zestoù e Jeruzalem, en holl Judea, e Samaria ha betek pennoù pellañ an douar.
ACT.1.9	Goude m'en doe lavaret an traoù-se, e voe savet e-pad ma sellent outañ, hag ur goabrenn a guzhas anezhañ eus o daoulagad. 
ACT.1.10	Evel ma sellent gant evezh war-zu an neñv e-pad ma'z ae kuit, setu, daou zen gwisket e gwenn en em gavas en o c'hichen 
ACT.1.11	hag a lavaras: Tud a C'halilea, perak en em zalc'hit aze da sellout ouzh an neñv? Ar Jezuz-mañ, savet diganeoc'h en neñv, a zeuio en-dro en hevelep doare evel ma hoc'h eus e welet o pignat en neñv. 
ACT.1.12	Neuze e tistrojont da Jeruzalem, eus ar Menez a c'halver an Olived, a zo pell diouzh Jeruzalem war-dro hed ur pennad-hent sabad
ACT.1.13	Pa voent erruet, e pignjont er gambr uhel e-lec'h ma chome Pêr, Jakez,Yann, Andrev, Filip, Tomaz, Bertele, Mazhev, Jakez mab Alfe, Simon ar Gredus, Jud breur Jakez. 
ACT.1.14	Ar re-se holl a gendalc'he a-unvan er bedenn hag en aspedenn, gant ar gwragez, ha Mari mamm Jezuz, ha gant e vreudeur.
ACT.1.15	En deizioù-se, Pêr, a savas e-kreiz an diskibien, dastumet asambles e niver a war-dro kant ugent den, hag a lavaras: 
ACT.1.16	Tud breudeur, ret e oa ma vije peurc'hraet ar pezh en doa lavaret ar Spered-Santel er Skritur en a-raok dre c'henoù David, diwar-benn Judaz, hag a zo bet rener ar re o deus kemeret Jezuz. 
ACT.1.17	Rak e oa en hon touez hag en deus bet e lod er ministrerezh-mañ. 
ACT.1.18	Hemañ o vezañ prenet ur park gant gopr an torfed, a zo kouezhet d'an traoñ, freuzet eo bet dre greiz e gorf hag e holl vouzelloù a zo en em stlabezet. 
ACT.1.19	Ar pezh a zo bet anavezet gant holl dud Jeruzalem, en hevelep doare ma'z eo bet galvet ar park-se en o yezh Akeldama, da lavarout eo: Park ar Gwad. 
ACT.1.20	Hogen skrivet eo e levr ar Salmoù: Ra zeuio e chomlec'h didud ha ra ne vo den da chom ennañ, ha: Ra gemero unan all e garg. 
ACT.1.21	Ret eo eta, penaos e-mesk an dud a zo bet ganeomp e-pad an holl amzer m'en deus an Aotrou Jezuz bevet en hon touez, 
ACT.1.22	adalek badeziant Yann betek an deiz ma'z eo bet savet diganeomp, e vefe unan a zeufe da vezañ test ganeomp eus e adsavidigezh a varv. 
ACT.1.23	Neuze e kinnigjont daou: Jozef galvet Barsabbaz ha lesanvet Justuz, ha Matiaz. 
ACT.1.24	O pediñ e lavarjont: Te Aotrou, hag a anavez kalonoù an holl, diskouez deomp pehini eus an daou-mañ ac'h eus dibabet 
ACT.1.25	da gaout lod er ministrerezh hag en abostolerezh-mañ en deus dilezet Judaz evit mont en e lec'h. 
ACT.1.26	Tennañ a rejont d'ar sord hag ar sord a gouezhas war Matiaz, hag a voe lakaet e renk an unnek abostol.
ACT.2.1	Deiz ar Pantekost o vezañ erruet, e oant holl a-unvan en hevelep lec'h. 
ACT.2.2	A-greiz-holl e teuas eus an neñv un trouz bras evel hini un avel o c'hwezhañ gant nerzh, hag e leunias an ti holl e-lec'h ma oant azezet. 
ACT.2.3	Teodoù evel teodoù tan en em ziskouezas dezho hag en em rannas, hag en em lakajont war bep hini anezho. 
ACT.2.4	Leuniet e voent holl gant ar Spered-Santel hag en em lakajont da gomz e yezhoù all, hervez ma roe ar Spered dezho da gomz. 
ACT.2.5	Bez' e oa e Jeruzalem Yuzevien, tud a zouje Doue, eus an holl vroadoù a zo dindan an neñv. 
ACT.2.6	Pa voe klevet an trouz-se, ul lod bras a dud en em zastumas, hag e voent saouzanet dre ma kleve pep hini anezho o komz en e yezh e-unan. 
ACT.2.7	Bez' e oant holl souezhet hag en estlamm, o lavarout an eil d'egile: Setu, an dud-se a zo o komz, ha n'int ket holl eus Galilea? 
ACT.2.8	Penaos e klevomp anezho o komz e yezh ar vro ma'z eo bet ganet pep hini ac'hanomp? 
ACT.2.9	Parted, Meded, Elamiz, ar re o chom e Mezopotamia, e Judea, e Kapadokia, er Pont, en Azia, 
ACT.2.10	e Frigia, e Pamfilia, en Ejipt, e douaroù Libia tost ouzh Siren, hag ar re a zo deuet eus Roma, Yuzevien ha prozelited, 
ACT.2.11	Kretiz hag Arabed, penaos e klevomp anezho o komz en hor yezhoù diwar-benn burzhudoù Doue? 
ACT.2.12	An holl a oa souezhet ha ne ouient petra da soñjal, o lavarout an eil d'egile: Petra eo kement-se? 
ACT.2.13	Met re all a rae goap hag a lavare: Leun int gant gwin dous.
ACT.2.14	Met Pêr en em ziskouezas gant an unnek, a savas e vouezh hag a lavaras dezho: Tud Yuzevien ha c'hwi holl a chom e Jeruzalem, gouezit kement-mañ ha selaouit gant evezh va gerioù. 
ACT.2.15	Rak ar re-mañ n'int ket mezv, evel ma kredit, pa n'eo nemet an trede eur eus an deiz. 
ACT.2.16	Met kement-mañ eo ar pezh a zo bet lavaret gant ar profed Joel: 
ACT.2.17	Erruout a raio en deizioù diwezhañ, eme Doue, e skuilhin eus va Spered war bep kig, ho mibien hag ho merc'hed a brofedo, ho tud yaouank o devo gweledigezhioù hag ho tud kozh o devo huñvreoù. 
ACT.2.18	A dra-sur, en deizioù-se e skuilhin eus va Spered war va servijerien ha war va servijerezed, hag e profedint. 
ACT.2.19	Burzhudoù a ziskouezin d'an nec'h en neñv, ha mirakloù d'an traoñ war an douar, gwad, tan hag un aezhenn a voged. 
ACT.2.20	An heol a vo troet e teñvalijenn hag al loar e gwad, a-raok ma teuio deiz bras ha glorius an Aotrou. 
ACT.2.21	Hag ec'h erruo penaos piv bennak a c'halvo anv an Aotrou, a vo salvet. 
ACT.2.22	Tud eus Israel, klevit ar gerioù-mañ! Jezuz a Nazared, an den-se aprouet gant Doue en ho touez dre an oberoù a c'halloud, ar burzhudoù hag ar sinoù en deus graet Doue drezañ e-kreiz ac'hanoc'h, evel ma ouzoc'h hoc'h-unan, 
ACT.2.23	an den-se, droukroet hervez ar mennad divizet ha ragouiziegezh Doue, kroget hoc'h eus ennañ, hag o vezañ e staget ouzh ar groaz dre zaouarn an dud fall, e lakaet hoc'h eus d'ar marv. 
ACT.2.24	Doue en deus e adsavet a varv, o vezañ torret ereoù ar marv, dre ma ne oa ket posupl e vije dalc'het gantañ. 
ACT.2.25	Rak David a lavar diwar e benn: Gwelout a raen bepred an Aotrou dirazon, rak en tu dehou din emañ evit na vin ket brañsellet, 
ACT.2.26	dre-se va c'halon a zo en em laouenaet ha va zeod en deus tridet gant levenez; ha va c'hig ivez a ziskuizho en esperañs, 
ACT.2.27	rak ne lezi ket va ene e lec'h ar marv ha n'aotrei ket e welfe da Sant ar vreinadurezh. 
ACT.2.28	Roet ec'h eus din da anavezout hentoù ar vuhez, va leuniañ a ri a levenez dirak da zremm. 
ACT.2.29	Tud breudeur, aotreet eo din lavarout deoc'h gant hardizhegezh diwar-benn an uheldad David, penaos eo marv hag eo bet sebeliet. Emañ e vez c'hoazh hiziv en hon touez. 
ACT.2.30	Met, o vezañ profed hag o c'houzout en doa Doue prometet dezhañ gant le e lakaje Krist da c'henel eus e lignez hervez ar c'hig evit e lakaat da azezañ war e dron, 
ACT.2.31	o welout kement-se a-raok, e lavaras diwar-benn adsavidigezh Krist da vev, penaos e ene ne vije ket lezet e lec'h ar marv hag e c'hig ne welje ket ar vreinadurezh. 
ACT.2.32	Doue en deus adsavet a varv ar Jezuz-se, ni a zo holl testoù a gement-se. 
ACT.2.33	Savet eta a-zehou da Zoue, resevet en deus digant an Tad promesa ar Spered-Santel ha skuilhet en deus ar pezh a welit hag a glevit bremañ. 
ACT.2.34	Rak David n'eo ket pignet en neñv, met e lavar e-unan: An Aotrou en deus lavaret da'm Aotrou: Azez a-zehou din, 
ACT.2.35	betek ma em bo graet eus da enebourien ur skabell dindan da dreid. 
ACT.2.36	Ra ouezo holl di Israel eta a-dra-sur penaos en deus Doue graet Aotrou ha Krist ar Jezuz-se hoc'h eus staget ouzh ar groaz. 
ACT.2.37	O vezañ klevet an traoù-mañ, e voe mantret o c'halon, hag e lavarjont da Bêr ha d'an ebestel all: Tud breudeur, petra a raimp? 
ACT.2.38	Pêr a lavaras dezho: Ho pet keuz, ha ra vo pep hini ac'hanoc'h badezet en anv Jezuz-Krist evit ar pardon eus ho pec'hedoù. Hag e resevot donezon ar Spered-Santel. 
ACT.2.39	Rak ar bromesa a zo evidoc'h, evit ho pugale hag evit ar re holl a zo pell, e-keit ha ma c'halvo an Aotrou hon Doue anezho. 
ACT.2.40	E kalz a c'herioù all e roas testeni dezho hag o atizas en ur lavarout: En em salvit diouzh ar rumm fall-mañ. 
ACT.2.41	Ar re eta a zegemeras e c'her gant levenez a voe badezet. War-dro tri mil ene a voe unanet en deiz-se d'an diskibien.
ACT.2.42	Kenderc'hel a raent e kelennerezh an ebestel, er genunvaniezh, e torradur ar bara hag er pedennoù. 
ACT.2.43	Ar spont a grogas e pep hini, hag kalz a vurzhudoù hag a virakloù en em c'hrae dre an ebestel. 
ACT.2.44	Ar re holl a grede a oa en hevelep lec'h ha pep tra a oa kumun etrezo. 
ACT.2.45	Gwerzhañ a raent o zraoù hag o madoù, hag e lodennent anezho d'an holl, hervez an ezhomm en doa pep hini. 
ACT.2.46	Bemdez e oant aketus a-unvan en templ. O terriñ ar bara eus an eil ti d'egile, e kemerent o boued gant levenez hag eeunded a galon, 
ACT.2.47	o veuliñ Doue hag o vezañ dudius d'an holl bobl. An Aotrou a greske bemdez an Iliz gant an dud a oa salvet.
ACT.3.1	Pêr ha Yann a bigne a-unan d'an templ da eur ar bedenn, da lavarout eo an navet eur. 
ACT.3.2	Bez' eo oa un den kamm adalek e c'hanedigezh, a zouged hag a lakaed bemdez e-kichen dor an templ anvet ar Gaer, evit goulenn an aluzen digant ar re a yae en templ. 
ACT.3.3	O welout Pêr ha Yann o vont da antreal en templ, e c'houlennas diganto an aluzen. 
ACT.3.4	Pêr, o virout e zaoulagad paret warnañ, kenkoulz ha Yann, a lavaras: Sell ouzhimp! 
ACT.3.5	Sellout a reas gant evezh outo, o c'hortoz kaout un dra bennak diganto. 
ACT.3.6	Neuze Pêr a lavaras dezhañ: Ne'm eus nag arc'hant nag aour, met ar pezh am eus, a roan dit: en anv Jezuz-Krist a Nazared, sav ha kerzh! 
ACT.3.7	O vezañ e gemeret gant e zorn dehou, e savas anezhañ. Kerkent e zaoudroad hag e zaouufern a startaas. 
ACT.3.8	O lammat e savas en e sav hag e kerzhas. Mont a reas ganto en templ, o kerzhout, o lammat hag o veuliñ Doue. 
ACT.3.9	An holl bobl a welas anezhañ o kerzhout hag o veuliñ Doue. 
ACT.3.10	Hag ec'h anavezjont e oa hennezh an hini a oa azezet ouzh Dor Gaer an templ evit goulenn an aluzen. Leuniet e voent a estlamm hag a souezh eus ar pezh a oa c'hoarvezet gantañ. 
ACT.3.11	Evel na guitae ket Pêr ha Yann an den kamm a oa bet yac'haet, an holl bobl souezhet a zeredas d'o c'havout d'ar porched anvet Salomon.
ACT.3.12	Pêr, o welout kement-se, a lavaras d'ar bobl: Tud Israel, perak oc'h souezhet a gement-mañ? Perak e virit ho taoulagad paret warnomp, evel pa vefe dre hor galloud hon-unan pe dre hon doujañs-Doue hor befe lakaet an den-mañ da gerzhout? 
ACT.3.13	Doue Abraham, Izaak ha Jakob, Doue hon tadoù, en deus roet gloar d'e vugel Jezuz, an hini hoc'h eus droukroet ha dinac'het dirak Pilat, petra bennak m'en doa hemañ barnet e tlee bezañ laosket kuit. 
ACT.3.14	Dinac'het hoc'h eus ar Sant hag ar Reizh, ha goulennet hoc'h eus e vefe laosket deoc'h ur muntrer. 
ACT.3.15	Lakaet hoc'h eus d'ar marv Priñs ar vuhez, ha Doue en deus e adsavet a-douez ar re varv, ni a zo testoù a gement-se. 
ACT.3.16	Dre ar feiz en e anv eo, en deus e anv startaet an den-mañ a welit hag a anavezit, hag ar feiz ennañ eo, he deus roet d'an den-mañ ar yec'hed peurvat-se dirazoc'h holl. 
ACT.3.17	Bremañ, breudeur, gouzout a ran hoc'h eus graet kement-se dre ziouiziegezh, kenkoulz hag ho pennoù. 
ACT.3.18	Met evel-se en deus Doue graet ar pezh en doa diouganet dre c'henoù e holl brofeded, penaos e tlee ar C'hrist gouzañv poan. 
ACT.3.19	Ho pet keuz eta ha distroit ouzh Doue, evit ma vo ho pec'hedoù lamet, evit ma teuio amzerioù a freskadurezh a-berzh an Aotrou, 
ACT.3.20	ha ma kaso an hini a zo bet disklêriet deoc'h a-raok, Jezuz-Krist, 
ACT.3.21	a dle an neñv degemer betek amzer adsavidigezh an holl draoù, en deus Doue komzet diwar he fenn dre c'henoù e holl brofeded santel abaoe pell amzer. 
ACT.3.22	Rak Moizez en deus lavaret d'hon tadoù: An Aotrou ho Toue a savo deoc'h a-douez ho preudeur ur profed eveldon, selaouit anezhañ e kement a lavaro deoc'h, 
ACT.3.23	ha piv bennak ne selaouo ket ar profed-se a vo distrujet eus a-douez ar bobl. 
ACT.3.24	An holl brofeded o deus komzet abaoe Samuel hag ar re a zo deuet goude, o deus diouganet an deizioù-mañ. 
ACT.3.25	C'hwi a zo mibien ar brofeded hag eus an emglev en deus Doue graet gant hon tadoù, o lavarout da Abraham: Holl bobloù an douar a vo benniget en da lignez. 
ACT.3.26	Evidoc'h eo da gentañ en deus Doue savet e vugel Jezuz hag en deus e gaset d'ho pennigañ, evit tennañ pep hini ac'hanoc'h eus e fallagriezh.
ACT.4.1	Evel ma komzent ouzh ar bobl, ar veleien, kabiten an templ hag ar sadukeiz a zeuas d'o c'havout, 
ACT.4.2	o vezañ gwall nec'het abalamour ma kelennent ar bobl ha ma kemennent an adsavidigezh a-douez ar re varv e Jezuz. 
ACT.4.3	Hag e krogjont enno hag o lakajont er prizon betek an deiz war-lerc'h, abalamour ma oa dija diwezhat. 
ACT.4.4	Met kalz eus ar re o doa klevet ar ger a gredas, ha niver ar wersed a oa war-dro pemp mil. 
ACT.4.5	Hag e c'hoarvezas antronoz ma en em zastumas e Jeruzalem pennoù ar bobl, an henaourien hag ar skribed, 
ACT.4.6	gant Annaz ar beleg-meur, Kaifaz, Yann, Aleksandr hag ar re holl a oa eus gouenn ar veleien vras. 
ACT.4.7	O vezañ o degaset en o c'hreiz, e c'houlennjont diganto: Dre beseurt galloud pe en anv piv hoc'h eus graet kement-mañ? 
ACT.4.8	Neuze Pêr, leun eus ar Spered-Santel, a lavaras dezho: Pennoù ar bobl hag henaourien Israel, 
ACT.4.9	pa'z eo goulennet diganeomp hiziv abeg ur madober roet da un den kamm, evit gouzout penaos eo bet yac'haet, 
ACT.4.10	gouezit, c'hwi holl hag holl bobl Israel, penaos eo en anv Jezuz-Krist a Nazared, hoc'h eus staget ouzh ar groaz hag en deus Doue adsavet a-douez ar re varv, drezañ eo en em ziskouez an den-se yac'h dirazoc'h. 
ACT.4.11	Eñ eo ar maen a zo bet taolet kuit ganeoc'h-c'hwi ar saverien, hag a zo deuet da vezañ maen kentañ ar c'horn. 
ACT.4.12	N'eus silvidigezh en hini all ebet, rak n'eus dindan an neñv anv all ebet a vefe bet roet e-touez an dud, a dlefemp bezañ salvet drezañ. 
ACT.4.13	O welout hardizhegezh Pêr ha Yann, hag o c'houzout e oant tud dizesk hag eus ar bobl izel, e voent souezhet. Anavezout a raent e oa bet ar re-se gant Jezuz. 
ACT.4.14	O welout an den a oa bet yac'haet eno ganto, n'o doa netra da lavarout a-enep, 
ACT.4.15	met e c'hourc'hemennjont dezho mont er-maez eus ar sanedrin hag en em guzuilhjont etrezo, 
ACT.4.16	o lavarout: Petra raimp d'an dud-se? Rak ur mirakl o deus graet hag a zo anavezet gant holl dud Jeruzalem, anat eo ha ne c'hellomp ket e nac'hañ. 
ACT.4.17	Met evit ma ne d-aio ket ar vrud a gement-mañ muioc'h e-touez ar bobl, difennomp outo gant gourdrouzoù komz mui da biv bennak en anv-se. 
ACT.4.18	O vezañ o galvet, e tifennjont start outo komz ha kelenn en anv Jezuz. 
ACT.4.19	Met Pêr ha Yann a respontas dezho: Barnit hag eo reizh dirak Doue sentiñ ouzhoc'h kentoc'h eget ouzh Doue, 
ACT.4.20	rak ne c'hellomp ket tremen hep komz diwar-benn an traoù hon eus gwelet ha klevet. 
ACT.4.21	Kas a rejont eta anezho kuit gant gourdrouzoù bras, o vezañ na gavent ket an tu d'o c'hastizañ, abalamour d'ar bobl, rak an holl a roe gloar da Zoue evit ar pezh a oa c'hoarvezet. 
ACT.4.22	Rak an den a oa bet yac'haet dre ar mirakl-se a oa ouzhpenn daou-ugent vloaz.
ACT.4.23	Goude ma voent laosket, e teujont etrezek o re hag e tezrevelljont ar pezh o doa ar veleien vras hag an henaourien lavaret dezho. 
ACT.4.24	O vezañ klevet kement-se, e savjont a-unvan o mouezh etrezek Doue hag e lavarjont: Aotrou, te a zo Doue, te ac'h eus graet an neñv, an douar, ar mor hag an holl draoù a zo enno, 
ACT.4.25	te eo en deus lavaret dre c'henoù da servijer David: Perak ar grozmol-se e-touez ar broadoù hag ar soñjoù ven-se e-touez ar pobloù? 
ACT.4.26	Rouaned an douar a zo en em savet hag ar briñsed a zo en em unanet a-enep an Aotrou hag a-enep e Olevet. 
ACT.4.27	Rak Herodez ha Poñs-Pilat, gant ar broadoù ha pobl Israel, a zo en em unanet er gêr-mañ a-enep da'z servijer santel Jezuz, an hini ac'h eus olevet 
ACT.4.28	evit ober an holl draoù en deus da zorn ha da guzul merket a-raok da zleout bezañ graet. 
ACT.4.29	Ha bremañ, Aotrou, sell ouzh o gourdrouzoù ha ro da'z servijerien ar galloud da zisklêriañ da c'her gant ur wir hardizhegezh, 
ACT.4.30	oc'h astenn da zorn da yac'haat, evit ma vo graet mirakloù ha burzhudoù dre anv da servijer santel Jezuz. 
ACT.4.31	P'o doe pedet, al lec'h ma oant dastumet ennañ a grenas. Leuniet e voent holl gant ar Spered-Santel hag e tisklêrjont ger Doue gant hardizhegezh.
ACT.4.32	Al lod bras eus ar re o doa kredet ne oant holl nemet ur galon hag un ene. Den ne lavare e oa dezhañ tamm ebet eus ar madoù en doa, met an holl draoù a oa kumun etrezo. 
ACT.4.33	An ebestel a roe testeni gant kalz a nerzh eus adsavidigezh an Aotrou Jezuz a varv. Ur c'hras vras a oa warno holl. 
ACT.4.34	Rak ne oa den ezhommek ebet en o zouez, ar re holl o doa douaroù pe tiez o gwerzhe, a zegase ar priz eus ar pezh o doa gwerzhet 
ACT.4.35	hag en lakae ouzh treid an ebestel. e Lodennet e oa da bep hini hervez ma en doa ezhomm. 
ACT.4.36	Jozez lesanvet Barnabaz gant an ebestel, da lavarout eo mab an ali mat, ul Leviad genidik eus Kiprenez, 
ACT.4.37	a werzhas ur park en doa, a zegasas arc'hant ar werzh hag en lakaas ouzh treid an ebestel.
ACT.5.1	Met un den anvet Ananiaz, gant Safira e wreg, a werzhas ur berc'henniezh 
ACT.5.2	hag a zalc'has ul lodenn eus ar priz, a-unan gant e wreg. Degas a reas al lodenn all hag he lakaas ouzh treid an ebestel. 
ACT.5.3	Pêr a lavaras: Ananiaz, perak en deus Satan leuniet da galon ken ec'h eus lavaret gaou d'ar Spered-Santel ha miret ul lodenn eus priz an douar? 
ACT.5.4	Ma'z pije miret anezhañ, daoust ha ne oa ket dit? Hag o vezañ e werzhet, ha ne oa ket e briz en da c'halloud? Penaos eta ec'h eus lakaet ar soñj-se en da galon? N'eo ket d'an dud ec'h eus lavaret gaou, met da Zoue eo. 
ACT.5.5	Ananiaz, pa glevas ar c'homzoù-se, a gouezhas hag a varvas. Ur spont bras a zeuas war ar re holl a glevas komz a gement-se. 
ACT.5.6	An dud yaouank en em savas, e bakas, e zougas er-maez hag e sebelias. 
ACT.5.7	War-dro teir eurvezh goude, e wreg a zeuas, hep gouzout ar pezh a oa c'hoarvezet 
ACT.5.8	Pêr a c'houlennas diganti: Lavar din, ha kement-se eo hoc'h eus gwerzhet an douar? Hi a lavaras: Ya, kement-se. 
ACT.5.9	Neuze Pêr a lavaras dezhi: Penaos hoc'h eus en em glevet etrezoc'h evit temptañ Spered an Aotrou? Setu, ar re o deus sebeliet da bried a zo e-tal an nor; hag e tougint ac'hanout er-maez. 
ACT.5.10	Raktal e kouezhas d'e dreid hag e varvas. An dud yaouank a zeuas e-barzh, he c'havas marv, he dougjont er-maez hag he sebeilhjont e-kichen he fried. 
ACT.5.11	Ur spont bras a zeuas war an Iliz a-bezh ha war ar re holl a glevas komz a gement-se.
ACT.5.12	Kalz a virakloù hag a vurzhudoù en em rae e-touez ar bobl dre zaouarn an ebestel. Bez' e oant holl a-unvan dindan porched Salomon. 
ACT.5.13	Den eus ar re all ne grede en em unaniñ dezho, met ar bobl a enore kalz anezho. 
ACT.5.14	Muioc'h-muiañ a grederien a oa lakaet a-gresk d'an Aotrou, un niver bras a wazed hag a wragez, 
ACT.5.15	en hevelep doare ma tegased ar glañvourien war ar straedoù hag e lakaed anezho war gweleoù ha fledoù, evit, pa dremenfe Pêr, ma teufe da vihanañ e skeud da c'holeiñ hiniennoù anezho. 
ACT.5.16	Tud ar c'hêrioù nesañ a zerede ivez a vandenn da Jeruzalem, o tegas klañvourien ha tud heskinet gant speredoù hudur, hag e oant holl yac'haet.
ACT.5.17	Ar beleg-meur hag ar re holl a oa gantañ, da lavarout eo sektenn ar sadukeiz, en em savas hag a voe leuniet a warizi. 
ACT.5.18	O kregiñ en ebestel, e lakajont anezho er prizon publik. 
ACT.5.19	Met un ael eus an Aotrou a zigoras e-pad an noz dorojoù ar prizon, o lakaas er-maez hag a lavaras: 
ACT.5.20	It, en em zalc'hit e-barzh an templ ha disklêriit d'ar bobl holl c'herioù ar vuhez-mañ. 
ACT.5.21	O vezañ klevet kement-se, ez ejont mintin mat en templ hag e kelennjont ennañ. Ar beleg-meur hag ar re holl a oa gantañ a zeuas, a zastumas ar sanedrin hag holl guzul henaourien mibien Israel hag a gasas da glask an ebestel d'ar prizon. 
ACT.5.22	Met pa zeuas ar serjanted, n'o c'havjont ket er prizon. Distreiñ a rejont hag e kemennjont kement-se, 
ACT.5.23	o lavarout: Kavet hon eus ar prizon serret mat hag ar warded er-maez en o sav e-tal an dorojoù, met, o vezañ o zigoret, n'hon eus kavet den ennañ. 
ACT.5.24	Ar beleg-meur, kabiten an templ hag ar veleien vras, o klevout ar gerioù-se, ne ouient petra da soñjal diwar o fenn na petra a dlee c'hoarvezout war gement-se. 
ACT.5.25	Unan bennak a zeuas hag a lavaras dezho: Setu, an dud hoc'h eus lakaet er prizon a zo en templ hag a gelenn ar bobl.
ACT.5.26	Neuze ar c'habiten a yeas gant ar serjanted hag a zegasas anezho hep taerder, rak aon o doa da vezañ meinataet gant ar bobl. 
ACT.5.27	O vezañ o degaset, e lakajont anezho dirak ar sanedrin. Ar beleg-meur a reas ur goulenn diganto, 
ACT.5.28	o lavarout: Ha n'hon eus ket difennet start ouzhoc'h kelenn en anv-se? Ha setu, leuniet hoc'h eus Jeruzalem gant ho kelennadurezh hag e fell deoc'h lakaat gwad an den-se da gouezhañ warnomp! 
ACT.5.29	Pêr hag an ebestel a respontas: Ret eo sentiñ ouzh Doue kentoc'h eget ouzh an dud. 
ACT.5.30	Doue hon tadoù en deus adsavet a varv Jezuz, hoc'h eus lazhet en ur stagañ anezhañ ouzh ar c'hoad. 
ACT.5.31	Doue en deus e uhelsavet a-zehou dezhañ evel Priñs ha Salver, evit reiñ da Israel ar geuzidigezh hag ar pardon eus ar pec'hedoù. 
ACT.5.32	Ha ni a zo testoù dezhañ eus an traoù-mañ, kenkoulz hag ar Spered-Santel en deus Doue roet d'ar re a sent outañ. 
ACT.5.33	O klevout kement-se, e voe droug en o c'halonoù hag en em guzuilhjont evit o lakaat da vervel. 
ACT.5.34	Met ur farizian anvet Gamaliel, doktor eus al lezenn enoret gant an holl bobl, a savas er sanedrin hag a c'hourc'hemennas lakaat an ebestel er-maez evit ur pennadig. 
ACT.5.35	Hag e lavaras dezho: Tud Israel, lakait evezh ouzh ar pezh emaoc'h o vont d'ober e-keñver an dud-se. 
ACT.5.36	Rak bez' ez eus ur pennad amzer ma savas Teudaz, o lavarout e oa un den a bouez. Un niver a war-dro pevar c'hant den en em unanas dezhañ, met lazhet e voe, hag ar re holl a oa gantañ a voe stlabezet ha deuet da netra. 
ACT.5.37	Goude hennezh, en amzer an niveradeg, e savas Judaz ar Galilean, a dennas ur bobl vras war e lerc'h, met mervel a reas ivez, hag ar re holl a grede ennañ a voe stlabezet. 
ACT.5.38	Me a lavar deoc'h eta bremañ, na redit ket war-lerc'h an dud-se ha lezit anezho da vont. Mar d-eo an embregerezh pe al labour-se eus an dud, e vo distrujet, 
ACT.5.39	met mar deu eus Doue, ne c'hellot ket e zistrujañ. Diwallit na vefe kavet ho pefe graet brezel da Zoue. 
ACT.5.40	Bez' e voent a-du gant e ali. O vezañ galvet an ebestel ha goude bezañ lakaet o skourjezañ, e tifennjont outo komz en anv Jezuz hag e lezjont anezho da vont kuit. 
ACT.5.41	Int eta en em dennas a-zirak ar sanedrin, leuniet a levenez da vezañ bet kavet dellezek da c'houzañv dismegañs evit e anv. 
ACT.5.42	Ha ne baouezent bemdez da gelenn ha da brezeg Aviel Jezuz-Krist en templ hag eus an eil ti d'egile.
ACT.6.1	En deizioù-se, evel ma kreske niver an diskibien, e savas ur grozmol eus ar C'hresianegerien a-enep an Hebreed, abalamour ma oa o intañvezed lezet a-gostez er servij pemdeziek. 
ACT.6.2	An daouzek a c'halvas asambles ar vandenn diskibien hag a lavaras: N'eo ket dereat e lezfemp ger Doue evit servij an taolioù. 
ACT.6.3	Dibabit eta, breudeur, seizh den en ho touez a zo roet testeni mat anezho, tud leun eus ar Spered-Santel hag a furnez, evit ma roimp dezho ar garg-se. 
ACT.6.4	Met evidomp-ni, e kendalc'himp d'en em reiñ d'ar bedenn ha da servij ar Ger. 
ACT.6.5	An ali-se a blijas d'an holl vodadenn. Hag e tibabjont Stefan, den leun a feiz hag eus ar Spered-Santel, Filip, Prokor, Nikanor, Timon, Parmenaz ha Nikolaz, ur proselit eus Antioch. 
ACT.6.6	Degas a rejont anezho dirak an ebestel, hag ar re-mañ a bedas hag a lakaas o daouarn warno. 
ACT.6.7	Ger Doue en em skuilhe, niver an diskibien a greske kalz e Jeruzalem hag un niver bras eus ar veleien a sente ouzh ar feiz.
ACT.6.8	Stefan, leun a feiz hag a c'halloud, a rae burzhudoù ha mirakloù bras e-touez ar bobl. 
ACT.6.9	Met hiniennoù eus ar sinagogenn anvet ar Frankizidi, eus re ar Sireniz hag an Aleksandriz, ha tud eus Kilisia hag Azia, a savas evit tabutal gant Stefan. 
ACT.6.10	Ne c'helljont ket herzel ouzh ar furnez hag ar Spered a rae dezhañ komz. 
ACT.6.11	Neuze e ouestlaoujont tud evit lavarout: E glevet hon eus o tistagañ gwallgomzoù a-enep Moizez hag a-enep Doue. 
ACT.6.12	Atizañ a rejont ar bobl, an henaourien hag ar skribed. Oc'h en em deurel warnañ, e krogjont ennañ hag e tegasjont anezhañ d'ar sanedrin. 
ACT.6.13	Hag e lakajont da zont falstestoù a lavaras: An den-mañ ne baouez ket da lavarout komzoù a vallozh a-enep al lec'h santel-mañ hag a-enep al lezenn, 
ACT.6.14	rak e glevet hon eus o lavarout penaos Jezuz, an Nazaredad-se, a zistrujo al lec'h-mañ hag a gemmo ar boazioù en deus Moizez roet deomp. 
ACT.6.15	Evel m'o doa ar re holl a oa azezet er sanedrin o daoulagad dalc'het warnañ, e zremm en em ziskouezas dezho heñvel ouzh hini un ael.
ACT.7.1	Ar beleg-meur a lavaras: Hag evel-se eo emañ an traoù? 
ACT.7.2	Eñ a lavaras: Tud breudeur ha tadoù, selaouit. An Doue a c'hloar en em ziskouezas da Abraham hon tad pa oa e Mezopotamia, a-raok ma chomas e Charan, 
ACT.7.3	hag e lavaras dezhañ: Kae er-maez eus da vro hag eus da gerentiezh, ha deus d'ar vro a ziskouezin dit. 
ACT.7.4	Neuze ez eas er-maez eus bro ar C'haldeiz hag e teuas da chom e Charan. Ac'hane, goude ma voe marv e dad, eñ a zegasas anezhañ d'ar vro-mañ e-lec'h ma chomit bremañ. 
ACT.7.5	Ne roas dezhañ hêrezh ebet enni, na zoken peadra da lakaat e droad warnañ, met prometiñ a reas he reiñ dezhañ ha d'e lignez war e lerc'h, petra bennak n'en doa bugel ebet. 
ACT.7.6	Doue a lavaras dezhañ penaos e lignez a chomje en un douar estren e-pad pevar c'hant vloaz, a vije lakaet da sklaved hag a vije gwallgaset. 
ACT.7.7	Met me a varno ar vroad ma vint bet sklavourien dindani, a lavaras Doue, ha goude-se ez aint er-maez hag e servijint ac'hanon el lec'h-mañ. 
ACT.7.8	Emglev an amdroc'h a roas dezhañ. Evel-se e voe tad da Izaak hag ec'h amdroc'has anezhañ d'an eizhvet deiz, hag Izaak a voe tad da Jakob, ha Jakob tad d'an daouzek uheldad. 
ACT.7.9	An uheldadoù, dre warizi, a werzhas Jozef evit an Ejipt, met Doue a voe gantañ. 
ACT.7.10	Dieubiñ a reas anezhañ eus e holl c'hlac'haroù hag e roas dezhañ furnez ha gras dirak Faraon roue Ejipt. Hemañ a lakaas anezhañ da c'houarnour war Ejipt ha war e holl di. 
ACT.7.11	Met ec'h erruas un naonegezh vras en Ejipt holl hag e Kanaan, hag un dienez vras. Ne gave ket hon tadoù a voued. 
ACT.7.12	Jakob a glevas e oa ed en Ejipt hag a gasas di hon tadoù ur wech kentañ. 
ACT.7.13	Hag an eil gwech e voe Jozef anavezet gant e vreudeur, ha Faraon a ouias tiegezh Jozef. 
ACT.7.14	Jozef a gasas da gerc'hat Jakob e dad hag e holl gerentiezh, a oa anezho pemzek ha tri ugent. 
ACT.7.15	Jakob a ziskennas en Ejipt hag a varvas eno, eñ hag hon tadoù. 
ACT.7.16	Dezouget e voent da Sichem ha lakaet er bez en doa Abraham prenet gant arc'hant digant mibien Hemor eus Sichem. 
ACT.7.17	Met evel ma tostae amzer ar bromesa en doa graet Doue gant le da Abraham, ar bobl a vrasaas hag a greskas en Ejipt, 
ACT.7.18	betek ma teuas ur roue all n'en doa ket anavezet Jozef. 
ACT.7.19	Hemañ, oc'h implijout troidellerezh a-enep hor gouenn, a waskas kalet hon tadoù betek lakaat anezho da zilezel o bugale evit na vijent ket dalc'het e buhez. 
ACT.7.20	En amzer-se e voe ganet Moizez, a oa brav dirak Doue. Maget e voe e-pad tri miz e ti e dad 
ACT.7.21	hag, o vezañ bet dilezet, merc'h Faraon a gemeras anezhañ hag a vagas anezhañ evel he mab hec'h-unan. 
ACT.7.22	Moizez a voe kelennet en holl furnez an Ejiptiz. Galloudek e oa en e c'herioù hag en e oberoù. 
ACT.7.23	Pa voe oadet a zaou-ugent vloaz, e teuas c'hoant en e galon da vont da welout e vreudeur, mibien Israel. 
ACT.7.24	O welout e wallgased unan anezho, e kemeras e zifenn hag e veñjas an hini a oa graet droug dezhañ en ur skeiñ gant an Ejipsian. 
ACT.7.25	Krediñ a rae e teuje e vreudeur da gompren e tegase Doue dezho an dieubidigezh dre e zorn, met ne gomprenjont ket. 
ACT.7.26	An deiz war-lerc'h, en em ziskouezas dezho e-pad ma en em gannent hag ec'h alias anezho da vezañ e peoc'h o lavarout: Tud, breudeur oc'h, perak en em wallgasit an eil egile? 
ACT.7.27	Met an hini a wallgase e nesañ a vountas anezhañ o lavarout: Piv en deus da lakaet da vestr ha da varner warnomp? 
ACT.7.28	Ha fellout a ra dit va lazhañ, evel ma ec'h eus lazhet dec'h an Ejipsian? 
ACT.7.29	Pa glevas Moizez ar gomz-se, e tec'has kuit hag e chomas evel diavaeziad e bro Vadian, e-lec'h ma voe tad da zaou vab. 
ACT.7.30	Daou-ugent vloaz goude, ael an Aotrou en em ziskouezas dezhañ e lec'h distro Menez Sinai, e flamm ur vodenn entanet. 
ACT.7.31	Pa welas Moizez anezhañ, e voe souezhet eus an emziskouezidigezh hag, evel ma tostae evit sellout outi, mouezh an Aotrou a zeuas dezhañ: 
ACT.7.32	Me eo Doue da dadoù, Doue Abraham, Doue Izaak ha Doue Jakob. Moizez, o krenañ holl, ne grede ket sellout. 
ACT.7.33	An Aotrou a lavaras dezhañ: Lam da sandalennoù diouzh da dreid, rak al lec'h m'emaout warnañ a zo un douar santel. 
ACT.7.34	Gwelet pizh em eus glac'har va fobl a zo en Ejipt, klevet em eus o c'hlemmoù hag on diskennet d'o dieubiñ. Deus bremañ, hag e kasin ac'hanout en Ejipt. 
ACT.7.35	Ar Moizez-se, o doa taolet kuit o lavarout: Piv en deus da lakaet da vestr ha da varner warnomp? hennezh eo an hini a voe kaset gant Doue da vestr ha da zieuber dre zorn an ael a oa en em ziskouezet dezhañ er vodenn. 
ACT.7.36	Hennezh eo an hini o zennas er-maez, oc'h ober burzhudoù ha mirakloù e bro-Ejipt, er Mor Ruz hag el lec'h distro, e-pad daou-ugent vloaz. 
ACT.7.37	Ar Moizez-se eo a lavaras da vibien Israel: An Aotrou ho Toue a savo deoc'h ur profed eveldon a-douez ho preudeur. Selaou a reot anezhañ. 
ACT.7.38	Eñ eo an hini a oa er vodadenn el lec'h distro, gant an ael a gomze outañ war Venez Sinai, ha gant hon tadoù, hag a resevas gerioù a vuhez evit o reiñ deomp. 
ACT.7.39	Hon tadoù ne fellas ket dezho sentiñ outañ, met e daoljont kuit hag e tistrojont o galon en Ejipt, 
ACT.7.40	o lavarout da Aaron: Gra deomp doueoù a gerzho a-raok deomp, rak evit ar Moizez-se en deus hon tennet eus Ejipt, n'ouzomp ket petra a zo c'hoarvezet gantañ. 
ACT.7.41	Ober a rejont ul leue en deizioù-se, kinnig a rejont un aberzh d'an idol hag en em laouenajont eus labour o daouarn. 
ACT.7.42	Met Doue a zistroas diouto hag o lakaas da servijañ armead an neñv, evel ma'z eo skrivet e levr ar brofeded: Ti Israel, ha din-me eo hoc'h eus kinniget profoù-loened hag aberzhoù e-pad daou-ugent vloaz el lec'h distro? 
ACT.7.43	Douget hoc'h eus teltenn Molok ha steredenn ho toue Refan, skeudennoù hoc'h eus graet evit o azeuliñ. Setu perak e kasin ac'hanoc'h en tu all da Vabilon. 
ACT.7.44	Tabernakl an Testeni a zo bet gant hon tadoù el lec'h distro, evel m'en doa urzhiet an hini en doa lavaret da Voizez e ober hervez an doare m'en doa gwelet. 
ACT.7.45	Hon tadoù, o vezañ e gemeret, a zegasas anezhañ ganto dindan renerezh Jozue, er vro a oa perc'hennet gant ar broadoù a voe argaset a-ziaraok hon tadoù gant Doue, betek deizioù David. 
ACT.7.46	Eñ a gavas trugarez dirak Doue hag a c'houlennas sevel ur chomlec'h da Zoue Jakob, 
ACT.7.47	met Salomon eo a savas un ti dezhañ. 
ACT.7.48	Met an Uhel-Meurbet ne chom ket en temploù graet gant daouarn an dud, evel ma lavar ar profed: 
ACT.7.49	An neñv eo va zron hag an douar ur skabell dindan va zreid. Peseurt ti a savot din, eme an Aotrou, ha pehini a vo lec'h va diskuizh.? 
ACT.7.50	Ha n'eo ket va dorn en deus graet an holl draoù-se? 
ACT.7.51	Tud a c'houzoug reut, diamdroc'h a galon hag a zivskouarn, stourm a rit bepred ouzh ar Spered-Santel. C'hwi a zo heñvel ouzh ho tadoù. 
ACT.7.52	Pehini eo ar profed n'o deus ket ho tadoù heskinet? Lazhet o deus ar re o doa diouganet donedigezh ar Reizh, an hini hoc'h eus droukroet bremañ hag hoc'h eus drouklazhet. 
ACT.7.53	Resevet hoc'h eus al lezenn dre servij an aeled ha n'hoc'h eus ket he miret! 
ACT.7.54	O klevout ar c'homzoù-se, e oant leuniet a fulor en o c'halonoù hag e c'hrigoñsjont o dent a-enep dezhañ. 
ACT.7.55	Met, leun eus ar Spered-Santel hag e zaoulagad savet war-zu an neñv, e welas gloar Doue ha Jezuz en e sav a-zehou da Zoue, 
ACT.7.56	hag e lavaras: Setu, e welan an neñvoù digor ha Mab an den en e sav a-zehou da Zoue.
ACT.7.57	O leuskel kriadennoù bras, e stouvjont o divskouarn hag en em daoljont holl asambles warnañ. 
ACT.7.58	O stlejañ anezhañ er-maez eus kêr, e veinatajont anezhañ. An testoù a lakaas o gwiskamantoù ouzh treid un den yaouank anvet Saol. 
ACT.7.59	Int a veinataas Stefan, a bede hag a lavare: Aotrou Jezuz, degemer va spered! 
ACT.7.60	O vezañ daoulinet, e krias gant ur vouezh kreñv: Aotrou, na laka ket ar pec'hed-mañ warno! O vezañ lavaret kement-se, e chomas kousket.
ACT.8.1	Saol a roas e asant d'ar marv-se. Bez' e voe en deiz-se un heskinadeg vras a-enep Iliz Jeruzalem. Hag e voent holl stlabezet, nemet an ebestel, dre vroioù Judea ha Samaria. 
ACT.8.2	Tud a zoujañs Doue a sebelias Stefan hag a reas ur c'hañv bras dezhañ. 
ACT.8.3	Saol a zismantre an Iliz, o vont en tiez, o skrapat diouto ar wazed hag ar gwragez had o teurel anezho er prizon. 
ACT.8.4	Evel-se, ar re a oa bet stlabezet a yae a lec'h da lec'h en ur embann an Aviel, ar Ger.
ACT.8.5	Filip a ziskennas en ur gêr eus Samaria hag a brezegas Krist enni. 
ACT.8.6	Ar bobl, holl a-unan, a selaouas gant evezh ar pezh a lavare Filip, oc'h anavezout hag o welout ar mirakloù a rae. 
ACT.8.7	Rak speredoù hudur a yeas kuit eus kalz a dud a oa dalc'het ganto, o leuskel kriadennoù bras, ha kalz a dud seizet ha kamm a voe yac'haet. 
ACT.8.8	Bez' e voe ul levenez vras er gêr-se. 
ACT.8.9	Bez' e oa diagent er gêr-se un den anvet Simon a rae sorserezh hag a souezhe pobl Samaria, oc'h en em ober tremen evit un den bras. 
ACT.8.10	An holl, adalek ar re vihan betek ar re vras, a oa douget dezhañ, o lavarout: Hemañ eo galloud bras Doue. 
ACT.8.11	Douget e oant dezhañ dre m'en doa abaoe pell amzer souezhet anezho gant e oberoù sorserezh. 
ACT.8.12	Met p'o doe kredet e Filip a gemenne an Aviel, ar pezh a sell ouzh rouantelezh Doue hag anv Jezuz-Krist, e voent badezet, gwazed kenkoulz ha gwragez. 
ACT.8.13	Simon e-unan a gredas ivez. O vezañ bet badezet, ne bellaas ken diouzh Filip. O welout ar mirakloù hag ar burzhudoù bras a veze graet, e oa sabatuet. 
ACT.8.14	An ebestel a oa e Jeruzalem, o vezañ klevet penaos en doa Samaria resevet ger Doue, a gasas dezho Pêr ha Yann. 
ACT.8.15	Ar re-mañ a ziskennas hag a bedas evito, evit ma resevjent ar Spered-Santel, 
ACT.8.16	rak ne oa ket c'hoazh diskennet war hini anezho, badezet e oant bet hepken en anv an Aotrou Jezuz. 
ACT.8.17	Neuze e lakajont o daouarn warno, hag e resevjont ar Spered-Santel. 
ACT.8.18	Pa welas Simon penaos e oa roet ar Spered-Santel dre lakadur-daouarn an ebestel, a ginnigas dezho arc'hant 
ACT.8.19	o lavarout: Roit din ivez ar galloud-se, evit ma resevo ar Spered-Santel ar re holl e lakain va daouarn warno. 
ACT.8.20	Met Pêr a lavaras dezhañ: Ra yelo da arc'hant da get ganit, peogwir ec'h eus kredet e c'heller prenañ donezon Doue gant arc'hant. 
ACT.8.21	N'eus evidout na perzh na lod e kement-mañ, rak da galon n'eo ket eeun dirak Doue. 
ACT.8.22	Az pez eta keuz eus da fallentez ha goulenn digant Doue ma vo pardonet dit soñj da galon, mar d-eo posupl, 
ACT.8.23	rak gwelout a ran ez out en ur vestl a c'hwervder hag en ereoù an direizhder. 
ACT.8.24	Simon a respontas: Pedit c'hwi an Aotrou evidon, evit na c'hoarvezo netra din eus ar pezh hoc'h eus lavaret. 
ACT.8.25	O vezañ eta roet testeni da c'her an Aotrou hag o vezañ e gemennet, e tistrojont da Jeruzalem hag e prezegjont an Aviel e kalz a gêriadennoù eus bro ar Samaritaned.
ACT.8.26	Un ael eus an Aotrou a gomzas da Filip hag a lavaras dezhañ: Sav ha kae etrezek ar c'hreisteiz, war an hent a ziskenn eus Jeruzalem da C'haza. An hini a zo distro. 
ACT.8.27	O vezañ savet, ez eas. Ha setu, un Etiopad, un eunuk ministr bras Kandake rouanez Etiopia, merour war hec'h holl deñzorioù, deuet da Jeruzalem evit azeuliñ, 
ACT.8.28	a zistroe, azezet war e garr, hag a lenne ar profed Izaia. 
ACT.8.29	Ar Spered a lavaras da Filip: Tosta ha kae betek ar c'harr-se. 
ACT.8.30	Filip a zeredas hag a glevas e lenne ar profed Izaia. Lavarout a reas dezhañ: Ha kompren a rez ar pezh a lennez? 
ACT.8.31	Eñ a respontas: Penaos e c'hellfen ma n'eus hini ebet da gelenn ac'hanon? Hag e pedas Filip da bignat ha d'azezañ en e gichen. 
ACT.8.32	An arroud eus ar Skritur a lenne a oa hemañ: Kaset eo bet d'al lazherezh evel un dañvad hag, evel un oan mut dirak an hini en touz, n'en deus ket digoret e c'henoù. 
ACT.8.33	E varnedigezh a zo bet dilamet en e izelded. Piv a c'hello kontañ e rumm? Rak e vuhez a zo bet lamet a-ziwar an douar. 
ACT.8.34	O kemer ar gomz, an eunuk a lavaras da Filip: Da bediñ a ran, diwar-benn piv e lavar ar profed kement-se? Diwar-benn e-unan pe diwar-benn unan all? 
ACT.8.35	Filip, o kemer ar gomz hag o kregiñ gant an arroud-se, a brezegas dezhañ Aviel Jezuz. 
ACT.8.36	Evel ma'z aent dre an hent, ec'h errujont e-lec'h ma oa dour, hag an eunuk a lavaras: Setu dour, petra a vir na vefen badezet? 
ACT.8.37	Filip a lavaras: Mar kredez eus da holl galon, e c'hell bezañ graet. Eñ a respontas: Krediñ a ran ez eo Jezuz-Krist Mab Doue. 
ACT.8.38	Hag e c'hourc'hemennas herzel ar c'harr, e tiskennjont o-daou en dour, Filip hag an eunuk, ha e vadezas anezhañ. 
ACT.8.39	Pa voent deuet er-maez eus an dour, Spered an Aotrou a lamas Filip, hag an eunuk n'en gwelas ken. Kenderc'hel a reas e hent leun a levenez. 
ACT.8.40	Filip en em gavas en Azod. Prezeg a reas an Aviel dre holl gêrioù ma tremene betek ma teuas da Gezarea.
ACT.9.1	Koulskoude Saol, o tianalañ c'hoazh gourdrouz ha muntr a-enep diskibien an Aotrou, a yeas da gavout ar beleg-meur 
ACT.9.2	hag a c'houlennas digantañ lizhiri evit sinagogennoù Damask, evit gallout, mar kavje hiniennoù eus ar gredenn-se, gwazed kenkoulz ha gwragez, o degas ereet da Jeruzalem. 
ACT.9.3	Evel ma oa en hent ha ma tostae ouzh Damask, a-daol-trumm ur sklêrijenn o tont eus an neñv a lugernas en-dro dezhañ. 
ACT.9.4	O vezañ kouezhet d'an douar, e klevas ur vouezh a lavaras dezhañ: Saol, Saol, perak e heskinez ac'hanon? 
ACT.9.5	Eñ a respontas: Piv out, Aotrou? An Aotrou a lavaras: Me eo Jezuz a heskinez. Kalet e vo dit herzel a-enep ar broudoù. 
ACT.9.6	En ur grenañ ha spouronet, e lavaras: Aotrou, petra a fell dit a rafen? Hag an Aotrou a lavaras dezhañ: Sav ha kae e kêr, hag e vo lavaret dit ar pezh ac'h eus d'ober. 
ACT.9.7	An dud a oa o vont gantañ a chomas dilavar en o sav, o klevout mat ar vouezh, met ne welent den. 
ACT.9.8	Saol a savas a-ziwar an douar hag, o vezañ digoret e zaoulagad, ne wele netra. En blegnjont gant an dorn hag en kasjont da Zamask. 
ACT.9.9	Tri devezh e chomas hep gwelout, hag hep debriñ nag evañ. 
ACT.9.10	Bez' e oa e Damask un diskibl anvet Ananiaz. An Aotrou a lavaras dezhañ en ur weledigezh: Ananiaz! Respont a reas: Setu me, Aotrou! 
ACT.9.11	An Aotrou a lavaras dezhañ: Sav, kae d'ar straed a anver Eeun ha goulenn e ti Judaz un den anvet Saol a Dars. Rak setu, emañ o pediñ 
ACT.9.12	ha gwelet en deus en ur weledigezh un den anvet Ananiaz, o tont e-barzh hag en deus lakaet e zaouarn warnañ evit ma adkavo ar gweled. 
ACT.9.13	Ananiaz a respontas: Aotrou, klevet em eus digant meur a hini pegement a zroug en deus graet an den-se da'z sent e Jeruzalem, 
ACT.9.14	hag amañ en deus ar galloud a-berzh ar veleien vras da eren ar re holl a c'halv da anv. 
ACT.9.15	Met an Aotrou a lavaras dezhañ: Kae, rak hennezh a zo ul lestr am eus dibabet evit kas va anv dirak ar broadoù, dirak ar rouaned ha dirak mibien Israel, 
ACT.9.16	hag e tiskouezin dezhañ pegement e tleo gouzañv poan evit va anv. 
ACT.9.17	Ananiaz a yeas hag, o vezañ aet en ti, e lakaas e zaouarn war Saol hag e lavaras: Breur Saol, an Aotrou Jezuz, an hini a zo en em ziskouezet dit en hent a zeues drezañ, en deus va degaset evit ma adkavi ar gweled ha ma vi leuniet gant ar Spered-Santel. 
ACT.9.18	Kerkent e kouezhas evel skant eus e zaoulagad hag ec'h adkavas ar gweled. Neuze e savas hag e voe badezet. 
ACT.9.19	O vezañ debret, e teuas nerzh dezhañ.
ACT.9.20	Ha kerkent e prezegas er sinagogennoù ez eo Krist Mab Doue. 
ACT.9.21	Ar re holl a gleve anezhañ a oa souezhet hag a lavare: Ha n'eo ket hemañ an hini a heskine e Jeruzalem ar re a c'halv an anv-se, ha ne oa ket deuet amañ a-ratozh evit o c'has ereet d'ar veleien vras? 
ACT.9.22	Koulskoude Saol en em greñvae muioc'h-muiañ hag e vezhekae ar Yuzevien a chome e Damask, o prouiñ dezho piv eo ar C'hrist.
ACT.9.23	Un nebeud amzer goude, ar Yuzevien en em guzulias a-unvan evit e lakaat da vervel. 
ACT.9.24	Met o irienn a zeuas da vezañ anavezet gant Saol. Diwall a raent an dorojoù noz-deiz evit e lakaat da vervel. 
ACT.9.25	Hag an diskibien, o kemer anezhañ en noz, a ziskennas anezhañ en ur baner a-hed ar voger. 
ACT.9.26	Pa voe deuet Saol da Jeruzalem, e klaskas en em unaniñ gant an diskibien, met an holl o doa aon araozañ, dre na gredent ket e oa un diskibl. 
ACT.9.27	Neuze Barnabaz en kemeras, en kasas d'an ebestel hag a lavaras dezho penaos an Aotrou a oa en em ziskouezet dezhañ war an hent hag en doa komzet outañ, ha penaos en doa prezeget gant hardizhegezh e Damask en anv Jezuz. 
ACT.9.28	Bez' e oa ganto, o tont hag o vont e Jeruzalem hag o prezeg gant hardizhegezh en anv an Aotrou Jezuz. 
ACT.9.29	Komz ha tabutal a rae gant ar C'hresianegerien, met ar re-mañ a glaske e lakaat da vervel. 
ACT.9.30	Ar vreudeur o vezañ anavezet kement-se, a zegasas anezhañ da Gezarea hag en kasas etrezek Tars. 
ACT.9.31	Koulskoude an Ilizoù a oa e peoc'h en holl Judea, Galilea ha Samaria, o vezañ kreñvaet ha o kerzhout e doujañs an Aotrou. Kreskiñ a raent dre sikour ar Spered-Santel.
ACT.9.32	C'hoarvezout a reas, evel ma'z ae Pêr da weladenniñ holl, ma tiskennas ivez etrezek ar sent a chome e Lidda. 
ACT.9.33	Kavout a reas eno un den anvet Ene, gourvezet war ur gwele eizh vloaz zo hag a oa seizet. 
ACT.9.34	Pêr a lavaras dezhañ: Ene, Jezuz ar C'hrist a yac'ha ac'hanout, sav ha fich da wele. Ha raktal e savas. 
ACT.9.35	Ar re holl a chome e Lidda hag e Saron a welas anezhañ hag en em zistrojont ouzh an Aotrou.
ACT.9.36	Bez' e oa e Jope un diskiblez anvet Tabita, da lavarout eo Dorkaz
ACT.9.37	Kouezhañ a reas klañv en amzer-se hag e varvas. Goude ma voe bet gwalc'het, e voe lakaet en ur gambr uhel. 
ACT.9.38	Evel ma'z emañ Lidda tost ouzh Jope, an diskibien, o vezañ gouezet e voe Pêr eno, a gasas daou zen d'e gavout ha d'e bediñ da zont hep dale d'o zi. 
ACT.9.39	Pêr a savas hag a yeas ganto. Pa voe erruet, e tegasjont anezhañ d'ar gambr uhel. An holl intañvezed a dostaas outañ en ur ouelañ hag a ziskouezas dezhañ ar saeoù hag ar mantilli a rae Dorkas pa oa ganto. 
ACT.9.40	Pêr, o vezañ kaset an holl er-maez, en em lakaas war e zaoulin hag a bedas. Hag, o treiñ etrezek ar c'horf, e lavaras: Tabita, sav! Hi a zigoras he daoulagad hag, o vezañ gwelet Pêr, ec'h azezas. 
ACT.9.41	Eñ, o reiñ dezhi e zorn, he savas. O vezañ galvet ar sent hag an intañvezed, e tiskouezas anezhi bev dezho. 
ACT.9.42	Kement-se a voe anavezet dre holl gêr Jope ha kalz a gredas en Aotrou. 
ACT.9.43	Pêr a chomas meur a zevezh e Jope e ti ur c'hourrezer anvet Simon.
ACT.10.1	Bez' e oa e Kezarea un den anvet Korneli, kantener er rejimant galvet Italiat. 
ACT.10.2	Deol e oa hag a zoujañs Doue, eñ hag e holl diegezh. Ober a rae kalz a aluzenoù d'ar bobl hag e pede Doue dalc'hmat. 
ACT.10.3	Gwelout a reas sklaer en ur weledigezh, war-dro an navet eur eus an deiz, un ael eus Doue o tont en e di hag o lavarout dezhañ: Korneli! 
ACT.10.4	O sellout pizh outañ ha gwall spouronet, e lavaras: Petra' zo, Aotrou? Hag e lavaras dezhañ: Da bedennoù ha da aluzenoù a zo pignet evel un eñvoradur dirak Doue. 
ACT.10.5	Kas bremañ tud da Jope da gerc'hat Simon lesanvet Pêr. 
ACT.10.6	Lojet eo e ti ur Simon, ur c'hourrezer a zo o chom tost d'ar mor. Eñ eo a lavaro dit ar pezh a vo ret dit ober. 
ACT.10.7	Pa voe aet kuit an ael a gomze ouzh Korneli, e c'halvas daou eus e vevelien hag ur soudard a zouje Doue e-touez ar re en em zalc'he en e gichen. 
ACT.10.8	O vezañ disklêriet holl dezho, e kasas anezho da Jope.
ACT.10.9	An deiz war-lerc'h, evel ma oant en hent ha ma tostaent ouzh kêr, Pêr a bignas war leurdoenn an ti, war-dro ar c'hwec'hvet eur, da bediñ. 
ACT.10.10	O kaout naon, e c'hoantaas debriñ. Evel ma fiched boued dezhañ, e kouezhas en ur goursav. 
ACT.10.11	Gwelout a reas an neñv digor hag un dra o tont war-zu ennañ, heñvel ouzh un doubier vras, dalc'het dre he fevar c'horn hag a ziskenne war-zu an douar, 
ACT.10.12	enni edo holl bevarzroadeged an douar, al loened gouez, ar stlejviled ha laboused an neñv. 
ACT.10.13	Hag ur vouezh a lavaras dezhañ: Pêr, sav, lazh ha debr! 
ACT.10.14	Met Pêr a lavaras: Nann, Aotrou, rak ne'm eus biskoazh debret netra a saotret nag a zic'hlan. 
ACT.10.15	Ar vouezh a lavaras dezhañ c'hoazh evit an eil gwech: Na sell ket evel saotret ar pezh en deus Doue glanaet. 
ACT.10.16	Kement-se a c'hoarvezas teir gwech, goude-se an dra a voe dilamet en neñv. 
ACT.10.17	Evel ma oa Pêr nec'het gant ar weledigezh ha ma soñje ennañ e-unan petra a c'hellfe hounnezh bezañ, an dud kaset a-berzh Korneli, o vezañ goulennet pelec'h e oa ti Simon, en em gavas e-tal an nor, 
ACT.10.18	a c'halvas hag a c'houlennas daoust hag e oa lojet eno Simon lesanvet Pêr. 
ACT.10.19	Evel ma oa Pêr o prederiañ war ar weledigezh, ar Spered a lavaras dezhañ: Setu, tri den a c'houlenn ac'hanout. 
ACT.10.20	Sav, diskenn ha kae ganto hep arvar ebet, rak me eo am eus o degaset. 
ACT.10.21	Pêr a ziskennas da gavout an dud degaset dezhañ a-berzh Korneli hag a lavaras: Setu, me eo an hini a glaskit, evit petra hoc'h eus deuet? 
ACT.10.22	Lavarout a rejont dezhañ: Korneli, kantener, den reizh hag a zoujañs Doue, a vez roet testeni mat dezhañ gant holl vroad ar Yuzevien, a zo bet kemennet a-berzh Doue gant un ael santel da'z kerc'hat d'e di ha da glevout ar pezh a lavari dezhañ. 
ACT.10.23	Neuze Pêr a lakaas anezho da zont en ti hag a lojas anezho. An deiz war-lerc'h ez eas ganto. Hiniennoù eus breudeur Jope a yeas ivez gantañ.
ACT.10.24	An deiz war-lerc'h ec'h errujont e Kezarea. Korneli a c'hortoze anezho gant e gerent hag e vignoned vrasañ en doa dastumet. 
ACT.10.25	Pa zeuas Pêr en ti, Kormeli a yeas a-raok dezhañ hag, ouzh en em deurel d'e dreid, ec'h azeulas anezhañ. 
ACT.10.26	Met Pêr en savas o lavarout: Sav, me va-unan a zo ivez un den. 
ACT.10.27	Hag o komz gantañ, ez eas e-barzh an ti hag e kavas kalz a dud dastumet. 
ACT.10.28	Lavarout a reas dezho: Anavezout a rit ez eo difennet d'ur Yuzev daremprediñ un diavaeziad pe mont en e di. Met Doue en deus desket din ne dlean sellout den evel saotret pe dic'hlan. 
ACT.10.29	Dre-se, o vezañ bet galvet, on deuet hep arvar. Goulenn a ran eta ouzhoc'h evit petra hoc'h eus va lakaet da zont. 
ACT.10.30	Korneli a lavaras: Pevar devezh 'zo, em eus yunet betek an eur-mañ, ha d'an navet eur, e peden em zi. Ha setu, un den gwisket gant dilhad lugernus en em ziskouezas dirazon 
ACT.10.31	hag a lavaras: Korneli, da bedenn a zo bet selaouet ha Doue en deus bet soñj eus da aluzenoù. 
ACT.10.32	Kas eta da Jope da gerc'hat Simon lesanvet Pêr. Lojed eo e ti Simon, ur c'hourrezer, tost d'ar mor. Pa vo deuet, eñ a gomzo ouzhit. 
ACT.10.33	Dre-se em eus kerkent kaset da'z kavout, ha mat ec'h eus graet o tont. Bremañ eta emaomp holl amañ dirak Doue, evit klevout kement holl en deus Doue gourc'hemennet dit. 
ACT.10.34	Pêr, o kemer ar gomz, a lavaras: Anavezout a ran e gwirionez penaos Doue ne ra van eus diavaez an den, 
ACT.10.35	met penaos e pep broad an hini a zouj anezhañ hag a ra ar pezh a zo reizh a zo kavet mat gantañ. 
ACT.10.36	Setu aze ar ger en deus kaset da vibien Israel, en ur zisklêriañ dezho Aviel ar peoc'h dre Jezuz-Krist, Aotrou an holl. 
ACT.10.37	Gouzout a rit ar pezh a zo c'hoarvezet en holl Judea, kroget da gentañ e Galilea, goude ar vadeziant prezeget gant Yann, 
ACT.10.38	penaos Doue en deus olevet gant ar Spered-Santel ha gant galloud Jezuz a Nazared, a yae a lec'h da lec'h oc'h ober vat hag o yac'haat ar re holl a oa mac'het gant an diaoul, abalamour ma oa Doue gantañ. 
ACT.10.39	Ni a zo testoù eus an holl draoù en deus graet e bro ar Yuzevien hag e Jeruzalem. E lakaet o deus da vervel o stagañ anezhañ ouzh ar c'hoad. 
ACT.10.40	Doue en deus e adsavet a varv d'an trede deiz hag en deus roet dezhañ d'en em ziskouez, 
ACT.10.41	nann d'an holl bobl, met d'an testoù en doa Doue dibabet en a-raok, deomp-ni hag hon eus debret hag evet gantañ goude ma'z eo bet adsavet a-douez ar re varv. 
ACT.10.42	Gourc'hemennet en deus deomp prezeg d'ar bobl ha testeniañ penaos eñ eo an hini a zo bet lakaet gant Doue da varner d'ar re vev ha d'ar re varv. 
ACT.10.43	An holl brofeded a ro testeni diwar e benn, penaos, dre e anv, piv bennak a gred ennañ a resev ar pardon eus e bec'hedoù.
ACT.10.44	Evel ma lavare c'hoazh Pêr ar c'homzoù-se, ar Spered-Santel a ziskennas war ar re holl a selaoue ar ger. 
ACT.10.45	An holl grederien amdroc'het a oa deuet gant Pêr a voe souezhet o welout e oa skuilhet ivez donezon ar Spered-Santel war ar baganed. 
ACT.10.46	Rak o c'hlevout a raent o komz e yezhoù hag o reiñ gloar da Zoue. Neuze Pêr a lavaras: 
ACT.10.47	Hag e c'hellfe unan bennak nac'hañ dour ar vadeziant ouzh ar re o deus resevet ar Spered-Santel eveldomp? 
ACT.10.48	Hag e c'hourc'hemennas o badeziñ en anv an Aotrou. Neuze e pedjont anezhañ da chom un devezh bennak ganto.
ACT.11.1	An ebestel hag ar vreudeur a oa e Judea a glevas penaos ar baganed o doa ivez degemeret ger Doue. 
ACT.11.2	Ha pa voe distroet Pêr da Jeruzalem, an amdroc'hidi a damallas anezhañ 
ACT.11.3	hag a lavaras: Aet out e ti tud diamdroc'h ha debret ec'h eus ganto. 
ACT.11.4	Pêr en em lakaas da gontañ an traoù dezho diouzh renk hag a lavaras: 
ACT.11.5	Edon o pediñ e kêr Jope hag, o kouezhañ en ur goursav, em eus bet ur weledigezh: un dra heñvel ouzh un doubier vras dalc'het dre he fevar c'horn, a ziskennas eus an neñv hag a zeuas betek ennon. 
ACT.11.6	O vezañ sellet gant evezh outi, e welis enni pevarzroadeged an douar, loened gouez, stlejviled ha laboused an neñv. 
ACT.11.7	Hag e klevis ur vouezh a lavare din: Pêr, sav, lazh ha debr! 
ACT.11.8	Met e lavaris: Nann, Aotrou, rak biskoazh netra a saotret nag a zic'hlan n'eo aet em genoù. 
ACT.11.9	Ar vouezh a lavaras din eus an neñv evit an eil gwech: Na sell ket evel saotret ar pezh en deus Doue glanaet. 
ACT.11.10	Kement-se a c'hoarvezas teir gwech, goude-se pep tra a voe dilamet en neñv. 
ACT.11.11	Ha setu, kerkent tri den kaset da'm c'havout eus Kezarea en em gavas dirak an ti e-lec'h ma oan. 
ACT.11.12	Ar Spered a lavaras din mont ganto hep arvar. Ar c'hwec'h breur-mañ a zeuas ivez ganin hag ez ejomp e-barzh ti an den-se. 
ACT.11.13	Eñ a lavaras deomp penaos en doa gwelet un ael en e di oc'h en em ziskouez hag o lavarout dezhañ: Kas da Jope da gerc'hat Simon lesanvet Pêr, 
ACT.11.14	hag a lavaro dit traoù a vi salvet ganto, te ha da holl diegezh. 
ACT.11.15	Evel ma en em lakais da gomz, ar Spered-Santel a ziskennas warno evel warnomp er penn-kentañ. 
ACT.11.16	Neuze e teuas soñj din eus ar ger-mañ a lavaras an Aotrou: Yann en deus badezet en dour, met c'hwi a vo badezet er Spered-Santel. 
ACT.11.17	Pa en deus Doue roet dezho an hevelep donezon ha deomp-ni ar re o deus kredet en Aotrou Jezuz-Krist, piv e oan-me evit enebiñ ouzh Doue? 
ACT.11.18	O vezañ klevet an traoù-se, e sioulajont hag e rojont gloar da Zoue, o lavarout: Doue en deus eta roet ivez d'ar baganed ar geuzidigezh, evit m'o devo ar vuhez.
ACT.11.19	Ar re a oa bet stlabezet gant an heskinadeg c'hoarvezet diwar-benn Stefan, a yeas betek Fenikia, Kiprenez hag Antioch, o prezeg ar ger da zen ebet, nemet d'ar Yuzevien hepken. 
ACT.11.20	Met hiniennoù anezho, a oa eus Kiprenez hag eus Siren, a yeas en Antioch hag a gomzas d'ar C'hresianed, o kemenn dezho Aviel an Aotrou Jezuz. 
ACT.11.21	Dorn an Aotrou a oa ganto, hag un niver bras a dud a gredas hag en em zistroas ouzh an Aotrou. 
ACT.11.22	Ar c'heloù eus kement-mañ a zeuas betek Iliz Jeruzalem, hag e kasjont Barnabaz betek Antioch. 
ACT.11.23	Pa voe deuet eno ha pa welas gras Doue, en em laouenaas a gement-se hag ec'h alias anezho holl da chom stag ouzh an Aotrou gant ur galon start. 
ACT.11.24	Rak un den mat e oa, leun eus ar Spered-Santel hag a feiz, hag ul lod bras a dud en em unanas gant an Aotrou. 
ACT.11.25	Neuze Barnabaz a yeas da Dars da gerc'hat Saol 
ACT.11.26	hag, o vezañ e gavet, e tegasas anezhañ da Antioch. E-pad ur bloavezh leun, en em zastumjont gant an Iliz hag e kelennjont ur bobl vras. En Antioch eo e voe roet, evit ar wech kentañ, an anv a Gristenien d'an diskibien. 
ACT.11.27	En amzer-se e tiskennas profeded eus Jeruzalem da Antioch. 
ACT.11.28	Unan anezho, anvet Agabuz, a savas hag a zisklêrias dre ar Spered e vije un naonegezh vras dre an douar holl, ar pezh a erruas e gwirionez dindan Glaoda-Kezar. 
ACT.11.29	An diskibien a zivizas kas, pep hini hervez e c'halloud, ur sikour d'ar vreudeur a chome e Judea. 
ACT.11.30	Hag e rejont kement-se, o kas anezhañ d'an henaourien, dre zaouarn Barnabaz ha Saol.
ACT.12.1	En hevelep amzer, ar roue Herodez en em lakaas da wallgas hiniennoù eus an Iliz. 
ACT.12.2	Lazhañ a reas dre ar c'hleze Jakez breur Yann. 
ACT.12.3	O welout e plije kement-se d'ar Yuzevien, e reas pakañ Pêr ivez. Kement-se a c'hoarvezas e-pad devezhioù ar bara hep goell. 
ACT.12.4	O vezañ kroget ennañ ha taolet anezhañ er prizon, en roas da ziwall da beder skouadenn a bevar soudard pep hini, o fellout dezhañ e gas dirak ar bobl goude ar Pask. 
ACT.12.5	Pêr eta a oa diwallet er prizon, met an Iliz a rae hep paouez pedennoù da Zoue evitañ. 
ACT.12.6	En nozvezh a-raok an deiz ma tlee Herodez e lakaat da vezañ kaset er-maez, Pêr a gouske etre daou soudard, ereet gant div chadenn. Gwarded a oa dirak an nor evit diwall ar prizon. 
ACT.12.7	Ha setu, un ael eus an Aotrou a zeuas hag ur sklêrijenn a lugernas er prizon. An ael a vountas Pêr dre e gostez hag a zihunas anezhañ, o lavarout: Sav buan! Ar chadennoù a gouezhas eus e zaouarn. 
ACT.12.8	An ael a lavaras dezhañ: En em c'houriz ha laka da sandalennoù. Hag en greas. Hag e lavaras dezhañ: En em bak e-barzh da vantell hag heuilh ac'hanon. 
ACT.12.9	Mont a reas er-maez hag e heulias anezhañ hep gouzout ha gwir e oa ar pezh a rae an ael; met krediñ a rae en doa ur weledigezh. 
ACT.12.10	P'o doe tremenet ar c'hentañ hag an eilvet gward, e teujont d'an nor houarn a yae e kêr, hag e tigoras anezhi hec'h-unan dirazo. O vezañ aet er-maez, ez ejont a-hed ur straed. Kerkent an ael en em dennas digantañ. 
ACT.12.11	O vezañ distroet ennañ e-unan, Pêr a lavaras: Bremañ ec'h ouzon e gwirionez en deus an Aotrou degaset e ael hag en deus va zennet eus dorn Herodez hag eus kement a c'hortoze ar bobl yuzev. 
ACT.12.12	Goude bezañ prederiet, e teuas da di Mari mamm Yann lesanvet Mark, e-lec'h ma oa dastumet kalz a dud o pediñ. 
ACT.12.13	P'en doe Pêr skoet war dor ar porzh, ur vatezh anvet Rode a zeuas da selaou. 
ACT.12.14	O vezañ anavezet mouezh Pêr, en abeg d'he levenez, ne zigoras ket ar porzh, met redek a reas da lavarout e oa Pêr e-tal ar porzh. 
ACT.12.15	Lavarout a rejont dezhi: diskiant out. Met hi a zalc'has da zisklêriañ e oa an dra evel-se. Hag e lavarjont: E ael eo. 
ACT.12.16	Met Pêr a gendalc'has da skeiñ. Pa o doe digoret, e weljont anezhañ hag e voent souezhet bras. 
ACT.12.17	Oc'h ober sin dezho gant e zorn da devel, e kontas dezho penaos en doa an Aotrou e zegaset er-maez eus ar prizon, hag e lavaras: Roit da anavezout kement-mañ da Jakez ha d'ar vreudeur. Hag ez eas er-maez etrezek ul lec'h all. 
ACT.12.18	Pa voe deuet an deiz, e voe un drubuilh vras e-touez ar soudarded da c'houzout petra e oa deuet Pêr da vezañ. 
ACT.12.19	Herodez, o vezañ lakaet d'e glask hep gallout e gavout, a reas goulennoù ouzh ar warded hag a c'hourc'hemennas o degas kuit. Neuze e tiskennas eus Judea da Gezarea hag e chomas eno.
ACT.12.20	Herodez a oa droug ennañ a-enep tud Tir ha Sidon. Met int a zeuas a-unvan d'e gavout hag, o vezañ gounezet Blastuz, an hini a oa e penn da gambr ar roue, e c'houlennjont ar peoc'h, abalamour o bro a denne he bevañs eus hini ar roue. 
ACT.12.21	D'un deiz divizet, Herodez, gwisket gant e zilhad-roue hag azezet war e dron, a reas ur brezegenn dezho. 
ACT.12.22	Ar bobl a grias: Mouezh un doue eo, n'eo ket hini un den! 
ACT.12.23	Met kerkent, un ael eus an Aotrou a skoas anezhañ, dre ma n'en doa ket roet gloar da Zoue. Hag e varvas, krignet gant ar preñved. 
ACT.12.24	Ha ger Doue a greske hag en em skuilhe. 
ACT.12.25	Barnabaz ha Saol, goude bezañ peurechuet o c'harg, a zistroas eus Jeruzalem, o vezañ ivez kemeret ganto Yann lesanvet Mark.
ACT.13.1	Bez' e oa en Iliz Antioch profeded ha doktored: Barnabaz, Simeon anvet Niger, Lusiuz ar Sirenad, Manahen a oa bet savet gant Herodez an tetrark, ha Saol. 
ACT.13.2	E-pad ma oant o servijañ an Aotrou hag o yunañ, ar Spered-Santel a lavaras: Lakait a-du evidon Barnabaz ha Saol evit al labour am eus o galvet da gas da benn. 
ACT.13.3	Neuze, o vezañ yunet ha pedet, e lakajont o daouarn warno hag o c'hasjont kuit.
ACT.13.4	Int eta, kaset gant ar Spered-Santel, a ziskennas e Seleusia, hag ac'hane ez ejont dre vor da Giprenez. 
ACT.13.5	O vezañ erruet e Salamin, e prezegjont ger Doue e sinagogennoù ar Yuzevien. Bez' e oa ivez Yann ganto evit o sikour. 
ACT.13.6	Goude m'o doa treuzet an enezenn holl betek Pafoz, e kavjont ur yuzev, hudour ha fals-profed anvet Barjezuz, 
ACT.13.7	a oa gant ar prokoñsul Sergiuz-Pauluz, den skiantek. Hemañ a c'halvas Barnabaz ha Saol, hag a c'hoantaas klevout ger Doue. 
ACT.13.8	Met Elimaz an hudour, rak evel-se e vez troet e anv, a enebe outo, o klask distreiñ ar prokoñsul diouzh ar feiz. 
ACT.13.9	Met Saol, a oa ivez galvet Paol, leun eus ar Spered-Santel, a sellas start outañ 
ACT.13.10	hag a lavaras: O te, leun a bep tromplerezh hag a bep fallentez, mab an diaoul, enebour da bep reizhder, ha ne baouezi ket da zireizhañ hentoù eeun an Aotrou? 
ACT.13.11	Bremañ setu, dorn an Aotrou a zo warnout, hag e vi dall ha ne weli ket an heol e-pad ur pennad. Raktal e kouezhas warnañ ur vrumenn hag un deñvalijenn, hag, o treiñ amañ hag ahont, e klaske ur re bennak da ren anezhañ gant an dorn. 
ACT.13.12	Neuze ar prokoñsul, o welout ar pezh a oa c'hoarvezet, a gredas, o vezañ souezhet bras eus kelennadurezh an Aotrou. 
ACT.13.13	Paol hag ar re a oa gantañ a yeas kuit eus Pafoz hag a zeuas dre vor da Berj e Pamfilia. Yann a guitaas anezho hag a zistroas da Jeruzalem.
ACT.13.14	Mont a rejont kuit eus Perj hag e teujont da Antioch Pisidia. O vezañ aet er sinagogenn d'an deiz sabad, ec'h azezjont. 
ACT.13.15	Goude ma voe lennet al lezenn hag ar brofeded, pennoù ar sinagogenn a gasas da lavarout dezho: Tud breudeur, ma hoc'h eus un ali bennak da reiñ d'ar bobl, komzit. 
ACT.13.16	Paol a savas hag, o vezañ graet sin gant e zorn, e lavaras: Tud a Israel ha c'hwi a zouj Doue, selaouit! 
ACT.13.17	Doue ar bobl-mañ a Israel en deus dibabet hon tadoù hag a adsavas ar bobl-mañ e-pad ma chome en Ejipt. O zennet en deus ac'hane gant e vrec'h galloudus. 
ACT.13.18	E-pad war-dro daou-ugent bloavezh e harpas anezho gant trugarez el lec'h distro 
ACT.13.19	hag, o vezañ distrujet seizh broad e Bro-Ganaan, e lodennas dezho ar vro da hêrezh. 
ACT.13.20	Goude-se, e-pad war-dro pevar c'hant hanter-kant vloaz, e roas dezho barnerien betek ar profed Samuel. 
ACT.13.21	Goulenn a rejont neuze ur roue. Ha Doue a roas dezho Saül mab Kish, eus meuriad Benjamin, e-pad daou-ugent bloavezh. 
ACT.13.22	O vezañ e gaset kuit, e savas dezho David evit roue, hag e roas an testeni-mañ dezhañ: Kavet em eus David mab Jese, den hervez va c'halon, hag e peurc'hraio va holl volontez. 
ACT.13.23	Eus e lignez eo, en deus Doue, hervez e bromesa, savet Jezuz, Salver Israel. 
ACT.13.24	A-raok ma teuas, Yann en doa prezeget badeziant ar geuzidigezh da holl bobl Israel. 
ACT.13.25	Pa echuas Yann e redadenn, e lavaras: Piv a soñjit ez on-me? N'on ket, met setu, e teu war va lerc'h an hini n'on ket dellezek da zieren korreenn botoù e zreid. 
ACT.13.26	Tud breudeur, mibien eus gouenn Abraham, ha c'hwi a zouj Doue, deoc'h-c'hwi eo bet kaset ar ger a silvidigezh-mañ. 
ACT.13.27	Rak holl dud Jeruzalem hag o fennoù, o vezañ e zizanavezet, o deus peurc'hraet en ur gondaoniñ anezhañ komzoù ar brofeded a vez lennet bep deiz sabad. 
ACT.13.28	Hep kavout ennañ abeg ebet d'e lakaat d'ar marv, e c'houlennjont digant Pilat e lakaat da vervel. 
ACT.13.29	Pa voe peurc'hraet kement a zo bet skrivet diwar e benn, e voe dilamet a-ziwar ar c'hoad ha lakaet en ur bez. 
ACT.13.30	Met Doue en deus e adsavet a-douez ar re varv. 
ACT.13.31	Gwelet eo bet e-pad meur a zevezh gant ar re a oa pignet gantañ eus Galilea da Jeruzalem, hag a zo e destoù dirak ar bobl. 
ACT.13.32	Ha ni a ro da anavezout deoc'h an Aviel, ar bromesa a oa bet graet d'hon tadoù. 
ACT.13.33	Doue en deus peurc'hraet anezhi evidomp-ni o bugale, pa en deus adsavet Jezuz a varv, hervez ma'z eo skrivet en eil Salm: Te eo va Mab, hiziv em eus da c'hanet. 
ACT.13.34	E adsavet en deus a-douez ar re varv, en hevelep doare ma ne zistroio ken d'ar vreinadurezh, ha disklêriet en deus kement-se o lavarout: Reiñ a rin deoc'h ar promesaoù santel ha sur graet da Zavid. 
ACT.13.35	Dre-se e lavar ivez en ul lec'h all: Ne lezi ket da Sant da welout ar vreinadurezh. 
ACT.13.36	Ha David, goude bezañ servijet en e amzer da ziviz Doue, a zo marv, a zo bet lakaet gant e dadoù hag en deus gwelet ar vreinadurezh. 
ACT.13.37	Met an hini en deus Doue adsavet a-varv n'en deus ket gwelet ar vreinadurezh. 
ACT.13.38	Gouezit eta, tud breudeur, penaos eo drezañ e vez kemennet deoc'h pardon ar pec'hedoù, 
ACT.13.39	ha penaos piv bennak a gred a zo reishaet drezañ eus an holl draoù na c'hellec'h ket bezañ reishaet anezho gant lezenn Moizez. 
ACT.13.40	Diwallit eta na c'hoarvezfe ket ganeoc'h ar pezh a zo bet lavaret er brofeded: 
ACT.13.41	Setu, c'hwi a zispriz ac'hanon, bezit souezhet ha kit diwar wel, rak emaon o vont d'ober un oberenn en ho tevezhioù, un oberenn ha ne gredfec'h ket ma vefe kontet deoc'h. 
ACT.13.42	Evel ma'z ae kuit ar Yuzevien eus ar sinagogenn, e voent pedet gant ar baganed da brezeg diwar-benn an hevelep traoù ar sabad war-lerc'h. 
ACT.13.43	Pa voe stlabezet ar vodadenn e-maez ar sinagogenn, meur a hini eus ar Yuzevien hag eus ar brozelited a zouje Doue a yeas war-lerc'h Paol ha Barnabaz. Int a gomzas ganto hag a alias anezho da genderc'hel e gras Doue. 
ACT.13.44	Ar sabad war-lerc'h, holl gêr hogos en em zastumas evit klevout ger Doue. 
ACT.13.45	Ar Yuzevien, o welout ar vandenn dud-se, a voe leuniet a warizi hag a enebas ouzh komzoù Paol, o tislavarout hag o tismegañsiñ anezhañ. 
ACT.13.46	Met Paol ha Barnabaz a lavaras dezho gant hardizhegezh: Deoc'h-c'hwi e oa ret da gentañ reiñ da anavezout ger Doue, met, pa daolit anezhañ kuit hag en em varnit hoc'h-unan dizellezek eus ar vuhez peurbadus, setu, ni en em dro war-zu ar baganed. 
ACT.13.47	Rak evel-se en deus an Aotrou gourc'hemennet deomp: Da lakaet em eus evel sklêrijenn evit ar broadoù, evit degas ar silvidigezh betek pennoù pellañ an douar. 
ACT.13.48	Ar baganed, o klevout kement-se, o doe levenez hag a roas gloar da c'her an Aotrou. Ar re holl a oa tonket d'ar vuhez peurbadus a gredas. 
ACT.13.49	Ger an Aotrou en em skuilhas er vro holl. 
ACT.13.50	Met ar Yuzevien a atizas ar gwragez devot a renk uhel hag ar pennoù eus kêr. Sevel a rejont un heskinadeg a-enep Paol ha Barnabaz hag o c'hasjont kuit eus o bro. 
ACT.13.51	Goude bezañ hejet ar poultr eus ho treid a-enep dezho ez ejont da Ikoniom. 
ACT.13.52	An diskibien a oa leuniet gant levenez ha gant ar Spered-Santel.
ACT.14.1	C'hoarvezout a reas en Ikoniom ma'z ejont asambles e sinagogenn ar Yuzevien hag e komzjont en un hevelep doare ma kredas un niver bras eus ar Yuzevien hag eus ar C'hresianed. 
ACT.14.2	Met re ar Yuzevien na gredent ket a lakaas droug da sevel en eneoù ar baganed a-enep ar vreudeur. 
ACT.14.3	Chom a rejont koulskoude pell a-walc'h, o komz gant hardizhegezh, harpet war an Aotrou a roe testeni da c'her e c'hras en ur ober mirakloù ha burzhudoù dre o daouarn. 
ACT.14.4	Met poblañs kêr a voe rannet: darn a oa a-du gant ar Yuzevien ha darn all a-du gant an ebestel.
ACT.14.5	Hag evel ma c'hoarvezas un emsavadenn eus ar Yuzevien hag ar baganed, a-unvan gant o fennoù, da wallgas ha da veinata anezho, 
ACT.14.6	ar re-mañ, o vezañ gouezet kement-se, a dec'has e kêrioù Likaonia, da Listra, da Zerb ha d'ar vro war-dro, 
ACT.14.7	hag e prezegjont eno an Aviel. 
ACT.14.8	E Listra e oa un den azezet, mac'hagn eus e zaoudroad, a oa kamm adalek kof e vamm ha n'en doa biskoazh kerzhet. 
ACT.14.9	Selaou a rae Paol o komz. Hemañ, o sellout gant evezh outañ, a welas en doa ar feiz evit bezañ yac'haet 
ACT.14.10	hag a lavaras gant ur vouezh kreñv: Sav eeun war da dreid. Hag e lammas, hag e kerzhas. 
ACT.14.11	Pa welas ar bobl ar pezh en doa graet Paol, e savjont o mouezh hag e lavarjont e yezh likaoniek: Doueed heñvel ouzh tud a zo diskennet etrezek ennomp. 
ACT.14.12	Hag e c'halvjont Barnabaz Yaou ha Paol Merc'her, abalamour ma oa hemañ a zouge ar gomz. 
ACT.14.13	Beleg Yaou, a oa tost d'o c'hêr, a zegasas tirvi gant garlantezioù dirak an dorojoù hag a felle dezhañ kinnig un aberzh a-unvan gant ar bobl. 
ACT.14.14	Met an ebestel Barnabaz ha Paol, o vezañ anavezet kement-se, a rogas o dilhad hag a redas e-kreiz an engroez, o krial: 
ACT.14.15	O tud, perak e rit kement-se? N'omp nemet tud dalc'het d'an hevelep poanioù eveldoc'h. Prezeg a reomp deoc'h an Aviel evit ma tistroot eus an traoù didalvez-se ha m'en em droot war-zu an Doue bev, an hini en deus graet an neñv, an douar, ar mor hag an holl draoù a zo enno. 
ACT.14.16	En amzer dremenet, lezet en deus an holl vroadoù da gerzhout en o hentoù o-unan, 
ACT.14.17	petra bennak ma n'en deus ket paouezet da reiñ testenioù anezhañ e-unan, oc'h ober vad, en ur zegas deomp eus an neñv ar glaveier hag an amzerioù frouezhus, hag o leuniañ hor c'halonoù a vadoù hag a levenez. 
ACT.14.18	A-boan ma c'helljont, o lavarout kement-se, mirout ar bobl da ginnig un aberzh dezho. 
ACT.14.19	Neuze Yuzevien a zeuas eus Antioch hag eus Ikoniom hag a c'hounezas ar bobl. O vezañ meinataet Paol, e stlejjont anezhañ er-maez eus kêr, o krediñ e oa marv. 
ACT.14.20	Met an diskibien o vezañ en em zastumet en-dro dezhañ, e savas hag e teuas e kêr. An deiz war-lerc'h ez eas gant Barnabaz da Zerb.
ACT.14.21	Goude bezañ prezeget an Aviel er gêr-se ha bezañ graet enni meur a ziskibl, e tistrojont da Listra, Ikoniom hag Antioch, 
ACT.14.22	o kreñvaat eneoù an diskibien, oc'h aliañ anezho da genderc'hel er feiz hag o reiñ da anavezout dezho ez eo dre galz a boanioù eo ret deomp mont e rouantelezh Doue. 
ACT.14.23	Goude bezañ lakaet henaourien dezho e pep Iliz ha goude bezañ pedet ha yunet, ec'h erbedjont evito an Aotrou o doa kredet ennañ. 
ACT.14.24	O vezañ treuzet Pisidia, e teujont e Pamfilia, 
ACT.14.25	e prezegjont ar ger e Perj hag e tiskennjont en Atalia. 
ACT.14.26	Ac'hane ez ejont dre vor da Antioch, a-belec'h e oant bet kaset gant gras Doue evit an oberenn o doa graet. 
ACT.14.27	Pa voent erruet, e tastumjont an Iliz hag e kontjont an holl draoù en doa Doue graet ganto ha penaos en doa digoret d'ar broadoù dor ar feiz. 
ACT.14.28	Eno e chomjont pell amzer gant an diskibien.
ACT.15.1	Hiniennoù deuet eus Judea a gelennas ar vreudeur o lavarout: Ma n'oc'h ket amdroc'het hervez giz Moizez, ne c'hellit ket bezañ salvet. 
ACT.15.2	Un tabut bras hag ur breud o vezañ eta savet etre Paol ha Barnabaz hag ar re-mañ, e voe divizet e pignje Paol ha Barnabaz hag hiniennoù eus o zouez da Jeruzalem da gavout an ebestel hag an henaourien diwar-benn kement-se. 
ACT.15.3	O vezañ eta kaset gant an Iliz, e treuzjont Fenikia ha Samaria, e kontjont distro ar baganed ouzh Doue hag e rojont ul levenez vras d'an holl vreudeur. 
ACT.15.4	O vezañ erruet e Jeruzalem, e voent degemeret gant an Iliz, gant an ebestel ha gant an henaourien, hag e rojont da anavezout an holl draoù en doa Doue graet ganto. 
ACT.15.5	Met hiniennoù eus kostezenn ar farizianed o doa kredet a savas o lavarout e oa ret amdroc'hañ anezho ha gourc'hemenn dezho mirout lezenn Moizez. 
ACT.15.6	An ebestel hag an henaourien en em zastumas evit sellout pizh ouzh ar gudenn-se. 
ACT.15.7	Evel ma oa ur breud bras, Pêr a savas hag a lavaras dezho: Tud breudeur, anavezout a rit penaos pell amzer' zo en deus Doue va dibabet en hon touez, evit ma klevje ar baganed dre va genoù ger an Aviel ha ma kredjent. 
ACT.15.8	Doue, hag a anavez ar c'halonoù, en deus roet testeni dezho en ur reiñ dezho ar Spered-Santel kenkoulz ha deomp-ni, 
ACT.15.9	n'en deus graet diforc'h ebet etre ni hag int, o vezañ glanaet o c'halonoù dre ar feiz. 
ACT.15.10	Bremañ eta, perak e temptit Doue en ur lakaat war an diskibien ur yev n'hon eus ket bet an nerzh da zougen, nag hon tadoù na ni hon-unan? 
ACT.15.11	Met krediñ a reomp ez omp salvet dre c'hras an Aotrou Jezuz-Krist, kenkoulz hag int. 
ACT.15.12	An holl vodadenn a davas hag e selaouent Barnabaz ha Paol o kontañ pebezh mirakloù ha pebezh burzhudoù en doa Doue graet drezo e-touez ar baganed. 
ACT.15.13	Goude m'o doe paouezet da gomz, Jakez a gemeras ar gomz hag a lavaras: Tud breudeur, selaouit ac'hanon. 
ACT.15.14	Simon en deus disklêriet penaos en deus Doue sellet ouzh ar baganed, evit dibab en o zouez ur bobl d'e anv. 
ACT.15.15	Ha gant kement-se emañ o klotañ gerioù ar brofeded, hervez ma'z eo skrivet: 
ACT.15.16	Goude-se e tistroin hag ec'h adsavin teltenn David a oa kouezhet, sevel a rin a-nevez he dismantroù hag e lakain anezhi en he sav, 
ACT.15.17	evit ma vo klasket an Aotrou gant an nemorant eus an dud ha gant an holl vroadoù ma'z eo galvet va anv warno, eme an Aotrou en deus graet an holl draoù-mañ. 
ACT.15.18	E holl oberoù a zo anavezet gant Doue a bep amzer. 
ACT.15.19	Dre-se e soñj din ne dleer ket tregasiñ ar re eus ar baganed a zistro ouzh Doue, 
ACT.15.20	met skrivañ dezho en em virout diouzh pep saotr an idoloù, diouzh ar c'hadaliezh, diouzh al loened mouget ha diouzh ar gwad. 
ACT.15.21	Rak e pep kêr, abaoe kalz a rummadoù, ez eus tud a brezeg Moizez, pa'z eo lennet pep sabad er sinagogennoù.
ACT.15.22	Neuze e voe kavet mat gant an ebestel hag an henaourien, gant an holl Iliz, dibab tud eus o zouez evit o c'has da Antioch gant Paol ha Barnabaz: Judaz lesanvet Barsabbaz ha Silaz, tud eus ar re gentañ e-touez ar vreudeur. 
ACT.15.23	Kement-mañ a skrivjont drezo: An ebestel, an henaourien hag ar vreudeur, d'ar vreudeur a-douez ar baganed a zo en Antioch, e Siria hag e Kilisia: Salud! 
ACT.15.24	Evel ma hon eus anavezet penaos hiniennoù deuet eus hon touez o deus trubuilhet ac'hanoc'h gant o frezegennoù, o vrañsellat hoc'h eneoù en ur lavarout eo ret bezañ amdroc'het ha mirout al lezenn, ar pezh n'hon eus ket gourc'hemennet dezho, 
ACT.15.25	ni hon eus kavet mat, holl asambles, dibab tud hag o c'has deoc'h gant hor re garet-mat Barnabaz ha Paol, 
ACT.15.26	tud o deus risklet o buhez evit anv hon Aotrou Jezuz-Krist. 
ACT.15.27	Kaset hon eus eta Judaz ha Silaz, da zisklêriañ deoc'h a c'henoù an hevelep traoù. 
ACT.15.28	Rak kavet eo bet mat gant ar Spered-Santel ha ganeomp-ni, na vije ket lakaet warnoc'h bec'hioù all nemet ar re a zo ret, 
ACT.15.29	da lavarout eo, m'en em virot diouzh ar pezh a zo bet aberzhet d'an idoloù, diouzh ar gwad, diouzh ar pezh a zo bet mouget ha diouzh ar c'hadaliezh. Mat a reot diwall diouzh an traoù-se. Yec'hed deoc'h! 
ACT.15.30	O vezañ eta bet kaset, e teujont da Antioch ha, p'o doe dastumet ar bobl, e rojont al lizher. 
ACT.15.31	O vezañ e lennet, en em laouenajont eus an ali mat-se. 
ACT.15.32	Judaz ha Silaz, o vezañ profeded o-unan, a galonekaas hag a greñvaas ar vreudeur dre veur a brezegenn. 
ACT.15.33	Goude bezañ chomet eno ur pennad amzer, e voent kaset kuit e peoc'h gant ar vreudeur etrezek an ebestel. 
ACT.15.34	Koulskoude Silaz a gavas mat chom. 
ACT.15.35	Paol ha Barnabaz a chomas en Antioch, o kelenn hag o prezeg an Aviel, ger an Aotrou, gant meur a hini all.
ACT.15.36	Un devezhioù bennak goude, Paol a lavaras da Varnabaz: Distroomp da weladenniñ hor breudeur en holl gêrioù hon eus prezeget enno ger an Aotrou, da welout penaos emaint. 
ACT.15.37	Barnabaz a fellas dezhañ kemer ivez ganto Yann lesanvet Mark. 
ACT.15.38	Met Paol ne gavas ket dereat kemer ganto an hini en doa o c'huitaet pa oant e Pamfilia ha n'en doa ket o heuliet en o oberennoù. 
ACT.15.39	Bez' e oa eta etrezo un diemglev ken kreñv ma'z ejont an eil digant egile. Barnabaz a gemeras Mark gantañ hag a yeas dre vor da Giprenez. 
ACT.15.40	Paol a zibabas Silaz hag a yeas kuit, goude bezañ bet lakaet dindan gras Doue gant ar vreudeur, 
ACT.15.41	hag e treuzas Siria ha Kilisia, o kreñvaat an Ilizoù.
ACT.16.1	Dont a reas e Derb hag e Listra. Ha setu, bez' e oa eno un diskibl anvet Timote, mab da ur Yuzevez hag a grede ha da un tad Gresian. 
ACT.16.2	Breudeur Listr hag Ikoniom a roe anezhañ un testeni mat. 
ACT.16.3	Paol a fellas dezhañ e teuje gantañ. E gemer a reas hag ec'h amdroc'has anezhañ abalamour d'ar Yuzevien a oa el lec'h-se, rak an holl a ouie e oa Gresian e dad. 
ACT.16.4	Evel ma'z aent eus kêr e kêr, ec'h alient mirout an urzhioù a oa bet lakaet gant an ebestel ha gant henaourien Jeruzalem. 
ACT.16.5	Evel-se an Ilizoù a greñvae er feiz hag an niver anezho a greske a zeiz da zeiz.
ACT.16.6	P'o doe treuzet Frigia ha bro C'halatia, ar Spered-Santel a zifennas outo prezeg ar ger en Azia. 
ACT.16.7	O vezañ deuet tost da v-Misia, en em lakajont da vont e Bitinia, met ar Spered n'o lezas ket da vont. 
ACT.16.8	Neuze e treuzjont Misia hag e tiskennjont e Troaz. 
ACT.16.9	Paol en doa ur weledigezh e-pad an noz: un den Makedoniat en em zalc'he en e sav hag en pede o lavarout: Tremen e Makedonia, deus d'hor sikour. 
ACT.16.10	Kerkent ha m'en doa bet ar weledigezh-se, e klaskjomp mont e Makedonia, o krediñ ervat en doa an Aotrou hor galvet da brezeg an Aviel eno.
ACT.16.11	O vezañ eta aet kuit eus Troaz, ez ejomp eeun dre vor etrezek Samotraz, hag an deiz war-lerc'h etrezek Neapoliz. 
ACT.16.12	Ac'hano ez ejomp da Filipi, hag a zo ur gêr gentañ eus un distrig eus Makedonia hag un drevadenn. Chom a rejomp er gêr-se un nebeud devezhioù. 
ACT.16.13	D'an deiz sabad ez ejomp er-maez eus kêr, tost d'ur stêr e-lec'h ma oant kustumet d'ober ar bedenn. O vezañ azezet, hon eus komzet ouzh ar gwragez a oa en em zastumet eno. 
ACT.16.14	Ur wreg anvet Lidia, ur varc'hadourez limestra eus kêr Diatira, ur wreg a zouje Doue, a selaouas. An Aotrou a zigoras he c'halon dezhi evit ma raje evezh ouzh an traoù a lavare Paol. 
ACT.16.15	Pa voe bet badezet gant he zud, e reas ar goulenn-mañ: Ma hoc'h eus kavet ac'hanon feal d'an Aotrou, deuit em zi ha chomit ennañ. Hag hol lakaas d'ober evel-se.
ACT.16.16	Evel ma'z aemp d'ar bedenn, ur vatezh dalc'het gant ur spered a Biton hag a zegase ur gounid bras d'he mistri oc'h ober micher a zivinouriezh, a ziaraogas ac'hanomp. 
ACT.16.17	O heuliañ Paol ha ni, e krie: An dud-mañ a zo servijerien an Doue Uhel-Meurbet hag a gemenn deoc'h hent ar silividigezh. 
ACT.16.18	Kement-se a reas e-pad meur a zevezh. Paol, hegaset, a zistroas hag a lavaras d'ar spered: Me a c'hourc'hemenn dit, en anv Jezuz-Krist, da vont er-maez anezhi. Hag ez eas kuit raktal. 
ACT.16.19	Met he mistri, o welout o doa kollet an esper eus o gounid, a grogas e Paol hag e Silaz, hag o stlejas war al leurgêr dirak ar pennoù-kêr. 
ACT.16.20	O vezañ o c'haset dirak ar pennoù, e lavarjont dezho: An dud-mañ a drubuilh hor c'hêr. Yuzevien int, 
ACT.16.21	hag e kelennont boazioù ha n'eo ket aotreet deomp o degemer nag o heuliañ, pa'z eo gwir ez omp Romaned. 
ACT.16.22	An engroez a savas a-enep dezho, hag ar pennoù, o vezañ lakaet o dilhad da vezañ difreuzet diwarno, a c'hourc'hemennas o skourjezañ gant gwalinier. 
ACT.16.23	Goude bezañ roet dezho kalz a daolioù, e taoljont anezho er prizon hag e c'hourc'hemennjont d'ar bac'her o diwall gant evezh. 
ACT.16.24	O vezañ bet an urzh-se, hemañ o zaolas er prizon a-ziabarzh hag a ereas o zreid gant hualoù. 
ACT.16.25	War-dro hanternoz, Paol ha Silaz a oa o pediñ hag o kanañ meuleudioù da Zoue, hag ar brizonidi o c'hleve. 
ACT.16.26	A-daol trumm e c'hoarvezas ur c'hren-douar bras, en hevelep doare ma voe brañsellet diazez ar prizon. Kerkent, an holl zorojoù a voe digoret hag ereoù an holl brizonidi a voe torret. 
ACT.16.27	Ar bac'her, o vezañ dihunet hag o welout dorojoù ar prizon digor, a dennas e gleze hag a oa o vont d'en em lazhañ, o krediñ e oa aet ar brizonidi kuit. 
ACT.16.28	Met Paol a grias gant ur vouezh kreñv: Na ra droug ebet dit, rak emaomp holl amañ. 
ACT.16.29	O vezañ goulennet gouloù, ec'h antreas buan hag, en ur grenañ, en em daolas ouzh treid Paol ha Silaz. 
ACT.16.30	Hag, o tegas anezho er-maez, e lavaras: Aotrounez, petra eo ret din d'ober evit bezañ salvet? 
ACT.16.31	Lavarout a rejont: Kred en Aotrou Jezuz-Krist, hag e vi salvet, te ha da diegezh. 
ACT.16.32	Kemenn a rejont dezhañ ger an Aotrou, ha d'ar re holl a oa en e di. 
ACT.16.33	Eñ a gemeras anezho gantañ d'an eur-se eus an noz hag a walc'has o goulioù. Ha raktal a voe badezet, eñ hag e holl dud. 
ACT.16.34	O vezañ degaset anezho en e di, e roas dezho da zebriñ hag en em laouenaas da vezañ kredet e Doue gant e holl diegezh. 
ACT.16.35	Pa voe deuet an deiz, ar pennoù a gasas serjanted da lavarout: Laosk an dud-se. 
ACT.16.36	Ar bac'her a lavaras da Baol ar c'homzoù-se: Ar pennoù o deus kaset keloù evit ho leuskel, deuit bremañ er-maez hag it e peoc'h. 
ACT.16.37	Met Paol a lavaras dezho: Goude bezañ hor skourjezet dirak an holl hep barn, ha ni Romaned, o deus hol lakaet er prizon, ha bremañ e laoskont ac'hanomp kuit e kuzh! Ne c'hoarvezo ket kement-se. Ra deuint hoc'h-unan d'hol lakaat er-maez. 
ACT.16.38	Ar serjanted a lavaras ar gerioù-se d'ar pennoù, hag ar re-mañ o doe aon o klevout e oant Roman. 
ACT.16.39	Dont a rejont eta d'o sioulaat. Hag o c'hasjont er-maez hag e pedjont anezho da vont kuit eus kêr. 
ACT.16.40	Int, goude bezañ aet er-maez eus ar prizon, a yeas da di Lidia hag, o vezañ gwelet ar vreudeur, e kalonekajont anezho hag ez ejont kuit.
ACT.17.1	Goude bezañ tremenet dre Amfipoliz hag Apollonia, e teujont da Desalonike e-lec'h ma oa sinagogenn ar Yuzevien. 
ACT.17.2	Paol, hervez e c'hiz, a yeas d'o c'havout hag, e-pad tri sabad, e komzas outo diwar-benn ar Skriturioù, 
ACT.17.3	o tisplegañ hag o tiskenn penaos e oa ret d'ar C'hrist gouzañv hag adsevel a-douez ar re varv, hag o lavarout: Ar C'hrist-se eo Jezuz a brezegan deoc'h. 
ACT.17.4	Darn anezho a gredas hag en em unanas da Baol ha da Silaz, gant ul lod bras a C'hresianed a zouje Doue ha kalz a wragez a renk uhel. 
ACT.17.5	Met ar Yuzevien diskredik, leun a warizi, a gemeras ganto un toullad paotred fall diwar al leurgêr, hag, o vezañ dastumet un engroez, e lakajont trubuilh dre gêr. O vont da di Jason, e klaskjont anezho evit o c'has dirak ar bobl. 
ACT.17.6	Ne gavjont ket anezho hag e stlejjont Jason hag hiniennoù eus ar vreudeur dirak ar pennoù-kêr, o krial: An dud-mañ o deus trubuilhet ar bed hag a zo ivez amañ, 
ACT.17.7	ha Jason en deus o degemeret. Int holl, enebourien da c'hourc'hemennoù Kezar, a lavar ez eus ur roue all, Jezuz. 
ACT.17.8	Fromañ a rejont ar bobl hag ar pennoù-kêr pa glevjont an traoù-se. 
ACT.17.9	Goude bezañ resevet ur c'hred digant Jason ha digant ar re all, e lezjont anezho da vont kuit.
ACT.17.10	Raktal ar vreudeur a lakaas en noz Paol ha Silaz da vont kuit da v-Beroia. O vezañ erruet eno, ez ejont e sinagogenn ar Yuzevien. 
ACT.17.11	Ar re-mañ o doa soñjoù uheloc'h eget re eus Tesalonike, hag e resevjont ar ger gant kalz muioc'h a vuander, o studiañ bemdez ar Skriturioù evit gwelout daoust hag e oa gwir ar pezh a lavared dezho. 
ACT.17.12	Kalz anezho eta a gredas, kenkoulz hag un niver bras a-walc'h a wragez C'hresian a renk uhel hag a wazed. 
ACT.17.13	Met pa ouezas Yuzevien Tesalonike penaos ger Doue a oa prezeget e Beroia gant Paol, e teujont hag e savjont ar bobl. 
ACT.17.14	Kerkent ar vreudeur a gasas kuit Paol, evit ober van da vont war-zu ar mor. Silaz ha Timote a chomas eno. 
ACT.17.15	Ar re a yae gant Paol a gasas anezhañ betek Aten. Goude bezañ bet an urzh da lavarout da Silaz ha Timote dont buan d'e gavout, ez ejont kuit.
ACT.17.16	E-pad ma oa Paol ouzh o gortoz en Aten, e oa kounnaret e spered ennañ e-unan o welout ar gêr-se leuniet holl gant idoloù. 
ACT.17.17	Komz a reas eta er sinagogenn gant ar Yuzevien ha gant ar re a zouje Doue, ha bemdez war al leurgêr gant ar re en em gave eno. 
ACT.17.18	Un nebeud filozoferien epikuriat ha stoikat a gomzas gantañ. Darn a lavaras: Petra a fell d'an teodeg-se lavarout? Ha darn all: Seblantout a ra kemenn doueoù estrañjour. Rak prezeg a rae dezho Jezuz hag an adsavidigezh a varv. 
ACT.17.19	O vezañ e gemeret, e kasjont anezhañ d'an Areopaj, o lavarout: Hag e c'hellfemp gouzout petra eo ar gelennadurezh nevez-se a brezegez? 
ACT.17.20	Rak da glevout a reomp o lavarout traoù iskis. Ni a fell deomp eta gouzout petra eo kement-se. 
ACT.17.21	An holl Ateniz hag an estrañjourien a chome en eno ne dremenent o amzer nemet o lavarout pe o selaou un nevezinti bennak. 
ACT.17.22	Paol, oc'h en em zerc'hel e-kreiz an Areopaj, a lavaras: Tud Atenat, gwelout a ran penaos en holl draoù oc'h relijius dreist pep tra. 
ACT.17.23	Rak, o tremen hag o sellout ouzh an traoù a azeulit, em eus kavet zoken un aoter ma'z eo skrivet warni: D'un doue dizanav. An hini a azeulit hep e anavezout, hennezh eo an hini a gemennan deoc'h. 
ACT.17.24	An Doue hag en deus graet ar bed hag an holl draoù a zo ennañ, o vezañ Aotrou an neñv hag an douar, ne chom ket en temploù savet gant dorn an dud. 
ACT.17.25	N'eo ket servijet gant daouarn an dud evel m'en defe ezhomm eus un dra bennak, eñ an hini a ro d'an holl ar vuhez, an anal hag an holl draoù. 
ACT.17.26	Graet en deus eus ur gwad hepken holl ouenn an dud, evit chom war holl c'horre an douar, o vezañ didermenet an amzervezhioù hag harzoù o chomlec'hioù, 
ACT.17.27	evit ma klaskint an Aotrou, da welout hag int a c'hellfe e gavout en ur e glask a-dastorn, petra bennak ma n'emañ ket pell diouzh hini ac'hanomp. 
ACT.17.28	Rak ennañ eo hon eus ar vuhez, ar fiñv hag ar boud, evel m'o deus lavaret ivez hiniennoù eus ho parzhed: Rak anezhañ omp ivez al lignez. 
ACT.17.29	O vezañ eta eus lignez Doue, ne dleomp ket krediñ ez eo an doueelezh heñvel ouzh aour pe ouzh arc'hant pe ouzh maen, kizellet gant arz hag ijin an den. 
ACT.17.30	Doue, o vezañ eta lezet an amzer a ziouiziegezh-se da dremen, a c'hourc'hemenn bremañ d'an holl dud en holl lec'hioù kaout keuz, 
ACT.17.31	abalamour m'en deus divizet un devezh ma tle barn ennañ ar bed gant reizhder, dre an den en deus diazezet. Roet en deus d'an holl ur brouenn sklaer a gement-se, en ur sevel anezhañ a-douez ar re varv. 
ACT.17.32	Pa glevjont komz diwar adsavidigezh a-douez ar re varv, darn a reas goap hag ar re all a lavaras: Da glevout a raimp ur wech all war gement-se. 
ACT.17.33	Evel-se Paol a yeas kuit eus o zouez. 
ACT.17.34	Koulskoude hiniennoù en em unanas dezhañ hag a gredas, en o zouez, Denez an Areopajiad, ur wreg anvet Damariz ha reoù all ganto.
ACT.18.1	Goude-se, Paol a yeas kuit eus Aten hag a zeuas da Gorint. 
ACT.18.2	Eno e kavas ur Yuzev anvet Akilaz, genidik eus ar Pont, nevez deuet eus Italia gant Prisilha e wreg, abalamour m'en doa Glaoda gourc'hemennet d'an holl Yuzevien mont kuit eus Rom. Mont a reas d'o c'havout 
ACT.18.3	hag, evel ma oa eus an hevelep micher, e chomas en o zi hag e labouras ganto: o micher a oa ober teltennoù. 
ACT.18.4	Komz a reas er sinagogenn pep devezh sabad hag e lakaas Yuzevien ha Gresianed da grediñ. 
ACT.18.5	Pa voe deuet Silaz ha Timote eus Makedonia, Paol, bountet gant ar Spered, a roas testeni gant hardizhegezh d'ar Yuzevien ez eo Jezuz ar C'hrist. 
ACT.18.6	Met evel ma'c'h enebjont outañ ha ma vallozhjont, ec'h hejas e zilhad hag e lavaras dezho: Ra gouezho ho kwad war ho penn! Naet on anezhañ. Diwar vremañ ez in etrezek ar baganed. 
ACT.18.7	O vezañ aet ac'hane, ez eas e ti un den anvet Justuz, un den a zouje Doue hag a oa e di stag ouzh ar sinagogenn. 
ACT.18.8	Krispuz, penn ar sinagogenn, a gredas en Aotrou gant e holl diegezh. Ha kalz a Gorintiz, o vezañ selaouet, a gredas hag a voe badezet. 
ACT.18.9	An Aotrou a lavaras da Baol en ur weledigezh e-pad an noz: Na'z pez ket aon, met komz ha na dav ket, 
ACT.18.10	rak me a zo ganit ha den ne lakaio e zorn warnout d'ober droug dit, rak ur bobl vras am eus er gêr-mañ. 
ACT.18.11	Chom a reas eno ur bloaz ha c'hwec'h miz, o kelenn ger Doue en o zouez.
ACT.18.12	E-pad ma oa Gallion prokoñsul en Akaia, ar Yuzevien en em savas a-unvan a-enep Paol hag en degasas dirak al lezvarn, 
ACT.18.13	o lavarout: Hemañ a ali an dud da servijañ Doue en un doare a zo a-enep al lezenn. 
ACT.18.14	Evel ma'z ae Paol da zigeriñ e c'henoù, Gallion a lavaras d'ar Yuzevien: Ma vije meneg eus un dislealded pe eus ur gwallober bennak, o Yuzevien, me a selaoufe ac'hanoc'h evel ma'z eo dereat, 
ACT.18.15	met mar d-eo un enebiezh diwar-benn gerioù, anvioù hag ho lezenn, e welot kement-se hoc'h-unan, rak ne fell ket din bezañ barner eus an traoù-se. 
ACT.18.16	Hag e kasas anezho kuit eus al lezvarn. 
ACT.18.17	Neuze an holl C'hresianed a gemeras Sosten penn ar sinagogenn hag a gannas anezhañ dirak al lezvarn, ha Gallion ne reas van ebet a gement-se.
ACT.18.18	Paol, goude bezañ c'hoazh chomet e Korint pell a-walc'h, a gimiadas diouzh ar vreudeur hag a yeas dre vor war-zu Siria gant Prisilha hag Akilaz. E Kenkre e lakaas e vlev da vezañ troc'het rak graet en doa ur gouestl. 
ACT.18.19	Erruout a reas en Efez hag e lezas eno e genveajourien. O vezañ aet er sinagogenn, e komzas gant ar Yuzevien. 
ACT.18.20	Int a bedas anezhañ da chom ganto pelloc'h, met n'asantas ket 
ACT.18.21	hag e kimiadas diouto, en ur lavarout: Ret eo din a dra-sur lidañ ar gouel a zeu e Jeruzalem. Distreiñ a rin d'ho kwelout, mar plij gant Doue. Hag ez eas kuit dre vor eus Efez. 
ACT.18.22	O vezañ douaret e Kezarea, e pignas da saludiñ an Iliz hag e tiskennas da Antioch.
ACT.18.23	O vezañ tremenet ur pennad amzer eno, ez eas kuit hag e treuzas rannvroioù Galatia ha Frigia, en ur greñvaat an holl ziskibien.
ACT.18.24	Neuze ur Yuzev anvet Apolloz, un den helavar genidik eus Aleksandria, a erruas en Efez. Barrek e oa war ar Skriturioù. 
ACT.18.25	Desket e oa bet en hent an Aotrou. Birvidik a spered, e komze hag e kelenne gant evezh diwar-benn an traoù a sell ouzh an Aotrou, petra bennak ma n'anaveze nemet badeziant Yann. 
ACT.18.26	En em lakaat a reas da gomz gant hardizhegezh er sinagogenn. Akilaz ha Prisilha o vezañ e glevet, a gemeras anezhañ ganto hag a zisplegas dezhañ gant muioc'h a evezh hent Doue. 
ACT.18.27	Evel ma felle dezhañ mont da Akaia, ar vreudeur a alias anezhañ da vont hag a skrivas d'an diskibien e zegemer mat. Pa voe en em gavet, e sikouras kalz ar re o doa kredet dre c'hras, 
ACT.18.28	rak kendrec'hiñ a rae gant nerzh ar Yuzevien dirak an holl, o prouiñ dre ar Skriturioù ez eo Jezuz ar C'hrist.
ACT.19.1	E-pad ma oa Apolloz e Korint, Paol, goude bezañ tremenet dre ar broioù uhel, a zeuas da Efez. Eno e kavas un nebeud diskibien, 
ACT.19.2	hag e lavaras dezho: Ha resevet hoc'h eus ar Spered-Santel pa hoc'h eus kredet? Respont a rejont dezhañ: N'hon eus ket klevet zoken e oa ur Spered-Santel. 
ACT.19.3	Lavarout a reas dezho: Peseurt badeziant hoc'h eus eta resevet? Hag e respontjont: Badeziant Yann. 
ACT.19.4	Paol a lavaras: Yann, evit gwir, en deus badezet eus ar vadeziant a geuzidigezh, o lavarout d'ar bobl krediñ en hini a zeue war e lerc'h, da lavarout eo er C'hrist Jezuz. 
ACT.19.5	O vezañ klevet kement-se, e voent badezet en anv an Aotrou Jezuz. 
ACT.19.6	P'en doe Paol lakaet e zaouarn warno, ar Spered-Santel a zeuas warno, hag e komzjont e yezhoù hag e profedjont. 
ACT.19.7	Bez' e oa anezho en holl war-dro daouzek den. 
ACT.19.8	Mont a reas er sinagogenn hag e komzas gant hardizhegezh e-pad tri mizvezh, o prezeg hag o lakaat da grediñ war ar pezh a sell ouzh rouantelezh Doue. 
ACT.19.9	Met, evel ma en em galetaas darn ha ma voent diskredik, o troukkomz eus hent an Aotrou dirak ar bobl, en em dennas kuit hag e tispartias an diskibien diganto, o kelenn bemdez e skol un den anvet Tirannuz. 
ACT.19.10	Kement-se a badas daou vloavezh, en hevelep doare ma klevas ger an Aotrou Jezuz ar re holl a chome en Azia, kenkoulz ar Yuzevien evel ar C'hresianed. 
ACT.19.11	Doue a rae mirakloù bras meurbet dre zaouarn Paol, 
ACT.19.12	en hevelep doare ma lakaed war ar re glañv mouchoueroù pe lienennoù o doa stoket ouzh e gorf, hag e oant yac'haet eus o c'hleñvedoù hag an drouk-speredoù a yae er-maez. 
ACT.19.13	Hiniennoù eus ar stolierien Yuzev a rede ar vro en em lakaas da c'hervel anv an Aotrou Jezuz war ar re a oa dalc'het gant an drouk-speredoù, o lavarout: Ni ho kourfed dre Jezuz a brezeg Paol. 
ACT.19.14	Ar re a rae kement-se a oa seizh mab Skeva, ur Yuzev hag unan eus ar veleien vras. 
ACT.19.15	An drouk-spered a respontas: Anavezout a ran Jezuz ha gouzout a ran piv eo Paol, met c'hwi, piv oc'h? 
ACT.19.16	An den dalc'het gant an drouk-spered en em daolas warno hag, o vezañ o mestroniet, a wallgasas anezho kement ma tec'hjont diouzh an ti en noazh ha gouliet. 
ACT.19.17	Kement-se a voe anavezet gant an holl Yuzevien hag an holl C'hresianed a chome en Efez. Spontet e voent holl hag anv an Aotrou Jezuz a voe meulet. 
ACT.19.18	Kalz eus ar re o doa kredet a zeue da anzav ha da zisklêriañ ar pezh o doa graet. 
ACT.19.19	Un niver bras eus ar re o doa embreget hud a zegasas o levrioù hag o devas dirak an holl. Pa voe kontet ar priz a gement-se, e voe kavet e save da hanter-kant mil pezh arc'hant. 
ACT.19.20	Evel-se ger an Aotrou a greskas hag a greñvaas muioc'h-muiañ. 
ACT.19.21	Goude ma voe c'hoarvezet an traoù-se, Paol a lakaas en e spered da dreuziñ Makedonia hag Akaia ha da vont da Jeruzalem, o lavarout: Goude ma vin bet eno, e vo ret ivez din gwelout Rom. 
ACT.19.22	O vezañ kaset e Makedonia daou eus ar re a sikoure anezhañ, Timote hag Erast, e chomas c'hoazh un nebeud amzer en Azia.
ACT.19.23	C'hoarvezout a reas en amzer-se un drubuilh vras diwar-benn hent an Aotrou. 
ACT.19.24	Rak un den anvet Demetriuz, un orfebour, a rae temploù bihan eus Artemiz en arc'hant hag a roe kalz da c'hounit d'an artizaned. 
ACT.19.25	Bodañ a reas anezho gant ar re all a rae ar seurt labourioù-se hag e lavaras: O tud, anavezout a rit penaos e teu hon holl c'hounid eus al labour-se, 
ACT.19.26	hag e welit hag e klevit penaos, n'eo ket en Efez hepken met kazi en Azia a-bezh, en deus ar Paol-se gounezet ha distroet kalz a dud, o lavarout n'int ket doueoù ar re a zo graet gant daouarn an dud. 
ACT.19.27	N'eus ket hepken da gaout aon na vefe hor micher gwallvrudet, met ivez na gouezhfe templ an doueez vras Artemiz e dismegañs, ha na zeufe ivez da netra he braster a zo azeulet en Azia a-bezh hag er bed holl. 
ACT.19.28	O vezañ klevet kement-se, e voent leuniet a fulor hag e krijont: Bras eo Artemiz an Efeziz! 
ACT.19.29	Kêr holl a voe leuniet a veskadeg, hag e redjont holl a-unvan d'an teatr, o stlejañ ganto Gaiuz hag Aristark, tud eus Makedonia ha kenveajourien Paol. 
ACT.19.30	Paol a fellas dezhañ en em ziskouez d'ar bobl, met an diskibien n'en lezjont ket d'ober. 
ACT.19.31	Hiniennoù zoken e-touez an Aziarked, hag a oa e vignoned, a gasas d'e bediñ na yaje ket d'an teatr. 
ACT.19.32	Lod eta a grie en un doare, lod all en un doare all, rak ar vodadeg a oa gwall gemmesket hag an darn vuiañ anezho ne ouient ket evit petra e oant en em zastumet. 
ACT.19.33	Tennet e voe er-maez eus an engroez Aleksandr, a veze lakaet a-raok gant ar Yuzevien. Aleksandr, oc'h ober sin gant e zorn, a fellas dezhañ en em zifenn dirak ar bobl. 
ACT.19.34	Met adalek ma'c'h anavezjont e oa Yuzev, e krijont holl a-unvouezh e-pad div eurvezh pe dost: Bras eo Artemiz an Efeziz! 
ACT.19.35	Sekretour kêr, o vezañ peoc'haet ar bobl, a lavaras: Tud a Efez, piv eo an den ha ne oar ket penaos kêr an Efeziz eo mirerez eus an doueez vras Artemiz hag eus ar pezh a zo kouezhet eus an neñv? 
ACT.19.36	Kement-se o vezañ anat, e tleit en em sioulaat ha chom hep ober netra gant hastidigezh. 
ACT.19.37	Rak an dud-se hoc'h eus degaset, n'int na tud disakr na touerien a-enep ho toueez. 
ACT.19.38	Mar en deus Demetriuz hag an artizaned a zo gantañ ur c'hlemm bennak d'ober a-enep unan bennak, ez eus deizioù a vreujoù ha prokoñsuled. Ra c'halvo an eil egile d'al lez-varn. 
ACT.19.39	Met mar hoc'h eus un dra bennak all da c'houlenn, e c'hello bezañ graet en un emvod hervez al lezenn. 
ACT.19.40	Rak en dañjer emaomp da vezañ tamallet a zispac'h evit ar pezh a zo c'hoarvezet hiziv, dre n'hon eus abeg ebet evit reiñ digarez d'an dastumadeg-mañ. 
ACT.19.41	O vezañ lavaret kement-se, e kasas kuit ar vodadeg.
ACT.20.1	Goude ma oa an drubuilh sioulaet, Paol a gasas da gerc'hat an diskibien hag, o vezañ kimiadet diouto, ez eas kuit evit mont da Vakedonia. 
ACT.20.2	Treuziñ a reas ar c'horn-bro-se o kalonekaat anezho dre galz a brezegennoù, hag e teuas da C'hres 
ACT.20.3	e-lec'h ma chomas tri mizvezh. O vezañ m'o doa ar Yuzevien stegnet pechoù dezhañ pa dlee lestrañ war-zu Siria, e reas e soñj da zistreiñ dre Vakedonia. 
ACT.20.4	Ambrouget e voe betek Azia gant Sopater eus Beroia, Aristark ha Sekunduz eus Tesalonike, Gaiuz eus Derb, Timote, ha Tichik ha Trofim eus Azia. 
ACT.20.5	Ar re-mañ o vezañ aet a-raok, a c'hortozas ac'hanomp e Troaz. 
ACT.20.6	Goude deizioù ar bara hep goell, e lestrjomp e Filipi hag, a-benn pemp devezh, o c'havjont e Troaz, e-lec'h ma chomjomp seizh devezh.
ACT.20.7	Ar c'hentañ deiz eus ar sizhun, an diskibien a oa en em zastumet evit terriñ ar bara. Paol a gomze ganto, o tleout mont kuit an deiz war-lerc'h, hag e kendalc'has gant e brezegenn betek hanternoz. 
ACT.20.8	Bez' e oa kalz a lampoù er gambr uhel e-lec'h ma oant en em zastumet. 
ACT.20.9	Un den yaouank anvet Eutikuz, azezet war ar prenestr, a oa bec'hiet gant ar c'housked e-pad prezegenn hir Paol. Eñ a voredas hag a gouezhas eus an trede solieradur d'an traoñ, hag e voe savet marv. 
ACT.20.10	Met Paol a ziskennas, a stouas a-us dezhañ hag, o kemer anezhañ etre e zivrec'h, e lavaras: Na vezit ket nec'het, rak e ene a zo ennañ. 
ACT.20.11	Goude bezañ pignet en-dro ha bezañ torret ar bara ha debret, e komzas c'hoazh pell betek gouloù-deiz. Ha goude-se ez eas kuit. 
ACT.20.12	Degas a rejont an den yaouank bev hag e voent gwall frealzet.
ACT.20.13	O vezañ aet a-raok war al lestr, ez ejomp dre vor etrezek Asoz, e-lec'h ma tleemp adkemer Paol. Evel-se en doa gourc'hemennet dre ma felle dezhañ ober an hent war droad. 
ACT.20.14	Pa en em gavas ganeomp en Asoz, e kemerjomp anezhañ war al lestr hag ez ejomp da v-Mitilen. 
ACT.20.15	Ac'hane, o vont dre vor, e teujomp an deiz war-lerc'h dirak Kioz. Antronoz e tizhjomp Samoz ha, goude bezañ chomet e Trojil, e teujomp an deiz goude da Vilet. 
ACT.20.16	Paol en doa lakaet en e benn tremen eeun en tu all da Efez, evit na gollfe ket a amzer en Azia, rak hastañ a rae buan evit en em gavout e Jeruzalem, mar boa posupl, deiz ar Pantekost.
ACT.20.17	Eus Milet e kasa da Efez da c'hervel henaourien an Iliz. 
ACT.20.18	Pa voent deuet d'e gavout, e lavaras dezho: Gouzout a rit penaos em eus atav en em renet ganeoc'h abaoe an deiz kentañ ma teuis en Azia, 
ACT.20.19	o servijañ an Aotrou e pep izelegezh, gant kalz a zaeroù hag e-kreiz an amprouennoù a zo deuet warnon dre bechoù ar Yuzevien. 
ACT.20.20	Gouzout a rit penaos ne'm eus kuzhet netra eus an traoù a oa talvoudus deoc'h, ha ne'm eus ket manket d'o disklêriañ deoc'h ha d'ho kelenn dirak an holl hag eus an eil ti d'egile, 
ACT.20.21	o prezeg d'ar Yuzevien ha d'ar C'hresianed ar geuzidigezh e-keñver Doue hag ar feiz e Jezuz-Krist hon Aotrou. 
ACT.20.22	Ha bremañ setu, ereet gant ar Spered, ez an da Jeruzalem hep gouzout ar pezh a c'hoarvezo ganin, 
ACT.20.23	nemet e kemenn ar Spered-Santel ac'hanon e pep kêr eus an ereoù hag ar glac'haroù a c'hortoz ac'hanon. 
ACT.20.24	Met n'en em lakaan e poan eus netra ha va buhez n'eo ket prizius din, gant ma peurechuin gant levenez va redadenn hag ar ministrerezh am eus resevet digant an Aotrou Jezuz evit prezeg an Aviel eus gras Doue. 
ACT.20.25	Ha bremañ setu, me a oar na welot ken va dremm, c'hwi holl on tremenet en ho touez o prezeg rouantelezh Doue. 
ACT.20.26	Setu perak ho kemeran hiziv da destoù ez on naet eus gwad pep hini ac'hanoc'h, 
ACT.20.27	rak disklêriet em eus deoc'h holl guzul Doue, hep kuzhat netra. 
ACT.20.28	Lakait eta evezh ouzhoc'h hoc'h-unan hag ouzh an holl dropell en deus ar Spered-Santel ho lakaet eskibien warnañ, da beuriñ Iliz Doue en deus prenet gant e wad e-unan. 
ACT.20.29	Gouzout a ran penaos, goude ma vin aet kuit, ez aio en ho touez bleizi kriz ha n'espernint ket an tropell, 
ACT.20.30	ha penaos e savo en ho touez tud a brezego deoc'h kelennadurezhioù fall evit sachañ diskibien war o lerc'h. 
ACT.20.31	Beilhit eta, o kaout soñj penaos e-pad tri bloaz ne'm eus ket paouezet noz-deiz da gelenn pep hini ac'hanoc'h, gant daeroù. 
ACT.20.32	Bremañ, breudeur, ho fiziout a ran e Doue hag e ger e c'hras, eñ hag a c'hell sevel ha reiñ deoc'h an hêrezh gant ar re holl a zo santelaet. 
ACT.20.33	Ne'm eus c'hoantaet nag arc'hant, nag aour, na dilhad eus den. 
ACT.20.34	C'hwi a anavez hoc'h-unan penaos an daouarn-mañ o deus pourvezet da'm ezhommoù ha da re an dud a oa ganin. 
ACT.20.35	Diskouezet em eus deoc'h en holl draoù penaos en ur labourat evel-se ez eo ret sikour ar re wan ha kaout soñj eus gerioù an Aotrou Jezuz, en deus lavaret e-unan: Muioc'h a eürusted a zo o reiñ eget o resev. 
ACT.20.36	P'en doe lavaret kement-se, e taoulinas hag e pedas ganto holl. 
ACT.20.37	An holl a ouelas druz hag, oc'h en em deurel ouzh gouzoug Paol, e pokjont dezhañ, 
ACT.20.38	glac'haret dreist-holl eus ma en doa lavaret na weljent ken e zremm. Hag ec'h ambrougjont anezhañ betek al lestr.
ACT.21.1	Goude bezañ dispartiet diouto, e pignjomp war al lestr, e teujomp eeun da g-Koz, an deiz war-lerc'h da Rod, hag ac'hane da b-Patara. 
ACT.21.2	O vezañ kavet ur vatimant a yae da Fenikia, e pignjont warni hag ez ejomp kuit. 
ACT.21.3	O vezañ gwelet a-ziabell Kiprenez hag o bezañ lezet anezhi war an tu kleiz, ez ejomp etrezek Siria hag en em gavjont e Tir, abalamour ma leze ar vatimant he c'harg eno. 
ACT.21.4	O vezañ kavet an diskibien, e chomjomp seizh devezh eno. Lavarout a rejont da Baol dre ar Spered chom hep pignat da Jeruzalem. 
ACT.21.5	Met an devezhioù-se o vezañ tremenet ez ejomp kuit hag ec'h ambrougjont ac'hanomp holl gant o gwragez hag o bugale betek er-maez eus kêr. O vezañ daoulinet war an aod, hon eus pedet. 
ACT.21.6	Goude bezañ kimiadet an eil diouzh egile, e pignjomp er vatimant hag int a zistroas d'o ziez.
ACT.21.7	Oc'h echuiñ hor beaj dre vor, eus Tir e teujomp da b-Ptolemaiz. Goude bezañ saludet ar vreudeur, e chomjomp un devezh ganto. 
ACT.21.8	An deiz war-lerc'h, Paol ha ni a oa gantañ a yeas kuit hag e teujomp da Gezarea. Mont a rejomp e ti Filip an avielour, unan eus ar seizh, hag e chomjomp eno. 
ACT.21.9	Hemañ en doa peder merc'h gwerc'hezed a brofede. 
ACT.21.10	Evel ma chomjomp eno meur a zevezh, ur profed anvet Agabuz a zeuas eus Judea. 
ACT.21.11	Dont a reas d'hor c'havout, kemer a reas gouriz Paol hag, oc'h eren e zaouarn hag e zreid, e lavaras: Ar Spered-Santel a lavar kement-mañ: Ar Yuzevien a ereo en hevelep doare e Jeruzalem an den a zo ar c'houriz-mañ dezhañ, ha droukreiñ a raint anezhañ etre daouarn ar baganed. 
ACT.21.12	P'hon doe klevet kement-se, ni ha tud al lec'h-se a bedas anezhañ na bignje ket da Jeruzalem. 
ACT.21.13	Met Paol a respontas: Petra a rit o ouelañ hag o c'hlac'hariñ va c'halon? Rak me a zo prest nann hepken da vezañ ereet, met ivez da vervel e Jeruzalem evit anv an Aotrou Jezuz. 
ACT.21.14	O vezañ ne c'hellemp ket e gendrec'hiñ, e paouezjomp hag e lavarjomp: Ra vo graet bolontez an Aotrou! 
ACT.21.15	Goude an deizioù-se, o vezañ graet hor pakadoù, e pignjomp da Jeruzalem. 
ACT.21.16	Diskibien eus Kezarea a zeuas ivez ganeomp, o tegas un den anvet Mnason eus Kiprenez, un diskibl a-bell zo, ma tleemp lojañ en e di.
ACT.21.17	Pa voemp erru e Jeruzalem, ar vreudeur hon degemeras gant levenez. 
ACT.21.18	An deiz war-lerc'h, Paol a yeas ganeomp da di Jakez; an holl henaourien a zastumas eno. 
ACT.21.19	Goude bezañ o saludet, e kontas dezho dre ar munud kement en doa graet Doue e-touez ar baganed dre e vinistrerezh. 
ACT.21.20	Pa glevjont anezhañ, e rojont gloar d'an Aotrou, hag e lavarjont dezhañ: Breur, gwelout a rez pet miliad a zo e-touez ar Yuzevien hag o deus kredet, hag int holl gredus evit al lezenn. 
ACT.21.21	Klevet o deus penaos e kelennez d'an holl Yuzevien a zo e-touez ar baganed kuitaat Moizez, o lavarout dezho na dleont ket amdroc'hañ o bugale na derc'hel ar gizioù. 
ACT.21.22	Petra eta a zo d'ober? A-dra-sur ar bobl en em zastumo, rak klevet a raint ez out deuet. 
ACT.21.23	Gra eta ar pezh emaomp o vont da lavarout dit: Amañ hon eus pevar den o deus graet ur gouestl. 
ACT.21.24	Kemer anezho ganit, en em c'hlana ganto ha pae o dispign evit ma lakaint da douzañ o fenn. Hag an holl a ouezo penaos n'eo ket gwir ar pezh o deus klevet lavarout ac'hanout, met e kendalc'hez da virout al lezenn. 
ACT.21.25	Evit ar pezh a sell ouzh ar baganed o deus kredet, hon eus kavet mat hag hon eus skrivet dezho na dleent mirout netra eus ar seurt-se, met en em virout hepken diouzh ar pezh a zo aberzhet d'an idoloù, diouzh ar gwad, diouzh ar pezh a zo mouget ha diouzh ar c'hadaliezh. 
ACT.21.26	Neuze Paol, o vezañ kemeret an dud-se an deiz war-lerc'h, en em c'hlanaas ganto, a yeas en templ en ur reiñ da anavezout an deizioù ma vije peurc'hraet ar c'hlanidigezh ha pegoulz e vije kinniget ar prof evit pep hini anezho.
ACT.21.27	Evel ma'z ae ar seizh devezh da vezañ leuniet, ar Yuzevien eus Azia a welas anezhañ en templ, a lakaas ar bobl d'en em sevel hag a grogas ennañ, 
ACT.21.28	o krial: Tud a Israel, sikourit ac'hanomp! Setu an den a brezeg e pep lec'h ha dirak an holl a-enep ar bobl, a-enep al lezenn hag a-enep al lec'h-mañ. Degaset en deus gantañ zoken Gresianed e-barzh an templ ha disakret en deus al lec'h santel-mañ. 
ACT.21.29	Rak gwelet o doa diagent Trofim eus Efez e kêr gantañ, hag e kredent en doa Paol e zegaset e-barzh an templ. 
ACT.21.30	Ar gêr holl en em savas hag a bobl en em zastumas. O vezañ kroget e Paol, e stlejont anezhañ er-maez eus an templ ha kerkent e voe serret an dorojoù. 
ACT.21.31	Evel ma klaskent e lazhañ, ar vrud a zeuas betek kabiten ar gohortenn penaos e oa holl gêr Jeruzalem dispac'het. 
ACT.21.32	Kerkent e kemeras soudarded ha kantenerien gantañ, hag e redas d'o c'havout. O welout ar c'habiten hag ar soudarded, e paouezjont da bilat Paol. 
ACT.21.33	Neuze ar c'habiten a dostaas, a grogas ennañ hag a c'hourc'hemennas e eren gant div chadenn. Goulenn a reas piv e oa ha petra en doa graet. 
ACT.21.34	Met e-touez ar bobl darn a grie en un doare, darn en un doare all. Dre na c'hellas ket anavezout ar wirionez gant an trouz, e c'hourc'hemennas e gas d'ar c'hreñvlec'h. 
ACT.21.35	Pa voe erru war ar skalieroù, e voe ret d'ar soudarded e zougen abalamour da fulor ar bobl, 
ACT.21.36	rak ur mor a dud a heulie anezhañ, o krial: Lazh anezhañ! 
ACT.21.37	Pa voe Paol o vont da antren er c'hreñvlec'h, e lavaras d'ar c'habiten: Hag aotreet eo din lavarout un dra bennak? Eñ a respontas: Gouzout a rez ar gresianeg? 
ACT.21.38	N'out ket an Ejipsian-se en deus bountet an dud d'an dispac'h en deizioù diwezhañ-mañ hag en deus kaset gantañ d'al lec'h distro pevar mil laer? 
ACT.21.39	Paol a lavaras: Me a zo Yuzev, eus Tars, keodedour ar gêr vrudet-se eus Kilisia. Da bediñ a ran da'm lezel da gomz d'ar bobl. 
ACT.21.40	P'en doe e aotreet d'ober, Paol en em zalc'has war ar skalieroù hag a reas sin gant e zorn d'ar bobl. Ur sioulded vras o vezañ en em c'hraet, e lavaras e yezh hebraek:
ACT.22.1	Tud breudeur ha tadoù, selaouit bremañ ar pezh am eus da lavarout deoc'h evit va difenn. 
ACT.22.2	Pa glevjont e komze outo e yezh hebraek, e chomjont c'hoazh siouloc'h. Lavarout a reas: 
ACT.22.3	Me a zo Yuzev, ganet e Tars e Kilisia, met savet on bet er gêr-mañ ouzh treid Gamaliel ha desket gant rusted e lezenn hon tadoù, o vezañ gredus evit Doue evel m'emaoc'h-c'hwi holl hiziv. 
ACT.22.4	Heskinet em eus betek ar marv an hent-se, oc'h eren hag o lakaat er prizonioù ar wazed kenkoulz hag ar merc'hed, 
ACT.22.5	evel ma'z eo test din ar beleg-meur hag holl guzul an henaourien. O vezañ bet zoken lizheroù diganto evit ar vreudeur, aet on da Zamask, da zegas ereet da Jeruzalem ar re a oa eno evit ma vijent kastizet. 
ACT.22.6	Evel ma oan en hent ha ma tostaen ouzh Damask, war-dro kreisteiz, e c'hoarvezas a-daol-drumm ur sklêrijenn vras eus an neñv, hag e lugernas en-dro din. 
ACT.22.7	O vezañ kouezhet d'an douar, e klevis ur vouezh a lavare din: Saol, Saol, perak e heskinez ac'hanon? 
ACT.22.8	Me a respontas: Piv out-te, Aotrou? Hag e lavaras din: Me eo Jezuz a Nazared, a heskinez. 
ACT.22.9	Ar re a oa ganin a welas mat ar sklêrijenn hag a voent spouronet, met ne glevjont ket mouezh an hini a gomze ouzhin. 
ACT.22.10	Lavaret em eus: Aotrou, petra a rin? An Aotrou a respontas din: Sav, kae da Zamask, hag eno e vo lavaret dit kement holl a dlei d'ober. 
ACT.22.11	Evel ma ne welen ket abalamour d'al lugern eus ar sklêrijenn-se, ar re a oa ganin am blenias dre an dorn hag ez on deuet da Zamask. 
ACT.22.12	Un den anvet Ananiaz, un den a zoujañs Doue hervez al lezenn, a voe roet dezhañ un testeni mat gant an holl Yuzevien a chome eno, 
ACT.22.13	a zeuas da'm c'havout hag, o vezañ tostaet, e lavaras din: Saol, breur, kav ar gweled en-dro. Ha kerkent e welis anezhañ. 
ACT.22.14	Lavarout a reas: Doue hon tadoù en deus da zibabet da anavezout e volontez, da welout an Hini reizh ha da glevout komzoù eus e c'henoù, 
ACT.22.15	rak te a vo test dezhañ dirak an holl dud eus an traoù ac'h eus gwelet ha klevet. 
ACT.22.16	Ha bremañ, perak e taleez? Sav, bez badezet ha bez gwalc'het eus da bec'hedoù en ur c'hervel anv an Aotrou. 
ACT.22.17	Hag e c'hoarvezas penaos, o vezañ deuet en-dro da Jeruzalem hag o pediñ en templ, e voen estlammet en ur goursav 
ACT.22.18	hag e welis anezhañ o lavarout din: Hast buan ha kae buan er-maez eus Jeruzalem, rak ne zegemerint ket da desteni diwar va fenn. 
ACT.22.19	Lavarout a ris: Aotrou, anavezout a reont o-unan penaos em eus lakaet er prizon ha skourjezet er sinagogennoù ar re a grede ennout, 
ACT.22.20	ha penaos, pa voe skuilhet gwad Stefan da dest, e oan va-unan eno, oc'h asantiñ d'e varv hag o tiwall dilhad ar re a lazhe anezhañ. 
ACT.22.21	Hag e lavaras din: Kae, rak da gas a rin pell bras etrezek ar broadoù.
ACT.22.22	Selaou a rejont anezhañ betek ar gomz-se, hag e savjont o mouezh, o lavarout: Lam ar seurt den-se a-ziwar an douar, rak ne zlefe ket bevañ. 
ACT.22.23	Evel ma krient, ma hejent o dilhad ha ma taolent poultr en aer, 
ACT.22.24	ar c'habiten a c'hourc'hemennas e lakaat er c'hreñvlec'h ha reiñ dezhañ ar goulenn dre ar skourjez, evit gouzout abalamour da betra e krient evel-se en e enep. 
ACT.22.25	P'o doe e ereet gant korreoù, Paol a lavaras d'ar c'hantener a oa eno: Hag aotreet eo deoc'h skourjezañ ur c'heodedour Roman, hep ma vefe bet kondaonet? 
ACT.22.26	Ar c'hantener, o vezañ klevet kement-se, a yeas da gemenn ar c'habiten, o lavarout: Laka evezh d'ar pezh a ri rak an den-se a zo Roman. 
ACT.22.27	Ar c'habiten a zeuas da lavarout dezhañ: Lavar din, ha te a zo Roman? Respont a reas: Ya. 
ACT.22.28	Ar c'habiten a respontas: Me am eus prenet gant kalz arc'hant ar geodedouriezh-se. Ha Paol a lavaras: Me am eus anezhi dre va ganedigezh. 
ACT.22.29	Neuze, ar re a dlee reiñ dezhañ ar goulenn a bellaas kerkent dioutañ, hag ar c'habiten ivez en doe aon o welout e oa Roman hag en doa e lakaet da vezañ ereet.
ACT.22.30	An deiz war-lerc'h, o c'hoantaat anavezout e gwirionez petra a oa tamallet dezhañ gant ar Yuzevien, e lakaas dieren anezhañ hag e c'hourc'hemennas d'ar veleien vras ha d'ar sanedrin a-bezh en em zastum. Hag, o tegas Paol d'an traoñ, e lakaas anezhañ en o c'hreiz.
ACT.23.1	Paol, o sellout start ouzh ar sanedrin, a lavaras: Tud breudeur, bevet em eus betek vremañ dirak Doue e pep koustiañs vat. 
ACT.23.2	Ar beleg-meur Ananiaz a c'hourc'hemennas d'ar re a oa tost dezhañ skeiñ anezhañ war e c'henoù. 
ACT.23.3	Neuze Paol a lavaras dezhañ: Doue a skoio ac'hanout moger wennaet! Azezet out evit va barn hervez al lezenn, hag e terrez al lezenn o c'hourc'hemenn va skeiñ. 
ACT.23.4	Ar re a oa tost dezhañ a lavaras: Dismegañsiñ a rez beleg-meur Doue? 
ACT.23.5	Paol a respontas: Breudeur, ne ouien ket e oa ar beleg-meur, rak skrivet eo: Ne zroukkomzi ket eus penn da bobl. 
ACT.23.6	Met, o c'houzout penaos ul lodenn a oa sadukeidi hag ul lodenn all farizianed, Paol a grias er sanedrin: Tud breudeur, me a zo farizian, mab da ur farizian, hag abalamour d'an esperañs ha d'an adsavidigezh a-douez ar re varv eo e varner ac'hanon. 
ACT.23.7	P'en doe lavaret kement-se, e savas un dizunaniezh etre ar farizianed hag ar sadukeidi, hag ar vodadenn en em rannas. 
ACT.23.8	Rak ar sadukeidi a lavar n'eus nag adsavidigezh a varv, nag ael, na spered, met ar farizianed a anzav an eil hag egile. 
ACT.23.9	Bez' e voe un drouz vras war-se. Skribed kostez ar farizianed o sevel a dabutas hag a lavaras: Ne gavomp droug ebet en den-se. Mar en deus ur spered pe un ael komzet outañ, na reomp ket a vrezel a-enep Zoue. 
ACT.23.10	Evel ma savas un tabut bras etrezo, ar c'habiten, o kaout aon na vefe diskolpet Paol ganto, a c'hourc'hemennas d'ar soudarded diskenn evit e lemel kuit eus o c'hreiz hag e gas d'ar c'hreñvlec'h. 
ACT.23.11	En noz war-lerc'h, an Aotrou a zeuas d'e gavout hag a lavaras: Paol, az pez kalon vat, rak, evel ma ec'h eus roet testeni e Jeruzalem diwar va fenn, e vo ret dit ivez reiñ testeni e Rom.
ACT.23.12	Pa voe deuet an deiz, hiniennoù eus ar Yuzevien a reas un irienn hag en em ereas dre leoù, o lavarout na zebrjent ha na evjent ket ken n'o dije lazhet Paol. 
ACT.23.13	Ar re o doa touet kement-se a oa anezho ouzhpenn daou-ugent. 
ACT.23.14	Mont a rejont da gavout ar veleien vras hag an henaourien, hag e lavarjont: En em ereet hon eus dre leoù penaos na lonkimp netra ken n'hor bo lazhet Paol. 
ACT.23.15	C'hwi eta bremañ gant ar sanedrin, lavarit d'ar c'habiten e lakaat da ziskenn warc'hoazh en ho kreiz, evel ma klaskfec'h anavezout gant brasoc'h evezh e dra. Ha ni a zo prest d'e lazhañ a-raok ma tostaio. 
ACT.23.16	Mab c'hoar Paol, o vezañ klevet an irienn, a zeuas hag a yeas er c'hreñvlec'h da reiñ da c'houzout da Baol. 
ACT.23.17	Paol a c'halvas unan eus ar gantenerien hag a lavaras: Kas an den yaouank-se da gavout ar c'habiten, rak un dra bennak en deus da lavarout dezhañ. 
ACT.23.18	O vezañ e gemeret, e gasas d'ar c'habiten hag e lavaras: Ar prizoniad Paol, o vezañ va galvet, en deus goulennet da zegas dit an den yaouank-mañ, en deus un dra bennak da lavarout dit. 
ACT.23.19	Ar c'habiten, o kregiñ e zorn hag o vezañ aet gantañ a-du, a c'houlennas digantañ: Petra ac'h eus da zisklêriañ din? 
ACT.23.20	Respont a reas: Ar Yuzevien o deus en em glevet da c'houlenn diganit da zegas Paol warc'hoazh dirak ar sanedrin, evel ma fellfe dezho anavezout gant brasoc'h evezh e dra. 
ACT.23.21	Na fiz ket enno, rak ouzhpenn daou-ugent anezho a stign pechoù dezhañ hag o deus en em ereet dre leoù penaos na zebrjent ha na evjent ket ken n'o dije lazhet Paol. Ha bremañ int prest o c'hortoz da asant. 
ACT.23.22	Neuze ar c'habiten a c'hasas kuit an den yaouank, o c'hourc'hemenn dezhañ: Na lavar da zen en doa disklêriet kement-se din.
ACT.23.23	Gervel a reas daou eus ar gantenerien hag e lavaras: Dalc'hit prest daou c'hant soudard, dek marc'heger ha tri-ugent ha daou c'hant gwareger, evit mont betek Kezarea d'an deirvet eur eus an noz. 
ACT.23.24	Prientit ivez loened evit lakaat Paol warno hag e gas e surentez d'ar gouarnour Feliks. 
ACT.23.25	Skrivañ a reas ul lizher er c'homzoù-mañ: 
ACT.23.26	Glaoda Lisiaz, d'ar gouarnour mat meurbet Feliks: Salud! 
ACT.23.27	Ar Yuzevien o deve kroget en den-mañ hag a yae d'e lazhañ, pa'z on deuet gant soudarded hag em eus e dennet diganto, o vezañ gouezet e oa Roman. 
ACT.23.28	O c'hoantaat anavezout an abeg eus an tamall a raent dezhañ, em eus e lakaet da ziskenn en o sanedrin. 
ACT.23.29	Kavet em eus e oa tamallet war gudennoù eus o lezenn, met ne oa karget eus tra ebet a zellezfe ar marv pe ar prizon. 
ACT.23.30	Evel ma'z eo bet disklêriet din ar pechoù o deus ar Yuzevien stignet dezhañ, em eus kerkent e gaset dit. Lavaret em eus d'e damallerien dont da lavarout dirazout ar pezh o deus a-enep dezhañ. Kenavo. 
ACT.23.31	Ar soudarded a gemeras eta Paol, hervez an urzh o doa resevet, hag e gasas en noz da Antipatriz. 
ACT.23.32	An deiz war-lerc'h, o vezañ lezet ar varc'hegerien da vont gantañ, e tistrojont d'ar c'hreñvlec'h. 
ACT.23.33	O vezañ erruet e Kezarea, e rojont al lizher d'ar gouarnour hag e lakajont ivez Paol dirazañ. 
ACT.23.34	Ar gouarnour a lennas al lizher hag a c'houlennas a beseurt rannvro e oa Paol. O vezañ gouezet e oa eus Kilisia, 
ACT.23.35	e lavaras dezhañ: Me a glevo ac'hanout pa vo deuet da damallerien. Hag e c'hourc'hemennas ma vije dalc'het e pretordi Herodez.
ACT.24.1	Pemp devezh goude, ar beleg-meur Ananiaz a ziskennas gant an henaourien hag ur prezeger anvet Tertulluz. Sevel klemm a rejont a-enep Paol dirak ar gouarnour. 
ACT.24.2	Hemañ o vezañ bet galvet, Tertulluz en em lakaas d'e damall, o lavarout: 
ACT.24.3	Feliks mat meurbet, anzav a reomp en holl draoù ha dre holl lec'hioù, gant pep seurt trugarez, penaos hon eus bet ur peoc'h bras, drezout ha dre an oberoù kaer a zo bet graet d'ar vroad-mañ dre da breder. 
ACT.24.4	Met, evit na zalc'hin ket ac'hanout pelloc'h, e pedan ac'hanout da selaou gant madelezh hor berr gomzoù-mañ. 
ACT.24.5	Kavet hon eus an den-mañ, ur vosenn anezhañ, hag a laka an dizunaniezh e-touez ar Yuzevien stlabezet er bed, hag a zo penn eus skol an Nazareidi, 
ACT.24.6	hag en deus klasket zoken disakrañ an templ. Ni hor boa kroget ennañ, hag e felle deomp e varn hervez hol lezenn, 
ACT.24.7	met ar c'habiten Lisiaz a zeuas hag e dennas eus hon daouarn gant nerzh, 
ACT.24.8	o c'hourc'hemenn d'e damallerien dont da'z kavout. Bez' e c'helli anavezout da-unan digantañ, en ur ober goulennoù outañ, an holl draoù a damallomp dezhañ. 
ACT.24.9	Ar Yuzevien ivez en em unanas d'an tamall, o lavarout e oa an traoù evel-se. 
ACT.24.10	Goude m'en doe ar gouarnour graet sin dezhañ da gomz, Paol a respontas: Oc'h anavezout penaos out barner d'ar vroad-mañ abaoe meur a vloavezh, e komzan evit va difenn gant fiziañs. 
ACT.24.11	Rak e c'hellez anavezout penaos n'eus ket ouzhpenn daouzek devezh ma'z on pignet da Jeruzalem da azeuliñ. 
ACT.24.12	N'o deus ket kavet ac'hanon en templ o tabutal gant den, nag er sinagogennoù pe e kêr o tastum ar bobl, 
ACT.24.13	ha ne c'hellont ket prouiñ an traoù a damallont din bremañ. 
ACT.24.14	Met ec'h anzavan kement-mañ ouzhit, penaos hervez an hent a c'halvont sektenn, e servijan Doue va zadoù, o krediñ kement holl a zo skrivet el lezenn hag er brofeded, 
ACT.24.15	hag o kaout e Doue an esperañs-se o deus o-unan, penaos e c'hoarvezo un adsavidigezh a-douez ar re varv, ken eus ar re reizh evel eus ar re zireizh. 
ACT.24.16	Abalamour da gement-se eo e labouran evit kaout atav ur goustiañs divlam dirak Doue ha dirak an dud. 
ACT.24.17	Goude meur a vloavezh, on deuet evit ober da'm broad aluzenoù ha profoù. 
ACT.24.18	Pa oan oc'h ober-se Yuzevien bennak eus Azia a gavas ac'hanon glanaet en templ, hep tolpad na trouz ebet. 
ACT.24.19	Int oc'h-unan a dlefe bezañ deuet dirazout ha va zamall, mar o defe un dra bennak a-enep din. 
ACT.24.20	Pe ra zisklêrio ar re-mañ eus petra o deus va c'havet kablus pa'z on bet lakaet dirak ar sanedrin, 
ACT.24.21	nemet e vefe hepken eus ar gomz-mañ am eus lavaret a vouezh uhel en o c'hreiz: Abalamour d'an adsavidigezh a-douez ar re varv eo ez on barnet hiziv ganeoc'h.
ACT.24.22	Feliks a glevas kement-se hag a gasas anezho kuit abalamour ma ouie mat ar pezh a sell ouzh an hent. Lavarout a reas: Pa vo deuet ar c'habiten Lisiaz, e sellin resisoc'h ouzh hoc'h afer. 
ACT.24.23	Hag e c'hourc'hemennas d'ar c'hantener diwall Paol, o lezel gantañ ul librentez bennak hep difenn ouzh hini ebet eus e re d'e servijañ pe da zont d'e welout. 
ACT.24.24	Un nebeud devezhioù goude, Feliks a zeuas gant e wreg Drusilha, ur Yuzevez anezhi, hag a gasas da gerc'hat Paol. Klevout a reas anezhañ diwar-benn ar feiz e Krist. 
ACT.24.25	Evel ma komze diwar-benn ar reizhder, an emvestroni hag ar varn da zont, Feliks, spouronet, a lavaras: Evit bremañ, kae kuit, ha pa gavin al lec'h, e c'halvin ac'hanout en-dro. 
ACT.24.26	Esperout a rae ivez e roje Paol arc'hant dezhañ, evit ma laoskje anezhañ frank. Dre-se e kasas alies d'e gerc'hat da gomz gantañ. 
ACT.24.27	Daou vloavezh a dremenas evel-se hag e teuas Porkiuz Festuz war-lerc'h Feliks. O c'hoantaat ober plijadur d'ar Yuzevien, Feliks a lezas Paol er prizon.
ACT.25.1	Festuz eta o vezañ erruet er rannvro, a bignas tri devezh goude eus Kezarea da Jeruzalem. 
ACT.25.2	Ar beleg-meur hag ar re gentañ a-douez ar Yuzevien a savas klemm dirazañ a-enep Paol hag, o pediñ anezhañ, 
ACT.25.3	e c'houlennjont digantañ en e enep evel un drugarez ma lakje anezhañ da zont da Jeruzalem. Stignet o doa pechoù dezhañ evit e lazhañ en hent. 
ACT.25.4	Neuze Festuz a respontas e oa Paol diwallet mat e Kezarea hag e tlee e-unan mont hep dale. 
ACT.25.5	Hag e lavaras: Ra zeuio eta ganin di ar re vrasañ ac'hanoc'h ha ra damallint an den-se, ma ez eus un dra bennak a zroug enañ. 
ACT.25.6	Ne chomas en o zouez nemet dek devezh hag e tiskennas da Gezarea. An deiz war-lerc'h, ec'h azezas war e gador-varn hag e c'hourc'hemennas degas Paol. 
ACT.25.7	Pa voe degaset, ar Yuzevien deuet eus Jeruzalem en em lakaas en-dro dezhañ, o tougen a-enep Paol kalz a damalloù pouezus na c'hellent ket prouiñ. 
ACT.25.8	Paol evit e zifenn a lavaras: Ne'm eus pec'het e netra, nag a-enep lezenn ar Yuzevien, nag a-enep an templ, nag a-enep Kezar. 
ACT.25.9	Met, o c'hoantaat ober plijadur d'ar Yuzevien, Festuz a respontas da Baol: Hag e fell dit pignat da Jeruzalem ha bezañ barnet eno dirazon war an traoù-se? 
ACT.25.10	Paol a lavaras: Dirak lezvarn Kezar emaon, amañ eo ret din bezañ barnet. Ne'm eus graet droug ebet d'ar Yuzevien, evel ma c'houzout ervat. 
ACT.25.11	Mar em eus graet un dra fall pe un torfed bennak dellezek a varv, ne nac'han ket mervel, met ma n'eus netra gwirion en traoù a damallont din, den ne c'hell va lakaat etre o daouarn. Me a c'halv da Gezar. 
ACT.25.12	Neuze Festuz, goude bezañ komzet gant ar c'huzul, a respontas: Galvet ec'h eus da Gezar, da Gezar e vi kaset.
ACT.25.13	Un nebeud devezhioù goude, ar roue Agrippa ha Bereniz a zeuas da Gezarea da saludiñ Festuz. 
ACT.25.14	Evel ma chomjont meur a zevezh, Festuz a roas da anavezout kudenn Paol d'ar roue, o lavarout: Un den a zo bet lezet prizoniad gant Feliks 
ACT.25.15	ha pa oan e Jeruzalem, ar veleien vras hag henaourien ar Yuzevien o deus savet klemm en e enep, o c'houlenn e gondaonidigezh. 
ACT.25.16	Respontet em eus dezho n'eo ket giz ar Romaned lakaat un den d'ar marv a-raok m'en defe an hini tamallet bet dirak e damallerien ha m'en defe bet al librentez d'en em zifenn eus ar pezh ma'z eo bet tamallet. 
ACT.25.17	Deuet int eta en em zastum amañ hag on azezet hep dale, an deiz war-lerc'h, war ar gador-varn o c'hourc'hemenn degas an den-se. 
ACT.25.18	An damallerien o vezañ deuet, n'o deus douget en e enep hini ebet eus an tamalloù a soñjen, 
ACT.25.19	met bet o deus gantañ un tabut bennak diwar-benn o relijion o-unan ha diwar-benn ur Jezuz marv, a lavare Paol e oa bev. 
ACT.25.20	Evel ma oan en douetañs war gement-se, e c'houlennis digantañ ha fellout a rae dezhañ mont da Jeruzalem ha bezañ barnet eno war an traoù-se. 
ACT.25.21	Met Paol o vezañ galvet evit ma vefe miret e afer da anaoudegezh an impalaer, em eus gourc'hemennet e zerc'hel betek ma kasin anezhañ da Gezar. 
ACT.25.22	Agrippa a lavaras da Festuz: Me a garfe ivez klevout an den-se. Warc'hoazh, emezañ, e klevi anezhañ. 
ACT.25.23	An deiz war-lerc'h eta, Agrippa ha Bereniz a zeuas gant kalz pompad hag a yeas e lec'h ar breujoù gant ar gabitened ha pennoù kêr. Paol a voe degaset dre urzh Festuz. 
ACT.25.24	Festuz a lavaras: Roue Agrippa, ha c'hwi holl a zo amañ ganeomp, gwelout a rit an den-se, eo deuet holl bobl ar Yuzevien, kenkoulz amañ evel e Jeruzalem, a-enep dezhañ da c'houlenn ouzhin e lakaat d'ar marv. 
ACT.25.25	Met ne'm eus kavet ennañ netra hag a vefe din a varv, hag eñ e-unan o vezañ galvet d'an impalaer, em eus divizet da gas anezhañ. 
ACT.25.26	Ne'm eus netra sklaer da skrivañ diwar e benn d'an impalaer, dre-se em eus lakaet anezhañ da zont dirazoc'h, ha dreist-holl dirazout-te, roue Agrippa, evit m'em bo un dra bennak da skrivañ pa vo bet graet goulennoù outañ. 
ACT.25.27	Rak ne gavan ket dereat kas ur prizoniad hep lavarout eus petra e tamaller anezhañ.
ACT.26.1	Agrippa a lavaras da Baol: Aotreet eo dit komz evidout da-unan. Neuze Paol, o vezañ astennet e zorn, a gomzas evel-henn evit e zifenn: 
ACT.26.2	Roue Agrippa, en em gavout a ran eürus da c'hallout en em zifenn hiziv dirazout eus an holl draoù o deus tamallet din ar Yuzevien, 
ACT.26.3	dreist-holl abalamour ma'c'h anavezez ervat o holl c'hizioù ha tabutoù. Da bediñ a ran eta da'm selaou gant pasianted. 
ACT.26.4	E-keñver ar vuhez am eus renet, anavezet eo gant an holl Yuzevien adalek va yaouankiz, tremenet eo bet abaoe ar penn-kentañ e-kreiz va broad e Jeruzalem. 
ACT.26.5	Gouzout a reont adalek ar penn-kentañ, mar fell dezho reiñ testeni a gement-se, em eus bevet evel ur farizian, hervez ar sektenn strishañ eus hor relijion. 
ACT.26.6	Bremañ on lakaet e barnedigezh evit an esperañs am eus er bromesa en deus Doue graet d'hon tadoù, 
ACT.26.7	hag a c'hortoz he sevenidigezh hon daouzek meuriad, oc'h azeuliñ dalc'hmat noz-deiz. Diwar-benn an esperañs-se, roue Agrippa, ez on tamallet gant ar Yuzevien. 
ACT.26.8	Perak e kav deoc'h digredus ec'h adsavfe Doue ar re varv? 
ACT.26.9	Gwir eo penaos evidon-me, em boa kredet e tleen enebiñ start ouzh anv Jezuz a Nazared. 
ACT.26.10	Kement-se eo ivez ar pezh am eus graet e Jeruzalem. Lakaet em eus er prizon kalz eus ar sent, o vezañ bet ar galloud-mañ digant ar veleien vras, ha pa lakaed anezho d'ar marv, e roen va mouezh da gement-se. 
ACT.26.11	Ouzh o c'hastizañ alies en holl sinagogennoù, em eus lakaet anezho da vallozhiñ. Leuniet gant ur gounnar vras a-enep dezho, em eus heskinet anezho betek er c'hêrioù estren. 
ACT.26.12	Aet on evit-se da Zamask gant ur galloud hag ur c'hemenn eus ar veleien vras, 
ACT.26.13	ha, war-dro kreisteiz, o roue, em eus gwelet en hent ur sklêrijenn eus an neñv, lugernusoc'h eget an heol, hag a splanne en-dro din hag en-dro d'ar re a rae hent asambles ganin. 
ACT.26.14	O vezañ kouezhet holl d'an douar, e klevis ur vouezh a gomze ouzhin hag a lavare e yezh hebraek: Saol, Saol, perak e heskinez ac'hanon? Kalet eo dit herzel a-enep ar broudoù. 
ACT.26.15	Hag e lavaris: Piv out, Aotrou? Hag e lavaras: Me eo Jezuz, a heskinez. 
ACT.26.16	Met sav hag en em zalc'h war da dreid, rak en em ziskouezet on dit evit da lakaat da servijer ha da dest ken eus an traoù ac'h eus gwelet evel eus ar re en em ziskouezin evito dit. 
ACT.26.17	Da zibabet em eus a-douez ar bobl-mañ hag ar baganed, hag e kasan ac'hanout bremañ etrezek enno, 
ACT.26.18	da zigeriñ o daoulagad ha d'o lakaat da dremen eus an deñvalijenn d'ar sklêrijenn hag eus galloud Satan da Zoue, evit ma resevint ar pardon eus o fec'hedoù hag un hêrezh e-touez ar re a zo santelaet dre ar feiz ennon. 
ACT.26.19	Dre-se, roue Agrippa, ne'm eus ket enebet ouzh ar weledigezh neñvel, 
ACT.26.20	met d'ar re a zo e Damask da gentañ, hag e Jeruzalem hag en holl Judea ha d'ar baganed, prezeget em eus da gaout keuz ha da zistreiñ ouzh Doue, oc'h ober traoù dereat eus ar geuzidigezh. 
ACT.26.21	Setu perak ar Yuzevien o deus va c'hemeret en templ hag o deus klasket va lazhañ. 
ACT.26.22	Met sikouret gant Doue, on chomet betek hiziv, o tougen testeni dirak ar re vihan ha dirak ar re vras, hep lavarout netra all nemet ar pezh en deus ar brofeded ha Moizez diouganet a dleje c'hoarvezout, 
ACT.26.23	penaos ar C'hrist a dlee gouzañv poan ha penaos, kentañ adsavet a-douez ar re varv, e tlee kemenn ar sklêrijenn d'ar bobl ha d'ar broadoù. 
ACT.26.24	Evel ma komze evel-se evit e zifenn, Festuz a lavaras gant ur vouezh kreñv: Kollet ec'h eus da skiant, Paol! Da c'houiziegezh vras a laka ac'hanout da ziskiantañ! 
ACT.26.25	Met e lavaras: Ne'm eus ket kollet ar skiant, Festuz mat meurbet, met lavarout a ran traoù gwir hag a skiant vat. 
ACT.26.26	Rak ar roue a anavez anezho hag e komzan dezhañ gant hardizhegezh, rak gouzout a ran n'eus hini eus an traoù-mañ kuzhet dioutañ, peogwir n'int ket bet graet e kuzh. 
ACT.26.27	Roue Agrippa, ha ne gredez ket er brofeded? Me a oar e kredez. 
ACT.26.28	Agrippa a lavaras da Baol: Emaon kazi gounezet ganit da vezañ kristen. 
ACT.26.29	Paol a lavaras dezhañ: Pediñ a ran Doue ma viot koulz pe goulz, nann te hepken, met c'hoazh ar re holl a selaou ac'hanon hiziv, heñvel ouzhin, nemet er pezh a sell ouzh an ereoù-mañ. 
ACT.26.30	Goude m'en doe lavaret kement-se, ar roue, ar gouarnour, Bereniz hag ar re a oa azezet ganto a savas 
ACT.26.31	hag, o vont kuit, e lavarjont etrezo: An den-se n'en deus graet netra a vefe din a varv pe a brizon. 
ACT.26.32	Agrippa a lavaras da Festuz: An den-se a c'helle bezañ laosket kuit ma n'en dije ket galvet da Gezar.
ACT.27.1	Pa voe divizet ez ajemp dre vor etrezek Italia, e voe fiziet Paol ha prizonidi all bennak en ur c'hantener anvet Juliuz, eus ar gohortenn Aogusta. 
ACT.27.2	O vezañ pignet war ul lestr eus Adramitiom, ez ejomp kuit o tleout riblañ douaroù Azia. Aristark, ur Makedoniad eus Tesalonike a oa ganeomp. 
ACT.27.3	An deiz war-lerc'h e touarjomp e Sidon. Juliuz, hag a oa hegarat e-keñver Paol, a aotreas dezhañ mont da welout e vignoned ha bezañ divec'hiet ganto. 
ACT.27.4	Bezañ aet ac'hane, e verdejomp izeloc'h eget Kiprenez rak an avelioù a oa a-enep deomp. 
ACT.27.5	Goude bezañ treuzet ar mor a-hed Kilisia ha Pamfilia, e teujomp da v-Mira e Lisia. 
ACT.27.6	Ar c'hantener o vezañ kavet eno ur vatimant eus Aleksandria a yae war-zu Italia, a lakaas ac'hanomp da bignat enni. 
ACT.27.7	E-pad meur a zevezh e verdejomp goustad, ha ne voemp erruet nemet dre galz a boan dirak Knide, rak an avelioù n'hol lezent ket da vont a-raok. Neuze e verdejomp izeloc'h eget Kreta war-zu Salmone. 
ACT.27.8	En ur hedañ anezhi gant poan, e teujomp en ul lec'h anvet Porzhioù-Kaer, e-kichen kêr Lasea. 
ACT.27.9	Evel ma oa tremenet kalz a amzer ha ma teue risklus ar mor, pa'z eo gwir e oa koulz ar yun dija echu, Paol a alias anezho 
ACT.27.10	hag a lavaras: Tud, gwelout a ran emañ o tont ar verdeadenn da vezañ risklus ha gant kolloù bras, nann hepken evit ar vatimant hag he c'hargad, met ivez evit pep hini ac'hanomp. 
ACT.27.11	Met ar c'hantener a gredas kentoc'h ar sturier ha mestr al lestr eget ar pezh a lavare Paol. 
ACT.27.12	Hag evel ma ne oa ket mat ar porzh da dremen ar goañv, an darn vuiañ a alias distreiñ war ar mor evit mont da Feniks, porzh eus Kreta a sell etrezek ar mervent hag ar gwalarn, da c'hoañviñ eno.
ACT.27.13	Avel ar c'hreisteiz o vezañ deuet da c'hwezhañ goustadik, e kredjont e oant mistri eus o menoz hag, o tizeoriañ, e hedjont Kreta tost d'ar ribl. 
ACT.27.14	Met un nebeudig goude, un avel vras a c'halver Euroklidon, a zirollas war an aod. 
ACT.27.15	Ar vatimant a oa stlejet hag, evel na c'helle ket herzel ouzh an avel, en lezjomp da vont. 
ACT.27.16	Pa voemp tremenet izeloc'h eget un enezenn vihan anvet Klaoda, hor boe poan o vestroniañ ar vagig. 
ACT.27.17	O vezañ he zennet, e kavjont tu da eren ar vatimant gant kerdin hag, o kaout aon na vefent taolet war ar Sirtenn, e tiskennjont ar wernienn hag e voent douget evel-se. 
ACT.27.18	Evel ma oamp gwall bilet gant ar barrad-amzer, an deiz war-lerc'h e taoljont ar gargad, 
ACT.27.19	ha d'an trede deiz e taoljont eus o daouarn o-unan paramantoù ar vatimant. 
ACT.27.20	N'en em ziskouezas nag an heol nag ar stered e-pad meur a zevezh, hag e skoe ur barrad-amzer ken bras warnomp ma hor boa kollet pep esperañs da vezañ saveteet. 
ACT.27.21	Pell amzer e oamp bet hep debriñ. Neuze Paol a savas en o c'hreiz hag a lavaras: Tud, gwelloc'h e vije bet deoc'h va selaou e-lec'h mont kuit eus Kreta, ha n'hor bije ket bet ar boan hag ar c'holl-mañ. 
ACT.27.22	Bremañ ec'h alian ac'hanoc'h da gaout kalon, rak den ebet ac'hanoc'h ne vo kollet, ar vatimant hepken a vo kollet. 
ACT.27.23	Rak un ael a-berzh an Doue ez on dezhañ hag emaon o servijañ a zo en em ziskouezet din en noz-mañ 
ACT.27.24	hag en deus lavaret din: Paol, na'z pez ket aon, ret eo dit mont dirak Kezar, ha setu, Doue en deus roet dit ar re holl a zo war vor asambles ganit. 
ACT.27.25	Dre-se, tud, ho pet kalon, rak fiziañs am eus e Doue hag e c'hoarvezo evel ma'z eo bet lavaret din. 
ACT.27.26	Met ret eo deomp bezañ taolet war un enezenn bennak.
ACT.27.27	Ar pevarzekvet nozvezh, evel ma oamp kaset amañ hag ahont war vor Adriatik, ar vartoloded war-dro hanternoz a soñjas dezho e tostaent ouzh un douar bennak. 
ACT.27.28	O vezañ taolet ar sont, e kavjont ugent gourhedad
ACT.27.29	O kaout aon da gouezhañ war ur garreg bennak, e taoljont pevar eor diouzh an aros hag e c'hortozjont an deiz. 
ACT.27.30	Evel ma klaske ar vartoloded tec'hout diouzh ar vatimant ha ma tiskennent ar vagig er mor war zigarez teurel an eorioù diouzh ar staon, 
ACT.27.31	Paol a lavaras d'ar c'hantener ha d'ar soudarded: Ma ne chom ket ar re-mañ er vatimant, ne c'hellot ket bezañ saveteet. 
ACT.27.32	Neuze ar soudarded a droc'has kerdin ar vagig hag he lezas da gouezhañ. 
ACT.27.33	O c'hortoz m'en em ziskouezfe an deiz, Paol a alias anezho holl da gemer boued, o lavarout: Hiziv eo ar pevarzekvet devezh abaoe ma'z oc'h o c'hortoz war yun, hep kemer netra. 
ACT.27.34	Pediñ a ran ac'hanoc'h eta da gemer boued evit gallout en em saveteiñ, rak ne gouezho ket ur vlevenn eus penn hini ac'hanoc'h. 
ACT.27.35	Goude bezañ lavaret kement-se, e kemeras bara hag, o vezañ trugarekaet Doue dirazo holl, e dorras hag en em lakaas da zebriñ. 
ACT.27.36	Hag an holl, oc'h adkavout kalon, a zebras ivez. 
ACT.27.37	Bez' e oamp en holl er vatimant daou c'hant c'hwezek ene ha tri ugent. 
ACT.27.38	P'o doe debret a-walc'h, e skañvajont al lestr o teurel an ed er mor. 
ACT.27.39	Pa voe deuet an deiz, n'anavezjont ket an douar, met o vezañ gwelet ur pleg-mor gant un aod, e lakajont en o fennoù, mar gelljent, lakaat ar vatimant da stekiñ eno. 
ACT.27.40	O vezañ eta distaget an eorioù, e lezjont anezho er mor hag e laoskjont war un dro ereoù ar sturioù, ha, goude bezañ savet gouel ar wern-volosk d'an avel, e tennjont war-zu an aod. 
ACT.27.41	O vezañ kavet ul lec'h ma oa ar mor a bep tu, ar vatimant a stokas eno. Ar staon a sankas start hag a chomas hep fiñval, met an aros en em freuzas gant an nerzh eus ar mor. 
ACT.27.42	Ar soudarded a voe a ali da lazhañ ar brizonidi, gant aon na dec'hfe unan bennak anezho war neuñv. 
ACT.27.43	Met ar c'hantener, o c'hoantaat saveteiñ Paol, a zistroas anezho diouzh ar soñj-se hag a roas urzh d'ar re holl a ouie neuñvial d'en em zeurel en dour da gentañ ha da vont betek an douar, 
ACT.27.44	ha d'ar re all d'en em lakaat war blenk pe war dammoù bennak eus ar vatimant. Evel-se eo en em savetejont holl d'an douar.
ACT.28.1	Goude bezañ en em saveteet, ec'h anavezjont e oa Malta anv an enezenn. 
ACT.28.2	An annezerien a ziskouezas en hor c'heñver ur vadelezh dreist-ordinal. Rak enaouiñ a rejont un tan hag hon degemerjont holl, abalamour d'ar glav a gouezhe ha d'ar yenijenn. 
ACT.28.3	Paol a zastumas un toullad briñsoù hag o lakaas en tan. Un naer-wiber a zeuas er-maez abalamour d'an tommder hag en em stagas ouzh e zorn. 
ACT.28.4	Pa welas an annezerien al loen-se a-ispilh ouzh e zorn, e lavarjont an eil d'egile: E gwirionez an den-se a zo ur muntrer, peogwir, goude bezañ bet saveteet eus ar mor, ar Reizhder ne fell ket dezhañ e vevfe. 
ACT.28.5	Met o vezañ hejet al loen en tan, n'en doe droug ebet a gement-se. 
ACT.28.6	Int a soñje dezho e teuje da goeñviñ pe da gouezhañ raktal marv, met o vezañ gortozet pell hag o welout ne c'hoarveze droug ebet gantañ, e kemmjont o soñj hag e lavarjont e oa un doue. 
ACT.28.7	Bez' e oa el lec'h-se douaroù an den kentañ eus an enezenn, anvet Publiuz. Hemañ hon degemeras hag hol lojas gant madelezh e-pad tri devezh. 
ACT.28.8	Setu ma oa tad Publiuz en e wele, klañv gant an derzhienn ha gant ar red-kof. Paol a antreas d'e gavout, a bedas, a lakaas e zaouarn warnañ hag a yac'haas anezhañ. 
ACT.28.9	Kement-se o vezañ c'hoarvezet, an holl re a oa klañv en enezenn a zeuas hag a voe yac'haet. 
ACT.28.10	Enorioù bras a rejont ivez deomp ha, pa'z ejomp kuit, e rojont kement hon doa ezhomm.
ACT.28.11	Tri mizvezh goude, e lestrjomp war ur vatimant eus Aleksandria he doa tremenet ar goañv en enezenn hag he doa evit asagn: An Dioskouroi
ACT.28.12	O vezañ douaret e Sirakuze, e chomjont tri devezh. 
ACT.28.13	Ac'hane e hedjomp an aod hag e teujomp da Rejio. An deiz war-lerc'h, avel ar c'hreisteiz a savas hag e teujomp e daou zevezh da Bouzol. 
ACT.28.14	Kavout a rejomp eno breudeur a bedas ac'hanomp da chom ganto seizh devezh. Hag evel-se ez ejomp etrezek Rom. 
ACT.28.15	Ac'hane, ar vreudeur o vezañ klevet komz diwar hor penn a zeuas a-raok deomp betek Marc'had-Apiuz hag an Teir-Zavarn. Paol, o welout anezho, a drugarekaas Doue hag a voe kalonekaet. 
ACT.28.16	Pa'z omp erruet e Rom, ar c'hantener a lakaas ar brizonidi etre daouarn prefed ar pretordi. Met da Baol e voe aotreet chom en e di e-unan, gant ur soudard a ziwalle anezhañ. 
ACT.28.17	Tri devezh goude, Paol a zastumas ar re gentañ eus ar Yuzevien ha, pa voent bodet, e lavaras dezho: Tud breudeur, petra bennak ma ne'm eus graet netra a-enep ar bobl nag a-enep gizioù hon tadoù, on bet taolet er prizon e Jeruzalem ha lakaet etre daouarn ar Romaned. 
ACT.28.18	Goude bezañ graet goulennoù start ouzhin, e felle dezho va leuskel dre ma ne'm eus graet netra a vefe din a varv. 
ACT.28.19	Met ar Yuzevien a enebas hag e voe ret din ober galv da Gezar, hep kaout soñj da damall va broad. 
ACT.28.20	Evit kement-se eo em eus goulennet ho kwelout ha komz ganeoc'h, rak abalamour da esperañs Israel eo ez on ereet gant ar chadenn-mañ. 
ACT.28.21	Respont a rejont dezhañ: N'hon eus resevet lizher ebet eus Judea diwar da benn ha n'eus deuet breur ebet hag en defe da damallet pe lavarout droug ac'hanout, 
ACT.28.22	met hon eus c'hoant da glevout ganit petra eo da soñjoù, rak diwar-benn ar sektenn-se ec'h ouzomp e komzer a-enep dezhi e pep lec'h. 
ACT.28.23	O vezañ merket un deiz dezhañ, e teujont en niver brasoc'h d'e lojeiz. Hag adalek ar beure betek an noz, e prezegas dezho rouantelezh Doue, o reiñ testeni hag o lakaat anezho da grediñ diwar-benn Jezuz, dre lezenn Moizez ha dre ar brofeded. 
ACT.28.24	Darn a gredas ar pezh a lavare ha darn all ne gredjont ket. 
ACT.28.25	Evel na oant ket a-unvan kenetrezo, en em dennjont goude m'en doe Paol lavaret ar gomz-mañ: Ar Spered-Santel en deus komzet mat d'hon tadoù dre ar profed Izaia, 
ACT.28.26	pa en deus lavaret: Kae etrezek ar bobl-mañ ha lavar: C'hwi a glevo gant ho tivskouarn ha ne gomprenot ket. C'hwi a sello gant ho taoulagad ha ne welot ket. 
ACT.28.27	Rak kalon ar bobl-mañ a zo deuet digizidik. Pounnerglevet o deus o divskouarn ha serret o deus o daoulagad, gant aon na zeufe o daoulagad da welout, o divskouarn da glevout, o c'halon da gompren, na zistrofent, ha na yac'hafen anezho. 
ACT.28.28	Gouezit eta penaos ar silvidigezh a Zoue a zo kaset d'ar baganed hag int a selaouo. 
ACT.28.29	Goude m'en doe lavaret kement-se, ar Yuzevien a yeas kuit, gant un tabut bras kenetrezo. 
ACT.28.30	Paol a chomas daou vloavezh leun en un ti en doa feurmet evitañ e-unan. Hag e tegemere ar re holl a zeue d'e gavout, 
ACT.28.31	o prezeg rouantelezh Doue hag o kelenn ar pezh a sell ouzh an Aotrou Jezuz-Krist gant pep frankiz hag hep harz ebet.
ROM.1.1	Paol, servijer Jezuz-Krist, galvet da vezañ abostol, lakaet a-du evit Aviel Doue 
ROM.1.2	prometet dija gantañ dre e brofeded er Skriturioù santel, 
ROM.1.3	hag a gomz diwar-benn e Vab, ganet eus lignez David hervez ar c'hig, 
ROM.1.4	disklêriet Mab Doue gant galloud hervez ar Spered a santelezh dre e adsavidigezh a-douez ar re varv, Jezuz-Krist hon Aotrou, 
ROM.1.5	hon eus resevet drezañ ar c'hras hag an abostolerezh evit degas d'ar sentidigezh ouzh ar feiz en e anv an holl baganed, 
ROM.1.6	a-douez a re-se ez oc'h ivez, c'hwi a zo bet galvet gant Jezuz-Krist, 
ROM.1.7	d'an holl dud karet-mat gant Doue a zo e Rom, galvet da vezañ santelaet: Ar c'hras hag ar peoc'h ra vo roet deoc'h a-berzh Doue hon Tad hag an Aotrou Jezuz-Krist!
ROM.1.8	Da gentañ e trugarekaan va Doue dre Jezuz-Krist evidoc'h holl, abalamour ma'z eo ho feiz brudet mat dre ar bed holl. 
ROM.1.9	Rak Doue, a servijan em spered en Aviel e Vab, a zo test din penaos e venegan ac'hanoc'h hep ehan, 
ROM.1.10	o c'houlenn dalc'hmat em fedennoù gallout, mar d-eo e volontez, dont a-benn da gaout un tu mat da vont d'ho kavout. 
ROM.1.11	Rak c'hoantaat a ran kalz ho kwelout, evit lodennañ ganeoc'h un donezon speredel bennak, evit ma viot kreñvaet, 
ROM.1.12	da lavarout eo, o vezañ en ho touez, ma vimp kalonekaet asambles dre ar feiz a zo kumun etrezomp holl deoc'h kenkoulz ha din-me. 
ROM.1.13	Hogen, breudeur, ne fell ket din e tremenfec'h hep gouzout em eus alies lakaet em soñj da vont d'ho kavout, da zastum ur frouezh bennak en ho touez evel e-touez ar broadoù all, met miret eo bet kement-se ouzhin betek vremañ. 
ROM.1.14	En em dleout a ran d'ar C'hresianed kenkoulz ha d'ar Varbared, d'ar re ouiziek kenkoulz ha d'ar re ziouiziek. 
ROM.1.15	Evel-se, e kement hag a sell ouzhin, ez on prest da brezeg an Aviel deoc'h-c'hwi ivez, ar re a zo e Rom.
ROM.1.16	Rak ne'm eus ket mezh eus Aviel Krist, rak galloud Doue eo evit silvidigezh ar re holl a gred, ar Yuzev da gentañ, ha goude ar Gresian. 
ROM.1.17	Rak ennañ eo diskuliet reizhder Doue eus ar feiz hag evit ar feiz, hervez ma'z eo skrivet: An hini reizh a vevo dre ar feiz.
ROM.1.18	Rak fulor Doue en em ziskuilh eus an neñv a-enep pep dizoujañs Doue ha pep direizhder eus an dud a zalc'h ar wirionez en direizhder, 
ROM.1.19	rak ar pezh a c'heller anavezout eus Doue a zo diskuliet sklaer dirazo, Doue en deus e ziskouezet dezho. 
ROM.1.20	E gwirionez, traoù diwelus Doue, e c'halloud peurbadus hag e zoueelezh, a weler ken sklaer ha gant an daoulagad abaoe krouidigezh ar bed, pa seller outo a-dreuz e oberoù, en hevelep doare ma n'o deus digarez ebet, 
ROM.1.21	rak, goude bezañ anavezet Doue, n'o deus ket roet gloar dezhañ evel da Zoue ha n'o deus ket e drugarekaet, met deuet int d'en em goll en o arguzennoù hag o c'halon dibourvez a zo bet leuniet a deñvalijenn. 
ROM.1.22	Oc'h en em lavarout fur, deuet int da vezañ sot 
ROM.1.23	ha troet o deus gloar an Doue divreinus e skeudennoù a ziskouez an den breinus, laboused, pevarzroadeged ha loened-stlej. 
ROM.1.24	Dre-se ivez Doue en deus o lakaet, hervez droukc'hoantoù o c'halonoù, en un hudurniezh ken bras ma o deus dizenoret o c'horfoù o-unan, 
ROM.1.25	int hag o deus troet gwirionez Doue e gaou, ha servijet hag azeulet ar c'hrouadur e-lec'h ar C'hrouer, an hini a zo benniget da virviken. Amen. 
ROM.1.26	Setu perak Doue en deus o laosket da c'hoantegezhioù mezhus. Rak o gwragez o deus troet ar c'hiz naturel en unan all a zo a-enep an natur. 
ROM.1.27	En hevelep doare ivez, ar wazed, o tilezel an darempred naturel gant ar wreg, a zo bet entanet en o c'hoantidigezh an eil evit egile, oc'h ober gwaz gant gwaz loustonioù mezhus hag o resev enno o-unan ar gopr a oa dleet d'o gwallgundu. 
ROM.1.28	Evel na fellas ket dezho anavezout Doue, Doue en deus o laosket da soñjoù a fallentez en hevelep doare ma reont traoù dizellezek. 
ROM.1.29	Bez' ez int leuniet a bep direizhder, a loustoni, a fallentez, a bizhoni, a dromplerezh, a warizi, a vuntroù, a dabutoù, a widre, a fallagriezh, 
ROM.1.30	flatrerien, droukkomzerien, enebourien Doue, tud dismegañsus, ourgouilhus, aner, ijinus a fallentez, disentus ouzh o zud, 
ROM.1.31	diskiant, disleal, hep hegarated naturel, dibardon, didruez, 
ROM.1.32	ha, daoust ma'c'h anavezont urzh Doue a varn dellezek a varv ar re a ra ar seurt traoù-se, n'int ket hepken ouzh o ober, met ouzhpenn ec'h asantont d'ar re o gra.
ROM.2.1	Te eta, o den, piv bennak ez out pa varnez, te a zo dibardon, rak, o varn ar re all, e varnez da-unan, peogwir te a varn hag a ra an hevelep traoù. 
ROM.2.2	Hogen gouzout a reomp penaos barnedigezh Doue a-enep ar re a ra ar seurt traoù-se a zo hervez ar wirionez. 
ROM.2.3	Ha te a soñj dit eta, o den hag a varn ar re a ra ar seurt traoù-se hag o gra da-unan, e c'helli tec'hout diouzh barnedigezh Doue? 
ROM.2.4	Pe disprizañ a rez pinvidigezhioù e vadelezh, e basianted hag e hir gortozidigezh, hep anavezout e c'halv madelezh Doue ac'hanout d'ar geuzidigezh? 
ROM.2.5	Met dre da galeted ha da galon dibened, e tastumez un teñzor a fulor evit deiz fulor ha diskuliadur barnedigezh reizh Doue, 
ROM.2.6	pa roio en-dro da bep hini hervez e oberoù, 
ROM.2.7	ar vuhez peurbadus d'ar re a gendalc'h en oberoù mat, a glask ar gloar, an enor hag an divreinadurezh, 
ROM.2.8	met droukc'hras ha fulor d'an dabuterien, d'ar re a stourm ouzh ar wirionez hag a sent ouzh an direizhder, 
ROM.2.9	glac'har hag anken war bep ene den a ra an droug, war ar Yuzev da gentañ, ha goude war ar Gresian, 
ROM.2.10	met gloar, enor ha peoc'h da bep den a ra ar mad, d'ar Yuzev da gentañ, ha goude d'ar Gresian. 
ROM.2.11	Rak Doue ne ra van ebet eus diavaezioù an dud. 
ROM.2.12	Ar re holl o devo pec'het hep al lezenn, a varvo ivez hep al lezenn, hag ar re holl o devo pec'het o kaout al lezenn, a vo barnet dre al lezenn. 
ROM.2.13	Rak n'eo ket ar re a selaou al lezenn a zo reizh dirak Doue, met ar re a vir al lezenn eo ar re a vo reishaet. 
ROM.2.14	Pa zeu ar baganed, int ha n'o deus ket al lezenn, da ober dre natur ar pezh a zo el lezenn, ez int ul lezenn dezho o-unan, o vezañ n'o deus ket al lezenn, 
ROM.2.15	diskouez a reont penaos oberenn al lezenn a zo skrivet en o c'halonoù, o c'houstiañs a ro testeni dezho hag o soñjoù en em damall pe en em zigarez etrezo, 
ROM.2.16	en deiz ma varno Doue oberoù kuzhet an dud dre Jezuz-Krist, hervez va Aviel.
ROM.2.17	Setu, te a zo anvet Yuzev, en em harp war al lezenn, a denn gloar eus Doue, 
ROM.2.18	a anavez e volontez, a gav mat ar pezh a zo dispar, o vezañ desket dre al lezenn, 
ROM.2.19	a gred bezañ rener ar re dall, sklêrijenn ar re a zo en deñvalijenn, 
ROM.2.20	doktor ar re ziouiziek, mestr ar re hegredik, o kaout el lezenn reolenn ar c'houiziegezh hag ar wirionez. 
ROM.2.21	Te eta, a gelenn ar re all, ha n'en em gelennez ket da-unan? Te a brezeg na dleer ket laerezh, hag e laerez? 
ROM.2.22	Te a lavar na dleer ket ober avoultriezh, hag e rez avoultriezh? Te a gasa an idoloù, hag e laerez temploù? 
ROM.2.23	Te a denn gloar eus al lezenn, hag e tizenor Doue o terriñ al lezenn? 
ROM.2.24	Rak anv Doue a zo mezhekaet e-touez ar baganed en abeg deoc'h, evel ma'z eo kement-se skrivet. 
ROM.2.25	Gwir eo ez eo an amdroc'h talvoudek mar virez al lezenn, met mar d-out un torrer eus al lezenn, da amdroc'h a zeu da vezañ diamdroc'h. 
ROM.2.26	Mar mir eta an hini n'eo ket amdroc'het gourc'hemennoù al lezenn, e ziamdroc'h ha ne vo ket kontet evel amdroc'h? 
ROM.2.27	Ha mar mir al lezenn an hini n'eo ket amdroc'het dre natur, ha ne varno ket ac'hanout, te hag a dorr al lezenn gant da lizherenn ha da amdroc'h? 
ROM.2.28	Rak n'eo ket Yuzev an neb n'eo nemet en diavaez, ha n'eo ket an amdroc'h an hini a zo graet en diavaez er c'hig, 
ROM.2.29	met eus an diabarzh eo e vezer Yuzev, hag an amdroc'h a zo hini ar galon, hervez ar spered ha nann hervez al lizherenn. E veuleudi ne zeu ket eus an dud, met eus Doue.
ROM.3.1	Petra eta eo dreistelezh ar Yuzevien? Pe, petra eo talvoudegezh an amdroc'h? 
ROM.3.2	Bras eo e pep doare, dreist-holl dre ma'z eo bet fiziet enno diouganoù Doue. 
ROM.3.3	Petra eta mar d-eus hiniennoù ha n'o deus ket kredet, daoust hag o diskredoni a gaso da netra fealded Doue? 
ROM.3.4	N'eo ket! Met ra vo Doue anavezet gwirion ha pep den gaouiat, hervez ma'z eo skrivet: Evit ma vi kavet reizh en da gomzoù ha ma c'hounezi da abeg pa vi barnet. 
ROM.3.5	Met mar deu hon direizhder da ziskouez reizhder Doue, petra a lavarimp? Daoust hag eo Doue direizh pa ziskouez e gounnar? Komz a ran evel an dud. 
ROM.3.6	N'eo ket! Anez, penaos e varnfe Doue ar bed? 
ROM.3.7	Ha mar deu gwirionez Doue da lugerniñ muioc'h evit e c'hloar dre va gaou, perak ez on c'hoazh barnet evel ur pec'her? 
ROM.3.8	Perak ne reomp ket an droug evit m'en em gavfe ar mad a gement-se, evel ma'z eus hiniennoù a dest e lavaromp, en ur zroukkomz ac'hanomp? Kondaonidigezh an dud-se a zo reizh.
ROM.3.9	Petra eta? Ha gwelloc'h ez omp-ni? Tamm ebet. Rak diskouezet hon eus penaos emañ an holl, Yuzevien ha Gresianed, dindan ar pec'hed, 
ROM.3.10	hervez ma'z eo skrivet: N'eus den reizh ebet, nann, hini ebet, 
ROM.3.11	n'eus den hag en deus skiant, n'eus den hag a glask Doue, 
ROM.3.12	an holl a zo en em zianket, an holl a zo en em lousaet asambles, n'eus hini anezho hag a ra ar mad, n'eus hini ebet. 
ROM.3.13	O gouzoug a zo ur bez digor, lakaet o deus o zeod da servijañ da douellerezh, ur binim a naer-aspig a zo dindan o muzelloù, 
ROM.3.14	o genoù a zo leun a vallozh ha c'hwervoni, 
ROM.3.15	skañv eo o zreid da skuilhañ ar gwad, 
ROM.3.16	ar glac'har hag ar gwalleur a zo war o hentoù, 
ROM.3.17	n'o deus ket anavezet hent ar peoc'h, 
ROM.3.18	n'emañ ket doujañs Doue dirak o daoulagad. 
ROM.3.19	Hogen gouzout a reomp penaos kement a lavar al lezenn, en lavar d'ar re a zo dindan al lezenn, evit ma vo serret pep genoù ha ma vo ar bed holl lakaet dindan barnedigezh Doue. 
ROM.3.20	Rak kig ebet ne vo reishaet dirazañ dre oberoù al lezenn, rak dre al lezenn eo e teu anaoudegezh ar pec'hed.
ROM.3.21	Met bremañ reizhder Doue a zo bet diskuliet hep al lezenn, al lezenn hag ar brofeded o reiñ testeni dezhañ, 
ROM.3.22	reizhder Doue dre ar feiz eus Jezuz-Krist, evit ar re holl ha war ar re holl a gred. Rak n'eus diforc'h ebet, 
ROM.3.23	peogwir o deus holl pec'het, ha ma tioueront gloar Doue, 
ROM.3.24	ha ma'z int reishaet evit netra dre e c'hras, dre an dasprenadur a zo e Jezuz-Krist, 
ROM.3.25	eñ hag a zo bet lakaet gant Doue da vezañ un aberzh a drugarez dre ar feiz en e wad, evit diskouez e reizhder dre ar pardon eus ar pec'hedoù graet diagent e-pad deizioù pasianted Doue, 
ROM.3.26	evit diskouez e reizhder en amzer a-vremañ, en doare da vezañ e-unan reizh ha da reishaat an neb en deus ar feiz eus Jezuz. 
ROM.3.27	Pelec'h eta emañ an abeg d'en em reiñ gloar? Kaset eo kuit. Dre beseurt lezenn? Dre hini an oberoù? Nann, met dre lezenn ar feiz. 
ROM.3.28	Dre-se eta e lavaromp ez eo reishaet an den dre ar feiz, hep oberoù al lezenn. 
ROM.3.29	Doue, ha bez' eo hepken Doue ar Yuzevien? Ha n'eo ket ivez hini ar baganed? Ya, bez' eo ivez hini ar baganed, 
ROM.3.30	rak bez' ez eus un Doue hepken a reishaio an amdroc'hidi dre ar feiz hag ar re ziamdroc'h dre ar feiz. 
ROM.3.31	Ha kas a reomp eta da netra al lezenn dre ar feiz? N'eo ket! Er c'hontrol, diazezañ a reomp al lezenn.
ROM.4.1	Petra a lavarimp eta diwar-benn ar pezh en deus Abraham hon tad kavet hervez ar c'hig? 
ROM.4.2	Mar d-eo bet Abraham reishaet dre an oberoù, en deus lec'h da dennañ gloar, met nann dirak Doue. 
ROM.4.3	Rak petra a lavar ar Skritur? Abraham a gredas Doue ha kement-se a voe kontet dezhañ da reizhder. 
ROM.4.4	Hogen, gopr an hini a labour n'eo ket kontet dezhañ evel ur c'hras met evel un dra dleet, 
ROM.4.5	ha d'an hini na labour ket met a gred en hini a reisha an den dizoue, e feiz a zo kontet dezhañ da reizhder. 
ROM.4.6	Evel-se ivez e tisklêri David eürusted an den a zo kontet dezhañ gant Doue ar reizhder hep an oberoù: 
ROM.4.7	Eürus ar re a zo pardonet dezho o direizhderioù hag a zo goloet o fec'hedoù! 
ROM.4.8	Eürus an den na gonto ket dezhañ an Aotrou e bec'hed! 
ROM.4.9	An eürusted-se eta, daoust hag eo evit an amdroc'hidi hepken pe evit ar re ziamdroc'h ivez? Rak lavarout a reomp penaos ar feiz a voe kontet da Abraham da reizhder. 
ROM.4.10	Pegoulz eta eo bet kontet dezhañ? Pa oa amdroc'het pe diamdroc'h? Ne oa ket goude an amdroc'h, met e-pad ma oa c'hoazh diamdroc'h. 
ROM.4.11	Hag e resevas sin an amdroc'h evel siell ar reizhder eus ar feiz en doa bet o vezañ diamdroc'h, evit bezañ tad d'ar re holl a gred petra bennak ma'z int diamdroc'h, ha ma vo ar reizhder ivez kontet dezho, 
ROM.4.12	hag evit bezañ tad an amdroc'hidi, ar re n'int ket amdroc'het hepken met c'hoazh a heuilh roudoù ar feiz en doa hon tad Abraham pa voe diamdroc'h. 
ROM.4.13	Evel-se ar bromesa da gaout ar bed da hêrezh n'eo ket bet graet da Abraham pe d'e lignez dre al lezenn, met dre reizhder ar feiz. 
ROM.4.14	Rak mar d-eo ar re eus ar lezenn an heritourien, ar feiz a zo aet da netra hag ar bromesa a zo torret. 
ROM.4.15	Al lezenn a zegas ar gounnar, peogwir e-lec'h n'eus lezenn ebet n'eus ket a dorridigezh-lezenn. 
ROM.4.16	Setu perak eus ar feiz eo hon eus resevet ar c'hras, evit ma vo ar bromesa asuret d'an holl lignez, nann hepken d'an hini a zo eus al lezenn, met ivez d'an hini a zo eus feiz Abraham, eñ hag a zo hon tad deomp holl, 
ROM.4.17	hervez ma'z eo skrivet: Da lakaet em eus da vezañ tad da veur a vroad. Hon tad eo dirak Doue en deus kredet ennañ, eñ hag a ro buhez d'ar re varv hag a c'halv an traoù n'emaint ket evel ma vijent. 
ROM.4.18	Oc'h esperout a-enep da bep esperañs, en deus kredet e teuje da vezañ tad da veur a vroad, hervez ar pezh a oa bet lavaret: Evel-se e vo da lignez. 
ROM.4.19	Evel na oa ket dinerzh er feiz, ne chomas ket da soñjal e oa e gorf dija gwanaet, pa'z eo gwir e oa erru tost da gant vloaz, hag e oa mammoù Sara e stad a varv. 
ROM.4.20	N'en doe ket douetañs dre zifiziañs e-keñver promesa Doue, met kreñvaet e voe dre ar feiz, en ur reiñ gloar da Zoue, 
ROM.4.21	o krediñ start penaos ar pezh en deus prometet, a c'hell ivez ober. 
ROM.4.22	Setu perak kement-se a voe kontet dezhañ da reizhder. 
ROM.4.23	Hogen n'eo ket hepken evitañ eo skrivet e oa kontet-se dezhañ, 
ROM.4.24	met deomp-ni eo ivez e vo kontet kement-se, ni hag a gred en hini en deus adsavet a-douez ar re varv Jezuz hon Aotrou, 
ROM.4.25	an hini a zo bet droukroet evit hor pec'hedoù hag a zo adsavet a varv evit hor reizhadur.
ROM.5.1	O vezañ eta reishaet dre ar feiz, hon eus ar peoc'h gant Doue dre hon Aotrou Jezuz-Krist, 
ROM.5.2	eñ hag en deus roet deomp dre ar feiz digor d'ar c'hras-se a chomomp start enni, hag e kavomp gloar en esperañs eus meurded Doue. 
ROM.5.3	N'eo ket e kement-se hepken, met e kavomp gloar ivez er glac'haroù, o c'houzout penaos ar glac'har a zegas an dalc'husted, 
ROM.5.4	an dalc'husted ar vertuz amprouet, hag ar vertuz amprouet an esperañs. 
ROM.5.5	Hag an esperañs ne drompl ket, rak karantez Doue a zo bet skuilhet en hor c'halonoù gant ar Spered-Santel a zo bet roet deomp. 
ROM.5.6	Rak pa oamp c'hoazh hep nerzh, Krist a zo marvet, en amzer dereat, evit tud zizoue. 
ROM.5.7	A-boan ma varvfed evit un den reizh. Marteze e kredfe unan bennak mervel evit un den mat. 
ROM.5.8	Met Doue a ziskouez e garantez en hor c'heñver, o vezañ ma oamp c'hoazh pec'herien pa'z eo marvet Krist evidomp. 
ROM.5.9	O vezañ eta bremañ reishaet dre e wad, muioc'h a-se e vimp salvet gantañ eus ar gounnar. 
ROM.5.10	Rak mar d-omp bet, pa oamp enebourien, adunvanet gant Doue dre varv e Vab, muioc'h a-se o vezañ adunvanet, e vimp salvet dre e vuhez. 
ROM.5.11	N'eo ket kement-se hepken, met c'hoazh e kavomp gloar e Doue dre hon Aotrou Jezuz-Krist, hon eus resevet bremañ an adunvanidigezh drezañ.
ROM.5.12	Dre-se, evel ma'z eo dre un den hepken ez eo deuet ar pec'hed er bed ha dre ar pec'hed ar marv, evel-se ivez ar marv a zo deuet d'en em astenn war an holl dud, rak holl o deus pec'het. 
ROM.5.13	Rak ar pec'hed a oa er bed a-raok al lezenn, met ar pec'hed n'eo ket kontet pa n'eus lezenn ebet. 
ROM.5.14	Koulskoude ar marv en deus renet adalek Adam betek Moizez, zoken war ar re n'o doa ket pec'het dre un disentidigezh heñvel ouzh hini Adam, eñ a oa skeudenn an hini a dlee dont. 
ROM.5.15	Met n'emañ ket eus donezon ar c'hras evel eus ar pec'hed. Rak mar d-eo marvet tud e-leizh dre bec'hed unan hepken, kalz muioc'h gras Doue ha donezon ar c'hras deuet eus un den hepken, Jezuz-Krist, a zo en em skuilhet war galz a dud. 
ROM.5.16	Ha n'emañ ket eus an donezon evel eus ar pezh a zo c'hoarvezet dre unan hepken en deus pec'het. Rak ar varnedigezh a zo deuet da vezañ kondaonidigezh goude ur pec'hed hepken, met donezon ar c'hras a zo deuet da vezañ reizhadur goude meur a bec'hed. 
ROM.5.17	Rak mar dre bec'hed unan hepken en deus ar marv renet dre unan hepken, kalz muioc'h ar re a resev ar fonnder eus ar c'hras hag eus donezon ar reizhder a reno er vuhez dre unan hepken, Jezuz-Krist. 
ROM.5.18	Evel-se eta, mar en deus ur pec'hed hepken talvezet ar gondaonidigezh d'an holl dud, evel-se ivez dre un ober a reizhder hepken an holl dud o deus ar reizhadur a ro ar vuhez. 
ROM.5.19	Rak evel dre disentidigezh un den hepken kalz a zo bet lakaet da vezañ pec'herien, evel-se ivez dre sentidigezh unan hepken kalz a vo lakaet da vezañ reizh. 
ROM.5.20	Hogen al lezenn a zo deuet evit lakaat ar pec'hed da fonnañ; met e-lec'h m'en deus ar pec'hed fonnet, ar c'hras he deus dreistfonnet, 
ROM.5.21	hag, evel m'en deus ar pec'hed renet er marv, e reno ar c'hras ivez dre ar reizhder evit reiñ ar vuhez peurbadus dre Jezuz-Krist hon Aotrou.
ROM.6.1	Petra a lavarimp eta? Ha chom a raimp er pec'hed evit ma fonno ar c'hras? 
ROM.6.2	N'eo ket! Marv omp d'ar pec'hed, penaos e c'hellfemp bevañ c'hoazh ennañ? 
ROM.6.3	Ha n'ouzoc'h ket penaos ni holl hag a zo bet badezet e Jezuz-Krist, a zo bet badezet en e varv? 
ROM.6.4	Sebeliet omp bet eta gantañ dre ar vadeziant en e varv, evit, evel ma'z eo Krist adsavet a-douez ar re varv dre c'hloar an Tad, ma kerzhimp-ni ivez en hevelep doare e nevezded a vuhez. 
ROM.6.5	Rak mar d-omp bet unanet asambles en heñveledigezh ouzh e varv, e vimp ivez en e adsavidigezh a varv, 
ROM.6.6	o c'houzout penaos hon den kozh a zo bet kroazstaget gantañ, evit ma vo korf ar pec'hed distrujet, ha na vimp mui sklavourien ar pec'hed. 
ROM.6.7	Rak an hini a zo marv, a zo dieubet eus ar pec'hed. 
ROM.6.8	Hogen, mar d-omp marv gant Krist, e kredomp e vevimp ivez gantañ, 
ROM.6.9	o c'houzout penaos Krist adsavet a-douez ar re varv ne varvo ken. Ar marv n'en deus ken galloud warnañ. 
ROM.6.10	Rak o vervel, eo marvet ur wech hepken evit ar pec'hed, met o vevañ, e vev evit Doue. 
ROM.6.11	C'hwi ivez eta, en em sellit evel marv d'ar pec'hed evit mat, met bev evit Doue e Jezuz-Krist hon Aotrou. 
ROM.6.12	Ra ne reno eta ket ar pec'hed en ho korf marvel, evit ma sentot ouzh e zroukc'hoantoù. 
ROM.6.13	Na roit ket hoc'h izili d'ar pec'hed evit bezañ binvioù a zireizhder, met en em roit hoc'h-unan da Zoue evel tud deuet eus ar marv d'ar vuhez, ha roit hoc'h izili evel binvioù a reizhder evit Doue. 
ROM.6.14	Rak ar pec'hed n'en devo ken galloud warnoc'h, dre ma n'emaoc'h ket dindan al lezenn met dindan ar c'hras.
ROM.6.15	Petra eta? Ha pec'hiñ a raimp dre ma n'emaomp ket dindan al lezenn met dindan ar c'hras? N'eo ket! 
ROM.6.16	Ha n'ouzoc'h ket penaos mar en em rentit sklavourien da unan bennak da sentiñ outañ, ez oc'h sklavourien d'an hini ma sentit outañ, pe d'ar pec'hed evit ar marv, pe d'ar sentidigezh evit ar reizhder? 
ROM.6.17	Met grasoù ra vo roet da Zoue, goude bezañ bet sklavourien d'ar pec'hed, hoc'h eus sentet a galon ouzh reolenn a gelennadurezh oc'h bet roet dezhi. 
ROM.6.18	O vezañ bet dieubet eus ar pec'hed, oc'h deuet sklavourien d'ar reizhder. 
ROM.6.19	Komz a ran hervez giz an dud abalamour da zinerzhded ho kig. Evel eta ma hoc'h eus roet hoc'h izili da sklavourien d'an hudurniezh ha d'ar fallentez evit ar fallentez, evel-se roit hoc'h izili bremañ da sklavourien d'ar reizhder evit ar santeladur. 
ROM.6.20	Rak pa oac'h sklavourien d'ar pec'hed, e oac'h frank e-keñver ar reizhder. 
ROM.6.21	Peseurt frouezh a dennec'h eta neuze eus an traoù-se a ra mezh deoc'h bremañ? Rak diwezh an traoù-se eo ar marv. 
ROM.6.22	Met bremañ, o vezañ dieubet eus ar pec'hed ha deuet sklavourien da Zoue, e tennit evit frouezh ar santeladur, hag evit diwezh ar vuhez peurbadus. 
ROM.6.23	Rak gopr ar pec'hed eo ar marv, met donezon Doue eo ar vuhez peurbadus e Jezuz-Krist hon Aotrou.
ROM.7.1	Breudeur, ha n'ouzoc'h ket, rak komz a ran ouzh tud a anavez al lezenn, penaos al lezenn n'he deus galloud war an den nemet e-pad ma'z eo bev? 
ROM.7.2	Rak ur wreg dimezet a zo ereet dre al lezenn ouzh hec'h ozhac'h e-keit ha ma'z eo bev, met mar deu hec'h ozhac'h da vervel, dizereet eo diouzh lezenn an ozhac'h. 
ROM.7.3	Evel-se eta, mar deu da zimeziñ da ur gwaz all e-pad buhez hec'h ozhac'h, e vo galvet avoultrerez. Met mar deu hec'h ozhac'h da vervel, dieubet eo diouzh al lezenn en hevelep doare ma n'eo ket avoultrerez mar deu da zimeziñ da ur gwaz all. 
ROM.7.4	Evel-se, va breudeur, c'hwi ivez a zo deuet marv d'al lezenn dre gorf Krist, evit bezañ da unan all, da lavarout eo d'an hini a zo adsavet a-douez ar re varv, evit ma tougimp frouezh da Zoue. 
ROM.7.5	Rak pa oamp er c'hig, c'hoantegezhioù ar pec'hedoù a laboure en hon izili war-bouez al lezenn, o tougen frouezh d'ar marv. 
ROM.7.6	Met bremañ dizereet omp bet diouzh al lezenn, o vezañ marv d'ar pezh a oamp dalc'het dindanañ, en hevelep doare ma servijomp e nevezded ar spered ha nann hervez al lizherenn a zo deuet da vezañ kozh. 
ROM.7.7	Petra a lavarimp eta? Hag eo pec'hed al lezenn? N'eo ket! Met ne'm eus anavezet ar pec'hed nemet dre al lezenn. Rak ne'm bije ket anavezet an droukc'hoant ma n'en dije ket al lezenn lavaret: Ne zroukc'hoantai ket. 
ROM.7.8	Met ar pec'hed, o kemer an tu eus ar gourc'hemenn, en deus lakaet ennon pep seurt droukc'hoantoù. Rak hep al lezenn, ar pec'hed a zo marv. 
ROM.7.9	Bez' e oan bev gwechall hep lezenn, met ar gourc'hemenn o vezañ deuet, ar pec'hed en deus adkemeret buhez, hag ez on deuet da vervel. 
ROM.7.10	Hag eo en em gavet penaos ar gourc'hemenn, hag a dlee reiñ din ar vuhez, en deus roet din ar marv. 
ROM.7.11	Rak ar pec'hed, o kemer an tu eus ar gourc'hemenn, en deus tromplet ac'hanon, ha drezañ en deus va lazhet. 
ROM.7.12	Al lezenn eta a zo santel, hag ar gourc'hemenn a zo santel, reizh ha mat. 
ROM.7.13	Ha roet en deus din neuze ar marv ar pezh a zo mat? N'eo ket! Met ar pec'hed eo, evit m'en em ziskouez evel pec'hed en ur reiñ din ar marv dre un dra vat, hag evit ma teu da vezañ gwall bec'her dre ar gourc'hemenn.
ROM.7.14	Rak gouzout a reomp ez eo al lezenn speredel, met me a zo kigel, gwerzhet d'ar pec'hed. 
ROM.7.15	Rak n'ouzon ket ar pezh a ran, ober a ran ar pezh na fell ket din, ober a ran ar pezh a gasaan. 
ROM.7.16	Hogen, mar gran ar pezh na fell ket din, ec'h anavezan ez eo mat al lezenn. 
ROM.7.17	Met bremañ n'eo mui me a ra kement-se, met ar pec'hed a chom ennon. 
ROM.7.18	Rak gouzout a ran penaos ar mad ne chom ket ennon, da lavarout eo em c'hig; c'hoant am eus d'ober ar mad, met ne gavan ket ar galloud d'henn ober. 
ROM.7.19	Rak ne ran ket ar mad a fell din, met ober a ran an droug na fell ket din d'ober. 
ROM.7.20	Mar gran ar pezh na fell ket din, n'eo mui me a ra kement-se, met ar pec'hed a chom ennon. 
ROM.7.21	Kavout a ran eta al lezenn-mañ: pa fell din ober ar mad, an droug a zo stag ouzhin. 
ROM.7.22	Rak kavout a ran plijadur e lezenn Doue hervez an den a-ziabarzh, 
ROM.7.23	met gwelout a ran ul lezenn all em izili, ul lezenn a ra brezel a-enep lezenn va c'hlevidigezh hag am dalc'h ereet ouzh lezenn ar pec'hed a zo em izili. 
ROM.7.24	Paour-kaezh paotr ma'z on! Piv a zieubo ac'hanon eus korf ar marv-mañ? 
ROM.7.25	Trugarekaat a ran Doue, dre Jezuz-Krist hon Aotrou! Evel-se eta, me va-unan a servij lezenn Doue dre ar glevidigezh, met lezenn ar pec'hed dre ar c'hig.
ROM.8.1	N'eus ken eta bremañ kondaonidigezh ebet evit ar re a zo e Jezuz-Krist, ar re a gerzh nann hervez ar c'hig met hervez ar spered. 
ROM.8.2	Rak lezenn ar Spered a vuhez a zo e Jezuz-Krist en deus va dieubet eus lezenn ar pec'hed hag ar marv. 
ROM.8.3	Rak ar pezh a oa dibosupl d'al lezenn, abalamour ma oa dinerzh dre ar c'hig, Doue, en ur gas e Vab e-unan en ur c'hig heñvel ouzh hini ar pec'hed, hag en abeg d'ar pec'hed, a gondaonas ar pec'hed er c'hig, 
ROM.8.4	evit ma vefe peurc'hraet reizhder al lezenn ennomp-ni na gerzhomp ket hervez ar c'hig met hervez ar spered. 
ROM.8.5	Rak ar re a vev hervez ar c'hig a laka o c'harantez e traoù ar c'hig, met ar re a vev hervez ar spered a laka o c'harantez e traoù ar spered. 
ROM.8.6	Karantez ar c'hig eo ar marv, met karantez ar spered eo ar vuhez hag ar peoc'h, 
ROM.8.7	rak karantez ar c'hig a zo enebiezh ouzh Doue, dre na sent ket ouzh lezenn Doue hag evit gwir ne c'hell ket henn ober. 
ROM.8.8	Ar re a zo er c'hig ne c'hellont ket plijout da Zoue. 
ROM.8.9	Met n'emaoc'h ket er c'hig met er spered, gant ma chom Spered Doue ennoc'h. Ma ez eus unan bennak ha n'en deus ket Spered Krist, hennezh n'eo ket dezhañ. 
ROM.8.10	Met mar d-emañ Krist ennoc'h, ar c'horf evit gwir a zo marv abalamour d'ar pec'hed, met ar spered a zo buhez abalamour d'ar reizhder. 
ROM.8.11	Mar chom ennoc'h Spered an hini en deus adsavet Jezuz a-douez ar re varv, an hini en deus adsavet Krist a-douez ar re varv a roio ivez ar vuhez d'ho korfoù marvel dre e Spered a chom ennoc'h. 
ROM.8.12	Evel-se eta, breudeur, n'omp ket dleourien d'ar c'hig evit bevañ hervez ar c'hig. 
ROM.8.13	Rak mar bevit hervez ar c'hig, e varvot, met mar lakait dre ar Spered oberoù ar c'horf da vervel, e vevot. 
ROM.8.14	Rak ar re holl a zo renet gant Spered Doue a zo mibien Doue. 
ROM.8.15	Ha n'hoc'h eus ket resevet ur spered a sklavelezh evit bezañ c'hoazh en aon, met resevet hoc'h eus ur Spered advugelañ a laka ac'hanomp da grial: Abba! Tad! 
ROM.8.16	Ar Spered e-unan a ro testeni d'hor spered ez omp bugale da Zoue. 
ROM.8.17	Ha mar d-omp bugale, ez omp ivez heritourien, heritourien da Zoue ha kenheritourien gant Krist, mar gouzañvomp koulskoude gantañ evit ma resevimp ivez gloar gantañ.
ROM.8.18	Me a gav din n'eus heñveledigezh ebet etre poanioù an amzer a-vremañ hag ar gloar da zont a vo diskuliet ennomp. 
ROM.8.19	Rak ar grouadelezh a zo o c'hortoz gant ur c'hoant start ma vo diskuliet mibien Doue, 
ROM.8.20	rak n'eo ket dre gaer emañ ar grouadelezh dindan ar fouge, met abalamour d'an hini en deus he lakaet eo, 
ROM.8.21	gant an esperañs e vo ivez dieubet eus sklavelezh ar vreinadurezh evit bezañ e frankiz gloar bugale Doue. 
ROM.8.22	Gouzout a reomp penaos betek vremañ an holl grouadelezh a huanad hag a c'houzañv gwentloù ar gwilioud, 
ROM.8.23	ha n'eo ket hi hepken, met ni ivez, en ur gaout frouezh kentañ ar Spered, e huanadomp ivez ennomp hon-unan o c'hortoz an advugelañ, dasprenadur hor c'horf. 
ROM.8.24	Rak salvet omp en esperañs, met an esperañs a weler n'eo ken esperañs. Penaos e c'heller esperout ar pezh a weler? 
ROM.8.25	Met ma'c'h esperomp ar pezh na welomp ket, ez omp ouzh henn gortoz gant pasianted. 
ROM.8.26	Evel-se ivez ar Spered a sikour ac'hanomp en hon dinerzhded. Rak n'ouzomp ket petra a dleomp goulenn evit pediñ evel ma'z eo dereat. Met ar Spered e-unan a erbed evidomp dre huanadoù na c'hellont ket bezañ displeget. 
ROM.8.27	An hini a furch ar c'halonoù a oar petra eo soñj ar Spered, rak ec'h erbed evit ar sent hervez Doue. 
ROM.8.28	Gouzout a reomp penaos pep tra a dro da vad evit ar re a gar Doue, ar re a zo galvet hervez e ziviz. 
ROM.8.29	Rak ar re en deus anavezet a-ziaraok, en deus ivez raktonket da vezañ heñvel ouzh skeudenn e Vab, evit ma vo hemañ ar c'hentañ-ganet e-touez meur a vreur. 
ROM.8.30	Hag ar re en deus raktonket, en deus ivez o galvet. Hag ar re en deus galvet, en deus ivez o reishaet. Hag ar re en deus reishaet, en deus ivez roet gloar dezho. 
ROM.8.31	Petra a lavarimp eta diwar-benn an traoù-se? Mar d-eo Doue evidomp, piv a vo a-enep deomp? 
ROM.8.32	Eñ ha n'en deus ket espernet e Vab e-unan, met en deus e roet evidomp holl, penaos ne roio ket pep tra deomp gantañ? 
ROM.8.33	Piv a savo evit tamall ar re zibabet gant Doue? Doue eo an hini a reisha. 
ROM.8.34	Piv a gondaono anezho? Krist a zo marv, hag ivez adsavet a varv, emañ zoken a-zehou da Zoue, hag ouzhpenn ec'h erbed evidomp. 
ROM.8.35	Piv a zispartio ac'hanomp diouzh karantez Krist? Ha bez' e vo an anken, ar glac'har, an heskinerezh, an naon, an noazhder, ar riskl, ar c'hleze? 
ROM.8.36	Evel-se eo skrivet: Lakaet omp d'ar marv bemdez abalamour dit, hag omp sellet evel deñved kempennet d'ar gigerezh. 
ROM.8.37	Met en holl draoù-se ez omp ouzhpenn trec'herien dre an hini en deus hor c'haret. 
ROM.8.38	Rak sur on penaos nag ar marv, nag ar vuhez, nag an aelez, nag ar priñselezhioù, nag ar galloudoù, nag an traoù a-vremañ, nag an traoù da zont, 
ROM.8.39	nag an uhelder, nag an donder, na krouadur all ebet, ne c'hello hon dispartiañ diouzh karantez Doue a zo e Jezuz-Krist hon Aotrou.
ROM.9.1	Me a lavar ar wirionez e Krist, ne lavaran gaou ebet, va c'houstiañs a ro testeni din dre er Spered-Santel, 
ROM.9.2	un dristidigezh vras am eus hag ur glac'har dalc'hus a zo em c'halon. 
ROM.9.3	Rak karout a rafen bezañ va-unan milliget ha dispartiet diouzh Krist evit va breudeur, va c'herent hervez ar c'hig, 
ROM.9.4	a zo Israeliz, a zo bet roet dezho an advugelañ, ar gloar, an emglevioù, donezon al lezenn, al lid, ar promesaoù, 
ROM.9.5	a zo deuet eus lignez an tadoù, ha diouto eo deuet Krist hervez ar c'hig, an hini a zo Doue dreist an holl draoù, benniget da virviken. Amen. 
ROM.9.6	N'eo ket koulskoude m'en defe ger Doue deuet da netra. Rak ar re holl a zo deuet eus lignez Israel n'int ket Israel, 
ROM.9.7	hag evito da vezañ eus lignez Abraham, n'int ket holl e vugale. Met skrivet eo: En Izaak e vo ul lignez a zougo da anv, 
ROM.9.8	da lavarout eo, n'eo ket bugale ar c'hig a zo bugale da Zoue, met bugale ar bromesa eo ar re a zo kontet da vezañ al lignez. 
ROM.9.9	Rak setu amañ gerioù ar bromesa: Dont a rin en-dro d'ar poent-mañ ar bloaz, ha Sara he devo ur mab. 
ROM.9.10	N'eo ket-se hepken, met e c'hoarvezas kement-all gant Rebeka pa goñsevas en ur wech eus Izaak hon tad, 
ROM.9.11	rak ar vugale ne oant ket ganet c'hoazh ha n'o doa graet na mad na droug, met evit ma chomfe start an diviz a zibab eus Doue nann abalamour d'an oberoù met abalamour d'an hini a c'halv, 
ROM.9.12	e voe lavaret dezhi: An henañ a vo dindan ar yaouankañ, 
ROM.9.13	Skrivet eo: Karet em eus Jakob ha kasaet em eus Ezaü.
ROM.9.14	Petra a lavarimp eta? Ha bez' ez eus direizhder e Doue? N'eo ket! 
ROM.9.15	Rak lavaret en deus da Voizez: Me a raio trugarez d'an hini a rin trugarez dezhañ hag em bo truez ouzh an hini am bo truez outañ. 
ROM.9.16	Evel-se eta, kement-se ne zeu ket eus an hini a fell dezhañ, nag eus an hini a red, met eus an hini a ra trugarez, eus Doue. 
ROM.9.17	Rak ar Skritur a lavar da Faraon: Da savet em eus evit kement-mañ, evit diskouez ennout va galloud hag evit ma vo embannet va anv dre an douar holl. 
ROM.9.18	Evel-se eta, e ra trugarez d'an neb a fell dezhañ hag e kaleta an neb a fell dezhañ. 
ROM.9.19	Neuze e lavari din: Perak e kav abeg c'hoazh? Rak piv a c'hell enebiñ ouzh e volontez? 
ROM.9.20	Met kentoc'h, o den, piv out evit tabutal gant Doue? Hag ar pod a lavaro d'an hini en deus graet anezhañ: Perak ec'h eus va graet evel-se? 
ROM.9.21	Ha n'en deus ket ar poder ar galloud d'ober eus un hevelep toaz-douar ur pod evit an enor hag unan all evit un implij dister? 
ROM.9.22	Petra lavarout mar en deus Doue, o fellout dezhañ diskouez e gounnar ha reiñ da anavezout e c'halloud, gouzañvet gant ur basianted vras podoù a gounnar graet evit ar gollidigezh, 
ROM.9.23	evit reiñ da anavezout pinvidigezh e c'hloar e-keñver podoù a drugarez en deus graet a-ziaraok evit ar gloar, 
ROM.9.24	en hor c'heñver hag en deus galvet, nann hepken a-douez ar Yuzevien met ivez a-douez ar baganed? 
ROM.9.25	Henn lavarout a ra en Ozea: Envel a rin va fobl an hini na oa ket va fobl, hag ar garet-mat an hini na oa ket ar garet-mat. 
ROM.9.26	Hag e c'hoarvezo penaos el lec'h-se ma oa bet lavaret dezho: C'hwi n'oc'h ket va fobl, e vint anvet: Mibien an Doue bev. 
ROM.9.27	Izaia ivez a sav e vouezh diwar-benn Israel: Pa vefe niver mibien Israel evel traezh ar mor, un nemorant hepken a vo salvet. 
ROM.9.28	Rak e peurc'hraio an afer hag en berraio gant reizhder, rak an Aotrou a raio un oberenn berr war an douar. 
ROM.9.29	Izaia en doa lavaret diagent en hevelep doare: Ma n'en dije ket Aotrou an armeoù lezet ganeomp un hadenn, e vijemp deuet evel Sodom, hor bije heñvelekaet Gomora. 
ROM.9.30	Petra a lavarimp eta? Penaos ar baganed na glaskent ket ar reizhder, o deus kavet ur reizhder, ar reizhder a zo dre ar feiz, 
ROM.9.31	met Israel hag a glaske ul lezenn a reizhder, n'eo ket deuet a-benn da gavout al lezenn-se a reizhder. 
ROM.9.32	Perak? Dre ma n'o deus ket he c'hlasket dre ar feiz met dre oberoù al lezenn. En em stoket int ouzh ar maen-kouezh, 
ROM.9.33	hervez ma'z eo skrivet: Setu, e lakaan e Sion ur maen-kouezh hag ur roc'h a wallskouer, ha piv bennak a gredo ennañ ne vo ket mezhekaet.
ROM.10.1	Breudeur, c'hoant va c'halon ha va fedenn da Zoue evit Israel, eo ma vint salvet. 
ROM.10.2	Rak reiñ a ran an testeni-mañ dezho penaos o deus gred evit Doue, met ur gred n'eo ket hervez an anaoudegezh. 
ROM.10.3	Rak evel na anavezont ket reizhder Doue ha ma klaskont diazezañ o reizhder o-unan, n'o deus ket pleget da reizhder Doue. 
ROM.10.4	Rak Krist eo diwezh al lezenn evit reizhadur ar re holl a gred. 
ROM.10.5	Moizez a skriv diwar-benn ar reizhder a zeu eus al lezenn: An den a raio an traoù-mañ a vevo drezo. 
ROM.10.6	Met ar reizhder a zeu eus ar feiz a gomz evel-henn: Na lavar ket en da galon: Piv a bigno en neñv? Lakaat Krist da ziskenn eo; 
ROM.10.7	pe: Piv a ziskenno en donder? Lakaat Krist da adpignat a-douez ar re varv eo. 
ROM.10.8	Petra a lavar eta? Ar ger a zo tost dit, en da c'henoù hag en da galon. Setu aze ar ger a feiz a brezegomp: 
ROM.10.9	Mar anzavez gant da c'henoù an Aotrou Jezuz ha mar kredez en da galon en deus Doue e adsavet a-douez ar re varv, e vi salvet. 
ROM.10.10	Rak krediñ a reer gant ar galon evit kaout ar reizhder, hag anzav a reer gant ar genoù evit kaout ar silvidigezh. 
ROM.10.11	Rak ar Skritur a lavar: Piv bennak a gred ennañ ne vo ket mezhekaet. 
ROM.10.12	N'eus diforc'h ebet etre ar Yuzev hag ar Gresian, dre ma o deus holl un hevelep Aotrou, a zo pinvidik evit ar re holl a c'halv anezhañ. 
ROM.10.13	Rak piv bennak a c'halvo anv an Aotrou a vo salvet. 
ROM.10.14	Penaos eta e c'halvint an hini n'o deus ket kredet ennañ? Ha penaos e kredint en hini n'o deus ket klevet diwar e benn? Ha penaos e klevint komz diwar e benn ma ne vez den da brezeg? 
ROM.10.15	Ha penaos e vo prezeget ma ne vez kaset den? Skrivet eo eta: Pegen kaer eo treid ar re a brezeg Aviel ar peoc'h, ar re a gemenn keleier mat! 
ROM.10.16	Met n'o deus ket sentet holl ouzh an Aviel, rak Izaia a lavar: Aotrou, piv en deus kredet d'ar pezh hon eus prezeget? 
ROM.10.17	Ar feiz a zeu eta eus ar pezh a glever, hag ar pezh a glever a zeu eus ger Doue. 
ROM.10.18	Met e lavaran: Ha n'o deus ket klevet? Er c'hontrol, o mouezh a zo aet dre an douar holl hag o c'homzoù betek pennoù pellañ ar bed. 
ROM.10.19	Met e lavaran: Ha n'en deus ket Israel anavezet? Da gentañ Moizez a lavar: Me ho lakaio da vezañ gwarizius dre ar pezh n'eo ket ur bobl, lakaat a rin droug da sevel ennoc'h dre ur vroad diskiant. 
ROM.10.20	Hag Izaia a gred lavarout: Kavet on bet gant ar re na'm c'hlaskent ket, anavezet on bet gant ar re na c'houlennent ket diwar va fenn. 
ROM.10.21	Met e-keñver Israel, e lavar: A-hed an deiz em eus astennet va daouarn etrezek ur bobl disent ha chifus.
ROM.11.1	Me a lavar eta: Hag en deus Doue taolet kuit e bobl? N'eo ket! Rak me a zo va-unan Israelat, eus lignez Abraham, eus meuriad Benjamin. 
ROM.11.2	Doue n'en deus ket taolet kuit e bobl anavezet a-ziagent gantañ. Ha n'ouzoc'h ket ar pezh a lavar ar Skritur diwar-benn Elia, penaos en em glemmas da Zoue a-enep Israel? 
ROM.11.3	Aotrou, lazhet o deus da brofeded, diskaret o deus da aoterioù, me a zo chomet va-unan, hag e klaskont va lazhañ. 
ROM.11.4	Met peseurt respont a reas Doue dezhañ? Miret em eus din seizh mil den n'o deus ket pleget o glin dirak Baal. 
ROM.11.5	Bez' ez eus ivez eta en amzerioù-mañ un nemorant a zo bet miret hervez dibaberezh ar c'hras. 
ROM.11.6	Hogen mar d-eo dre c'hras, n'eo mui dre an oberoù, anez ar c'hras ne vije mui ur c'hras. Met mar d-eo dre an oberoù, n'eo mui ur c'hras, anez an oberoù ne vijent mui oberoù. 
ROM.11.7	Petra eta? Ar pezh a glaske Israel n'eo ket bet kavet gantañ, met ar re zibabet o deus henn kavet, hag ar re all a zo bet kaledet, 
ROM.11.8	hervez ma'z eo skrivet: Doue en deus roet dezho betek an devezh-mañ ur spered a vorgousk, daoulagad ha ne welont ket, divskouarn ha ne glevont ket. 
ROM.11.9	Ha David a lavar: Ra vo o zaol dezho ur roued, ur pech, un abeg da gouezhañ, hag o faeamant, 
ROM.11.10	ra vo o daoulagad teñvalaet evit na welint ket, ha ra vo o c'hein daoubleget da viken.
ROM.11.11	Me a lavar eta: Ha strebotet o deus evit kouezhañ? N'eo ket! Met ar silvidigezh a zo deuet d'ar baganed dre o lamm, evit lakaat ar warizi da sevel enno. 
ROM.11.12	Met mar d-eo bet o lamm pinvidigezh ar bed hag o bihander pinvidigezh ar baganed, pegement mui e vo o distro holl. 
ROM.11.13	Me a lavar deoc'h-c'hwi, paganed: O vezañ abostol ar baganed, e roan gloar da'm ministrerezh, 
ROM.11.14	o klask hegasiñ, mar gellan, gwarizi ar re eus va c'hig ha salviñ hiniennoù anezho. 
ROM.11.15	Rak, mar d-eo bet o distaol adunvanidigezh ar bed, petra a vo o adgalvidigezh, nemet ur vuhez a-douez ar re varv? 
ROM.11.16	Mar d-eo ar frouezh kentañ santel, ar bern a zo ivez, ha mar d-eo ar wrizienn santel, ar brankoù a zo ivez. 
ROM.11.17	Met mar d-eo lamet kuit hiniennoù eus ar brankoù, ha mar d-out-te, olivezenn gouez, bet imboudet en o lec'h ha deuet da gaout lod e gwrizienn hag e chug an olivezenn, 
ROM.11.18	na zenn ket gloar diwar goust ar brankoù-se. Mar tennez gloar, anavez penaos n'eo ket te a zoug ar wrizienn, met ar wrizienn eo an hini a zoug ac'hanout. 
ROM.11.19	Te a lavari eta: Ar brankoù a zo bet troc'het evit ma vijen-me imboudet. 
ROM.11.20	Gwir eo, lamet int bet kuit abalamour d'o diskredoni, ha te a chom dre ar feiz. Arabat dit lorc'hiñ, met az pez aon, 
ROM.11.21	rak ma n'en deus ket Doue espernet ar brankoù naturel, diwall na vefes ket espernet kennebeut. 
ROM.11.22	Laka evezh eta ouzh madelezh hag ouzh garvder Doue: e c'harvder e-keñver ar re a zo kouezhet, met e vadelezh en da geñver, mar kendalc'hez er vadelezh-se, anez e vi lamet kuit ivez. 
ROM.11.23	Hag evito, ma ne gendalc'hont ket en diskredoni, e vint imboudet, rak Doue en deus ar galloud d'o imboudañ a-nevez. 
ROM.11.24	Rak mar d-out bet troc'het eus an olivezenn gouez dre e natur hag imboudet, a-enep lezenn an natur, war an olivezenn vat, pegement mui, ar re a zo ar brankoù naturel ha ne vint ket imboudet war o olivezenn o-unan? 
ROM.11.25	Rak ne fell ket din, breudeur, na oufec'h ket ar mister-mañ, evit na viot ket fur d'ho taoulagad hoc'h-unan, penaos ul lodenn eus Israel a zo kouezhet er galeted betek ma vo holl bobl ar baganed deuet e-barzh; 
ROM.11.26	hag evel-se holl Israel a vo salvet, evel ma'z eo skrivet: An dieuber a zeuio eus Sion hag e pellaio eus Jakob pep dizoujañs; 
ROM.11.27	ha kement-se eo an emglev a rin ganto pa lamin o fec'hedoù. 
ROM.11.28	Gwir eo ez int enebourien e-keñver an Aviel abalamour deoc'h, met e-keñver an dibaberezh, ez int karet abalamour d'o zadoù, 
ROM.11.29	rak donezonoù ha galvidigezh Doue a zo didorrus. 
ROM.11.30	Evel ma'z oc'h bet gwechall disent ouzh Doue, ha ma hoc'h eus bet bremañ trugarez dre o disentidigezh, 
ROM.11.31	en hevelep doare ez int bet bremañ disent, evit m'o devo ivez trugarez, dre an drugarez a zo bet roet deoc'h. 
ROM.11.32	Rak Doue en deus dastumet an holl dud en disentidigezh evit ober trugarez d'an holl. 
ROM.11.33	O donder pinvidigezh, furnez, ha gouiziegezh Doue! Pegen disont eo e varnedigezhioù ha pegen digompren eo e hentoù! 
ROM.11.34	Rak piv en deus anavezet soñj an Aotrou, pe piv a zo bet e guzulier? 
ROM.11.35	Pe piv en deus roet dezhañ ar c'hentañ hag a vo paeet en distro? 
ROM.11.36	Rak an holl draoù a zo anezhañ ha drezañ hag evitañ. Dezhañ ra vo ar gloar da viken! Amen.
ROM.12.1	Ho pediñ a ran eta, breudeur, dre drugarez Doue, da ginnig ho korfoù en aberzh bev, santel, plijus da Zoue, ar pezh a zo ul lid dereat eus ho perzh. 
ROM.12.2	N'en em blegit ket d'ar c'hantved-mañ, met bezit cheñchet dre nevezidigezh ho klevidigezh, evit ma'c'h anavezot ez eo bolontez Doue mat, plijus ha peurvat. 
ROM.12.3	Gant ar c'hras a zo bet roet din, e lavaran da bep hini ac'hanoc'h n'en devo ket anezhañ e-unan ur meno brasoc'h eget ma'z eo ret, met m'en devo santadoù izel, hervez ar muzul a feiz en deus Doue roet da bep hini. 
ROM.12.4	Rak, evel ma hon eus meur a ezel en ur c'horf hepken ha n'o deus ket an holl izili an hevelep labour d'ober, 
ROM.12.5	evel-se ivez, ni a zo meur a hini hag emaomp ur c'horf hepken e Krist, o vezañ pep hini ac'hanomp ezel an eil ouzh egile, 
ROM.12.6	o kaout koulskoude donezonoù disheñvel, hervez ar c'hras a zo bet roet deomp. Mar d-eo ar brofediezh, ra embrego anezhi hervez muzul ar feiz; 
ROM.12.7	pe an hini a servij, ra en em stago ouzh ar servij; pe an hini a gelenn, ra en em stago ouzh ar c'helenn; 
ROM.12.8	pe an hini a ali, ra en em stago ouzh an ali; pe an hini a ro aluzenoù, ra raio anezho gant eeunder; pe an hini a ren, ra raio gant evezh; pe an hini a ra oberoù a drugarez, ra raio anezho gant levenez. 
ROM.12.9	Ra vo ar garantez hep pilpouzerezh. Kasait an droug hag en em stagit start ouzh ar mad. 
ROM.12.10	E-keñver ar garantez a vreur, bezit leun a deneridigezh an eil evit egile. En em ziaraogit oc'h en em enoriñ an eil egile. 
ROM.12.11	E-keñver ar gred, na vezit ket didalvez. Bezit birvidik er spered. Servijit an Aotrou. 
ROM.12.12	En em laouenait en esperañs. Bezit habask er glac'har. Kendalc'hit er bedenn. 
ROM.12.13	Kemerit lod en ezhommoù ar sent. Bezit buan da reiñ degemer en ho ti. 
ROM.12.14	Bennigit ar re a heskin ac'hanoc'h, bennigit ha na villigit ket. 
ROM.12.15	En em laouenait gant ar re en em laouena, gouelit gant ar re a ouel. 
ROM.12.16	Ho pet an hevelep soñjoù etrezoc'h. Na glaskit ket an traoù uhel, met tremenit gant an traoù izel. Na vezit ket fur d'ho taoulagad hoc'h-unan. 
ROM.12.17	Na rentit da zen droug evit droug. En em stagit ouzh ar pezh a zo onest dirak an holl dud. 
ROM.12.18	Mar d-eo posupl hag e kement ha ma sell ouzhoc'h, bezit e peoc'h gant an holl dud. 
ROM.12.19	N'en em veñjit ket hoc'h-unan, re garet-mat, met lezit ar gounnar d'ober, rak skrivet eo: Din-me eo ar veñjañs, me eo a rento, eme an Aotrou. 
ROM.12.20	Ha mar en deus naon da enebour, ro dezhañ da zebriñ, mar en deus sec'hed, ro dezhañ da evañ, rak en ur ober evel-se, e tastumi glaou tan war e benn. 
ROM.12.21	Na vez ket trec'het gant an droug, met trec'h an droug gant ar mad.
ROM.13.1	Ra blego pep den d'ar galloudoù uhel, rak n'eus galloud ebet nemet eus Doue, hag ar galloudoù a vez kavet, a zo bet lakaet gant Doue. 
ROM.13.2	Dre-se an hini a stourm a-enep ar galloud a stourm a-enep an urzh en deus Doue lakaet, hag ar re a stourm a denno warno o-unan ur varnedigezh. 
ROM.13.3	Rak ar pennoù n'emaint ket da vezañ doujet pa reer oberoù mat, met hepken pa reer reoù fall. Ha te a fell dit bezañ hep aon dirak ar galloud? Gra ar mad hag e vi meulet gantañ. 
ROM.13.4	Servijer Doue eo evit da vad. Met mar rez an droug, az pez aon, rak ne zoug ket ar c'hleze evit netra, met servijer Doue eo evit veñjiñ en ur gastizañ an hini a ra an droug. 
ROM.13.5	Ret eo eta plegañ, nann hepken abalamour d'ar c'hastiz, met ivez abalamour d'ar goustiañs. 
ROM.13.6	Dre-se ivez eo e paeit tailhoù, abalamour ma'z int servijerien Doue, oc'h en em reiñ dalc'hmat d'ar garg-se. 
ROM.13.7	Rentit eta d'an holl ar pezh a zo dleet dezho: an tailh d'an neb eo dleet an tailh, ar gwir d'an neb eo dleet ar gwir, an doujañs d'an neb eo dleet an doujañs, an enor d'an neb eo dleet an enor.
ROM.13.8	Na dleit netra da zen, nemet ar garantez an eil evit egile, rak an hini a gar ar re all en deus leuniet al lezenn. 
ROM.13.9	Rak: Ne ri ket avoultriezh, ne vi ket muntrer, ne laeri ket, ne zougi ket a fals-testeni, ne zroukc'hoantai ket, ha pep gourc'hemenn all, kement-se holl a zo dalc'het er ger-mañ: Karout a ri da nesañ eveldout da-unan. 
ROM.13.10	Ar garantez ne ra ket droug d'an nesañ, ar garantez eo eta leunder al lezenn. 
ROM.13.11	Ha kement-se a dleit d'ober en abeg d'an amzer ma'z omp ennañ, rak houmañ eo an amzer deomp da zihuniñ eus hor c'housk, pa'z emañ ar silvidigezh tostoc'h deomp eget pa hon eus kredet. 
ROM.13.12	An noz a zo aet war-raok hag an deiz a dosta. Diwiskomp eta oberoù an deñvalijenn ha gwiskomp armoù ar sklêrijenn. 
ROM.13.13	Kerzhomp gant onestiz evel ma reer en deiz, ha nann en diroll hag er vezventi, en hudurniezh hag er c'hadaliezh, en tabutoù hag er gwarizioù. 
ROM.13.14	Ha gwiskit an Aotrou Jezuz-Krist, na selaouit ket ar c'hig en e zroukc'hoantoù.
ROM.14.1	Degemerit an hini a zo dinerzh er feiz hep tabut diwar-benn e soñjoù. 
ROM.14.2	Unan a gred gallout debriñ a bep tra, met an hini a zo dinerzh ne zebr nemet legumaj. 
ROM.14.3	An hini a zebr, ra ne zisprizo ket an hini na zebr ket, hag an hini na zebr ket, ra ne varno ket an hini a zebr, rak Doue en deus e degemeret. 
ROM.14.4	Piv out-te evit barn servijer unan all? Mar dalc'h en e sav pe mar kouezh, d'e vestr eo da varn anezhañ. Met e chomo e en sav rak Doue a zo galloudus evit e lakaat da chom en e sav. 
ROM.14.5	Unan a gav un deiz dreist un deiz all, unan all a gav an holl zeizioù heñvel. Ra vo pep hini kendrec'het en e soñjoù e-unan. 
ROM.14.6	An hini a laka kemm etre an deizioù, a laka kemm abalamour d'an Aotrou, hag an hini na laka kemm etrezo, na laka kemm abalamour d'an Aotrou. An hini a zebr, a zebr abalamour d'an Aotrou, rak trugarekaat a ra Doue, hag an hini na zebr ket, na zebr ket abalamour d'an Aotrou, ha trugarekaat a ra Doue. 
ROM.14.7	Rak hini ac'hanomp ne vev evitañ e-unan hag hini ne varv evitañ e-unan. 
ROM.14.8	Mar bevomp, e vevomp evit an Aotrou, ha mar marvomp, e varvomp evit an Aotrou. Pe eta e vevomp, pe e varvomp, ez omp d'an Aotrou. 
ROM.14.9	Rak evit-se eo Krist marvet, eo adsavet a-varv hag en deus adkemeret ar vuhez, evit ma reno war ar re vev ha war ar re varv. 
ROM.14.10	Met te, perak e varnez da vreur? Pe te, perak e tisprizez da vreur? Pa'z eo gwir ez aimp holl dirak lez-varn Krist. 
ROM.14.11	Rak skrivet eo: Me a zo bev, eme an Aotrou, pep glin a blego dirazon ha pep teod a roio gloar da Zoue. 
ROM.14.12	Evel-se pep hini ac'hanomp a rento kont da Zoue evitañ e-unan. 
ROM.14.13	N'en em varnomp mui eta an eil egile, met kentoc'h barnit penaos na dleit ket lakaat un maen-kouezh pe reiñ un abeg a wallskouer d'ho preur. 
ROM.14.14	Gouzout a ran, ha sur mat on dre an Aotrou Jezuz n'eus netra dic'hlan anezhañ e-unan, koulskoude, an hini a gred ez eo un dra dic'hlan, an dra-se a zo dic'hlan evitañ. 
ROM.14.15	Met mar d-eo da vreur glac'haret diwar-benn ur boued, ne gerzh ken hervez ar garantez. Na laka ket da vont da goll dre da voued an hini hag a zo Krist marvet evitañ. 
ROM.14.16	Ra ne vo ket droukkomzet eus ho treistelezh, 
ROM.14.17	rak rouantelezh Doue n'emañ ket an debriñ pe an evañ, met reizhder, peoc'h ha levenez er Spered-Santel. 
ROM.14.18	An hini a servij Krist en doare-se a blij da Zoue hag a vez kavet mat gant an dud. 
ROM.14.19	Klaskomp eta an traoù a gas d'ar peoc'h hag a c'hell kenteliañ an eil egile. 
ROM.14.20	Na zistruj ket oberenn Doue evit ur boued. Gwir eo ez eo glan an holl draoù, met fall eo d'an den debriñ anezho en ur zont ur maen-kouezh. 
ROM.14.21	Mat eo tremen hep debriñ kig, nag evañ gwin ha kemer netra eus ar pezh a c'hell lakaat da vreur da strebotiñ pe e lakaat da gouezhañ pe e zinerzhañ. 
ROM.14.22	Ha te ac'h eus ar feiz? Mir anezhi ennout da-unan dirak Doue. Eürus eo an hini n'en em goñdaon ket e-unan er pezh a gav mat. 
ROM.14.23	Met an hini en deus douetañs a zo koñdaonet mar debr, rak n'en gra ket gant feiz. Ha kement tra na reer ket gant feiz a zo ur pec'hed.
ROM.15.1	Ni ar re greñv a dle gouzañv dinerzhded ar re zinerzh ha ne dleomp ket en em blijout ennomp hon-unan. 
ROM.15.2	Ra zeuio pep hini ac'hanomp da blijout d'e nesañ er pezh a zo mat evit e greñvadur. 
ROM.15.3	Rak Krist ivez n'eo ket en em blijet ennañ e-unan, met hervez ma'z eo skrivet: Dismegañsoù ar re a zismegañs ac'hanout a zo kouezhet warnon. 
ROM.15.4	Rak kement a zo bet skrivet gwechall, a zo bet skrivet evit hor c'helennadurezh, evit m'hor bo an esperañs dre ar basianted hag ar frealz eus ar Skriturioù. 
ROM.15.5	Ra roio deoc'h an Doue a basianted hag a frealz da gaout an hevelep santadoù etrezoc'h hervez skouer Jezuz-Krist, 
ROM.15.6	evit ma c'hellot, gant un hevelep ene hag un hevelep genoù, reiñ gloar da Zoue Tad hon Aotrou Jezuz-Krist. 
ROM.15.7	En em zegemerit eta an eil egile, evel m'en deus Krist hon degemeret, evit gloar Doue. 
ROM.15.8	Lavarout a ran eta ez eo bet Jezuz-Krist servijer an amdroc'hidi evit diskouez gwirionez Doue, evit leuniañ ar promesaoù graet d'hon tadoù 
ROM.15.9	hag evit ma teuio ar baganed da reiñ gloar da Zoue abalamour d'e drugarez, evel ma'z eo skrivet: En abeg da-se ec'h anzavin ac'hanout e-touez ar broadoù, hag e veulin da anv. 
ROM.15.10	Lavaret eo c'hoazh: Broadoù, en em laouenait gant e bobl. 
ROM.15.11	Ha c'hoazh: Broadoù, meulit holl an Aotrou, hag holl bobloù, meulit anezhañ. 
ROM.15.12	Izaia a lavar ivez: Dont a raio eus Jese ur wrizienn hag a savo da ren war ar broadoù, hag ar broadoù a espero enni. 
ROM.15.13	Ra zeuio Doue an esperañs d'ho leuniañ eta a bep seurt levenez ha peoc'h er feiz, evit ma kreskot en esperañs dre c'halloud ar Spered-Santel.
ROM.15.14	Va breudeur, me am eus an diarvar ez oc'h leun a vadelezh, karget a bep anaoudegezh, barrek d'en em aliañ an eil egile. 
ROM.15.15	Koulskoude, breudeur, em eus skrivet deoc'h gant mui a hardizhegezh marteze, evit dihuniñ ho soñjoù, hervez ar c'hras a zo bet roet din gant Doue 
ROM.15.16	da vezañ servijer Jezuz-Krist e-keñver ar baganed ha da leuniañ ar garg santel eus Aviel Doue, evit ma vo kavet mat gantañ ar prof eus ar baganed, ur prof santelaet gant ar Spered-Santel. 
ROM.15.17	Ul lec'h a c'hloar am eus eta e Jezuz-Krist e-keñver ar pezh a sell ouzh traoù Doue. 
ROM.15.18	Rak ne gredfen komz eus netra ha na vefe bet graet drezon gant Krist evit degas ar baganed d'ar sentidigezh, dre ar ger ha dre an oberoù, 
ROM.15.19	dre c'halloud ar mirakloù hag ar burzhudoù, dre c'halloud Spered Doue, en hevelep doare ma em eus skuilhet dre holl Aviel Krist adalek Jeruzalem hag ar broioù nesañ betek Illiria. 
ROM.15.20	Kemeret em eus ar garg da brezeg an Aviel e-lec'h na oa ket bet Krist anvet, evit tremen hep sevel war an diazez en dije unan all lakaet, 
ROM.15.21	hervez ma'z eo skrivet: Ar re na oa ket bet prezeget dezho a welo, hag ar re n'o doa ket klevet komz anezhañ a gompreno. 
ROM.15.22	Kement-se eo en deus miret ouzhin alies na'z ajen d'ho kavout. 
ROM.15.23	Met bremañ, evel n'eus netra ken o terc'hel ac'hanon er vro-mañ ha ma em eus ur c'hoant bras d'ho kwelout abaoe meur a vloavezh, 
ROM.15.24	ez in d'ho kavout pa'z in da Vro-Spagn. Evel-se em eus spi da welout ac'hanoc'h en ur dremen ha da vezañ ambrouget ganeoc'h en hent war-zu eno, goude ma em bo bet ar plijadur da vezañ un tammig ganeoc'h. 
ROM.15.25	Met bremañ ez an da Jeruzalem da sikour ar sent. 
ROM.15.26	Rak falvezet eo bet d'ar re eus Makedonia hag eus Akaia reiñ lod eus o madoù evit peorien a zo e-touez sent Jeruzalem. 
ROM.15.27	Plijet eo bet ganto hag, evit gwir, dleourien e oant ivez dezho, rak mar o deus bet ar baganed lod en o madoù speredel, e tleont ivez reiñ dezho lod eus o madoù douarel. 
ROM.15.28	Goude eta ma em bo echuet kement-se ha ma em bo roet dezho gant fealded ar sikour-se, ez in da Vro-Spagn, o tremen e-biou deoc'h. 
ROM.15.29	Gouzout a ran penaos pa'z in d'ho kavout, e teuin gant leunder bennozhioù Aviel Krist. 
ROM.15.30	Ho pediñ a ran start eta, breudeur, dre hon Aotrou Jezuz-Krist ha dre garantez ar Spered, ma vrezelot ganin er pedennoù a reot da Zoue evidon, 
ROM.15.31	evit ma vin dieubet diouzh diskrederien Judea ha ma vo va servij e Jeruzalem degemeret mat gant ar sent, 
ROM.15.32	en hevelep doare ma'z in d'ho kavout gant levenez, dre volontez Doue, ha ma tiskuizhin en ho touez. 
ROM.15.33	Ra vo an Doue a beoc'h ganeoc'h holl! Amen.
ROM.16.1	Erbediñ a ran deoc'h Foebe hor c'hoar, diagonez eus Iliz Kenkre, 
ROM.16.2	evit ma tegemerot anezhi en Aotrou evel ma tere ouzh ar sent ha ma sikourot anezhi en holl draoù he defe ezhomm ac'hanoc'h, rak sikouret he deus meur a hini hag ivez me va-unan. 
ROM.16.3	Saludit Prisilha hag Akilaz, va c'henlabourerien e Jezuz-Krist, 
ROM.16.4	lakaet o deus en arvar o vuhez evit va hini. Ha n'eo ket me hepken a drugareka anezho, met c'hoazh holl Ilizoù ar baganed. 
ROM.16.5	Saludit ivez an Iliz a zo en o zi. Saludit Epainet va c'haret-mat, hag a zo bet ar frouezh kentañ eus Akaia evit Krist. 
ROM.16.6	Saludit Mari, kemeret he deus kalz a boan evidomp. 
ROM.16.7	Saludit Andronikuz ha Juniaz, va c'herent ha va c'henbrizonidi. Enoret int e-touez an ebestel, ha zoken o deus kredet e Krist araozon. 
ROM.16.8	Saludit Ampliaz, va c'haret-mat en Aotrou. 
ROM.16.9	Saludit Urban, hor c'henlabourer e Krist, ha Stakiz va c'haret-mat. 
ROM.16.10	Saludit Apellez, aprouet eo bet e Krist. Saludit ar re eus ti Aristobul. 
ROM.16.11	Saludit Herodion a zo kar din. Saludit ar re eus ti Narkiz a zo en Aotrou. 
ROM.16.12	Saludit Trifen ha Trifoz a labour evit an Aotrou. Saludit Persiz ar garet-mat, labouret he deus kalz evit an Aotrou. 
ROM.16.13	Saludit Rufuz, dibabet gant an Aotrou, hag e vamm a zo ivez va hini. 
ROM.16.14	Saludit Asinkrit, Flegon, Hermaz, Patrobaz, Hermez, hag ar vreudeur a zo ganto. 
ROM.16.15	Saludit Filolog ha Julia, Nere hag e c'hoar, hag Olimp hag an holl sent a zo ganto. 
ROM.16.16	Saludit an eil egile dre ur pok santel. Ilizoù Krist a salud ac'hanoc'h. 
ROM.16.17	Alian a ran ac'hanoc'h, breudeur, da ziwall diouzh a re a laka dizunvaniezh hag abegoù da gouezhañ a-enep ar gelennadurezh hoc'h eus desket, ha da bellaat diouto. 
ROM.16.18	Rak ar seurt tud-se ne servijont ket an Aotrou Jezuz-Krist, met o c'hof o-unan; dre gomzoù dous ha melus, e tromplont kalonoù a re zizrouk. 
ROM.16.19	Ho sentidigezh a zo anavezet gant an holl. Levenez am eus eta abalamour deoc'h. Met e c'hoantaan e vefec'h fur e-keñver ar mad ha glan e-keñver an droug. 
ROM.16.20	Hep dale an Doue a beoc'h a friko Satan dindan ho treid. Gras hon Aotrou Jezuz-Krist ra vo ganeoc'h! Amen. 
ROM.16.21	Timote, va c'henlabourer, Lusiuz, Jason ha Sozipater, va c'herent, a salud ac'hanoc'h. 
ROM.16.22	Me a salud ac'hanoc'h en Aotrou, me, Tersiuz, me hag am eus skrivet al lizher-mañ. 
ROM.16.23	Gaiuz, va ostiz hag hini an holl Iliz, a salud ac'hanoc'h. Erast teñzorier kêr hag ar breur Kouartuz a salud ac'hanoc'h. 
ROM.16.24	Gras hon Aotrou Jezuz-Krist ra vo ganeoc'h holl! Amen. 
ROM.16.25	D'an hini a c'hell ho nerzhañ hervez va Aviel hag hervez ar pezh a zo bet prezeget gant Jezuz-Krist, a glot gant diskuliadur ar mister kuzhet e-pad meur a gantved, 
ROM.16.26	met a zo bremañ diskouezet dre skridoù ar brofeded hervez urzh an Doue peurbadus hag a zo prezeget d'an holl vroadoù evit ma sentint ouzh ar feiz, 
ROM.16.27	da Zoue, an hini fur nemetañ, ra vo ar gloar en holl gantvedoù dre Jezuz-Krist! Amen.
1CO.1.1	Paol, galvet da vezañ abostol eus Jezuz-Krist dre volontez Doue, hag ar breur Sosten, 
1CO.1.2	da Iliz Doue a zo e Korint, d'ar re a zo bet santelaet e Jezuz-Krist, galvet da vezañ santel, gant ar re holl a c'halv e pelec'h bennak e vefent anv an Aotrou Jezuz-Krist, o Aotrou hag hon hini: 
1CO.1.3	Ar c'hras hag ar peoc'h ra vo roet deoc'h a-berzh Doue hon Tad hag an Aotrou Jezuz-Krist!
1CO.1.4	Trugarekaat a ran va Doue dalc'hmat evidoc'h, abalamour d'ar c'hras en deus Doue roet deoc'h e Jezuz-Krist, 
1CO.1.5	dre ma'z oc'h bet pinvidikaet ennañ e pep doare, e kement a sell ouzh ar gomz hag ouzh an anaoudegezh, 
1CO.1.6	hervez ma'z eo bet testeni Krist startaet ennoc'h, 
1CO.1.7	en hevelep doare ma ne vank donezon ebet deoc'h-c'hwi hag a c'hortoz emziskouez hon Aotrou Jezuz-Krist. 
1CO.1.8	Ho kreñvaat a raio ivez betek ar fin, evit ma viot divlam e deiz hon Aotrou Jezuz-Krist. 
1CO.1.9	Doue a zo feal, drezañ oc'h bet galvet da genunvaniezh e Vab Jezuz-Krist hon Aotrou.
1CO.1.10	Ho pediñ a ran, breudeur, en anv hon Aotrou Jezuz-Krist, da zerc'hel holl an hevelep komzoù ha da ziwall na vefe ket a zizunvaniezh etrezoc'h, met da vezañ unanet en un hevelep soñj hag en un hevelep mennozh. 
1CO.1.11	Rak diwar ho penn, va breudeur, roet eo bet din da anavezout gant ar re eus ti Kloe ez eus tabutoù en ho touez. 
1CO.1.12	Fellout a ra din lavarout penaos, en ho touez, pep hini a lavar: Me a zo da Baol! Ha me da Apolloz! Ha me da Gefaz! Ha me da Grist! 
1CO.1.13	Krist, ha lodennet eo? Paol, ha kroazstaget eo bet evidoc'h? Pe badezet oc'h bet en anv Paol? 
1CO.1.14	Trugarekaat a ran Doue abalamour ma ne'm eus badezet hini ac'hanoc'h, nemet Krispuz ha Gaiuz, 
1CO.1.15	evit na lavaro den em eus badezet em anv. 
1CO.1.16	Badezet em eus c'hoazh tiegezh Stefanaz. Met a-hend-all, n'ouzon ket hag em befe badezet c'hoazh unan all bennak.
1CO.1.17	Rak n'eo ket evit badeziñ en deus Krist va c'haset, met evit prezeg an Aviel, nann gant furnez ar gomz, evit na vefe ket rentet didalvoud kroaz Krist. 
1CO.1.18	Rak prezeg ar groaz a zo ur follentez evit ar re a ya da goll, met evit ar re a zo salvet, da lavarout eo evidomp, eo galloud Doue. 
1CO.1.19	Evel-se eo skrivet: Distrujañ a rin furnez ar re fur, ha kas a rin da netra skiant ar re skiantek. 
1CO.1.20	Pelec'h emañ an den fur? Pelec'h emañ ar skrib? Pelec'h emañ tabuter ar c'hantved-mañ? Doue, ha n'en deus ket troet e follentez furnez ar bed-mañ? 
1CO.1.21	Rak evel ma n'en deus ket ar bed, dre ar furnez-se, anavezet Doue e furnez Doue, ez eo bet plijet gant Doue salviñ ar gredourien dre follentez ar prezeg. 
1CO.1.22	E-pad ma c'houlenn ar Yuzevien mirakloù ha ma klask ar C'hresianed ar furnez, 
1CO.1.23	ni a brezeg Krist kroazstaget, abeg da gouezhañ evit ar Yuzevien ha follentez evit ar C'hresianed, 
1CO.1.24	met evit ar re a zo galvet, kement ar Yuzevien evel ar C'hresianed, Krist a zo galloud Doue ha furnez Doue. 
1CO.1.25	Rak follentez Doue a zo furoc'h eget an dud, ha dinerzhded Doue a zo kreñvoc'h eget an dud. 
1CO.1.26	Eveshait, breudeur, penaos en ho touez c'hwi hag a zo bet galvet, n'eus ket kalz a dud fur hervez ar c'hig, na kalz a dud galloudek, na kalz a dud nobl. 
1CO.1.27	Met Doue en deus dibabet an traoù foll eus ar bed evit mezhekaat ar re fur, Doue en deus dibabet an traoù dister eus ar bed evit mezhekaat ar re nerzhus, 
1CO.1.28	ha Doue en deus dibabet an traoù displed eus ar bed, ar muiañ disprizet hag ar re n'emaint ket, evit kas da netra ar re a zo, 
1CO.1.29	evit na denno gloar kig ebet dirak Doue. 
1CO.1.30	Ha drezañ eo ez oc'h e Jezuz-Krist, an hini a zo bet graet deomp a-berzh Doue, furnez, reizhder, santeladur ha dasprenadur, 
1CO.1.31	evit, evel ma'z eo skrivet: Ma tenno gloar en Aotrou an hini a denn gloar.
1CO.2.1	Pa'z on deuet d'ho kavout, breudeur, n'on ket deuet gant komzou pe gant furnez vras evit disklêriañ deoc'h testeni Doue. 
1CO.2.2	Rak ne'm eus ket soñjet e tleen anavezout tra all en ho touez nemet Jezuz-Krist, ha Jezuz-Krist staget ouzh ar groaz. 
1CO.2.3	Me a zo bet en ho touez en dinerzhded, en doujañs hag en ur grenadenn vras. 
1CO.2.4	Va c'homz ha va frezegenn n'int ket bet dalc'het e lavarioù fromus furnez an den, met en un diskouezadur a Spered hag a c'halloud, 
1CO.2.5	evit na vo ket savet ho feiz war furnez an dud, met war galloud Doue. 
1CO.2.6	Hag e prezegomp ur furnez e-touez ar re zivlam, ur furnez ha n'eo ket eus ar bed-mañ, nag eus renerien ar bed-mañ hag a zeu da vezañ hep galloud, 
1CO.2.7	prezeg a reomp furnez Doue en ur mister, ur furnez hag a oa bet kuzhet hag a oa bet ragaozet gant Doue a-raok ar c'hantvedoù evit hor gloar, 
1CO.2.8	ha n'eo bet anavezet gant hini ebet eus renerien ar bed-mañ, rak mar o defe he anavezet, n'o defe ket kroazstaget an Aotrou a c'hloar. 
1CO.2.9	Met evel ma'z eo skrivet: Bez' int traoù n'en deus ket lagad an den gwelet, na skouarn an den klevet, ha n'int ket pignet e kalon an den, traoù en deus Doue kempennet evit ar re a gar anezhañ. 
1CO.2.10	Doue en deus o diskuliet deomp dre e Spered. Rak ar Spered a furch an holl draoù, zoken donderioù Doue. 
1CO.2.11	Rak piv e-touez an dud a anavez traoù an den, nemet spered an den a zo ennañ? Evel-se ivez den n'anavez traoù Doue, nemet Spered Doue. 
1CO.2.12	Hogen ni, n'hon eus ket resevet spered ar bed, met ar Spered a zeu eus Doue, evit ma anavezimp an traoù a zo bet roet deomp gant Doue dre c'hras. 
1CO.2.13	Ha komz a reomp diwar o fenn, nann gant al lavarioù a zesk furnez an dud, met gant ar re a zesk ar Spered-Santel, o tisplegañ traoù speredel d'ar re a zo speredel. 
1CO.2.14	Koulskoude an den naturel ne gompren ket traoù Spered Doue, rak evel follentez int evitañ, ha ne c'hell ket o anavezout rak dre ar spered eo e varner anezho. 
1CO.2.15	Met an den speredel a varn an holl draoù ha n'eo e-unan barnet gant den. 
1CO.2.16	Rak piv en deus anavezet soñj an Aotrou evit gallout e gelenn? Hogen ni hon eus soñj Krist.
1CO.3.1	Breudeur, ne'm eus ket gallet komz deoc'h evel da dud speredel met evel da dud kigel, evel da vugale vihan e Krist. 
1CO.3.2	Roet em eus deoc'h laezh da evañ ha nann boued fetis, rak ne oac'h ket c'hoazh gouest d'e zegemer. Ha bremañ zoken ne c'hellit ket, dre ma'z oc'h c'hoazh kigel. 
1CO.3.3	Rak pa'z eo gwir ez eus en ho touez gwarizi, tabutoù ha diemglevioù, ha n'oc'h ket kigel ha ne gerzhit ket hervez an dud? 
1CO.3.4	Pa lavar unan: Me a zo da Baol! Hag egile: Me da Apolloz! Ha n'oc'h ket kigel? 
1CO.3.5	Piv eta eo Apolloz ha piv eo Paol, nemet servijerien hoc'h eus kredet drezo hervez m'en deus an Aotrou roet da bep hini? 
1CO.3.6	Me am eus plantet, Apolloz en deus douret, met Doue en deus lakaet da greskiñ, 
1CO.3.7	evel-se an hini a blant n'eo netra, nag an hini a zoura, met Doue a laka da greskiñ. 
1CO.3.8	An hini a blant hag an hini a zoura a zo heñvel, ha pep hini a resevo e c'hopr e-unan hervez e labour e-unan. 
1CO.3.9	Rak ni a zo oberourien gant Doue. C'hwi eo park Doue, an ti a sav Doue. 
1CO.3.10	Hervez gras Doue a zo bet roet din, em eus lakaet an diazez evel ur saver fur, hag unan all a vañson warnañ. Met ra eveshaio pep hini penaos e vañson warnañ. 
1CO.3.11	Rak den ne c'hell lakaat un diazez all eget an hini a zo bet lakaet, da lavarout eo Jezuz-Krist. 
1CO.3.12	Mar mañson unan bennak war an diazez-se gant aour, arc'hant, mein prizius, koad, foenn, soul, 
1CO.3.13	labour pep hini a vo en em ziskouezet, rak an deiz en roio da anavezout, dre ma vo diskuliet dre an tan; hag an tan a amprouo petra eo labour pep hini. 
1CO.3.14	Mar chom en e sav al labour en devo unan bennak savet, e resevo ur gopr. 
1CO.3.15	Mar dev labour unan bennak, e c'houzañvo ar c'holl. Eñ a vo salvet, met evel a-dreuz an tan. 
1CO.3.16	Ha n'ouzoc'h ket ez oc'h templ Doue hag emañ Spered Doue o chom ennoc'h? 
1CO.3.17	Mar distruj unan bennak templ Doue, Doue en distrujo, rak templ Doue a zo santel ha c'hwi eo kement-se. 
1CO.3.18	N'en em dromplo den e-unan. Mar soñj unan bennak ac'hanoc'h bezañ fur er c'hantved-mañ, ra zeuio da vezañ foll evit dont da vezañ fur. 
1CO.3.19	Furnez ar bed-mañ a zo follentez dirak Doue, rak skrivet eo: Tapout a ra ar re fur en o gwidre. 
1CO.3.20	Ha c'hoazh: An Aotrou a anavez penaos soñjoù ar re fur a zo aner. 
1CO.3.21	Ra ne lakaio den eta e c'hloar en dud, rak an holl draoù a zo deoc'h, 
1CO.3.22	pe Paol, pe Apolloz, pe Kefaz, pe ar bed, pe ar vuhez, pe ar marv, pe an traoù a-vremañ, pe an traoù da zont, 
1CO.3.23	an holl draoù a zo deoc'h, ha c'hwi a zo da Grist, ha Krist a zo da Zoue.
1CO.4.1	Ra vimp sellet gant pep hini evel servijerien Krist ha merourien misterioù Doue. 
1CO.4.2	A-hend-all, ar pezh a c'houlenner digant ar verourien, eo ma vefe kavet pep hini feal. 
1CO.4.3	Evidon-me, e ra nebeut a dra din bezañ barnet ganeoc'h pe gant ul lez-varn den. Ha n'en em varnan ket kennebeut va-unan, 
1CO.4.4	rak n'en em gavan kablus a netra. Koulskoude n'on ket reishaet abalamour da-se, met an hini a varn ac'hanon eo an Aotrou. 
1CO.4.5	Dre-se na varnit netra a-raok an amzer, betek ma teuio an Aotrou, a lakaio da vezañ sklaer an traoù kuzhet en deñvalijenn hag a ziskulio soñjoù ar c'halonoù. Neuze Doue a roio da bep hini e veuleudi. 
1CO.4.6	Breudeur, an traoù-se am eus treukaset warnon ha war Apolloz abalamour deoc'h, evit ma teskot ennomp tremen hep soñjal en tu-hont d'ar pezh a zo skrivet, hag evit na zeuio hini ac'hanoc'h d'en em c'hwezhañ gant an ourgouilh evit unan a-enep egile. 
1CO.4.7	Rak piv a laka ac'hanout evel disheñvel? Petra ac'h eus ha ne'c'h eus ket resevet? Ha ma ec'h eus e resevet, perak e tennez gloar anezhañ evel ma ne'z pije ket e resevet? 
1CO.4.8	Dija hoc'h eus resevet ho kwalc'h, dija ez oc'h pinvidik, emaoc'h o ren hepdomp. Ha ra renot e gwirionez, evit ma renimp ivez ganeoc'h. 
1CO.4.9	Rak me a soñj din en deus Doue hon diskouezet, ni an ebestel, evel ar re ziwezhañ eus an dud, evel kondaonet d'ar marv, ouzh hol lakaat da wel d'ar bed, d'an aeled ha d'an dud. 
1CO.4.10	Ni a zo foll abalamour da Grist, met c'hwi a zo fur e Krist. Ni a zo dinerzh, met c'hwi a zo kreñv. C'hwi a zo en enor, met ni a zo disprizet. 
1CO.4.11	Betek vremañ hon eus naon ha sec'hed, omp en noazh, skeiñ a reer war hon dremm, emaomp o redek amañ hag ahont. 
1CO.4.12	En em skuizhañ a reomp o labourat gant hon daouarn hon-unan. Dismegañset, e vennigomp; heskinet, e c'houzañvomp; 
1CO.4.13	falstamallet, ec'h aspedomp. Deuet omp betek vremañ evel skubadur ar bed, distaoladur an holl. 
1CO.4.14	Ne skrivan ket an traoù-mañ evit ober mezh deoc'h, met ho kelenn a ran evel va bugale karet-mat. 
1CO.4.15	Pa ho pefe zoken dek mil mestr e Krist, n'ho pefe ket meur a dad, rak me eo an hini en deus ganet ac'hanoc'h e Jezuz-Krist dre an Aviel. 
1CO.4.16	Ho pediñ start a ran eta, bezit va heñvelerien. 
1CO.4.17	Abalamour da gement-se eo em eus kaset deoc'h Timote, va mab karet-mat ha feal en Aotrou. Degas a raio soñj deoc'h eus va hentoù e Krist ha penaos e prezegan dre holl en holl Ilizoù.
1CO.4.18	Hogen hiniennoù a zo en em c'hwezhet gant an ourgouilh, evel ma ne dlejen ket dont en ho touez. 
1CO.4.19	Met mont a rin prest en ho touez, mar fell d'an Aotrou, hag ec'h anavezin nann ar c'homzoù met ar galloud eus ar re a zo en em c'hwezhet. 
1CO.4.20	Rak rouantelezh Doue n'emañ ket er c'homzoù met er galloud. 
1CO.4.21	Petra a fell deoc'h? Mont a rin d'ho kavout gant ur wialenn, pe gant karantez hag ur spered a zouster?
1CO.5.1	Klevout a reer lavarout a bep tu ez eus en ho touez gadaliezh, hag ur c'hadaliezh ken bras ma n'eo ket anvet zoken e-touez ar baganed. Evel-se unan ac'hanoc'h en deus kemeret gwreg e dad. 
1CO.5.2	Hag oc'h en em c'hwezhet gant an ourgouilh! Ha n'oc'h ket, er c'hontrol, bet er glac'har, evit ma vo lamet eus ho touez an hini en deus graet kement-se? 
1CO.5.3	Evidon-me, ezvezant a gorf met bezant a spered, em eus barnet dija evel ma vefen bezant an hini en deus graet un hevelep tra. 
1CO.5.4	En anv hon Aotrou Jezuz-Krist, c'hwi ha va spered o vezañ a-unan gant galloud hon Aotrou Jezuz-Krist, 
1CO.5.5	ra vo lakaet un hevelep den etre daouarn Satan, evit ma vo distrujet ar c'hig ha ma vo salvet ar spered e deiz an Aotrou Jezuz. 
1CO.5.6	N'eo ket mat tennañ gloar ac'hanoc'h. Ha n'ouzoc'h ket penaos un nebeudig goell a laka an holl doaz da c'hoiñ? 
1CO.5.7	Naetait eta ar goell kozh, evit ma viot un toaz nevez, peogwir ez oc'h hep goell. Rak Krist hor Pask a zo bet aberzhet evidomp. 
1CO.5.8	Dre-se eta, lidomp ar gouel, nann gant ar goell kozh na gant ur goell a zroug hag a fallentez, met gant ar bara hep goell eus an eeunder hag eus ar wirionez. 
1CO.5.9	Skrivet em eus deoc'h em lizher chom hep darempredoù gant an dud hudur, 
1CO.5.10	ne oa ket a-grenn gant tud hudur ar bed-mañ, an dud wallc'hoantek, al laeron, an idolourien, rak neuze e vije ret deoc'h mont er-maez eus ar bed. 
1CO.5.11	Met ar pezh am eus skrivet deoc'h, eo chom hep darempredoù gant unan bennak en em c'halv breur hag a zo hudur, pe gwallc'hoantek, pe idolour, pe droukkomzer, pe mezvier, pe laer, na zebrit ket zoken gant un hevelep den. 
1CO.5.12	Petra am eus eta da varn re an diavaez? Ha n'hoc'h eus ket da varn re an diabarzh? 
1CO.5.13	Diwar-benn re an diavaez, Doue o barn. Lamit an den fall eus ho touez.
1CO.6.1	P'en deus unan bennak ac'hanoc'h ur c'hroz bennak a-enep unan all, ha krediñ a ra e c'hervel e barnedigezh dirak ar re zifeiz kentoc'h eget dirak ar sent? 
1CO.6.2	Ha n'ouzoc'h ket penaos ar sent a varno ar bed? Ha mar d-eo barnet ar bed ganeoc'h, ha dizellezek oc'h da varn traoù disteroc'h? 
1CO.6.3	Ha n'ouzoc'h ket penaos e varnimp an aeled? Ha pegement muioc'h traoù ar vuhez-mañ? 
1CO.6.4	Pa hoc'h eus prosezioù evit traoù ar vuhez-mañ, e kemerit evit barnerien ar re n'eo ket graet van anezho en Iliz? 
1CO.6.5	Evit ho mezh en lavaran deoc'h. Ha n'eus ket eta un den fur en ho touez, hini ebet hag a c'hellfe barn etre e vreudeur? 
1CO.6.6	Met ur breur en deus ur prosez gant ur breur all, ha kement-se dirak ar re zifeiz! 
1CO.6.7	Kaout prosezioù an eil a-enep egile a zo dija ur gwall si en ho touez. Perak ne c'houzañvit ket kentoc'h un dislealded bennak? Perak ne c'houzañvit ket kentoc'h ur c'holl? 
1CO.6.8	Met c'hwi eo ar re a ra dislealded hag a ra koll, ha c'hoazh d'ho preudeur!
1CO.6.9	Ha n'ouzoc'h ket penaos an dud direizh n'o devo ket rouantelezh Doue da hêrezh? Arabat deoc'h en em dromplañ, nag ar re hudur, nag an idolourien, nag an avoultrerien, nag ar sodomiz, nag ar skilbaotred, 
1CO.6.10	nag al laeron, nag ar re wallc'hoantek, nag ar vezvierien, nag an droukkomzerien, nag ar skraperien, n'o devo rouantelezh Doue da hêrezh. 
1CO.6.11	Hag evel-se e oa hiniennoù ac'hanoc'h. Met gwalc'het oc'h bet, met santelaet oc'h bet, met reishaet oc'h bet en anv an Aotrou Jezuz hag e Spered hon Doue.
1CO.6.12	An holl draoù a zo aotreet din, met n'int ket holl talvoudus. An holl draoù a zo aotreet din, met n'en em lakain sklavour dindan hini. 
1CO.6.13	Ar boued a zo evit ar c'hof hag ar c'hof evit ar boued, met Doue a zistrujo an eil hag egile. Hogen ar c'horf n'eo ket evit an hudurniezh met evit an Aotrou, hag an Aotrou evit ar c'horf. 
1CO.6.14	Ha Doue en deus adsavet an Aotrou a varv hag hon adsavo ivez a varv dre e c'halloud. 
1CO.6.15	Ha n'ouzoc'h ket ez eo ho korfoù izili Krist? Ha kemer a rin eta izili Krist evit ober anezho izili ur c'hast? N'eo ket! 
1CO.6.16	Ha n'ouzoc'h ket penaos an hini en em unan gant ur c'hast a zo un hevelep korf ganti? Rak lavaret eo: An daou a zeuio da vezañ ur c'hig hepken. 
1CO.6.17	Met an hini en em unan gant an Aotrou a zo un hevelep spered gantañ. 
1CO.6.18	Tec'hit diouzh an hudurniezh. Kement pec'hed a ra un den a zo er-maez eus ar c'horf, met an hini a ra hudurniezh a bec'h a-enep e gorf e-unan. 
1CO.6.19	Ha n'ouzoc'h ket ez eo ho korf templ ar Spered-Santel a zo ennoc'h, hag a zo bet roet deoc'h gant Doue? N'oc'h ket deoc'h hoc'h-unan, 
1CO.6.20	rak dasprenet oc'h bet gant ur priz bras. Roit eta gloar da Zoue en ho korf hag en ho spered, ar re a zo da Zoue.
1CO.7.1	Diwar-benn an traoù hoc'h eus skrivet din, mat eo d'an den chom hep stekiñ ouzh gwreg ebet. 
1CO.7.2	Met abalamour d'an hudurniezh, ra en devo pep den e wreg ha pep gwreg hec'h ozhac'h. 
1CO.7.3	Ra roio an ozhac'h d'e wreg ar pezh a dle dezhi ha ra roio an hevelep tra ar wreg d'hec'h ozhac'h. 
1CO.7.4	Ar wreg n'eo ket mestr war he c'horf hec'h-unan, met an ozhac'h eo. En hevelep doare ivez an ozhac'h n'eo ket mestr war e gorf e-unan, met ar wreg eo. 
1CO.7.5	N'en em dremenit ket an eil eus egile, nemet dre un asant graet etrezoc'h evit ur pennad, evit en em reiñ d'ar yun ha d'ar bedenn. Ha goude distroit asambles, gant aon na zeufe Satan d'ho temptañ dre ho tiouer a vestroni. 
1CO.7.6	Lavarout a ran kement-se evel un ali ha n'eo ket ur gourc'hemenn. 
1CO.7.7	Rak me a garfe e vefe an holl eveldon me-unan, met pep hini en deus resevet eus Doue e zonezon e-unan, unan en un doare hag egile en un doare all. 
1CO.7.8	Met e lavaran d'ar re n'int ket dimezet ha d'an intañvezed ez eo mat dezho chom evel ma'z on. 
1CO.7.9	Koulskoude, ma n'o deus ket mestroni warno o-unan, ra zimezint, rak gwelloc'h eo dimeziñ eget deviñ. 
1CO.7.10	D'ar re a zo dimezet e c'hourc'hemennan, n'eo ket me met an Aotrou, ra ne vo ket dispartiet ar wreg diouzh hec'h ozhac'h, 
1CO.7.11	ha mar d-eo dispartiet, ra chomo hep addimeziñ pe ra zistroio gant hec'h ozhac'h, hag an ozhac'h ra ne zilezo ket e wreg. 
1CO.7.12	D'ar re all e lavaran, me ha nann an Aotrou, mar en deus ur breur bennak ur wreg difeiz hag a c'hoantafe chom gantañ, ra ne guitaio ket anezhi, 
1CO.7.13	ha mar he deus ur wreg bennak un ozhac'h difeiz hag a c'hoantafe chom ganti, ra ne guitaio ket anezhañ. 
1CO.7.14	Rak an ozhac'h difeiz a zo santelaet gant ar wreg hag ar wreg difeiz a zo santelaet gant an ozhac'h, anez da-se ho pugale a vije dic'hlan, e-lec'h bremañ ez int santel. 
1CO.7.15	Mar en em zisparti an hini difeiz, ra vo dispartiet, ar breur pe ar c'hoar n'int ket dalc'het neuze. Met Doue en deus hor galvet d'ar peoc'h. 
1CO.7.16	Rak ha gouzout a rez, gwreg, hag e salvi da ozhac'h? Pe ha gouzout a rez, ozhac'h, hag e salvi da wreg? 
1CO.7.17	A-hend-all, ra gerzho pep hini hervez ar pezh en deus an Aotrou roet dezhañ hag hervez ar galv en deus resevet digant Doue. Setu ar pezh a c'hourc'hemennan en holl Ilizoù. 
1CO.7.18	Unan bennak ha galvet eo bet amdroc'het? Ra chomo amdroc'het. Unan bennak ha galvet eo bet diamdroc'h? Ra ne zeuio ket da vezañ amdroc'het. 
1CO.7.19	An amdroc'h n'eo netra hag an diamdroc'h n'eo netra, met miridigezh gourc'hemennoù Doue eo an holl draoù. 
1CO.7.20	Ra chomo pep hini er stad ma oa pa'z eo bet galvet. 
1CO.7.21	Ha galvet out bet pa oas sklav? N'en em nec'h ket a gement-se, met mar gellez dont da vezañ frank, tenn kentoc'h da vad. 
1CO.7.22	Rak an hini a oa bet galvet en Aotrou pa oa sklav a zo frankiziad an Aotrou. En hevelep doare an hini a oa bet galvet pa oa frank a zo sklavour Krist. 
1CO.7.23	Ur priz a zo bet paeet evit ho tasprenadur, na zeuit ket da vezañ sklavourien an dud. 
1CO.7.24	Breudeur, ra chomo pep hini dirak Doue er stad ma oa pa'z eo bet galvet. 
1CO.7.25	Diwar-benn ar gwerc'hezed, n'em eus gourc'hemenn ebet a-berzh an Aotrou, met reiñ a ran un ali evel un den hag en deus bet lod e trugarez an Aotrou evit bezañ feal dezhañ. 
1CO.7.26	Krediñ a ran eta, abalamour d'ar glac'haroù a-vremañ, ez eo un dra vat d'ar gwaz chom evel ma'z emañ. 
1CO.7.27	Hag ereet out gant ur wreg? Na glask ket en em zizeren. Ha n'out ket ereet gant ur wreg? Na glask gwreg ebet. 
1CO.7.28	Mar dimezez ne bec'hez ket, mar dimez ar werc'hez, ne be'ch ket. Met an dud-se o devo glac'haroù er c'hig ha fellout a rafe din o espern deoc'h. 
1CO.7.29	Setu ar pezh a lavaran, breudeur, an amzer a zo berr a-vremañ. Ar re o deus ur wreg ra vint evel pa n'o defe ket, 
1CO.7.30	ar re a ouel evel pa ne ouelfent ket, ar re a zo el levenez evel pa ne vefent ket, ar re a bren evel pa n'o defe netra, 
1CO.7.31	ar re a zo oc'h ober gant ar bed evel pa ne rafent ket, rak skeudenn ar bed-mañ a dremen. 
1CO.7.32	Ha me a garfe e vefec'h hep nec'hamant. An hini n'eo ket dimezet en em ro da draoù an Aotrou evit plijout d'an Aotrou, 
1CO.7.33	met an hini a zo dimezet en em ro da draoù ar bed evit plijout d'e wreg. 
1CO.7.34	Un diforc'h a zo etre ar wreg dimezet hag ar werc'hez, an hini n'eo ket dimezet en em ro da draoù an Aotrou evit bezañ santel a gorf hag a spered, met an hini a zo dimezet en em ro da draoù ar bed evit plijout d'hec'h ozhac'h. 
1CO.7.35	Lavarout a ran kement-mañ evit ho mad, n'eo ket evit stegnañ ur pech deoc'h, met evit ho tougen d'ar pezh a zo dereat ha ma c'hellot servijañ an Aotrou hep harz ebet. 
1CO.7.36	Met mar kred unan bennak e vefe un dismegañs evit e verc'h tremen fleur hec'h oad hep bezañ dimezet hag e vefe ret he dimeziñ, ra raio evel ma fello dezhañ, ne bec'ho ket. Ra zimezo ar merc'hed. 
1CO.7.37	Met an hini a chom start en e galon, an hini n'eo ket rediet met a zo er c'hontrol mestr eus e volontez, an hini en deus soñjet en e galon mirout e verc'h gwerc'h, a ra mat. 
1CO.7.38	Evel-se, an hini a zimez anezhi a ra mat, hag an hini n'he dimez ket a ra gwelloc'h. 
1CO.7.39	Ur wreg a zo ereet dre al lezenn e-pad ma'z emañ hec'h ozhac'h o vevañ. Met ma varv hec'h ozhac'h, frank eo da zimeziñ gant an neb a fell dezhi, nemet ra vo en Aotrou. 
1CO.7.40	Eürusoc'h eo koulskoude, hervez ar pezh a gav din, mar chom evel ma'z emañ. Ha krediñ a ran emañ ivez Spered Doue ennon.
1CO.8.1	E-keñver an traoù aberzhet d'an idoloù, gouzout a reomp hon eus holl anaoudegezh. An anaoudegezh a c'hwez, met ar garantez a sav. 
1CO.8.2	Mar soñj unan bennak gouzout un dra bennak, ne oar c'hoazh netra evel ma tleer gouzout. 
1CO.8.3	Met mar kar unan bennak Doue, anavezet eo gantañ. 
1CO.8.4	Dre-se eta, evit ar pezh a sell debriñ traoù aberzhet d'an idoloù, ec'h ouzomp penaos un idol n'eo netra er bed ha penaos n'eus nemet un Doue hepken. 
1CO.8.5	Rak petra bennak ma ez eus, en neñv pe war an douar, reoù hag a zo anvet doueed, evel ma ez eus meur a zoue ha meur a aotrou, 
1CO.8.6	koulskoude ni n'hon eus nemet un Doue hepken, an Tad, e teu an holl draoù dioutañ hag ez omp-ni evitañ, hag un Aotrou hepken, Jezuz-Krist, a zo an holl draoù drezañ hag emaomp-ni drezañ. 
1CO.8.7	Met an holl n'o deus ket an anaoudegezh-se. Rak hiniennoù, hervez ar gredenn o deus bremañ c'hoazh eus an idol, a zebr an traoù evel bet aberzhet d'an idoloù, hag o c'houstiañs, o vezañ dinerzh, a zo saotret a gement-se. 
1CO.8.8	N'eo ket ur boued hol laka da vezañ plijus da Zoue. Rak ma tebromp, ne zeu talvoudegezh ebet deomp a-se, ha ma ne zebromp ket, n'hor bo koll ebet a gement-se. 
1CO.8.9	Lakait evezh koulskoude na zeufe ar frankiz hoc'h eus da vezañ ur maen-kouezh evit ar re zinerzh. 
1CO.8.10	Rak mar gwel unan bennak ac'hanout, te hag ac'h eus anaoudegezh, azezet ouzh taol e templ an idoloù, ha ne vo ket ivez douget an hini a zo dinerzh e goustiañs da zebriñ eus an traoù a zo aberzhet d'an idoloù? 
1CO.8.11	Hag e vo kollet dre da anaoudegezh ar breur dinerzh ez eo marvet Krist evitañ. 
1CO.8.12	Evel-se, o pec'hiñ a-enep ar vreudeur hag o c'hloazañ o c'houstiañs dinerzh, e pec'hit a-enep Krist. 
1CO.8.13	Dre-se, mar lakaan va breur da strebotiñ dre ar pezh a zebran, ne zebrin biken a gig, evit chom hep lakaat va breur da strebotiñ.
1CO.9.1	Ha n'on ket abostol? Ha n'on ket frank? Ha ne'm eus ket gwelet Jezuz-Krist hon Aotrou? Ha n'oc'h ket va labour en Aotrou? 
1CO.9.2	Ma n'on ket abostol evit ar re all, ez on da nebeutañ evidoc'h, rak c'hwi eo siell va abostoliezh en Aotrou. 
1CO.9.3	Eno emañ va difenn a-enep ar re a varn ac'hanon. 
1CO.9.4	Ha n'hon eus ket ar gwir da zebriñ ha da evañ? 
1CO.9.5	Ha n'hon eus ket ar gwir da gas ganeomp ur c'hoar a vefe hor pried, evel ma ra an ebestel all ha breudeur an Aotrou ha Kefaz? 
1CO.9.6	Pe daoust ha n'eus nemedon ha Barnabaz ha n'o defe ket ar gwir da chom hep labourat? 
1CO.9.7	Piv a ya morse d'ar brezel diwar e goust e-unan? Piv eo an hini a blant ur winienn ha na zebr ket eus e frouezh? Pe piv eo an hini a ro da beuriñ d'an tropell ha na ev ket eus e laezh? 
1CO.9.8	Hag hervez giz an dud eo e lavaran kement-mañ? Ha n'en lavar ket ivez al lezenn? 
1CO.9.9	Rak skrivet eo e lezenn Moizez: Ne erei ket e c'henoù d'an ejen a vac'h ar greun. Hag eus ejened eo e kemer Doue preder, 
1CO.9.10	pe n'eo ket e gwirionez evidomp-ni en deus lavaret kement-se? Evidomp-ni eo bet skrivet penaos an hini a ar a dle arat gant esperañs, hag an hini a vac'h ar greun a dle mac'hañ gant esperañs da gaout lod er pezh a c'hortoz. 
1CO.9.11	Mar hon eus hadet evidoc'h ar madoù speredel, hag ur gwall dra e vefe deomp mediñ diganeoc'h ar madoù kigel? 
1CO.9.12	Mar d-eus re all hag a ra implij eus ar galloud-se warnoc'h, perak ne reomp ket kentoc'h? Met n'hon eus ket graet implij eus ar galloud-se, er c'hontrol e c'houzañvomp pep tra evit chom hep lakaat harz ebet da Aviel Krist. 
1CO.9.13	Ha n'ouzoc'h ket penaos ar re a ra ar servij santel a zebr eus traoù an templ, ha penaos ar re a servij an aoter o deus lod en aoter? 
1CO.9.14	Evel-se ivez an Aotrou en deus gourc'hemennet d'ar re a brezeg an Aviel bevañ diouzh an Aviel. 
1CO.9.15	Met ne'm eus graet implij ebet eus ar galloud-se ha ne skrivan ket kement-mañ evit ma vo graet e-giz-se em c'heñver, rak gwelloc'h e vefe ganin mervel eget na lamfe unan bennak ar gloar-se diganin. 
1CO.9.16	Mar prezegan an Aviel, ne'm eus ket lec'h da dennañ gloar a gement-se, rak dalc'het on d'henn ober ha gwalleur din ma ne brezegan ket an Aviel! 
1CO.9.17	Mar gran kement-se a galon vat, em bo ar gopr, met mar gran en desped din, em eus resevet ar garg d'henn ober. 
1CO.9.18	Peseurt gopr am eus eta? O prezeg an Aviel eo, e savin Aviel Krist hep ma kousto netra da zen hag hep ma rin implij eus va galloud en Aviel. 
1CO.9.19	Rak petra bennak ma'z on frank e-keñver an holl, ez on en em lakaet da servijer d'an holl evit gounit muioc'h a dud. 
1CO.9.20	Gant ar Yuzevien, on bet evel Yuzev evit gounit ar Yuzevien; gant ar re a zo dindan al lezenn, on bet evel dindan al lezenn evit gounit ar re a zo dindan al lezenn; 
1CO.9.21	gant ar re a zo hep lezenn, on bet evel hep lezenn, petra bennak ma n'on ket hep lezenn Doue pa'z emaon dindan lezenn Krist, evit gounit ar re a zo hep lezenn. 
1CO.9.22	Bet on evel dinerzh gant ar re zinerzh evit gounit ar re zinerzh. En em c'hraet on e pep tra d'an holl evit salviñ en un doare bennak hiniennoù anezho. 
1CO.9.23	Kement-se a ran abalamour d'an Aviel, evit kaout lod ennañ. 
1CO.9.24	Ha n'ouzoc'h ket penaos pa gemerer perzh en ur redadeg an holl a red, met unan hepken a resevo ar priz? Redit en un doare d'e c'hounit. 
1CO.9.25	Pep den hag a glask gounid war ar re all a ziouer pep tra, ha kement-se a ra evit kaout ur gurunenn vreinus, met ni a ra evit unan divreinus. 
1CO.9.26	Redek a ran eta, n'eo ket en avantur, skeiñ a ran, n'eo ket war an aer. 
1CO.9.27	Met bloñsañ a ran va c'horf hag e lakaan anezhañ da blegañ din, gant aon na vefen taolet kuit va-unan goude bezañ prezeget d'ar re all.
1CO.10.1	Breudeur, ne fell ket din e vefec'h hep gouzout eo bet hon tadoù holl dindan ar goabrenn, o deus tremenet holl a-dreuz ar mor, 
1CO.10.2	int bet holl badezet dindan Moizez er goabrenn hag er mor, 
1CO.10.3	o deus debret holl eus an hevelep boued speredel, 
1CO.10.4	hag o deus evet holl eus an hevelep evaj speredel, rak evañ a raent eus ar roc'h speredel a heulie anezho, hag ar roc'h-se a oa Krist. 
1CO.10.5	Met Doue ne gavas ket e blijadur e darn vuiañ anezho rak kouezhañ a rejont el lec'h distro. 
1CO.10.6	Hag an traoù-se a zo c'hoarvezet evit servijañ da skouer deomp, evit na c'hoantaimp ket traoù fall evel ma c'hoantajont-int. 
1CO.10.7	Na zeuit ket da vezañ idolourien evel ma voe hiniennoù anezho, hervez ma'z eo skrivet: Ar bobl a azezas da zebriñ ha da evañ, ha goude e savjont d'en em laouenaat. 
1CO.10.8	Na reomp ket a hudurniezh evel ma reas traoù hudur hiniennoù anezho, hag e kouezhas tri mil warn-ugent anezho en hevelep devezh. 
1CO.10.9	Na demptomp ket Krist evel ma reas hiniennoù anezho hag a voe kaset da goll gant an naered. 
1CO.10.10	Na c'hrozmolit ket evel ma c'hrozmolas hiniennoù anezho hag a voe lazhet gant an distrujer. 
1CO.10.11	An holl draoù-se a c'hoarvezas ganto evit servijañ da skouer, hag int bet skrivet evit hon deskadurezh, deomp-ni hag a zo deuet d'an amzerioù diwezhañ. 
1CO.10.12	Evel-se an hini a gred bezañ en e sav, ra ziwallo da gouezhañ 
1CO.10.13	Temptadur ebet n'eo deuet deoc'h ha na vefe ket kumun d'an dud. Met Doue a zo feal ha ne lezo ket ho temptañ en tu all d'ho nerzh ha, gant an temptadur, e tiskouezo ivez an hent da zont er-maez evit ma c'hellot e c'houzañv.
1CO.10.14	Dre-se, va re garet-mat, tec'hit diouzh an idolerezh. 
1CO.10.15	Komz a ran deoc'h evel da dud a skiant. Barnit hoc'h-unan ar pezh a lavaran. 
1CO.10.16	An hanaf a vennozh a vennigomp, ha n'eo ket ar genunvaniezh ouzh gwad Krist? Ar bara a dorromp, ha n'eo ket ar genunvaniezh ouzh korf Krist? 
1CO.10.17	Evel ma ez eus ur bara hepken, ni evidomp da vezañ kalz n'omp nemet ur c'horf hepken, rak holl hon eus lod en hevelep bara. 
1CO.10.18	Sellit ouzh Israel hervez ar c'hig. Ar re a zebr aberzhoù, ha n'o deus ket kenunvaniezh gant an aoter? 
1CO.10.19	Petra a lavaran eta? Ez eo an idol un dra bennak? Pe ez eo ar pezh a zo aberzhet d'an idol un dra bennak. 
1CO.10.20	Met e lavaran penaos ar pezh a vez aberzhet gant ar baganed, en aberzhont d'an diaouled ha nann da Zoue. Ha ne fell ket din ho pefe kenunvaniezh gant an diaouled. 
1CO.10.21	Ne c'hellit ket evañ hanaf an Aotrou hag hanaf an diaouled. Ne c'hellit ket kemer lod ouzh taol an Aotrou hag ouzh taol an diaouled. 
1CO.10.22	Ha fellout a ra deomp hegasiñ gwarizi an Aotrou? Ha kreñvoc'h ez omp egetañ?
1CO.10.23	Pep tra a zo aotreet din, met pep tra n'eo ket talvoudus. Pep tra a zo aotreet din, met pep tra ne genteilh ket. 
1CO.10.24	Ra ne glasko den e vad e-unan, met ra glasko pep hini mad ar re all. 
1CO.10.25	Debrit eus kement a werzher er gigerezh hep ober goulenn ebet en abeg d'ar goustiañs, 
1CO.10.26	rak: D'an Aotrou eo an douar ha kement a zo ennañ. 
1CO.10.27	Mar ped un den difeiz ac'hanoc'h, ha mar fell deoc'h mont gantañ, debrit eus ar pezh a vo lakaet dirazoc'h, hep goulenn netra en abeg d'ar goustiañs. 
1CO.10.28	Met mar lavar unan bennak deoc'h: An dra-mañ a zo bet aberzhet d'an idoloù, na zebrit ket abalamour d'an hini en deus roet deoc'h an ali-se hag en abeg d'ar goustiañs, rak: D'an Aotrou eo an douar ha kement a zo ennañ. 
1CO.10.29	Met ar goustiañs a lavaran n'eo ket da hini met koustiañs egile. Rak abalamour da betra e vefe barnet va frankiz gant koustiañs unan all? 
1CO.10.30	Mar debran en ur drugarekaat, perak e vefen tamallet evit un dra a drugarekaan evitañ? 
1CO.10.31	Pe eta e tebrit, pe ec'h evit, pe e rit un dra bennak all, grit holl evit gloar Doue. 
1CO.10.32	Na roit ket da gavout tamall, na d'ar Yuzevien, na d'ar C'hresianed, na da Iliz Doue, 
1CO.10.33	eveldon me ivez a fell din plijout d'an holl en holl draoù hep klask va mad va-unan, met o klask hini kalz evit ma vint salvet.
1CO.11.1	Bezit heñvelerien ouzhin evel ma'z on heñveler ouzh Krist. 
1CO.11.2	Breudeur, meuliñ a ran ac'hanoc'h abalamour ma hoc'h eus soñj ac'hanon e pep tra ha ma virit va c'helennadurezh evel ma em eus he roet deoc'h. 
1CO.11.3	Met fellout a ra din e oufec'h penaos Krist eo ar penn eus pep den, hag an den penn eus ar wreg, ha Doue penn eus Krist. 
1CO.11.4	Pep den hag a bed pe a brofed goloet e benn, a zizenor e vestr. 
1CO.11.5	Pep wreg hag a bed pe a brofed diouel he fenn, a zizenor he mestr, bez' eo evel ma vefe touzet. 
1CO.11.6	Rak ma ne c'holo ket ur wreg he fenn, ra droc'ho ivez he blev. Ha ma n'eo ket dereat d'ur wreg kaout he blev troc'het pe bezañ touzet, ra vo goloet he fenn. 
1CO.11.7	An den ne dle ket goleiñ e benn pa'z eo skeudenn ha gloar Doue, met ar wreg a zo gloar an den. 
1CO.11.8	Rak an den n'eo ket bet tennet eus ar wreg, met ar wreg a zo bet tennet eus an den, 
1CO.11.9	hag an den n'eo ket bet krouet evit ar wreg, met ar wreg a zo bet krouet evit an den. 
1CO.11.10	Dre-se ar wreg, abalamour d'an aeled, a dle kaout war he fenn ur merk eus ar galloud a zo a-us dezhi. 
1CO.11.11	Koulskoude, en Aotrou, ar wreg n'emañ ket hep an den, nag an den hep ar wreg. 
1CO.11.12	Rak, evel ma'z eo bet tennet ar wreg eus an den, an den ivez a vez ganet dre ar wreg, ha pep tra a zeu eus Doue. 
1CO.11.13	Barnit eta hoc'h-unan. Ha dereat eo e pedfe ur wreg Doue diouel he fenn? 
1CO.11.14	Ha ne zesk ket deoc'h an natur hec'h-unan ez eo mezhus d'an den kaout blev hir, 
1CO.11.15	met eo un enor d'ar wreg kaout blev hir, rak ar blev a zo bet roet dezhi evit gouel? 
1CO.11.16	Mar fell da unan bennak daelañ, n'hon eus ket ar c'hiz-se, nag Ilizoù Doue kennebeut.
1CO.11.17	Hogen er pezh ez an da lavarout deoc'h, n'ho meulan ket. En em zastum a rit, n'eo ket evit gwellaat, met evit fallaat. 
1CO.11.18	Da gentañ e klevan penaos pa en em zastumit en Iliz ez eus dizunaniezhoù etrezoc'h, hag ul lodenn a gement-se a gredan, 
1CO.11.19	rak ret eo e vefe disrannoù en ho touez, evit ma vo diskuliet ar re ac'hanoc'h a zo aprouet. 
1CO.11.20	P'en em zastumit eta en un hevelep lec'h, n'eo ket evit debriñ koan an Aotrou, 
1CO.11.21	rak, ouzh taol, pep hini hast da gemer e goan e-unan, hag unan en deus naon, hag unan all a zo mezv. 
1CO.11.22	Ha n'hoc'h eus ket ho tiez evit debriñ hag evit evañ? Pe e tisprizit Iliz Doue, hag e rit mezh d'ar re n'o deus netra? Petra a lavarin deoc'h? Ho meuliñ a rin? Ne veulan ket ac'hanoc'h evit kement-se. 
1CO.11.23	Rak resevet em eus digant an Aotrou ar pezh am eus ivez kelennet deoc'h, penaos an Aotrou Jezuz, en noz ma oa droukroet, a gemeras bara 
1CO.11.24	hag, o vezañ trugarekaet, a dorras anezhañ hag a lavaras: Kemerit, debrit, hemañ eo va c'horf hag a zo torret evidoc'h, grit kement-mañ en eñvor ac'hanon. 
1CO.11.25	Evel-se ivez, goude bezañ koaniet e kemeras an hanaf o lavarout: An hanaf-mañ eo an emglev nevez em gwad, grit kement-mañ en eñvor ac'hanon bep gwech ma'c'h evot dioutañ. 
1CO.11.26	Rak bep gwech ma tebrit eus ar bara-mañ ha ma'c'h evit eus an hanaf-mañ, e kemennit marv an Aotrou betek ma teuio. 
1CO.11.27	Evel-se piv bennak a zebro eus ar bara-mañ pe a evo eus hanaf an Aotrou en un doare dizereat a vo kablus e-keñver korf ha gwad an Aotrou. 
1CO.11.28	Ra en em amprouo pep hini eta e-unan, hag evel-se ra zebro eus ar bara-mañ ha ra evo eus an hanaf-mañ. 
1CO.11.29	Rak an hini a zebr pe a ev en un doare dizereat a zebr hag a ev e varnedigezh e-unan, rak ne zigemm ket korf an Aotrou. 
1CO.11.30	Abalamour da-se eo ez eus en ho touez kalz a dud mac'hagn ha klañv, hag ez eus marvet meur a hini. 
1CO.11.31	Rak mar en em varnfemp hon-unan, ne vefemp ket barnet. 
1CO.11.32	Met pa'z omp barnet, omp kastizet gant an Aotrou, evit na vimp ket kondaonet asambles gant ar bed. 
1CO.11.33	Dre-se, va breudeur, pa en em zastumit da zebriñ, en em c'hortozit an eil egile. 
1CO.11.34	Mar en deus unan bennak naon, ra zebro en e di, evit ma n'en em zastumot ket evit ho parnedigezh. Diwar-benn an traoù all, e reizhin anezho pa vin erruet.
1CO.12.1	E-keñver an donezonoù speredel, ne fell ket din, breudeur, e vefec'h diouiziek. 
1CO.12.2	Gouzout a rit penaos pa oac'h paganed, e oac'h douget d'an idoloù mut, hervez ma oac'h renet. 
1CO.12.3	Dre-se e tisklêrian deoc'h penaos den ebet hag a gomz dre Spered Doue ne lavar: Jezuz a zo milliget! Ha den ne c'hell lavarout: Jezuz a zo an Aotrou! nemet dre ar Spered-Santel. 
1CO.12.4	Bez' ez eus donezonoù disheñvel, met nemet ur Spered, 
1CO.12.5	bez' ez eus ministrerezhioù disheñvel, met nemet un Aotrou, 
1CO.12.6	bez' ez eus oberoù disheñvel, met nemet un Doue a ra an holl draoù en holl. 
1CO.12.7	Roet eo an emziskouez eus ar Spered da bep hini evit hon talvoudegezh. 
1CO.12.8	Rak da unan eo roet dre ar Spered ar ger a furnez, da unan all ar ger a ouiziegezh dre an hevelep Spered, 
1CO.12.9	da unan all ar feiz dre an hevelep Spered, da unan all an donezonoù da yac'haat dre an hevelep Spered, 
1CO.12.10	da unan all oberiañs ar mirakloù, da unan all ar brofediezh, da unan all merzadenn ar speredoù, da unan all liested ar yezhoù, da unan all jubennadur ar yezhoù. 
1CO.12.11	Met un hevelep Spered hepken a oberi an holl draoù-se, en ur lodennañ anezho da bep hini evel ma fell dezhañ.
1CO.12.12	Rak evel ma'z eo unan ar c'horf ha ma en deus meur a ezel, hag evel ma ra holl izili ar c'horf, petra bennak ma'z int kalz, ur c'horf hepken, evel-se ivez emañ eus Krist. 
1CO.12.13	Badezet omp bet holl en ur Spered hepken evit bezañ ur c'horf hepken, pe Yuzevien, pe Gresianed, pe sklavourien, pe tud frank, hag holl hon eus bet douraet en ur Spered hepken. 
1CO.12.14	Hag ar c'horf n'eo ket graet eus un ezel hepken, met eus kalz. 
1CO.12.15	Ma lavarfe an troad: Dre ma n'on ket un dorn n'on ket eus ar c'horf, ha ne vefe ket evit-se eus ar c'horf? 
1CO.12.16	Ha ma lavarfe ar skouarn: Dre ma n'on ket al lagad n'on ket eus ar c'horf, ha ne vefe ket evit-se eus ar c'horf? 
1CO.12.17	Ma vefe an holl gorf lagad, pelec'h e vefe ar c'hleved? Ma vefe an holl gorf kleved, pelec'h e vefe ar c'hwesha? 
1CO.12.18	Met bremañ Doue en deus lakaet pep ezel er c'horf evel ma'z eo bet plijet gantañ. 
1CO.12.19	Ma vefent holl un ezel hepken, pelec'h e vefe ar c'horf? 
1CO.12.20	Evel-se eta ez eus meur a ezel met ur c'horf hepken. 
1CO.12.21	Al lagad ne c'hell ket lavarout d'an dorn: Ne'm eus ket ezhomm ac'hanout, na kennebeut ar penn lavarout d'an treid: Ne'm eus ket ezhomm ac'hanoc'h. 
1CO.12.22	Met er c'hontrol, an izili hag en em ziskouez an dinerzhañ a zo ret, 
1CO.12.23	hag ar re a gavomp an nebeutañ enorus er c'horf, a wiskomp gant ar brasañ enor. Evel-se eo ar re zivalavañ eo ar re muiañ enoret, 
1CO.12.24	e-lec'h ar re a zo a-zoare n'o deus ket ezhomm a gement-se. Doue en deus graet ar c'horf en un doare ma en deus roet muioc'h a enor d'an hini en doa ezhomm, 
1CO.12.25	evit na vo ket dizunaniezh er c'horf, met m'o devo an izili ur preder heñvel an eil ouzh egile. 
1CO.12.26	P'en devez un ezel poan, an holl izili o devez poan gantañ. Pa vez enoret un ezel, an holl izili en em laouena asambles gantañ. 
1CO.12.27	C'hwi a zo korf Krist ha c'hwi a zo e izili, pep hini evit e lod. 
1CO.12.28	Doue en deus lakaet en Iliz da gentañ an ebestel, d'an eil ar brofeded, d'an trede an doktored, goude ar re a ra mirakloù, ha goude-se ar re o deus an donezonoù da yac'haat, da sikour, da c'houarn, da gomz meur a yezh. 
1CO.12.29	Hag ebestel eo an holl? Ha profeded eo an holl? Ha doktored eo an holl? Ha mirakloù a ra an holl? 
1CO.12.30	Hag o deus an holl an donezonoù da yac'haat? Hag e komz an holl e yezhoù? Hag e jubenn an holl ar yezhoù? 
1CO.12.31	Met c'hoantait gant gred an donezonoù gwellañ. Hag emaon o vont da ziskouez deoc'h un hent eus ar c'hentañ.
1CO.13.1	Pa gomzfen yezhoù an dud hag an aeled, ma ne'm eus ket ar garantez, ez on evel un arem a son pe evel ur simbalenn a dregern. 
1CO.13.2	Pa em befe an donezon a brofediezh, pa anavezfen an holl visterioù hag an holl c'houiziegezh, pa em befe an holl feiz betek dilec'hiañ ar menezioù, ma ne'm eus ket ar garantez, n'on netra. 
1CO.13.3	Pa ginnigfen va holl vadoù, pa rofen va c'horf evit bezañ devet, ma ne'm eus ket ar garantez, kement-se ne servij din da netra. 
1CO.13.4	Ar garantez a zo habask ha leun a vadelezh, ar garantez n'eo ket avius, ar garantez n'eo ket fougasus, n'en em c'hwez ket a ourgouilh, 
1CO.13.5	n'eo ket dizonest, ne glask ket he mad hec'h-unan, ne drenk ket, ne soñj ket e droug, 
1CO.13.6	n'en em laouena ket eus an direizhder, met en em laouena eus ar wirionez, 
1CO.13.7	digareziñ a ra pep tra, krediñ a ra pep tra, esperout a ra pep tra, gouzañv a ra pep tra. 
1CO.13.8	Ar garantez ne baouezo biken. Ar profediezhioù a echuo, ar yezhoù a ehano, ar c'houiziegezh a echuo. 
1CO.13.9	Rak ec'h anavezomp en un doare diglok, hag e profedomp en un doare diglok, 
1CO.13.10	met pa zeuio ar pezh a zo peurvat, neuze ar pezh a zo diglok a echuo. 
1CO.13.11	Pa oan bugel, e komzen evel ur bugel, e komprenen evel ur bugel, e soñjen evel ur bugel, met pa'z on deuet da vezañ un den, em eus echuet gant ar pezh a oa eus ar bugel. 
1CO.13.12	Bremañ e welomp dre ur melezour, en un doare teñval, neuze e welimp dremm ouzh dremm. Bremañ ec'h anavezan en un doare diglok, met neuze ec'h anavezin-tre, evel ma'z on bet anavezet-tre. 
1CO.13.13	Bremañ eta, e chom an tri dra-mañ: ar feiz, an esperañs, ar garantez. Met ar brasañ anezho eo ar garantez.
1CO.14.1	Klaskit ar garantez. C'hoantait gant gred an donezonoù speredel, met dreist-holl ar brofediezh. 
1CO.14.2	Rak an hini a gomz e yezh ne gomz ket ouzh an dud met ouzh Doue, ha ne intent den anezhañ met e lavar misterioù e spered. 
1CO.14.3	An hini a brofed a gomz ouzh an dud evit o c'henteliañ, o atizañ, o frealziñ. 
1CO.14.4	An hini a gomz e yezh a genteilh e-unan, met an hini a brofed a genteilh an Iliz. 
1CO.14.5	Me a garfe eta e komzfec'h holl e yezhoù, met dreist-holl e profedfec'h. An hini a brofed a zo brasoc'h eget an hini a gomz e yezhoù, nemet e jubennfe evit ma vefe an Iliz kenteliet a gement-se. 
1CO.14.6	Evel-se, breudeur, mar deufen en ho touez o komz e yezhoù, eus peseurt talvoudegezh e vefen deoc'h, ma ne gomzfen ket ouzhoc'h dre ziskuliadur, pe dre c'houiziegezh, pe dre brofediezh, pe dre gelennadurezh? 
1CO.14.7	Ma ne zeu ket an traoù divuhez a ra ur son, evel ar fleüt pe an delenn, da reiñ sonioù disheñvel, penaos ec'h anavezot ar pezh a zo c'hoariet gant ar fleüt pe gant an delenn? 
1CO.14.8	Ha ma ro an drompilh ur son mesket, piv en em gempenno d'ar brezel? 
1CO.14.9	Evel-se c'hwi ivez, mar distagit gant ho teod gerioù ha ne c'hell den o c'hompren, penaos e c'hello an dud gouzout ar pezh hoc'h eus da lavarout? Rak komz a reot en aer. 
1CO.14.10	Pegement a c'herioù a zo er bed evit gwir, ha n' eus hini anezho ha n'en defe ket ur ster. 
1CO.14.11	Ma n'ouzon ket eta ster ar gerioù, e vin ur barbar evit an hini a gomz, hag an hini a gomz a vo ur barbar evidon. 
1CO.14.12	Evel-se c'hwi ivez, pa c'hoantait gant gred an donezonoù speredel, klaskit kenteliañ an Iliz evit kaout a-fonn anezho. 
1CO.14.13	Dre-se an hini a gomz e yezh ra bedo evit gallout jubenniñ. 
1CO.14.14	Rak mar pedan e yezh, va spered a bed met va skiant a zo difrouezh. 
1CO.14.15	Petra eta a zo d'ober? Pediñ a rin dre ar spered, met pediñ a rin ivez dre ar skiant. Kanañ a rin dre ar spered, met kanañ a rin ivez dre ar skiant. 
1CO.14.16	Anez, mar bennigez er spered, penaos e c'hello an hini a zo e renk ar selaouerien eeun respont: Amen, da'z pedenn a drugarez, pa ne oar ket petra a lavarez? 
1CO.14.17	Gwir eo ez eo mat-kenañ da bedennoù a drugarez, met ar re all n'int ket kenteliet. 
1CO.14.18	Trugarekaat a ran va Doue, abalamour ma komzan muioc'h e yezhoù egedoc'h holl, 
1CO.14.19	met gwelloc'h eo ganin lavarout en Iliz pemp ger dre va skiant evit kelenn ar re all, eget lavarout dek mil ger e yezh. 
1CO.14.20	Breudeur, na vezit ket bugale er pezh a sell ouzh ho prederioù, met bezit bugale vihan e-keñver an droug hag, e-keñver ho prederioù, bezit tud c'hraet. 
1CO.14.21	Skrivet eo el lezenn: Komz a rin d'ar bobl-mañ dre dud eus ur yezh all ha dre vuzelloù estren, ha koulskoude ne selaouint ket ac'hanon, eme an Aotrou. 
1CO.14.22	Dre-se ar yezhoù a zo ur sin, nann evit ar gredourien, met evit ar re ziskredik. Ar brofediezh avat a zo ur sin, nann evit ar re ziskredik, met evit ar gredourien. 
1CO.14.23	Mar d-eo eta emvodet an Iliz a-bezh ha ma komz an holl e yezhoù, mar deu eno selaouerien eeun pe tud diskredik, ha ne lavarint ket hoc'h eus kollet ho skiant? 
1CO.14.24	Met ma profed an holl ha mar deu un den diskredik pe ur selaouer eeun, e vo kendrec'het gant an holl, e vo barnet gant an holl, 
1CO.14.25	hag evel-se traoù kuzhet e galon a vo disklêriet hag, o kouezhañ d'an douar, ec'h azeulo Doue hag ec'h embanno emañ e gwirionez Doue en ho touez. 
1CO.14.26	Petra eta a zo d'ober, breudeur? Pa en em vodit, pep hini ac'hanoc'h ha bez' en deus ur c'hantik, ur gelennadurezh, ur yezh, un diskuliadur, ur jubennadur? Ra vo graet pep tra evit kenteliañ. 
1CO.14.27	Mar komz lod e yezh, ra ne vo nemet daou pe dri d'ar muiañ ha pep hini d'e dro, ha ra vo unan evit jubenniñ. 
1CO.14.28	Ma n'eus den evit reiñ ar jubennadur, ra en em davo ar re-mañ en Iliz ha ra gomzo outo o-unan hag ouzh Doue. 
1CO.14.29	Ra ne vo nemet daou pe dri brofed o komz, ha ra varno ar re all. 
1CO.14.30	Ha mar en deus unan all eus ar re a zo eno un diskuliadur, ra davo an hini kentañ. 
1CO.14.31	Rak holl e c'hellit profediñ an eil goude egile, da zeskiñ an holl ha da atizañ an holl. 
1CO.14.32	Speredoù ar brofeded a zo sujet d'ar brofeded, 
1CO.14.33	rak Doue n'emañ ket un Doue a vesk met a beoc'h, evel en holl Ilizoù ar sent. 
1CO.14.34	Ra davo ho kwragez en Ilizoù, abalamour ma n'eo ket aotreet dezho komz, met ra vint sentus hervez ma lavar ivez al lezenn. 
1CO.14.35	Mar fell dezho en em gelenn war un dra bennak, ra c'houlennint digant o ezhec'h er gêr, rak mezhus eo d'ar gwragez komz en Iliz. 
1CO.14.36	Ha bez' eo ac'hanoc'h-c'hwi eo deuet ger Doue? Pe ha n'eo deuet nemet deoc'h-c'hwi hoc'h-unan? 
1CO.14.37	Mar kred unan bennak bezañ profed pe speredel, ra anavezo ez eo gourc'hemennoù an Aotrou an traoù a skrivan deoc'h. 
1CO.14.38	Met mar tremen unan bennak hep e anavezout, ra dremeno. 
1CO.14.39	Evel-se, breudeur, c'hoantait gant gred ar brofediezh ha na harzit ket da gomz e yezhoù. 
1CO.14.40	Ha ra vo graet pep tra en un doare dereat ha gant urzh.
1CO.15.1	Reiñ a ran deoc'h da anavezout, breudeur, an Aviel am eus prezeget deoc'h, hoc'h eus resevet, hoc'h eus kendalc'het ennañ, 
1CO.15.2	hag oc'h salvet drezañ, mar en mirit start evel ma em eus e brezeget deoc'h. Anez o pefe kredet en aner. 
1CO.15.3	Kelennet em eus deoc'h da gentañ ar pezh am eus ivez resevet, penaos Krist a zo marvet evit hor pec'hedoù hervez ar Skriturioù, 
1CO.15.4	penaos eo bet sebeliet, eo adsavet a varv d'an trede deiz hervez ar Skriturioù, 
1CO.15.5	ha penaos eo en em ziskouezet da Gefaz ha goude-se d'an daouzek. 
1CO.15.6	Goude-se eo en em ziskouezet da ouzhpenn pemp kant breur war un dro, an darn vuiañ anezho a zo c'hoazh bev hag hiniennoù a zo marv. 
1CO.15.7	Goude-se eo en em ziskouezet da Jakez, ha goude d'an holl ebestel, 
1CO.15.8	ha goude ar re all ez eo ivez en em ziskouezet din, evel da ur c'hrouadur ganet a-raok an termen, 
1CO.15.9	rak me eo an disterañ eus an ebestel, ha n'on ket dellezek da vezañ anvet abostol abalamour ma em eus heskinet Iliz Doue. 
1CO.15.10	Met dre c'hras Doue ez on ar pezh ma'z on, hag e c'hras em c'heñver n'eo ket bet difrouezh. Met labouret em eus kalz muioc'h egeto holl, n'eo ket me koulskoude, met gras Doue a zo ganin. 
1CO.15.11	Evel-se eta, pe eo me pe int a brezeg, setu aze ar pezh a brezegomp ha setu aze ar pezh hoc'h eus kredet. 
1CO.15.12	Ha mar prezeger ez eo adsavet Krist a-douez ar re varv, penaos e lavar hiniennoù en ho touez n'eus ket a adsavidigezh a varv? 
1CO.15.13	Ma n'eus ket a adsavidigezh a varv, Krist kennebeut n'eo ket adsavet a varv. 
1CO.15.14	Ma n'eo ket Krist adsavet a varv, hor prezegerezh a zo eta aner hag ho feiz a zo aner ivez. 
1CO.15.15	Zoken en em gav ma'z omp fals-testoù Doue, rak roet hon eus an testeni-mañ e-keñver Doue penaos en deus adsavet Krist a varv, an hini n'eo ket bet adsavet gantañ a varv mar d-eo gwir ne advev ket ar re varv. 
1CO.15.16	Rak ma ne advev ket ar re varv, Krist kennebeut n'eo ket adsavet a varv. 
1CO.15.17	Ma n'eo ket adsavet Krist a varv, ho feiz a zo aner, emaoc'h c'hoazh en ho pec'hedoù, 
1CO.15.18	hag ar re a zo marv e Krist a zo ivez kollet. 
1CO.15.19	Mar hon eus un esperañs e Krist nemet evit ar vuhez-mañ hepken, omp eus an holl dud ar re druezusañ. 
1CO.15.20	Met bremañ Krist a zo adsavet a-douez ar re varv; deuet eo da vezañ ar frouezh kentañ eus ar re a zo marv. 
1CO.15.21	Rak pa'z eo deuet ar marv dre un den, an adsavidigezh a varv a zo ivez deuet dre un den. 
1CO.15.22	Hag evel ma varv an holl en Adam, en hevelep doare an holl a advevo e Krist, 
1CO.15.23	met pep hini en e renk e-unan. Krist a zo ar frouezh kentañ, ha goude ar re a zo da Grist d'e zonedigezh. 
1CO.15.24	Goude kement-se e teuio an diwezh, pa adroio ar rouantelezh da Zoue hag a zo ivez Tad, goude bezañ kaset da netra pep priñselezh, pep nerzh ha pep galloud, 
1CO.15.25	rak ret eo dezhañ ren, betek ma en devo lakaet e holl enebourien dindan e dreid. 
1CO.15.26	An diwezhañ enebour a vo kaset da netra eo ar marv. 
1CO.15.27	Rak Doue en deus lakaet an holl draoù dindan e dreid. Ha pa lavar ez eo an holl draoù dindanañ, eo sklaer penaos an hini en deus lakaet an holl draoù dindanañ n'emañ ket e-unan dindanañ. 
1CO.15.28	Ha pa vo bet lakaet an holl draoù dindanañ, neuze ivez ar Mab e-unan a vo lakaet dindan an hini en deus lakaet an holl draoù dindanañ, evit ma vo Doue holl en holl. 
1CO.15.29	Anez, petra a raio ar re a zo badezet evit ar re varv. Ma ne advevo ket ar re varv, perak neuze ez int badezet evit ar re varv? 
1CO.15.30	Ha perak omp-ni hon-unan da bep eur en arvar? 
1CO.15.31	Bemdez e varvan, henn asuriñ a ran, gant al lec'h am eus da dennañ gloar ac'hanoc'h e Jezuz-Krist hon Aotrou. 
1CO.15.32	Mar em eus stourmet ouzh al loened en Efez evit palioù hervez an dud, peseurt talvoudegezh am eus a gement-se? Ma ne advevont ket ar re varv, debromp hag evomp, rak warc'hoazh e varvimp. 
1CO.15.33	N'en em dromplit ket, an darempredoù fall a vrein ar gizioù mat. 
1CO.15.34	Dihunit hervez ar reizhder ha na bec'hit ket, rak bez' ez eus darn hep anaoudegezh Doue, lavarout a ran kement-se evit ho mezh. 
1CO.15.35	Met unan bennak a lavaro: Penaos ec'h advev ar re varv, ha gant peseurt korf e teuont en-dro? 
1CO.15.36	Diskiant! Ar pezh a hadez ne zeu ket da vezañ bev ma ne varv ket. 
1CO.15.37	E-keñver ar pezh a hadez, ne hadez ket ar c'horf a dle genel, met ur c'hreunenn noazh, evel un ed pe un haderezh all bennak, 
1CO.15.38	neuze Doue a ro dezhi ur c'horf evel ma fell dezhañ, ha da bep hadenn e ro he c'horf hec'h-unan. 
1CO.15.39	Pep kig n'eo ket an hevelep kig, met unan eo kig an dud, unan all kig al loened, unan all hini ar pesked, unan all hini al laboused. 
1CO.15.40	Bez' ez eus ivez korfoù neñvel ha korfoù douarel, met unan eo sked reoù an neñv, unan all eo hini reoù an douar, 
1CO.15.41	unan all eo sked an heol, unan all sked al loar, unan all sked ar stered, rak ur steredenn a zo disheñvel diouzh ur steredenn all dre he sked. 
1CO.15.42	Evel-se eo ivez gant an adsavidigezh a-douez ar re varv. Ar c'horf a zo hadet breinus, adsevel a raio divreinus, 
1CO.15.43	hadet eo en dizenor, adsevel a raio leun a c'hloar, hadet eo en dinerzhded, adsevel a raio leun a nerzh, 
1CO.15.44	hadet eo korf naturel, adsevel a raio korf speredel. Bez' ez eus ur c'horf naturel ha bez' ez eus ur c'horf speredel, 
1CO.15.45	hervez ma'z eo skrivet: An den kentañ, Adam, a zo deuet da vezañ un ene bev, met an Adam diwezhañ, ur Spered a ro buhez. 
1CO.15.46	Met n'eo ket ar pezh a zo speredel a zo ar c'hentañ, met ar pezh a zo naturel, ar pezh a zo speredel a zeu goude. 
1CO.15.47	An den kentañ, o vezañ eus an douar, a zo douarel, an eil den, an Aotrou, a zeu eus an neñv. 
1CO.15.48	Evel ma'z eo an hini douarel, evel-se ivez eo ar re zouarel. Evel ma'z eo an hini neñvel, evel-se eo ivez ar re neñvel. 
1CO.15.49	Evel ma hon eus douget skeudenn an hini douarel, e tougimp ivez skeudenn an hini neñvel. 
1CO.15.50	Hag an dra-mañ a lavaran, breudeur, ar c'hig hag ar gwad ne c'hellont ket kaout rouantelezh Doue da hêrezh, hag ar vreinadurezh n'he deus ket an divreinusted da hêrezh. 
1CO.15.51	Setu, e lavaran deoc'h ur mister: Ne varvimp ket holl, met holl e vimp cheñchet 
1CO.15.52	en ur predig-amzer, en ur serr-lagad, d'an drompilh diwezhañ, rak an drompilh a sono, hag ar re varv a adsavo divreinus, ha ni a vo cheñchet. 
1CO.15.53	Rak ret eo d'ar c'horf breinus-mañ gwiskañ an divreinusted ha d'ar c'horf marvel-mañ gwiskañ an divarvelezh. 
1CO.15.54	Pa'z en devo ar c'horf breinus-mañ gwisket an divreinusted ha pa'z en devo ar c'horf marvel-mañ gwisket an divarvelezh, neuze e vo peurc'hraet ar ger a zo skrivet: Ar marv a zo bet lonket en trec'h. 
1CO.15.55	O marv, pelec'h emañ da flemm? Lec'h ar marv, pelec'h emañ da drec'h? 
1CO.15.56	Flemm ar marv eo ar pec'hed, ha galloud ar pec'hed eo al lezenn. 
1CO.15.57	Met ra vo trugarekaet Doue a ro deomp an trec'h dre hon Aotrou Jezuz-Krist! 
1CO.15.58	Evel-se, va breudeur karet-mat, bezit start, divrall, o labourat muioc'h-muiañ en oberenn an Aotrou, oc'h anavezout penaos n'eo ket didalvoud ho labour en Aotrou.
1CO.16.1	E keñver ar gest evit ar sent, grit evel ma em eus gourc'hemennet da Ilizoù Galatia. 
1CO.16.2	Pep deiz kentañ eus ar sizhun, ra lakaio a-du pep hini ac'hanoc'h en e di un dra bennak, o tastum ar pezh a c'hello hervez e c'hounid, evit na c'hortozor ket ken ma vin erru evit ober ar c'hestoù. 
1CO.16.3	Ha pa vin erruet, e kasin gant lizheroù ar re ho po dibabet evit mont gant ho aluzenoù da Jeruzalem. 
1CO.16.4	Mar d-eo dereat ez afen-me ivez va-unan, e teuint asambles ganin.
1CO.16.5	Mont a rin d'ho kavout goude ma em bo tremenet dre Vakedonia, rak tremen a rin dre Vakedonia. 
1CO.16.6	Marteze e chomin un nebeud amzer ganeoc'h pe zoken e tremenin ar goañv, evit bezañ ambrouget ganeoc'h el lec'h bennak ma'z in. 
1CO.16.7	Rak ne fell ket din ho kwelout ar wech-mañ en ur dremen, met ec'h esperan e chomin ganeoc'h un nebeud amzer, mar plij gant Doue. 
1CO.16.8	Koulskoude e chomin en Efez betek ar Pantekost, 
1CO.16.9	rak un nor vras a zo digor din gant esperañs a c'hounid, met kalz a enebourien a zo eno. 
1CO.16.10	Mar deu Timote, lakait evezh ma vo hep aon en ho touez, rak labourat a ra da oberenn an Aotrou eveldon va-unan. 
1CO.16.11	Ra ne zisprizo den eta anezhañ, met ambrougit anezhañ e peoc'h evit ma teuio da'm c'havout, rak gortoz a ran anezhañ gant ar vreudeur. 
1CO.16.12	E-keñver ar breur Apolloz, e bedet em eus start da vont d'ho kavout gant ar vreudeur, met n'eo ket bet fellet dezhañ a-greñv mont bremañ. Koulskoude ez aio pa gavo tu. 
1CO.16.13	Beilhit, chomit start er feiz, en em renit evel tud, en em greñvait. 
1CO.16.14	Ra vo graet kement a rit gant karantez. 
1CO.16.15	Ho pediñ a ran, breudeur, anavezout a rit tiegezh Stefanaz, gouzout a rit ez int ar c'hentañ frouezh eus Akaia hag ez int en em roet da servij ar sent, 
1CO.16.16	bezit sentus ouzh ar seurt tud-se hag ouzh ar re holl a labour hag a gemer poan. 
1CO.16.17	En em laouenaat a ran ma'z eo deuet Stefanaz, Fortunatuz hag Akaikuz, rak lec'hiet o deus en hoc'h ezvezañs, 
1CO.16.18	kreñvaet o deus va spered hag hoc'h hini. Bezit eta leun a zoujañs evit ar seurt tud-se. 
1CO.16.19	Ilizoù Azia a salud ac'hanoc'h. Akilaz ha Prisilha, gant an Iliz a zo en o zi, a salud kalz ac'hanoc'h en Aotrou. 
1CO.16.20	An holl vreudeur a salud ac'hanoc'h. En em saludit an eil egile dre ur pok santel. 
1CO.16.21	Me Paol, a salud ac'hanoc'h eus va dorn va-unan. 
1CO.16.22	Ma ez eus unan bennak na gar ket an Aotrou Jezuz-Krist, ra vo milliget! Maranata!
1CO.16.23	Gras hon Aotrou Jezuz-Krist ra vo ganeoc'h! 
1CO.16.24	Va c'harantez a zo ganeoc'h holl e Jezuz-Krist! Amen.
2CO.1.1	Paol, abostol Jezuz-Krist dre volontez Doue, hag ar breur Timote, da Iliz Doue a zo e Korint ha d'an holl sent a zo en Akaia a-bezh: 
2CO.1.2	Ar c'hras hag ar peoc'h ra vo roet deoc'h a-berzh Doue hon Tad hag an Aotrou Jezuz-Krist!
2CO.1.3	Benniget ra vo Doue Tad hon Aotrou Jezuz-Krist, Tad an trugarezioù hag an Doue a bep frealz, 
2CO.1.4	hor frealziñ a ra en hon holl c'hlac'haroù, evit ma c'hellimp frealziñ ar re holl a zo en ur glac'har bennak dre ar frealz a resevomp hon-unan digant Doue. 
2CO.1.5	Rak evel ma fonn poanioù Krist ennomp, evel-se hor frealz a fonn dre Grist. 
2CO.1.6	Pa'z omp glac'haret, ez eo evit ho frealz hag ho silvidigezh, a zo kaset da benn dre ar basianted da c'houzañv an hevelep poanioù hag ar re a c'houzañvomp ni ivez. Pa'z omp frealzet, ez eo evit ho frealz hag ho silvidigezh. 
2CO.1.7	Hag an esperañs hon eus en ho keñver a zo start, oc'h anavezout penaos pa hoc'h eus lod er poanioù, ho po ivez lod er frealz. 
2CO.1.8	Rak, breudeur, ne fell ket deomp n'oufec'h ket diwar-benn ar glac'har a zo deuet deomp en Azia, penaos omp bet gwall vec'hiet, dreist hon nerzh, en hevelep doare m'hon doa zoken kollet an esper da zerc'hel hor buhez. 
2CO.1.9	Hag en em sellemp hon-unan evel tud kondaonet d'ar marv, evit na lakajemp ket hor fiziañs ennomp hon-unan, met e Doue a adsav a varv. 
2CO.1.10	Eñ eo en deus hon dieubet hag hon dieub eus ur seurt marv, hag hon eus an esper-mañ e tieubo ac'hanomp c'hoazh. 
2CO.1.11	Sikouret omp ivez ganeoc'h dre ho pedennoù evidomp, evit ma teuio ar c'hras hon eus resevet dre meur a hini da vezañ anavezet dre an trugarez a raio meur a hini diwar hor penn.
2CO.1.12	Rak ar pezh a ra hor gloar eo en testeni-mañ eus hor c'houstiañs penaos omp en em renet er bed, ha dreist-holl en ho keñver, gant eeunder ha gwirionded dirak Doue, nann gant ur furnez kigel, met gant gras Doue. 
2CO.1.13	Rak ne skrivomp deoc'h netra all nemet ar pezh a lennit hag ivez a anzavit. Esperout a ran en anzavot betek an diwezh, 
2CO.1.14	evel ma hoc'h eus ivez anzavet un tamm ez omp ho kloar, hag evel ma viot ivez hon hini e deiz an Aotrou Jezuz. 
2CO.1.15	Er fiziañs-se eo e c'hoantaen da gentañ mont d'ho kavout evit m'ho pije un eil gras, 
2CO.1.16	neuze tremen eus ho pro e Makedonia, ha goude eus Makedonia distreiñ d'ho kavout, ha bezañ ambrouget ganeoc'h e Judea. 
2CO.1.17	Met hag em eus graet dre skañvadurezh pa em eus soñjet kement-se, pe ar pezh a soñjan, bez' eo hervez ar c'hig en hevelep doare ma vez ennon ar <<ya, ya>> hag an <<nann, nann>>? 
2CO.1.18	Met Doue a zo feal, hag ar ger hoc'h eus resevet diganeomp n'eo ket bet <<ya>> ha <<nann>>. 
2CO.1.19	Rak Jezuz-Krist, Mab Doue, an hini a zo bet prezeget deoc'h ganeomp, ganin-me, gant Silvan, gant Timote, n'eo ket bet <<ya>> ha <<nann>>, met bet eo <<ya>> ennañ. 
2CO.1.20	Holl bromesaoù Doue a zo <<ya>> ennañ hag <<Amen>> ennañ, evit gloar Doue drezomp. 
2CO.1.21	An hini en deus hon nerzhet ganeoc'h e Krist hag en deus hon olevet eo Doue, 
2CO.1.22	en deus hor siellet hag en deus roet deomp en hor c'halonoù arrez ar Spered. 
2CO.1.23	Ha kemer a ran Doue da dest war va ene, penaos evit hoc'h espern eo n'on ket aet c'hoazh da Gorint, 
2CO.1.24	n'eo ket e renomp war ho feiz, met e kenlabouromp d'ho levenez. Rak e chomit start dre ar feiz.
2CO.2.1	Divizet em boa eta ennon va-unan na zistrojen ket d'ho kavout en dristidigezh. 
2CO.2.2	Rak mar glac'haran ac'hanoc'h, piv a laouenaio ac'hanon, nemet an hini a vo bet glac'haret ganin? 
2CO.2.3	Kement-se am eus skrivet deoc'h evit na'm bo ket a dristidigezh pa vin erruet digant ar re a dlefe reiñ levenez din, rak ar fiziañs-mañ am eus ennoc'h holl penaos e rit holl ho levenez eus va hini. 
2CO.2.4	Rak skrivet em eus deoc'h en ur glac'har bras, va c'halon leun a enkrez ha gant kalz a zaeroù, ha ne oa ket evit ho klac'hariñ met evit reiñ da anavezout deoc'h ar garantez vras am eus evidoc'h.
2CO.2.5	Mar en deus graet unan bennak lec'h d'an dristidigezh, n'eo ket me hepken en deus glac'haret met c'hwi holl, da vihanañ evit lod, evit na lavarfen ket re. 
2CO.2.6	A-walc'h eo d'un hevelep den bezañ bet kastizet gant an niver brasañ, 
2CO.2.7	en hevelep doare ma tleit pardoniñ dezhañ hag e frealziñ, gant aon na vefe bec'hiet gant un dristidigezh re vras. 
2CO.2.8	Dre-se ho pedan da ziskouez dezhañ ho karantez. 
2CO.2.9	Rak abalamour da gement-se eo ivez em eus skrivet deoc'h, evit anavezout, en ur amprouiñ ac'hanoc'h, hag oc'h sentus en holl draoù. 
2CO.2.10	D'an hini eta a bardonit, e pardonan ivez dezhañ, hag evidon ar pezh am eus pardonet, mar em eus pardonet un dra bennak, eo abalamour deoc'h dirak Krist, 
2CO.2.11	evit ma n'en devo ket Satan ar gounid warnomp, rak n'omp ket hep anavezout e soñjoù.
2CO.2.12	Pa'z on deuet da Droaz evit Aviel Krist, petra bennak m'en doa an Aotrou digoret un nor din, 
2CO.2.13	ne'm eus ket bet va spered en diskuizh, abalamour ne'm boa ket kavet va breur Tit. O vezañ kimiadet diouto, on aet e Makedonia. 
2CO.2.14	Grasoù ra vo roet da Zoue, dre ma laka ac'hanomp atav da drec'hiñ e Krist hag e skuilh drezomp c'hwezh-vat e anaoudegezh e pep lec'h. 
2CO.2.15	Rak ni a zo c'hwezh-vat Krist dirak Doue, evit ar re a zo salvet hag evit ar re a zo kollet, 
2CO.2.16	d'ar re-mañ ur c'hwezh a varv o reiñ ar marv, ha d'ar re-se all ur c'hwezh a vuhez o reiñ ar vuhez. Ha piv a zo barrek evit an traoù-se? 
2CO.2.17	Rak ne falsomp ket ger Doue evel ma henn gra kalz, met e komzomp evel gant gwirionded, evel a-berzh Doue, e Krist, dirak Doue.
2CO.3.1	Hag en em lakaat a reomp a-nevez d'en em veuliñ hon-unan pe ezhomm hon eus, evel hiniennoù, eus lizhiri-erbediñ evidoc'h pe eus ho perzh? 
2CO.3.2	C'hwi eo hol lizher, skrivet en hor c'halonoù, anavezet ha lennet gant an holl dud. 
2CO.3.3	Anat mat eo penaos ez oc'h ul lizher eus Krist, ministret ganeomp, skrivet nann gant liv met gant Spered an Doue bev, nann war daolennoù maen met war daolennoù kig, war re ar galon. 
2CO.3.4	Dre Grist eo hon eus un hevelep fiziañs dirak Doue. 
2CO.3.5	N'eo ket e vefemp barrek ac'hanomp hon-unan da soñjal un dra bennak evel pa deufe ac'hanomp, met hor galloud a zeu eus Doue. 
2CO.3.6	Hol lakaet en deus barrek da vezañ servijerien eus un emglev nevez, nann eus al lizherenn met eus ar Spered, rak al lizherenn a lazh met ar Spered a ro ar vuhez. 
2CO.3.7	Hogen ar ministrerezh a varv, hini al lizherennoù engravet war vein, a zo bet ken glorius ma ne c'helle ket mibien Israel sellout start ouzh dremm Moizez, abalamour da c'hloar e zremm, petra bennak ma tlee tremen, 
2CO.3.8	pegement ministrerezh ar Spered ne vo ket gloriusoc'h? 
2CO.3.9	Mar d-eo bet ministrerezh ar gondaonidigezh glorius, ministrerezh ar reizhder a fonn kalz muioc'h e gloar. 
2CO.3.10	Ha mar d-eo bet glorius ar pezh kentañ, ne oa ket evit gwir abalamour da c'hloar dispar an eilvet. 
2CO.3.11	Rak mar d-eo bet glorius ar pezh a dlee echuiñ, ar pezh a dle chom a zo kalz gloriusoc'h. 
2CO.3.12	O kaout eta un hevelep esperañs, en em renomp gant ul librentez vras, 
2CO.3.13	ha ne reomp ket evel Moizez, a lakae ur ouel war e zremm evit na sellje ket start mibien Israel ouzh an diwezh eus ar pezh a dlee mont da netra. 
2CO.3.14	Met o c'hlevidigezhioù a zo bet kaledet betek vremañ. Rak hiziv c'hoazh an hevelep gouel-se a chom pa vez lennet an Testamant Kozh, hep bezañ savet rak n'eo lamet nemet e Krist. 
2CO.3.15	Hiziv c'hoazh, pa lenner Moizez, ur ouel a zo taolet war o c'halon, 
2CO.3.16	met pa en em zistroont ouzh an Aotrou, ar ouel a zo lamet. 
2CO.3.17	Rak an Aotrou eo ar Spered, hag e-lec'h ma'z emañ Spered an Aotrou, eno emañ al librentez. 
2CO.3.18	Ni holl, dioueliet hon dremm, a zougen evel en ur melezour gloar an Aotrou, hag e teuomp da vezañ heñvel ouzh an hevelep skeudenn eus an eil gloar d'eben gant an Aotrou Spered.
2CO.4.1	Dre-se, o kaout ar ministrerezh-mañ hervez an drugarez a zo bet graet deomp, ne gollomp ket kalon. 
2CO.4.2	Taolet hon eus kuit an traoù mezhus a guzher, o tremen hep bevañ dre droidell hag hep falsañ ger Doue, hag en em erbedomp hon-unan da bep koustiañs den dirak daoulagad Doue en ur ziskuliañ ar wirionez. 
2CO.4.3	Mar d-eo hon Aviel kuzhet, ez eo kuzhet evit ar re a ya da goll, 
2CO.4.4	evit ar re ziskredik a zo bet dallet o c'hlevidigezh gant doue ar c'hantved-mañ, evit na vefent ket sklêrijennet gant ar gouloù eus Aviel glorius Krist, eñ hag a zo skeudenn Doue. 
2CO.4.5	Ne brezegomp ket ac'hanomp hon-unan, met Krist Jezuz evel an Aotrou, hag ez omp ho servijerien abalamour da Jezuz. 
2CO.4.6	Rak Doue, hag en deus lavaret: Ra sklêrijenno ar gouloù eus an deñvalijenn, a sklêrijenn hor c'halonoù evit lakaat anaoudegezh gloar Doue da lugerniñ war dremm Jezuz-Krist. 
2CO.4.7	Met an teñzor-se hon eus e listri douar evit ma vefe meurded ar galloud roet da Zoue ha nann deomp-ni. 
2CO.4.8	Gwasket omp eus pep kostez met n'omp ket kaset da netra, ankeniet omp met n'omp ket hep esperañs, 
2CO.4.9	heskinet omp met n'omp ket dilezet, diskaret omp met n'omp ket distrujet, 
2CO.4.10	dougen a reomp atav en hor c'horf marv an Aotrou Jezuz, evit ma vo ivez buhez Jezuz diskuliet en hor c'horf. 
2CO.4.11	Rak ni, ar re vev, a zo bepred roet d'ar marv abalamour da Jezuz, evit ma vo ivez buhez Jezuz diskuliet en hor c'hig marvel, 
2CO.4.12	en hevelep doare ma labour ar marv ennomp hag ar vuhez ennoc'h. 
2CO.4.13	Met hon eus an hevelep spered a feiz, hervez ma'z eo skrivet: Kredet em eus, setu perak em eus komzet. Ni ivez a gred ha setu perak e komzomp, 
2CO.4.14	oc'h anavezout penaos an hini en deus savet an Aotrou Jezuz a varv a savo ac'hanomp ivez a varv dre Jezuz, hag a lakaio ac'hanomp d'en em ziskouez ganeoc'h. 
2CO.4.15	Rak an holl draoù-se a zo evidoc'h, evit ma teuio ar c'hras-se, en ur greskiñ, da fonnañ ar pedennoù a drugarez eus kalz evit gloar Doue. 
2CO.4.16	Dre-se ne gollomp ket kalon. Ha petra bennak en em zistruj hon den a-ziavaez, hon den a-ziabarzh en em nevesa a zeiz da zeiz. 
2CO.4.17	Rak hor glac'har skañv eus an amzer a-vremañ a ro ur pouez a c'hloar peurbadus ha meurbet gwelloc'h, 
2CO.4.18	pa'z eo gwir na sellomp ket ouzh an traoù gwelus met ouzh an traoù diwelus. Rak an traoù gwelus n'int nemet evit un amzer, met ar re ziwelus a zo peurbadus.
2CO.5.1	Gouzout a reomp a dra sur penaos mar d-eo distrujet hon tabernakl, hor chomlec'h douarel-mañ, hon eus en neñvoù un ti a zo eus Doue, un ti peurbadus n'eo ket graet gant dorn an den. 
2CO.5.2	Huanadiñ a reomp eno, o c'hoantaat gant bervder gwiskañ hor chomlec'h neñvel, 
2CO.5.3	mar d-omp da vihanañ kavet gwisket ha nann en noazh. 
2CO.5.4	E-pad ma'z emaomp en tabernakl-mañ, e huanadomp dindan ar bec'h, abalamour ma fell deomp, nann bezañ diwisket, met bezañ gwisket, evit ma vo ar pezh a zo marvel lonket gant ar vuhez. 
2CO.5.5	Hag an hini en deus hor c'hrouet evit kement-se eo Doue, hag en deus roet deomp ivez arrez ar Spered. 
2CO.5.6	Bez' omp eta bepred leun a fiziañs hag gouzout a reomp penaos e-keit ha ma chomomp er c'horf-mañ emaomp pell diouzh an Aotrou, 
2CO.5.7	rak kerzhout a reomp dre ar feiz ha nann dre ar gweled. 
2CO.5.8	Bez' omp leun a fiziañs, hag e karomp gwelloc'h kuitaat ar c'horf-mañ ha chom e-kichen an Aotrou. 
2CO.5.9	Dre-se ivez e klaskomp bezañ kavet plijus gantañ, pe e chomfemp ennañ pe ez afemp er-maez anezhañ. 
2CO.5.10	Rak ret eo deomp holl mont dirak lez-varn Krist, evit ma resevo pep hini hervez ar mad pe an droug en devo graet o vezañ en e gorf.
2CO.5.11	Oc'h anavezout eta an doujañs a dleer d'an Aotrou, e kendrec'homp an dud. Doue a anavez ac'hanomp hag ec'h esperan ec'h anavezit ivez ac'hanomp en ho koustiañsoù. 
2CO.5.12	N'en em erbedomp ket a-nevez dirazoc'h, met reiñ a reomp deoc'h lec'h da gavout gloar abalamour deomp, evit ma c'hellot respont d'ar re en em ro gloar en diavaez ha nann er galon. 
2CO.5.13	Rak mar d-omp diskiant ez eo evit Doue, mar d-omp a skiant vat ez eo evidoc'h. 
2CO.5.14	Karantez Krist a wask ac'hanomp, o vezañ ma kredomp penaos mar d-eo unan hepken marvet evit an holl, an holl eta a zo marv. 
2CO.5.15	Eñ a zo marvet evit an holl, evit na vevo ken evito o-unan ar re a vev, met evit an hini a zo marvet hag adsavet a varv evito. 
2CO.5.16	Dre-se n'anavezomp ken den hervez ar c'hig bremañ. Ha zoken mar hon eus anavezet Krist hervez ar c'hig, bremañ n'anavezomp ken anezhañ en doare-se. 
2CO.5.17	Ha ma'z emañ unan bennak e Krist, hemañ a zo ur grouadenn nevez. An traoù kozh a zo tremenet, setu, an holl draoù a zo deuet da vezañ nevez. 
2CO.5.18	An holl draoù-se a zeu eus Doue, en deus hon adunvanet gantañ dre Jezuz-Krist hag en deus roet deomp ministrerezh an adunvanidigezh, 
2CO.5.19	rak Doue a oa e Krist, oc'h adunvaniñ ar bed gantañ, hep kontañ dezho o disentidigezh, hag o lakaat ennomp ar ger a adunvanidigezh. 
2CO.5.20	Kannaded evit Krist emaomp eta, evel ma vefe Doue oc'h aspediñ drezomp. Ho pediñ a reomp start en anv Krist, bezit adunvanet gant Doue! 
2CO.5.21	Rak lakaet eo bet gantañ da vezañ pec'hed abalamour deomp an hini n'en deus ket anavezet ar pec'hed, evit ma teuimp da vezañ reizhder Doue ennañ.
2CO.6.1	Pa'z eo gwir eta e labouromp asambles, e pedomp start ac'hanoc'h na zegemerot ket gras Doue en aner, 
2CO.6.2	rak eñ a lavar: Da selaouet em eus en amzer dereat, da sikouret em eus e deiz ar silvidigezh. Setu bremañ an amzer dereat, setu bremañ deiz ar silvidigezh. 
2CO.6.3	Ne roomp abeg ebet da gouezhañ, e netra, evit na vo ket tamallet ar ministrerezh, 
2CO.6.4	met en em ziskouez a reomp en holl draoù evel servijerien Doue, en un dalc'husted vras, er glac'haroù, er poanioù, en ankenioù, 
2CO.6.5	er goulioù, er prizonioù, en dispac'hioù, el labourioù, er beilhoù, er yunoù, 
2CO.6.6	er burentez, en anaoudegezh, er basianted, en douster, er Spered-Santel, en ur garantez gwirion, 
2CO.6.7	er ger a wirionez, e galloud Doue, en armoù ar reizhder a zalc'her a-gleiz hag a-zehou, 
2CO.6.8	e-kreiz ar gloar hag an dismegañs, e-kreiz ar vrud fall hag ar vrud vat, o vezañ kemeret evel tromplerien ha ni gwirion koulskoude, 
2CO.6.9	evel tud dianav ha ni anavezet mat koulskoude, evel marv ha setu e vevomp, evel kastizet ha nann lakaet d'ar marv, 
2CO.6.10	evel glac'haret ha ni bepred laouen koulskoude, evel peorien hag o pinvidikaat meur a hini koulskoude, evel o kaout netra ha ni o perc'hennañ an holl draoù koulskoude. 
2CO.6.11	Hor genoù hon eus digoret evidoc'h, Korintiz, hor c'halon a zo en em ledanaet. 
2CO.6.12	N'oc'h ket war enk ennomp, met emaoc'h war enk en ho kreizon hoc'h-unan. 
2CO.6.13	Bremañ en distro, komz a ran deoc'h evel da'm bugale, en em frankait hoc'h-unan ivez.
2CO.6.14	N'en em lakait ket dindan un hevelep yev gant ar re zifeiz. Rak peseurt heñvelded a zo etre ar reizhder hag an direizhder, ha petra a zo kumun etre ar sklêrijenn hag an deñvalijenn? 
2CO.6.15	Peseurt unvaniezh a zo etre Krist ha Belial? Peseurt lod en deus un den a feiz gant an hini difeiz? 
2CO.6.16	Peseurt unvaniezh a zo etre templ Doue hag an idoloù? Rak c'hwi eo templ an Doue bev, evel m'en deus Doue lavaret: Chom a rin enno, hag e kerzhin en o zouez, me a vo o Doue hag int a vo va fobl. 
2CO.6.17	Dre-se: Deuit er-maez eus o zouez ha dispartiit diganto, a lavar an Aotrou, na stokit ket ouzh ar pezh a zo dic'hlan, hag e tegemerin ac'hanoc'h. 
2CO.6.18	Me a vo tad deoc'h hag e viot mibien ha merc'hed din, eme an Aotrou holl-c'halloudek.
2CO.7.1	O kaout eta hevelep promesaoù, re garet-mat, en em c'hlanaomp eus pep hudurniezh eus ar c'hig hag eus ar spered o kas da benn hor santeladur e doujañs Doue. 
2CO.7.2	Degemerit ac'hanomp, n'hon eus graet droug da zen, n'hon eus noazet da zen, n'hon eus graet hor mad eus den. 
2CO.7.3	Ne lavaran ket kement-mañ evit ho kondaoniñ, rak dija em eus lavaret ez oc'h en hor c'halonoù evit mervel asambles hag evit bevañ asambles. 
2CO.7.4	Komz a ran ouzhoc'h gant kalz a hardizhegezh, ul lec'h mat am eus da dennañ gloar ac'hanoc'h, leuniet on a frealz, karget on a levenez e-kreiz hon holl c'hlac'haroù. 
2CO.7.5	Rak abaoe ma'z on deuet e Makedonia, hor c'hig n'en deus bet diskuizh ebet, met glac'haret omp bet e pep doare, dre stourmoù en diavaez hag aon en diabarzh. 
2CO.7.6	Met Doue a frealz ar re a zo dinerzhet, hor frealzet en deus dre zonedigezh Tit, 
2CO.7.7	ha n'eo ket hepken dre e zonedigezh, met ivez dre ar frealz en deus bet diganeoc'h, en ur reiñ da anavezout deomp ho c'hoant bras, ho taeroù, ho kred evidon, en hevelep doare ma'z eo bet kresket va levenez. 
2CO.7.8	Petra bennak ma em eus ho tristaet gant va lizher, ne'm eus ket keuz a gement-se, zoken mar em eus bet keuz a-se, rak gwelout a ran penaos al lizher-se en deus ho tristaet evit ur pennad amzer. 
2CO.7.9	Bremañ en em laouenaan, nann abalamour ma em eus tristaet ac'hanoc'h, met abalamour ma he deus ho tristidigezh ho kaset da gaout keuz, rak tristaet oc'h bet hervez Doue, en hevelep doare ma n'hoc'h eus bet koll ebet eus hor perzh. 
2CO.7.10	Rak an dristidigezh hervez Doue a ro ur c'heuz a gas d'ar silvidigezh ha ne vo biken kerse anezhi, met tristidigezh ar bed a zegas ar marv. 
2CO.7.11	Ha setu, an hevelep tristidigezh-se hervez Doue, nag a resevender n'he deus ket degaset ennoc'h, nag a zidamalloù, nag a vrouez, nag a zoujañs, nag a c'hoant, nag a gred, nag a gastiz! Diskouezet hoc'h eus e pep keñver ez oc'h glan en afer-se. 
2CO.7.12	Evel-se pa em eus skrivet deoc'h, ne oa ket abalamour d'an hini en doa graet an droug nag abalamour d'an hini a oa bet graet dezhañ, met evit reiñ da anavezout deoc'h ar preder hon eus evidoc'h dirak Doue. 
2CO.7.13	Dre-se ez omp bet frealzet dre ho frealz, met muioc'h c'hoazh ez omp bet laouenaet abalamour da levenez Tit, rak e spered a zo bet dinec'het ganeoc'h holl. 
2CO.7.14	Mar em eus tennet gloar ac'hanoc'h dirazañ en un dra bennak, n'em eus ket bet mezh a-se, met evel ma hon eus lavaret an holl draoù gant gwirionez, ar pezh hon eus tennet gloar anezhañ dirak Tit a zo en em gavet gwir. 
2CO.7.15	E garantez evidoc'h a zeu da vezañ c'hoazh brasoc'h pa en deus soñj eus sentidigezh pep hini ac'hanoc'h ha penaos hoc'h eus e zegemeret gant doujañs ha krenadenn. 
2CO.7.16	En em laouenaat a ran abalamour ma em eus fiziañs ennoc'h en holl draoù.
2CO.8.1	Ni a ro da anavezout deoc'h, breudeur, ar c'hras en deus roet Doue da Ilizoù Makedonia, 
2CO.8.2	penaos, o vezañ bet amprouet dre galz a c'hlac'haroù, e-kreiz puilhentez o levenez hag o brasañ paourentez, o deus skuilhet gant fonnder madoù o largentez. 
2CO.8.3	Rak testeniañ a ran, roet o deus anezho o-unan, hervez o galloud, zoken en tu all d'o galloud, 
2CO.8.4	o pediñ ac'hanomp start da resev an aluzen-se ha da gemer o lodenn en ur servijañ ar sent. 
2CO.8.5	N'o deus ket zoken graet evel ma esperemp, met en em roet int da gentañ d'an Aotrou, ha neuze deomp-ni dre volontez Doue, 
2CO.8.6	en hevelep doare ma hon eus pedet Tit da echuiñ an oberenn-mañ a c'hras en ho touez, evel ma en doa kroget ganti. 
2CO.8.7	Evel ma fonnit e pep tra, e feiz, e ger, en anaoudegezh, e gred a bep doare, e karantez evidomp, fonnit ivez en oberenn-mañ a c'hras. 
2CO.8.8	Ne lavaran ket kement-se evit reiñ ur gourc'hemenn, met evit amprouiñ dre c'hred ar re all gwirionded ho karantez. 
2CO.8.9	Rak anavezout a rit gras an Aotrou Jezuz-Krist, hag eñ pinvidik, a zo en em c'hraet paour evidoc'h, evit ma vefec'h rentet pinvidik dre e baourentez. 
2CO.8.10	E kement-se e roan deoc'h un ali, hag e tere ouzhoc'h, c'hwi hag hoc'h eus nann hepken kroget gant an oberenn-se, met ivez hoc'h eus bet ar youl d'hec'h ober adalek ar bloaz tremenet. 
2CO.8.11	Peurechuit eta bremañ an oberenn-se, hag evel ma hoc'h eus diskouezet gred a vennad, kasit anezhi da benn ivez hervez ho kalloud. 
2CO.8.12	Rak mar d-emañ ar gred ganeoc'h, ez eo plijus hervez ar pezh a zo ha nann hervez ar pezh n'eus ket. 
2CO.8.13	Evit gwir arabat eo deoc'h bezañ re vec'hiet evit ma vo sikouret ar re all, 
2CO.8.14	met ra vo ingalded etrezoc'h: ra zeuio ho fonnder da sikour en amzer a-vremañ o faourentez evit ma teuio o fonnder ivez da sikour ho paourentez, en hevelep doare ma vo ingalded 
2CO.8.15	hervez ma'z eo skrivet: An hini a zastumas kalz n'en deus ket bet muioc'h, hag an hini a zastumas nebeut n'en deus ket bet nebeutoc'h. 
2CO.8.16	Grasoù ra vo rentet da Zoue rak lakaet en deus an hevelep gred evidoc'h e kalon Tit, 
2CO.8.17	degemeret mat eo bet hon ali gantañ, hag ez eo aet en hent d'ho kwelout gant muioc'h a hast hag a galon-vat. 
2CO.8.18	Kaset hon eus gantañ ar breur a zo skuilhet e veuleudi en holl Ilizoù er pezh a sell ouzh an Aviel, 
2CO.8.19	hag ouzhpenn-se eo bet dibabet gant an Ilizoù evit dont ganeomp en hor beaj hag evit kas an aluzenoù a veromp evit gloar an Aotrou e-unan hag hervez ho kred. 
2CO.8.20	Kemeret hon eus ar preder-se evit na c'hello den rebech ac'hanomp e-keñver mererezh an aluzenoù fonnus-se, 
2CO.8.21	o klask ober ar pezh a zo mat, nann hepken dirak an Aotrou, met ivez dirak an dud. 
2CO.8.22	Kaset hon eus ganto hor breur hon eus alies amprouet e c'hred e meur a wech, hag a ziskouezo anezhañ muioc'h c'hoazh ar wech-mañ abalamour d'ar fiziañs vras en deus ennoc'h. 
2CO.8.23	Evel-se diwar-benn Tit, ez eo va c'henseurt ha va c'henlabourer en ho kounid; diwar-benn hor breudeur, ez int ar re gaset gant an Ilizoù ha gloar Krist. 
2CO.8.24	Roit eta dezho, dirak an Ilizoù, prouennoù eus ho karantez hag eus al lec'h hon eus da dennañ gloar ac'hanoc'h.
2CO.9.1	N'eo ket ret din skrivañ deoc'h diwar-benn ar servij e-keñver ar sent, 
2CO.9.2	rak anavezout a ran ho kred hag e tennan gloar ac'hanoc'h diwar e benn dirak ar Vakedoniz, o vezañ ma'z eo prest Akaia abaoe warlene. Ho kred en deus bountet an niver brasañ. 
2CO.9.3	Kaset em eus ar vreudeur evit na vo ket hor gloar ac'hanoc'h en aner e-keñver-se hag evit ma viot prest evel ma em eus lavaret, 
2CO.9.4	gant aon, mar deufe Makedoniz ganin, na vefec'h ket kavet prest ha na drofe kement-se d'hor mezh, evit tremen hep lavarout d'hoc'h hini, war an dra-se hon eus tennet gloar anezhi. 
2CO.9.5	Rett em eus kavet eta pediñ ar vreudeur da vont a-raok d'ho kavout ha da echuiñ da gempenn al largentez ho poa dija prometet, evit ma vo prest, nann evel frouezh ar bizhoni met evel ul largentez. 
2CO.9.6	A-hend-all: An hini a had gant pizhoni a vedo gant pizhoni, hag an hini a had gant fonnder a vedo gant fonnder ivez. 
2CO.9.7	Ra roio pep hini hervez ar pezh ma en deus soñjet en e galon, nann gant keuz na dre ret, rak Doue a gar an hini a ro gant levenez. 
2CO.9.8	Ha Doue a zo galloudek evit ho leuniañ a bep seurt grasoù, evit, pa ho po e pep amzer hag e pep tra kement a zo ret, ma kreskot en holl oberoù mat, 
2CO.9.9	hervez ma'z eo skrivet: Skuilhet en deus, roet en deus d'ar beorien, e reizhder a chom da virviken. 
2CO.9.10	Hogen an hini a ro an had d'an hader ha bara dezhañ da zebriñ, a roio deoc'h hag a gresko deoc'h an had, hag e lakaio da greskiñ frouezh ho reizhder 
2CO.9.11	evit ma viot pinvidikaet e pep doare ha ma c'hellot ober pep seurt largentez, a lakaio ac'hanomp da rentañ trugarekadennoù da Zoue. 
2CO.9.12	Rak servij ar prof-se a bourvez da ezhommoù ar sent, hag ouzhpenn c'hoazh eo leun a drugarekadennoù a vo rentet da Zoue gant meur a hini. 
2CO.9.13	Reiñ a raint eta gloar da Zoue evit ar sentidigezh a ziskouezoc'h e-keñver Aviel Krist dre brouenn ar sikour-se hag evit gwirionded ho tonezon en o c'heñver hag e-keñver an holl. 
2CO.9.14	Pediñ a reont evidoc'h, o karout ac'hanoc'h kalz abalamour d'ar c'hras c'hwek en deus graet Doue deoc'h. 
2CO.9.15	Ra vo rentet trugarekadennoù da Zoue evit e zonezon dilavarus!
2CO.10.1	Me Paol, a bed ac'hanoc'h, dre zouster ha madelezh Krist, me hag a zo uvel dirazoc'h met leun a hardizhegezh en ho keñver pa'z on pell diouzhoc'h, 
2CO.10.2	pediñ a ran ac'hanoc'h na vo ket ret din, pa vin ganeoc'h, implijout gant fiziañs an hardizhegezh-se am eus soñj d'ober ganti a-enep hiniennoù a sell ouzhimp evel pa gerzfemp hervez ar c'hig. 
2CO.10.3	Rak petra bennak ma kerzhomp er c'hig, ne stourmomp ket hervez ar c'hig. 
2CO.10.4	Rak hon armoù a vrezel n'int ket kigel, met galloudek int dre Zoue evit diskar ar c'hreñvlec'hioù, 
2CO.10.5	evit distrujañ an arguzennoù ha pep uhelder en em sav a-enep anaoudegezh Doue, hag evit degas pep soñj dalc'het da sentidigezh ouzh Krist, 
2CO.10.6	ha prest omp da gastizañ pep disentidigezh, pa vo peurglok ho sentidigezh. 
2CO.10.7	Sellout a rit ouzh an diavaez. Mar d-eus unan bennak hag a gred ennañ e-unan ez eo da Grist, ra gredo eta ivez ennañ e-unan penaos, evel ma'z eo-eñ da Grist, ni ivez a zo da Grist. 
2CO.10.8	Pa dennfen gloar muioc'h c'hoazh eus ar galloud en deus an Aotrou roet deomp evit kenteliañ ha nann evit ho tistrujañ, ne'm bo mezh ebet a gement-se, 
2CO.10.9	evit na vo ket kredet e fellfe din ober aon deoc'h dre va lizheroù. 
2CO.10.10	Rak, eme an dud, e lizheroù a zo garv ha nerzhus, met pa vez amañ, e zoare a zo dinerzh hag e gomz a zo dispriz. 
2CO.10.11	Ra anavezo an hini a gomz evel-se penaos evel ma'z omp en hor gerioù en hol lizheroù o vezañ pell diouzhoc'h, evel-se ivez ez omp en hon oberoù o vezañ dirazoc'h. 
2CO.10.12	Ne gredomp ket en em heñvelaat pe en em geñveriañ ouzh hiniennoù e-touez ar re en em veul o-unan. Met oc'h en em vuzuliañ o-unan drezo o-unan hag oc'h en em geñveriañ o-unan outo o-unan, e tiskouezont n'o deus skiant ebet. 
2CO.10.13	Met ne dennomp ket gloar en tu all d'ar pezh a zo dleet. Er c'hontrol e chomomp e-barzh ar muzul eus al lodenn en deus Doue roet deomp evit dont betek ennoc'h. 
2CO.10.14	N'en em astennomp ket pelloc'h eget n'eo dleet, ar pezh a vefe ma ne vijemp ket deuet betek ennoc'h. Met gwir eo ez omp deuet betek ennoc'h gant Aviel Krist. 
2CO.10.15	Ne dennomp ket gloar en tu all d'ar pezh a zo dleet, evel e labourioù ar re all, met esperout a reomp, pa vo kresket ho feiz, en em astennimp kalz pelloc'h en ur chom el lodenn a zo merket deomp, 
2CO.10.16	hag e prezegimp an Aviel en tu all d'ho pro, hep tennañ gloar eus ar pezh a zo dija bet graet e lodenn ar re all. 
2CO.10.17	Met an hini en em ro gloar dezhañ e-unan, ra en em roio gloar en Aotrou. 
2CO.10.18	Rak n'eo ket an hini en em veul e-unan a vez aprouet, met an hini a zo meulet gant an Aotrou.
2CO.11.1	Plijus e vefe din hag e c'hellfec'h gouzañv un tamm va follentez; ya, me ho ped, gouzañvit ac'hanon. 
2CO.11.2	Rak me a zo gwarizius ac'hanoc'h, gant ur warizi eus Doue, abalamour ma em eus unanet ac'hanoc'h da ur pried hepken, evit ho kinnig da Grist evel ur werc'hez c'hlan. 
2CO.11.3	Met evel ma tromplas an naer Eva dre widre, aon am eus na zeufe ivez ho soñjoù d'en em vreinañ diouzh an eeunder a zo e Krist. 
2CO.11.4	Rak mar deufe unan bennak da brezeg deoc'h ur Jezuz all disheñvel diouzh an hini hon eus prezeget, pe mar resevfec'h ur Spered all disheñvel diouzh an hini hoc'h eus resevet, pe un Aviel all disheñvel diouzh an hini hoc'h eus degemeret, en gouzañvfec'h mat. 
2CO.11.5	Met krediñ a ran n'on bet e netra izeloc'h eget ar wellañ ebestel. 
2CO.11.6	Mar d-on evel un den izel e-keñver ar gomz, n'on ket e-keñver an anaoudegezh. En em roet hon eus da anavezout en ho touez e pep doare hag en holl draoù. 
2CO.11.7	Ha graet em eus ur pec'hed oc'h en em izelaat va-unan evit ma vijec'h uhelaet, en ur brezeg deoc'h evit netra Aviel Doue? 
2CO.11.8	Diwisket em eus Ilizoù all, o resev diganto ur gopr evit ho servijañ. 
2CO.11.9	Pa'z on bet en em gavet en ezhomm en ho touez, n'on bet ur bec'h da zen ebet, rak ar vreudeur deuet eus Makedonia o deus pourvezet d'ar pezh a vanke din. En holl draoù ez on en em ziwallet da vezañ ur bec'h deoc'h hag en em virin. 
2CO.11.10	Dre wirionez Krist a zo ennon, ne vo ket lamet diganin al lec'h a c'hloar-se e broioù eus Akaia. 
2CO.11.11	Perak? Dre ma n'ho karan ket? Doue a oar. 
2CO.11.12	Met e ran kement-se hag henn ober a rin c'hoazh evit lemel pep digarez digant ar re a glask an digarez da vezañ kavet eveldomp en traoù a dennont gloar diouto. 
2CO.11.13	Rak hevelep tud a zo fals-ebestel, labourerien tromplus dic'hizet en ebestel Krist. 
2CO.11.14	Ha kement-se n'eo ket souezhus, rak Satan e-unan en em zic'hiz en un ael a sklêrijenn. 
2CO.11.15	N'eo ket eta fromus en em zic'hizfe ivez e servijerien e servijerien ar reizhder, met o diwezh a vo hervez o oberoù. 
2CO.11.16	Henn lavarout a ran c'hoazh, ra ne gemero den ac'hanon evel un den diskiant. Pe neuze, degemerit ac'hanon evel un den diskiant evit ma en em roin gloar un tamm ivez. 
2CO.11.17	Ar pezh a lavaran, n'eo ket hervez an Aotrou, met evel dre follentez, gant ar fiziañs-se a gavan gloar ennañ. 
2CO.11.18	Pa en em ro gloar meur a hini hervez ar c'hig, me en em roio gloar ivez. 
2CO.11.19	Rak e c'houzañvit a volontez vat ar re foll, c'hwi o vezañ fur. 
2CO.11.20	Mar deu unan bennak d'ho mestroniañ, d'ho lonkañ, da gregiñ ennoc'h, mar en em uhela, pe mar sko ac'hanoc'h war ho tremm, e c'houzañvit anezhañ. 
2CO.11.21	Mezh am eus o lavarout-se, ni a zo bet dinerzh. Koulskoude, e komzan gant follentez, kement tra a c'hell unan all krediñ ober, me a gred ivez henn ober. 
2CO.11.22	Hag Hebreed int? Bez' on ivez. Hag Israeliz int? Bez' on ivez. Hag a lignez Abraham int? Bez' on ivez. 
2CO.11.23	Ha ministred Krist int? Komz a ran gant follentez, bez' on muioc'h c'hoazh, kalz muioc'h el labourioù, kalz muioc'h er goulioù, muioc'h er prizonioù, alies e riskl ar marv, 
2CO.11.24	pemp gwech em eus bet digant ar Yuzevien daou-ugent taol skourjez nemet unan, 
2CO.11.25	teir gwech on bet pilet gant gwalinier, ur wech on bet meinataet, teir gwech em eus graet peñse, tremenet em eus un nozvezh hag un devezh en donder. 
2CO.11.26	Alies on bet e beaj, e riskl war ar stêrioù, e riskl a-berzh al laeron, e riskl e-touez tud va fobl, e riskl e-touez ar baganed, e riskl er c'hêrioù, e riskl el lec'hioù distro, e riskl war vor, e riskl e-touez ar fals-breudeur, 
2CO.11.27	er poanioù, el labourioù, er beilhadennoù alies, en naon, er sec'hed, alies er yunoù, er yenijenn, en noazhder. 
2CO.11.28	Hag hep komz eus an traoù all, bemdez ez on gronnet gant prederioù an holl Ilizoù. 
2CO.11.29	Piv a zo gwan, ha ne vefen ket gwan? Piv a zeu da gouezhañ, ha ne vefen losket? 
2CO.11.30	Mar d-eo ret en em reiñ gloar, e tennin gloar eus va gwander. 
2CO.11.31	An Doue ha Tad eus hon Aotrou Jezuz-Krist, benniget ra vo da virviken, a oar ne lavaran ket a c'hevier. 
2CO.11.32	E Damask, gouarnour ar roue Aretaz en doa graet diwall kêr an Damaskenianed evit kregiñ ennon, 
2CO.11.33	met diskennet e oan en ur baner dre ur prenestr, a-hed ar voger, hag em eus tech'et diouzh o daouarn.
2CO.12.1	A dra-sur ne zere ket ouzhin en em reiñ gloar, rak e teuin da gomz eus gweledigezhioù ha diskuliadurioù a-berzh an Aotrou. 
2CO.12.2	Anavezout a ran un den e Krist a voe estlammet betek an trede neñv ouzhpenn pevarzek vloaz 'zo; pe e voe en e gorf, n'ouzon ket, pe e voe er-maez eus e gorf, n'ouzon ket, Doue a oar. 
2CO.12.3	Gouzout a ran penaos an den-se, pe e voe en e gorf, n'ouzon ket, pe e voe er-maez eus e gorf, n'ouzon ket, Doue a oar, 
2CO.12.4	a voe savet er baradoz, hag e klevas komzoù dilavarus ha ne c'hell ket an den o distagañ. 
2CO.12.5	Tennañ a rin gloar eus an den-se, met ne dennin ket gloar ac'hanon va-unan, nemet eus va dinerzhded. 
2CO.12.6	Ma fellfe din en em reiñ gloar, ne vefen ket diskiant rak ne lavarfen nemet ar wirionez, met en em virout a ran evit na veulo den ac'hanon en tu all d'ar pezh a wel ennon pe d'ar pezh a glev diganin. 
2CO.12.7	Ha gant aon n'en em c'hwezhfen re abalamour da vrasted dispar an diskuliadurioù-se, eo bet lakaet din em c'hig ur broud, un ael eus Satan, evit va c'hrabanata, evit n'en em uhelafen ket. 
2CO.12.8	Teir gwech em eus pedet an Aotrou d'e bellaat diouzhin, 
2CO.12.9	ha lavaret en deus din: Va gras a zo a-walc'h evidout, rak va galloud en em ziskouez en dinerzded. Tennañ a rin gloar eta kentoc'h eus va dinerzhded, evit ma chomo galloud Krist ennon. 
2CO.12.10	Dre-se, en em blijout a ran en dinerzhded, er dismegañsoù, en ezhommoù, en heskinoù, en ankenioù, evit anv Krist. Rak pa'z on dinerzh, neuze ez on kreñv.
2CO.12.11	Foll on bet oc'h en em reiñ gloar, c'hwi eo hoc'h eus va rediet da vezañ. Rak ganeoc'h eo e tleen bezañ meulet, dre ma n'on ket bet izeloc'h e netra eget ar re wellañ eus an ebestel, petra bennak ma n'on netra. 
2CO.12.12	Ar prouennoù eus va abostolerezh o deus lugernet en ho touez dre ur basianted leun, dre virakloù, burzhudoù hag oberoù a c'halloud. 
2CO.12.13	Rak e petra oc'h bet disteroc'h eget an Ilizoù all, nemet en dra ma ne'm eus ket bec'hiet ac'hanoc'h? Pardonit din ar gwall-se. 
2CO.12.14	Setu, evit an trede gwech on prest da vont d'ho kavout ha ne viot ket bec'hiet ganin, rak n'eo ket ho madoù a glaskan, c'hwi hoc'h-unan eo. Evit gwir, n'eo ket ar vugale a dle dastum evit an tadoù, met an tadoù evit ar vugale. 
2CO.12.15	Me a zispigno a galon-vat hag en em zispigno c'hoazh va-unan evit hoc'h eneoù, petra bennak ma vin karet nebeutoc'h, o karout ac'hanoc'h gant kement a garantez. 
2CO.12.16	Mat! Ne'm eus ket bec'hiet ac'hanoc'h, met o vezañ un den troidellus, em eus ho kemeret dre ijin. 
2CO.12.17	Ha tennet em eus un dra bennak diganeoc'h dre unan bennak eus ar re am eus kaset deoc'h? 
2CO.12.18	Dibabet em eus Tit ha kaset em eus ur breur gantañ. Hag en deus tennet Tit ur gounid bennak diganeoc'h? Ha n'hon eus ket kerzhet en hevelep spered, war an hevelep roudoù? 
2CO.12.19	Ha krediñ a rit e fell deomp adarre en em zidamall dirazoc'h? Komz a reomp dirak Doue e Krist, ha kement-se holl, re garet mat, evit ho kenteliañ. 
2CO.12.20	Rak aon am eus, pa'z in d'ho kavout, na gavin ket ac'hanoc'h evel ma fell din, ha na gavot ket ac'hanon evel ma fell deoc'h, na vo tabutoù, gwarizi, kasonioù, dirollerezh, droukkomzoù, falstamalloù, ourgouilh, trubuilhoù, 
2CO.12.21	hag o tistreiñ d'ho kavout, na rofe Doue din mezh en ho touez, na'm befe da ouelañ war meur a hini eus ar re o deus pec'het diagent ha n'o deus ket bet keuz eus an dic'hlanded, eus an hudurniezh hag eus ar c'hadaliezh o deus graet.
2CO.13.1	Setu an trede gwech ma'z an d'ho kavout. War gomz daou pe dri dest pep tra a vo peurglozet. 
2CO.13.2	Lavaret em eus dija ha lavarout a ran a-ziagent, evel pa vefen en ho touez evit an eil gwech, bremañ o vezañ ezvezant, e skrivan d'ar re o deus pec'het a-ziaraok ha d'an holl re all, penaos mar deuan adarre n'espernin hini anezho, 
2CO.13.3	peogwir e klaskit ur brouenn emañ Krist o komz drezon, eñ ha n'eo ket dinerzh en ho keñver met a zo galloudek ennoc'h. 
2CO.13.4	Rak, petra bennak ma'z eo bet staget ouzh ar groaz en dinerzhded, koulskoude ez eo bev dre c'halloud Doue. Ni ivez a zo dinerzh ennañ, met bevañ a raimp gantañ dre c'halloud Doue en ho keñver. 
2CO.13.5	En em eveshait hoc'h-unan da welout hag emaoc'h er feiz, en em amprouit hoc'h-unan. Ha n'anavezit ket hoc'h-unan penaos emañ Jezuz-Krist ennoc'h? Nemet e vefec'h marteze diveulet. 
2CO.13.6	Met esperout a ran ec'h anavezot penaos n'omp ket ni diveulet. 
2CO.13.7	Met e pedan Doue na reot droug ebet, nann evit ma seblantfemp bezañ kavet mat, met evit ma reot ar pezh a zo dereat d'ober, ha pa dlefemp bezañ evel diveulet hon-unan. 
2CO.13.8	Rak n'hon eus galloud ebet a-enep ar wirionez, met evit ar wirionez. 
2CO.13.9	Levenez hon eus pa vezomp dinerzh gant ma viot kreñv. Hag ar pezh a c'houlennomp en hor pedennoù, eo ma teuot da vezañ peurvat. 
2CO.13.10	Setu perak e skrivan an traoù-mañ o vezañ ezvezant, evit pa vin bezant, na'm bo ket da vezañ garv ganeoc'h, hervez ar galloud en deus an Aotrou roet din evit kenteliañ ha nann evit distrujañ. 
2CO.13.11	A-hend-all, breudeur, en em laouenait, klaskit bezañ peurvat, en em frealzit, bezit en un hevelep soñj, bevit e peoc'h, hag an Doue a garantez hag a beoc'h a vo ganeoc'h. 
2CO.13.12	En em saludit an eil egile dre ur pok santel. 
2CO.13.13	An holl sent a salud ac'hanoc'h. 
2CO.13.14	Gras an Aotrou Jezuz-Krist, karantez Doue ha kenunvaniezh ar Spered-Santel ra vo ganeoc'h holl! Amen.
GAL.1.1	Paol, abostol, nann a-berzh an dud na dre un den bennak, met dre Jezuz-Krist ha Doue an Tad en deus e adsavet a-douez ar re varv, 
GAL.1.2	hag an holl vreudeur a zo ganin, da Ilizoù Galatia: 
GAL.1.3	Ar c'hras hag ar peoc'h ra vo roet deoc'h a-berzh Doue an Tad hag hon Aotrou Jezuz-Krist, 
GAL.1.4	a zo en em roet e-unan evit hor pec'hedoù evit hon tennañ eus ar c'hantved breinus-mañ, hervez bolontez Doue hon Tad, 
GAL.1.5	dezhañ ra vo ar gloar e kantvedoù ar c'hantvedoù! Amen.
GAL.1.6	Souezhet on ho pefe dilezet ken buan an hini en deus ho kalvet da c'hras Krist evit heuliañ un aviel all, 
GAL.1.7	n'eo ket ma'z eus unan all, met bez' ez eus tud ouzh ho trubuilhañ hag a fell dezho fallaat Aviel Krist. 
GAL.1.8	Ha pa brezegfemp deoc'h ni hon-unan pe un ael eus an neñv un aviel disheñvel diouzh an hini hon eus prezeget deoc'h, ra vo milliget! 
GAL.1.9	Evel ma hon eus dija lavaret, henn lavarout a ran adarre bremañ: mar prezeg deoc'h unan bennak un aviel disheñvel diouzh an hini hoc'h eus resevet, ra vo milliget! 
GAL.1.10	Rak daoust ha klask a ran kendrec'hiñ an dud pe Doue? Ha klask a ran plijout d'an dud? Mar deufen da blijout d'an dud, ne vefen ket servijer Krist.
GAL.1.11	Disklêriañ a ran deoc'h, breudeur, an Aviel am eus prezeget n'eo ket eus an dud, 
GAL.1.12	rak ne'm eus ket e resevet nag e zesket digant un den, met dre un diskuliadur a-berzh Jezuz-Krist. 
GAL.1.13	Klevet hoc'h eus penaos e oa gwechall va c'hundu er yuzeverezh, gant pegement a nerzh e heskinen Iliz Doue hag e wasten anezhi, 
GAL.1.14	ha penaos ez aen pelloc'h er yuzeverezh eget meur a hini eus va oad hag eus va bro, o vezañ douget dreist an holl evit hengounioù va zadoù. 
GAL.1.15	Met pa'z eo bet plijet gant Doue, en doa va dibabet adalek kof va mamm hag en deus va galvet dre e c'hras, 
GAL.1.16	diskuliañ e Vab ennon evit ma prezegfen anezhañ e-touez ar baganed, kerkent, ne selaouis nag ar c'hig nag ar gwad 
GAL.1.17	ha ne bignis ket da Jeruzalem da gavout ar re a oa bet ebestel a-raok din, met mont a ris da Arabia, ha goude e tistrois adarre da Zamask. 
GAL.1.18	Tri bloavezh goude, e pignis da Jeruzalem da welout Pêr hag e chomis gantañ pemzek devezh, 
GAL.1.19	met ne welis hini eus an ebestel all, nemet Jakez breur an Aotrou. 
GAL.1.20	Er pezh a skrivan deoc'h, setu, dirak Doue n'eus gaou ebet. 
GAL.1.21	Goude-se ez is da vroioù Siria ha Kilisia, 
GAL.1.22	met ne oan ket anavezet dre va dremm gant Ilizoù Judea a zo e Krist. 
GAL.1.23	An dra-mañ hepken o doa klevet: An hini en doa gwechall hon heskinet, a brezeg bremañ ar feiz a ziskare diagent. 
GAL.1.24	Ha e roent gloar da Zoue abalamour din.
GAL.2.1	Pevarzek vloaz goude, e pignis a-nevez da Jeruzalem gant Barnabaz hag e kemeris ivez Tit ganin. 
GAL.2.2	Mont a ris di hervez un diskuliadur, hag e tisklêris dirazo an Aviel a brezegen e-touez ar baganed, hag e tisklêris anezhañ dreist-holl d'ar re a zo evel kolonennoù, gant aon da redek pe da vezañ redek en aner. 
GAL.2.3	Ha Tit e-unan, hag a oa ganin, ne voe ket rediet da vezañ amdroc'het, petra bennak ma oa Gresian. 
GAL.2.4	Ha kement-se a c'hoarvezas abalamour d'ar fals-vreudeur antreet e kuzh en hon touez, deuet e-barzh evit spiañ al librentez hon eus e Jezuz-Krist, hag evit hol lakaat e sklaverezh. 
GAL.2.5	Ne fellas ket deomp plegañ ur pennadig hepken dezho, evit ma vije kendalc'het ar wirionez eus an Aviel en ho touez. 
GAL.2.6	E-keñver ar re a zo kontet evit bezañ tud a-bouez, ne sell ket ouzhin petra int bet gwechall rak Doue ne ra diforc'h ebet e-touez an dud, ar re a zo kontet evit bezañ a-bouez n'o deus lavaret netra din. 
GAL.2.7	Er c'hontrol, pa weljont e oa bet fiziet ennon an Aviel evit ar re ziamdroc'h evel ma oa bet e Pêr evit an amdroc'hidi, 
GAL.2.8	rak an hini en deus labouret e Pêr evit e lakaat da abostol an amdroc'hidi en deus ivez labouret ennon evit ar baganed, 
GAL.2.9	ha pa anavezjont ar c'hras a oa bet roet din, Jakez, Kefaz ha Yann, int hag a zo sellet evel kolonennoù, a roas din ha da Varnabaz an dorn a gevredigezh, evit ma'z ajemp, ni etrezek ar baganed, int etrezek an amdroc'hidi. 
GAL.2.10	Dleout a raemp hepken kaout soñj eus ar beorien, hag em eus henn graet gant aked.
GAL.2.11	Met pa zeuas Pêr da Antioch, me a enebas outañ a-dal, dre ma telleze bezañ tamallet. 
GAL.2.12	Rak a-raok ma oa deuet hiniennoù a-berzh Jakez, e tebre gant ar baganed. Met adalek ma oant erruet, en em dennas ha en em zalc'has pell diganto o kaout aon rak an amdroc'hidi. 
GAL.2.13	Hag asambles gantañ ar Yuzevien all a heulias e bilpouzerezh, en hevelep doare ma voe sachet Barnabaz zoken en o filpouzerezh. 
GAL.2.14	Pa welis ne gerzhent ket eeun hervez wirionez an Aviel, e lavaris da Bêr dirazo holl: Te a zo ur Yuzev, mar bevez evel ar baganed ha nann evel ar Yuzevien, perak e rediez ar baganed da vevañ evel ar Yuzevien? 
GAL.2.15	Ni, Yuzevien a c'hanedigezh ha nann pec'herien a-douez ar baganed, 
GAL.2.16	oc'h anavezout n'eo ket reishaet an den dre oberoù al lezenn met dre ar feiz eus Jezuz-Krist, hon eus hon-unan kredet e Jezuz-Krist, evit bezañ reishaet dre ar feiz e Krist ha nann dre oberoù al lezenn, rak kig ebet ne vo reishaet dre oberoù al lezenn. 
GAL.2.17	Met e-pad ma'z omp o klask bezañ reishaet dre Grist, mar degouezhfe deomp-ni hon-unan bezañ kavet pec'herien, daoust ha Krist a vefe eta ministr ar pec'hed? N'eo ket! 
GAL.2.18	Rak mar adsavan an traoù am eus distrujet, en em zisklêrian va-unan un torrer eus al lezenn, 
GAL.2.19	rak dre al lezenn eo ez on marv d'al lezenn, evit bevañ da Zoue. 
GAL.2.20	Kroazstaget on bet asambles gant Krist ha, mar bevan, n'eo ket me ken a vev met Krist eo a vev ennon. Mar bevan c'hoazh er c'hig, e vevan dre ar feiz e Mab Doue en deus va c'haret hag a zo en em roet e-unan evidon. 
GAL.2.21	Ne gasan ket da netra gras Doue, rak mar deu ar reizhder eus al lezenn, Krist eta a zo marvet en aner.
GAL.3.1	O Galated diskiant! Piv en deus ho strobinellet evit na sentfec'h ken ouzh ar wirionez, c'hwi hag a zo bet diskouezet Jezuz-Krist ken sklaer dirak ho taoulagad evel kroazstaget ennoc'h? 
GAL.3.2	Fellout a ra din gouzout an dra-mañ hepken diganeoc'h: Ha resevet hoc'h eus ar Spered dre oberoù al lezenn, pe dre brezegerezh ar feiz? 
GAL.3.3	Ha ken diskiant oc'h deuet? Goude bezañ kroget gant ar Spered, daoust hag e fell deoc'h peurechuiñ bremañ gant ar c'hig? 
GAL.3.4	Ha gouzañvet hoc'h eus kement en aner, mar d-eo koulskoude en aner? 
GAL.3.5	An hini eta a ro deoc'h ar Spered hag a ra mirakloù en ho touez, hag ober a ra kement-se dre oberoù al lezenn pe dre brezegerezh ar feiz? 
GAL.3.6	Evel ma kredas Abraham e Doue ha ma voe kement-se kontet dezhañ da reizhder, 
GAL.3.7	gouezit eta penaos ar re o deus ar feiz a zo mibien Abraham. 
GAL.3.8	Ar Skritur, o rakwelout e reishaje Doue ar baganed dre ar feiz, he deus kemennet diagent an Aviel da Abraham, o lavarout: An holl vroadoù a vo benniget ennout! 
GAL.3.9	Dre-se ar re a gred a zo benniget asambles gant Abraham an den-a-feiz. 
GAL.3.10	Met ar re holl en em stag ouzh oberoù al lezenn a zo dindan ar vallozh, rak skrivet eo: Milliget eo kement den ha na gendalc'h ket en holl draoù a zo skrivet e levr al lezenn evit ober anezho. 
GAL.3.11	Ha penaos den na vo reishaet dirak Doue dre al lezenn, kement-se a zo sklaer abalamour: An den reizh a vevo dre ar feiz. 
GAL.3.12	Hogen al lezenn ne zeu ket eus ar feiz, met e lavar: An den a raio an traoù-se a vevo drezo. 
GAL.3.13	Krist en deus hon dasprenet eus mallozh al lezenn, o vezañ bet graet mallozh evidomp, rak skrivet eo: Milliget eo kement hini a zo krouget ouzh ar c'hoad, 
GAL.3.14	evit ma en em skuilhje bennozh Abraham war ar baganed dre Jezuz-Krist ha ma resevjemp dre ar feiz ar Spered a oa bet prometet.
GAL.3.15	Breudeur, komz a ran e doare an dud, pa vez startaet un emglev zoken gant tud, ne zeu den all ebet d'e derriñ pe da lakaat un dra bennak ouzhpenn warnañ. 
GAL.3.16	Hogen ar promesaoù a zo bet graet da Abraham ha d'e lignez. N'eo ket lavaret: D'e lignezoù, evel pa vije bet meur a hini, met evel pa vije unan hepken: Ha da'z lignez, da lavarout eo Krist. 
GAL.3.17	Setu ar pezh a lavaran: diwar-benn un emglev a oa bet a-ziaraok startaet gant Doue e Krist, al lezenn, deuet pevar c'hant tregont vloaz goude, n'he deus ket gallet e freuzañ ha terriñ ar bromesa. 
GAL.3.18	Rak mar deufe an hêrezh dre al lezenn, ne vefe ken dre ar bromesa. Met Doue en deus e roet da Abraham dre ar bromesa. 
GAL.3.19	Perak eta al lezenn? Lakaet eo bet abalamour d'an disentidigezh, betek donedigezh al lignez a oa bet graet ar bromesa dezhi. Embannet eo bet dre aeled ha dre zorn un hanterour. 
GAL.3.20	Hogen an hanterour n'eo ket etre unan hepken, met Doue a zo unan hepken. 
GAL.3.21	Ha bez' emañ eta al lezenn a-enep promesaoù Doue? N'eo ket! Ma vije bet roet ul lezenn hag a c'hellje reiñ ar vuhez, ar reizhder a zeuje e gwirionez eus al lezenn. 
GAL.3.22	Met ar Skritur he deus serret pep tra dindan ar pec'hed, evit ma vije roet ar bromesa dre ar feiz eus Jezuz-Krist d'ar re a gred. 
GAL.3.23	A-raok ma teuas ar feiz, e oamp serret dindan dalc'h al lezenn, e sell d'ar feiz a dlee bezañ diskuliet. 
GAL.3.24	Evel-se al lezenn a zo bet hor rener en deus hon degaset da Grist, evit ma vijemp reishaet dre ar feiz. 
GAL.3.25	Met ar feiz o vezañ deuet, n'emaomp ken dindan ar rener-se.
GAL.3.26	Rak holl oc'h mibien da Zoue dre ar feiz e Jezuz-Krist, 
GAL.3.27	c'hwi-holl hag a zo bet badezet e Krist, hoc'h eus gwisket Krist warnoc'h. 
GAL.3.28	N'eus ken na Yuzev na Gresian, n'eus ken na sklavour na den frank, n'eus ken na gwaz na gwreg, rak holl emaoc'h unan e Jezuz-Krist. 
GAL.3.29	Ha mar d-oc'h da Grist, ez oc'h lignez Abraham hag an heritourien hervez ar bromesa.
GAL.4.1	Hogen e lavaran penaos keit ha ma'z eo an heritour bugel, n'eo disheñvel e netra diouzh ur sklavour, petra bennak ma'z eo mestr a bep tra, 
GAL.4.2	met emañ dindan renerien ha kulatored betek an amzer merket gant an tad. 
GAL.4.3	Evel-se ni ivez, pa oamp bugale, e oamp dindan sklavelezh kentañ kentelioù ar bed. 
GAL.4.4	Met pa'z eo deuet an amzerioù merket, Doue en deus kaset e Vab, ganet eus ur wreg, ganet dindan al lezenn, 
GAL.4.5	evit dasprenañ ar re a oa dindan al lezenn hag evit ober ac'hanomp e advibien. 
GAL.4.6	Ha dre ma'z oc'h mibien, Doue en deus kaset en ho kalonoù Spered e Vab o krial: Abba! Tad! 
GAL.4.7	Dre-se n'out ken ur sklavour met ur mab, ha mar d-out ur mab, ez out ivez heritour da Zoue dre Grist.
GAL.4.8	Gwechall, evit gwir, dre ma n'anavezec'h ket Doue, e servijec'h doueed ha n'int ket doueed dre o natur, 
GAL.4.9	met bremañ pa hoc'h eus anavezet Doue, pe kentoc'h pa'z oc'h bet anavezet gant Doue, penaos e tistroit c'hoazh d'ar c'hentañ kentelioù dinerzh ha paour-se a fell deoc'h en em lakaat dindano a-nevez? 
GAL.4.10	Mirout a rit gant aked an deizioù, ar mizioù, an amzerioù hag ar bloavezhioù. 
GAL.4.11	Aon am eus evidoc'h ne'm befe labouret en aner en ho keñver. 
GAL.4.12	Breudeur, me ho ped, bezit eveldon, rak me ivez a zo eveldoc'h. N'hoc'h eus graet gaou ebet ouzhin. 
GAL.4.13	Gouzout a rit penaos em eus prezeget deoc'h diaraok an Aviel e poanioù ar c'hig, 
GAL.4.14	ha n'hoc'h eus ket va disprizet na va zaolet kuit abalamour d'ar poanioù-se em c'hig, met va degemeret hoc'h eus evel un ael eus Doue, hag evel Jezuz-Krist. 
GAL.4.15	Petra eta a rae neuze hoc'h eürusted? Rak reiñ a ran ouzhoc'h an testeni-mañ, penaos ma vije bet posupl, ho pije tennet ho taoulagad evit o reiñ din. 
GAL.4.16	Ha deuet on eta da vezañ hoc'h enebour o lavarout deoc'h ar wirionez? 
GAL.4.17	Gredus int evidoc'h met nann gant eeunder, ha fellout a ra dezho ho tistagañ diouzhimp evit ma viot gredus evito. 
GAL.4.18	Mat eo bezañ gredus evit ar mad e pep amzer ha nann hepken pa'z on ganeoc'h en ho touez. 
GAL.4.19	Va bugale vihan, gouzañv a ran a-nevez gwentloù ar gwilioud betek ma vo Krist stummet ennoc'h, 
GAL.4.20	hag e karfen bezañ bremañ asambles ganeoc'h ha cheñch va c'homzoù, rak e poan vras on abalamour deoc'h.
GAL.4.21	Lavarit din, c'hwi hag a fell deoc'h bezañ dindan al lezenn, ha n'intentit ket al lezenn? 
GAL.4.22	Rak skrivet eo en deus bet Abraham daou vab, unan eus ar sklavourez hag unan eus ar wreg frank. 
GAL.4.23	Met hini ar sklavourez a voe ganet hervez ar c'hig, hini ar wreg frank a voe ganet dre ar bromesa. 
GAL.4.24	An traoù-mañ a zo evel ur skeudenn, rak an div wreg-se a zo an daou emglev. Unan eus Menez Sinai, a c'han evit ar sklavelezh, Agar eo, 
GAL.4.25	rak Agar eo Menez Sinai en Arabia, hag e ra unan gant ar Jeruzalem a zo bremañ hag a zo e sklavelezh gant he bugale. 
GAL.4.26	Met ar Jeruzalem d'an nec'h a zo frank, hi eo a zo mamm deomp holl, 
GAL.4.27	rak skrivet eo: En em laouena, sec'henn, te na c'hanez ket, strak ha laosk kriadennoù, te na c'houzañvez ket gwentloù ar gwilioud, rak bugale an hini dilezet a zo niverusoc'h eget re ar wreg he doa ur pried. 
GAL.4.28	Evidomp, breudeur, ni a zo bugale ar bromesa evel Izaak, 
GAL.4.29	hag evel ma oa neuze heskinet an hini a oa bet ganet hervez ar Spered gant an hini a oa bet ganet hervez ar c'hig, evel-se emañ ivez bremañ. 
GAL.4.30	Ha petra a lavar ar Skritur? Kas kuit ar sklavourez hag he mab, rak mab ar sklavourez n'en devo ket e hêrezh gant mab ar wreg frank. 
GAL.4.31	Breudeur, n'omp ket bugale ar sklavourez, met bugale ar wreg frank.
GAL.5.1	Chomit eta start er frankiz en deus Krist ho lakaet dieub enni, ha n'en em lakait ken a-nevez dindan yev ar sklavelezh. 
GAL.5.2	Setu, me Paol, a lavar deoc'h penaos mar en em lakait da vezañ amdroc'het, Krist ne servijo da netra deoc'h. 
GAL.5.3	Hag e testenian adarre da bep den en em laka da vezañ amdroc'het, ez eo ret dezhañ mirout al lezenn a-bezh. 
GAL.5.4	Er-maez eus Krist emaoc'h, c'hwi holl hag en em reisha dre al lezenn, c'hwi a zo kouezhet er-maez eus ar c'hras. 
GAL.5.5	Rak evidomp, dre ar Spered, e c'hortozomp eus ar feiz esperañs ar reizhder. 
GAL.5.6	Rak e Jezuz-Krist an amdroc'h ne servij da netra, nag an diamdroc'h, met ar feiz o labourat dre ar garantez. 
GAL.5.7	Redek mat a raec'h, piv en deus ho harzet ma ne sentit ken ouzh ar wirionez? 
GAL.5.8	Al ali-se ne zeu ket eus an hini en deus ho kalvet. 
GAL.5.9	Un tamm goell a laka an toaz holl da c'hoiñ. 
GAL.5.10	Ar fiziañs-mañ am eus ennoc'h en Aotrou penaos ne soñjot ket en un doare all. Met an hini a drubuilh ac'hanoc'h a zougo ar poan a gement-se, n'eus forzh piv bennak eo. 
GAL.5.11	Evidon-me, breudeur, mar prezegan an amdroc'h, perak ez on c'hoazh heskinet? Neuze ar maen-kouezh eus ar groaz a vefe aet da netra. 
GAL.5.12	Ra vo lamet kuit ar re a drubuilh ac'hanoc'h!
GAL.5.13	Breudeur, galvet oc'h bet d'ar frankiz, koulskoude na gemerit ket digarez eus ar frankiz-se evit bevañ hervez ar c'hig, met bezit dre garantez servijer an eil d'egile. 
GAL.5.14	Rak al lezenn a-bezh a zo peurc'hraet en ur ger hepken, en hemañ: Karout a ri da nesañ eveldout da-unan. 
GAL.5.15	Met mar en em dagit ha mar en em zebrit an eil egile, lakait evezh na vefec'h distrujet an eil gant egile. 
GAL.5.16	Lavarout a ran eta: Kerzhit dre ar Spered, ne gasot ket da benn c'hoantoù ar c'hig. 
GAL.5.17	Rak ar c'hig en deus c'hoantoù a-enep ar Spered, hag ar Spered en deus re a-enep ar c'hig, an daou a zo kontrol an eil d'egile en hevelep doare ma ne rit ket an traoù a fellfe deoc'h. 
GAL.5.18	Mar d-oc'h renet gant ar Spered, n'oc'h ket didan al lezenn. 
GAL.5.19	Hogen oberoù ar c'hig a zo anat: bez' int avoultriezh, loustoni, hudurniezh, gadaliezh, 
GAL.5.20	idolerezh, sorserezh, kasoni, enebiezh, gwarizi, fulor, tabutoù, disranniezh, falskredennoù, 
GAL.5.21	avioù, muntroù, mezventi, dirolladegoù, hag traoù heñvel outo. Lavarout a ran deoc'h en a-raok evel ma em eus dija lavaret, penaos ar re a ra ar seurt traoù-se n'o devo ket rouantelezh Doue da hêrezh. 
GAL.5.22	Met frouezh ar Spered a zo karantez, levenez, peoc'h, pasianted, madelezh, hegarated, feiz, 
GAL.5.23	douster, mestroni an-unan. Al lezenn n'eo ket a-enep an traoù-se. 
GAL.5.24	Ar re a zo da Grist o deus kroazstaget ar c'hig gant e youloù drouk hag e c'hoantegezhioù. 
GAL.5.25	Mar bevomp dre ar Spered, kerzhomp ivez dre ar Spered. 
GAL.5.26	Na glaskomp ket ur gloar aner, oc'h en em vroudañ an eil egile hag o kaout avi an eil ouzh egile.
GAL.6.1	Breudeur, mar degouezh d'un den bezañ kavet en ur faot bennak, c'hwi hag a zo speredel, eeunit anezhañ gant ur spered a zouster. Laka evezh da-unan gant aon na vefes ivez temptet. 
GAL.6.2	Dougit bec'hioù an eil egile hag e peurc'hrot evel-se lezenn Krist. 
GAL.6.3	Mar soñj d'un den bezañ un dra bennak, pa n'eo netra, en em drompl e-unan. 
GAL.6.4	Ra eveshaio pep hini ouzh e oberoù e-unan, neuze en devo un abeg da gavout gloar ennañ e-unan ha nann en ar re all, 
GAL.6.5	rak pep hini a zougo e vec'h e-unan. 
GAL.6.6	An hini a zo kelennet e ger Doue ra roio eta lod eus e vadoù d'an hini a gelenn anezhañ. 
GAL.6.7	N'en em dromplit ket, ne reer ket goap eus Doue. Ar pezh en devo un den hadet, a vedo ivez. 
GAL.6.8	An hini a had evit ar c'hig a vedo eus ar c'hig ar vreinadurezh. Met an hini a had evit ar Spered a vedo eus ar Spered ar vuhez peurbadus. 
GAL.6.9	N'en em skuizhomp ket oc'h ober ar mad, rak e vedimp en amzer dereat, ma n'en em zistardomp ket. 
GAL.6.10	Dre-se, e-pad ma hon eus al lec'h, greomp ar mad e-keñver an holl ha dreist-holl e-keñver ar re a zo eus tiegezh ar feiz. 
GAL.6.11	Gwelit pebezh lizherennoù bras am eus skrivet deoc'h gant va dorn va-unan. 
GAL.6.12	Ar re holl a fell dezho plijout hervez ar c'hig a vount ac'hanoc'h start da vezañ amdroc'het, ha kement-se hepken evit na vint ket heskinet abalamour da groaz Krist. 
GAL.6.13	Rak an amdroc'hidi o-unan ne viront ket al lezenn, met fellout a ra dezho e viot amdroc'het evit kavout gloar en ho kig. 
GAL.6.14	Met pell diouzhin ar soñj da gavout gloar e netra all nemet e kroaz hon Aotrou Jezuz-Krist. Drezañ ar bed a zo bet kroazstaget evidon, evel ma'z on bet va-unan evit ar bed. 
GAL.6.15	Rak e Jezuz-Krist an amdroc'h hag an diamdroc'h n'int netra, met ret eo bezañ ur grouadenn nevez. 
GAL.6.16	Evit ar re holl a heulio ar reolenn-se, ra vo ar peoc'h hag an drugarez warno ha war Israel Doue! 
GAL.6.17	A-hend-all na zeuio den d'ober poan din, rak dougen a ran em c'horf merkoù an Aotrou Jezuz.
GAL.6.18	Breudeur, ra vo gras hon Aotrou Jezuz-Krist gant ho spered! Amen.
EPH.1.1	Paol, abostol Jezuz-Krist dre volontez Doue, d'ar sent a zo en Efez ha d'ar feizidi e Krist Jezuz: 
EPH.1.2	Ar c'hras hag ar peoc'h ra vo roet deoc'h a-berzh Doue hon Tad hag an Aotrou Jezuz-Krist.
EPH.1.3	Ra vo benniget Doue ha Tad hon Aotrou Jezuz-Krist, eñ hag en deus hor benniget a bep seurt bennozhioù speredel el lec'hioù neñvel e Krist. 
EPH.1.4	Evel-se en deus hon dibabet ennañ, a-raok krouidigezh ar bed, evit ma vimp santel ha didamall dirazañ er garantez, 
EPH.1.5	o vezañ hor raktonket da vezañ e advugale dre Jezuz-Krist, hervez ar plijadur mat eus e volontez, 
EPH.1.6	da veuleudigezh gloar e c'hras, en deus roet deomp drezi da vezañ degemeret er C'haret-mat. 
EPH.1.7	Ennañ hon eus an dasprenadur dre e wad, ar pardon eus ar pec'hedoù, hervez pinvidigezhioù e c'hras 
EPH.1.8	en deus skuilhet warnomp gant fonnder dre bep seurt furnez ha skiant, 
EPH.1.9	o vezañ roet deomp da anavezout mister e volontez, hervez ar soñj mat oberius en doa graet ennañ e-unan, 
EPH.1.10	penaos, e roidigezh oberiañs an amzerioù, e tastumje an holl draoù e Krist, kement ar pezh a zo en neñvoù evel ar pezh a zo war an douar. 
EPH.1.11	Ennañ ivez eo ez omp deuet da vezañ heritourien, o vezañ bet raktonket hervez an diviz eus an hini a ra an holl draoù hervez ma tere ouzh e volontez, 
EPH.1.12	evit ma servijimp da veuleudigezh e c'hloar, ni hag hon eus da gentañ esperet e Krist. 
EPH.1.13	Ennañ emaoc'h ivez, o vezañ klevet ger ar wirionez, an Aviel eus ho silvidigezh, hag o vezañ kredet ennañ, oc'h bet siellet gant ar Spered-Santel a oa bet prometet, 
EPH.1.14	hag a zo un arrez eus hon hêrezh, evit dasprenadur ar re en deus perc'hennet da veuleudigezh e c'hloar.
EPH.1.15	Dre-se, o vezañ ivez klevet komz eus ho feiz en Aotrou Jezuz hag eus ho karantez e-keñver an holl sent, 
EPH.1.16	ne baouezan ket da drugarekaat evidoc'h, o kaout soñj ac'hanoc'h em pedennoù, 
EPH.1.17	evit ma teuio Doue hon Aotrou Jezuz-Krist, an Tad a c'hloar, da reiñ deoc'h ur spered a furnez hag a ziskuliadur en e anaoudegezh, 
EPH.1.18	ha ma sklaerio daoulagad ho klevidigezh, evit ma'c'h anavezot pehini eo an esperañs oc'h galvet dezhi, pere eo ar pinvidigezhioù eus gloar e hêrezh er sent, 
EPH.1.19	ha pehini eo brasted divuzul e c'halloud a ziskouez en hor c'heñver-ni, ar re a gred, hervez oberiusted galloud e nerzh, 
EPH.1.20	displeget gantañ e Krist, p'en deus e adsavet a-douez ar re varv hag e lakaet da azezañ a-zehou dezhañ el lec'hioù neñvel, 
EPH.1.21	dreist pep priñselezh, pep nerzh, pep galloud, pep mestroni, pep anv a c'hellfe bezañ anvet, nann zoken er c'hantved-mañ met ivez en hini da zont. 
EPH.1.22	Lakaet en deus pep tra dindan e dreid, hag en deus e roet evit penn-bras d'an Iliz, 
EPH.1.23	hag a zo e gorf, al leunder eus an hini a leugn an holl en holl.
EPH.2.1	C'hwi a oa marv en ho faotoù hag en ho pec'hedoù, 
EPH.2.2	hoc'h eus kerzhet gwechall enno hervez giz ar bed-mañ, hervez priñs nerzh an aer, ar spered a labour bremañ e mibien an disentidigezh. 
EPH.2.3	En o zouez e vevemp holl gwechall, hervez droukc'hoantoù hor c'hig, oc'h oberiañ hervez youloù ar c'hig hag an ene, hag e oamp dre hon natur bugale a fulor evel ar re all. 
EPH.2.4	Met Doue, hag a zo pinvidik e trugarez, abalamour d'ar garantez vras en deus hor c'haret ganti, 
EPH.2.5	pa oamp marv en hor pec'hedoù, en deus hon degaset asambles d'ar vuhez e Krist, dre c'hras eo oc'h bet salvet, 
EPH.2.6	en deus hon adsavet a varv asambles, hag hol lakaet da azezañ asambles el lec'hioù neñvel e Jezuz-Krist, 
EPH.2.7	evit diskouez er c'hantvedoù da zont ar pinvidigezhioù divent eus e c'hras dre e vadelezh en hor c'heñver e Jezuz-Krist. 
EPH.2.8	Rak salvet oc'h dre ar c'hras, war-bouez ar feiz. Ha kement-se ne zeu ket ac'hanoc'h, donezon Doue eo. 
EPH.2.9	N'eo ket dre an oberoù, evit na denno gloar den ebet. 
EPH.2.10	Rak ni a zo e labour, o vezañ bet krouet e Jezuz-Krist evit an oberoù mat en deus Doue kempennet diaraok, evit ma kerzhimp enno.
EPH.2.11	Dre-se ho pet soñj penaos, o vezañ ma oac'h gwechall paganed er c'hig ha galvet diamdroc'h gant ar re a c'halver amdroc'hidi er c'hig dre zorn an den, 
EPH.2.12	c'hwi a oa en amzer-se hep Krist, diavaezidi da gumuniezh Israel, estrañjourien e-keñver emglevioù ar bromesa, hep esperañs hag hep Doue er bed. 
EPH.2.13	Met bremañ, e Jezuz-Krist, c'hwi a oa gwechall pell, a zo bet degaset tost dre wad Krist. 
EPH.2.14	Rak eñ eo hor peoc'h, eñ hag en deus graet unan hepken eus an daou en ur ziskar ar voger a zisparti, 
EPH.2.15	o vezañ distrujet en e gig ar gasoni, lezenn ar gourc'hemennoù dalc'het en urzhioù, evit krouiñ ennañ e-unan eus an daou un den nevez hepken goude bezañ graet ar peoc'h, 
EPH.2.16	hag evit unvaniñ gant Doue dre ar groaz an eil hag egile en ur c'horf hepken, en ur zistrujañ e-unan ar gasoni. 
EPH.2.17	Deuet eo da brezeg ar peoc'h deoc'h-c'hwi a oa pell ha d'ar re a oa tost, 
EPH.2.18	rak drezañ hon eus an eil hag egile un degemer digant an Tad en un hevelep Spered. 
EPH.2.19	Evel-se eta, n'oc'h ken nag estrañjourien na tud a-ziavaez, met kenvourc'hizien d'ar sent hag eus ti Doue, 
EPH.2.20	o vezañ bet savet war diazez an ebestel hag ar brofeded, ez eo Jezuz-Krist e-unan ar maen-korn; 
EPH.2.21	ennañ an holl vatis, urzhiet mat, a sav evit bezañ un templ santel en Aotrou, 
EPH.2.22	ennañ ivez ez oc'h savet asambles evit bezañ ur chomlec'h da Zoue er Spered.
EPH.3.1	Abalamour da-se, me Paol a zo prizoniad Jezuz-Krist evidoc'h-c'hwi ar baganed, 
EPH.3.2	mar hoc'h eus klevet petra eo roidigezh gras Doue a zo bet roet din evidoc'h, 
EPH.3.3	penaos dre ziskuliadur eo bet roet din da anavezout ar mister-se evel ma teuan da skrivañ e nebeut a c'herioù, 
EPH.3.4	ha dre eno e c'hellit kompren en ur lenn pehini eo an anaoudegezh am eus diwar-benn mister Krist, 
EPH.3.5	ha n'eo ket bet disklêriet da vugale an dud en amzer tremenet evel ma'z eo disklêriet bremañ dre ar Spered d'e ebestel santel ha d'e brofeded, 
EPH.3.6	da c'houzout eo penaos ar baganed a zo kenheritourien, a reont un hevelep korf hag a gemeront lod en e bromesa e Krist dre an Aviel, 
EPH.3.7	graet on bet ministr anezhañ dre zonezon gras Doue a zo bet roet din dre nerzh e c'halloud. 
EPH.3.8	Ar c'hras-se a zo bet roet din-me, an disterañ eus an holl sent, evit prezeg e-touez ar baganed pinvidigezhioù digomprenus Krist 
EPH.3.9	hag evit lakaat gwelus dirak an holl roidigezh ar mister kuzhet a bep amzer e Doue en deus krouet an holl draoù dre Jezuz-Krist, 
EPH.3.10	evit ma teuio bremañ furnez Doue, oc'h en em ziskouez e pep seurt doare, da vezañ disklêriet dre an Iliz d'ar priñselezhioù ha d'an nerzhioù el lec'hioù neñvel, 
EPH.3.11	hervez ar soñj graet gantañ a bep amzer, en deus oberiet e Krist Jezuz hon Aotrou, 
EPH.3.12	ennañ hon eus al librentez da dostaat ouzh Doue gant fiziañs dre ar feiz ennañ. 
EPH.3.13	Dre-se eo e c'houlennan diganeoc'h na gollot ket kalon abalamour d'ar poanioù a c'houzañvan evidoc'h, ar pezh a ra ho kloar.
EPH.3.14	Evit kement-se eo e plegan an daoulin dirak Tad hon Aotrou Jezuz-Krist, 
EPH.3.15	a denn pep familh en neñvoù ha war an douar hec'h anv dioutañ, 
EPH.3.16	evit ma roio deoc'h, hervez pinvidigezhioù e c'hloar, da vezañ nerzhet gant galloud dre e Spered en den a-ziabarzh, 
EPH.3.17	evit ma chomo Krist en ho kalonoù dre ar feiz, hag evel-se, gwriziennet ha diazezet er garantez, 
EPH.3.18	e c'hellot kompren gant an holl sent petra eo al ledander, an hirder, an donder hag an uhelder, 
EPH.3.19	hag anavezout karantez Krist, a zo dreist pep gouiziegezh, evit ma viot leuniet gant holl leunder Doue. 
EPH.3.20	D'an hini a c'hell ober dre ar galloud a labour ennomp muioc'h eget na c'houlennomp ha na soñjomp, 
EPH.3.21	dezhañ ra vo ar gloar e-barzh an Iliz ha dre Jezuz-Krist, en holl oadoù, evit kantvedoù ar c'hantvedoù! Amen.
EPH.4.1	Pediñ a ran eta ac'hanoc'h, me prizoniad en Aotrou, d'en em ren en un doare dellezek eus ar c'halvidigezh ez oc'h bet galvet drezañ, 
EPH.4.2	e pep izelegezh ha douster gant habaskted, oc'h en em c'houzañv an eil egile gant karantez, 
EPH.4.3	oc'h en em stagañ da genderc'hel unvaniezh ar spered dre ere ar peoc'h. 
EPH.4.4	Bez' ez eus ur c'horf hepken hag ur Spered hepken, evel ivez ma'z oc'h bet galvet da un esperañs hepken dre ho kalvidigezh, 
EPH.4.5	un Doue hepken, ur feiz hepken, ur vadeziant hepken, 
EPH.4.6	un Doue hepken ha Tad d'an holl, a zo dreist an holl hag e-touez an holl hag ennoc'h holl. 
EPH.4.7	Met ar c'hras a zo roet da bep hini ac'hanomp, hervez muzul donezon Krist. 
EPH.4.8	Dre-se eo e lavar: O vezañ pignet d'an nec'h, en deus kaset dalc'het an dalc'herezh, hag en deus lodennet donezonoù d'an dud. 
EPH.4.9	Hogen petra a dalvez: Pignet eo, ma ne vije ket bet diagent diskennet el lec'hioù izelañ eus an douar? 
EPH.4.10	An hini a zo diskennet, eo an hevelep hini hag a zo pignet dreist an holl neñvoù, evit ma leugnje an holl draoù. 
EPH.4.11	Eñ eo ivez en deus lakaet lod da ebestel, lod all da brofeded, lod all da avielourien, lod all da bastored ha doktored, 
EPH.4.12	evit parfetidigezh ar sent, evit labour ar servij hag evit savidigezh korf Krist, 
EPH.4.13	betek ma vimp holl deuet d'an unvaniezh er feiz hag en anaoudegezh Mab Doue, da stad an den peurc'hraet da vuzul ar vent peurvat eus Krist, 
EPH.4.14	evit na vimp ken bugale vihan, o chom war var ha kaset amañ hag ahont gant pep avel a gredenn dre dromplerezh an dud ha dre o gwidre da dromplañ dre droidellerezh, 
EPH.4.15	met, o lavarout ar wirionez er garantez, ma kreskimp en holl draoù en hini a zo ar penn, Krist. 
EPH.4.16	Dioutañ ar c'horf a-bezh, urzhiet mat hag unanet start dre sikour an holl juntoù, a denn e greskañs hervez an nerzh roet da bep ezel, evit ma vo savet e-unan er garantez.
EPH.4.17	Setu eta ar pezh a lavaran hag a zisklêrian en Aotrou: N'en em gunduit ket evel en em ren ar baganed all, a heuilh fouge o soñjoù. 
EPH.4.18	Teñvalaet o deus o skiant, o vezañ pellaet diouzh buhez Doue abalamour d'an diouiziegezh a zo enno ha dre galeter o c'halon, 
EPH.4.19	o vezañ kollet pep santad, ez int en em roet d'al loustoni evit ober pep seurt hudurniezh gant taerded. 
EPH.4.20	Met n'eo ket evel-se hoc'h eus desket Krist, 
EPH.4.21	da vihanañ mar hoc'h eus selaouet anezhañ ha mar d-oc'h bet, hervez ar wirionez a zo e Jezuz, desket ennañ 
EPH.4.22	da ziwiskañ, evit ar pezh a sell ouzh ho puhez tremenet, an den kozh a vrein gant droukc'hoantoù tromplus, 
EPH.4.23	d'en em nevesaat dre ar Spered en ho klevidigezh, 
EPH.4.24	ha da wiskañ an den nevez, krouet heñvel ouzh Doue, er reizhder hag e santelezh ar wirionez. 
EPH.4.25	Dre-se, o vezañ kaset kuit ar gaou, ra gomzo pep hini ac'hanoc'h hervez ar wirionez d'e nesañ, rak izili omp an eil d'egile. 
EPH.4.26	Mar en em lakait e fulor, na bec'hit ket, ra ne guzho ket an heol war ho fulor 
EPH.4.27	ha na roit ket digor d'an diaoul. 
EPH.4.28	An hini a laere ra ne laero ket ken, met ra labouro kentoc'h gant e zaouarn da un dra vat bennak, evit m'en devo peadra da reiñ d'an hini a zo en ezhomm. 
EPH.4.29	Ra ne zeuio ger dizonest ebet eus ho kenoù, met ra vo ho komzoù mat da skoliañ gant talvoudegezh evit ma raint vat d'ar re o c'hlevo. 
EPH.4.30	Na dristait ket Spered-Santel Doue, siellet oc'h bet gantañ evit deiz an dasprenadur. 
EPH.4.31	Ra vo pep c'hwervoni, pep kasoni, pep fulor, pep garmadenn, pep droukkomz kaset kuit eus ho touez, kenkoulz ha pep follentez. 
EPH.4.32	Bezit mat an eil e-keñver egile, madelezhus, o pardoniñ an eil d'egile, evel m'en deus Doue pardonet deoc'h ivez e Krist.
EPH.5.1	Bezit eta heñvelerien ouzh Doue, evel bugale karet-mat, 
EPH.5.2	kerzhit er garantez, evel m'en deus Krist ivez hor c'haret hag eo en em ginniget e-unan da Zoue evidomp e prof hag en aberzh a c'hwezh vat. 
EPH.5.3	Ra ne vo ket klevet anv en ho touez, nag eus gadaliezh, nag eus hudurniezh ebet, nag eus droukc'hoant, evel ma tere d'ar sent, 
EPH.5.4	na komz dizonest, na reoù foll, na farserezh, a zo traoù divalav, met ra vo klevet kentoc'h trugarekadennoù. 
EPH.5.5	Rak anavezout a rit kement-mañ, penaos den gadal ebet, pe hudur, pe gwallc'hoantek hag a zo un idolour, n'en deus lod en hêrezh rouantelezh Krist ha Doue. 
EPH.5.6	Ra ne dromplo den ac'hanoc'h dre gomzoù aner, rak abalamour d'an traoù-se e teu fulor Doue war ar vugale disent. 
EPH.5.7	N'ho pez ket eta a lod ganto. 
EPH.5.8	Rak gwechall e oac'h teñvalijenn, met bremañ oc'h sklêrijenn en Aotrou. Kerzhit eta evel bugale ar sklêrijenn, 
EPH.5.9	rak frouezh ar Spered en em zalc'h e pep seurt madelezh, reizhder ha gwirionez. 
EPH.5.10	Eveshait ouzh ar pezh a zo kavet mat gant an Aotrou, 
EPH.5.11	n'ho pez lod ebet en oberoù difrouezh an deñvalijenn, met kentoc'h kondaonit anezho. 
EPH.5.12	Rak mezhus eo zoken lavarout ar pezh a reont e kuzh, 
EPH.5.13	met kement a zo lakaet d'ar sklêrijenn a zo diskuliet sklaer, rak kement a zo bet diskuliet a zo sklêrijenn. 
EPH.5.14	Dre-se eo lavaret: Dihun, te a zo kousket, sav a-douez ar re varv, ha Krist a lugerno warnout. 
EPH.5.15	Lakait evezh eta ouzhoc'h hoc'h-unan d'en em ren gant eeunder, nann evel tud diskiant met evel tud fur, 
EPH.5.16	adprenit an amzer rak an deizioù a zo fall. 
EPH.5.17	Dre-se na vezit ket hep poell, met komprenit petra eo bolontez an Aotrou. 
EPH.5.18	N'en em vezvit ket gant gwin a gundu d'an diroll, met bezit leuniet gant ar Spered, 
EPH.5.19	komzit etrezoc'h dre salmoù, meulganoù, kanaouennoù speredel, o kanañ hag o salmiñ a galon meuleudioù d'an Aotrou. 
EPH.5.20	Trugarekait bepred evit an holl draoù Doue an Tad, en anv hon Aotrou Jezuz-Krist. 
EPH.5.21	Plegit an eil d'egile e doujañs Doue.
EPH.5.22	Gwragez, plegit d'hoc'h ezhec'h hoc'h-unan evel d'an Aotrou, 
EPH.5.23	abalamour an ozhac'h eo penn ar wreg, evel ma'z eo Krist ivez penn an Iliz, hag a zo e gorf hag a zo bet salvet drezañ. 
EPH.5.24	Hag evel ma pleg an Iliz da Grist, ra blego ivez ar gwragez d'o ezhec'h o-unan en holl draoù. 
EPH.5.25	Ezhec'h, karit ho kwragez evel m'en deus ivez Krist karet an Iliz hag eo en em roet e-unan eviti, 
EPH.5.26	evit he santelaat hag he glanaat dre ur walc'hadenn en dour gant ar ger, 
EPH.5.27	evit he lakaat dirazañ evel an Iliz leun a c'hloar, hep saotr na roufenn na netra eus ar seurt-se, met santel ha divlam. 
EPH.5.28	Evel-se e tle an ezhec'h karout o gwragez evel o c'horfoù o-unan. An hini a gar e wreg en em gar e-unan, 
EPH.5.29	rak den ebet n'en deus kasaet biskoazh e gorf e-unan, met e vagañ hag e zerc'hel a ra evel ma ra ivez an Aotrou e-keñver an Iliz, 
EPH.5.30	dre ma'z omp an izili eus e gorf, eus e c'hig hag eus e eskern. 
EPH.5.31	Dre-se an den a guitaio e dad hag e vamm hag en em unano gant e wreg, hag an daou ne vint nemet ur c'hig. 
EPH.5.32	Ar mister-se a zo bras, henn lavarout a ran diwar-benn Krist hag an Iliz. 
EPH.5.33	Evel-se, ra garo pep hini ac'hanoc'h e wreg eveltañ e-unan ha ra zoujo ar wreg hec'h ozhac'h.
EPH.6.1	Bugale, sentit ouzh ho tud, en Aotrou, rak un dra reizh eo. 
EPH.6.2	Enor da dad ha da vamm, ar c'hentañ gourc'hemenn eo hag ez eus ur bromesa gantañ: 
EPH.6.3	Evit ma vi eürus ha ma vevi pell war an douar. 
EPH.6.4	Ha c'hwi tadoù, na hegit ket ho pugale met savit anezho e kenurzh hag e kelennadur an Aotrou.
EPH.6.5	Mevelien, sentit gant doujañs ha krenadenn ouzh ho mistri hervez ar c'hig, en eeunder a galon, evel ouzh Krist, 
EPH.6.6	o servijañ anezho nann zoken dindan o daoulagad, evel ma klaskfec'h plijout d'an dud, met oc'h ober a galon vat bolontez Doue, evel servijerien Krist, 
EPH.6.7	o servijañ gant karantez an Aotrou ha nann an dud, 
EPH.6.8	o c'houzout penaos pep hini, pe sklav, pe frank, a resevo digant an Aotrou hervez ar mad en devo graet. 
EPH.6.9	Ha c'hwi mistri, grit en hevelep doare en o c'heñver ha dilezit ar gourdrouzoù, o c'houzout hoc'h eus ivez evelto ur Mestr en neñv, ha dirazañ n'eus van ebet eus diavaezioù an dud.
EPH.6.10	A-hend-all, va breudeur, en em greñvait en Aotrou ha dre e nerzh holl c'halloudek. 
EPH.6.11	Gwiskit harnez Doue en e bezh, evit ma c'hellot derc'hel start a-enep troidelloù an diaoul. 
EPH.6.12	Rak n'eo ket a-enep ar c'hig nag ar gwad hon eus da stourm, met a-enep ar priñselezhioù, a-enep ar nerzhioù, a-enep mestroù an deñvalijenn eus ar bed-mañ, a-enep speredoù ar fallentez el lec'hioù uhel. 
EPH.6.13	Dre-se kemerit ganeoc'h harnez Doue en e bezh, evit ma c'hellot chom start en deizioù fall hag, o vezañ kendrec'het pep tra, e talc'hot start. 
EPH.6.14	Dalc'hit start eta, ho tivgroazell gourizet gant ar wirionez, gwiskit sae-houarn ar reizhder, 
EPH.6.15	en ho treid kemerit gred an Aviel a beoc'h, 
EPH.6.16	krogit dreist-holl skoed ar feiz da c'hellout mougañ holl daolioù loskus an hini drouk, 
EPH.6.17	kemerit ivez tog-houarn ar silvidigezh ha kleze ar Spered, da lavarout eo ger Doue, 
EPH.6.18	o pediñ e pep amzer dre bep seurt pedennoù hag aspedennoù dre ar Spered, o veilhañ war gement-se gant dalc'husted hag o pediñ evit an holl sent, 
EPH.6.19	hag evidon-me ivez, evit ma vo roet din da gomz gant frankiz hag hardizhegezh, evit reiñ da anavezout mister an Aviel 
EPH.6.20	ma'z on ar c'hannad anezhañ er chadennoù, hag evit ma komzin anezhañ gant hardizhegezh evel ma tlean henn ober.
EPH.6.21	Evit ma ouiot ivez ar pezh a sell ouzhin hag ar pezh a ran, Tichik, ar breur karet-mat ha ministr feal en Aotrou, a roio da anavezout deoc'h pep tra. 
EPH.6.22	Kaset em eus anezhañ deoc'h evit-se, evit ma ouiot petra a c'hoarvez war-dro deomp ha ma tic'hlac'haro ho kalonoù. 
EPH.6.23	Ra vo ar peoc'h roet d'ar vreudeur, hag ar garantez ivez gant ar feiz, a-berzh Doue an Tad hag an Aotrou Jezuz-Krist! 
EPH.6.24	Ra vo ar c'hras gant ar re holl a gar hon Aotrou Jezuz-Krist gant ur garantez digemmus! Amen.
PHP.1.1	Paol ha Timote, servijerien Jezuz-Krist, d'an holl sent e Jezuz-Krist a zo e Filipi, d'an eskibien ha d'an diagoned: 
PHP.1.2	Ar c'hras hag ar peoc'h ra vo roet deoc'h a-berzh Doue hon Tad hag an Aotrou Jezuz-Krist!
PHP.1.3	Trugarekaat a ran va Doue bep gwech ma soñjan ennoc'h, 
PHP.1.4	o pediñ bepred evidoc'h holl gant levenez em holl c'houlennoù, 
PHP.1.5	abalamour ma hoc'h eus bet lod en Aviel adalek an deiz kentañ betek vremañ. 
PHP.1.6	Krediñ a ran gant fiziañs penaos an hini en deus deraouet an oberenn vat-se ennoc'h he feurc'hraio betek deiz Jezuz-Krist. 
PHP.1.7	Reizh eo em befe ar menozioù-se ac'hanoc'h holl, rak me am eus ac'hanoc'h holl em c'halon, c'hwi kenlodeien ganin er c'hras, hag em ereoù hag e difenn an Aviel hag o startaat anezhañ. 
PHP.1.8	Rak Doue a zo test din pegement e karan ac'hanoc'h holl a-greiz kalon e Jezuz-Krist. 
PHP.1.9	Pediñ a ran evit kement-mañ, evit ma kresko ho karantez muioc'h muiañ e pep anaoudegezh hag e pep skiant, 
PHP.1.10	evit ma c'hellot anavezout an traoù a zo dispar ha ma viot glan ha divlam a-benn deiz Jezuz-Krist, 
PHP.1.11	leuniet gant frouezh ar reizhder a zo dre Jezuz-Krist, evit gloar ha meuleudi Doue.
PHP.1.12	Koulskoude, breudeur, e fell din e ouefec'h penaos ar pezh a zo c'hoarvezet ganin a zo troet kentoc'h evit kreskadurezh an Aviel, 
PHP.1.13	en hevelep doare ma'z eo deuet va ereoù enorus e Krist er pretordi a-bezh hag en holl lec'hioù all, 
PHP.1.14	hag an darn vrasañ eus ar vreudeur en Aotrou, o kemer kalon em ereoù, a gred disklêriañ ar ger gant muioc'h a hardizhegezh hag hep aon. 
PHP.1.15	Gwir eo penaos hiniennoù a brezeg Krist dre avi ha tabut, met reoù all a ra a volontez vat. 
PHP.1.16	Darn a brezeg Krist gant ur mennozh a dabut ha nann gant glanded, o krediñ kreskiñ va glac'har em ereoù, 
PHP.1.17	met ar re all a ra dre garantez, oc'h anavezout penaos on bet lakaet evit difenn an Aviel. 
PHP.1.18	N'eus forzh? E pep doare bennak ma vefe, pe dre ur gred diskouezus pe gant wirionez, Krist a zo prezeget, hag eus kement-se en em laouenaan hag en em laouenain c'hoazh. 
PHP.1.19	Rak gouzout a ran e troio kement-se da'm silvidigezh dre ho pedennoù ha dre sikour Spered Jezuz-Krist, 
PHP.1.20	hervez va gortoz start ha va esperañs, penaos ne'm bo mezhegezh e netra, met penaos en holl fiziañs e vo rentet gloar da Grist em c'horf c'hoazh bremañ evel bepred, pe dre va buhez pe dre va marv. 
PHP.1.21	Rak evidon Krist eo ar vuhez, hag ar marv a zo din ur gounid. 
PHP.1.22	Met mar d-eo mat evit va labour bevañ er c'hig, n'ouzon ket ar pezh a dlean c'hoantaat. 
PHP.1.23	Gwasket on eus an daou du, o kaout ar c'hoant da zilojañ ha da vezañ gant Krist, ar pezh a vefe kalz gwelloc'h din, 
PHP.1.24	met talvoudusoc'h e vefe deoc'h e chomfen er c'hig. 
PHP.1.25	Anavezout mat a ran, me a chomo hag a gendalc'ho ganeoc'h holl, evit ho kreskidigezh hag ho levenez er feiz, 
PHP.1.26	evit m'ho po ennon, dre va distro en ho touez, ul lec'h d'en em veuliñ gant leunder e Jezuz-Krist.
PHP.1.27	Lakait evezh hepken d'en em ren en un doare dellezek eus Aviel Krist, evit, pe e teuin d'ho kwelout pe e vin ezvezant, ma klevin lavarout ac'hanoc'h e talc'hit start en un hevelep spered da stourm gant un hevelep ene evit feiz an Aviel, 
PHP.1.28	hep kaout aon e doare ebet eus an enebourien, ar pezh a zo evito ur brouenn a gollidigezh met evidoc'h a silvidigezh. Ha kement-se eo a-berzh Doue, 
PHP.1.29	rak roet en deus deoc'h ar c'hras, abalamour da Grist, nann hepken da grediñ ennañ met c'hoazh da c'houzañv evitañ, 
PHP.1.30	o ren ur stourm heñvel ouzh an hini ma hoc'h eus va gwelet ennañ ha ma'c'h anavezit emaon c'hoazh ennañ.
PHP.2.1	Mar d-eus eta ur frealz bennak e Krist, mar d-eus un dic'hlac'har bennak er garantez, mar d-eus ur genunvaniezh bennak a spered, mar d-eus ur vadelezh hag un drugarez bennak, 
PHP.2.2	leugnit va levenez, en ur vezañ a-unan etrezoc'h, en ur gaout an hevelep karantez, an hevelep ene, an hevelep soñjoù. 
PHP.2.3	Na rit netra dre dabut pe dre c'hloar aner, met ra sello pep hini ac'hanoc'h ouzh ar re all gant izelegezh, evel o vezañ a-us dezhañ e-unan. 
PHP.2.4	Na sello ket pep hini ac'hanoc'h ouzh e gounid e-unan, met ivez ouzh hini ar re all. 
PHP.2.5	Ra vo ennoc'h an hevelep soñjoù hag ar re a oa e Jezuz-Krist, 
PHP.2.6	o vezañ e stumm Doue, n'en deus ket sellet evel ur preizh da dapout bezañ par da Zoue, 
PHP.2.7	met en em ziwisket eo e-unan o vezañ kemeret stumm ur servijer, o tont heñvel ouzh an dud, 
PHP.2.8	hag, o vezañ kemeret stumm un den, eo en em izelaet e-unan, oc'h en em ober sentus betek ar marv, zoken betek ar marv war ar groaz. 
PHP.2.9	Dre-se ivez Doue en deus e uhelsavet hag en deus roet dezhañ un anv a zo dreist pep anv, 
PHP.2.10	evit en anv Jezuz ma plego pep glin en neñvoù ha war an douar ha dindan an douar, 
PHP.2.11	ha ma anzavo pep teod ez eo Jezuz-Krist an Aotrou e gloar Doue an Tad.
PHP.2.12	Evel-se, re garet-mat, evel ma hoc'h eus atav sentet, nann hepken dirazon met bremañ muioc'h c'hoazh pa'z on ezvezant, labourit d'ho silvidigezh gant doujañs ha krenadenn, 
PHP.2.13	rak Doue eo a laka ennoc'h ar c'hoant hag an ober, hervez e blijadur mat. 
PHP.2.14	Grit pep tra hep grozmolat na tabutal, 
PHP.2.15	evit ma viot divlam ha disaotr, mibien Doue, didamall e-kreiz ur rummad diroll ha fall, hag en o zouez bezit gwelet evel goulaouennoù er bed, 
PHP.2.16	o tougen ger ar vuhez, en hevelep doare ma c'hellin, e deiz Krist, en em reiñ gloar dre ma ne'm bo ket redet en aner na labouret en aner. 
PHP.2.17	Ha zoken ma'z on skuilhet war an aberzh hag ar servij eus ho feiz, em eus levenez a gement-se, hag en em laouenaan ganeoc'h holl. 
PHP.2.18	C'hwi evel-se, en em laouenait ivez, hag en em laouenait ganin.
PHP.2.19	Esperout a ran en Aotrou Jezuz kas deoc'h prest Timote, evit ma vin ivez kalonekaet o klevout diwar ho penn. 
PHP.2.20	Rak ne'm eus den hag a vefe unanet ganin evit kemer ur gwir preder eus ar pezh a sell ac'hanoc'h, 
PHP.2.21	rak e klaskont holl o mad o-unan ha nann hini Jezuz-Krist. 
PHP.2.22	Anavezout a rit penaos eo bet amprouet pa'z eo en em lakaet ganin e servij an Aviel, evel ur bugel gant e dad. 
PHP.2.23	Esperout a ran eta e gas deoc'h kerkent ha ma em bo gwelet ar stad eus va aferioù, 
PHP.2.24	hag ar fiziañs-mañ am eus en Aotrou penaos e teuin ivez prest me va-unan. 
PHP.2.25	Kredet em eus e oa ret kas deoc'h Epafrodit, va breur, va c'henlabourer ha va c'henvrezeliad, an hini hoc'h eus kaset din hag en deus va sikouret em ezhommoù, 
PHP.2.26	rak ur c'hoant bras en doa d'ho kwelout holl, hag e oa gwall boaniet dre m'ho poa klevet e oa bet klañv. 
PHP.2.27	Klañv eo bet e gwirionez, ha tost d'ar marv, met Doue en deus bet truez outañ, ha nann hepken outañ met ivez ouzhin-me, evit na'm bije ket tristidigezh war dristidigezh. 
PHP.2.28	Kaset em eus eta anezhañ gant kalz a hast, evit m'ho po levenez o welout anezhañ ha m'em bo nebeutoc'h a dristidigezh. 
PHP.2.29	Degemerit eta anezhañ en Aotrou gant pep levenez, enorit ar seurt tud-se. 
PHP.2.30	Rak bet eo tost d'ar marv evit labour Krist, o vezañ risklet e vuhez evit sikour ac'hanon er servij na c'hellec'h ket reiñ din hoc'h-unan.
PHP.3.1	A-hend-all, va breudeur, en em laouenait en Aotrou. Ne skuizhan ket o skrivañ deoc'h an hevelep traoù, hag evidoc'h kement-se eo ho surentez. 
PHP.3.2	Diwallit diouzh ar chas, diwallit diouzh ar labourerien fall, diwallit diouzh ar fals amdroc'hidi. 
PHP.3.3	Rak ni a zo an amdroc'hidi, ni hag a azeul Doue er Spered, ni hag a gavomp gloar e Jezuz-Krist, ni ha ne lakaomp ket hor fiziañs er c'hig, 
PHP.3.4	petra bennak ma c'hellfen ivez en em fiziout er c'hig. Mar kred unan bennak en em fiziout er c'hig, me a c'hellfe c'hoazh muioc'h, 
PHP.3.5	me, amdroc'het d'an eizhvet deiz, eus gouenn Israel, eus meuriad Benjamin, Hebre ganet eus Hebreed, farizian e-keñver al lezenn, 
PHP.3.6	heskiner an Iliz e-keñver ar gred, divlam e-keñver reizhder a zo el lezenn. 
PHP.3.7	Met an traoù-se hag a oa din ur gounid, em eus o sellet evel ur c'holl abalamour da Grist. 
PHP.3.8	Ya, sellout a ran pep tra evel ur c'holl, abalamour da zreistelezh anaoudegezh Jezuz-Krist va Aotrou. Kollet em eus an holl draoù evitañ, hag e sellan outo evel loustoni, evit ma c'hounezin Krist 
PHP.3.9	ha ma vin kavet ennañ, o kaout nann va reizhder a zeufe eus al lezenn, met an hini a zeu dre ar feiz e Krist, ar reizhder a zeu eus Doue dre ar feiz. 
PHP.3.10	Evel-se ec'h anavezin Krist, ha galloud e adsavidigezh a varv, ha kenlodenn e boanioù, o tont heñvel outañ en e varv, 
PHP.3.11	evit tizhout, mar gellan, an adsavidigezh a-douez ar re varv. 
PHP.3.12	N'eo ket em befe erruet betek ar pal, pe e vefen en em gavet er parfeted, met redek a ran evit tapout ar priz, evel ma'z on bet tapet ivez gant Jezuz-Krist. 
PHP.3.13	Breudeur, er pezh a sell ac'hanon ne gredan ket em befe tapet ar priz, met e ran un dra: oc'h ankounac'haat ar pezh a zo war va lerc'h hag o vont etrezek ar pezh a zo araozon, 
PHP.3.14	e redan gant gred war-zu ar pal evit priz galvidigezh neñvel Doue e Jezuz-Krist. 
PHP.3.15	Neuze mar d-omp-ni holl peurvat, ret eo deomp soñjal evel-se; ha mar soñjit en un doare all diwar-benn un dra bennak, Doue en diskulio deoc'h ivez. 
PHP.3.16	Koulskoude, el lec'h ma'z omp erruet, kerzhomp hervez an hevelep reolenn ha dalc'homp an hevelep soñjoù. 
PHP.3.17	Bezit holl va heñvelerien, breudeur, ha sellit ouzh ar re a gerzh hervez ar skouer hoc'h eus ennomp. 
PHP.3.18	Rak kalz a zo hag en em ren en enebourien da groaz Krist, henn lavaret em eus deoc'h alies ha bremañ en adlavaran en ur ouelañ. 
PHP.3.19	O diwezh a vo ar gollidigezh, o doue eo o c'hof, o gloar a zo er pezh a ra o mezh, o soñjoù a zo e traoù an douar. 
PHP.3.20	Evidomp-ni, emaomp keodedourien an neñv, a-belec'h e c'hortozomp ivez ar Salver, an Aotrou Jezuz-Krist. 
PHP.3.21	Eñ a gemmo hor c'horf a zismegañs evit e lakaat heñvel ouzh korf e c'hloar, hervez ar galloud en deus da lakaat an holl draoù da blegañ dezhañ.
PHP.4.1	Dre-se, va breudeur karet-mat ha ker meurbet, va levenez ha va c'hurunenn, chomit start en doare-se en Aotrou, va re garet-mat. 
PHP.4.2	Aspediñ a ran Evodia hag aspediñ a ran Sintich da gaout un hevelep santad en Aotrou. 
PHP.4.3	Da bediñ a ran ivez, va c'henlabourer gwirion, sikour anezho, stourmet o deus ganin evit an Aviel kenkoulz ha Klemañs ha va c'henlabourerien all, emañ o anvioù el levr a vuhez. 
PHP.4.4	En em laouenait bepred en Aotrou, henn lavarout a ran adarre, en em laouenait. 
PHP.4.5	Ra vo ho touster anavezet gant an holl dud. An Aotrou a zo tost. 
PHP.4.6	Na vezit nec'het gant netra, met en holl lec'hioù lakait ho koulennoù dirak Doue dre bedennoù hag aspedennoù gant trugarez, 
PHP.4.7	ha peoc'h Doue, o trec'hiñ an holl glevidigezh, a viro ho kalonoù hag ho soñjoù e Jezuz-Krist. 
PHP.4.8	A-hend-all, breudeur, kement a zo gwirion, kement a zo onest, kement a zo reizh, kement a zo glan, kement a zo karantezus, kement a zo a vrud vat, hag a zo ennañ ur vertuz bennak hag a zo dellezek a veuleudi, ra zalc'ho an holl draoù-se en ho soñjoù. 
PHP.4.9	Ar pezh hoc'h eus desket, resevet, klevet diganin, hag ar pezh hoc'h eus gwelet ennon, grit an traoù-se, hag an Doue a beoc'h a vo ganeoc'h.
PHP.4.10	Laouenaet kalz on bet en Aotrou dre ma hoc'h eus bremañ lakaet da advleuniañ ho santadoù evidon. Evit gwir e soñjec'h, met an tu a vanke deoc'h. 
PHP.4.11	Ne lavaran ket kement-se abalamour da'm paourentez, desket em eus bezañ laouen gant ar stad m'en em gavan enni. 
PHP.4.12	Gouzout a ran bezañ en izelegezh ha gouzout a ran bezañ er fonnder. En holl ha dre holl em eus desket bezañ leuniet ha kaout naon, bezañ er fonnder ha bezañ en dienez. 
PHP.4.13	Gallout a ran pep tra dre Grist a nerzheka ac'hanon. 
PHP.4.14	Koulskoude mat hoc'h eus graet o kemer lod em glac'har. 
PHP.4.15	Anavezout mat a rit ivez, c'hwi Filipiz, penaos e penn-kentañ an Aviel pa'z on aet kuit eus Makedonia, Iliz ebet n'he deus roet din ha ne'm eus resevet digant hini ebet, nemet diganeoc'h, 
PHP.4.16	rak pa oan e Tesalonike hoc'h eus kaset din ur wech ha div zoken peadra da bourvezañ da'm ezhommoù. 
PHP.4.17	N'eo ket e klaskfen an donezonoù, met klask a ran ar frouezh a gresk evit ho talvoudegezh. 
PHP.4.18	Resevet em eus pep tra hag emaon er fonnder. Karget on bet a vadoù o resev dre Epafrodit ar pezh a zeu diganeoc'h evel ur prof a c'hwezh-vat, un aberzh degemeret ha kavet mat gant Doue. 
PHP.4.19	Va Doue a bourvezo d'hoc'h holl ezhommoù hervez e binvidigezh ha gant gloar e Jezuz-Krist. 
PHP.4.20	Da Zoue hon Tad ra vo ar gloar e kantvedoù ar c'hantvedoù! Amen.
PHP.4.21	Saludit an holl sent e Jezuz-Krist. Ar vreudeur a zo ganin a salud ac'hanoc'h. 
PHP.4.22	An holl sent a salud ac'hanoc'h, dreist-holl ar re eus ti Kezar. 
PHP.4.23	Gras hon Aotrou Jezuz-Krist ra vo ganeoc'h holl! Amen.
COL.1.1	Paol, abostol Jezuz-Krist dre volontez Doue, ha Timote hor breur, 
COL.1.2	d'ar sent ha d'ar vreudeur feal e Krist a zo e Kolose: Ar c'hras hag ar peoc'h ra vo roet deoc'h a-berzh Doue hon Tad hag an Aotrou Jezuz-Krist!
COL.1.3	Trugarekaat a reomp Doue, Tad hon Aotrou Jezuz-Krist, hag e pedomp dalc'hmat evidoc'h, 
COL.1.4	o vezañ klevet diwar-benn ho feiz e Jezuz-Krist hag ho karantez evit an holl sent, 
COL.1.5	abalamour d'an esperañs a zo miret evidoc'h en neñvoù, hoc'h eus bet anaoudegezh anezhi diagent dre ar ger a wirionez eus an Aviel, 
COL.1.6	a zo deuet en ho touez evel er bed holl, e-lec'h ma ro frouezh, evel ivez en ho touez abaoe an deiz ma hoc'h eus klevet hag hoc'h eus anavezet gras Doue er wirionez. 
COL.1.7	Kelennet oc'h bet diwar he fenn gant Epafraz, hor c'henlabourer karet-mat er servij, hag a zo evidoc'h ur ministr feal eus Krist 
COL.1.8	hag en deus roet deomp da anavezout ho karantez er Spered. 
COL.1.9	Setu perak ivez, abaoe an deiz ma hon eus klevet kement-se, n'hon eus ket paouezet da bediñ evidoc'h ha da c'houlenn ma vefec'h leuniet eus anaoudegezh e volontez, e pep furnez ha klevidigezh speredel, 
COL.1.10	en hevelep doare ma en em renit en un doare dellezek eus an Aotrou, evit plijout dezhañ en holl draoù, o tougen frouezh e pep seurt oberoù mat hag o kreskiñ en anaoudegezh Doue, 
COL.1.11	kreñvaet e pep doare hervez e c'halloud glorius, evit kaout pep pasianted ha dalc'husted el levenez, 
COL.1.12	o trugarekaat an Tad en deus hol lakaet barrek da gaout lod en hêrezh ar sent er sklêrijenn. 
COL.1.13	Hon dieubet en deus eus galloud an deñvalijenn hag hol lakaet en deus da dremen e rouantelezh e Vab muiañ-karet, 
COL.1.14	hon eus ennañ an dasprenadur dre e wad, ar pardon eus ar pec'hedoù.
COL.1.15	Eñ eo skeudenn an Doue diwelus, ar c'hentañ-ganet eus an holl grouadelezh. 
COL.1.16	Rak ennañ eo bet krouet pep tra en neñv ha war an douar, ar re welus hag ar re ziwelus, an tronioù, ar mestronioù, ar priñselezhioù, an nerzhioù. An holl draoù a zo bet krouet drezañ hag evitañ. 
COL.1.17	Emañ a-raok pep tra, ha pep tra en em gendalc'h drezañ. 
COL.1.18	Eñ eo penn ar c'horf, an Iliz, eñ eo ar penn-kentañ, ar c'hentañ-ganet a-douez ar re varv, evit ma talc'ho ar renk kentañ e pep tra. 
COL.1.19	Rak plijet eo bet lakaat pep leunder da chom ennañ. 
COL.1.20	Hag, o vezañ graet ar peoc'h drezañ, dre wad e groaz, plijet eo bet gant an Tad adunvaniñ drezañ pep tra gantañ, ken an traoù a zo war an douar evel ar re a zo en neñvoù. 
COL.1.21	C'hwi, hag a oa gwechall diavaezidi hag enebourien dre ho soñjoù hag hoc'h oberoù fall, 
COL.1.22	a zo bremañ adunvanet gantañ e-barzh korf e gig, dre e varv, evit ho lakaat d'en em ziskouez dirazañ santel, disi ha didamall, 
COL.1.23	gant ma chomot diazezet war ar feiz ha start en ho sav, hep dilezel esperañs an Aviel hoc'h eus klevet, a zo bet prezeget d'an holl grouadelezh a zo dindan an neñv, hag ez on bet graet me, Paol, ministr anezhañ.
COL.1.24	En em laouenaat a ran bremañ em poanioù evidoc'h, hag e peurechuan em c'hig da c'houzañv an dilerc'h eus poanioù Krist evit e gorf hag a zo an Iliz, 
COL.1.25	anezhi on bet lakaet da vezañ ministr hervez ar garg en deus Doue roet din en ho keñver, evit prezeg ger Doue penn-da-benn, 
COL.1.26	ar mister a oa kuzhet e-pad an holl gantvedoù hag an holl oadoù, met a zo bremañ disklêriet d'e sent. 
COL.1.27	Plijet eo bet gant Doue reiñ dezho da anavezout pehini eo pinvidigezh gloar ar mister-se e-touez ar baganed, da c'houzout eo: Krist ennoc'h, an esperañs eus ar gloar. 
COL.1.28	Eñ eo an hini a brezegomp, oc'h aliañ pep den hag o kelenn pep den e pep furnez, evit lakaat pep den da vezañ peurvat e Krist Jezuz. 
COL.1.29	Evit-se ivez eo e labouran, o stourm gant skoazell e vertuz a labour ennon gant nerzh.
COL.2.1	Rak me a fell din e c'houezfec'h pegen bras eo ar stourm a c'houzañvan evidoc'h, evit re Laodikea hag evit ar re holl n'o deus ket gwelet va dremm er c'hig, 
COL.2.2	evit ma vo o c'halonoù frealzet, ma vint ereet start asambles er garantez, ma vint pinvidikaet gant ur skiant peurvat, evit anavezout mister Doue, an Tad ha Krist, 
COL.2.3	dalc'het ennañ holl deñzorioù ar furnez hag ar c'houiziegezh. 
COL.2.4	Lavarout a ran kement-se evit na dromplo den ac'hanoc'h gant prezegennoù touellus. 
COL.2.5	Rak mar d-on ezvezant a gorf, ez on koulskoude ganeoc'h er spered, leun a levenez o welout an urzh vat en ho touez ha started ho feiz e Krist.
COL.2.6	Evel-se eta, pa hoc'h eus degemeret an Aotrou Jezuz-Krist, kerzhit ennañ, 
COL.2.7	gwriziennet ha diazezet ennañ, kreñvaet er feiz evel ma hoc'h eus bet desket, o fonnañ enni gant trugarezioù. 
COL.2.8	Lakait evezh na zeufe den da dromplañ ac'hanoc'h gant ar filozofiezh pe gant touelloù aner, hervez hengoun an dud, hervez kentañ kentelioù ar bed, ha nann hervez Krist. 
COL.2.9	Rak ennañ e chom holl leunder an Doueelezh en e gorf, 
COL.2.10	hag hoc'h eus pep leunder ennañ-eñ, hag a zo mestr war bep priñselezh ha pep nerzh. 
COL.2.11	Ennañ ivez oc'h bet amdroc'het gant un amdroc'h graet hep dorn ebet, o tiwiskañ ar c'horf eus pec'hedoù ar c'hig, ar pezh eo amdroc'h Krist, 
COL.2.12	o vezañ bet sebeliet gantañ dre ar vadeziant, ennañ ivez oc'h adsavet a varv dre ar feiz e galloud Doue en deus e adsavet a-douez ar re varv. 
COL.2.13	Pa oac'h marv en ho pec'hedoù hag e diamdroc'h ho kig, en deus ho tegaset d'ar vuhez asambles gantañ, o vezañ pardonet deoc'h hoc'h holl zisentidigezhioù, 
COL.2.14	diverket en deus ar skrid a oa a-enep deomp, an urzhiadurioù a damalle ac'hanomp, en deus o c'haset da netra o stagañ anezho ouzh ar groaz, 
COL.2.15	o vezañ diwisket ar priñselezhioù hag an nerzhioù, lakaet en deus anezho war wel dirak an holl goude bezañ o zrec'het e-unan war ar groaz. 
COL.2.16	Ra ne varno eta den ac'hanoc'h diwar-benn an debriñ pe an evañ, pe diwar-benn un deiz gouel pe ul loar nevez pe ur sabad, 
COL.2.17	kement-se a oa skeudenn an traoù a dlee dont, met ar c'horf a zo e Krist. 
COL.2.18	Ra ne dapo den ar priz diganeoc'h dre un izelegezh a-ziavaez ha dre lid an aeled, o kemer preder eus traoù n'en deus ket gwelet, o vezañ c'hwezet a ourgouilh hep poell gant e skiant kigel, 
COL.2.19	hep en em stagañ ouzh ar penn, a laka ar c'horf a-bezh, unanet asambles dre ar juntoù hag al liammoù, da greskiñ hervez ar greskadurezh roet gant Doue. 
COL.2.20	Mar d-oc'h eta marv gant Krist e-keñver kentañ kentelioù ar bed, perak e vec'hier ac'hanoc'h eus an urzhiadurioù-se, evel pa vevjec'h c'hoazh er bed: 
COL.2.21	Na zebr ket, na dañva ket, na stok ket, 
COL.2.22	urzhiadurioù a dro holl da fall dre o implij, hag a zo hervez gourc'hemennoù ha kredennoù an dud? 
COL.2.23	An traoù-se o deus e gwirionez un diavaez a furnez, o tiskouez evel ul lid a volontez vat, izelegezh ha garventez e-keñver ar c'horf, met a zo didalvoud a-enep ar pezh a c'hell plijout d'ar c'hig.
COL.3.1	Mar d-oc'h eta adsavet da vev gant Krist, klaskit traoù an nec'h, e-lec'h ma emañ Krist azezet a-zehou da Zoue. 
COL.3.2	Kavit mat traoù an nec'h ha nann reoù an douar, 
COL.3.3	rak marv ez oc'h hag ho puhez a zo kuzhet gant Krist e Doue. 
COL.3.4	Pa en em ziskouezo Krist, hor buhez, neuze en em ziskouezot ivez gantañ er gloar. 
COL.3.5	Lakait eta da vervel en hoc'h izili ar pezh a zalc'h d'an douar, ar c'hadaliezh, an hudurniezh, an drouksoñjoù, an droukc'hoantoù, ar pizhoni a zo idolerezh, 
COL.3.6	rak abalamour d'an traoù-se e teu kounnar Doue war vibien an disentidigezh. 
COL.3.7	C'hwi ivez hoc'h eus gwechall kerzhet en traoù-se, pa vevec'h enno. 
COL.3.8	Met bremañ, c'hwi ivez, dilezit an holl draoù-se, ar gounnar, ar gasoni, ar fallentez, an droukkomz, ar c'homzoù dizonest a c'hellfe dont er-maez eus ho kenoù. 
COL.3.9	Na lavarit ket a c'hevier an eil d'egile, o vezañ diwisket diwarnoc'h an den kozh hag e oberoù, 
COL.3.10	hag o vezañ gwisket an den nevez a zo nevesaet en anaoudegezh, hervez skeudenn e Grouer. 
COL.3.11	Amañ n'eus na Gresian na Yuzev, na den amdroc'het na diamdroc'h, na barbar na Skutad, na sklavour na den frank, met Krist a zo holl hag en holl. 
COL.3.12	Gwiskit eta, evel tud dibabet gant Doue sent ha karet-mat, ur galon a drugarez, a vadelezh, a izelegezh, a zouster, a basianted, 
COL.3.13	o c'houzañv an eil egile hag o pardoniñ an eil d'egile mar en deus unan bennak da glemm a-enep egile. Evel ma en deus Krist pardonet deoc'h, c'hwi ivez grit evel-se. 
COL.3.14	Met dreist an holl draoù-se gwiskit ar garantez, liamm ar barfeted eo. 
COL.3.15	Ha ra reno peoc'h Doue en ho kalonoù, galvet oc'h bet dezhañ evit bezañ ur c'horf hepken, ha bezit anaoudek. 
COL.3.16	Ra chomo ger Krist gant fonnder ennoc'h e pep furnez; en em gelennit hag en em aliit an eil egile dre salmoù, meulganoù ha kanaouennoù speredel, o kanañ en ho kalonoù d'an Aotrou gant anaoudegezh vat. 
COL.3.17	Petra bennak ma reot, dre gomz pe dre ober, grit holl en anv an Aotrou Jezuz, o trugarekaat drezañ Doue an Tad.
COL.3.18	Gwragez, sentit ouzh hoc'h ezhec'h hoc'h-unan evel ma tere en Aotrou. 
COL.3.19	Ezhec'h, karit ho kwragez ha n'en em drenkit ket a-enep dezho. 
COL.3.20	Bugale, sentit ouzh ho tud en holl draoù rak kement-se a zo kavet mat gant an Aotrou. 
COL.3.21	Tadoù, na hegit ket ho pugale gant aon na gollfent kalon.
COL.3.22	Mevelien, sentit en holl draoù ouzh ho mistri hervez ar c'hig, nann zoken dindan o daoulagad evel ma klaskfec'h plijout d'an dud, met gant eeunder a galon hag e doujañs Doue. 
COL.3.23	Petra bennak ma reot, grit eñ a galon vat, evel o servijañ an Aotrou ha nann an dud, 
COL.3.24	o c'houzout penaos e resevot digant an Aotrou gopr an hêrezh, rak e servijit Krist an Aotrou. 
COL.3.25	Met an hini a labour gant dislealded a resevo hervez e zislealded, ha n'eus van ebet eus diavaezioù an dud.
COL.4.1	Mistri, roit d'ho mevelien ar pezh a zo reizh ha leal, o c'houzout penaos hoc'h eus ivez ur Mestr en neñvoù.
COL.4.2	Kendalc'hit er bedenn, beilhit e kement-se gant trugarekadennoù. 
COL.4.3	Pedit evidomp ivez, evit ma tigoro Doue deomp un nor evit ar ger, da brezeg mister Krist eo abalamour dezhañ ez on er chadennoù, 
COL.4.4	hag evit ma roin d'e anavezout evel ma tlean komz diwar e benn. 
COL.4.5	En em renit gant furnez e-keñver ar re a-ziavaez, o tasprenañ an amzer. 
COL.4.6	Ra vo atav ho komz leun a c'hras ha temzet gant holen, en un doare da c'houzout respont da bep hini evel ma'z eo dleet. 
COL.4.7	Tichik, ar breur karet-mat ha ministr feal, va c'henlabourer e servij an Aotrou, a roio da anavezout deoc'h an traoù a sell ouzhin. 
COL.4.8	E gas a ran deoc'h a-ratozh evit ma'c'h anavezo an traoù a sell ouzhoc'h ha ma frealzo ho kalonoù, 
COL.4.9	gant Onezim, ar breur feal ha karet-mat hag a zo eus ho touez. Disklêriañ a raint deoc'h kement a dremen amañ. 
COL.4.10	Aristark, va c'henbrizoniad, a salud ac'hanoc'h, kenkoulz ha Mark kenderv Barnabaz, hoc'h eus resevet urzhioù diwar e benn: Mar d-a d'ho kavout, degemerit anezhañ. 
COL.4.11	Jezuz lesanvet Justuz a salud ivez ac'hanoc'h. Bez' int eus an amdroc'h hag int eo ar re nemetañ o vezañ kenlabourerien din e rouantelezh Doue hag a zo bet ur frealz evidon. 
COL.4.12	Epafraz hag a zo eus ho touez a salud ac'hanoc'h. Ur servijer eus Krist eo, ne baouez ket da stourm evidoc'h en e bedennoù, evit ma viot peurvat ha peurc'hraet en holl volontez Doue. 
COL.4.13	Rak reiñ a ran outañ an testeni-mañ, penaos en deus ur gred bras evidoc'h, evit re Laodikea hag evit re Hierapoliz. 
COL.4.14	Lukaz, ar medisin karet-mat, a salud ac'hanoc'h, kenkoulz ha Demaz. 
COL.4.15	Saludit ar vreudeur a zo e Laodikea, ha Nimfaz hag an Iliz a zo en e di. 
COL.4.16	Goude ma vo al lizher-mañ bet lennet en ho touez, grit ma vo lennet ivez en Iliz al Laodikeiz ha ma lennot c'hwi ivez an hini eus Laodikea. 
COL.4.17	Lavarit da Arkipuz: Taol evezh mat ouzh ar ministrerezh ac'h eus resevet en Aotrou evit e seveniñ mat. 
COL.4.18	Me Paol, a salud ac'hanoc'h eus va dorn va-unan. Ho pet soñj eus va ereoù. Ar c'hras ra vo ganeoc'h! Amen.
1TH.1.1	Paol, Silvan ha Timote, da Iliz an Desalonikiz a zo e Doue an Tad hag en Aotrou Jezuz-Krist: Ar c'hras hag ar peoc'h ra vo roet deoc'h a-berzh Doue hon Tad hag an Aotrou Jezuz-Krist!
1TH.1.2	Trugarekaat a reomp Doue dalc'hmat evidoc'h, o venegiñ ac'hanoc'h en hor pedennoù, 
1TH.1.3	o kaout soñj bepred, dirak Doue hon Tad, eus oberenn ho feiz, eus labour ho karantez hag eus started hoc'h esperañs en hon Aotrou Jezuz-Krist. 
1TH.1.4	Gouzout a reomp, breudeur karet-mat gant Doue, penaos oc'h bet dibabet, 
1TH.1.5	rak hon Aviel n'eo ket bet kemennet deoc'h gant komzoù hepken, met ivez gant galloud, gant ar Spered-Santel, ha gant ur surentez leun; c'hwi a oar penaos omp en em renet en ho touez hag e-keñver ac'hanoc'h. 
1TH.1.6	Bet oc'h hon heñvelerien ha re hon Aotrou, o vezañ resevet ar ger e-touez kalz a c'hlac'haroù, gant levenez ar Spered-Santel, 
1TH.1.7	en hevelep doare ma'z oc'h bet skouerioù evit ar re holl o deus kredet e-barzh Makedonia hag Akaia. 
1TH.1.8	Rak n'eo ket a-walc'h ma'z eo bet klevet ger an Aotrou eus ho pro e Makedonia hag en Akaia, met ar feiz hoc'h eus e Doue a zo bet anavezet e pep lec'h, en hevelep doare ma n'hon eus ezhomm ken da gomz. 
1TH.1.9	Rak int a lavar o-unan pebezh degemer hon eus bet diganeoc'h ha penaos hoc'h eus en em zistroet diouzh an idoloù da Zoue, evit servijañ an Doue bev ha gwirion, 
1TH.1.10	hag evit gortoz eus an neñv e Vab en deus adsavet a varv, Jezuz, an hini a zieub ac'hanomp eus ar gounnar da zont.
1TH.2.1	C'hwi hoc'h-unan a oar a-dra-sur, breudeur, penaos hon donedigezh en ho touez n'eo ket bet difrouezh. 
1TH.2.2	Petra bennak ma hor boa gouzañvet poanioù diagent ha resevet dismegañsoù e Filipi, evel ma ouzoc'h, hon eus kemeret hardizhegezh en hon Doue evit prezeg deoc'h Aviel Doue e-kreiz stourmoù bras. 
1TH.2.3	Rak n'eus bet en hor prezegerezh nag errol, na tra lous ebet, na tromplerezh. 
1TH.2.4	Met evel m'en deus Doue kavet mat fiziout ennomp an Aviel, evel-se e komzomp, nann evit plijout d'an dud, met da Zoue a amprou hor c'halonoù. 
1TH.2.5	Rak n'hon eus biskoazh implijet komzoù lubanus, evel ma ouzoc'h, na labouret dre zroukc'hoant, Doue a zo test a gement-se. 
1TH.2.6	N'hon eus ket klasket ar gloar a zeu eus an dud, nag en ho touez nag e-touez reoù all ebet, petra bennak ma c'hellemp pouezañ warnoc'h gant galloud evel ebestel Krist, 
1TH.2.7	met omp bet dous en ho touez. Evel ma kemer ur vagerez ur preder tener eus he bugale, 
1TH.2.8	evel-se, leun a evezh evidoc'h, hor bije karet reiñ deoc'h nann hepken Aviel Doue, met ivez hor buhez hon-unan, rak hor boa evidoc'h ur garantez vras. 
1TH.2.9	Soñj hoc'h eus, breudeur, eus hol labour hag eus hor poan. En ur labourat noz-deiz evit na vijemp ket ur bec'h deoc'h eo hon eus prezeget deoc'h Aviel Doue. 
1TH.2.10	Testoù oc'h ha Doue ivez, pegen santel, pegen reizh ha pegen didamall ez omp en em renet en ho keñver-c'hwi ar re a gred. 
1TH.2.11	Anavezout a rit ivez penaos hon eus aliet, kalonekaet hag aspedet start pep hini ac'hanoc'h, evel un tad e-keñver e vugale, 
1TH.2.12	evit m'en em renit en un doare dellezek eus Doue a c'halv ac'hanoc'h d'e rouantelezh ha d'e c'hloar.
1TH.2.13	Setu perak ne baouezomp ket da drugarekaat Doue evidoc'h rak, pa hoc'h eus resevet ger Doue disklêriet deoc'h ganeomp, hoc'h eus e zegemeret nann evel ger an dud, met evel ma'z eo e gwirionez, evel ger Doue. Hag e labour gant nerzh ennoc'h-c'hwi ar re a gred. 
1TH.2.14	Rak c'hwi, breudeur, a zo deuet da vezañ an heñvelerien eus Ilizoù Doue a zo e Judea e Jezuz-Krist, rak hoc'h eus ivez gouzañvet a-berzh ar re eus ho pobl hoc'h-unan an hevelep traoù hag int a-berzh ar Yuzevien, 
1TH.2.15	int hag o deus lakaet d'ar marv an Aotrou Jezuz hag o frofeded o-unan, o deus hon heskinet, na blijont ket da Zoue, hag a zo enebourien d'an holl dud, 
1TH.2.16	o virout ouzhimp da gomz d'ar baganed evit ma vint salvet, hag o leuniañ dre-se bepred muioc'h muzul o fec'hedoù. Met fulor Doue a zo deuet warno a-benn ar fin. 
1TH.2.17	Evidomp, breudeur, o vezañ bet pellaet diouzhoc'h abaoe ur pennad amzer a gorf ha nann a galon, hon eus bet kement muioc'h a c'hoant hag a hast d'ho kwelout a-nevez. 
1TH.2.18	Fellet eo bet deomp ur wech ha zoken div mont d'ho kavout, da vihanañ me Paol, met Satan en deus miret ouzhimp d'henn ober. 
1TH.2.19	Rak petra eo hon esperañs, hol levenez, hor c'hurunenn a c'hloar? Ha n'eo ket c'hwi, dirak hon Aotrou Jezuz-Krist en e zonedigezh? 
1TH.2.20	Ya, c'hwi eo hor gloar hag hol levenez.
1TH.3.1	Dre-se, o vezañ ma ne c'hellemp ket gortoz pelloc'h, karet hon eus muioc'h chom hon-unan en Aten, 
1TH.3.2	hag hon eus kaset Timote hor breur, ministr Doue, hor c'henlabourer en Aviel Krist, evit ho kalonekaat hag hoc'h aliañ diwar-benn ho feiz, 
1TH.3.3	evit na vo den brañsellet er glac'haroù-mañ, rak anavezout a rit hoc'h-unan ez omp tonket evit kement-se. 
1TH.3.4	Pa oamp ganeoc'h, hon eus lavaret deoc'h en a-raok hor bije da c'houzañv poanioù, evel ma'z eo c'hoarvezet hag evel ma ouzoc'h. 
1TH.3.5	O vezañ ne c'hellen ket gortoz pelloc'h, em eus da glevout diwar-benn ho feiz, gant aon n'en dije an tempter touellet ac'hanoc'h ha na vije deuet hol labour da vezañ difrouezh.
1TH.3.6	Met bremañ Timote, o vezañ distroet eus ho kichen d'hor c'havout, en deus degaset deomp keloù mat eus ho feiz hag eus ho karantez; lavaret en deus deomp e virit ur soñj mat ac'hanomp, o c'hoantaat hor gwelout evel ma c'hoantaomp hon-unan ho kwelout. 
1TH.3.7	Evel-se breudeur, frealzet omp bet dre ho feiz e-kreiz hon holl c'hlac'haroù hag ankenioù. 
1TH.3.8	Rak bevañ a reomp bremañ, peogwir e chomit start en Aotrou. 
1TH.3.9	Pebezh trugarez na c'hellomp ket reiñ da Zoue diwar ho penn, evit an holl levenez hon eus dirak hon Doue abalamour deoc'h! 
1TH.3.10	Pediñ a reomp anezhañ gant birvidigezh noz-deiz evit ma c'hellimp gwelout ho tremm ha peurleuniañ ar pezh a vank d'ho feiz. 
1TH.3.11	Ra reno Doue e-unan hon Tad, ha Jezuz-Krist hon Aotrou, hor c'hammedoù war-zu ennoc'h, 
1TH.3.12	ha ra lakaio ac'hanoc'h an Aotrou da greskiñ ha da fonnañ er garantez an eil e-keñver egile hag e-keñver an holl, evel ma hon eus-ni en ho keñver, 
1TH.3.13	ha ra nerzho ho kalonoù evit ma vint didamall er santelezh dirak Doue hon Tad, pa zeuio hon Aotrou Jezuz-Krist gant e holl sent.
1TH.4.1	A-hend-all, breudeur, goude bezañ desket ganeomp e peseurt doare eo ret en em ren evit plijout da Zoue, ni ho ped hag hoc'h ali start en Aotrou Jezuz ma fonnot e kement-se bepred muioc'h-muiañ. 
1TH.4.2	Rak gouzout a rit peseurt gourc'hemennoù hon eus roet deoc'h a-berzh an Aotrou Jezuz. 
1TH.4.3	Setu amañ a-dra-sur bolontez Doue: Ra viot santelaet, ra en em diwallot diouzh an hudurniezh, 
1TH.4.4	ra ouezo pep hini ac'hanoc'h derc'hel e gorf er santelezh hag en onestiz 
1TH.4.5	hep en em reiñ d'un droukc'hoant fall evel ma ra ar baganed n'anavezont ket Doue, 
1TH.4.6	ra chomo pep hini hep touellañ pe droukc'hoantaat e vreur en aferioù, rak an Aotrou eo ar veñjer eus an holl draoù-se evel ma hon eus henn lavaret hag henn testeniet deoc'h. 
1TH.4.7	Rak Doue n'en deus ket hor galvet d'an dic'hlanded met d'ar santelezh. 
1TH.4.8	An hini eta a zispriz kement-se ne zispriz ket un den met Doue, eñ hag en deus roet ivez deomp e Spered-Santel. 
1TH.4.9	E keñver ar garantez etre breudeur, n'hoc'h eus ket ezhomm e vefe skrivet deoc'h, rak hoc'h-unan hoc'h eus desket digant Doue karout an eil egile, 
1TH.4.10	ha kement-se eo ivez ar pezh a rit e-keñver an holl vreudeur a zo e Makedonia a-bezh. Met ec'h aliomp ac'hanoc'h, breudeur, da fonnañ e kement-se muioc'h-muiañ, 
1TH.4.11	da vezañ aketus da vevañ e peoc'h, d'en em reiñ d'hoc'h aferioù hoc'h-unan, da labourat gant ho taouarn hoc'h-unan evel ma hon eus gourc'hemennet deoc'h, 
1TH.4.12	evit ma en em renot gant onestiz e-keñver ar re a-ziavaez ha ma n'ho po ezhomm eus tra ebet.
1TH.4.13	Ha ne fell ket din, breudeur, e viot hep gouzout ar pezh a sell ouzh ar re a zo kousket, evit na viot ket glac'haret evel an dud all ha n'o deus ket esperañs. 
1TH.4.14	Rak mar kredomp ez eo Jezuz marvet hag adsavet a varv, kredomp ivez e tegaso Doue gantañ ar re a vo kousket e Jezuz. 
1TH.4.15	Ni a zisklêri deoc'h kement-mañ hervez ger an Aotrou: Ni ar re vev, ar re a vo chomet evit donedigezh an Aotrou, ne ziaraogimp ket ar re a zo kousket. 
1TH.4.16	Rak an Aotrou e-unan a ziskenno eus an neñv, d'un arouez roet, da vouezh an arc'hael ha da son trompilh Doue, hag ar re a vo marv e Krist a adsavo da vev da gentañ; 
1TH.4.17	neuze, ni ar re a vo bev hag a vo chomet, e vimp dilamet asambles ganto er goabrennoù, d'en em gavout gant an Aotrou en aer, hag evel-se e vimp atav gant an Aotrou. 
1TH.4.18	En em frealzit eta an eil egile dre ar gerioù-mañ.
1TH.5.1	Diwar-benn an amzerioù hag ar pennadoù, n'eus ket ezhomm e vefe skrivet deoc'h, breudeur, 
1TH.5.2	gouzout mat a rit hoc'h-unan penaos deiz an Aotrou a zeuio evel ul laer en noz. 
1TH.5.3	Rak pa lavarint: Peoc'h ha surentez! neuze un distruj buan a zeuio warno, evel ma c'hoarvez ar gwentloù gant ur wreg a zo brazez, ha ne dec'hint ket. 
1TH.5.4	Met c'hwi, breudeur, n'emaint ket en deñvalijenn evit ma teufe an deiz-se warnoc'h evel ul laer, 
1TH.5.5	c'hwi a zo holl bugale ar sklêrijenn ha bugale an deiz. N'omp ket eus an noz nag eus an deñvalijenn. 
1TH.5.6	Na gouskomp ket eta evel ar re all, met beilhomp ha bezomp dilontek. 
1TH.5.7	Rak ar re a gousk a gousk en noz, hag ar re en em vezv en em vezv en noz. 
1TH.5.8	Met ni pa'z omp eus an deiz, bezomp dilontek, o vezañ gwisket sae-houarn ar feiz hag ar garantez, ha tog-houarn esperañs ar silvidigezh. 
1TH.5.9	Rak Doue n'en deus ket hol lakaet evit ar gounnar, met evit gounit ar silvidigezh dre hon Aotrou Jezuz-Krist, 
1TH.5.10	eñ hag a zo bet marvet evidomp, evit, pe e veilhimp pe e kouskimp, ma vevimp asambles gantañ. 
1TH.5.11	Dre-se en em greñvait an eil egile hag en em genteilhit an eil egile, evel ma rit dija.
1TH.5.12	Ho pediñ a reomp, breudeur, da anavezout ar re a labour en ho touez, a evesha warnoc'h hervez an Aotrou hag ho kelenn, 
1TH.5.13	ha da gaout evito ur garantez vrasoc'h abalamour d'o labour. Bezit e peoc'h etrezoc'h. 
1TH.5.14	Ho pediñ a reomp ivez, breudeur, gourdrouzit ar re zizurzh, frealzit ar re a zo digalonekaet, sikourit ar re zinerzh, bezit habask e-keñver an holl. 
1TH.5.15	Diwallit na rentfe hini ebet droug evit droug, met grit bepred hervez ar mad, hag etrezoc'h hag e-keñver an holl. 
1TH.5.16	Bezit laouen bepred. 
1TH.5.17	Pedit hep paouez. 
1TH.5.18	Trugarekait en holl draoù, rak evel-se eo bolontez Doue e Jezuz-Krist en ho keñver. 
1TH.5.19	Na vougit ket ar Spered. 
1TH.5.20	Na zisprizit ket ar profediezhoù. 
1TH.5.21	Amprouit pep tra, dalc'hit ar pezh a zo mat. 
1TH.5.22	En em virit diouzh pep doare a zroug. 
1TH.5.23	Ra santelaio an Doue a beoc'h e-unan kement a zo ennoc'h, ha ra vo miret divlam hoc'h holl spered, ene ha korf, a-benn donedigezh hon Aotrou Jezuz-Krist. 
1TH.5.24	An hini en deus ho kalvet a zo feal hag a raio kement-se. 
1TH.5.25	Breudeur, pedit evidomp. 
1TH.5.26	Saludit an holl vreudeur dre ur pok santel. 
1TH.5.27	Hoc'h aspediñ a ran dre an Aotrou, ra vo lennet al lizher-mañ d'an holl vreudeur santel. 
1TH.5.28	Gras hon Aotrou Jezuz-Krist ra vo ganeoc'h! Amen.
2TH.1.1	Paol, Silvan ha Timote, da Iliz an Desalonikiz a zo e Doue hon Tad hag en Aotrou Jezuz-Krist: 
2TH.1.2	Ar c'hras hag ar peoc'h ra vo roet deoc'h a-berzh Doue hon Tad hag an Aotrou Jezuz-Krist!
2TH.1.3	Breudeur, ret eo deomp trugarekaat Doue dalc'hmat evidoc'h, evel ma'z eo dereat, abalamour ma kresk ho feiz muioc'h-muiañ ha ma fonn ar garantez hoc'h eus an eil e-keñver egile, 
2TH.1.4	en hevelep doare ma tennomp gloar ac'hanoc'h en Ilizoù Doue, abalamour d'ho pasianted ha d'ho feiz en hoc'h holl heskinoù hag er c'hlac'haroù a c'houzañvit, 
2TH.1.5	ar pezh a zo ur brouenn eus ar varnedigezh reizh Doue, evit ma viot kontet dellezek eus rouantelezh Doue a c'houzañvit poan eviti. 
2TH.1.6	Rak reizh eo dirak Doue ma rentfe ar glac'har d'ar re ho klac'har, 
2TH.1.7	ha ma rofe deoc'h-c'hwi a zo glac'haret, an diskuizh ganeomp, pa en em ziskouezo an Aotrou Jezuz eus an neñv gant aeled e c'halloud, e-kreiz flammoù-tan, 
2TH.1.8	evit tennañ veñjañs eus ar re n'anavezont ket Doue ha na sentont ket ouzh Aviel hon Aotrou Jezuz-Krist. 
2TH.1.9	Gouzañv a raint o c'hastiz, ur gollidigezh peurbadus pell diouzh dremm an Aotrou ha diouzh gloar e c'halloud, 
2TH.1.10	pa zeuio en deiz-se evit resev gloar en e sent hag evit bezañ gwelet gant boem e-touez ar re holl o devo kredet, rak kredet hoc'h eus d'an testeni hon eus douget deoc'h. 
2TH.1.11	Dre-se ivez e pedomp dalc'hmat evidoc'h, evit ma kavo hon Doue ac'hanoc'h dellezek eus ho kalvidigezh ha ma peurc'hraio gant galloud holl soñjoù hegarat e vadelezh hag oberenn ar feiz, 
2TH.1.12	ha ma vo roet gloar da anv hon Aotrou Jezuz-Krist ennoc'h ha deoc'h ennañ, hervez gras hon Doue hag an Aotrou Jezuz-Krist.
2TH.2.1	Diwar-benn donedigezh Jezuz-Krist hag hon unaniezh gantañ, e pedomp ac'hanoc'h, breudeur, 
2TH.2.2	n'en em lezot ket da vezañ brañsellet gant nebeut a dra en ho soñjoù, ha da vezañ nec'het gant ur spered, gant ur ger pe gant ul lizher a vefe lavaret dont eus hor perzh, evel ma vefe aze dija deiz Krist. 
2TH.2.3	Ra ne dromplo den ac'hanoc'h e doare ebet. Rak ret eo e c'hoarvez an dirollerezh da gentañ hag en em ziskouez den ar pec'hed, mab ar gollidigezh, 
2TH.2.4	an enebour a sav dreist kement a c'halver Doue pe a azeuler, betek azezañ evel Doue e templ Doue, oc'h en em reiñ e-unan evel Doue. 
2TH.2.5	Ha n'hoc'h eus ket soñj em eus lavaret an traoù-se deoc'h pa oan c'hoazh ganeoc'h? 
2TH.2.6	Bremañ gouzout a rit petra a harz outañ, evit ma n'en em ziskouezo nemet en e amzer. 
2TH.2.7	Rak mister an direizhder a labour dija, o c'hortoz hepken ma vo aet kuit an hini a harz outañ. 
2TH.2.8	Ha neuze en em ziskouezo an hini fallakr, an hini a vo distrujet gant an Aotrou dre c'hwezh e c'henoù ha kaset da netra gant sked e zonedigezh. 
2TH.2.9	Emziskouez an hini fallakr-se a c'hoarvezo dre oberenn Satan, gant pep seurt galloud, gant sinoù ha burzhudoù faos, 
2TH.2.10	ha gant holl dromplerezh an direizhder e-touez ar re en em goll, abalamour ma n'o deus ket degemeret karantez ar wirionez evit bezañ salvet. 
2TH.2.11	Dre-se Doue a gaso dezho un nerzh a errol, evit ma kredint er gaou, 
2TH.2.12	evit ma vo kondaonet ar re holl n'o deus ket kredet er wirionez met o deus kemeret plijadur en direizhder.
2TH.2.13	Met e tleomp trugarekaat Doue dalc'hmat abalamour deoc'h, breudeur karet-mat gant an Aotrou, dre ma en deus Doue ho tibabet abaoe ar penn-kentañ evit ar silvidigezh dre santeladur ar Spered ha dre ar feiz er wirionez. 
2TH.2.14	Ho kalvet en deus da gement-se dre hon Aviel, evit ma vo ganeoc'h gloar hon Aotrou Jezuz-Krist. 
2TH.2.15	Dre-se, breudeur, chomit start ha dalc'hit ar gelennadurezh hoc'h eus resevet dre gomz pe dre hol lizher. 
2TH.2.16	Hon Aotrou Jezuz-Krist e-unan, ha Doue hon Tad en deus hor c'haret ha roet deomp dre e c'hras ur frealz peurbadus hag un esperañs vat, 
2TH.2.17	ra frealzo ho kalonoù ha ra greñvaio ac'hanoc'h e pep ger mat hag e pep oberenn vat.
2TH.3.1	A-hend-all, breudeur, pedit evidomp evit ma en em skuilho ger an Aotrou ha ma vo roet gloar dezhañ evel ma'z eo en ho touez, 
2TH.3.2	hag evit ma vimp dieubet eus an dud diroll ha fall, rak ar feiz n'emañ ket gant pep hini. 
2TH.3.3	An Aotrou a zo feal, eñ ho kreñvaio hag ho tiwallo diouzh an droug. 
2TH.3.4	Ar fiziañs-se hon eus en ho keñver en Aotrou, penaos e rit hag e reot an traoù a c'hourc'hemennomp deoc'h. 
2TH.3.5	Ra zeuio an Aotrou da ren ho kalonoù da garantez Doue ha da basianted Krist.
2TH.3.6	Breudeur, gourc'hemenn a reomp deoc'h en anv hon Aotrou Jezuz-Krist da bellaat diouzh pep breur a vev en dizurzh ha nann hervez ar gelennadurezh hoc'h eus bet diganeomp. 
2TH.3.7	Rak anavezout a rit hoc'h-unan penaos eo reizh evidoc'h heñvelout ouzhimp, ha n'hon eus ket bevet en ho touez en dizurzh. 
2TH.3.8	N'hon eus debret bara den ebet evit netra, met omp bet er boan hag er skuizhder, o labourat noz-deiz evit na vijemp ket ur bec'h da hini ac'hanoc'h. 
2TH.3.9	N'eo ket n'hor boa ket ar galloud d'henn ober, met e oa evit reiñ deoc'h ennomp ur skouer da heuliañ. 
2TH.3.10	Evel-se pa edomp ganeoc'h, lavaret hon eus deoc'h sklaer penaos piv bennak na fell ket dezhañ labourat na dle ket debriñ kennebeut. 
2TH.3.11	Koulskoude e klevomp penaos en ho touez e vev hiniennoù en dizurzh, hep labourat, met o koll o amzer e traoù didalvoud. 
2TH.3.12	Ar re-se a bedomp hag a aliomp start dre hon Aotrou Jezuz-Krist, da labourat gant peoc'h evit debriñ o bara o-unan. 
2TH.3.13	Met c'hwi, breudeur, na skuizhit ket oc'h ober ar mad. 
2TH.3.14	Ma ne sent ket unan bennak ouzh ar pezh a lavaromp dre al lizher-mañ, notit eñ ha na zarempredit ket anezhañ evit m'en devo mezh. 
2TH.3.15	Koulskoude na sellit ket outañ evel ouzh un enebour, met kelennit anezhañ evel ur breur.
2TH.3.16	Ra roio an Aotrou a beoc'h e-unan ar peoc'h deoc'h e pep amzer hag e pep doare! Ra vo an Aotrou ganeoc'h holl! 
2TH.3.17	Me Paol, a salud ac'hanoc'h eus va dorn va-unan. Hennezh eo va sinadur em holl lizhiri, evel-se eo e skrivan. 
2TH.3.18	Gras hon Aotrou Jezuz-Krist ra vo ganeoc'h holl! Amen.
1TI.1.1	Paol, abostol Jezuz-Krist dre c'hourc'hemenn Doue hor Salver hag hon Aotrou Jezuz-Krist hon esperañs, 
1TI.1.2	da Dimote, va gwir vab er feiz: Ar c'hras, an drugarez hag ar peoc'h ra vo roet dit a-berzh Doue hon Tad ha Jezuz-Krist hon Aotrou!
1TI.1.3	Pedet em eus ac'hanout, en ur vont da Vakedonia, da chom en Efez evit gourc'hemenn da hiniennoù na brezegjent ket ur gelennadurezh estren 
1TI.1.4	ha n'en em stagjent ket ouzh mojennoù hag ouzh lignezoù diziwezh, a c'han tabutoù kentoc'h eget oberenn Doue er feiz. 
1TI.1.5	Pal ar gourc'hemenn eo ar garantez a zeu eus ur galon c'hlan, eus ur goustiañs vat hag eus ur feiz wirion. 
1TI.1.6	Hiniennoù o vezañ distroet a gement-se, a zo en em gollet e prezegoù didalvez; 
1TI.1.7	fellout a ra dezho bezañ doktored eus al lezenn, petra bennak ma n'intentont ket ar pezh a lavaront nag ar pezh a roont evel gwir. 
1TI.1.8	Gouzout a reomp penaos al lezenn a zo mat evit an neb a ra un implij dereat anezhi, 
1TI.1.9	evit an hini a oar n'eo ket bet graet al lezenn evit an den reizh, met evit ar re fall hag ar re zisent, ar re zifeiz hag ar bec'herien, an dud digredenn hag ar re zisantel, al lazherien o zad hag o mamm, ar vuntrerien, 
1TI.1.10	ar c'hadaled, ar skilbaotred, ar varc'hadourien-sklaved, ar c'haouiaded, ar falstouerien, hag evit kement a zo kontrol d'ar gelennadurezh yac'h, 
1TI.1.11	hervez Aviel glorius an Doue benniget, Aviel a zo bet fiziet ennon.
1TI.1.12	Trugarekaat a ran an hini en deus va nerzhet, Jezuz-Krist hon Aotrou, dre ma en deus va c'havet feal o lakaat ac'hanon er servij, 
1TI.1.13	me hag a oa diagent ur mallozher, un heskiner, un den taer. Met kavet em eus trugarez dre ma raen kement-se dre ziouiziegezh, o vezañ en diskredoni, 
1TI.1.14	ha gras hon Aotrou he deus dreistfonnet, gant ar feiz hag ar garantez a zo e Jezuz-Krist. 
1TI.1.15	Ar ger-mañ a zo asur ha dellezek a bep fiziañs: Jezuz-Krist a zo deuet er bed evit salviñ ar bec'herien, ez on-me ar c'hentañ anezho. 
1TI.1.16	Hag abalamour da gement-mañ eo em eus kavet trugarez: evit ma tiskouezfe Jezuz-Krist da gentañ ennon e hirbasianted, hag evit servijout da skouer d'ar re a gredo ennañ evit ar vuhez peurbadus. 
1TI.1.17	Da Roue ar c'hantvedoù, divarvel, diwelus, da Zoue fur hepken, ra vo enor ha gloar e kantvedoù ar c'hantvedoù! Amen. 
1TI.1.18	Ar gourc'hemenn-mañ a roan dit, va mab Timote, hervez ar profediezhoù a zo bet graet diaraok diwar da benn, ma stourmi hervez ar profediezhoù-se ar stourm mat, 
1TI.1.19	o virout ar feiz hag ur goustiañs vat; hiniennoù o vezañ kollet anezhi, o deus graet peñse e-keñver ar feiz. 
1TI.1.20	En o zouez emañ Himene hag Aleksandr, am eus roet da Satan evit ma teskint tremen hep mallozhiñ.
1TI.2.1	Pediñ a ran eta start, a-raok pep tra, ma vo graet goulennoù, pedennoù, erbedennoù, trugarekadennoù evit an holl dud, 
1TI.2.2	evit ar rouaned hag evit ar re holl a zo e kargoù uhel, evit ma c'hellimp ren ur vuhez peoc'hius ha sioul e pep doujañs-Doue hag e pep onestiz. 
1TI.2.3	Kement-se a zo mat ha plijus dirak daoulagad Doue hor Salver, 
1TI.2.4	a fell dezhañ e vefe salvet an holl dud hag e teufent da anaoudegezh ar wirionez. 
1TI.2.5	Rak n'eus nemet un Doue hepken, hag un hanterour hepken etre Doue hag an dud, an den Jezuz-Krist, 
1TI.2.6	a zo en em roet e-unan evel daspren evit an holl. Setu an testeni roet en e amzer e-unan, 
1TI.2.7	ez on bet lakaet evitañ, ar wirionez a lavaran e Krist ha ne lavaran ket ur gaou, da brezegour, da abostol ha da zoktor ar baganed er feiz hag er wirionez. 
1TI.2.8	Me a fell din eta e pedfe an dud e pep lec'h, o sevel daouarn glan hep kounnar hag hep tabut. 
1TI.2.9	En hevelep doare, ra en em wisko ar gwragez gant dilhad dereat gant furnez ha poell, nann gant frizeür ar blev, na gant aour, na gant perlez, na gant dilhad gwall goustus, 
1TI.2.10	met gant oberoù mat, evel ma tere ouzh gwragez hag a emouestl da servijañ Doue. 
1TI.2.11	Ra selaouo ar wreg ar gelennadurezh er sioulded hag e pep sentidigezh. 
1TI.2.12	N'aotrean ket d'ar wreg kelenn, na kemer galloud war ur gwaz, met ret eo dezhi chom sioul. 
1TI.2.13	Rak Adam a zo bet krouet da gentañ, hag Eva da c'houde. 
1TI.2.14	N'eo ket Adam an hini a zo bet touellet, met ar wreg, goude bezañ bet touellet, a zo kouezhet en disentidigezh. 
1TI.2.15	Koulskoude e vo salvet o tont da vezañ mamm, mar kendalc'h gant poell er feiz, er garantez hag er santelezh.
1TI.3.1	Ar ger-mañ a zo asur: mar fell da unan bennak bezañ eskob, e c'hoanta ur garg vat meurbet. 
1TI.3.2	Ret eo eta d'an eskob bezañ didamall, pried d'ur wreg hepken, poellek, fur, kempenn, degemerus, gouest da gelenn, 
1TI.3.3	nann techet d'ar gwin, na taer, na douget d'ar gounid dizonest, met habask, pell eus an tabutoù, hep pizhoni, 
1TI.3.4	o c'houarn mat e di e-unan, o terc'hel e vugale er sentidigezh hag e pep onestiz, 
1TI.3.5	rak ma ne oar ket unan bennak gouarn e di e-unan, penaos e kemero preder eus Iliz Doue? 
1TI.3.6	Ra ne vo ket nevez distroet ouzh Doue, gant aon, o vezañ c'hwezet gant an ourgouilh, na gouezhfe dindan kondaonidigezh an diaoul. 
1TI.3.7	Ret eo en defe ivez un testeni mat digant re an diavaez, gant aon na gouezhfe en dismegañs hag e pech an diaoul. 
1TI.3.8	Ra vo an diagoned ivez poellek, hep daou c'her, pell eus dirollerezh ar gwin hag eus ur gounid dizonest, 
1TI.3.9	o virout mister ar feiz en ur goustiañs c'hlan. 
1TI.3.10	Ra vo ar re-mañ ivez amprouet da gentañ, ha goude ra vint lakaet d'o servij mar d-int divlam. 
1TI.3.11	En hevelep doare, ra vo o gwragez poellek, hep droukkomz, habask, feal en holl draoù. 
1TI.3.12	Ra vo an diagoned pried da ur wreg hepken, o c'houarn mat o bugale hag o ziegezh o-unan, 
1TI.3.13	rak ar re o devo graet mat ar servij-se a c'hounezo ur renk enorus hag ur fiziañs vras er feiz a zo e Jezuz-Krist. 
1TI.3.14	Skrivañ a ran kement-mañ dit, oc'h esperout mont prest da'z kavout 
1TI.3.15	hag evit ma ouezi, mar dalean, penaos eo ret en em ren e ti Doue, a zo Iliz an Doue bev, kolonenn ha sol ar wirionez. 
1TI.3.16	Hep arvar bras eo mister an doujañs-Doue: Doue a zo en em ziskouezet er c'hig, reishaet dre ar Spered, gwelet gant an aeled, prezeget e-touez ar broadoù, kredet er bed, savet er gloar.
1TI.4.1	Ar Spered a lavar start penaos, en amzerioù diwezhañ, hiniennoù en em zistroio diouzh ar feiz evit en em reiñ da speredoù touellus ha da gelennadurezhioù an diaouled, 
1TI.4.2	dre bilpouzerezh fals-doktored merket o c'houstiañs gant houarn tomm, 
1TI.4.3	o tifenn dimeziñ hag o c'hourc'hemenn tremen hep boued krouet gant Doue evit bezañ kemeret en ur drugarekaat gant an dud feal hag ar re o deus anavezet ar wirionez. 
1TI.4.4	Rak kement en deus Doue krouet a zo mat ha netra na dle bezañ taolet kuit, pa o c'hemer gant trugarez, 
1TI.4.5	rak kement-se a zo santelaet dre c'her Doue ha dre ar bedenn. 
1TI.4.6	Mar displegez an traoù-se d'ar vreudeur, e vi ur ministr mat eus Jezuz-Krist, maget gant gerioù ar feiz hag ar gelennadurezh vat ac'h eus heuliet. 
1TI.4.7	Met taol kuit ar mojennoù disantel ha sot, en em ro da zoujañs-Doue, 
1TI.4.8	rak embreg ar c'horf a zo mat da nebeut a dra, met doujañs-Doue a zo talvoudek d'an holl draoù, o kaout ar bromesa eus ar vuhez a-vremañ hag eus an hini da zont. 
1TI.4.9	Ar ger-mañ a zo asur ha dellezek a bep fiziañs. 
1TI.4.10	Gouzañv a reomp, a dra sur, kement a labourioù ha kement a zismegañs abalamour ma'c'h esperomp en Doue bev, an hini eo Salver an holl dud, dreist-holl ar gredourien. 
1TI.4.11	Kemenn ha desk an traoù-se. 
1TI.4.12	Ra ne zisprizo den da yaouankiz, met bez ur skouer d'ar gredourien, dre ar ger, dre ar gundu, dre ar garantez, dre ar spered, dre ar feiz, dre ar c'hlanded. 
1TI.4.13	Betek ma teuin, en em ro d'al lennadur, d'an ali ha d'ar c'helennadur. 
1TI.4.14	Na zilez ket an donezon a zo ennout hag a zo bet roet dit dre brofediezh gant lakadur-daouarn kuzul an henaourien. 
1TI.4.15	Kemer preder en traoù-mañ, en em ro atav dezho evit ma vo da greskadurezh anavezet gant an holl. 
1TI.4.16	Laka evezh ouzhit da-unan hag ouzh da gelennadurezh, kendalc'h e kement-mañ, rak ouzh o ober en em salvi da-unan hag e salvi ar re a selaou ac'hanout.
1TI.5.1	Na groz ket rust an den oadet, met ali anezhañ evel un tad, an dud yaouank evel breudeur, 
1TI.5.2	ar gwragez oadet evel mammoù, ar re yaouank evel c'hoarezed, e pep purentez. 
1TI.5.3	Enor an intañvezed a zo gwir intañvezed. 
1TI.5.4	Met mar he deus un intañvez bugale pe bugale vihan, ra zeskint da gentañ en em reiñ da zoujañ Doue e-keñver o zud o-unan ha da rentañ d'o c'herent ar pezh o deus resevet diganto, rak kement-se a zo mat ha plijus da Zoue. 
1TI.5.5	An hini a zo gwir intañvez hag a zo chomet hec'h-unan, a esper e Doue hag a gendalc'h noz-deiz e pedennoù hag e erbedennoù. 
1TI.5.6	Met an hini a vev er plijadurioù a zo marv, daoust ma'z eo bev. 
1TI.5.7	Kemenn dezho an traoù-se evit ma vint divlam. 
1TI.5.8	Ma n'en deus ket unan bennak preder ouzh e re, ha dreist-holl ouzh re e diegezh, nac'het en deus ar feiz hag eo gwashoc'h eget un den difeiz. 
1TI.5.9	Ra ne vo ket un intañvez douget war ar roll, nemet he defe tri-ugent vloaz, e vefe bet dimezet d'un ozhac'h hepken, 
1TI.5.10	he defe an testeni eus hec'h oberoù mat, an hini da vezañ savet he bugale, da vezañ degemeret an estrenien, gwalc'het o zreid d'ar sent, sikouret ar re c'hlac'haret, en em roet da beb seurt oberennoù mat. 
1TI.5.11	Met na zegemer ket an intañvezed yaouank, rak pa zeu o skañvder d'en em sevel a-enep Krist, e fell dezho dimeziñ, 
1TI.5.12	ar pezh a reont evit o barnedigezh dre ma o deus torret o gouestl kentañ. 
1TI.5.13	Ha gant kement-se, o vezañ didalvez, en em gustumont da vont eus an eil ti d'egile, ha n'int ket hepken didalvez, met ivez komzerezed ha kurius, o lavarout traoù n'int ket dereat. 
1TI.5.14	Me a fell din eta ma timezfe ar re yaouank, m'o defe bugale, ma c'houarnfent o ziegezh, ha ma ne rofent d'an enebour lec'h ebet da zroukkomz, 
1TI.5.15	dija hiniennoù anezho a zo distroet evit heuliañ Satan. 
1TI.5.16	Mar en deus ur c'hredour bennak, gwaz pe wreg, intañvezed, ra sikouro anezho ha ra ne vo ket bec'hiet an Iliz ganto, evit m'he devo peadra da sikour ar re a zo gwir intañvezed. 
1TI.5.17	Ra vo an henaourien hag a c'houarn mat barnet dellezek eus un enor doubl, dreist-holl ar re a labour d'ar prezegerezh ha d'ar gelennadurezh. 
1TI.5.18	Rak ar Skritur a lavar: Na vinwali ket an ejen a zorn an ed, hag: Ar micherour a zo din eus e c'hopr. 
1TI.5.19	Na zegemer tamall ebet a-enep un henaour, nemet e vefe digant daou pe dri dest. 
1TI.5.20	Kroz dirak an holl ar re a bec'h, evit m'o devo ar re all aon ivez. 
1TI.5.21	Da bediñ a ran start dirak Doue, an Aotrou Jezuz-Krist hag an aeled dibabet, da virout an traoù-mañ hep van a zen ha d'ober netra en un doare untuek. 
1TI.5.22	Na laka da zaouarn war den re vuan ha na gemer ket lod e pec'hedoù ar re all. En em vir glan da-unan. 
1TI.5.23	Na gendalc'h ket da evañ dour hepken, met gra gant un nebeud gwin abalamour da'z stomok ha da'z tiaezamantoù stank. 
1TI.5.24	Pec'hedoù darn eus an dud a zo dizolo zoken a-raok ma'z int barnet, met bez' ez eus reoù all ha n'en em ziskouezont nemet goude. 
1TI.5.25	En hevelep doare an oberoù mat a zo dizolo, ha ma n'emaint ket da gentañ ne c'hellont ket chom kuzhet.
1TI.6.1	Ra sello ar re holl a zo dindan yev ar sklaverezh o mistri evel dellezek a bep enor, evit na vo ket anv ha kelennadurezh Doue mallozhet. 
1TI.6.2	Ar re o deus kredourien da vistri ra ne zisprizint ket anezho war digarez ez int breudeur, met ra servijint anezho gwelloc'h abalamour ma'z int kredourien ha re garet-mat, ha m'en em lakaont d'ober vat dezho. Desk an traoù-se hag ali anezho.
1TI.6.3	Mar kelenn unan bennak en un doare all ha ma n'en em stag ket ouzh gerioù a silvidigezh hon Aotrou Jezuz-Krist hag ouzh ar gelennadurezh a zo hervez an doujañs-Doue, 
1TI.6.4	c'hwezet eo gant an ourgouilh, ne oar netra, met bez' en deus ar c'hleñved eus kudennoù ha tabutoù ar gerioù, ac'hane e teu ar c'hoant, an diroll, an diskred drouk, an diskredoù, 
1TI.6.5	an tabutoù aner etre tud o deus o skiant breinet, dibourvez eus ar wirionez hag a gred ez eo an doujañs-Doue un andon a c'hounid. Pella diouzh an dud-se. 
1TI.6.6	Ur gounid mat eo an doujañs-Doue gant ar gwalc'h, 
1TI.6.7	rak n'hon eus degaset netra er bed hag eo sklaer na c'hellimp kas netra anezhañ. 
1TI.6.8	Gant ma c'hellimp kaout ar boued hag an dilhad, e vo a-walc'h deomp. 
1TI.6.9	Met ar re a fell dezho bezañ pinvidik a gouezh en temptadur, er pech hag e kalz a c'hoantoù diskiant ha fall a stlap an dud er revin hag er gollidigezh. 
1TI.6.10	Rak karantez an arc'hant eo gwrizienn an holl drougoù. Hiniennoù o vezañ dalc'het ganti, a zo en em zistroet diouzh ar feiz hag en em daolet o-unan er brasañ poanioù.
1TI.6.11	Met te, den Doue, tec'h diouzh an traoù-se ha klask ar reizhder, an doujañs-Doue, ar feiz, ar garantez, ar basianted, an douster. 
1TI.6.12	Stourm ar stourm mat eus ar feiz, krog er vuhez peurbadus ez out bet galvet dezhi, hag ec'h eus graet eviti un anzavadenn gaer dirak kalz a destoù. 
1TI.6.13	Aliañ a ran dit dirak Doue a ro buhez d'an holl draoù ha dirak Jezuz-Krist a reas un anzavadenn gaer dirak Poñs-Pilat, 
1TI.6.14	da virout ar gourc'hemenn disaotr ha divlam, betek donedigezh hon Aotrou Jezuz-Krist, 
1TI.6.15	a dle diskouez en e amzer ar Mestr benniget nemetañ, Roue ar rouaned hag Aotrou an aotrounez, 
1TI.6.16	an hini a zo dezhañ hepken an divarvelezh, a chom en ur sklêrijenn dreistdiraez, ne wel ket den ha ne c'hell ket den gwelout, a zo dezhañ an enor hag ar galloud peurbadus! Amen. 
1TI.6.17	Kemenn da re binvidik ar c'hantved-mañ ma chomint hep bezañ ourgouilhus hag hep lakaat o esperañs en argred ar pinvidigezhioù, met en Doue bev a ro deomp an holl draoù gant fonnusted evit ma laouenafemp ganto, 
1TI.6.18	ma raint ar mad, ma vint pinvidik en oberoù mat, prest da reiñ, da lodennañ, 
1TI.6.19	ha ma tastumint evel-se evit an amzer da zont un teñzor lec'hiet war un diazez start evit kaout ar vuhez peurbadus. 
1TI.6.20	O Timote, mir ar pezh a zo bet fiziet ennout, oc'h en em virout diouzh ar c'homzoù aner ha disakr ha diouzh ar c'houiziegezh a zo galvet e gaou evel-se, 
1TI.6.21	hiniennoù o vezañ hec'h anzavet a zo en em zistroet diouzh ar feiz. Ar c'hras ra vo ganit! Amen.
2TI.1.1	Paol, abostol Jezuz-Krist dre volontez Doue evit prezeg promesa ar vuhez a zo e Jezuz-Krist, 
2TI.1.2	da Dimote, va mab karet-mat: Ar c'hras, an drugarez hag ar peoc'h ra vo roet dit a-berzh Doue hon Tad ha Jezuz-Krist hon Aotrou!
2TI.1.3	Trugarekaat a ran Doue, a servijan gant ur goustiañs c'hlan evel va hendadoù, rak noz ha deiz ne baouezan da gaout soñj ac'hanout em fedennoù, 
2TI.1.4	o kaout eñvor eus da zaeroù hag o c'hoantaat gwelout ac'hanout evit bezañ leuniet a levenez, 
2TI.1.5	o virout ar soñj eus ar feiz gwirion a zo ennout, a zo bet da gentañ en da vamm-gozh Loiz hag en da vamm Euniz, hag a zo ennout ivez, me a zo sur-mat. 
2TI.1.6	Dre-se e tegasan soñj dit da enaouiñ a-nevez donezon Doue a zo bet roet dit dre lakadur va daouarn. 
2TI.1.7	Rak Doue n'en deus ket roet deomp ur spered a abafder, met ur spered a nerzh, a garantez hag a emvestroni. 
2TI.1.8	Na'z pez ket mezh eta eus testeni hon Aotrou, nag ac'hanon e brizoniad, met gouzañv poan ganin evit an Aviel dre c'halloud Doue, 
2TI.1.9	en deus hor salvet hag hor galvet dre ur c'halvedigezh santel, nann hervez hon oberoù, met hervez e ziviz e-unan hag hervez e c'hras a zo bet roet deomp e Jezuz-Krist a-raok an amzerioù peurbadus, 
2TI.1.10	hag a zo bet bremañ diskuliet dre zonedigezh hor Salver Jezuz-Krist, en deus distrujet ar marv ha lakaet er sklêrijenn ar vuhez hag an divarvelezh dre an Aviel, 
2TI.1.11	ez on bet lakaet evitañ da brezeger, da abostol ha da zoktor ar baganed. 
2TI.1.12	Dre-se ivez eo e c'houzañvan an traoù-mañ, met ne'm eus ket mezh rak gouzout a ran e piv em eus kredet, hag on asur penaos eo galloudek evit mirout ar pezh a zo bet fiziet ennon betek an deiz-se. 
2TI.1.13	Dalc'h er feiz hag er garantez a zo e Jezuz-Krist ar skouer eus ar gerioù yac'h ac'h eus klevet diganin. 
2TI.1.14	Mir ar pezh a zo bet fiziet ennout gant sikour ar Spered-Santel a chom ennomp. 
2TI.1.15	Gouzout a rez penaos ar re holl a zo en Azia o deus dilezet ac'hanon, en o zouez emañ Figel hag Hermogenez. 
2TI.1.16	Ra raio an Aotrou trugarez da diegezh Onezifor, rak alies en deus va frealzet ha n'en deus ket bet mezh eus va chadennoù, 
2TI.1.17	er c'hontrol, pa'z eo deuet da Rom, en deus va c'hlasket gant gred hag en deus va c'havet. 
2TI.1.18	Ra roio an Aotrou dezhañ kaout trugarez dirak an Aotrou en deiz-se. Gouzout a rez gwelloc'h eget den pegement eo bet talvoudus din en Efez.
2TI.2.1	Te eta va mab, en em greñva er c'hras a zo e Jezuz-Krist. 
2TI.2.2	An traoù ac'h eus klevet diganin dirak meur a dest, fizi anezho e tud feal a vo barrek da gelenn ivez ar re all. 
2TI.2.3	Te eta, gouzañv ar poanioù evel ur gwir soudard da Jezuz-Krist. 
2TI.2.4	Den ebet oc'h ober ar brezel n'en em laka e poan eus traoù ar vuhez, evit plijout d'an hini en deus enrollet anezhañ, 
2TI.2.5	ha mar gouren unan bennak en atleterezh, ne vo kurunet nemet gourenet en defe hervez ar reolennoù. 
2TI.2.6	Ret eo d'al labourer-douar poaniañ a-raok dastum ar frouezh. 
2TI.2.7	Taol evezh ouzh ar pezh a lavaran, ra roio an Aotrou skiant dit e pep tra. 
2TI.2.8	Az pez soñj eus Jezuz-Krist, adsavet a-douez ar re varv, deuet eus lignez David hervez va Aviel, 
2TI.2.9	e c'houzañvan poan evitañ betek bezañ ereet evel un torfedour. Met ger Doue n'eo ket ereet. 
2TI.2.10	Dre-se e c'houzañvan an holl draoù abalamour d'ar re zibabet, evit m'o devo ivez ar silvidigezh a zo e Jezuz-Krist gant ar gloar peurbadus. 
2TI.2.11	Ar ger-mañ a zo gwir: Mar d-omp marv gantañ, e vevimp ivez gantañ; 
2TI.2.12	mar gouzañvomp gantañ, e renimp ivez gantañ; mar nac'homp anezhañ, e nac'ho ivez ac'hanomp; 
2TI.2.13	mar d-omp difeal, e chom feal, ne c'hell ket en em nac'h e-unan.
2TI.2.14	Degas dezho soñj eus an traoù-mañ, o testeniañ dirak Doue ma pellaer diouzh tabutoù ar gerioù, na servijont da netra nemet da goll ar re o selaou. 
2TI.2.15	Bez aketus d'en em ziskouez dirak Doue evel amprouet, evel ul labourer divlam o lodennañ gant eeunder ger ar wirionez. 
2TI.2.16	Met pella diouzh ar c'homzoù disantel ha difrouezh, rak ar re o lavar a gouezh atav muioc'h en dizoujañs-Doue, 
2TI.2.17	hag o gerioù a zebro evel ar brein-krign. En o zouez emañ Himene ha Filet, 
2TI.2.18	a zo en em bellaet diouzh ar wirionez en ur lavarout e vefe dija erruet an adsavidigezh a varv, hag e tiskaront feiz hiniennoù. 
2TI.2.19	Koulskoude diazez start Doue a chom, o kaout ar siell-mañ: An Aotrou a anavez ar re a zo dezhañ, ha: Piv bennak a c'halvo anv Krist ra zilezo an direizhder. 
2TI.2.20	En un ti bras n'eus ket hepken listri aour hag arc'hant, met ivez re goad ha re bri. Darn a zo evit un implij enorus, ha re all evit un implij dizenorus. 
2TI.2.21	Mar en em vir eta unan bennak glan eus an traoù-se, e vo ul lestr a enor, santelaet, talvoudus d'e vestr, ha kempennet evit pep ober mat. 
2TI.2.22	Tec'h diouzh gwallc'hoantoù ar yaouankiz; klask ar reizhder, ar feiz, ar garantez, ar peoc'h gant ar re a c'halv anv an Aotrou gant ur galon c'hlan. 
2TI.2.23	Kas kuit ar c'haozioù foll ha difrouezh, o c'houzout penaos e tegasont tabutoù. 
2TI.2.24	Arabat eo da servijer an Aotrou karout tabutoù, met ret eo dezhañ bezañ dous e-keñver an holl, mat da gelenn, habask, 
2TI.2.25	o reizhañ gant douster an enebourien, o c'hortoz ma roio Doue dezho ar geuzidigezh a zegaso anezho da anavezout ar wirionez, 
2TI.2.26	ha ma'z aint kuit eus mezvadur pechoù an diaoul a zalc'h anezho ereet ha dindan e volontez.
2TI.3.1	Ret eo dit gouzout e vo amzerioù diaes en devezhioù diwezhañ. 
2TI.3.2	Rak an dud en em garo o-unan, a garo an arc'hant, a vo fougeüs, otus, mallozherien, disent ouzh o zadoù hag o mammoù, dizanaoudek, disantel, 
2TI.3.3	hep karantez naturel, didruez, droukkomzerien, diroll, garv, enebourien d'an dud vat, 
2TI.3.4	treitour, taer, c'hwezhet a ourgouilh, a garo ar blijadur kentoc'h eget Doue, 
2TI.3.5	o devo an diavaez a zoujañs-Doue met o devo dinac'het ar pezh a ra he nerzh. En em bella diouzh an dud-se. 
2TI.3.6	En o zouez emañ ar re a ya en tiez hag a c'hounit paour-kaezh merc'hed karget a bec'hedoù, hejet gant pep seurt youloù fall, 
2TI.3.7	atav o teskiñ hep gallout biken dont a-benn da anavezout ar wirionez. 
2TI.3.8	Evel m'o deus Jannez ha Jambrez enebet ouzh Moizez, evel-se ivez ar re-mañ a eneb ouzh ar wirionez, tud a skiant hudur ha kollet e-keñver ar feiz. 
2TI.3.9	Met ne d-aint ket pelloc'h, rak o follentez a vo anavezet gant an holl evel ma voe ivez hini an daou-se.
2TI.3.10	Evidout, heuliet ec'h eus va deskadurezh, va c'hundu, va menoz, va feiz, va fasianted, va c'harantez, va dalc'husted, 
2TI.3.11	va heskinoù, va glac'haroù, evel ar re a zo erruet ganin en Antioch, en Ikoniom, e Listra. Pebezh heskinoù am eus gouzañvet! Hag an Aotrou en deus va dieubet anezho holl. 
2TI.3.12	Ya, kement hini a fell dezhañ bevañ hervez an doujañs-Doue e Jezuz-Krist a vo heskinet. 
2TI.3.13	Met an dud fall hag an douellerien a yelo en ur washaat, o touellañ hag o vezañ touellet. 
2TI.3.14	Evidout, chom start en traoù ac'h eus desket hag anavezet evel asur, o c'houzout gant piv ec'h eus o desket. 
2TI.3.15	Abaoe da vugaleaj ec'h anavezez ar Skriturioù Santel a c'hell da zeskiñ evit ar silvidigezh dre ar feiz a zo e Jezuz-Krist. 
2TI.3.16	An holl Skritur a zo awenet gant Doue ha mat da zeskiñ, da gendrec'hiñ, da zifaziañ, da gelenn er reizhder, 
2TI.3.17	evit ma vo an den a Zoue peurc'hraet ha prest da bep oberenn vat.
2TI.4.1	Da bediñ start a ran eta dirak Doue ha dirak hon Aotrou Jezuz-Krist, a dle barn ar re vev hag ar re varv pa en em gavo e ziskouezidigezh hag e ren, 
2TI.4.2	prezeg ar ger, dalc'h en amzer hag e-maez an amzer, kroz, gourdrouz, ali, gant pep pasianted hag en ur gelenn. 
2TI.4.3	Rak dont a raio un amzer ma ne c'houzañvo ket an dud ar gelennadurezh yac'h, met, o c'hoantaat klevout traoù plijus, e tastumint doktored hervez o menozioù, 
2TI.4.4	hag e serrint o divskouarn ouzh ar wirionez, oc'h en em dreiñ etrezek mojennoù. 
2TI.4.5	Met te, bez aketus en holl draoù, o c'houzañv ar glac'haroù, gra labour un avielour, seven da vinistrerezh en e bezh.
2TI.4.6	Rak me a ya da vezañ aberzhet hag amzer va disparti a dosta. 
2TI.4.7	Stourmet em eus ar stourm mat, echuet em eus ar redadenn, miret em eus ar feiz. 
2TI.4.8	Diwar vremañ ar gurunenn a reizhder a zo lakaet evidon a-du; an Aotrou, ar barner reizh, a roio anezhi din en deiz-se, ha nann hepken din-me met ivez d'ar re holl o devo karet e zonedigezh.
2TI.4.9	Dont dizale da'm c'havout, 
2TI.4.10	rak Demaz en deus dilezet ac'hanon o vezañ karet ar c'hantved-mañ hag a zo aet da Desalonike, Kreseñs a zo aet e Galatia, Tit e Dalmatia. 
2TI.4.11	Lukaz hepken a zo ganin. Kemer Mark hag e zegas ganit, rak talvoudus eo din evit ar ministrerezh. 
2TI.4.12	Kaset em eus Tichik da Efez. 
2TI.4.13	Pa zeui, degas ar vantell am eus lezet e Troaz e ti Karpuz, hag al levrioù ivez, dreist-holl ar skridoù-parch. 
2TI.4.14	Aleksandr, an hini a labour ar c'houevr, en deus graet kalz a zroug din. An Aotrou a rento dezhañ hervez e oberoù. 
2TI.4.15	En em ziwall ivez outañ rak gwall stourmet en deus ouzh hor gerioù. 
2TI.4.16	Em c'hentañ difenn, den n'en deus va sikouret met holl o deus va dilezet. Ra ne vo ket kement-se kontet dezho. 
2TI.4.17	Met an Aotrou a zo en em zalc'het tost din hag en deus va c'hreñvaet, ken ma em eus prezeget gant nerzh hag an holl baganed o deus klevet. Ha dieubet on bet eus genoù al leon. 
2TI.4.18	An Aotrou am dieubo eus pep ober drouk hag a saveteo ac'hanon evit e rouantelezh neñvel. Dezhañ ra vo ar gloar e kantvedoù ar c'hantvedoù! Amen. 
2TI.4.19	Salud Priska hag Akilaz, ha tiegezh Onezifor. 
2TI.4.20	Erast a zo chomet e Korint hag em eus lezet Trofim klañv e Milet. 
2TI.4.21	Hast buan, dont a-raok ar goañv. Eubuluz, Pudens, Linuz, Klaodia hag an holl vreudeur a salud ac'hanout. 
2TI.4.22	Ra vo an Aotrou Jezuz-Krist gant da spered! Ar c'hras ra vo ganeoc'h! Amen.
TIT.1.1	Paol, servijer Doue hag abostol Jezuz-Krist evit feiz ar re zibabet gant Doue hag evit anaoudegezh ar wirionez a zo hervez doujañs-Doue, 
TIT.1.2	en esperañs ar vuhez peurbadus he deus Doue prometet a-raok an amzerioù peurbadus, eñ ha ne c'hell ket gaouiadiñ, 
TIT.1.3	hag en deus diskuliet en amzer merket gantañ dre e c'her, am eus bet ar garg da brezeg hervez urzh Doue hor Salver, 
TIT.1.4	da Dit, va gwir vab en hor feiz kumun: Ar c'hras, an drugarez hag ar peoc'h ra vo roet dit a-berzh Doue an Tad hag an Aotrou Jezuz-Krist hor Salver!
TIT.1.5	Da lezet em eus e Kreta evit ma'c'h urzhiati ar pezh a chom da reizhañ ha ma tiazezi henaourien e pep kêr, hervez ma em eus gourc'hemennet dit, 
TIT.1.6	mar en em gav unan bennak eno hag a vefe divlam, dimezet d'ur wreg hepken, o kaout bugale feal na vefent ket tamallet a ziroll nag a zisentidigezh. 
TIT.1.7	Rak ret eo e vefe an eskob didamall evel merour aferioù Doue, ha ne vefe nag ourgouilhus, na taer, na techet d'ar gwin, na feuls, na douget da ur gounid dizonest, 
TIT.1.8	met er c'hontrol, degemerus, o karout an dud vat, diazez, reizh, santel, habask, 
TIT.1.9	stag ouzh ar wir gredenn a dle bezañ kelennet, evit ma vefe gouest da aliañ hervez ar gelennadurezh santel ha da gendrec'hiñ ar re a stourm outi. 
TIT.1.10	Bez' ez eus a dra sur, dreist-holl e-touez an amdroc'hidi, kalz a dud direizh, lavarerien aner ha touellerien. 
TIT.1.11	Ret eo serriñ o genoù dezho. Diskar a reont tiegezhioù a-bezh, en ur gelenn evit ur gounid mezhus ar pezh na zere ket. 
TIT.1.12	Unan bennak anezho, o frofed o-unan, en deus lavaret: Ar Gretiz a zo bepred gaouiat, loened fall, kofoù didalvez. 
TIT.1.13	An testeni-mañ a zo gwir. Abalamour da gement-se, kroz dezho garv, evit ma teuint santel er feiz, 
TIT.1.14	ha ma n'en em stagint ket ouzh mojennoù ar Yuzevien nag ouzh gourc'hemennoù tud a zro kein d'ar wirionez. 
TIT.1.15	Pep tra a zo glan evit an hini a zo glan, met n'eus netra glan evit ar re zic'hlan hag evit ar re zifeiz, er c'hontrol, o skiant hag o c'houstiañs a zo huduraet. 
TIT.1.16	Disklêriañ a reont anavezout Doue, met e zinac'h a reont dre o oberoù, o vezañ euzhus, disent, didalvez e-keñver pep ober mat.
TIT.2.1	Te, lavar an traoù a zo hervez ar gelennadurezh vat, 
TIT.2.2	ra vo ar re oadet poellek, dereat, diazez, yac'h er feiz, er garantez, er basianted, 
TIT.2.3	ra o devo ivez ar gwragez oadet an diavaez a zere ouzh ar santelezh, ra ne vint na droukkomzerezed, na re dechet d'ar gwin, ra gelennint ar mad, 
TIT.2.4	evit ma teskint d'ar re yaouank karout o ezhec'h hag o bugale, 
TIT.2.5	bezañ diazez, diorged, aketus en o zi, mat, sentus ouzh o ezhec'h, evit na vo ket droukkomzet a-enep ger Doue. 
TIT.2.6	Ali en hevelep doare an dud yaouank da vezañ diazez, 
TIT.2.7	ro da-unan en holl draoù skouer an oberoù mat, er gelennadurezh, er burentez, er siriusted, en onestiz, 
TIT.2.8	en ur ger yac'h, divlam, evit ma vo an enebourien mezhekaet o vezañ n'o devo droug ebet da lavarout ac'hanoc'h. 
TIT.2.9	Ali ar vevelien da vezañ sentus ouzh o mestroù, da blijout dezho en holl draoù, hep bezañ dislavarerien, 
TIT.2.10	da laerezh netra, met da ziskouez ur fealded leun, evit lakaat da enoriñ en holl draoù kelennadurezh Doue hor Salver. 
TIT.2.11	Rak gras Doue a ro ar silvidigezh a zo en em ziskouezet d'an holl dud, 
TIT.2.12	hag e kelenn ac'hanomp da zinac'h dizoujañs-Doue ha droukc'hoantoù ar bed, da vevañ er c'hantved-mañ gant poell, reizhder ha doujañs-Doue, 
TIT.2.13	o c'hortoz an esperañs benniget hag emziskouez gloar hon Doue bras ha Salver Jezuz-Krist, 
TIT.2.14	a zo en em roet e-unan evit hon dasprenañ a bep direizhder hag evit hor glanaat, evel ur bobl a zo dezhañ e-unan, gredus evit an oberoù mat. 
TIT.2.15	Lavar an traoù-mañ, ali, gourdrouz gant ur gwir c'halloud. Ra ne zisprizo den ac'hanout.
TIT.3.1	Degas soñj dezho da vezañ sentus ouzh ar pennoù-kêr hag ouzh ar galloudoù, da blegañ, da vezañ prest da bep ober mat, 
TIT.3.2	ra ne zroukkomzint a-enep den, ra vint tud a beoc'h, sioul, o tiskouez un douster peurvat e-keñver an holl dud. 
TIT.3.3	Rak ni ivez a oa gwechall diskiant, disentus, diheñchet, dindan hon techoù hag hor plijadurioù direizh, o vevañ er fallentez hag en avi, dellezek a gasoni hag o kasaat an eil egile. 
TIT.3.4	Met pa'z eo en em ziskouezet madelezh Doue hor Salver hag e garantez evit an dud, 
TIT.3.5	en deus hor salvet, nann abalamour d'an oberoù a reizhder hor bije graet, met hervez e drugarez, dre walc'hadenn an eil c'hinivelezh ha dre nevezidigezh ar Spered-Santel, 
TIT.3.6	en deus skuilhet gant pinvidigezh warnomp dre Jezuz-Krist hor Salver, 
TIT.3.7	evit, o vezañ reishaet dre e c'hras, ma vijemp heritourien hervez esperañs ar vuhez peurbadus. 
TIT.3.8	Ar ger-mañ a zo gwir hag e fell din e asurez gant nerzh an traoù-mañ, evit ma lakaio ar re o deus kredet e Doue d'en em reiñ d'an oberoù mat. Setu an traoù a zo mat ha talvoudus d'an dud. 
TIT.3.9	Met diwall diouzh ar c'hudennoù diskiant, al lignezoù, an tabutoù, an enebiezh diwar-benn al lezenn, rak aner int ha didalvoud. 
TIT.3.10	Pella diouzhit an den a zegas an dizunvaniezh, goude bezañ e gemennet ur wech kentañ hag un eil gwech, 
TIT.3.11	o c'houzout penaos un hevelep den a zo direizhet ha penaos e pec'h oc'h en em gondaoniñ e-unan.
TIT.3.12	Pa gasin dit Artemaz pe Tichik, hast buan dont da'm c'havout e Nikopoliz, rak eno em eus graet va soñj da dremen ar goañv. 
TIT.3.13	Pourchas gant aked beaj Zenaz, doktor al lezenn, hag hini Apolloz, en hevelep doare na vanko netra dezho. 
TIT.3.14	Ra zesko hor re ivez d'ober traoù mat en ezhommoù ret, evit na chomint ket difrouezh. 
TIT.3.15	Ar re holl a zo ganin a salud ac'hanout. Salud ar re a gar ac'hanomp er feiz. Ar c'hras ra vo ganeoc'h holl! Amen.
PHM.1.1	Paol, prizoniad Jezuz-Krist, ha Timote hor breur, da Filemon, hor c'haret-mat hag hor c'henlabourer, 
PHM.1.2	d'hor c'haret-mat Apfia, da Arkipuz hor c'henvrezelour, ha d'an Iliz a zo en da di: 
PHM.1.3	Ar c'hras hag ar peoc'h ra vo roet deoc'h a-berzh Doue hon Tad hag an Aotrou Jezuz-Krist!
PHM.1.4	Trugarekaat a ran va Doue dalc'hmat, o kaout soñj ac'hanout em pedennoù, 
PHM.1.5	o vezañ klevet diwar-benn ar feiz ac'h eus en Aotrou Jezuz ha da garantez evit an holl sent, 
PHM.1.6	evit ma vo efedus oberenn da feiz nerzhus en ur lakaat da c'houzout an holl vat en em ra en ho touez e Jezuz-Krist. 
PHM.1.7	Rak, va breur, da garantez he deus roet deomp ul levenez vras hag ur frealz mat, dre ma ec'h eus laouenaet kalonoù ar sent.
PHM.1.8	Dre-se, petra bennak ma em eus e Krist ul librentez vras da c'hourc'hemenn dit ar pezh a zo dereat, 
PHM.1.9	koulskoude e pedan kentoc'h ac'hanout en anv ar garantez, o vezañ ar pezh ez on, Paol koshaet, ha bremañ zoken prizoniad Jezuz-Krist, 
PHM.1.10	e pedan ac'hanout evit va bugel Onezim, am eus ganet o vezañ er chadennoù, 
PHM.1.11	a zo bet gwechall didalvoud dit, met a zo bremañ talvoudek dit koulz ha din, hag a gasan en-dro dit. 
PHM.1.12	Degemer anezhañ evel va c'halon va-unan. 
PHM.1.13	C'hoant em boa d'e zerc'hel ganin, evit ma servije ac'hanon en da lec'h en ereoù ma'z on evit an Aviel. 
PHM.1.14	Met n'eo ket bet fellet din ober netra hep da ali, evit na vefe ket da vadober evel un dra ret, met a volontez vat. 
PHM.1.15	Rak marteze n'eo bet pellaet diouzhit nemet evit un nebeud amzer, evit ma kavi anezhañ a-nevez da viken, 
PHM.1.16	n'eo ket mui evel ur sklavour, met dreist ur sklavour, evel ur breur karet-mat, dreist-holl ganin-me ha muioc'h c'hoazh ganit-te, hervez ar c'hig hag hervez an Aotrou. 
PHM.1.17	Mar sellez eta ac'hanon evel unanet dit, degemer anezhañ eveldon va-unan. 
PHM.1.18	Mar en deus graet ur gaou bennak ouzhit pe mar dle dit un dra bennak, laka kement-se war va c'hont. 
PHM.1.19	Me Paol a skriv kement-mañ eus va dorn va-unan, me en paeo hep lavarout dit penaos en em dleez da-unan din. 
PHM.1.20	Ya, breur, ra resevin ar blijadur-se diganit en Aotrou, laouena va c'halon en Aotrou. 
PHM.1.21	Skrivañ a ran dit leun a fiziañs e senti ouzhin, oc'h anavezout penaos e ri zoken muioc'h eget na lavaran.
PHM.1.22	War un dro, kempenn din ul lojeiz, rak esperout a ran e vin rentet deoc'h dre ho pedennoù. 
PHM.1.23	Epafraz, va c'henbrizoniad e Jezuz-Krist, 
PHM.1.24	Mark, Aristark, Demaz, ha Lukaz, va c'henlabourerien, a salud ac'hanout. 
PHM.1.25	Ra vo gras hon Aotrou Jezuz-Krist gant ho spered! Amen.
HEB.1.1	Doue, goude bezañ gwechall komzet d'hon tadoù meur a wech hag e meur a zoare dre ar brofeded, 
HEB.1.2	en deus komzet ouzhimp en amzer diwezhañ-mañ dre e Vab, a zo bet lakaet gantañ da heritour war an holl draoù, drezañ ivez en deus krouet ar bed. 
HEB.1.3	Hemañ a zo splannder skedus e c'hloar hag heñvelder e bersonelezh, derc'hel a ra an holl draoù dre e c'her galloudek. Eñ en deus graet e-unan ar c'hlanidigezh eus hor pec'hedoù hag a zo en em azezet a-zehou d'ar Veurdez doueel el lec'hioù uhel meurbet. 
HEB.1.4	Graet eo bet seul-vui uheloc'h eget an aeled ma en deus bet da hêrezh un anv gwelloc'h eget o hini, 
HEB.1.5	rak da behini eus an aeled en deus Doue biskoazh lavaret: Te eo va Mab, da c'hanet em eus hiziv? Pe c'hoazh: Me a vo un Tad dezhañ, hag eñ a vo ur Mab din? 
HEB.1.6	Hag adarre, pa zegas er bed ar c'hentañ-ganet, e lavar: Ra azeulo holl aeled Doue anezhañ. 
HEB.1.7	Diwar-benn an aeled, e lavar: Ober a ra eus e aeled speredoù hag eus e servijerien flammoù tan. 
HEB.1.8	Met diwar-benn ar Mab, e lavar: O Doue! Da dron a chomo e kantvedoù ar c'hantvedoù, gwalenn da ren a zo ur walenn a reizhder, 
HEB.1.9	karet ec'h eus ar reizhder ha kasaet an direizhder, dre-se, o Doue, da Zoue en deus da olevet gant un eoul a levenez dreist da genseurted. 
HEB.1.10	Hag ivez: Te Aotrou, ac'h eus diazezet an douar abaoe ar penn-kentañ, an neñvoù a zo labour da zaouarn, 
HEB.1.11	da netra e teuint met e chomi, koshaat a raint holl evel ur gwiskamant, 
HEB.1.12	te a rollo anezho evel ur vantell hag e vint cheñchet, met te eo an hevelep hini ha da vloavezhioù n'echuint ket. 
HEB.1.13	Ha da behini eus an aeled en deus biskoazh lavaret: Azez a-zehou din, betek ma em bo graet eus da enebourien ur skabell dindan da dreid? 
HEB.1.14	Ha n'int ket holl speredoù o vinistrañ, kaset da seveniñ ur servij e-keñver a re a dle kaout ar silvidigezh da hêrezh?
HEB.2.1	Rak-se e tleomp en em stagañ startoc'h ouzh an traoù hon eus klevet, gant aon na vefemp kollet en diabell. 
HEB.2.2	Rak mar d-eo bet galloudus ar gomz prezeget gant an aeled, ha mar he deus pep torridigezh ha pep disentidigezh resevet ur paeamant reizh, 
HEB.2.3	penaos e c'hellimp tec'hout kuit mar dilezomp ur silvidigezh ken bras, a zo bet prezeget da gentañ gant an Aotrou, a zo bet roet deomp evel gwirion gant ar re o deus e glevet, 
HEB.2.4	Doue o nerzhañ o zesteni dre sinoù ha burzhudoù, dre veur a virakl ha donezonoù ar Spered-Santel hervez e volontez?
HEB.2.5	Rak n'en deus ket lakaet dindan galloud an aeled ar bed da zont, a gomzomp diwar e benn. 
HEB.2.6	Met unan bennak en ul lech bennak en deus testeniet evel-se: Petra eo an den evit ma ec'h eus soñj anezhañ, pe mab an den evit ma parez da sell warnañ? 
HEB.2.7	Graet ec'h eus anezhañ un nebeud izeloc'h eget an aeled, e gurunet ec'h eus gant gloar hag enor, e lakaet ec'h eus da vestr war oberoù da zaouarn, 
HEB.2.8	ha lakaet ec'h eus an holl draoù dindan e dreid. Rak Doue, o vezañ lakaet an holl draoù dindanañ, n'en deus lezet netra na vefe ket dindanañ. Met ne welomp ket c'hoazh bremañ ez eo pep tra dindanañ. 
HEB.2.9	Met gwelout a reomp Jezuz kurunet gant gloar hag enor; graet eo bet un nebeud izeloc'h eget an aeled dre ar marv en deus gouzañvet, evit dre c'hras Doue ma anavezje ar marv evit an holl. 
HEB.2.10	A-dra-sur, e oa dereat penaos an hini emañ an holl draoù evitañ ha drezañ, o fellout dezhañ degas d'ar gloar meur a vibien, a lakaje da vezañ peurvat dre boanioù Priñs o silvidigezh. 
HEB.2.11	Rak hag an hini a santela hag ar re a zo santelaet a zeu eus unan hepken. Abalamour da-se n'en deus ket mezh ouzh o gervel e vreudeur, 
HEB.2.12	en ur lavarout: Kemenn a rin da anv da'm breudeur, meuliñ a rin ac'hanout e-kreiz ar vodadenn, 
HEB.2.13	ha c'hoazh: Me en em fizio ennañ, ha c'hoazh: Setu me amañ, me hag ar vugale en deus Doue roet din. 
HEB.2.14	Pa o deus eta ar vugale lod er c'hig hag er gwad, eñ en deus bet ivez lod e kement-se, evit ma tiskarje dre ar marv an hini en doa ar galloud war ar marv, da lavarout eo an diaoul, 
HEB.2.15	ha ma tieubje ar re holl a oa e-pad o buhez dindan ar sklaverezh dre aon rak ar marv. 
HEB.2.16	Rak a-dra-sur n'en deus ket sikouret aeled, met sikouret en deus lignez Abraham. 
HEB.2.17	Dre-se eo bet ret ma teuje e pep tra heñvel ouzh e vreudeur, evit ma vije ur beleg meur trugarezus ha feal en traoù a sell ouzh Doue, evit dasprenañ pec'hedoù ar bobl, 
HEB.2.18	rak, o vezañ bet temptet e-unan er pezh en deus gouzañvet, e c'hell sikour ar re a zo temptet.
HEB.3.1	Rak-se, breudeur santel o deus lod er c'halvidigezh neñvel, eveshait ouzh an abostol hag ar beleg-meur eus ar feiz a anzavomp, Jezuz-Krist, 
HEB.3.2	a zo bet feal d'an hini en deus e ziazezet, evel ma voe Moizez ivez en e holl diegezh. 
HEB.3.3	Rak kavet eo bet dellezek eus ur gloar dreist hini Moizez, dre ma'z eo brasoc'h enor an hini a sav an ti eget enor an ti e-unan. 
HEB.3.4	Pep ti a zo bet savet gant unan bennak, hogen an hini a sav pep tra eo Doue. 
HEB.3.5	Moizez e gwirionez a zo bet feal en e holl di evel ur servijer, evit reiñ testeni d'ar pezh a dlee bezañ lavaret, 
HEB.3.6	met Krist a zo bet lakaet evel Mab da vestr war e di, ha ni eo e di, gant ma virimp betek an diwezh ar fiziañs start hag an esperañs a dennomp gloar diouti.
HEB.3.7	Setu perak, evel ma lavar ar Spered-Santel: Hiziv, mar klevit e vouezh, 
HEB.3.8	na galedit ket ho kalonoù evel ma c'hoarvezas e-doug an enebiezh e deiz an temptadur el lec'h distro, 
HEB.3.9	e-lec'h ho tadoù a demptas ac'hanon, a amprouas ac'hanon hag a welas va oberoù e-pad daou-ugent vloaz. 
HEB.3.10	Dre-se e voen imoret a-enep ar rummad-se hag em eus lavaret: O c'halon en em ziank bepred ha n'o deus ket anavezet va hentoù. 
HEB.3.11	Touet em eus eta em c'hounnar: N'antreint ket em diskuizh. 
HEB.3.12	Breudeur, diwallit n'en defe unan bennak ac'hanoc'h ur galon fall ha diskredik, hag na drofe kein d'an Doue bev. 
HEB.3.13	Met en em gennerzhit an eil egile bemdez, e-pad ma'z eo lavaret: Hiziv. Evel-se ra n'en em galedfe unan bennak ac'hanoc'h dre dromplerezh ar pec'hed. 
HEB.3.14	Rak deuet omp da vezañ lodennek e Krist, gant ma virimp start betek an diwezh hor fiziañs kentañ, 
HEB.3.15	e-pad ma'z eo lavaret: Hiziv, mar klevit e vouezh, na galedit ket ho kalonoù evel ma c'hoarvezas e-doug an enebiezh. 
HEB.3.16	Piv a voe a re a enebas goude bezañ klevet, nemet ar re holl a zeuas kuit eus Ejipt dindan renerezh Moizez? 
HEB.3.17	Hag a-enep piv e voe Doue imoret e-pad daou-ugent vloaz, nemet a-enep ar re a bec'has hag a gouezhas o c'horfoù el lec'h distro? 
HEB.3.18	Ha da biv e touas n'antrejent ket en e ziskuizh, nemet d'ar re a oa disent? 
HEB.3.19	Evel-se e welomp penaos ne c'helljont ket antreal abalamour d'o diskredoni.
HEB.4.1	Hor bezet aon eta, pa'z eo bet lezet ganeomp ur bromesa d'antreal en e ziskuizh, n'en defe unan bennak ac'hanoc'h diskouezet bezañ he dilezet. 
HEB.4.2	Rak ar c'heloù mat a zo bet kemennet deomp koulz ha dezho, met ar ger o deus klevet n'eo ket bet talvoudus dezho rak n'eo ket bet ar feiz kevret er re o deus klevet. 
HEB.4.3	Evidomp-ni hon eus kredet, ec'h antreomp en diskuizh, hervez ar pezh en deus lavaret: Evel ma em eus touet em c'hounnar, n'antreint ket em diskuizh. Koulskoude e oberoù a oa peurc'hraet abaoe krouidigezh ar bed. 
HEB.4.4	Rak en deus komzet evel-se en ul lec'h bennak diwar-benn ar seizhvet devezh: Doue en em ziskuizhas ar seizhvet devezh eus e holl oberoù. 
HEB.4.5	Hag amañ c'hoazh: N'antreint ket em diskuizh. 
HEB.4.6	Pa'z eo gwir eta ec'h antreo hiniennoù e-barzh, ha pa n'eo ket antreet ar re a oa bet graet dezho da gentañ ar bromesa abalamour d'o diskredoni, 
HEB.4.7	Doue a verk a-nevez un devezh dre ar ger-mañ: Hiziv, o lavarout dre Zavid ken pell goude, evel ma'z eo lavaret uheloc'h: Hiziv, mar klevit e vouezh, na galedit ket ho kalonoù. 
HEB.4.8	Rak m'en dije Jozue o c'haset en diskuizh, ne gomzje ket goude-se eus un devezh all. 
HEB.4.9	Chom a ra eta un diskuizh a sabad evit pobl Doue. 
HEB.4.10	Rak an hini a zo antreet en e ziskuizh en em ziskuizh eus e oberoù, evel ma reas Doue eus e re. 
HEB.4.11	En em akedomp eta da antreal en diskuizh-se, gant aon na gouezhfe unan bennak en un hevelep diskredoni. 
HEB.4.12	Rak ger Doue a zo bev ha nerzhus, lemmoc'h eget kleze a zaou droc'h ebet, o treuziñ betek disparti an ene diouzh ar spered, ar juntoù diouzh ar mel, hag o merzhout soñjezonoù ha mennadoù ar galon. 
HEB.4.13	N'eus krouadur ebet hag a vefe kuzhet dirazañ, met an holl draoù a zo en noazh ha dizolo da zaoulagad an hini e tleomp rentañ kont dezhañ.
HEB.4.14	Peogwir eta hon eus ur beleg meur en deus treuzet an neñv, Jezuz Mab Doue, dalc'homp start hon anzavadenn a feiz. 
HEB.4.15	Rak n'hon eus ket ur beleg-meur na c'hellfe ket kaout truez d'hon dinerzhded, er c'hontrol temptet eo bet eveldomp en holl draoù, met hep pec'hiñ. 
HEB.4.16	Tostaomp eta gant fiziañs ouzh tron ar c'hras, evit kaout trugarez ha kavout gras, hag evit bezañ sikouret en amzer dereat.
HEB.5.1	Rak pep beleg-meur kemeret e-touez an dud a zo lakaet evit an dud e traoù a sell ouzh Doue, evit ma kinnigo profoù hag aberzhoù evit ar pec'hedoù. 
HEB.5.2	Gallout a ra kaout truez ouzh ar re a zo en diouiziegezh hag en errol, peogwir eo eñ ivez e-unan e-kreiz an dinerzhded. 
HEB.5.3	Abalamour da gement-se e tle kinnig aberzhoù evit e bec'hedoù e-unan, kenkoulz hag evit re ar bobl. 
HEB.5.4	Den ne c'hell kemer an enor-se anezhañ e-unan, nemet an hini a zo galvet gant Doue evel Aaron. 
HEB.5.5	Evel-se ivez Krist n'en deus ket kemeret evitañ e-unan ar gloar da vezañ beleg-meur, met resevet en deus digant an hini en deus lavaret: Te eo va Mab, da c'hanet em eus hiziv. 
HEB.5.6	Evel ma lavar ivez en ul lec'h all: Te a zo beleg da viken hervez urzh Melkizedek. 
HEB.5.7	Eñ eo an hini, e-pad deizioù e gig, o vezañ kinniget pedennoù ha goulennoù gant kriadennoù bras ha gant daeroù d'an hini a c'helle e saveteiñ eus ar marv, hag o vezañ bet selaouet en abeg d'e zoujañs Doue, 
HEB.5.8	en deus desket ar sentidigezh dre an traoù en deus gouzañvet, petra bennak ma oa Mab. 
HEB.5.9	Bet lakaet da vezañ peurvat, eo deuet da vezañ an oberour eus ur silvidigezh peurbadus evit ar re holl a sent outañ, 
HEB.5.10	Doue o vezañ e zisklêriet beleg-meur hervez urzh Melkizedek.
HEB.5.11	Kalz a draoù hon eus da lavarout diwar-benn kement-se, ha traoù diaes da zisplegañ, dre ma'z oc'h deuet gorrek da gompren. 
HEB.5.12	Rak e-lec'h ma tlejec'h abaoe pell zo bezañ mistri, ezhomm hoc'h eus c'hoazh da zeskiñ ar c'hentelioù kentañ eus komzoù Doue, hag oc'h deuet da gaout ezhomm a laezh kentoc'h eget a voued kreñv. 
HEB.5.13	Hogen an hini a zo maget gant laezh ne gompren ket ger ar reizhder, rak ur bugel bihan eo. 
HEB.5.14	Met ar boued kreñv a zo evit an dud en oad, evit ar re hag o deus dre gustum o skiant doareet da ziforc'hiñ ar mad diouzh an droug.
HEB.6.1	Setu perak, o lezel ar c'hentelioù kentañ eus Krist, en em roomp d'ar barfeted, hep lakaat a-nevez an diazez eus nac'hidigezh an oberoù marv, eus ar feiz e Doue, 
HEB.6.2	eus kelennadurezh ar badeziantoù, eus al lakadur-daouarn, eus an adsavidigezh a-douez ar re varv hag eus ar varn peurbadus. 
HEB.6.3	Kement-se eo ar pezh a raimp, mar plij gant Doue.
HEB.6.4	Rak ar re a zo bet ur wech sklêrijennet, o deus tañvaet an donezon neñvel, o deus bet o lod er Spered-Santel, 
HEB.6.5	o deus tañvaet ger mat Doue ha galloudoù ar bed da zont, 
HEB.6.6	hag a zo kouezhet, ne c'heller ken o adneveziñ hag o degas d'ar geuzidigezh, peogwir e stagont ouzh ar groaz a-nevez evito o-unan Mab Doue, o lakaat anezhañ e gwel d'an dismegañs. 
HEB.6.7	Rak un douar douret gant ar glav a gouezh warnañ alies hag a ro geot mat d'ar re a labour anezhañ, a resev ur vennozh digant Doue, 
HEB.6.8	met an hini a ro drein hag askol, a zo dianzavet ha prest da vezañ milliget; e ziwezh eo bezañ devet. 
HEB.6.9	Koulskoude, re garet-mat, e c'hortozomp diganeoc'h traoù gwelloc'h hag a sell ouzh ar silvidigezh, petra bennak ma komzomp evel-se. 
HEB.6.10	Rak Doue n'eo ket direizh evit ankounac'haat hoc'h oberoù ha labour ho karantez hoc'h eus diskouezet evit e anv, o vezañ sikouret hag o sikour c'hoazh ar sent. 
HEB.6.11	Fellout a ra deomp e tiskouezfe pep hini ac'hanoc'h un hevelep aked, da virout betek an diwezh ur fiziañs leun en esperañs, 
HEB.6.12	evit na zeuot ket didalvez, met ma teuot heñvel ouzh ar re o deus ar promesaoù da hêrezh dre ar feiz ha dre ar basianted.
HEB.6.13	Pa reas Doue ar bromesa da Abraham, evel na c'helle ket touiñ dre unan brasoc'h, e touas drezañ e-unan 
HEB.6.14	hag e lavaras: Me a vennigo ac'hanout a-dra-sur, hag e kreskin ac'hanout a-dra-sur. 
HEB.6.15	Evel-se eo e resevas ar bromesa, o vezañ gortozet gant dalc'husted. 
HEB.6.16	An dud avat a dou dre un hini a zo brasoc'h egeto, hag ul le evit asurañ an traoù a echu an holl dislavaroù. 
HEB.6.17	Dre-se Doue, o c'hoantaat diskouez gwelloc'h c'hoazh da heritourien ar bromesa digemm e vennad, a reas gant ul le, 
HEB.6.18	evit ma hor bo ur frealz galloudek, dre an daou dra digemmus-se na c'hell ket Doue gaouiadiñ enno, ni hag a glask ur repu e perc'hennidigezh nerzhus an esperañs kinniget deomp. 
HEB.6.19	Mirout a reomp an esperañs-se evel un eor eus hon ene, sur ha start, hag a ya e diabarzh ar ouel, 
HEB.6.20	e-lec'h ma'z eo Jezuz antreet evidomp evel un diaraoger, o vezañ bet graet beleg-meur peurbadus hervez urzh Melkizedek.
HEB.7.1	Ar Melkizedek-se, roue Salem, beleg an Doue Uhel-Meurbet, a yeas war arbenn da Abraham pa zistroe goude bezañ trec'het ar rouaned, a vennigas anezhañ, 
HEB.7.2	hag a resevas ivez digant Abraham an deog eus kement en doa kemeret, a dalv da lavarout da gentañ roue ar reizhder hervez e anv, ouzhpenn a oa roue Salem da lavarout eo roue a beoc'h, 
HEB.7.3	a zo hep tad, hep mamm, hep lignez, hep deroù a zeizioù na ziwezh a vuhez, met a zo rentet heñvel ouzh Mab Doue, a chom beleg da viken. 
HEB.7.4	Bremañ eveshait pegen bras eo an hini a voe roet dezhañ gant an uheldad Abraham an deog eus ar preizhadur. 
HEB.7.5	Ar re eus mibien Levi a ra ar garg a velegiezh o deus an urzh, hervez al lezenn, da sevel an deog war ar bobl, da lavarout eo war o breudeur deuet koulskoude eus lounezhi Abraham, 
HEB.7.6	met eñ, ha ne oa ket eus an hevelep tiegezh evelto, a savas an deog war Abraham, hag a vennigas an hini en doa ar promesaoù. 
HEB.7.7	Hogen, hep dislavar, an hini bihanañ eo a zo benniget gant an hini brasañ. 
HEB.7.8	Amañ eo tud varvel hag a sav an deog, met aze eo testeniet penaos an hini en resev a zo bev. 
HEB.7.9	Ouzhpenn, Levi, a sav an deog, en deus ivez paeet anezhañ dre Abraham, koulz lavarout, 
HEB.7.10	rak e oa c'hoazh e lounezhi e dad, pa yeas Melkizedek war arbenn dezhañ. 
HEB.7.11	Mar bije eta ar barfeted en em gavet e belegiezh Levi, rak dindan houmañ eo a zo bet roet al lezenn d'ar bobl, petra e oa ezhomm c'hoazh ma savje ur beleg all hervez urzh Melkizedek ha nann hervez urzh Aaron? 
HEB.7.12	Hag ar velegiezh o vezañ cheñchet, e oa ret ivez ma vije ur cheñchamant a lezenn. 
HEB.7.13	Rak an hini a vez lavaret kement-se diwar e benn a zo eus ur meuriad all, dioutañ den ebet n'en deus servijet ouzh an aoter. 
HEB.7.14	Sklaer eo penaos hon Aotrou a zo deuet eus Juda, meuriad n'en deus lavaret Moizez netra diwar e benn e-keñver ar velegiezh. 
HEB.7.15	Kement-se a zeu meurbet anatoc'h pa en em sav ur beleg hervez heñveledigezh Melkizedek, 
HEB.7.16	a zo bet lakaet en e garg nann hervez ul lezenn eus ur gourc'hemenn kigel met hervez galloud ur vuhez peurbadus, 
HEB.7.17	rak testeniet eo: Te a zo beleg da viken hervez urzh Melkizedek. 
HEB.7.18	Evel-se ar gourc'hemenn kentañ a zo bet torret abalamour d'e zic'halloudegezh ha d'e zidalvoudegezh, 
HEB.7.19	rak al lezenn n'he deus degaset netra d'ar barfeted. Lakaet eo bet en e lec'h un esperañs gwelloc'h, hag en em dostaomp ouzh Doue drezi. 
HEB.7.20	Ha n'eo ket bet lakaet en e garg hep le, 
HEB.7.21	rak ar re all a zo bet lakaet beleien hep le, met hemañ a zo bet lakaet en e garg gant al le eus an hini en deus lavaret dezhañ: An Aotrou en deus touet ha n'en em dislavaro ket, te a zo beleg da viken hervez urzh Melkizedek. 
HEB.7.22	Jezuz a zo evel-se deuet kret eus un emglev kalz gwelloc'h. 
HEB.7.23	Ouzhpenn e-keñver ar veleien, ez eus bet un niver bras anezho, rak ar marv en deus miret outo da chom atav. 
HEB.7.24	Met eñ, dre ma chom da viken, en deus ur velegiezh na dremeno ket. 
HEB.7.25	Dre-se e c'hell salviñ ervat ar re a dosta ouzh Doue drezañ, pa'z eo bev bepred evit erbediñ evito. 
HEB.7.26	Hag e oa ret deomp kaout un hevelep beleg-meur, santel, digablus, dinamm, dispartiet diouzh ar bec'herien, savet dreist an neñvoù, 
HEB.7.27	n'en deus ket ezhomm, evel ar veleien-veur, da ginnig bemdez aberzhoù, da gentañ evit e bec'hedoù e-unan, ha goude evit re ar bobl, rak graet en deus kement-se ur wech oc'h en em ginnig e-unan. 
HEB.7.28	Rak al lezenn a laka beleien-veur tud hag a zo dinerzh, met ger al le, deuet war-lerc'h al lezenn, a laka ar Mab hag a zo peurvat da viken.
HEB.8.1	An dra pennañ eus ar pezh hon eus lavaret, eo ma hon eus un hevelep beleg-meur, a zo en em azezet a-zehou da dron ar Veurdez en neñvoù, 
HEB.8.2	hag a zo ministr eus ar santual hag eus an tabernakl gwirion savet gant an Aotrou ha nann gant un den. 
HEB.8.3	Pep beleg-meur a zo lakaet en e garg evit kinnig profoù hag aberzhoù, dre-se eo ret en defe ivez hemañ un dra bennak da ginnig. 
HEB.8.4	Mar bije-eñ war an douar, ne vije ket beleg zoken, o vezañ ma ez eus beleien a ginnig ar profoù hervez al lezenn 
HEB.8.5	hag a ra ur servij, eiladur ha skeud eus an traoù neñvel, hervez an urzh roet gant Doue da Voizez pa dlee sevel an tabernakl, rak lavaret eo bet dezhañ: Laka evezh d'ober pep tra hervez ar skouer a zo bet diskouezet dit war ar menez. 
HEB.8.6	Met bremañ en deus resevet ur ministrerezh kement uheloc'h ma'z eo an hanterour eus un emglev kalz gwelloc'h hag a zo bet savet war gwelloc'h promesaoù. 
HEB.8.7	Rak ma vije bet an emglev kentañ hep si, ne vije ket bet lec'h evit un eilvet. 
HEB.8.8	Lavaret eo bet dezho evel un tamall: Setu, an deizioù a zeuio, eme an Aotrou, ma rin un emglev nevez gant ti Israel ha gant ti Juda, 
HEB.8.9	nann un emglev evel an hini am eus graet gant o zadoù en deiz ma em eus kemeret anezho dre an dorn hag em eus tennet anezho eus bro Ejipt; rak n'o deus ket kendalc'het em emglev hag em eus o dilezet, eme an Aotrou. 
HEB.8.10	Met setu an emglev a rin gant ti Israel: Goude an deizioù-se, eme an Aotrou, e lakain va lezennoù en o soñjoù hag e skrivin anezho war o c'halonoù, me a vo o Doue hag int a vo va fobl. 
HEB.8.11	Den ne gelenno mui nag e nesañ nag e vreur o lavarout: Anavez an Aotrou. Rak an holl am anavezo, adalek an hini bihanañ betek an hini brasañ, 
HEB.8.12	dre ma vin trugarezus e-keñver o direizhder ha ne'm bo ken soñj eus o fec'hedoù nag eus o fallentezioù. 
HEB.8.13	O komz diwar-benn un emglev nevez, e tisklêrias e oa kozh an hini kentañ. Hag ar pezh a zo deuet da vezañ hen ha koshaet, a zo prest da vont da get.
HEB.9.1	An emglev kentañ en doa ivez eta gourc'hemennoù diwar-benn al lid doueel hag ar santual douarel. 
HEB.9.2	Un tabernakl kentañ a zo bet savet, ma oa ennañ ar c'hantolor, an daol hag ar baraoù a ginnig; galvet e oa al lec'h santel. 
HEB.9.3	En tu all d'an eil gouel e oa an tabernakl galvet sant ar sent, 
HEB.9.4	eno e oa an aoter aour evit an ezañs hag arc'h an emglev holl c'holoet a aour, e-lec'h ma oa ul lestr aour hag ennañ ar mann, gwialenn Aaron he doa bleuniet ha taolennoù an emglev. 
HEB.9.5	Dreist an arc'h e oa cherubined ar gloar, o c'holeiñ gant o skeud al lec'h-a-drugarez, ar pezh n'eo ket ret komz diwar e benn bremañ dre ar munud. 
HEB.9.6	Hag an traoù-se o vezañ evel-se lakaet, ar veleien a ya bepred e-barzh an tabernakl kentañ en ur ober al lid, 
HEB.9.7	met ar beleg-meur e-unan a ya e-barzh an eilvet ur wech ar bloaz, nann hep dougen gwad kinniget evitañ e-unan hag evit pec'hedoù ar bobl. 
HEB.9.8	Ar Spered-Santel a ziskouez dre eno penaos hent sant ar sent ne oa ket c'hoazh digor e-keit ha ma chome an tabernakl kentañ. 
HEB.9.9	Ur skeudenn e oa evit an amzer a-vremañ: kinniget e veze profoù hag aberzhoù na c'hellent ket lakaat peurvat e-keñver ar goustiañs an hini a rae al lid, 
HEB.9.10	hag a oa hepken gourc'hemennoù kigel, gant bouedoù, evajoù ha meur a walc'hidigezh, lakaet betek an amzer ma vije renevezet pep tra. 
HEB.9.11	Met Krist a zo deuet evel beleg-meur eus ar madoù da zont, o vezañ tremenet dre un tabernakl brasoc'h ha parfetoc'h n'eo ket bet graet gant dorn an den, da lavarout eo n'eo ket eus ar grouidigezh-mañ, 
HEB.9.12	aet eo ur wech hepken e sant ar sent, nann gant gwad ar bouc'hed hag hini al leueoù met gant e hini e-unan, o vezañ gounezet un dasprenadur peurbadus. 
HEB.9.13	Rak mar deu gwad an tirvi hag ar bouc'hed ha ludu un annoar, skuilhet war ar re saotret, a santela anezho e-keñver glanded ar c'hig, 
HEB.9.14	pegement muioc'h gwad Krist, hag a zo dre ar Spered peurbadus en em ginniget e-unan dinamm da Zoue, a c'hlanaio ho koustiañs eus an oberoù marv, evit ma servijot an Doue bev. 
HEB.9.15	Ha dre-se eo an hanterour eus un emglev nevez, evit, ur wech paeet dre ar marv an torridigezhioù graet dindan an emglev kentañ, ma resevo ar re c'halvet ar bromesa eus un hêrezh peurbadus. 
HEB.9.16	Rak e-lec'h ma ez eus un testamant, eo ret e vefe prouet marv an testamanter. 
HEB.9.17	Rak goude ar marv eo e teu an testamant da vezañ talvoudek, peogwir n'en deus nerzh ebet e-pad ma'z eo bev an testamanter. 
HEB.9.18	Setu perak an emglev kentañ ivez ne voe ket lakaet hep skuilhañ gwad. 
HEB.9.19	Goude m'en doe Moizez disklêriet d'an holl bobl ar gourc'hemennoù eus al lezenn en o fezh, e kemeras gwad al leueoù hag ar bouc'hed, gant dour, gloan ruz ha sikadez, hag e sparfas war al levr e-unan ha war an holl bobl, 
HEB.9.20	en ur lavarout: Hemañ eo gwad an emglev en deus Doue urzhiet evidoc'h. 
HEB.9.21	Ober a reas ivez sparfadur gwad war an tabernakl ha war holl listri al lid. 
HEB.9.22	An darn vuiañ eus an traoù a zo glanaet gant ar gwad hervez al lezenn, hag hep skuilhañ gwad n'eus ket a bardon. 
HEB.9.23	Ret e oa eta da skeudenn an traoù a zo en neñvoù bezañ glanaet en doare-se, met ret e oa d'an traoù neñvel o-unan bezañ glanaet gant aberzhoù kalz gwelloc'h c'hoazh. 
HEB.9.24	Rak Krist n'eo ket aet e-barzh ur santual graet gant dorn an den evel skeudenn an hini gwirion, met aet eo e-barzh an neñv e-unan, evit en em ziskouez bremañ evidomp dirak Doue, 
HEB.9.25	nann evit en em ginnig e-unan meur a wech, evel ma'z a bep bloaz ar beleg-meur e sant ar sent gant ur gwad all n'eo ket e hini, 
HEB.9.26	rak neuze en dije ranket gouzañv meur a wech abaoe krouidigezh ar bed, met bremañ, e diwezh ar c'hantvedoù, eo en em ziskouezet ur wech hepken evit dilemel ar pec'hed oc'h en em aberzhiñ e-unan. 
HEB.9.27	Hag evel ma'z eo ret d'an dud mervel ur wech, ha goude-se e teu ar varnedigezh, 
HEB.9.28	en hevelep doare ivez Krist, o vezañ bet kinniget ur wech evit dougen pec'hedoù kalz a dud, en em ziskouezo un eil gwech hep pec'hed d'ar re en gortoz evit ar silvidigezh.
HEB.10.1	Gant al lezenn eta emañ skeud ar madoù da zont met n'emañ ket eiladur gwirion an traoù; neuze ne c'hell morse, dre an hevelep aberzhoù a ginniger dalc'hmat bep bloaz, peurwellaat ar re a dosta. 
HEB.10.2	Anez e vije bet paouezet d'o c'hinnig, abalamour d'ar re a rae al lid, o vezañ ur wech glanaet, n'o dije bet ken koustiañs ebet eus o fec'hedoù. 
HEB.10.3	Met soñj ar pec'hedoù a zo degaset bep bloaz gant an aberzhoù-se, 
HEB.10.4	rak gwad an tirvi hag ar bouc'hed ne c'hell ket lemel ar pec'hedoù. 
HEB.10.5	Dre-se, o tont er bed, eñ a lavar: Ne'c'h eus c'hoantaet nag aberzhoù na profoù, met roet ec'h eus din ur c'horf, 
HEB.10.6	ne'c'h eus ket kemeret a blijadur el loskaberzhoù nag en aberzhoù evit ar pec'hed. 
HEB.10.7	Neuze em eus lavaret: Setu, e teuan, o Doue, evit ober da volontez, evel ma'z eo skrivet diwar va fenn e roll al levr. 
HEB.10.8	Goude bezañ lavaret da gentañ: N'eo ket fellet dit aberzhoù na profoù na loskaberzhoù nag aberzhoù evit ar pec'hed, ha ne'c'h eus ket kemeret plijadur enno, daoust ma'z int kinniget hervez al lezenn, 
HEB.10.9	e lavar c'hoazh: Setu, e teuan, o Doue, evit ober da volontez. Lemel a ra kuit an aberzh kentañ evit lakaat an eil. 
HEB.10.10	Dre ar volontez-mañ eo ez omp santelaet, dre ar prof eus korf Jezuz-Krist graet ur wech hepken. 
HEB.10.11	Ouzhpenn, pep beleg en em zalc'h bemdez oc'h ober ar servij hag o kinnig meur a wech an hevelep aberzhoù, na c'hellont morse lemel ar pec'hedoù kuit, 
HEB.10.12	met eñ, o vezañ kinniget un aberzh hepken evit ar pec'hedoù, a zo en em azezet evit atav en tu dehou da Zoue, 
HEB.10.13	o c'hortoz diwar vremañ ma teuio e enebourien da vezañ ar skabell dindan e dreid. 
HEB.10.14	Rak dre ur prof hepken, en deus rentet peurvat da viken ar re a zo santelaet. 
HEB.10.15	Ar Spered-Santel a ro deomp ivez an testeni a gement-se, rak goude bezañ lavaret da gentañ: 
HEB.10.16	Setu an emglev a rin ganto: Goude an deizioù-se, eme an Aotrou, e lakain va lezennoù en o c'halonoù hag e skrivin anezho en o soñjoù, e lavar c'hoazh: 
HEB.10.17	Ha ne'm bo ken soñj eus o fec'hedoù nag eus o direizhderioù. 
HEB.10.18	Hag e-lec'h ma'z eo pardonet ar pec'hedoù, n'eus mui a brof evit ar pec'hed.
HEB.10.19	Evel-se eta, breudeur, pa hon eus ar frankiz da vont e-barzh sant ar sent dre wad Jezuz, 
HEB.10.20	dre an hent nevez ha bev en deus digoret deomp a-dreuz ar ouel, da lavarout eo a-dreuz e gig, 
HEB.10.21	hag o vezañ ma hon eus ur beleg-meur lakaet war di Doue, 
HEB.10.22	tostaomp gant ur galon wirion hag ur fiziañs leun a feiz, o kaout ar c'halonoù glanaet eus loustoni ur goustiañs fall hag ar c'horf gwalc'het gant dour pur. 
HEB.10.23	Dalc'homp start anzavadenn hon esperañs, rak an hini en deus graet ar bromesa a zo feal. 
HEB.10.24	Lakaomp evezh an eil ouzh egile evit en em atizañ d'ar garantez ha d'an oberoù mat. 
HEB.10.25	Na zilezomp ket hor bodadeg, evel m'o deus hiniennoù ar c'hiz d'ober, met en em aliomp an eil egile, ha kement-se muioc'h-muiañ dre ma welit an deiz o tostaat. 
HEB.10.26	Rak mar pec'homp a-youl goude bezañ resevet anaoudegezh ar wirionez, ne chom aberzh ebet evit ar pec'hedoù, 
HEB.10.27	met ur gortoz spontus eus ar varn hag eus an tan leskidik a dle lonkañ an enebourien. 
HEB.10.28	An neb en deus torret lezenn Moizez a zo lakaet d'ar marv hep trugarez war desteni daou pe dri zest. 
HEB.10.29	A bebezh kastiz brasoc'h a gav deoc'h ne vo ket kavet dellezek an hini a vac'ho gant e dreid Mab Doue, a gemero evit disantel gwad an emglev ez eo bet santelaet drezañ, hag a zismegañso Spered ar c'hras? 
HEB.10.30	Rak anavezout a reomp an hini en deus lavaret: Din-me eo ar veñjañs, me a rento tra evit tra, eme an Aotrou; ha c'hoazh: An Aotrou a varno e bobl. 
HEB.10.31	Un dra euzhus eo kouezhañ etre daouarn an Doue bev. 
HEB.10.32	Met ho pet soñj eus an deizioù kentañ ma hoc'h eus, goude bezañ bet sklêrijennet, gouzañvet stourmoù bras gant poanioù, 
HEB.10.33	pa oac'h, diouzh un tu lakaet dirak an holl en dismegañsoù hag en trubuilhoù, ha diouzh un tu all deuet da eil d'ar re o deus gouzañvet kement-se. 
HEB.10.34	Rak bet hoc'h eus truez ouzh va ereoù hag asantet hoc'h eus gant levenez e vije dilamet diganeoc'h ho madoù, o c'houzout penaos ez eus evidoc'h en neñvoù madoù gwelloc'h ha peurbadus. 
HEB.10.35	Na zilezit ket eta ho fiziañs, ur gopr bras a vo ganti. 
HEB.10.36	Ezhomm hoc'h eus a basianted, evit goude bezañ graet bolontez Doue, ma resevot ar pezh a zo bet prometet. 
HEB.10.37	Rak c'hoazh un nebeudig, gwall nebeud amzer, hag an hini a zeu a erruo ha ne zaleo ket. 
HEB.10.38	Hogen an den reizh a vevo dre ar feiz, met ma en em denn kuit, va ene ne gemer ket plijadur ennañ. 
HEB.10.39	Evidomp-ni, n'omp ket eus ar re en em denn kuit evit en em goll, met eus ar re o deus ar feiz evit silvidigezh o ene.
HEB.11.1	Hogen ar feiz a zo ur gortoz kalet eus an traoù a esperer, un anatadur eus ar re na weler ket. 
HEB.11.2	Drezi o deus an henaourien kavet un testeni mat. 
HEB.11.3	Dre ar feiz ec'h ouzomp ez eo bet graet ar bed dre c'her Doue, en hevelep doare ma n'eo ket bet graet ar pezh a weler gant traoù gwelus. 
HEB.11.4	Dre ar feiz e kinnigas Abel da Zoue un aberzh gwelloc'h eget hini Kaïn, drezi e voe disklêriet reizh, Doue o rentañ testeni d'e brofoù, ha drezi e komz c'hoazh petra bennak ma'z eo marv. 
HEB.11.5	Dre ar feiz e voe savet Enok en neñv evit na welje ket ar marv, ha ne voe ket kavet ken abalamour m'en doa Doue e savet. Rak a-raok ma voe savet, en doa resevet an testeni da vezañ bet plijus da Zoue. 
HEB.11.6	Hogen ne c'heller ket bezañ kavet plijus gantañ hep ar feiz, rak ret eo d'an hini a dosta ouzh Doue krediñ ez emañ hag e teu da vezañ ar gopraer eus ar re a glask anezhañ. 
HEB.11.7	Dre ar feiz Noe, aliet a-berzh Doue eus an traoù na weled ket c'hoazh, a voe leuniet a zoujañs, hag a reas un arc'h evit silvidigezh e diegezh. Drezi e kondaonas ar bed hag e teuas da vezañ heritour eus ar reizhder a zo hervez ar feiz. 
HEB.11.8	Dre ar feiz Abraham, pa voe galvet, a sentas evit mont d'ar vro a dlee kaout da hêrezh hag a yeas kuit, hep anavezout pelec'h ez ae. 
HEB.11.9	Dre ar feiz e chomas en douar a oa bet prometet dezhañ evel en un douar estren, o chom dindan teltennoù gant Izaak ha Jakob, kenheritourien eus an hevelep promesa. 
HEB.11.10	Rak gortoz a rae ar gêr he deus diazezoù, an hini a zo Doue an oberer hag ar saver anezhi. 
HEB.11.11	Dre ar feiz ivez Sara a resevas ar galloud da goñsev hag, en desped d'he oad, e c'hanas ur bugel, abalamour ma he doa kredet e oa feal an hini en doa graet ar bromesa. 
HEB.11.12	Dre-se eus un den hepken hag a oa dija dinerzhet, eo bet ganet ur vandenn a dud ken niverus evel stered an neñv, evel traezh aod ar mor ha na c'hell ket bezañ kontet. 
HEB.11.13	Holl int marv er feiz hep bezañ resevet an traoù prometet, met o vezañ o gwelet a-bell hag o vezañ kredet enno, asañtet o deus hag anzavet o deus e oant diavaezidi ha beajourien war an douar. 
HEB.11.14	Ar re a gomz evel-se a ziskouez sklaer e klaskont ur vro. 
HEB.11.15	Mar o dije bet soñj eus an hini a-belec'h e oant deuet, o dije bet amzer a-walc'h da zistreiñ dezhi, 
HEB.11.16	met bremañ e c'hoantaont unan gwelloc'h, da lavarout eo unan neñvel. Dre-se Doue n'en deus ket mezh o vezañ galvet o Doue, rak kempennet en deus ur gêr dezho. 
HEB.11.17	Dre ar feiz Abraham a ginnigas Izaak pa voe amprouet; an hini en doa resevet ar promesaoù a ginnigas e vab nemetañ, 
HEB.11.18	a oa bet lavaret diwar e benn: En Izaak eo e vo galvet da lignez. 
HEB.11.19	Anavezout a rae e c'helle Doue zoken adsevel a-douez ar re varv, hag evel-se ec'h adkavas anezhañ evel dre ur seurt adsavidigezh a varv. 
HEB.11.20	Dre ar feiz Izaak a vennigas Jakob hag Ezaü, e-sell eus an traoù da zont. 
HEB.11.21	Dre ar feiz Jakob o vervel a vennigas pep hini eus mibien Jozef, hag a azeulas harpet war benn e vazh. 
HEB.11.22	Dre ar feiz Jozef o vervel a reas anv eus ermaeziadeg bugale Israel, hag a roas urzhioù diwar-benn e eskern. 
HEB.11.23	Dre ar feiz Moizez, o vezañ bet ganet, a voe kuzhet e-pad tri miz gant e dud, dre ma weljont e oa kaer ar bugel ha na zoujjont ket urzh ar roue. 
HEB.11.24	Dre ar feiz Moizez, deuet da vezañ bras, a nac'has bezañ galvet mab da verc'h Faraon, 
HEB.11.25	o tibab bezañ gwallgaset gant pobl Doue kentoc'h eget kaout e-pad ur pennad amzer plijadur ar pec'hed, 
HEB.11.26	o priziañ mezhegezh Krist evel ur binvidigezh brasoc'h eget teñzorioù Bro Ejipt, rak gwelout a rae ar gopr. 
HEB.11.27	Dre ar feiz e kuitaas an Ejipt hep kaout aon rak kounnar ar roue, rak derc'hel a reas start, evel o welout an hini a zo diwelus. 
HEB.11.28	Dre ar feiz e reas ar Pask hag ar sparfadur gwad, evit na stokje ket an distrujer ouzh ar re gentañ-ganet eus Israel. 
HEB.11.29	Dre ar feiz e treuzjont ar mor Ruz evel pa vije bet douar sec'h, an Ejiptiz o vezañ esaeet tremen a voe beuzet. 
HEB.11.30	Dre ar feiz mogerioù Jeriko a gouezhas, goude ma oa bet graet an dro dezho e-pad seizh devezh. 
HEB.11.31	Dre ar feiz Rahab ar c'hast ne voe ket kollet asambles gant ar re zisent, dre ma he doa degemeret ar spierien e peoc'h. 
HEB.11.32	Ha petra a lavarin c'hoazh? Rak an amzer a vankfe din evit komz eus Gedeon, Barak, Samzun, Jefte, David, Samuel, ar brofeded, 
HEB.11.33	dre ar feiz o deus trec'het rouantelezhioù, o deus embreget ar reizhder, o deus resevet ar madoù prometet, o deus serret genoù al leoned, 
HEB.11.34	o deus mouget nerzh an tan, o deus en em ziwallet diouzh troc'h ar c'hleze, o deus yac'haet eus o c'hleñvedoù, int bet didrec'hus er brezel, o deus lakaet war dec'h armeoù estrañjour. 
HEB.11.35	Gwragez a adkavas o re varv dre an adsavidigezh, reoù all a voe merzheriet, o nac'hañ an dieubidigezh evit kaout un adsavidigezh welloc'h, 
HEB.11.36	reoù all a dremenas dre amprouenn ar goaperezhioù hag ar skourjez, an ereoù hag ar prizon, 
HEB.11.37	meinataet e voent, heskennet, amprouet, lazhet int bet gant ar c'hleze, redek a rejont amañ hag ahont, gwisket gant krec'hin deñved ha girvi, en dienez a bep tra, heskinet ha gwallgaset, 
HEB.11.38	int ha ne oa ket ar bed dellezek anezho, o kildreiñ el lec'hioù distro ha war ar menezioù, e mougevioù ha toulloù an douar. 
HEB.11.39	Ar re-se holl, o vezañ kavet un testeni mat dre o feiz, n'o deus ket degemeret ar madoù prometet, 
HEB.11.40	Doue o vezañ pourvezet un dra bennak gwelloc'h evidomp, evit na zeujent ket hepdomp d'ar barfeted.
HEB.12.1	Evel-se eta ni ivez, o kaout en-dro deomp ur goabrenn ken bras a destoù, taolomp kuit diouzhimp pep bec'h hag ar pec'hed a bak ac'hanomp ken aezet, ha redomp gant dalc'h el lañs a zo digoret deomp, 
HEB.12.2	o sellout ouzh Jezuz, ar rener hag ar peuroberer eus hor feiz, eñ hag en deus gouzañvet ar groaz ha disprizet ar vezhusted abalamour d'al levenez a oa kinniget dezhañ, hag a zo azezet a-zehou da dron Doue. 
HEB.12.3	Eveshait eta ouzh an hini en deus gouzañvet a-berzh ar bec'herien un enebiezh ken bras outañ, evit na gouezhot ket en ur lezel hoc'h eneoù da zinerzhañ. 
HEB.12.4	N'hoc'h eus ket c'hoazh stourmet betek ar gwad oc'h enebiñ ouzh ar pec'hed, 
HEB.12.5	hag ankounac'haet hoc'h eus an ali roet deoc'h evel da vibien: Va mab, na zispriz ket kastiz an Aotrou ha na goll ket kalon pa rebech ac'hanout, 
HEB.12.6	rak an Aotrou a gastiz an hini a gar hag a sko gant e walenn pep mab a vez anavezet gantañ. 
HEB.12.7	Mar gouzañvit ar c'hastiz, Doue en em ziskouez deoc'h evel da vibien, rak piv eo ar mab ha ne vez ket kastizet gant e dad? 
HEB.12.8	Met mar d-oc'h hep bezañ kastizet eus ar c'hastiz o deus an holl lod ennañ, oc'h eta bugale vastard ha nann mibien. 
HEB.12.9	A-hend-all hon tadoù hervez ar c'hig o deus hor c'hastizet hag hon eus o enoret, ha ne sentimp ket muioc'h ouzh Tad ar speredoù evit kaout ar vuhez? 
HEB.12.10	Rak hon tadoù hor c'hastize evit nebeud devezhioù, evel ma kavent mat, met Doue hor c'hastiz evit hor mad, evit ma hor bo lod er santelezh. 
HEB.12.11	Gwir eo penaos pep kastiz n'en em ziskouez ket raktal evel un abeg a levenez met evel un abeg a dristidigezh, met goude e tegas ur frouezh peoc'hius a reizhder d'ar re a zo bet evel-se kelennet. 
HEB.12.12	Kreñvait eta ho taouarn dinerzhet hag ho taoulin semplaet, 
HEB.12.13	ha grit un hent eeun d'ho treid, evit ma n'en em ziheñcho ket ar pezh a zo kamm met ma vo kentoc'h yac'haet. 
HEB.12.14	Klaskit ar peoc'h gant an holl hag ar santelezh na welo den hepti an Aotrou, 
HEB.12.15	o lakaat evezh na ziouerfe den eus gras Doue. Ra ne vounto gwrizienn c'hwerv ebet en diavaez d'ho trubuilhañ, gant aon na vefe kalz lousaet gant kement-se, 
HEB.12.16	ha ra ne vo gastaouer ebet na zisakr ebet evel Ezaü, a werzhas e zroed a vab henañ evit ur meuz. 
HEB.12.17	Anavezout a rit penaos goude-se, pa fellas dezhañ kaout ar vennozh da hêrezh, e voe taolet kuit rak ne gavas ket ur cheñchamant a volontez, petra bennak ma en goulennas gant daeroù. 
HEB.12.18	N'hoc'h eus ket tostaet ouzh ur menez a c'helled stekiñ hag a oa devet dre an tan, nag ouzh ar goabrenn, nag ouzh an deñvalijenn, nag ouzh ar gorventenn, 
HEB.12.19	nag ouzh son an drompilh, nag ouzh trouz ar gerioù a oa en un doare ken ma pedas ar re en kleve na vije mui komzet outo, 
HEB.12.20	rak ne c'hellent ket gouzañv ar gourc'hemenn-mañ: Mar stok ul loen zoken ouzh ar menez, e vo meinataet pe doullet gant un dared. 
HEB.12.21	Hag ar pezh a weled a oa ken spontus ma lavaras Moizez: Spouronet on hag e krenan. 
HEB.12.22	C'hwi avat hoc'h eus tostaet ouzh Menez Sion, ouzh kêr an Doue bev, ouzh ar Jeruzalem neñvel, ouzh dekviliadoù a aeled, 
HEB.12.23	ouzh bodadeg hag ouzh iliz ar re gentañ-ganet a zo skrivet o anvioù en neñvoù, ouzh ar barner a zo Doue an holl, ouzh speredoù ar re reizh deuet d'ar barfeted, 
HEB.12.24	ouzh Jezuz, hanterour un emglev nevez, hag ouzh gwad ar sparfadur a lavar traoù gwelloc'h eget hini Abel. 
HEB.12.25	Lakait evezh na zisprizfec'h an hini a gomz ouzhoc'h, rak ma ne dec'has ket ar re a zisprizas an hini a alie anezho war an douar, pegen diaesoc'h c'hoazh e vo deomp tec'hout mar troomp kein d'an hini a gomz deomp eus an neñvoù, 
HEB.12.26	a vrañsellas e vouezh neuze an douar, hag en deus graet bremañ ur bromesa o lavarout: Ur wech c'hoazh, e vrañsellin nann hepken an douar, met ivez an neñv. 
HEB.12.27	Ar gerioù-mañ: Ur wech c'hoazh, a verk diskar an traoù brañsellet, evel o vezañ bet graet, evit ma pado an traoù divrañsellus. 
HEB.12.28	Dre-se, o resev ur rouantelezh divrañsellus, miromp ar c'hras evit ma servijimp Doue drezi en un doare a blijo dezhañ, gant keheladur ha gant doujañs, 
HEB.12.29	rak hon Doue a zo ivez un tan loskus.
HEB.13.1	Ra bado ar garantez a vreudeur. 
HEB.13.2	N'ankounac'hait ket an herberc'h, rak drezañ o deus hiniennoù roet degemer da aeled hep henn gouzout. 
HEB.13.3	Ho pet soñj eus ar brizonidi evel ma vijec'h chadennet ganto, hag eus ar re a zo gwallgaset peogwir emaoc'h hoc'h-unan en ur c'horf. 
HEB.13.4	Ra vo an dimeziñ enoret gant an holl hag ar gwele hep hudurnez, rak Doue a varno ar c'hadaled hag an avoultrerien. 
HEB.13.5	Ra vo ho kundu hep pizhoni, bezit laouen gant ar pezh hoc'h eus rak eñ e-unan en deus lavaret: A-dra-sur ne lezin ket ac'hanout ha ne guitain ket ac'hanout. 
HEB.13.6	Evel-se e lavaromp gant fiziañs: An Aotrou eo va sikour, ne'm bo ket aon. Petra a c'hell an den ober din? 
HEB.13.7	Ho pet soñj eus ho renerien o deus prezeget deoc'h ger Doue, eveshait ouzh disoc'h o buhez hag heuilhit o feiz. 
HEB.13.8	Jezuz-Krist a zo an hevelep hini, dec'h, hag hiziv, ha da viken. 
HEB.13.9	N'en em lezit ket da vezañ stlejet dre gelennadurezhioù a bep seurt hag estren, rak mat eo e vefe ar galon nerzhet gant ar c'hras ha nann gant bouedoù n'o deus servijet da netra d'ar re staget outo. 
HEB.13.10	Un aoter hon eus, hag ar re a servij en tabernakl n'o deus ket ar galloud da zebriñ diouti. 
HEB.13.11	Korfoù al loened a zo douget o gwad er santual gant ar beleg-meur evit ar pec'hed, a zo devet er-maez eus ar c'hamp. 
HEB.13.12	Dre-se ivez Jezuz, evit santelaat ar bobl dre e wad e-unan, en deus gouzañvet en diavaez eus an nor. 
HEB.13.13	Deomp eta d'e gavout er-maez eus ar c'hamp, o tougen e zismegañs. 
HEB.13.14	Rak n'hon eus amañ kêr badus ebet, met klask a reomp an hini a zo da zont. 
HEB.13.15	Neuze drezañ, kinnigomp hep paouez da Zoue un aberzh a veuleudi, da lavarout eo frouezh ar muzelloù a anzav e anv. 
HEB.13.16	Ha n'ankounac'hait ober vad ha reiñ lod eus ho madoù, rak Doue a gemer plijadur en un hevelep aberzh. 
HEB.13.17	Sentit ouzh ho renerien ha plegit dezho, rak eveshaat a reont war hoc'h eneoù evel o tleout rentañ kont anezho, evit ma c'hellint ober kement-se gant levenez ha nann en ur glemm, rak e vefe dic'hounid deoc'h. 
HEB.13.18	Pedit evidomp, rak e kredomp kaout ur goustiañs vat, o c'hoantaat en em gunduiñ mat en holl draoù. 
HEB.13.19	Pediñ a ran ac'hanoc'h startoc'h d'henn ober, evit ma vin rentet kentoc'h deoc'h. 
HEB.13.20	An Doue a beoc'h, hag en deus degaset en-dro a-douez ar re varv mesaer bras an deñved dre wad an emglev peurbadus, hon Aotrou Jezuz, 
HEB.13.21	a rento ac'hanoc'h peurc'hraet e pep ober mat, evit ma reot e volontez, oc'h ober e-unan ennoc'h ar pezh a gav mat, dre Jezuz-Krist, ra vo ar gloar dezhañ e kantvedoù ar c'hantvedoù! Amen. 
HEB.13.22	Breudeur, ho pediñ a ran da c'houzañv ar ger-mañ a ali, rak skrivet em eus deoc'h e nebeut a c'herioù. 
HEB.13.23	Gouzout a rit eo bet dibrizoniet hor breur Timote. Mar deu prest, e welin ac'hanoc'h asambles gantañ. 
HEB.13.24	Saludit hoc'h holl renerien hag an holl sent. Re eus Italia a salud ac'hanoc'h. 
HEB.13.25	Ar c'hras ra vo ganeoc'h holl! Amen.
JAS.1.1	Jakez, servijer Doue hag an Aotrou Jezuz-Krist, d'an daouzek meuriad a zo stlabezet: Salud!
JAS.1.2	Va breudeur, sellit evel ul levenez vras an temptadurioù a bep seurt en em gav ganeoc'h, 
JAS.1.3	o c'houzout penaos amprouenn ho feiz a laka ar basianted da sevel ennoc'h. 
JAS.1.4	Ha ra zeuio ar basianted da gas hec'h oberenn da benn, evit ma viot peurvat ha peurc'hraet hep mankout e netra. 
JAS.1.5	Ma vank furnez da unan bennak ac'hanoc'h, ra c'houlenno digant Doue a ro d'an holl gant largentez hep rebech, hag e vo roet dezhañ. 
JAS.1.6	Met ra c'houlenno gant feiz, hep douetiñ, rak an hini a zouet a zo heñvel ouzh houl ar mor a zo keflusket gant an avel ha taolet amañ ha ahont. 
JAS.1.7	Un hevelep den ne dle ket gortoz resev un dra bennak digant an Aotrou, 
JAS.1.8	lodennet eo e galon ha kildro eo en e holl hentoù. 
JAS.1.9	Ra gavo gloar ar breur a stad izel pa vez uhelaet, 
JAS.1.10	hag an hini pinvidik pa vez izelaet, rak tremen a raio evel bleuñv ar geot. 
JAS.1.11	Savet eo an heol gant e dommder, sec'het en deus ar c'heotenn, kouezhet eo he bleuñvenn ha kaerder he neuz a zo kollet. Evel-se e weñvo ar pinvidig en e hentoù. 
JAS.1.12	Eürus an den a c'houzañv an temptadur, rak goude bezañ bet amprouet, e resevo ar gurunenn a vuhez en deus an Aotrou prometet d'ar re a gar anezhañ. 
JAS.1.13	Ra ne lavaro den pa vez temptet: Doue eo a dempt ac'hanon. Rak Doue ne c'hell ket bezañ temptet gant an droug hag e-unan ne dempt den. 
JAS.1.14	Met pep hini a zo temptet pa'z eo sachet hag hualet gant e zroukc'hoant e-unan. 
JAS.1.15	Hag an droukc'hoant, pa'z en deus koñsevet, a c'han ar pec'hed. Hag ar pec'hed, pa'z eo kaset da benn, a c'han ar marv. 
JAS.1.16	Va breudeur karet-mat, na vezit ket tromplet, 
JAS.1.17	pep gras dispar ha pep donezon peurvat a zeu eus an nec'h hag a ziskenn eus Tad ar sklêrijenn, na vez ennañ na kemmadur na skeud a cheñchamant. 
JAS.1.18	Hor c'hrouet en deus hervez e volontez gant ger ar wirionez, evit ma vijemp evel ar c'hentañ frouezh eus e grouadurien.
JAS.1.19	Evel-se va breudeur karet-mat, ra vo pep den buan da selaou, gorrek da gomz, gorrek da gounnariñ, 
JAS.1.20	rak kounnar an den ne beurc'hra ket reizhder Doue. 
JAS.1.21	Setu perak, oc'h en em ziwiskañ eus pep loustoni hag eus an holl zrougiezh, degemerit gant douster ar ger a zo bet plantet ennoc'h hag a c'hell saveteiñ hoc'h eneoù. 
JAS.1.22	Bezit oberourien eus ar ger, ha na vezit ket selaouerien hepken oc'h en em dromplañ hoc'h-unan dre arguzennoù fals. 
JAS.1.23	Rak mar d-eo unan bennak ur selaouer eus ar ger ha nann un oberour, ez eo heñvel ouzh un den a sell ouzh e zremm naturel en ur melezour 
JAS.1.24	ha, goude bezañ sellet outañ, a ya kuit hag a ankounac'ha kerkent penaos e oa. 
JAS.1.25	Met an hini en devo sellet ouzh al lezenn beurvat, lezenn ar frankiz, hag en devo kendalc'het hep bezañ ur selaouer ankounac'haus met o vezañ un oberour eus al labour, hennezh a vo benniget er pezh en devo graet. 
JAS.1.26	Mar soñj unan bennak ac'hanoc'h bezañ relijius ha ne vestroni ket e deod met e trompl e galon, relijion an den-se a zo didalvez. 
JAS.1.27	Ar relijion glan ha dinamm dirak Doue hon Tad, eo gweladenniñ an emzivaded hag an intañvezed en o glac'har, hag en em virout diouzh saotroù ar bed.
JAS.2.1	Va breudeur, ra vo ar feiz hoc'h eus eus hon Aotrou glorius Jezuz-Krist diuntuek e-keñver diavaezioù an dud. 
JAS.2.2	Rak mar deu en ho podadeg un den gant ur walenn aour ha dilhad kaer, ha mar deu ivez e-barzh ur paour gant dilhad dister, 
JAS.2.3	hag o sellout ouzh an hini a zoug an dilhad kaer, e lavarit dezhañ: Azez amañ en ul lec'h mat, hag e lavarit d'ar paour: En em zalc'h aze en da sav, pe: Azez amañ e traoñ skabell va zreid, 
JAS.2.4	daoust ha ne rit ket van eus diavaezioù an dud e-touez ac'hanoc'h ha n'och ket deuet da vezañ barnerien gant soñjezonoù fall? 
JAS.2.5	Selaouit, va breudeur karet-mat, ha Doue n'en deus ket dibabet ar re baour eus ar bed-mañ evit ma vint pinvidik er feiz hag heritourien ar rouantelezh en deus prometet d'ar re a gar anezhañ? 
JAS.2.6	C'hwi er c'hontrol, a zispriz ar paour! Ha n'eo ket ar re binvidik eo ar re a wask ac'hanoc'h hag a stlej ac'hanoc'h dirak al lezioù-barn? 
JAS.2.7	Ha ne vallozhont ket an anv kaer a zo bet galvet warnoc'h? 
JAS.2.8	Mar peurc'hrit al lezenn roueel hervez ar Skritur: Karout a ri da nesañ eveldout da-unan, e rit mat, 
JAS.2.9	met mar grit van eus diavaezioù an dud, e rit ur pec'hed, o vezañ tamallet gant al lezenn da vezañ torrerien. 
JAS.2.10	Rak piv bennak en devo miret an holl lezenn met a gouezho war ur poent hepken, a vo kablus e-keñver an holl. 
JAS.2.11	Rak an hini en deus lavaret: Ne ri ket avoultriezh, en deus ivez lavaret: Ne vi ket muntrer. Neuze ma ne rez ket avoultriezh met mar drouklazhez, ez out torrer al lezenn. 
JAS.2.12	Evel-se, komzit ha grit evel tud hag a dle bezañ barnet dre lezenn ar frankiz, 
JAS.2.13	rak ar varn a zo hep trugarez evit an hini n'en deus ket bet trugarezus. Met an drugarez a sav dreist ar varn.
JAS.2.14	Va breudeur, petra a dalvezo da un den lavarout en deus ar feiz ma n'en deus ket an oberoù? Hag ar feiz-se a c'hello e salviñ? 
JAS.2.15	Ma'z emañ ur breur pe ur c'hoar en noazh, ha ma vank dezho ar boued pemdeziek, 
JAS.2.16	ha mar lavar unan bennak ac'hanoc'h dezho: It e peoc'h, en em dommit ha debrit ho kwalc'h, ha ma ne rofec'h ket dezho ar pezh o deus ezhomm evit ar c'horf, da betra e servije kement-se? 
JAS.2.17	Evel-se emañ ivez gant ar feiz, ma n'eus ket an oberoù marv eo enni hec'h-unan. 
JAS.2.18	Met unan bennak a lavaro: Te ac'h eus ar feiz, ha me am eus an oberoù. Diskouez din da feiz hep da oberoù, ha me a ziskouezo dit va feiz dre va oberoù. 
JAS.2.19	Krediñ a rez ez eus un Doue hepken, mat a rez. An diaouled a gred ivez kement-se hag e krenont. 
JAS.2.20	Ha fellout a ra dit anavezout, o den aner, ez eo marv ar feiz hep an oberoù? 
JAS.2.21	Abraham hon tad, ha ne voe ket reishaet dre an oberoù pa ginnigas Izaak e vab war an aoter? 
JAS.2.22	Gwelout a rez penaos e laboure ar feiz gant e oberoù, ha penaos dre an oberoù ar feiz a zeuas da vezañ peurvat. 
JAS.2.23	Evel-se ar pezh a lavar ar Skritur a voe peurc'hraet: Abraham a gredas Doue ha kement-se a voe kontet dezhañ da reizhder. Hag e voe anvet mignon Doue. 
JAS.2.24	Gwelout a rit eta ez eo an den reishaet dre an oberoù ha nann dre ar feiz hepken. 
JAS.2.25	En hevelep doare Rahab ar c'hast, ha ne voe ket reishaet dre an oberoù pa zegemeras ar gannaded ha pa lakaas anezho da vont kuit dre un hent all? 
JAS.2.26	Evel ma'z eo marv ar c'horf hep ar spered, evel-se eo marv ar feiz hep an oberoù.
JAS.3.1	Va breudeur, ra ne vo ket en ho touez kalz a gelennerien, rak dont a raio warnomp ur varnedigezh garvoc'h. 
JAS.3.2	Strebotiñ a reomp holl e meur a dra. Ma ez eus unan bennak ha ne strebot ket pa gomz, un den peurvat eo, un den a c'hell mestroniañ ivez e gorf a-bezh. 
JAS.3.3	Setu, e lakaomp gweskennoù e genoù ar c'hezeg evit o lakaat da sentiñ ouzhimp, hag e troomp du-mañ ha du-hont o c'horf a-bezh. 
JAS.3.4	Setu c'hoazh, al listri hag a zo ken bras ha bountet gant avelioù nerzhus, a zo troet du-mañ ha du-hont gant ur stur bihan meurbet el lec'h ma fell d'ar sturier. 
JAS.3.5	Evel-se an teod a zo ivez un ezel bihan, hag en em c'hwezh a draoù bras. Sellit penaos un tan bihan a c'hell enaouiñ ur goadeg bras. 
JAS.3.6	An teod ivez a zo un tan, ur bed a zireizhder. An teod a zo lakaet e-touez hon izili, o saotrañ ar c'horf a-bezh hag oc'h entanañ red ar vuhez, o vezañ entanet e-unan gant ar gehenn. 
JAS.3.7	Pep seurt loened gouez, laboused, stlejviled ha loened-mor a vez doñvaet hag a zo bet doñvaet gant an den, 
JAS.3.8	met den ebet ne c'hell doñvaat an teod, un droug eo na c'heller ket trec'hiñ, leun eo a vinim marvel. 
JAS.3.9	Gantañ e vennigomp Doue an Tad ha gantañ e villigomp an dud deuet da vezañ hervez skeudenn Doue. 
JAS.3.10	Eus an hevelep genoù e teu ar vennozh hag ar vallozh. Arabat eo, va breudeur, e vez an traoù evel-se. 
JAS.3.11	Hag e taol ur feunteun eus an hevelep digor dour dous ha dour c'hwerv? 
JAS.3.12	Va breudeur, hag e c'hell ur wezenn-fiez reiñ olivez, pe ur winienn fiez? Evel-se feunteun ebet ne c'hell reiñ dour sall ha dour dous.
JAS.3.13	Ha bez' ez eus en ho touez un den fur bennak ha skiantek? Ra ziskouezo e oberoù dre ur gundu vat gant douster ha furnez. 
JAS.3.14	Met mar d-eus ur gred c'hwerv hag ur c'hoant a dabut en ho kalon, na dennit ket gloar ha na lavarit gaou ebet a-enep ar wirionez. 
JAS.3.15	Hounnezh n'eo ket ar furnez a zeu eus an nec'h, met douarel eo, kigel, diaoulek. 
JAS.3.16	Rak e-lec'h ma'z emañ ur gred c'hwerv hag ur c'hoant a dabut, ez eus trubuilh hag oberoù drouk a bep seurt. 
JAS.3.17	Ar furnez eus an nec'h a zo da gentañ glan, goude peoc'hiek, habask, poellek, leun a drugarez hag a frouezh mat, hep ober van eus diaveazioù hag hep pilpouzerezh. 
JAS.3.18	Frouezh ar reizhder a zo hadet er peoc'h evit ar re en em ro d'ar peoc'h.
JAS.4.1	A-belec'h e teu en ho touez an emgannoù hag an tabutoù? Ha n'eo ket eus ho kwallyouloù a stourm en hoc'h izili? 
JAS.4.2	C'hoantaat a rit ha ne berc'hennit ket. Muntrerien oc'h ha gwarizius, ha ne c'hellit ket resev ho kwalc'h. Stourm a rit ha brezeliñ, ha koulskoude ne berc'hennit netra peogwir ne c'houlennit ket. 
JAS.4.3	Goulenn a rit ha ne resevit ket abalamour ma c'houlennit fall, evit dic'hoantañ ho kwallyouloù. 
JAS.4.4	Tud ha gwragez avoultr, ha n'ouzoc'h ket penaos karantez ar bed a zo enebiezh ouzh Doue? An neb eta a fell dezhañ bezañ mignon d'ar bed en em ra enebour da Zoue. 
JAS.4.5	Ha soñjal a rit e lavar ar Skritur en aner penaos: ar Spered a chom ennomp en deus c'hoantoù a zoug d'ar warizi? 
JAS.4.6	Er c'hontrol e ro ur c'hras vrasoc'h. Dre-se, ar Skritur a lavar: Doue a harp ouzh ar re ourgouilhus, met reiñ a ra gras d'ar re uvel. 
JAS.4.7	Sujit eta da Zoue, harpit ouzh an diaoul hag e tec'ho diouzhoc'h. 
JAS.4.8	Tostait ouzh Doue hag e tostaio ouzhoc'h. Pec'herien, naetait ho taouarn, tud a galon lodennet, glanait ho kalonoù. 
JAS.4.9	Merzit ho reuzeudigezh, bezit en kañv ha gouelit, ra vo troet ho c'hoarzh e daeroù hag ho levenez e tristidigezh. 
JAS.4.10	En em izelait dirak an Aotrou hag ec'h uhelaio ac'hanoc'h. 
JAS.4.11	Breudeur, na zroukkomzit ket en eil diwar-benn egile. An hini a zroukkomz diwar-benn ur breur pe a varn e vreur, a zroukkomz diwar-benn al lezenn hag a varn al lezenn. Ha mar barnez al lezenn, n'out ket un oberour eus al lezenn met ur barner. 
JAS.4.12	Ul lezenner hepken a zo, an hini a c'hell salviñ ha koll, te avat piv out, te hag a varn ar re all? 
JAS.4.13	Bremañ, ouzhoc'h ar re a lavar: Mont a raimp hiziv pe warc'hoazh d'ar gêr-mañ-gêr, hag e tremenimp eno ur bloavezh, da werzhañ ha da c'hounit. 
JAS.4.14	N'ouzoc'h ket petra a vo warc'hoazh. Rak petra eo ho puhez? N'eo nemet ur vogedenn en em ziskouez evit un nebeud amzer hag a dec'h goude. 
JAS.4.15	Kentoc'h e tlefec'h lavarout: Mar fell d'an Aotrou, e vevimp hag e raimp an dra-mañ pe an dra-se. 
JAS.4.16	Met bremañ e kavit gloar en ho fougeoù. Pep fouge a seurt-se a zo fall. 
JAS.4.17	Hennezh eta a anavez ar mad a dlefe d'ober ha n'henn gra ket, a bec'h.
JAS.5.1	Bremañ c'hwi, tud pinvidik, gouelit ha laoskit kriadennoù abalamour d'ar gwalleurioù a ya da gouezhañ warnoc'h. 
JAS.5.2	Ho pinvidigezhioù a zo breinet hag ho tilhad a zo debret gant ar preñved. 
JAS.5.3	Hoc'h aour hag hoc'h arc'hant a zo merglet, hag ar mergl anezho a sav e testeni a-enep deoc'h hag a lonko ho kigoù evel un tan. Dastumet hoc'h eus un teñzor en deizioù diwezhañ. 
JAS.5.4	Setu, gopr al labourerien o deus medet en ho parkeier hag hoc'h eus dalc'het a gri, ha kriadennoù ar vederien a zo deuet betek divskouarn Aotrou an armeoù. 
JAS.5.5	Bevet hoc'h eus er blijadurezh hag en dudi war an douar, en em leuniet oc'h bet evel en un devezh a lazhadeg. 
JAS.5.6	Kondaonet hoc'h eus, lakaet hoc'h eus d'ar marv an hini reizh, ha n'en deus ket harzet ouzhoc'h.
JAS.5.7	Breudeur, gortozit gant pasianted donedigezh an Aotrou. Setu, al labourer-douar a c'hortoz gant pasianted frouezh prizius an douar, betek ma en devo resevet ar glav eus ar gentañ hag eus an diwezhañ amzer. 
JAS.5.8	C'hwi ivez, gortozit gant pasianted, kreñvait ho kalonoù, rak donedigezh an Aotrou a zo tost. 
JAS.5.9	Breudeur, na glemmit ket an eil a-enep egile, gant aon na vefec'h kondaonet. Setu, ar barner a zo e-tal an nor. 
JAS.5.10	Va breudeur, kemerit evit skouer a boan hag a basianted ar brofeded o deus komzet en anv an Aotrou. 
JAS.5.11	Setu, e tisklêriomp benniget ar re o deus gouzañvet gant dalc'hidigezh. Klevet hoc'h eus komz diwar-benn pasianted Job, ha ec'h anavezit an diwezh en deus roet an Aotrou dezhañ, rak an Aotrou a zo leun a drugarez hag a druez. 
JAS.5.12	Dreist-holl, va breudeur, na douit na dre an neñv, na dre an douar, na dre le all ebet. Met ra vo ho ya, ya, hag ho nann, nann, gant aon na gouezhfec'h er gondaonidigezh.
JAS.5.13	Ha bez' ez eus unan bennak poaniet en ho touez? Ra bedo. Ha bez' ez eus unan bennak el levenez? Ra gano kantikoù. 
JAS.5.14	Ha bez' ez eus unan bennak klañv en ho touez? Ra c'halvo henaourien an Iliz ha ra bedo ar re-mañ evitañ oc'h oleviñ anezhañ gant eoul en anv an Aotrou. 
JAS.5.15	Pedenn ar feiz a saveteo ar c'hlañvour hag an Aotrou en adsavo, ha mar en deus graet pec'hedoù, e vint pardonet dezhañ. 
JAS.5.16	Anzavit ho faotoù an eil d'egile ha pedit an eil evit egile, evit ma viot yac'haet. Pedenn c'hredus an den reizh he deus ur galloud bras. 
JAS.5.17	Elia a oa un den techet d'an hevelep gwanderioù eveldomp. Pediñ a reas start na gouezhje ket a c'hlav ha ne gouezhas ket a c'hlav war an douar e-pad tri bloaz ha c'hwec'h miz. 
JAS.5.18	Neuze e pedas a-nevez hag an neñv a roas glav, hag an douar a daolas e frouezh. 
JAS.5.19	Breudeur, mar pella unan bennak ac'hanoc'h diouzh ar wirionez ha mar deu unan all d'e zegas enni, 
JAS.5.20	ra ouezo penaos an hini en devo degaset ur pec'her diouzh hent an errol a salvo un ene eus ar marv hag a c'holoio un niver bras a bec'hedoù.
1PE.1.1	Pêr, abostol Jezuz-Krist, d'ar re zibabet a vev evel diavaezidi stlabezet er Pont, e Galatia, e Kapadokia, en Azia hag e Bitinia, 
1PE.1.2	dibabet hervez ragouiziegezh Doue an Tad, evit bezañ santelaet gant ar Spered, evit sentiñ ouzh Jezuz-Krist ha kaout lod e sparfadur e wad: Ra vo ar c'hras hag ar peoc'h kresket deoc'h!
1PE.1.3	Ra vo benniget Doue ha Tad hon Aotrou Jezuz-Krist, en deus hon eil-c'hanet hervez e drugarez vras evit un esperañs bev dre adsavidigezh Jezuz-Krist a-douez ar re varv, 
1PE.1.4	evit un hêrezh divreinus, didarch, diweñvus, ha lakaet a-du en neñv evidoc'h, 
1PE.1.5	c'hwi hag a zo miret gant galloud Doue, dre ar feiz, evit ar silvidigezh prest da vezañ diskuliet en amzerioù diwezhañ. 
1PE.1.6	E kement-se en em laouenait, petra bennak ma'z oc'h tristaet bremañ evit un nebeud amzer dre veur amprouenn pa'z eo ret e c'hoarvezfe kement-se, 
1PE.1.7	evit ma teuio amprouenn ho feiz, priziusoc'h eget an aour a ya da goll hag a zo koulskoude amprouet dre an tan, da dreiñ evidoc'h e meuleudi, enor ha gloar, da emziskuliadur Jezuz-Krist. 
1PE.1.8	Karout a rit anezhañ hep bezañ e welet, krediñ a rit ennañ hep bezañ e welet c'hoazh, hag en em laouenait gant ul levenez dilavarus ha glorius, 
1PE.1.9	o c'hounit ar priz eus ho feiz, silvidigezh hoc'h eneoù. 
1PE.1.10	Diwar-benn ar silvidigezh-se eo o deus enklasket hag imbourc'het pizh ar brofeded o deus profedet diwar-benn ar c'hras dlee dont ennoc'h, 
1PE.1.11	o klask anavezout e peseurt amzer hag e peseurt degouezhioù e c'hoarvezfe ar pezh a ziskoueze Spered Krist a oa enno, eñ hag a destenie diagent poanioù Krist hag ar gloar a heuilhfe anezho. 
1PE.1.12	Diskuliet e voe dezho penaos ne oa ket evito o-unan met evidomp-ni e oant ministred eus an traoù-se, a zo bet disklêriet deoc'h bremañ gant ar re o deus prezeget an Aviel deoc'h dre ar Spered-Santel degaset eus an neñv, traoù hag a garfe an aeled o gwelout betek ar foñs. 
1PE.1.13	Dre-se gourizit divgroazell ho klevidigezh, bezit poellek, gortozit gant un esperañs peurvat ar c'hras a vo degaset deoc'h da emziskuliadur Jezuz-Krist, 
1PE.1.14	hag evel bugale sentus, n'en em renit ket diouzh droukc'hoantoù ho tiouiziegezh a wechall. 
1PE.1.15	Met evel ma'z eo santel an hini en deus ho kalvet, bezit hoc'h-unan santel en hoc'h holl gundu, 
1PE.1.16	rak skrivet eo: Bezit santel, rak me a zo santel. 
1PE.1.17	Ha mar galvit Tad an hini a varn pep unan hervez e oberoù hep ober van eus den, en em renit eta gant doujañs e-pad an amzer hoc'h eus da dremen amañ, 
1PE.1.18	o c'houzout penaos n'eo ket dre draoù breinus, evel arc'hant pe aour, oc'h bet dasprenet eus an doare aner da vevañ ho poa bet da hêrezh digant ho tadoù, 
1PE.1.19	met dre wad prizius Krist, evel hini eus un oan dinamm ha didarch, 
1PE.1.20	raktonket dija a-raok krouidigezh ar bed, met diskuliet en amzerioù diwezhañ abalamour deoc'h, 
1PE.1.21	drezañ e kredit e Doue, eñ hag en deus e adsavet a-douez ar re varv ha roet dezhañ gloar, evit ma vije ho feiz hag hoc'h esperañs e Doue. 
1PE.1.22	O vezañ sentet ouzh ar wirionez dre ar Spered, hoc'h eus glanaet hoc'h eneoù evit kaout ur garantez a vreur didroidell. En em garit gant dalc'h an eil egile gant ur galon c'hlan, 
1PE.1.23	o vezañ bet eil-c'hanet nann dre un had breinus met dre un had divreinus, dre c'her Doue a vev hag a chom da viken. 
1PE.1.24	Rak pep kig a zo evel ar geot, hag holl c'hloar an den evel bleuñv ar geot. Ar geot a zisec'h hag e vleuñv a gouezh, 
1PE.1.25	met ger an Aotrou a chom da virviken. Hag ar ger-se eo, a zo bet prezeget deoc'h en Aviel.
1PE.2.1	O tilezel eta pep fallentez, pep touellerezh, pep troidellerezh, pep gwarizi ha pep droukkomz, 
1PE.2.2	c'hoantait evel bugale nevez-c'hanet laezh glan ar ger, evit ma c'hellot kreskiñ drezañ, 
1PE.2.3	peogwir hoc'h eus tañvaet ez eo mat an Aotrou, 
1PE.2.4	en ur dostaat outañ, eñ hag a zo ar maen bev taolet kuit gant an dud, met dibabet gant Doue ha prizius. 
1PE.2.5	C'hwi ivez, evel mein bev, a zo savet evit bezañ un ti speredel, ur velegiezh santel, evit kinnig aberzhoù speredel kavet plijus gant Doue dre Jezuz-Krist. 
1PE.2.6	Dre-se eo lavaret er Skritur: Setu, e lakaan e Sion ur maen-korn dibabet ha prizius, hag an hini a gredo ennañ ne vo ket mezhekaet. 
1PE.2.7	Resev a reot eta an enor, c'hwi ar re a gred. Met evit ar re zifeiz, ar maen taolet kuit gant ar re a vañsone a zo deuet da vezañ ar maen-korn, 
1PE.2.8	ur maen-kouezh hag ur roc'h a wallskouer. Int en em stok a-enep dezhañ o tisentiñ ouzh ar ger, hag evit kement-se eo ez int bet tonket. 
1PE.2.9	Met c'hwi a zo ur ouenn dibabet, ur velegiezh roueel, ur vroad santel, ur bobl bet prenet, evit embann vertuzioù an hini en deus ho kalvet eus an deñvalijenn d'e sklêrijenn vurzhudus, 
1PE.2.10	c'hwi ha ne oac'h ket gwechall ur bobl met a zo bremañ pobl Doue, c'hwi ha n'ho poa ket kavet trugarez met hoc'h eus kavet bremañ trugarez.
1PE.2.11	Re garet-mat, ho pediñ a ran evel diavaezidi ha beajourien d'en em virout diouzh an droukc'hoantoù kigel a ra brezel ouzh an ene, 
1PE.2.12	oc'h en em ren en un doare onest e-touez ar baganed, evit ma teuint da reiñ gloar da Zoue e deiz ar weladenn, o welout hoc'h oberoù mat e-lec'h droukkomz diwar ho penn evel pa vefec'h torfedourien. 
1PE.2.13	Plegit eta, abalamour d'an Aotrou, da gement tra ensvet gant an dud, pe d'ar roue evel d'an hini a zo dreist ar re all, 
1PE.2.14	pe d'ar c'houarnourien evel da dud kaset eus e berzh da gastizañ ar re a ra an droug ha da aprouiñ ar re a ra ar mad. 
1PE.2.15	Rak bolontez Doue eo, ma serrot ar genoù da ziouiziegezh an dud dibourvez a skiant-vat en ur ober ar mad, 
1PE.2.16	evel o vezañ frank, nann evel tud a ra eus al librentez ur ouel da c'holeiñ o fallentez, met evel servijerien Doue. 
1PE.2.17	Enorit an holl dud, karit an holl vreudeur, doujit Doue, enorit ar roue. 
1PE.2.18	Servijerien, bezit sentus ouzh ho mistri e pep doujañs, nann hepken ouzh ar re a zo mat ha dous, met ivez ouzh ar re a zo diaes. 
1PE.2.19	Rak ur c'hras eo pa zeu unan bennak da c'houzañv enkrezioù en abeg d'e goustiañs e-keñver Doue, o poaniañ en gaou. 
1PE.2.20	Rak peseurt gloar a zeu deoc'h mar gouzañvit gant pasianted bezañ skoet pa hoc'h eus graet an droug? Met mar gouzañvit gant pasianted ar poan evit bezañ graet ar mad, kement-se a zo ur c'hras eus Doue. 
1PE.2.21	Da gement-se eo ez oc'h bet galvet, peogwir Krist ivez en deus gouzañvet poanioù evidoc'h, o lezel deoc'h ur skouer evit ma kerzhot war e lerc'h, 
1PE.2.22	eñ ha n'en deus graet pec'hed ebet ha n'eus ket bet kavet tromplerezh en e genoù, 
1PE.2.23	eñ, dismegañset, na rente dismegañs ebet, gwallgaset, na rae gourdrouz ebet met en em lakae dindan an hini a varn gant reizhder, 
1PE.2.24	eñ hag en deus douget hor pec'hedoù e-unan en e gorf war ar c'hoad, evit ma teujemp, o vezañ marv d'ar pec'hed, da vevañ d'ar reizhder, eñ ez oc'h bet yac'haet dre e c'houlioù. 
1PE.2.25	Rak bez' e oac'h evel deñved dianket, met bremañ ez oc'h distroet da vesaer ha diwaller hoc'h eneoù.
1PE.3.1	En hevelep doare, gwragez, sentit ouzh hoc'h ezhec'h hoc'h-unan, evel-se mar d-eus hiniennoù na sentont ket ouzh ar ger, e vint gounezet hep ar ger dre gundu o gwragez, 
1PE.3.2	pa welint ho kundu glan ha doujañsus. 
1PE.3.3	Ra ne vo ket ho kempennadurezh hini an diavaez, blev rodellaouet, bragerizoù aour pe dilhad peurgempenn, 
1PE.3.4	met an hini a zo kuzhet e diabarzh ar galon, purentez divreinus ur spered dous ha peoc'hus, a zo prizius kenañ dirak Doue. 
1PE.3.5	Rak evel-se en em gempennas gwechall ar gwragez santel a espere e Doue hag a sente ouzh o ezhec'h, 
1PE.3.6	evel ma sente Sara ouzh Abraham o c'hervel anezhañ hec'h aotrou. Anezhi eo oc'h deuet da vezañ merc'hed, oc'h ober ar mad hep lezel ac'hanoc'h da vezañ trubuilhet gant aon ebet. 
1PE.3.7	En hevelep doare, ezhec'h, en em renit gant furnez e-keñver ho kwragez evel e-keñver krouadurioù gwanoc'h, roit enor dezho peogwir en devo ivez ganeoc'h gras ar vuhez da hêrezh, hag evit na vo ennoc'h harz ebet ouzh ho pedennoù.
1PE.3.8	A-hend-all, bezit holl eus un hevelep santad, truezus, oc'h en em garout evel breudeur, leun a drugarez, a volontez vat, 
1PE.3.9	hep rentañ droug evit droug na dismegañs evit dismegañs, o vennigañ er c'hontrol, o c'houzout ez oc'h galvet da gement-se evit m'ho po ar vennozh da hêrezh. 
1PE.3.10	Rak an hini a fell dezhañ karout ar vuhez ha gwelout devezhioù eürus, ra viro e deod diouzh an droug hag e vuzelloù diouzh ar c'homzoù tromplus, 
1PE.3.11	ra droio e gein d'an droug evit ober ar mad, ra glasko ar peoc'h ha ra heulio anezhi, 
1PE.3.12	rak daoulagad an Aotrou a zo war ar re reizh hag e zivskouarn a zo evezhius d'o fedennoù, met dremm an Aotrou a zo a-enep ar re a ra an droug. 
1PE.3.13	Ha piv a wallgaso ac'hanoc'h ma heuilhit ar mad? 
1PE.3.14	Ha zoken pa c'houzañvfec'h evit ar reizhder, e vefec'h eürus. N'ho pet ket a aon rak ar spont o deus c'hoant da ober deoc'h ha na vezit ket nec'het, 
1PE.3.15	met santelait en ho kalonoù an Aotrou Doue. Bezit atav prest d'en em zifenn gant douster ha doujañs e-keñver ar re a c'houlenn kont diouzhoc'h diwar-benn an esperañs a zo ennoc'h, 
1PE.3.16	o kaout ur goustiañs vat, evit ma vo mezhekaet er pezh a lavar a-enep deoc'h ar re a zeu da damall ho kundu vat e Krist, evel pa vijec'h torfedourien. 
1PE.3.17	Rak gwelloc'h eo gouzañv, mar d-eo bolontez Doue, oc'h ober ar mad eget oc'h ober an droug.
1PE.3.18	Rak Krist ivez en deus gouzañvet ur wech evit ar pec'hedoù, eñ reizh evit ar re zireizh, evit hon degas da Zoue. Lakaet eo bet d'ar marv er c'hig, met bevaet hervez ar Spered, 
1PE.3.19	hag ennañ ivez eo aet da brezeg d'ar speredoù dalc'het er prizon, 
1PE.3.20	ar re a oa bet gwechall diskredik, pa c'hortoze pasianted Doue en amzer Noe, e-pad ma en em c'hrae an arc'h; enni un niver bihan a eneoù, da lavarout eo eizh, a voe saveteet a-dreuz an dour. 
1PE.3.21	Hag ar skeudenn a gement-se, ar vadeziant, nann an hini a lam kuit saotroù ar c'horf met ar c'hoant start eus ur goustiañs vat dirak Doue, a zeu d'hor saveteiñ bremañ dre adsavidigezh Jezuz-Krist a varv. 
1PE.3.22	Eñ, o vezañ aet en neñv, a zo a-zehou da Zoue, ha dindanañ emañ an aeled, an nerzhioù hag ar galloudoù.
1PE.4.1	Evel-se, Krist o vezañ gouzañvet evidomp er c'hig, c'hwi ivez en em armit gant an hevelep soñj; rak an hini en deus gouzañvet er c'hig en deus paouezet da bec'hiñ, 
1PE.4.2	evit na vevo mui hervez droukc'hoantoù an dud, met hervez bolontez Doue, e-pad an amzer a chom gantañ da vevañ er c'hig. 
1PE.4.3	Rak a-walc'h eo deomp bezañ graet en amzer hor buhez tremenet bolontez ar baganed, en ur gerzhout en hudurniezh, en droukc'hoantoù, er vezventi, er c'horfadoù hag en idolerezh argarzhus. 
1PE.4.4	Hag e kavont souezhus na redfec'h ket ganto en un hevelep diroll a vuhez fall, hag e troukkomzont ac'hanoc'h. 
1PE.4.5	Rentañ a raint kont d'an hini a zo prest da varn ar re vev hag ar re varv. 
1PE.4.6	Rak an Aviel a zo bet ivez prezeget d'ar re varv, evit ma teujent, goude bezañ bet barnet er c'hig hervez an den, da vevañ er spered hervez Doue. 
1PE.4.7	Diwezh an holl draoù a dosta. Bezit eta fur hag aketus er pedennoù. 
1PE.4.8	Dreist-holl, ho pet an eil evit egile ur garantez birvidik, rak ar garantez a c’holoio un niver bras a bec'hedoù. 
1PE.4.9	En em zegemerit an eil egile en ho tiez hep grozmolat. 
1PE.4.10	Ra implijo pep hini an donezon en deus resevet e servij ar re all, evel merourien vat a bep gras Doue. 
1PE.4.11	Mar komz unan bennak, ra gomzo hervez gerioù Doue. Mar gra unan bennak ur servij, ra raio anezhañ hervez an nerzh en deus Doue roet dezhañ, evit ma vo en holl draoù roet gloar da Zoue dre Jezuz-Krist, a zo dezhañ ar gloar hag ar galloud e kantvedoù ar c'hantvedoù! Amen. 
1PE.4.12	Re garet-mat, ne vezit ket souezhet ma ez eus ur fornez en ho touez evit hoc'h amprouiñ, evel ma c'hoarvezfe ganeoc'h un dra iskis bennak. 
1PE.4.13	Met en em laouenait o vezañ ma hoc'h eus lod e poanioù Krist, evit ma viot ivez leuniet eus ul levenez vras-meurbet pa vo diskuliet e c'hloar. 
1PE.4.14	Mar bez lavaret dismegañsoù deoc'h abalamour da anv Krist, eürus oc'h, rak ar Spered a c'hloar, Spered Doue, a zo warnoc'h. Mallozhet eo ganto, met resev a ra gloar diganeoc'h. 
1PE.4.15	Ra ne c'houzañvo hini ac'hanoc'h evel ur muntrer, pe ul laer, pe un torfedour, pe un den a emell e traoù ar re all. 
1PE.4.16	Met mar gouzañv unan bennak evel kristen, ra n'en devo ket mezh ha ra roio gloar da Zoue e kement-se. 
1PE.4.17	Rak an amzer a zeu ma tle ar varn kregiñ gant ti Doue. Ha mar krog ganeomp-ni, petra a vo diwezh ar re na sentont ket ouzh Aviel Doue? 
1PE.4.18	Mar bez a-boan salvet an den reizh, petra e teuio da vezañ an den dizoue hag ar pec'her? 
1PE.4.19	Evel-se eta, ra zeuio ar re a c'houzañv hervez bolontez Doue, da erbediñ o eneoù evel da ur C'hrouer feal en ur ober ar mad.
1PE.5.1	Pediñ a ran an henaourien a zo en ho touez, me hag a zo henaour ganto, test eus poanioù Krist, kenlodeg er gloar a dle bezañ diskuliet: 
1PE.5.2	Mesait deñved Doue a zo en ho touez o veilhañ warno, nann dre heg met a volontez vat, nann evit ur gounid mezhus met a c'hrad vat, 
1PE.5.3	nann evel pa vijec'h mestr war ar re a zo fiziet ennoc'h met o vezañ skouer vat an tropell. 
1PE.5.4	Ha pa zeuio ar Mesaer meur, e vo roet deoc'h ar gurunenn divreinus a c'hloar. 
1PE.5.5	En hevelep doare, tud yaouank, sentit ouzh an henaourien. En em wiskit a izelegezh, o plegañ holl an eil d'egile, rak: Doue a harp ouzh ar re ourgouilhus, met reiñ a ra gras d'ar re uvel. 
1PE.5.6	En em izelait eta dindan dorn galloudus Doue, evit ma uhelaio ac'hanoc'h pa vo an amzer, 
1PE.5.7	oc'h en em divec'hiañ warnañ eus hoc'h holl nec'hamantoù, rak e teu d'ho prederiañ. 
1PE.5.8	Bezit poellek, beilhit, rak hoc'h enebour an diaoul a dro war ho tro evel ul leon o yudal, o klask piv a c'hello lonkañ. 
1PE.5.9	Harpit outañ o vezañ start er feiz, o c'houzout penaos ho preudeur a zo er bed a c'houzañv an hevelep poanioù. 
1PE.5.10	Hag an Doue a bep gras, en deus hor galvet d'e c'hloar peurbadus e Jezuz-Krist, goude ma ho po gouzañvet un nebeudig, ho klokaio, ho kreñvaio, ho nerzho, ho lakaio da vezañ divrall. 
1PE.5.11	Dezhañ ra vo ar gloar hag ar galloud e kantvedoù ar c'hantvedoù! Amen.
1PE.5.12	Berr a-walc'h em eus skrivet deoc'h dre Silvan, ur breur feal a gav din, evit aliañ ac'hanoc'h hag asurañ ac'hanoc'h penaos eo hounnezh gwir c'hras Doue, an hini e chomit start enni. 
1PE.5.13	Iliz ar re zibabet a zo e Babilon a salud ac'hanoc'h, ha Mark va mab ivez. 
1PE.5.14	Saludit an eil egile dre ur pok a garantez. Ra vo ar peoc'h ganeoc'h holl a zo e Jezuz-Krist! Amen.
2PE.1.1	Simon-Pêr, servijer hag abostol Jezuz-Krist, d'ar re o deus resevet da lod ur feiz ken prizius hag hon hini, dre reizhder hon Doue ha Salver Jezuz-Krist: 
2PE.1.2	Ra vo kresket ar c'hras hag ar peoc'h ennoc'h dre anaoudegezh Doue hag hon Aotrou Jezuz!
2PE.1.3	E c'halloud doueel en deus roet deomp kement a sell ouzh ar vuhez hag ouzh doujañs-Doue, dre anaoudegezh an hini en deus hor galvet dre e c'hloar hag e vertuz. 
2PE.1.4	Dre ar re-mañ, en deus roet deomp promesaoù bras-meurbet ha prizius, evit ma teuot drezo da gemer perzh en natur doueel, o tec'hout diouzh ar breinadur a zo er bed dre an droukc'hoant. 
2PE.1.5	E kement-se eta, degasit hoc'h holl aked evit unaniñ asambles gant ho feiz ar vertuz, gant ar vertuz ar c'houiziegezh, 
2PE.1.6	gant ar c'houiziegezh an emvestroni, gant an emvestroni ar basianted, gant ar basianted an doujañs-Doue, 
2PE.1.7	gant an doujañs-Doue ar vadelezh a vreur, gant ar vadelezh a vreur ar garantez. 
2PE.1.8	Rak ma en em gav an traoù-se ennoc'h ha mar fonnont, ne lezint ac'hanoc'h na didalvez na difrouezh en anaoudegezh hon Aotrou Jezuz-Krist. 
2PE.1.9	Met an hini n'emañ ket an traoù-se ennañ a zo dall, e weled a zo berr, hag ankounac'haet en deus glanidigezh e bec'hedoù tremenet. 
2PE.1.10	Rak-se, breudeur, bezit muioc'h-muiañ aketus da greñvaat ho kalvedigezh hag ho tibaberezh, rak oc'h ober kement-se ne strebotot biken, 
2PE.1.11	hag evel-se e vo roet deoc'h gant largentez un donedigezh vat e rouantelezh peurbadus hon Aotrou ha Salver Jezuz-Krist.
2PE.1.12	Setu perak ne vankin ket da zegas deoc'h dalc'hmat an traoù-se da soñj, petra bennak ma o anavezit ha ma'z oc'h kreñvaet er wirionez-se. 
2PE.1.13	Krediñ a ran ez eo reizh din, keit ha ma vin en tabernakl-mañ, derc'hel ac'hanoc'h dihun dre alioù, 
2PE.1.14	o c'houzout penaos e kuitain prest va zabernakl, evel ma en deus an Aotrou Jezuz-Krist roet din da anavezout. 
2PE.1.15	Met preder am bo d'ober ar pezh a zo ret evit ma c'hellot atav kaout soñj eus an traoù-se goude ma vin aet kuit. 
2PE.1.16	Rak n'eo ket oc'h heuliañ mojennoù savet gant ampartiz hon eus roet deoc'h da anavezout galloud ha donedigezh hon Aotrou Jezuz-Krist, met goude bezañ gwelet e splannder gant hon daoulagad hon-unan. 
2PE.1.17	Rak resevet en deus digant Doue an Tad enor ha gloar, pa voe kaset dezhañ ar vouezh-mañ gant ar gloar uhelañ: Hemañ eo va mab karet-mat, ennañ em eus lakaet va holl levenez. 
2PE.1.18	Ha klevet hon eus ar vouezh-se deuet eus an neñv pa oamp asambles gantañ war ar menez santel.
2PE.1.19	Bez' hon eus ivez ger start-meurbet ar brofeded. Mat e rit en em stagañ outañ, evel ouzh ul lamp o lugerniñ en ul lec'h teñval betek ma sklaerio an deiz ha ma savo steredenn ar mintin en ho kalonoù. 
2PE.1.20	Gouezit da gentañ kement-mañ: profediezh ebet eus ar Skritur ne zeu eus santad an den e-unan, 
2PE.1.21	rak ar brofediezh n'eo ket bet degaset gwechall dre volontez an den, met tud santel Doue o deus komzet renet gant ar Spered-Santel.
2PE.2.1	Bez' ez eus bet fals-profeded e-touez ar bobl, bez' e vo ivez en ho touez fals-doktored a zegaso e kuzh sektennoù fall hag, o nac'hañ ar Mestr en deus o frenet, e tennint a-daol ar gollidigezh warno o-unan. 
2PE.2.2	Kalz a heulio anezho en o hentoù fall, hag e vo droukkomzet diwar-benn hent ar wirionez abalamour dezho. 
2PE.2.3	Dre zroukc'hoant e korvoint ac'hanoc'h gant gerioù touellus, met abaoe pell amzer ne ehan o c'hondaonidigezh da dostaat hag o c'hollidigezh ne chom ket morgousket. 
2PE.2.4	Rak ma n'en deus ket Doue espernet an aeled o doa pec'het met mar en deus o zaolet en donderioù staget gant chadennoù a deñvalijenn evit bezañ dalc'het a-benn ar varn, 
2PE.2.5	ma n'en deus ket espernet ar bed kozh met mar en deus diwallet eizh den a oa Noe ganto, ar prezeger eus ar reizhder, pa zegasas al liñvadenn-veur war ved an dud dizoue, 
2PE.2.6	mar en deus kondaonet Sodom ha Gomora da vezañ distrujet o rentañ ar c'hêrioù-se e ludu evit o reiñ da skouer d'ar re a vevfe e dizoujañs-Doue, 
2PE.2.7	ha mar en deus diwallet Lot an den reizh, an hini a oa poaniet gant kundu euzhus an dud fall-se, 
2PE.2.8	rak an den reizh-se a oa o chom en o zouez, hag a c'hlac'hare bemdez e ene reizh abalamour d'ar pezh a wele hag a gleve diwar-benn o oberoù fallakr, 
2PE.2.9	an Aotrou a oar mirout eus an amprouenn ar re a zouj anezhañ ha derc'hel ar re zireizh da vezañ kastizet da zeiz ar varn, 
2PE.2.10	dreist-holl ar re a gerzh hervez ar c'hig e c'hoantidigezh an hudurniezh hag e dispriz ar galloud. Rok hag hardizh, e tismegañsont hep aon ar gloarioù, 
2PE.2.11	e-lec'h an aeled, petra bennak ma'z int brasoc'h e nerzh hag e galloud, ne zougont ket ur varnedigezh a zismegañs en o enep dirak an Aotrou. 
2PE.2.12	Met ar re-mañ, evel loened diskiant dre natur, ganet evit bezañ paket ha distrujet, e troukkomzont eus ar pezh ne gomprenont ket, hag e vint distrujet en o breinadurezh o-unan, 
2PE.2.13	o resev ar gopr eus o direizhder. Karout a reont bezañ bemdez er plijadurioù, bez' ez int saotr hag hudurniezh o kemer plijadur en o zromplerezh o-unan pa zebront asambles ganeoc'h. 
2PE.2.14	O daoulagad a zo leun a avoultriezh, ne baouezont ket da bec'hiñ, o klask da eren an eneoù n'int ket diazezet mat, o c'halon a zo roet d'an droukc'hoant, bez' ez int bugale a vallozh. 
2PE.2.15	O vezañ kuitaet an hent eeun, en em gollet int o heuliañ hent Balaam mab Beor, a garas gopr an direizhder, 
2PE.2.16	met a voe tamallet evit e zisentidigezh. Un azenez vut, o komz gant mouezh un den, a enebas ouzh follentez ar profed. 
2PE.2.17	Ar re-se a zo feunteunioù hep dour, koumoul kaset kuit gant un avel-dro, dic'houloù an deñvalijenn a zo lakaet a-du evito da viken. 
2PE.2.18	O terc'hel lavarioù c'hwezhet gant fouge, e tennont dre zroukc'hoantoù ar c'hig hag gant an hudurniezh tud hag o doa nebeud a-raok tec'het diouzh ar re a vev en diroll, 
2PE.2.19	o prometiñ dezho al librentez, petra bennak ma'z int o-unan sklavourien eus ar vreinadurezh, rak dont a ra pep hini da vezañ sklavour eus ar pezh a zo trec'h warnañ. 
2PE.2.20	Goude bezañ tec'het diouzh hudurniezh ar bed dre anaoudegezh an Aotrou ha Salver Jezuz-Krist, mar deuont d'en em reiñ a-nevez e-barzh ha da vezañt trec'het, o stad diwezhañ a vo gwashoc'h eget an hini kentañ. 
2PE.2.21	Rak gwelloc'h e vefe bet dezho na anavezjent ket hent ar reizhder, eget goude bezañ e anavezet distreiñ diouzh ar gourc'hemenn santel a oa bet roet dezho. 
2PE.2.22	Met c'hoarvezet eo ganto hervez ur c'hrennlavar gwir: Ar c'hi a zo distroet d'ar pezh en doa distaolet, hag ar wiz a zo en em ruilhet er fank goude bezañ bet gwalc'het.
2PE.3.1	Re garet-mat, setu dija an eilvet lizher a skrivan deoc'h. En eil hag en egile e talc'han ho skiant yac'hus dihun dre alioù, 
2PE.3.2	evit ma ho po soñj eus ar gerioù a zo bet lavaret diaraok gant ar brofeded santel, hag eus hor gourc'hemenn-ni ebestel an Aotrou ha Salver. 
2PE.3.3	Ret eo gouzout da gentañ penaos en devezhioù diwezhañ e teuio goapaerien en em gunduo hervez o droukc'hoantoù o-unan 
2PE.3.4	hag a lavaro: Pelec'h emañ promesa e zonedigezh? Rak abaoe ma'z eo marv an tadoù, an holl draoù a zo chomet evel ma oant e penn-kentañ ar grouidigezh. 
2PE.3.5	Rak a-ratozh eo n'ouzont ket kement-mañ: an neñvoù a voe gwechall krouet dre c'her Doue, kenkoulz hag an douar a oa er-maez eus an dour hag en dour, 
2PE.3.6	ha penaos e voe kollet drezañ ar bed eus an amzer-se, goloet gant dour. 
2PE.3.7	Met an neñv hag an douar a-vremañ a zo miret dre an hevelep ger, ha lakaet a-du evit an tan, da zeiz ar varn ha kollidigezh an dud na zoujont ket Doue. 
2PE.3.8	Koulskoude re garet-mat, na dremenit ket hep anavezout penaos, evit an Aotrou un devezh a zo evel mil bloaz ha mil bloaz evel un devezh. 
2PE.3.9	An Aotrou ne zaleo ket da gas da benn e bromesa evel ma ez eus lod a gred, met diskouez a ra pasianted en hor c'heñver, o vezañ na fell ket dezhañ ez afe den da goll met e teufe an holl d'ar geuzidigezh. 
2PE.3.10	Deiz an Aotrou a zeuio evel ul laer en noz. En amzer-se an neñv a dremeno gant trouz vras, an elfennoù entanet a vo teuzet, an douar gant an oberoù a zo ennañ a vo devet holl. 
2PE.3.11	O vezañ ma tle an holl draoù-se eta bezañ teuzet, peseurt tud ne dlefec'h ket bezañ dre ar santelezh eus ho puhez ha dre an doujañs-Doue, 
2PE.3.12	o c'hortoz hag o hastañ donedigezh deiz Doue, ma vo teuzet an neñv entanet ha ma en em fonto an elfennoù devet? 
2PE.3.13	Met hervez e bromesa, e c'hortozomp neñvoù nevez hag un douar nevez e-lec'h ma chomo ar reizhder. 
2PE.3.14	Setu perak, re garet-mat, o c'hortoz an traoù-se, en em nerzhit da vezañ kavet er peoc'h, didarch ha direbech dirazañ. 
2PE.3.15	Kredit penaos pasianted hir hon Aotrou eo ho silvidigezh, evel m'en deus skrivet deoc'h hor breur karet-mat Paol hervez ar furnez a zo bet roet dezhañ. 
2PE.3.16	A-hend-all e ra evel-se en e holl lizhiri pa gomz enno eus an traoù-mañ; lod 'zo diaes da gompren hag a vez distroet gant an dud diouiziek ha disur, kement hag ar Skriturioù all, evit o c'holl o-unan. 
2PE.3.17	Re garet-mat, c'hwi a oar en a-raok, lakait evezh, gant aon na vefec'h hoalet gant tromplerezh ar re ziroll, ha na zeufec'h da gouezhañ eus ho started. 
2PE.3.18	Met kreskit e gras hag en anaoudegezh hon Aotrou ha Salver Jezuz-Krist. Dezhañ ra vo ar gloar, bremañ hag evit ar beurbadelezh! Amen.
1JN.1.1	Ar pezh a oa adalek ar penn-kentañ, ar pezh hon eus klevet, ar pezh hon eus gwelet gant hon daoulagad, ar pezh hon eus sellet outañ hag o deus hon daouarn stoket ennañ, diwar-benn ar Ger a vuhez, 
1JN.1.2	rak ar vuhez a zo en em ziskouezet, hag hon eus he gwelet hag e roomp testeni anezhi, hag e prezegomp deoc'h ar vuhez peurbadus a oa e-kichen an Tad hag a zo en em ziskouezet deomp, 
1JN.1.3	ar pezh hon eus gwelet ha klevet, a zisklêriomp deoc'h evit ma viot unanet ivez ganeomp. Hor c'henunvaniezh a zo gant an Tad ha gant e Vab Jezuz-Krist. 
1JN.1.4	Hag e skrivomp deoc'h an traoù-mañ evit ma vo peurvat ho levenez.
1JN.1.5	Kement-mañ eo an disklêriadur hon eus klevet digantañ hag a roomp da anavezout deoc'h: Doue a zo sklêrijenn ha n'eus teñvalijenn ebet ennañ. 
1JN.1.6	Mar lavaromp ez omp e kenunvaniezh gantañ ha ma kerzhomp en deñvalijenn, e lavaromp gaou ha ne heuliomp ket ar wirionez. 
1JN.1.7	Met mar kerzhomp er sklêrijenn, evel ma'z emañ e-unan er sklêrijenn, ez omp e kenunvaniezh an eil gant egile ha gwad Jezuz-Krist e Vab hor glana a bep pec'hed. 
1JN.1.8	Mar lavaromp n'hon eus ket a bec'hed, en em douellomp hon-unan hag ar wirionez n'emañ ket ennomp. 
1JN.1.9	Mar anzavomp hor pec'hedoù, eñ a zo feal ha reizh evit o fardoniñ deomp hag evit hor glanaat a bep direizhder. 
1JN.1.10	Mar lavaromp n'hon eus ket a bec'hed, e lakaomp anezhañ gaouiat hag e c'her n'emañ ket ennomp.
1JN.2.1	Va bugale vihan, skrivañ a ran an traoù-mañ deoc'h evit na bec'hot ket. Ha mar en deus unan bennak ac'hanoc'h pec'het, hon eus un alvokad e-kichen an Tad, Jezuz-Krist ar reizh. 
1JN.2.2	Eñ eo un aberzh-dic'haouiñ evit hor pec'hedoù, ha nann hepken evit hor re, met ivez evit re ar bed holl. 
1JN.2.3	Dre gement-mañ ec'h ouzomp hon eus e anavezet: mar miromp e c'hourc'hemennoù. 
1JN.2.4	An hini a lavar: E anavezet em eus, ha na vir ket e c'hourc'hemennoù, a zo ur gaouiad hag ar wirionez ne chom ket ennañ. 
1JN.2.5	Met evit an hini a vir e c'her, karantez Doue a zo e gwirionez peurvat ennañ. Dre gement-se ec'h ouzomp emaomp ennañ. 
1JN.2.6	An hini a lavar e chom ennañ a dle ivez kerzhout evel m'en deus kerzhet eñ e-unan. 
1JN.2.7	Breudeur, ne skrivan ket deoc'h ur gourc'hemenn nevez, met ur gourc'hemenn kozh hoc'h eus bet adalek ar penn-kentañ. Ar gourc'hemenn kozh-se, eo ar ger hoc'h eus klevet adalek ar penn-kentañ. 
1JN.2.8	Met ivez e skrivan deoc'h ur gourc'hemenn nevez, a zo gwir ennañ hag ennoc'h, rak an deñvalijenn a dremen hag ar sklêrijenn wirion a lugern dija. 
1JN.2.9	An hini a lavar emañ er sklêrijenn, hag a gasa e vreur, a zo c'hoazh bremañ en deñvalijenn. 
1JN.2.10	An hini a gar e vreur a chom er sklêrijenn, ha n'eus ennañ abeg da gouezhañ ebet. 
1JN.2.11	Met an hini a gasa e vreur a zo en deñvalijenn hag a gerzh en deñvalijenn, ne oar ket pelec'h ez a, rak an deñvalijenn he deus dallet e zaoulagad. 
1JN.2.12	Bugale vihan, skrivañ a ran deoc'h dre ma'z eo pardonet ho pec'hedoù deoc'h abalamour d'e anv. 
1JN.2.13	Tadoù, skrivañ a ran deoc'h dre ma hoc'h eus anavezet an hini a zo adalek ar penn-kentañ. Tud yaouank, skrivañ a ran deoc'h dre ma hoc'h eus trec'het an hini drouk. Bugale vihan, skrivañ a ran deoc'h dre ma hoc'h eus anavezet an Tad. 
1JN.2.14	Tadoù, skrivet em eus deoc'h dre ma hoc'h eus anavezet an hini a zo adalek ar penn-kentañ. Tud yaouank, skrivet em eus deoc'h dre ma'z oc'h kreñv, ma chom ger Doue ennoc'h ha ma hoc'h eus trec'het an hini drouk. 
1JN.2.15	Na garit ket ar bed nag an traoù a zo er bed. Mar kar unan bennak ar bed, karantez an Tad n'emañ ket ennañ, 
1JN.2.16	rak kement a zo er bed, c'hoantegezh ar c'hig, c'hoantegezh an daoulagad ha lorc'h ar vuhez ne zeu ket eus an Tad met eus ar bed. 
1JN.2.17	Ar bed a dremen, e c'hoantegezh ivez, met an hini a ra bolontez Doue a chom da viken.
1JN.2.18	Bugale vihan, houmañ eo an eur diwezhañ, hag evel ma hoc'h eus klevet e teu an enepkrist, bez' ez eus adalek bremañ meur a enepkrist. Dre gement-se ec'h ouzomp eo deuet an eur diwezhañ. 
1JN.2.19	Aet int er-maez eus hon touez, met ne oant ket eus hor re, rak ma vijent bet eus hor re, e vijent chomet ganeomp. Met aet int er-maez evit ma vije diskouezet ne oant ket holl eus hor re. 
1JN.2.20	Resevet hoc'h eus an oleviadur a-berzh an hini santel, hag ec'h anavezit pep tra. 
1JN.2.21	N'em eus ket skrivet deoc'h dre ma n'anavezit ket ar wirionez, met abalamour ma'c'h anavezit anezhi ha ma ne zeu gaou ebet eus ar wirionez. 
1JN.2.22	Piv a zo gaouiat, ma n'eo an hini a nac'h ez eo Jezuz ar C'hrist? Hemañ eo an enepkrist: an hini a nac'h an Tad hag ar Mab. 
1JN.2.23	Piv bennak a nac'h ar Mab n'en deus ket kennebeut an Tad, hag an hini a anzav ar Mab en deus ivez an Tad. 
1JN.2.24	Ra chomo ennoc'h eta ar pezh hoc'h eus klevet adalek ar penn-kentañ. Mar chom ennoc'h ar pezh hoc'h eus klevet adalek ar penn-kentañ, c'hwi a chomo ivez er Mab hag en Tad. 
1JN.2.25	Kement-mañ eo ar bromesa en deus graet deomp: ar vuhez peurbadus. 
1JN.2.26	Skrivet em eus deoc'h an traoù-mañ diwar-benn ar re a douell ac'hanoc'h. 
1JN.2.27	Met an oleviadur hoc'h eus resevet digantañ a chom ennoc'h ha n'hoc'h eus ket ezhomm e kelennfe den ac'hanoc'h. Hag evel ma tesk an oleviadur-se deoc'h pep tra, ma'z eo gwirion ha ma n'eo ket ur gaou, chomit ennañ hervez ma'z eo bet desket deoc'h gantañ.
1JN.2.28	Bremañ eta bugale vihan, chomit ennañ evit ma hor bo fiziañs pa en em ziskouezo, ha ma ne vimp ket mezhek dirazañ en e zonedigezh. 
1JN.2.29	Mar gouzoc'h ez eo reizh, e c'houezit penaos piv bennak a ra ar reizhder a zo ganet anezhañ.
1JN.3.1	Gwelit pebezh karantez en deus diskouezet an Tad en hor c'heñver, evit ma vefemp galvet bugale Doue! Dre gement-mañ eo n'anavez ket ar bed ac'hanomp: o vezañ n'en deus ket anavezet anezhañ. 
1JN.3.2	Re garet-mat, ni a zo bremañ bugale Doue hag ar pezh a vimp n'eo ket bet c'hoazh diskouezet. Met anavezout a reomp penaos pa vo diskouezet, e vimp heñvel outañ abalamour ma welimp anezhañ evel ma'z emañ. 
1JN.3.3	Piv bennak en deus an esperañs-se ennañ en em c'hlana e-unan, evel ma'z eo glan e-unan. 
1JN.3.4	Piv bennak a bec'h a dorr ivez al lezenn, rak ar pec'hed a zo un dorridigezh eus al lezenn. 
1JN.3.5	Gouzout a rit penaos eo en em ziskouezet evit lemel hor pec'hedoù ha penaos n'eus pec'hed ebet ennañ. 
1JN.3.6	Piv bennak a chom ennañ ne bec'h ket, piv bennak a bec'h n'en deus ket e welet ha n'en deus ket e anavezet. 
1JN.3.7	Bugale vihan, ra ne douello den ac'hanoc'h. An hini a ra ar reizhder a zo reizh evel ma'z eo e-unan reizh. 
1JN.3.8	An hini a ra ar pec'hed a zo eus an diaoul, rak an diaoul a bec'h adalek ar penn-kentañ. Evit kement-mañ eo en em ziskouezet Mab Doue: evit distrujañ oberoù an diaoul. 
1JN.3.9	Piv bennak a zo ganet a Zoue ne ra ket ar pec'hed abalamour hadenn Doue a chom ennañ, ha ne c'hell ket pec'hiñ abalamour ma'z eo ganet a Zoue. 
1JN.3.10	E kement-mañ eo e teu bugale Doue ha bugale an diaoul d'en em reiñ da anavezout: piv bennak ne ra ket ar reizhder n'eo ket eus Doue, na kennebeut an hini na gar ket e vreur.
1JN.3.11	Kement-mañ eo an disklêriadur hoc'h eus klevet adalek ar penn-kentañ: ma en em garfemp an eil egile, 
1JN.3.12	ha ma ne vefemp ket heñvel ouzh Kain a oa eus an droug hag a lazhas e vreur. Ha perak e lazhas anezhañ? Abalamour ma oa fall e oberoù ha ma oa reizh re e vreur. 
1JN.3.13	Breudeur, na vezit ket souezhet e kasafe ar bed ac'hanoc'h. 
1JN.3.14	Ni a oar penaos omp tremenet eus ar marv d'ar vuhez, o vezañ ma karomp ar vreudeur. An hini na gar ket e vreur a chom er marv. 
1JN.3.15	Piv bennak a gasa e vreur a zo ur muntrer, ha gouzout a rit penaos muntrer ebet n'en deus ar vuhez peurbadus o chom ennañ. 
1JN.3.16	E kement-mañ eo hon eus anavezet ar garantez: roet en deus e vuhez evidomp. Ni ivez a dle reiñ hor buhez evit ar vreudeur. 
1JN.3.17	Mar en deus unan bennak madoù ar bed-mañ hag, o welout e vreur en ezhomm, e serr outañ e galon, penaos e chomfe karantez Doue ennañ? 
1JN.3.18	Va bugale vihan, na garomp ket gant komzoù ha gant an teod, met en oberoù hag e gwirionez. 
1JN.3.19	E kement-se eo ec'h ouzomp penaos omp er wirionez, ha penaos e sederaimp hor c'halonoù dirazañ, 
1JN.3.20	rak mar kondaon hor c'halon ac'hanomp, Doue a zo brasoc'h eget hor c'halon hag a anavez an holl draoù. 
1JN.3.21	Re garet-mat, ma ne gondaon ket hor c'halon ac'hanomp, hon eus fiziañs dirak Doue. 
1JN.3.22	Petra bennak a c'houlennomp, en resevomp digantañ, abalamour ma viromp e c'hourc'hemennoù ha ma reomp ar pezh a blij dezhañ. 
1JN.3.23	Ha kement-mañ eo e c'hourc'hemenn: ma kredimp en anv e Vab Jezuz-Krist ha ma en em garimp an eil egile, evel m'en deus gourc'hemennet deomp. 
1JN.3.24	An den a vir e c'hourc'hemennoù a chom ennañ ha eñ en den-se. Ha dre gement-mañ eo ec'h ouzomp e chom ennomp: dre ar Spered en deus roet deomp.
1JN.4.1	Re garet-mat, na gredit ket da bep spered, met amprouit ar speredoù evit gouzout hag int a zo a-berzh Doue, rak meur a fals-profed a zo deuet er bed. 
1JN.4.2	Dre gement-mañ eo ec'h anavezit Spered Doue: pep spered a anzav ez eo deuet Jezuz-Krist er c'hig a zo eus Doue, 
1JN.4.3	ha pep spered n'anzav ket ez eo deuet Jezuz-Krist er c'hig n'eo ket eus Doue, hini an enepkrist eo, hoc'h eus klevet lavarout emañ o tont, hag a zo dija a-vremañ er bed. 
1JN.4.4	Bugale vihan, c'hwi a zo eus Doue hag hoc'h eus trec'het anezho, abalamour an hini a zo ennoc'h a zo brasoc'h eget an hini a zo er bed. 
1JN.4.5	Int a zo eus ar bed, dre-se e komzont hervez ar bed hag ar bed a selaou anezho. 
1JN.4.6	Ni a zo eus Doue, an hini a anavez Doue a selaou ac'hanomp, an hini n'eo ket eus Doue ne selaou ket ac'hanomp. A gement-se ec'h anavezomp ar spered a wirionez hag ar spered a errol.
1JN.4.7	Re garet-mat, en em garomp an eil egile, rak ar garantez a zeu eus Doue, ha piv bennak a gar a zo ganet a Zoue hag a anavez Doue. 
1JN.4.8	An hini na gar ket n'en deus ket anavezet Doue, rak Doue a zo karantez. 
1JN.4.9	E kement-mañ eo en em ziskouezet karantez Doue en hor c'heñver: kaset en deus Doue e Vab nemetañ er bed evit ma vevimp drezañ. 
1JN.4.10	E kement-mañ emañ ar garantez: n'eo ket ni hon eus karet Doue, met eñ eo an hini en deus hor c'haret ha kaset e Vab en aberzh-dic'haouiñ evit hor pec'hedoù. 
1JN.4.11	Re garet-mat, mar en deus Doue hor c'haret evel-se, ni a dle ivez en em garout an eil egile. 
1JN.4.12	Den n'eus biskoazh gwelet Doue. Mar en em garomp an eil egile, Doue a chom ennomp hag e garantez a zo peurc'hraet ennomp. 
1JN.4.13	E kement-mañ ec'h ouzomp e chomomp ennañ hag eñ ennomp: o vezañ ma en deus roet deomp eus e Spered. 
1JN.4.14	Ha ni hon eus gwelet hag e roomp testeni penaos an Tad en deus kaset ar Mab evel Salver ar bed. 
1JN.4.15	Piv bennak a anzav ez eo Jezuz Mab Doue, Doue a chom ennañ, hag eñ e Doue. 
1JN.4.16	Ni hon eus anavezet ha kredet er garantez en deus Doue evidomp. Doue a zo karantez, hag an hini a chom er garantez a chom e Doue ha Doue ennañ. 
1JN.4.17	E kement-se eo bet peurc'hraet ar garantez ennomp, evit ma hor bo fiziañs da zeiz ar varnedigezh, o vezañ ma'z omp er bed-se evel ma emañ e-unan. 
1JN.4.18	Ne vez aon ebet er garantez, met ar garantez peurvat a gas an aon kuit, rak an aon a zalc'h ur c'hastiz; an hini en deus aon n'eo ket peurvat er garantez. 
1JN.4.19	Ni a gar anezhañ dre ma en deus hor c'haret da gentañ. 
1JN.4.20	Mar lavar unan bennak: Me a gar Doue, hag e kasa e vreur, ur gaouiad eo. Rak an hini na gar ket e vreur a wel, penaos e c'hellfe karout Doue na wel ket? 
1JN.4.21	Hag ar c'hourc'hemenn-mañ hon eus bet digantañ: an hini a gar Doue, ra garo ivez e vreur.
1JN.5.1	Piv bennak a gred ez eo Jezuz ar C'hrist a zo ganet a Zoue, ha piv bennak a gar an hini en deus e c'hanet, a gar ivez an hini a zo ganet anezhañ. 
1JN.5.2	Dre gement-mañ ec'h ouzomp e karomp bugale Doue: o vezañ ma karomp Doue ha ma viromp e c'hourc'hemennoù. 
1JN.5.3	Rak kement-mañ eo karantez Doue: ma virimp e c'hourc'hemennoù. Hag e c'hourc'hemennoù n'int ket diaes, 
1JN.5.4	abalamour kement a zo ganet a Zoue a drec'h ar bed, ha kement-mañ eo ar gounid a drec'h ar bed: hor feiz. 
1JN.5.5	Piv eo an hini a drec'h ar bed, nemet an hini a gred ez eo Jezuz Mab Doue? 
1JN.5.6	Eñ eo an hini a zo deuet dre an dour ha dre ar gwad: Jezuz-Krist, nann dre an dour hepken, met dre an dour ha dre ar gwad. Hag ar Spered eo a ro testeni a gement-se, dre ma'z eo ar Spered a wirionez. 
1JN.5.7	Rak bez' ez eus tri a ro testeni en neñv, an Tad, ar Ger hag ar Spered-Santel, hag an tri-se a zo unan. 
1JN.5.8	Ha bez' ez eus tri hag a ro testeni war an douar, ar Spered, an dour hag ar gwad, hag an tri-se a zo a-unvan. 
1JN.5.9	Mar resevomp testeni an dud, testeni Doue a zo brasoc'h, rak kement-mañ eo an testeni en deus Doue roet diwar-benn e Vab: 
1JN.5.10	an hini a gred e Mab Doue en deus an testeni-mañ ennañ e-unan; an hini na gred ket Doue a ra anezhañ gaouiat, peogwir ne gred ket d'an testeni en deus roet Doue diwar-benn e Vab. 
1JN.5.11	Ha setu amañ an testeni: Doue en deus roet deomp ar vuhez peurbadus, hag ar vuhez-se a zo en e Vab. 
1JN.5.12	An neb en deus ar Mab en deus ar vuhez. An neb n'en deus ket Mab Doue n'en deus ket ar vuhez. 
1JN.5.13	Skrivet em eus deoc'h an traoù-mañ, deoc'h-c'hwi hag a gred en anv Mab Doue, evit ma ouiot hoc'h eus ar vuhez peurbadus, hag evit ma c'hellot krediñ en anv Mab Doue. 
1JN.5.14	Kement-mañ eo ar fiziañs hon eus ennañ: mar goulennomp un dra bennak hervez e youl, e selaou ac'hanomp. 
1JN.5.15	Ha mar gouzomp e selaou ac'hanomp petra bennak a c'houlennomp, ec'h ouzomp hon eus dija ar pezh hon eus goulennet digantañ. 
1JN.5.16	Mar gwel unan bennak e vreur o pec'hiñ eus ur pec'hed na gas ket d'ar marv, ra bedo, hag e roio ar vuhez d'ar re na reont ket ur pec'hed a gas d'ar marv. Bez' ez eus ur pec'hed a gas d'ar marv, ne lavaran ket pediñ evit ar pec'hed-se. 
1JN.5.17	Pep direizhder a zo ur pec'hed, met ez eus ur pec'hed na gas ket d'ar marv. 
1JN.5.18	Gouzout a reomp penaos piv bennak a zo ganet a Zoue ne bec'h ket; met an hini a zo ganet a Zoue en em vir e-unan hag an droug ne stok ket ennañ. 
1JN.5.19	Gouzout a reomp ez omp eus Doue hag emañ ar bed holl beuzet en droug. 
1JN.5.20	Ha gouzout a reomp ez eo deuet Mab Doue, en deus roet deomp skiant evit anavezout an Hini gwirion, hag emaomp en Hini gwirion-se, en e Vab Jezuz-Krist. Eñ eo an Doue gwirion hag ar vuhez peurbadus. 
1JN.5.21	Bugale vihan, diwallit diouzh an idoloù! Amen.
2JN.1.1	An henaour, d'an Itron dibabet ha d'he bugale, a garan er wirionez, ha nann me va-unan met ar re holl o deus anavezet ar wirionez, 
2JN.1.2	abalamour d'ar wirionez a chom ennomp hag a vo ganeomp evit ar beurbadelezh: 
2JN.1.3	Ra vo ganeoc'h ar c'hras, an drugarez hag ar peoc'h, a-berzh Doue an Tad hag a-berzh an Aotrou Jezuz-Krist, Mab an Tad, er wirionez hag er garantez!
2JN.1.4	En em laouenaet bras on o vezañ kavet meur a hini eus da vugale o kerzhout er wirionez, hervez ar gourc'hemenn hon eus resevet digant an Tad. 
2JN.1.5	Ha bremañ, Itron, e pedan ac'hanout, nann evel ma skrivfen dit ur gourc'hemenn nevez met an hini hon eus bet adalek ar penn-kentañ, ma en em garimp an eil egile. 
2JN.1.6	Ha amañ emañ ar garantez: ma kerzhimp hervez e c'hourc'hemennoù. Kement-se eo ar gourc'hemenn, evel ma hoc'h eus e glevet adalek ar penn-kentañ evit ma kerzhot ennañ.
2JN.1.7	Rak meur a doueller a zo deuet e-barzh ar bed ha n'anzavont ket ez eo deuet Jezuz-Krist er c'hig. Hennezh eo an toueller hag an enepkrist. 
2JN.1.8	Lakait evezh ouzhoc'h hoch'-unan, evit na gollimp ket ar frouezh eus hol labour, met ma resevimp ur gopr leun. 
2JN.1.9	Piv bennak a dremen dreist ha ne chom ket e kelennadurezh Krist n'en deus ket Doue. An hini a chom e kelennadurezh Krist en deus an Tad hag ar Mab. 
2JN.1.10	Mar deu unan bennak d'ho kavout ha ne zegas ket gantañ ar gelennadurezh-se, na zegemerit ket anezhañ en ho ti ha na saludit ket anezhañ, 
2JN.1.11	rak an hini a salud anezhañ a gemer lod en e oberoù fall. 
2JN.1.12	Petra bennak ma em eus kalz a draoù da skrivañ deoc'h, ne fell ket din henn ober gant paper ha liv, met spi am eus ez in betek ennoc'h hag e komzimp genoù ouzh genoù, evit ma vo peurvat hol levenez. 
2JN.1.13	Bugale da c'hoar dibabet, a salud ac'hanout! Amen.
3JN.1.1	An henaour, da C'haiuz ar c'haret-mat, a garan er wirionez. 
3JN.1.2	Karet-mat, pediñ a ran e vleugnfes e-keñver an holl draoù hag e vefes e yec'hed mat, evel ma'z emañ da ene o vleuniañ. 
3JN.1.3	En em laouenaet bras on pa o deus breudeur en em gavet amañ hag o deus roet testeni eus ar wirionez a zo ennout hag eus an doare ma kerzhez er wirionez. 
3JN.1.4	N'eus ket evidon ur brasoc'h levenez eget klevout penaos e kerzh va bugale er wirionez. 
3JN.1.5	Karet-mat, ober a rez gant fealded ar pezh a gasez da benn evit ar vreudeur hag evit an estrañjourien, 
3JN.1.6	roet o deus testeni eus da garantez dirak an Iliz. Mat a ri pourvezañ d'o beaj en un doare dellezek a Zoue. 
3JN.1.7	Rak aet int evit e anv, hep degemer netra digant ar baganed. 
3JN.1.8	Dleout a reomp eta degemer hevelep tud, evit dont da vezañ labourerien ganto evit ar wirionez. 
3JN.1.9	Skrivet em eus d'an Iliz, met Diotrefez a gar bezañ an hini kentañ en o zouez, na zegemer ket ac'hanomp. 
3JN.1.10	Dre-se, mar deuan, e tegasin soñj eus an oberoù a ra o terc'hel gwallgomzoù a-enep deomp. Ha pa ne vez ket a-walc'h kement-se, ne zegemer ket e-unan ar vreudeur, ha ne lez ket d'ober ar re a garfe o degemer hag e kas anezho kuit eus an Iliz. 
3JN.1.11	Karet-mat, kemer skouer eus ar mad nann eus an droug. An hini a ra ar mad a zo eus Doue, met an hini a ra an droug n'en deus ket gwelet Doue. 
3JN.1.12	An holl, hag ar wirionez hec'h-unan, a ro un testeni mat da Zemetriuz. Ni ivez a ro testeni dezhañ, ha gouzout a rit ez eo hon testeni gwirion. 
3JN.1.13	Kalz a draoù am befe da skrivañ dit, met ne fell ket din henn ober gant liv ha gant ar bluenn, 
3JN.1.14	rak spi am eus ez kwelin prest, hag e e komzimp genoù ouzh genoù. Ar peoc'h ra vo ganit! Ar vignoned a salud ac'hanout. Salud ar vignoned, pep hini dre e anv.
JUD.1.1	Jud, servijer Jezuz-Krist ha breur Jakez, d'ar re a zo bet galvet e Doue an Tad, a zo bet santelaet hag a zo bet miret evit Jezuz-Krist: 
JUD.1.2	Ra gresko ennoc'h an drugarez, ar peoc'h hag ar garantez!
JUD.1.3	Re garet-mat, c'hoant bras am boa da skrivañ diwar-benn hor silvidigezh kumun, hag em eus soñjet e oa ret din henn ober evit hoc'h aspediñ da stourm evit ar feiz a zo bet roet d'ar sent ur wech evit mat. 
JUD.1.4	Rak en em silet ez eus en ho touez hiniennoù a zo skrivet abaoe pell 'zo o c'hondaonidigezh, tud na zouj ket Doue, a dro gras hon Doue e dirollerezh, hag a zinac'h Doue ar Mestr hepken ha Jezuz-Krist hon Aotrou. 
JUD.1.5	Hogen e fell din degas da soñj deoc'h ar pezh a anavezit dija, penaos an Aotrou, o vezañ saveteet ar bobl eus bro Ejipt, a zistrujas goude-se ar re n'o doa ket kredet, 
JUD.1.6	penaos e talc'h, ereet gant chadennoù peurbadus e-kreiz an deñvalijenn evit barnedigezh an deiz bras, an aeled n'o deus ket miret o stad kentañ hag o deus kuitaet o chomlec'h o-unan, 
JUD.1.7	ha peanaos Sodom, Gomora hag ar c'herioù nesañ a oa en em roet d'an hevelep loustoni ha da bec'hedoù a-enep an natur, a servij da skouer o c'houzañv ar boan eus un tan peurbadus. 
JUD.1.8	En hevelep doare, ar re-se ivez, sebeliet en o huñvreoù, a saotr o c'hig, a zispriz ar mestroni, a wallgomz diwar-benn ar gloaroù. 
JUD.1.9	Hogen Mikael an arc'hael, pa stourme a-enep an diaoul diwar-benn korf Moizez, ne gredas ket dougen un tamall a vallozh, met lavarout a reas: Ra c'hourdrouzo an Aotrou ac'hanout! 
JUD.1.10	Met ar re-mañ a wallgomz diwar-benn ar pezh n'anavezont ket. En em vreinañ a reont e kement hag a ouzont dre natur evel loened dibourvez a skiant. 
JUD.1.11	Gwalleur dezho! Rak heuliet o deus hent Kain, en em daolet int e diheñchadur Balaam, karantez ar gounid, kollet int en enebiezh Kore. 
JUD.1.12	Sklosennoù int en ho predoù a garantez pa zebront ganeoc'h oc'h en em vagañ o-unan hep dalc'hidigezh ebet. Int a zo koabrennoù hep dour kaset amañ hag ahont gant an avelioù, gwez difrouezh e dilerc'h an diskar-amzer marv div wech ha diwriziennet, 
JUD.1.13	gwagennoù fuloret eus ar mor o teurel eon o loustoni, sterennoù o kantren a zo miret dezho da viken dic'houloù an deñvalijenn. 
JUD.1.14	Diwar o fenn eo en deus Enok, ar seizhvet den abaoe Adam, profedet o lavarout: Setu, an Aotrou a zo deuet gant e zekviliadoù santel 
JUD.1.15	evit dougen e varn war an holl dud, hag evit kendrec'hiñ an holl dud na zouj ket Doue eus an holl oberoù a zizoujañs-Doue o deus graet hag eus an holl draoù kunujus o deus ar bec'herien na zouj ket Doue lavaret a-enep dezhañ. 
JUD.1.16	Tud int ha ne reont nemet grozmolat, en em glemm bepred, a gerzh hervez o droukc'hoantoù, o genoù a lavar komzoù ourgouilhus, doujañ a reont tud dre interest.
JUD.1.17	Met c'hwi, re garet-mat, ho pet soñj eus an traoù a zo bet rak-lavaret gant ebestel hon Aotrou Jezuz-Krist. 
JUD.1.18	Lavarout a raent deoc'h penaos en amzerioù diwezhañ e vije goapaeriena gerzhje hervez o droukc'hoantoù o-unan hep doujañs-Doue. 
JUD.1.19	Ar re-se a zo tud hag en em zisparti o-unan, tud douget d'o c'horf ha n'emañ ket ar Spered ganto. 
JUD.1.20	Met c'hwi, re garet-mat, en em savit hoc'h-unan war ho feiz santel-meurbet ha pedit dre ar Spered-Santel, 
JUD.1.21	en em zalc'hit e karantez Doue, o c'hortoz trugarez hon Aotrou Jezuz-Krist evit ar vuhez peurbadus. 
JUD.1.22	Kemerit truez ouzh darn met gant poell, 
JUD.1.23	salvit reoù all gant doujañs o tennañ anezho eus an tan, o kasaat betek an dilhad saotret gant ar c'hig. 
JUD.1.24	D'an hini a c'hell ho tiwall a bep lamm hag ho lakaat d'en em ziskouez dinamm ha leun a levenez dirak e c'hloar, 
JUD.1.25	da Zoue hor Salver emañ ennañ hepken ar furnez, ra vo gloar, meurdez, nerzh ha galloud, bremañ hag evit ar beurbadelezh! Amen.
REV.1.1	Diskuliadur Jezuz-Krist, roet dezhañ gant Doue evit diskouez d'e servijerien an traoù a dle c'hoarvezout prest, hag en deus kaset ha roet da anavezout dre e ael d'e servijer Yann, 
REV.1.2	en deus disklêriet ger Doue ha testeni Jezuz-Krist, ha kement en deus gwelet. 
REV.1.3	Eürus an hini a lenn hag ar re a selaou gerioù an diougan-mañ, hag a vir an traoù a zo bet skrivet ennañ, rak an amzer a zo tost.
REV.1.4	Yann, d'ar seizh Iliz a zo en Azia: Ar c'hras hag ar peoc'h ra vo roet deoc'h a-berzh an hini a zo hag a oa hag a zeu, hag a-berzh ar seizh spered a zo dirak e dron, 
REV.1.5	hag a-berzh Jezuz-Krist, an test feal, ar c'hentañ-ganet a-douez ar re varv ha Priñs rouaned an douar. D'an hini en deus hor c'haret, en deus hor gwalc'het eus hor pec'hedoù dre e wad 
REV.1.6	hag en deus graet ac'hanomp rouaned hag aberzhourien da Zoue e Dad, ra vo dezhañ ar gloar hag ar galloud e kantvedoù ar c'hantvedoù! Amen. 
REV.1.7	Setu, emañ o tont war ar c'hoabr, ha pep lagad a welo anezhañ, zoken ar re o deus e doullet. Holl veuriadoù an douar a hirvoudo abalamour dezhañ. Ya. Amen. 
REV.1.8	Me eo an Alfa hag an Omega, ar penn-kentañ hag an diwezh, eme an Aotrou Doue, an hini a zo hag a oa hag a zeu, an Holl-C'halloudeg.
REV.1.9	Me, ho preur Yann, unanet deoc'h en anken, er rouantelezh hag er c'hendalc'husted e Jezuz-Krist, edon en enezenn anvet Patmoz abalamour da c'her Doue hag abalamour da desteni Jezuz-Krist. 
REV.1.10	Bez' e voen estlammet er spered da zeiz an Aotrou, hag e klevis a-dreñv din ur vouezh kreñv evel hini un drompilh, 
REV.1.11	a lavare: Me eo an Alfa hag an Omega, ar c'hentañ hag an diwezhañ, ar pezh a welez, skriv eñ en ul levr ha kas anezhañ d'ar seizh Iliz a zo en Azia, da Efez, da Smirna, da Bergam, da Diatira, da Sardiz, da Filadelfia ha da Laodikea. 
REV.1.12	Me a zistroas evit gwelout a-belec'h e teue ar vouezh a gomze ouzhin. Pa voen troet, e welis seizh kantolor aour, 
REV.1.13	hag e-kreiz ar seizh kantolor, unan bennak heñvel ouzh mab an den, gwisket gant ur sae hir ha gourizet war boull e galon gant ur gouriz aour. 
REV.1.14	E benn hag e vlev a oa gwenn evel gloan gwenn, evel an erc'h, e zaoulagad a oa evel ur flamm-tan, 
REV.1.15	e dreid a oa heñvel ouzh kouevr fin-meurbet, evel ma oa tanet sklaer gant ur forn, e vouezh a oa evel ar vouezh eus kalz a zoureier. 
REV.1.16	En e zorn dehou en doa seizh steredenn. Eus e c'henoù e teue ur c'hleze lemm a zaou droc'h hag e zremm a lugerne evel an heol en e nerzh. 
REV.1.17	Pa welis anezhañ, e kouezhis d'e dreid evel marv. Lakaat a reas e zorn dehou warnon o lavarout din: Na'z pez ket aon! Me eo ar c'hentañ hag an diwezhañ, 
REV.1.18	an hini a zo bev. Bet on marv, ha setu, ez on bev e kantvedoù ar c'hantvedoù. Amen. Me am eus alc'houezioù lec'h ar marv hag ar marv. 
REV.1.19	Skriv an traoù ac'h eus gwelet, hag ar re a zo, hag ar re a dle en em gavout goude ar re-mañ, 
REV.1.20	mister ar seizh steredenn ac'h eus gwelet em dorn dehou hag ar seizh kantolor aour. Ar seizh steredenn a zo aeled ar seizh Iliz, ar seizh kantolor ac'h eus gwelet a zo ar seizh Iliz.
REV.2.1	Skriv da ael Iliz Efez: Setu ar pezh a lavar an hini a zalc'h ar seizh steredenn en e zorn dehou, an hini a gerzh e-kreiz ar seizh kantolor aour: 
REV.2.2	Anavezout a ran da oberoù, da labour ha da basianted. Gouzout a ran penaos ne c'hellez ket gouzañv ar re zrouk, penaos ec'h eus amprouet ar re en em lavar ebestel ha n'int ket, hag ec'h eus kavet anezho gaouiat. 
REV.2.3	Gouzañvet ec'h eus, bet ec'h eus pasianted, labouret ec'h eus evit va anv ha ne'c'h eus ket kollet kalon. 
REV.2.4	Met un dra bennak am eus a-enep dit: dilezet ec'h eus da garantez gentañ. 
REV.2.5	Az pez soñj eta a-belec'h out kouezhet, az pez keuz ha gra da oberoù kentañ, anez e teuin prest da'z kavout hag e lamin da gantolor eus e lec'h, ma ne'c'h eus ket keuz. 
REV.2.6	Koulskoude ec'h eus kement-mañ: kasaat a rez oberoù an Nikolaidi, a gasaan ivez. 
REV.2.7	An neb en deus divskouarn, ra glevo ar pezh a lavar ar Spered d'an Ilizoù. D'an hini a drec'ho me a roio da zebriñ eus ar wezenn a vuhez a zo e-kreiz baradoz Doue.
REV.2.8	Skriv da ael Iliz Smirna: Setu ar pezh a lavar ar c'hentañ hag an diwezhañ, an hini a zo bet marv hag a zo deuet adarre d'ar vuhez: 
REV.2.9	Anavezout a ran da oberoù, da drubuilhoù ha da baourentez, petra bennak ma'z out pinvidik, ha gwallgomzoù ar re en em lavar Yuzevien ha n'int ket, met a zo ur sinagogenn eus Satan. 
REV.2.10	Na'z pez ket aon rak netra eus an traoù az po da c'houzañv. Setu, an diaoul a ya da deurel hiniennoù ac'hanoc'h er prizon evit ma viot amprouet, hag ho po un trubuilh e-pad dek devezh. Bez feal betek ar marv, hag e roin dit ar gurunenn a vuhez. 
REV.2.11	An neb en deus divskouarn, ra glevo ar pezh a lavar ar Spered d'an Ilizoù. An hini a drec'ho ne vo ket gloazet gant an eil marv.
REV.2.12	Skriv da ael Iliz Pergam: Setu ar pezh a lavar an hini en deus ar c'hleze lemm a zaou droc'h: 
REV.2.13	Anavezout a ran da oberoù, e pelec'h e chomez, e-lec'h ma emañ tron Satan. Hag e talc'hez va anv ha ne'c'h eus ket nac'het va feiz, zoken en deizioù ma'z eo bet lakaet d'ar marv Antipaz, va merzher feal, en ho touez, e-lec'h ma chom Satan. 
REV.2.14	Met traoù bennak am eus a-enep dit: bez' ec'h eus aze tud hag a zalc'h kelennadurezh Balaam, a zeske da Valag lakaat ur maen-kouezh dirak mibien Israel evit ma tebrjent traoù aberzhet d'an idoloù ha ma kouezhjent er c'hadaliezh. 
REV.2.15	Evel-se, ec'h eus ivez tud a zalc'h kelennadurezh an Nikolaidi, ar pezh a gasaan. 
REV.2.16	Az pez eta keuz, anez e teuin prest da'z kavout hag e stourmin outo gant kleze va genoù. 
REV.2.17	An neb en deus divskouarn, ra glevo ar pezh a lavar ar Spered d'an Ilizoù. D'an hini a drec'ho e roin da zebriñ eus ar mann kuzhet hag e roin dezhañ ur maen gwenn, ha war ar maen-se e vo skrivet un anv nevez n'eo anavezet gant den, nemet gant an hini a resev anezhañ.
REV.2.18	Skriv da ael Iliz Tiatira: Setu ar pezh a lavar Mab Doue, an hini en deus e zaoulagad evel ur flamm-tan hag e dreid heñvel ouzh kouevr fin meurbet: 
REV.2.19	Anavezout a ran da oberoù, da garantez, da servij, da feiz, da zalc'husted ha da oberoù diwezhañ a zo en tu all d'ar re gentañ. 
REV.2.20	Met traoù bennak am eus a-enep dit: lezel ar wreg Jezabel, en em lavar profedez, da gelenn ha da douellañ va servijerien evit o lakaat da gouezhañ er c'hadaliezh ha da zebriñ traoù aberzhet d'an idoloù. 
REV.2.21	Roet em eus amzer dezhi evit m'he defe keuz eus he gadaliezh, met n'eo ket fellet dezhi kaout keuz. 
REV.2.22	Setu, mont a ran d'he zeurel war ur gwele, hag ar re a ra avoultriezh ganti a vo en un trubuilh bras, nemet o defe keuz eus o oberoù. 
REV.2.23	Lakaat a rin he bugale da vervel eus ar marv, hag an holl Ilizoù a ouezo penaos ez on an hini a furch al lounezhi hag ar c'halonoù. Reiñ a rin da bep hini ac'hanoc'h hervez e oberoù. 
REV.2.24	Met e lavaran deoc'h-c'hwi, d'ar re all a zo e Tiatira, da gement hini na resev ket ar gelennadurezh-se ha n'en deus ket anavezet donderioù Satan evel ma lavaront: Ne lakain bec'h all ebet warnoc'h, 
REV.2.25	met da vihanañ, dalc'hit start ar pezh hoc'h eus betek ma teuin. 
REV.2.26	D'an hini a drec'ho hag a viro va oberoù betek an dibenn, e roin dezhañ galloud war ar broadoù. 
REV.2.27	Gouarn a raio anezho gant ur wialenn houarn evel ma torrer podoù pri, evel ma em eus va-unan resevet kement-se digant va Zad, 
REV.2.28	hag e roin dezhañ steredenn ar mintin. 
REV.2.29	An neb en deus divskouarn, ra glevo ar pezh a lavar ar Spered d'an Ilizoù.
REV.3.1	Skriv da ael Iliz Sardiz: Setu ar pezh a lavar an hini en deus seizh spered Doue hag ar seizh steredenn: Anavezout a ran da oberoù, ar vrud ac'h eus da vezañ bev met marv out. 
REV.3.2	Bez evezhiek ha kreñva ar pezh a chom hag a ya da vervel, rak ne'm eus ket kavet da oberoù peurvat dirak Doue. 
REV.3.3	Az pez soñj eta eus ar pezh ac'h eus resevet ha klevet, mir anezhañ hag az pez keuz. Ma ne veilhez ket, dont a rin da'z kavout evel ul laer, ha ne ouezi ket da bet eur e teuin da'z kavout. 
REV.3.4	Bez' ec'h eus koulskoude e Sardiz un nebeud tud n'o deus ket saotret o dilhad. Int a gerzho ganin e gwiskamantoù gwenn o vezañ ma'z int dellezek. 
REV.3.5	An hini a drec'ho a vo gwisket gant dilhad gwenn, ne lamin ket e anv eus al levr a vuhez, hag ec'h anzavin e anv dirak va Zad ha dirak e aeled. 
REV.3.6	An neb en deus divskouarn, ra glevo ar pezh a lavar ar Spered d'an Ilizoù.
REV.3.7	Skriv da ael Iliz Filadelfia: Setu ar pezh a lavar ar Sant, ar Gwirion, an hini en deus alc'houez David, an hini a zigor ha den ne serr, hag an hini a serr ha den ne zigor: 
REV.3.8	Anavezout a ran da oberoù. Setu, digoret em eus un nor dirazout ha den ne c'hell he serriñ, dre ma ec'h eus bet nebeut a nerzh, ma ec'h eus miret va ger ha ma ne'c'h eus ket nac'het va anv. 
REV.3.9	Setu, e roin dit reoù eus sinagogenn Satan, en em lavar Yuzevien ha n'int ket met a lavar gevier. Setu, me a lakaio anezho da zont evit ma taoulinint da'z treid ha ma ouezint penaos em eus da garet. 
REV.3.10	Abalamour ma ec'h eus miret ger va dalc'husted, me va-unan a viro ac'hanout en eur an temptadur a dle dont war ar bed holl evit amprouiñ ar re a chom war an douar. 
REV.3.11	Setu, dont a ran prest. Dalc'h start ar pezh ac'h eus evit na gemero den da gurunenn. 
REV.3.12	Gant an hini a drec'ho e rin ur peul e templ va Doue ha ne yelo ken er-maez. Skrivañ a rin warnañ anv va Doue, hag anv kêr va Doue, ar Jeruzalem nevez a ziskenn eus an neñv eus kichen va Doue, ha va anv nevez. 
REV.3.13	An neb en deus divskouarn, ra glevo ar pezh a lavar ar Spered d'an Ilizoù.
REV.3.14	Skriv da ael Iliz Laodikea: Setu ar pezh a lavar an Amen, an test feal ha gwirion, ar penn-kentañ eus krouidigezh Doue: 
REV.3.15	Anavezout a ran da oberoù. Gouzout a ran n'out na yen na tomm. O, Ma vijes bet yen pe tomm! 
REV.3.16	Evel-se, dre ma'z out klouar na yen na tomm, e c'hwedin ac'hanout eus va genoù. 
REV.3.17	Rak e lavarez: Me a zo pinvidik, en em binvidikaet on ha ne'm eus ezhomm a netra, ha n'anavezez ket out gwalleürus, truezus, paour, dall hag en noazh, 
REV.3.18	aliañ a ran ac'hanout da brenañ diganin aour amprouet dre an tan evit dont da vezañ pinvidik, ha dilhad gwenn evit bezañ gwisket ha chom hep diskouez ar vezh eus da noazhder, ha louzoù da oleviñ da zaoulagad evit ma weli. 
REV.3.19	Tamall ha kastizañ a ran ar re holl a garan. Az pez gred eta ha keuz. 
REV.3.20	Setu, en em zalc'han ouzh an nor hag e skoan. Mar klev unan bennak va mouezh ha mar digor an nor, ez in en e di, hag e koagnin gantañ hag eñ ganin. 
REV.3.21	An hini a drec'ho, me a lakaio anezhañ da azezañ ganin war va zron, evel ma em eus trec'het ha ma'z on azezet gant va Zad war e dron. 
REV.3.22	An neb en deus divskouarn, ra glevo ar pezh a lavar ar Spered d'an Ilizoù.
REV.4.1	Goude-se e sellis ha setu, un nor a oa digor en neñv. Ar c'hentañ mouezh em boa klevet, evel hini un drompilh, a gomzas ganin hag a lavaras: Pign amañ hag e tiskouezin dit an traoù a dle c'hoarvezout goude ar re-mañ. 
REV.4.2	Ha kerkent e voen estlammet er spered. Ha setu, un tron a oa savet en neñv hag unan bennak azezet war an tron. 
REV.4.3	An hini a oa azezet a oa heñvel a zoare ouzh ur maen-yalp hag un agatenn-ruz. An tron a oa kelc'hiet gant ur wareg-c'hlav a oa heñvel a zoare ouzh un emrodezenn. 
REV.4.4	En-dro d'an tron e oa pevar dron warn-ugent, hag e welis war an tronioù-se pevar henaour warn-ugent azezet, gwisket gant dilhad gwenn, gant kurunennoù aour war o fennoù. 
REV.4.5	Eus an tron e teue luc'hed, kurunoù ha mouezhioù. Dirak an tron e teve seizh lamp gwrezus a zo ar seizh spered eus Doue. 
REV.4.6	Bez' e oa ivez dirak an tron ur mor gwer heñvel ouzh strink. E-kreiz an tron hag en-dro d'an tron, e oa pevar bev leun a lagadoù a-dreñv hag a-raok. 
REV.4.7	An c'hentañ bev a oa heñvel ouzh ul leon, an eil bev a oa heñvel ouzh ul leue, an trede bev en doa e zremm evel hini un den, ar pevare bev a oa heñvel ouzh un erer o nijal. 
REV.4.8	Ar pevar bev o doa pep hini c'hwec'h askell hag en-dro hag en diabarzh e oant leun a lagadoù. Ne baouezent noz deiz da lavarout: Santel, santel, santel eo an Aotrou Doue holl-c'halloudek, an hini a zo hag a oa hag a zeu! 
REV.4.9	Pa roe ar bevien gloar hag enor ha gras d'an hini a oa azezet war an tron, d'an hini a vev e kantvedoù ar c'hantvedoù, 
REV.4.10	ar pevar henaour warn-ugent a zaouline dirak an hini a oa azezet war an tron, hag a azeule an hini a vev e kantvedoù ar c'hantvedoù, hag a daole o c'hurunennoù dirak an tron en ur lavarout: 
REV.4.11	Aotrou, dellezek out da resev ar gloar hag an enor hag ar galloud, rak krouet ec'h eus an holl draoù, hag evit da levenez eo emaint hag ez int bet krouet!
REV.5.1	Hag e welis e dorn dehou an hini a oa azezet war an tron ul levr skrivet en diabarzh hag en diavaez, siellet gant seizh siell. 
REV.5.2	Gwelout a ris un ael galloudek a grie gant ur vouezh kreñv: Piv a zo dellezek da zigeriñ al levr ha da zieren ar sielloù? 
REV.5.3	Ha den, nag en neñv, na war an douar, na dindan an douar, ne c'helle digeriñ al levr pe sellout outañ. 
REV.5.4	Hag e ouelis kalz, abalamour na voe kavet den ebet dellezek da zigeriñ al levr, na d'e lenn, na da sellout outañ. 
REV.5.5	Unan eus an henaourien a lavaras din: Na ouel ket. Setu, al leon a zo eus meuriad Juda, gwrizienn David, en deus trec'het evit digeriñ al levr ha dieren ar seizh siell anezhañ. 
REV.5.6	Me a sellas ha setu, e-kreiz an tron hag ar pevar bev hag e-kreiz an henaourien, un Oan a oa eno evel aberzhet. Bez' en doa seizh korn ha seizh lagad, a zo ar seizh spered Doue kaset dre an douar a-bezh. 
REV.5.7	Dont a reas hag e kemeras al levr eus dorn dehou an hini a oa azezet war an tron. 
REV.5.8	P'en doe kemeret al levr, ar pevar bev hag ar pevar henaour warn-ugent a zaoulinas dirak an Oan, o kaout pep hini anezho telennoù hag hanafoù aour leun a c'hwezhioù-mat, a zo pedennoù ar sent. 
REV.5.9	Ur c'hantik nevez a ganent o lavarout: Dellezek out da gemer al levr ha da zigeriñ ar sielloù anezhañ, rak lakaet out bet d'ar marv hag ec'h eus hon dasprenet da Zoue dre da wad, a bep meuriad, a bep yezh, a bep pobl, a bep broad, 
REV.5.10	graet ec'h eus ac'hanomp rouaned hag aberzhourien d'hon Doue, hag e renimp war an douar. 
REV.5.11	Me a sellas hag a glevas mouezh kalz a aeled en-dro d'an tron, ar bevien hag an henaourien, hag an niver anezho a oa eus dekviliadoù a zekviliadoù ha miliadoù a viliadoù. 
REV.5.12	Lavarout a raent gant ur vouezh kreñv: Dellezek eo an Oan a zo bet lakaet d'ar marv da resev galloud, pinvidigezh, furnez, nerzh, enor, gloar ha meuleudi. 
REV.5.13	Klevout a ris an holl grouadurien a zo en neñv, war an douar, dindan an douar, er mor, hag an holl draoù a zo enno, a lavare: D'an hini a zo azezet war an tron ha d'an Oan, ra vo ar veuleudi, an enor, ar gloar hag an nerzh, e kantvedoù ar c'hantvedoù! 
REV.5.14	Ar pevar bev a lavare: Amen! Hag ar pevar henaour warn-ugent a zaoulinas hag a azeulas an hini a vev e kantvedoù ar c'hantvedoù.
REV.6.1	Me a sellas pa zigoras an Oan unan eus ar seizh siell hag e klevis unan eus ar pevar bev o lavarout gant ur vouezh kurun: Deus ha gwel. 
REV.6.2	Me a sellas ha setu, ur marc'h gwenn en em gavas. An hini a oa pignet warnañ en doa ur wareg, roet e voe dezhañ ur gurunenn, hag ez eas kuit evel un trec'her evit trec'hiñ. 
REV.6.3	Pa zigoras an eilvet siell, e klevis an eilvet bev a lavare: Deus ha gwel. 
REV.6.4	Dont a reas er-maez ur marc'h all liv tan. An hini a oa pignet warnañ en doa ar galloud da gas ar peoc'h kuit a-ziwar an douar ha d'ober ma en em lazhfe an dud an eil egile. Ur c'hleze bras a voe roet dezhañ. 
REV.6.5	Pa zigoras an trede siell, e klevis an trede bev a lavare: Deus ha gwel. Me a sellas ha setu, ur marc'h du en em gavas. An hini a oa pignet warnañ en doa ur valañs en e zorn. 
REV.6.6	Hag e klevis ur vouezh e-kreiz ar pevar bev a lavare: Ur c'hoiniks
REV.6.7	Pa zigoras ar pevare siell, e klevis mouezh ar pevare bev a lavare: Deus ha gwel. 
REV.6.8	Me a sellas ha setu, ur marc'h drouklivet en em gavas. An hini a oa pignet warnañ a oa anvet ar marv, ha lec'h ar marv a gerzhe d'e heul. Ar galloud a oa roet dezho war ar bedervet lodenn eus an douar evit lakaat an dud da vervel dre ar c'hleze, dre an naonegezh, dre ar varvelezh ha dre loened gwez an douar. 
REV.6.9	Pa zigoras ar pempvet siell, e welis dindan an aoter eneoù ar re a oa bet lakaet d'ar marv abalamour da c'her Doue hag abalamour d'an testeni o doa roet. 
REV.6.10	Gant ur vouezh kreñv e krient o lavarout: Aotrou santel ha gwirion, pegeit e chomi hep barn hag hep veñjiñ hor gwad war ar re a chom war an douar? 
REV.6.11	Da bep hini anezho e voe roet saeoù gwenn. Lavaret e voe dezho gortoz c'hoazh un nebeud amzer, betek ma vo peurc'hraet an niver eus o c'henseurted a servij hag o breudeur a dle bezañ lakaet d'ar marv evelto. 
REV.6.12	Me a sellas pa zigoras ar c'hwec'hvet siell ha setu, ur c'hren-douar bras en em reas, an heol a zeuas du evel ur sac'had reun, al loar a zeuas evel gwad, 
REV.6.13	stered an neñv a gouezhas war an douar evel ma taol ur wezenn-fiez he fiez glas pa'z eo hejet gant an avel. 
REV.6.14	An neñv en em dennas evel ul levr a roller, hag an holl venezioù hag an enezennoù a voe lamet diouzh o lec'hioù. 
REV.6.15	Rouaned an douar, ar re vras, ar re binvidik, ar gabitened, ar re c'halloudek, pep sklavour ha pep den frank en em guzhas er mougevioù hag e reier ar menezioù, 
REV.6.16	hag e lavarjont d'ar menezioù ha d'ar reier: Kouezhit warnomp ha kuzhit ac'hanomp a-zirak dremm an hini a zo azezet war an tron hag a-zirak kounnar an Oan, 
REV.6.17	rak deuet eo deiz bras e gounnar; ha piv a c'hello chom en e sav?
REV.7.1	Goude-se, e welis pevar ael en em zalc'he e pevar c'horn an douar, o terc'hel ar pevar avel evit na c'hwezhfe avel ebet na war an douar, na war ar mor, na war wezenn ebet. 
REV.7.2	Hag e welis un ael all a bigne eus kostez ar sav-heol, o terc'hel siell an Doue bev. Gant ur vouezh kreñv e krias d'ar pevar ael o doa resevet ar galloud da noazout d'an douar ha d'ar mor 
REV.7.3	o lavarout: Na noazit ket d'an douar, na d'ar mor, na d'ar gwez, betek m'hor bo merket gant ur siell tal servijerien hon Doue. 
REV.7.4	Hag e klevis an niver eus ar re a oa bet merket, kant pevar mil ha daou-ugent a zo bet merket gant ar siell a-douez holl veuriadoù mibien Israel: 
REV.7.5	A veuriad Juda, daouzek mil merket gant ar siell; a veuriad Ruben, daouzek mil merket gant ar siell; a veuriad Gad, daouzek mil merket gant ar siell; 
REV.7.6	a veuriad Aser, daouzek mil merket gant ar siell; a veuriad Neftali, daouzek mil merket gant ar siell; a veuriad Manase, daouzek mil merket gant ar siell; 
REV.7.7	a veuriad Simeon, daouzek mil merket gant ar siell; a veuriad Levi, daouzek mil merket gant ar siell; a veuriad Isakar, daouzek mil merket gant ar siell; 
REV.7.8	a veuriad Zabulon, daouzek mil merket gant ar siell; a veuriad Jozef, daouzek mil merket gant ar siell; a veuriad Benjamin, daouzek mil merket gant ar siell.
REV.7.9	Goude-se e sellis ha setu, un engroez ken bras ken na c'helle den kontañ, a bep broad, a bep meuriad, a bep pobl, a bep yezh, en em zalc'he dirak an tron ha dirak an Oan; gwisket e oant gant saeoù gwenn, gant palmez en o daouarn. 
REV.7.10	Gant ur vouezh kreñv e krient o lavarout: Ar silvidigezh a zo d'hon Doue a zo azezet war an tron ha d'an Oan. 
REV.7.11	An holl aeled en em zalc'he en-dro d'an tron, d'an henaourien ha d'ar pevar bev, hag en em stoujont war o dremm dirak an tron hag ec'h azeuljont Doue 
REV.7.12	o lavarout: Amen! Ar veuleudi, ar gloar, ar furnez, ar c'hras, an enor, ar galloud, an nerzh, ra vint d'hon Doue e kantvedoù ar c'hantvedoù! Amen. 
REV.7.13	Unan eus an henaourien a gemeras ar gomz hag a lavaras din: Ar re a zo gwisket gant saeoù gwenn, piv int hag a-belec'h ez int deuet? 
REV.7.14	Me a lavaras dezhañ: Aotrou, te a oar. Hag e lavaras din: Bez' int ar re a zo deuet eus an trubuilh bras, gwalc'het o deus o saeoù ha gwennet anezho e gwad an Oan. 
REV.7.15	Dre-se emaint dirak tron Doue hag e servijont anezhañ deiz ha noz en e dempl. An hini a zo azezet war an tron a chomo en o-zouez, 
REV.7.16	n'o devo ken naon, n'o devo ken sec'hed, an heol ne skoio ken warno na tommder ebet, 
REV.7.17	rak an Oan a zo e-kreiz an tron o mesaio hag o degaso da vammennoù dour ar vuhez, ha Doue a sec'ho pep daeraouenn eus o daoulagad.
REV.8.1	Pa zigoras ar seizhvet siell, e voe graet ur sioulded vras en neñv e-pad war-dro un hanter-eur. 
REV.8.2	Hag e welis ar seizh ael en em zalc'h dirak Doue, hag e voe roet dezho seizh trompilh. 
REV.8.3	Un ael all a zeuas hag en em zalc'has tost d'an aoter, gant un ezañsouer aour. Roet e voe dezhañ kalz a c'hwezh-vat da ginnig gant pedennoù an holl sent war an aoter aour a zo dirak an tron. 
REV.8.4	Moged ar c'hwezh-vat gant pedennoù ar sent a bignas eus dorn an ael dirak Doue. 
REV.8.5	An ael a gemeras an ezañsouer, a leunias anezhañ gant tan eus an aoter hag a daolas anezhañ war an douar. Hag e voe mouezhioù, kurunoù, luc'hed hag ur c'hren-douar.
REV.8.6	Ar seizh ael a oa ar seizh trompilh ganto en em brientas da seniñ. 
REV.8.7	An hini kentañ a sonas, hag e voe ur grizilh hag un tan mesket gant gwad o kouezhañ war an douar. An deirvet lodenn eus ar gwez a voe devet hag an holl c'heot glas a voe devet. 
REV.8.8	An eilvet ael a sonas, hag e voe stlapet er mor evel ur menez bras tanet holl. An deirvet lodenn eus ar mor a voe troet e gwad, 
REV.8.9	an deirvet lodenn eus ar grouadurien a oa er mor hag o doa buhez a varvas, hag an deirvet lodenn eus al listri a voe kollet. 
REV.8.10	An trede ael a sonas, hag e kouezhas eus an neñv ur steredenn vras leskidik evel ur c'houlaouenn-dan, hag e kouezhas war an deirvet lodenn eus ar stêrioù ha war ar mammennoù-dour. 
REV.8.11	Anv ar steredenn-se a zo Huelenn-c'hwerv. An deirvet lodenn eus an doureier a voe troet en huelenn-c'hwerv hag un niver bras a dud a varvas dre an doureier abalamour ma oant deuet da vezañ c'hwerv. 
REV.8.12	Ar pevare ael a sonas, hag an deirvet lodenn eus an heol a voe skoet, an deirvet lodenn eus al loar hag an deirvet lodenn eus ar stered, en hevelep doare ma voe an deirvet lodenn teñvalaet, ma kollas an deiz an deirvet lodenn eus e sklêrijenn kenkoulz hag an noz. 
REV.8.13	Me a welas hag a glevas un ael a nije dre greiz an neñv, o lavarout gant ur vouezh kreñv: Gwalleur, gwalleur, gwalleur d'an dud a chom war an douar, abalamour da son trompilhoù an tri ael a dle c'hoazh seniñ!
REV.9.1	Ar pempvet ael a sonas, hag e welis ur steredenn a oa kouezhet eus an neñv war an douar. Alc'houez puñs an donder a voe roet dezhañ, 
REV.9.2	hag e tigoras puñs an donder, hag e savas eus ar puñs ur vogedenn evel mogedenn ur fornez vras. An heol hag an aer a voe teñvalaet gant mogedenn ar puñs. 
REV.9.3	Kilheien-raden en em stlabezas war an douar eus ar vogedenn; roet e voe dezho ur galloud heñvel ouzh hini kruged an douar. 
REV.9.4	Lavaret e voe dezho tremen hep ober droug da c'heot an douar, na da c'hlazenn ebet, na da wezenn ebet, met hepken d'an dud n'o deus ket siell Doue war o zalioù. 
REV.9.5	Roet e voe dezho ar galloud, nann d'o lazhañ, met d'o heskinañ e-pad pemp miz, hag o foan a oa evel poan ar c'hrug pa flemm un den. 
REV.9.6	En deizioù-se an dud a glasko ar marv ha ne gavint ket anezhañ, fellout a raio dezho mervel hag ar marv a dec'ho diouto. 
REV.9.7	Ar c'hilheien-se a oa heñvel ouzh kezeg fichet a-benn an emgann. Bez' e oa war o fennoù kurunennoù heñvel ouzh aour hag o dremmoù a oa evel dremmoù tud. 
REV.9.8	Blev o doa evel blev gwragez hag o dent a oa evel dent leoned. 
REV.9.9	Hobregonoù o doa evel hobregonoù houarn ha trouz o divaskell a oa evel trouz kirri gant kalz a gezeg a red d'an emgann. 
REV.9.10	Lostoù o doa evel re ar c'hruged hag en o lostoù e oa broudoù. O galloud a oa da noazout d'an dud e-pad pemp miz. 
REV.9.11	Ur roue o doa warno, ael an donder, galvet en hebraeg Abaddon hag e gresianeg Apollion
REV.9.12	Ar c'hentañ gwalleur a zo tremenet. Setu, dont a ra c'hoazh daou walleur all goude kement-se. 
REV.9.13	Ar c'hwec'hvet ael a sonas, hag e klevis ur vouezh a zeue eus pevar c'horn an aoter aour a zo dirak Doue, 
REV.9.14	o lavarout d'ar c'hwec'hvet ael en doa an drompilh: Diere ar pevar ael a zo ereet war ar stêr vras Eufratez. 
REV.9.15	Hag e voe diereet ar pevar ael a oa prest evit an eur, an deiz, ar miz hag ar bloaz, da lazhañ an deirvet lodenn eus an dud. 
REV.9.16	Niver marc'hegerien an arme en em save da zaou zekviliad a zekviliadoù
REV.9.17	Evel-se e welis ar c'hezeg er weledigezh, hag ar re a oa azezet warno o doa hobregonoù a liv tan, pour-bran ha soufr. Pennoù ar c'hezeg a oa evel pennoù leoned, hag eus o genoù e teue tan, moged ha soufr. 
REV.9.18	An deirvet lodenn eus an dud a voe lazhet gant an tri dra-se, gant an tan, gant ar moged ha gant ar soufr a zeue eus o genoù. 
REV.9.19	Rak o galloud a oa en o genoù hag en o lostoù; o lostoù a oa heñvel ouzh naered hag o doa pennoù, ha dre ar re-mañ eo e raent droug. 
REV.9.20	Ar peurrest eus an dud, ar re ne voent ket lazhet gant ar goulioù-mañ, n'o doe ket keuz eus oberoù o daouarn evit paouez da azeuliñ an diaouled hag an idoloù aour, arc'hant, arem, maen ha koad, na c'hellont na gwelout, na klevout, na kerzhout. 
REV.9.21	N'o doe ket keuz eus o muntroù, nag eus o sorserezhioù, nag eus o hudurnez, nag eus o laeroñsioù.
REV.10.1	Gwelout a ris un ael all galloudek a ziskenne eus an neñv, gwisket gant ur goabrenn. Bez' e oa ur wareg-c'hlav a-us d'e benn, e zremm a oa evel an heol hag e dreid evel peulioù tan. 
REV.10.2	Derc'hel a rae en e zorn ul levr bihan digor. Lakaat a reas e droad dehou war ar mor hag e hini kleiz war an douar, 
REV.10.3	hag e krias gant ur vouezh kreñv evel ul leon pa yud. Pa grias, ar seizh kurun a roas da glevout o mouezh. 
REV.10.4	P'o doe ar seizh kurun lakaet o mouezh da vezañ klevet, ez aen da skrivañ, met e klevis ur vouezh o tont eus an neñv a lavare din: Siell an traoù o deus ar seizh kurun lavaret ha na skriv ket anezho. 
REV.10.5	An ael am boa gwelet oc'h en em zerc'hel war ar mor ha war an douar a savas e zorn etrezek an neñv 
REV.10.6	hag a douas dre an hini a vev e kantvedoù ar c'hantvedoù, hag en deus krouet an neñv hag an traoù a zo ennañ, an douar hag an traoù a zo warnañ, ar mor hag an traoù a zo ennañ, penaos ne vo ken a amzer, 
REV.10.7	met en deizioù ma vo klevet mouezh ar seizhvet ael, pa grogo gant seniñ, mister Doue a vo peurc'hraet, evel m'en doa disklêriet d'e servijerien ar brofeded. 
REV.10.8	Ar vouezh am boa klevet eus an neñv a gomzas din a-nevez hag a lavaras: Kae, kemer al levr bihan a zo digor e dorn an ael en em zalc'h war ar mor ha war an douar. 
REV.10.9	Mont a ris etrezek an ael hag e lavaris dezhañ: Ro din al levr bihan. Hag e lavaras din: Kemer ha lonk anezhañ, leuniañ a raio da vouzelloù a c'hwervder, met e-barzh da c'henoù e vo dous evel mel. 
REV.10.10	Kemer a ris al levr bihan eus dorn an ael hag e lonkis anezhañ. Dous e voe em genoù evel mel, met pa em boe e lonket, va bouzelloù a voe leuniet a c'hwervder. 
REV.10.11	Neuze e lavaras din: Ret eo dit diouganañ c'hoazh war un niver bras a bobloù, a vroadoù, a yezhoù hag a rouaned.
REV.11.1	Roet e voe din ur walenn
REV.11.2	Lez ar porzh a zo a-ziavaez an templ ha na vuzul ket anezhañ, rak roet eo bet d'ar broadoù. Int a vac'ho gant o zreid ar gêr santel e-pad daou viz ha daou-ugent. 
REV.11.3	Me a roio galloud da'm daou dest hag e tiouganint, gwisket gant seier, e-pad mil daou c'hant ha tri-ugent devezh. 
REV.11.4	Ar re-se eo an div olivezenn hag an daou gantolor en em zalc'h dirak Doue an douar. 
REV.11.5	Mar fell da unan bennak ober droug dezho, e teuio eus o genoù un tan a lonko o enebourien, rak mar fell da unan bennak ober droug dezho, e ranko bezañ lazhet en doare-se. 
REV.11.6	Ar galloud o deus da serriñ an neñv evit na raio ket a c'hlav e-pad ma tiouganint, hag ar galloud o deus da dreiñ an doureier e gwad ha da skeiñ an douar a bep seurt goulioù bep gwech ma fello dezho. 
REV.11.7	Ha p'o devo peurc'hraet o zesteni, al loen hag a sav eus an donder a raio ar brezel dezho, o zrec'ho hag o lazho. 
REV.11.8	O c'horfoù marv a vo war blasenn ar gêr vras, a vez anvet en ur ster speredel Sodom hag Ejipt, e-lec'h ma'z eo bet hon Aotrou staget ouzh ar groaz. 
REV.11.9	Tud a-douez pep pobl, pep meuriad, pep yezh ha pep broad, a welo o c'horfoù e-pad tri devezh hanter, ha ne lezint ket o lakaat er bez. 
REV.11.10	Tud an douar en em laouenaio diwar o fenn hag en em roio d'al levenez, hag e kasint profoù an eil d'egile abalamour m'o devo an daou brofed-se trubuilhet tud an douar. 
REV.11.11	Goude an tri devezh hanter-se, ar Spered a vuhez kaset gant Doue a yeas enno hag ec'h adsavjont war o zreid; un aon bras a grogas er re a welas anezho. 
REV.11.12	Ur vouezh kreñv a glevjont eus an neñv, a lavare dezho: Pignit amañ. Hag e pignjont en neñv en ur goabrenn hag o enebourien a welas anezho. 
REV.11.13	D'an eur-se e c'hoarvezas ur c'hren-douar bras hag an dekvet lodenn eus ar gêr a gouezhas. Seizh mil den a voe lazhet gant ar c'hren-douar, ar re all a voe spouronet hag a roas gloar da Zoue an neñv. 
REV.11.14	An eil gwalleur a zo tremenet. Setu, an trede gwalleur a zeuio prest.
REV.11.15	Ar seizhvet ael a sonas, ha mouezhioù kreñv a voe klevet en neñv o lavarout: Rouantelezhioù ar bed a zo lakaet dindan galloud hon Aotrou hag e Grist. Eñ a reno e kantvedoù ar c'hantvedoù. 
REV.11.16	Ar pevar henaour warn-ugent azezet war o zronioù dirak Doue a gouezhas war o dremm hag a azeulas Doue, 
REV.11.17	o lavarout: Ni a drugareka ac'hanout, Aotrou Doue holl-c'halloudek, an hini a zo hag a oa hag a zeu, dre ma ec'h eus kemeret da c'halloud bras en da zorn ha dre ma'z out aet en da ren. 
REV.11.18	Ar broadoù a zo taeret ha da gounnar a zo deuet, kenkoulz hag an amzer da varn ar re varv, da c'hopraat da servijerien ar brofeded, ar sent hag ar re a zouj da anv, bihan ha bras, ha da zistrujañ ar re a zistruj an douar. 
REV.11.19	Templ Doue a zigoras en neñv hag arc'h e emglev en em ziskouezas en e dempl. Bez' e voe luc'hed, mouezhioù, kurunoù, ur c'hren-douar hag ur grizilh bras.
REV.12.1	Ur sin bras a voe gwelet en neñv: ur wreg gwisket gant an heol, hag al loar dindan he zreid, ha war he fenn ur gurunenn a zaouzek steredenn. 
REV.12.2	Brazez e oa hag e krie, o vezañ er poanioù hag o c'houzañv gwentloù ar gwilioud. 
REV.12.3	Ur sin all a voe gwelet c'hoazh en neñv. Setu, un aerouant bras a liv tan o kaout seizh penn ha dek korn, ha war e bennoù seizh talgen. 
REV.12.4	E lost a stleje an deirvet lodenn eus stered an neñv hag a daolas anezho war an douar. An aerouant a chomas en e sav dirak ar wreg a oa prest da wilioudiñ evit lonkañ he bugel pa vije ganet ganti. 
REV.12.5	Hi a c'hanas ur mab, ur paotr a dlee gouarn an holl vroadoù gant ur wialenn houarn, hag he bugel a oa savet etrezek Doue hag etrezek e dron. 
REV.12.6	Ar wreg a dec'has el lec'h distro en ul lec'h kempennet dezhi gant Doue, evit bezañ maget eno e-pad mil daou c'hant tri-ugent devezh. 
REV.12.7	Un emgann a c'hoarvezas en neñv. Mikael hag e aeled a stourmas a-enep an aerouant. Hag an aerouant a stourmas gant e aeled, 
REV.12.8	met ne voent ket ar c'hreñvañ hag ne voe mui kavet a lec'h evito en neñv. 
REV.12.9	An aerouant bras a voe taolet kuit, an naer gozh anvet an diaoul ha Satan, an hini a douell ar bed holl, taolet e voe war an douar hag e aeled a voe taolet gantañ. 
REV.12.10	Hag e klevis ur vouezh kreñv a lavare en neñv: Bremañ eo deuet silvidigezh, nerzh ha rouantelezh hon Doue, ha galloud e Grist, rak tamaller hor breudeur a zo bet taolet kuit, an hini o zamalle noz ha deiz dirak dremm hon Doue. 
REV.12.11	Trec'het o deus anezhañ dre wad an Oan ha dre ar ger o deus rentet testeni drezañ, ha n'o deus ket karet o buhez en tu all d'ar marv. 
REV.12.12	Dre-se en em laouenait, neñvoù, ha c'hwi a chom enno. Gwalleur d'an dud a chom war an douar ha war ar mor, rak an diaoul a zo diskennet war-zu ennoc'h gant ur fulor vras hag o c'houzout n'en deus nemet nebeud amzer. 
REV.12.13	Pa welas an aerouant e oa bet taolet war an douar, e redas war-lerc'h ar wreg he doa ganet ar mab. 
REV.12.14	Divaskell an erer bras a voe roet d'ar wreg evit ma c'hellfe nijal d'al lec'h distro, en he lec'h hec'h-unan ma tle bezañ maget un amzer hag amzerioù hag un hanter-amzer, pell a-zirak an naer. 
REV.12.15	An naer a daolas eus he genoù dour evel ur stêr war-lerc'h ar wreg, evit stlejañ anezhi gant ar stêr. 
REV.12.16	An douar a sikouras ar wreg, hag an douar a zigoras e c'henoù hag a lonkas ar stêr en doa an aerouant taolet eus e c'henoù. 
REV.12.17	An aerouant en em fuloras a-enep ar wreg. Mont a reas d'ober brezel d'ar peurrest eus he lignez, d'ar re a vir gourc'hemennoù Doue hag o deus testeni Jezuz-Krist.
REV.13.1	En em zalc'his em sav war draezh ar mor, hag e welis o sevel eus ar mor ul loen en doa seizh penn ha dek korn, war e gerniel dek talgen ha war e bennoù un anv a vallozh. 
REV.13.2	Al loen a welis a oa heñvel ouzh ul loupard, e dreid a oa evel re un arzh, e c'henoù evel genoù ul leon. An aerouant a roas dezhañ e nerzh, e dron hag ur galloud bras. 
REV.13.3	Gwelout a ris unan eus e bennoù evel gouliet d'ar marv, met ar gouli marvus-se a oa yac'haet hag an holl douar a oa en estlamm oc'h heuliañ al loen. 
REV.13.4	Azeuliñ a rejont an aerouant en doa roet galloud d'al loen, hag ec'h azeuljont al loen o lavarout: Piv a zo heñvel ouzh al loen ha piv a c'hello en em gannañ outañ? 
REV.13.5	Roet e voe dezhañ ur genoù a lavare traoù bras ha mallozhioù, ha roet e voe dezhañ ar galloud d'oberiañ e-pad daou viz ha daou-ugent. 
REV.13.6	Digor a reas e c'henoù evit mallozhiñ a-enep Doue, evit mallozhiñ a-enep e anv hag e dabernakl, hag a-enep ar re a chom en neñv. 
REV.13.7	Roet e voe dezhañ ar galloud d'ober brezel ouzh ar sent ha d'o zrec'hiñ. Hag e voe roet dezhañ ar galloud war bep meuriad, bep yezh ha bep broad. 
REV.13.8	Ar re holl a chom war an douar a azeulo anezhañ, ar re n'eo ket skrivet o anvioù adalek krouidigezh ar bed el levr a vuhez eus an Oan a zo bet lakaet d'ar marv. 
REV.13.9	Mar en deus unan bennak divskouarn, ra selaouo. 
REV.13.10	Mar kas unan bennak e sklaverezh, e yelo e sklaverezh. Mar lazh unan bennak gant ar c'hleze, eo ret e vo lazhet gant ar c'hleze. Amañ emañ pasianted ha feiz ar sent.
REV.13.11	Gwelout a ris o sevel eus an douar ul loen all, a oa dezhañ daou gorn heñvel ouzh re un oan hag a gomze evel un aerouant. 
REV.13.12	Diskouez a reas holl c'halloud al loen kentañ dirazañ, hag e lakaas an douar hag ar re a chome warnañ da azeuliñ al loen kentañ a zo bet yac'haet dezhañ e c'houli marvus. 
REV.13.13	Ober a reas burzhudoù bras, zoken betek lakaat an tan da ziskenn eus an neñv war an douar dirak an dud. 
REV.13.14	Touellañ a reas ar re a chome war an douar dre ar burzhudoù a oa bet roet dezhañ d'ober dirak al loen, o lavarout da dud an douar ober ur skeudenn d'al loen, an hini a oa c'hoazh bev goude bezañ resevet an taol digant ar c'hleze. 
REV.13.15	Roet e voe dezhañ ar galloud da reiñ ur spered da skeudenn al loen, evit ma vije gouest skeudenn al loen da gomz ha da lakaat d'ar marv ar re holl n'azeuljent ket skeudenn al loen. 
REV.13.16	Lakaat a ra an holl, bihan ha bras, pinvidik ha paour, frank ha sklav, da gemer ur merk en o dorn dehou pe war o zal. 
REV.13.17	Ha den ne c'hello na prenañ na gwerzhañ nemet an hini en devo ar merk, pe an anv eus al loen, pe an niver eus e anv. 
REV.13.18	Amañ emañ ar furnez. An hini en deus skiant, ra gonto niver al loen, rak un niver a zen eo. E niver a zo c'hwec'h kant c'hwec'h ha tri-ugent.
REV.14.1	Me a sellas ha setu, an Oan en em zalc'he war Venez Sion, ha gantañ kant pevar mil ha daou-ugent a dud o doa anv e Dad skrivet war o zalioù. 
REV.14.2	Klevout a ris ur vouezh o tont eus an neñv, evel ar vouezh eus kalz a zoureier hag evel ar vouezh eus ur c'hurun bras, hag e klevis ur vouezh a delennerien o stekiñ ouzh o zelennoù. 
REV.14.3	Int a gane evel ur c'hantik nevez dirak an tron ha dirak ar pevar bev hag an henaourien. Ha den ne c'helle deskiñ ar c'hantik nemet ar c'hant pevar mil ha daou-ugent a zo bet dasprenet eus an douar. 
REV.14.4	Ar re mañ eo ar re n'int ket en em saotret gant gwragez rak gwerc'h int. Ar re-mañ eo ar re a heuilh an Oan e lec'h bennak ma'z a. Ar re-mañ eo ar re a zo bet dasprenet a-douez an dud, evel frouezh kentañ evit Doue hag evit an Oan. 
REV.14.5	N'eus ket bet kavet a c'haou en o genoù, rak didarch int dirak tron Doue.
REV.14.6	Gwelout a ris un ael all a nije e-kreiz an neñv, o tougen an Aviel peurbadus evit e brezeg d'ar re a chom war an douar, da bep broad, da bep meuriad, da bep yezh ha da bep pobl. 
REV.14.7	Gant ur vouezh kreñv e lavare: Doujit Doue ha roit gloar dezhañ, rak eur e varnedigezh a zo deuet; azeulit an hini en deus graet an neñv, an douar, ar mor ha mammennoù an doureier. 
REV.14.8	Un ael all a heulie o lavarout: Kouezhet eo, kouezhet eo, Babilon ar gêr vras, abalamour m'he deus roet da evañ d'an holl vroadoù eus gwin fulor he gastaouerezh. 
REV.14.9	Un trede ael a heulie anezho o lavarout gant ur vouezh kreñv: Mar azeul unan bennak al loen hag e skeudenn, ha mar kemer ur merk war e dal pe en e zorn, 
REV.14.10	ec'h evo ivez gwin fulor Doue, gwin digemmesk kempennet e hanaf e gounnar, hag ec'h estrenvano en tan hag er soufr dirak an aeled santel ha dirak an Oan. 
REV.14.11	Moged o estrenvan a sav e kantvedoù ar c'hantvedoù, n'o deus diskuizh ebet, na deiz na noz, ar re a azeul al loen hag e skeudenn, ha piv bennak a gemer merk e anv. 
REV.14.12	Amañ emañ pasianted ar sent, amañ emañ ar re a vir gourc'hemennoù Doue ha feiz Jezuz. 
REV.14.13	Klevout a ris ur vouezh o tont eus an neñv a lavare din: Skriv: Eürus diwar vremañ ar re varv hag a varv en Aotrou. Ya, eme ar Spered, evit ma tiskuizhint eus o labourioù, rak o oberoù a heuilh anezho.
REV.14.14	Me a sellas ha setu, e oa ur goabrenn wenn, ha war ar goabrenn unan bennak azezet a oa heñvel ouzh Mab an den, o kaout war e benn ur gurunenn aour hag en e zorn ur falc'h lemm. 
REV.14.15	Un ael all a yeas kuit eus an templ, o krial gant ur vouezh kreñv d'an hini a oa azezet war ar goabrenn: Taol da falc'h ha med, an amzer da vediñ a zo deuet evidout rak eost an douar a zo darev. 
REV.14.16	An hini a oa azezet war ar goabrenn a daolas e falc'h war an douar, hag an douar a voe medet. 
REV.14.17	Un ael all a yeas kuit eus an templ a zo en neñv, o kaout ivez ur falc'h lemm. 
REV.14.18	Dont a reas kuit eus an aoter un ael all, en doa galloud war an tan, hag e krias gant ur vouezh uhel d'an hini en doa ar falc'h lemm, o lavarout: Taol da falc'h lemm ha dastum ar blokadoù rezin eus gwinienn an douar, rak ar rezin anezho a zo darev. 
REV.14.19	An ael a daolas e falc'h war an douar, a zastumas rezin gwinienn an douar hag o zaolas e beol vras kounnar Doue. 
REV.14.20	Ar veoliad a voe gwasket er-maez eus kêr, ha gwad a zeuas kuit eus ar veol betek bridoù ar c'hezeg, war un astennidigezh a vil c'hwec'h kant stadenn
REV.15.1	Gwelout a ris en neñv ur sin all bras ha souezhus: seizh ael a zalc'he ar seizh gouli diwezhañ, rak drezo eo kaset da benn kounnar Doue. 
REV.15.2	Gwelout a ris ivez evel ur mor gwer mesket gant tan, hag ar re o doa trec'het al loen, e skeudenn, e verk ha niver e anv, en em zalc'he war ar mor gwer hag o doa telennoù Doue ganto. 
REV.15.3	Int a ganent kantik Moizez, servijer Doue, ha kantik an Oan, o lavarout: Da oberoù a zo bras ha souezhus, Aotrou Doue holl-c'halloudek! Da hentoù a zo reizh ha gwirion, Roue ar sent! 
REV.15.4	Piv na zoujfe ket dit, Aotrou, ha na rofe ket gloar da'z anv? Rak te eo ar Sant hepken. An holl vroadoù a zeuio hag a blego d'an daoulin dirazout, dre ma'z eo bet da varnedigezhioù disklêriet. 
REV.15.5	Goude-se e sellis ha setu, templ tabernakl an Testeni a oa digoret en neñv. 
REV.15.6	Ar seizh ael a zalc'he ar seizh gouli a zeuas er-maez eus an templ, gwisket gant lin glan ha lugernus ha gourizet en-dro d'o dardreiz gant gourizoù aour. 
REV.15.7	Unan eus ar pevar bev a roas d'ar seizh ael seizh hanaf aour, leuniet gant kounnar an Doue a vev e kantvedoù ar c'hantvedoù. 
REV.15.8	An templ a voe leuniet gant moged o tont eus gloar Doue hag eus e c'halloud. Den ne c'helle mont en templ ken na vije peurc'hraet seizh gouli ar seizh ael.
REV.16.1	Klevout a ris ur vouezh kreñv a zeue eus an templ hag a lavaras d'ar seizh ael: It ha skuilhit war an douar an hanafoù eus kounnar Doue. 
REV.16.2	Ar c'hentañ ael a yeas hag a skuilhas e hanaf war an douar. An dud o doa merk al loen hag ar re a azeule e skeudenn a voe skoet gant ur gouli drouk ha poanius. 
REV.16.3	An eilvet ael a skuilhas e hanaf er mor. Dont a reas evel gwad un den marv. Kement en doa buhez er mor a varvas. 
REV.16.4	An trede ael a skuilhas e hanaf war ar stêrioù ha war mammennoù an doureier. Troet e voent e gwad. 
REV.16.5	Hag e klevis ael an doureier o lavarout: Te a zo reizh, Aotrou, an hini a zo hag a oa hag a vo, abalamour ma ec'h eus barnet kement-se. 
REV.16.6	Rak skuilhet o deus gwad ar sent hag ar brofeded, hag ec'h roet eus dezho gwad da evañ. Henn meritout a reont. 
REV.16.7	Klevout a ris unan all eus kostez an aoter o lavarout: Ya, Aotrou Doue holl-c'halloudek, da varnedigezhioù a zo gwirion ha reizh. 
REV.16.8	Ar pevare ael a skuilhas e hanaf war an heol. Roet e voe dezhañ ar galloud da zeviñ an dud dre an tan. 
REV.16.9	An dud a voe devet gant un tommder bras. An dud a vallozhjont anv Doue, an hini en deus galloud war ar goulioù-se, ha n'o deus ket keuz evit reiñ gloar dezhañ. 
REV.16.10	Ar pempvet ael a skuilhas e hanaf war dron al loen. E rouantelezh a zeuas leun a deñvalijenn hag an dud en em grogas en o zeodoù gant ar boan. 
REV.16.11	An dud a vallozhjont Doue an neñv abalamour d'o glac'haroù ha d'o goulioù, ha n'o deus ket keuz eus o oberoù. 
REV.16.12	Ar c'hwec'hvet ael a skuilhas e hanaf war ar stêr vras Eufratez. He dour a sec'has evit kempenn an hent da rouaned ar sav-heol. 
REV.16.13	Gwelout a ris o vont kuit eus genoù an aerouant, eus genoù al loen hag eus genoù e fals-profed, tri spered hudur heñvel ouzh gleskered. 
REV.16.14	Rak speredoù diaouled eo, a ra burzhudoù hag a ya etrezek rouaned an douar hag ar bed holl, d'o dastum evit emgann deiz bras an Doue holl-c'halloudek. 
REV.16.15	Setu, e teuan evel ul laer. Eürus an hini a veilh hag a ziwall e zilhad, evit na gerzho ket en noazh ha na vo ket gwelet e vezh. 
REV.16.16	Hag e tastumas anezho en ul lec'h a zo anvet en hebraeg Harmagedon. 
REV.16.17	Ar seizhvet ael a skuilhas e hanaf en aer. Ur vouezh kreñv a zeuas eus templ an neñv, eus an tron, o lavarout: Graet eo a gement-se! 
REV.16.18	Bez' e voe mouezhioù, kurunoù, luc'hed hag ur c'hren-douar bras, ur c'hren-douar ken bras ha na voe biskoazh un hevelep abaoe ma ez eus tud war an douar. 
REV.16.19	Ar gêr vras a voe lodennet e teir lodenn ha kêrioù ar broadoù a voe diskaret. Doue en doe soñj eus Babilon vras evit reiñ dezhi hanaf gwin e gounnar daer. 
REV.16.20	An holl inizi a dec'has hag ar menezioù ne voent kavet ken. 
REV.16.21	Hag e kouezhas eus an neñv war an dud ur grizilh bras, ken pounner hag un talant
REV.17.1	Unan eus ar seizh ael o doa ar seizh hanaf a zeuas hag a gomzas ouzhin, o lavarout: Deus, hag e tiskouezin dit barnedigezh ar c'hast vras a zo azezet war galz a zoureier. 
REV.17.2	Rouaned an douar o deus graet gastaouerezh ganti, ha mezvet he deus ar re a chom war an douar gant gwin he gastaouerezh. 
REV.17.3	Eñ a gasas ac'hanon er spered en ul lec'h distro. Hag e welis ur wreg azezet war ul loen a liv tane, leun a anvioù a vallozh, o kaout seizh penn ha dek korn. 
REV.17.4	Ar wreg a oa gwisket gant limestra ha tane, kinklet gant aour, gant mein prizius ha gant perlez. Derc'hel a rae en he dorn un hanaf aour, leun a draoù euzhus hag a hudurniezh he gastaouerezh. 
REV.17.5	War he zal e oa skrivet un anv: Mister, Babilon vras, mamm ar gadalezed ha traoù euzhus an douar. 
REV.17.6	Gwelout a ris ar wreg mezvet gant gwad ar sent ha gant gwad merzherien Jezuz, hag e krogas ur souezh vras ennon o welout anezhi. 
REV.17.7	Neuze an ael a lavaras din: Perak ez out souezhet? Me a lavaro dit mister ar wreg hag al loen a zoug anezhi, en deus seizh penn ha dek korn. 
REV.17.8	Al loen ac'h eus gwelet a zo bet ha n'emañ ken. Dleout a ra sevel eus an donder ha mont er gollidigezh. Ar re a chom war an douar ha n'eo ket bet skrivet o anvioù el levr a vuhez adalek krouidigezh ar bed a vo souezhet o welout al loen, rak bet e oa ha n'emañ ken, petra bennak ma'z emañ c'hoazh. 
REV.17.9	Amañ emañ ar skiant he deus furnez. Ar seizh penn a zo seizh menez ma'z eo azezet ar wreg warno. 
REV.17.10	Bez' int ivez seizh roue. Pemp a zo kouezhet, unan a zo bev, hag egile n'eo ket c'hoazh deuet ha, pa vo deuet, ne dle ket padout pell. 
REV.17.11	Al loen a oa ha n'emañ ken, a zo e-unan un eizhvet roue, emañ eus ar seizh ha mont a ra da goll. 
REV.17.12	An dek korn ac'h eus gwelet a zo dek roue n'o deus ket resevet c'hoazh ar rouantelezh, met o devo ar galloud evel rouaned evit un eur gant al loen. 
REV.17.13	An hevelep menoz o deus hag e roint o nerzh hag o galloud d'al loen. 
REV.17.14	Stourm a raint a-enep an Oan hag an Oan o zrec'ho, abalamour ma'z eo Aotrou an aotrounez ha Roue ar rouaned, hag ar re a zo gantañ eo ar re c'halvet ar re zibabet hag ar re feal. 
REV.17.15	Lavarout a reas din: An doureier ac'h eus gwelet, ma'z eo azezet ar c'hast warno, a zo pobloù, engroezioù, broadoù ha yezhoù. 
REV.17.16	An dek korn ac'h eus gwelet d'al loen a gasaio ar c'hast, he glac'haro, he diwisko, a zebro he c'hig hag he c'haso da netra gant an tan. 
REV.17.17	Rak Doue en deus lakaet en o c'halonoù da gas da benn e venoz ha da gaout an hevelep menoz, da reiñ o rouantelezh d'al loen betek ma teuio gerioù Doue da vezañ peurc'hraet. 
REV.17.18	Ar wreg ac'h eus gwelet eo ar gêr vras a ren war rouaned an douar.
REV.18.1	Goude-se, e welis o tiskenn eus an neñv un ael all en doa ur galloud bras. An douar a voe sklêrijennet gant e c'hloar. 
REV.18.2	Gant ur vouezh kreñv hag uhel e krias o lavarout: Kouezhet eo, kouezhet eo Babilon vras, deuet eo da vezañ ur chomlec'h d'an diaouled, un toull-kuzh da bep spered hudur ha da bep labous dic'hlan hag euzhus. 
REV.18.3	Rak an holl vroadoù o deus evet gwin eus fulor he gastaouerezh, rouaned an douar a zo en em c'hastaouet ganti ha marc'hadourien an douar a zo en em binvidikaet eus fonnder he diroll. 
REV.18.4	Klevout a ris ur vouezh all o tont eus an neñv a lavare: It kuit eus he c'hreiz, va fobl, gant aon n'ho pefe lod en he fec'hedoù ha n'ho pefe ivez lod en he goulioù, 
REV.18.5	rak he fec'hedoù a zo pignet betek an neñv ha Doue en deus bet soñj eus he direizhderioù. 
REV.18.6	Grit dezhi evel ma he deus graet deoc'h ha roit dezhi an daougement eus ar pezh he deus graet. En hanaf m'he deus mesket, meskit dezhi an daougement. 
REV.18.7	Kement ha ma'z eo en em roet el lorc'h ha ma'z eo en em veuzet er plijadurioù, roit dezhi kement all da c'houzañv a estrenvan hag a c'hlac'har. Pa lavar en he c'halon: Azezet on da rouanez, n'on ket intañvez ha ne welin ket ar c'hañv, 
REV.18.8	dre-se, en un hevelep deiz, e teuio he goulioù: ar marv, ar c'hañv hag an naonegezh, hag e vo devet gant an tan. Rak galloudek eo an Aotrou Doue a varn anezhi. 
REV.18.9	Rouaned an douar, goude bezañ graet gadaliezh ha bevet er plijadurioù ganti, a ouelo warni hag a skoio war boull o c'halonoù abalamour dezhi pa welint mogedenn hec'h entanadur. 
REV.18.10	En em zerc'hel a raint pell gant aon rak hec'h estrenvan, hag e lavarint: Gwalleur! Gwalleur! Kêr vras Babilon, ar gêr c'halloudek-mañ! Rak da varnedigezh a zo deuet en un eur. 
REV.18.11	Marc'hadourien an douar a ouelo hag a c'harmo diwar he fenn, rak den na bren ken eus o marc'hadourezhioù, 
REV.18.12	marc'hadourezhioù aour, arc'hant, mein prizius, perlez, lin fin, limestra, seiz, tane, pep seurt koad a c'hwezh-vat, pep seurt traoù en olifant, pep seurt traoù e koad gwall brizius, en arem, en houarn hag e marmor, 
REV.18.13	kinamom, louzoù-frondus, c'hwezhioù-mat, ezañs, gwin, eoul, flour bleud, ed, chatal, deñved, kezeg, kirri, korfoù hag eneoù tud. 
REV.18.14	Ar frouezh a c'hoantae da galon a zo pellaet diouzhit hag an holl draoù flour ha kaer a zo kollet evidout, a-vremañ n'o c'havi ken. 
REV.18.15	Marc'hadourien an traoù-se, a oa en em binvidikaet ganti, en em zalc'ho pell gant aon rak hec'h estrenvan, o ouelañ, o c'harmiñ 
REV.18.16	hag o lavarout: Gwalleur! Gwalleur! A gêr vras, gwisket gant lin fin, gant limestra ha gant tane, kinklet gant aour, mein prizius ha perlez! 
REV.18.17	Rak en un eur kement all a binvidigezhioù a zo bet distrujet. Hag an holl sturierien, ar re holl a zo war al listri, ar vartoloded hag ar re holl a genwerzh war ar mor, en em zalc'he pell; 
REV.18.18	o welout mogedenn hec'h entanadur, e krient o lavarout: Peseurt kêr a oa heñvel ouzh ar gêr vras? 
REV.18.19	Teurel a raent poultr war o fenn hag, o ouelañ hag o c'harmiñ, e krient o lavarout: Gwalleur! Gwalleur! Ar gêr vras, enni ar re holl o doa listri war ar mor a oa en em binvidikaet dre he fuilhentez! Rak en un eur eo aet da netra. 
REV.18.20	Neñv, en em laouena abalamour dezhi, kenkoulz ha c'hwi ebestel ha profeded santel. Rak Doue en deus graet warni barnedigezh hoc'h abeg. 
REV.18.21	Un ael galloudek a gemeras ur maen evel ur maen-milin hag a daolas anezhañ er mor, o lavarout: Evel-se e vo taolet d'an traoñ gant buander Babilon, ar gêr vras, ha ne vo kavet ken. 
REV.18.22	Sonioù an delennerien, ar vuzikerien, ar fleüterien hag an drompilherien ne vint ken klevet e-barzh da greiz. Micherour ebet a bep seurt micher bennak a c'hell bezañ ne vo kavet ennout. Trouz ar maen-milin ne vo ken klevet ennout. 
REV.18.23	Sklêrijenn al lamp ne lugerno ken ennout, ne vo klevet ken ennout na mouezh an ozhac'h na mouezh ar wreg yaouank, rak da varc'hadourien a oa re vras an douar hag an holl vroadoù a zo bet touellet gant da strobinelloù. 
REV.18.24	Enni eo bet kavet gwad ar brofeded, ar sent hag ar re holl a zo bet lakaet d'ar marv war an douar.
REV.19.1	Goude-se, e klevis en neñv evel ur vouezh kreñv o tont eus ur vandenn vras, a lavare: Allelouia!
REV.19.2	rak e varnedigezhioù a zo gwirion ha reizh, rak barnet en deus ar c'hast vras a vreine an douar dre he loustoni, veñjet en deus gwad e servijerien he doa skuilhet gant he dorn. 
REV.19.3	Lavarout a rejont un eilvet gwech: Allelouia! Hag he mogedenn a savas e kantvedoù ar c'hantvedoù. 
REV.19.4	Ar pevar henaour warn-ugent hag ar pevar bev en em stouas hag a azeulas Doue azezet war an tron, o lavarout: Amen! Allelouia! 
REV.19.5	Ur vouezh a zeuas eus an tron, o lavarout: Meulit hon Doue, c'hwi holl e servijerien, c'hwi a zouj anezhañ, bihan ha bras. 
REV.19.6	Klevout a ris evel mouezh ur vandenn vras, evel ar vouezh eus kalz a zoureier hag evel ar vouezh eus kurunoù bras, a lavare: Allelouia! Rak an Aotrou Doue holl-c'halloudek a ren. 
REV.19.7	En em laouenaomp, diskouezomp hol levenez ha roomp gloar dezhañ, rak eured an Oan a zo deuet hag e wreg yaouank a zo en em fichet. 
REV.19.8	Roet eo bet dezhi d'en em wiskañ gant lin fin, glan, lugernus. Rak al lin fin eo oberoù reizh ar sent. 
REV.19.9	Eñ a lavaras din: Skriv: Eürus ar re a zo galvet da bred-eured an Oan. Hag e lavaras din: Ar re-se eo gerioù gwirion Doue. 
REV.19.10	Me a gouezhas d'e dreid evit e azeuliñ, met eñ a lavaras din: Diwall d'ober kement-se. Me eo da genseurt er servij hag hini da vreudeur o deus testeni Jezuz. Azeul Doue, rak testeni Jezuz eo ar spered a brofediezh.
REV.19.11	Gwelout a ris an neñv digor ha setu, ur marc'h gwenn en em gavas. An hini a oa pignet warnañ a zo galvet Feal ha Gwirion. Gant reizhder e varn hag e stourm. 
REV.19.12	E zaoulagad a zo evel ur flamm-tan, war e benn ez eus meur a gurunenn. Bez' en deus un anv a zo bet skrivet ha den n'anavez anezhañ nemet e-unan. 
REV.19.13	Gwisket eo gant ur vantell livet gant gwad. E anv a zo Ger Doue. 
REV.19.14	An armeoù a zo en neñv a heulie anezhañ war gezeg gwenn; gwisket e oant gant lin fin, gwenn, glan. 
REV.19.15	Eus e c'henoù e teu ur c'hleze lemm evit skeiñ ar broadoù, rak gouarn a raio anezho gant ur wialenn houarn hag e wasko beol gwin kounnar daer an Doue holl-c'halloudek. 
REV.19.16	War e vantell ha war e vorzhed e toug un anv skrivet: ROUE AR ROUANED, HAG AOTROU AN AOTROUNEZ. 
REV.19.17	Gwelout a ris un ael all en em zalc'he e-barzh an heol. Gant ur vouezh kreñv e krias, o lavarout d'an holl laboused a nije e-kreiz an neñv: Deuit hag en em zastumit evit fest an Doue bras, 
REV.19.18	evit debriñ kig ar rouaned, kig ar gabitened, kig ar re c'halloudek, kig ar c'hezeg hag ar re a bign warno, kig an holl dud, frank ha sklav, bihan ha bras. 
REV.19.19	Gwelout a ris al loen, rouaned an douar hag o armeoù dastumet evit ober ar brezel d'an hini a oa pignet war ar marc'h ha d'e arme. 
REV.19.20	Al loen a voe paket ha gantañ ar fals-profed, eñ hag en doa graet burzhudoù dirazañ hag en doa touellet drezo ar re o doa degemeret merk al loen hag azeulet e skeudenn. O daou e voent taolet bev er stank a dan o teviñ e-barzh ar soufr. 
REV.19.21	Ar peurrest a voe lazhet gant ar c'hleze a zeue eus genoù an hini a oa pignet war ar marc'h, hag an holl laboused a voe leuniet gant o c'hig.
REV.20.1	Gwelout a ris un ael o tiskenn eus an neñv, gantañ alc'houez an donder hag ur chadenn vras en e zorn. 
REV.20.2	Eñ a grogas an aerouant, an naer kozh, a zo an diaoul ha Satan, hag ec'h ereas anezhañ evit mil bloavezh. 
REV.20.3	Teurel a reas anezhañ en donder hag e serras o lakaat ur siell warnañ, evit na douellje ken ar broadoù betek ma vije tremenet ar mil bloavezh. Goude-se, e tle bezañ diereet evit un nebeud amzer. 
REV.20.4	Gwelout a ris tronioù; d'ar re a azezas warno e voe roet galloud da varn. Gwelout a ris eneoù ar re a voe bet dibennet evit testeni Jezuz hag evit ger Doue, ar re n'o doa ket azeulet al loen nag e skeudenn ha n'o doa ket degemeret e verk war o zalioù ha war o daouarn. Hag e vevjont hag e renjont gant Krist e-pad mil bloavezh. 
REV.20.5	Ar peurrest eus ar re varv n'advevjont ket ken na voe ar mil bloavezh tremenet. Hounnezh eo ar gentañ adsavidigezh. 
REV.20.6	Eürus ha santel an hini en deus lod er gentañ adsavidigezh. An eil marv n'en deus galloud ebet warno, met aberzhourien e vint da Zoue ha da Grist, hag e renint gantañ e-pad mil bloavezh.
REV.20.7	Pa vo ar mil bloavezh tremenet, Satan a vo diereet eus e brizon. 
REV.20.8	Dont a raio er-maez da douellañ ar broadoù a zo e pevar c'horn an douar, Gog ha Magog, hag e tastumo anezho evit ar brezel. O niver a zo evel traezh ar mor. 
REV.20.9	Pignat a rejont war c'horre an douar, en em lakajont en-dro da gamp ar sent ha d'ar gêr garet-mat. Met un tan a ziskennas digant Doue eus an neñv hag a lonkas anezho. 
REV.20.10	An diaoul a douelle anezho a voe taolet er stank a dan hag a soufr, e-lec'h ma edo al loen hag ar fals-profed. Deiz ha noz ec'h estrenvanint evit kantvedoù ar c'hantvedoù.
REV.20.11	Gwelout a ris un tron gwenn hag an hini a oa azezet warnañ. An douar hag an neñv a dec'has kuit a-zirak e zremm, ha lec'h ebet ne voe kavet ken evito. 
REV.20.12	Gwelout a ris ar re varv, bras ha bihan, oc'h en em zerc'hel dirak Doue. Levrioù a voe digoret. Hag e voe digoret ul levr all, al levr a vuhez. Ar re varv a voe barnet hervez o oberoù, hervez ar pezh a oa skrivet el levrioù. 
REV.20.13	Ar mor a roas ar re varv a oa ennañ, ar marv ha lec'h ar marv a roas ivez ar re varv a oa enno, ha pep hini a voe barnet hervez e oberoù. 
REV.20.14	Ar marv ha lec'h ar marv a voe taolet er stank a dan. Hennezh eo an eil varv. 
REV.20.15	Piv bennak ne voe ket kavet skrivet el levr a vuhez a voe taolet er stank a dan.
REV.21.1	Gwelout a ris un neñv nevez hag un douar nevez, rak an neñv kentañ hag an douar kentañ a oa tremenet hag ar mor ne oa ken. 
REV.21.2	Ha me Yann, a welas ar gêr santel, ar Jeruzalem nevez, o tiskenn eus an neñv, eus kichen Doue, fichet evel ma'z eo kempennet ur wreg yaouank evit he fried. 
REV.21.3	Klevout a ris ur vouezh kreñv o tont eus an neñv a lavare: Setu, emañ tabernakl Doue e-touez an dud. Eñ a chomo ganto, int a vo e bobl, ha Doue e-unan a vo en o zouez, bez' e vo o Doue. 
REV.21.4	Doue a sec'ho pep daeraouenn diwar o daoulagad. Ar marv ne vo ken, nag ar c'hañv, na garm, na poan ebet, rak an traoù kentañ a zo tremenet. 
REV.21.5	An hini a oa azezet war an tron a lavaras: Setu, e ran an holl draoù nevez. Hag e lavaras din: Skriv, rak ar gerioù-mañ a zo feal ha gwirion. 
REV.21.6	Lavarout a reas din: Graet eo. Me eo an Alfa hag an Omega, ar penn-kentañ hag an diwezh. D'an hini en deus sec'hed, e roin evit netra eus mammenn an dour a vuhez. 
REV.21.7	An hini a drec'ho en devo an holl draoù da hêrezh. E Zoue e vin hag eñ a vo va mab. 
REV.21.8	Met evit ar re zidalvez, ar re ziskredik, ar re euzhus, ar vuntrerien, ar c'hastaouerien, ar strobinellerien, an idolourien hag an holl c'haouiaded, o lod a zo er stank o teviñ gant tan ha soufr, ar pezh a zo an eilvet marv. 
REV.21.9	Unan eus ar seizh ael o doa ar seizh hanaf leun gant ar seizh gouli diwezhañ a zeuas da'm c'havout hag a gomzas ouzhin, o lavarout: Deus, me a ziskouezo dit ar bried yaouank, gwreg an Oan. 
REV.21.10	Eñ a gasas ac'hanon er spered war ur menez bras hag uhel, hag e tiskouezas din ar gêr vras, ar Jeruzalem santel, a ziskenne eus an neñv eus kichen Doue, 
REV.21.11	ha gloar Doue ganti. He sked a oa heñvel ouzh hini ur maen prizius-meurbet, ouzh ur maen-yalp treuzwelus evel strink. 
REV.21.12	Bez' e oa ur voger vras hag uhel. Bez' e oa daouzek dor, e-tal an daouzek dor daouzek ael, hag anvioù skrivet warno, bez' e oant anvioù daouzek meuriad mibien Israel. 
REV.21.13	Er sav-heol teir dor, en hanternoz teir dor, er c'hreisteiz teir dor, er c'huzh-heol teir dor. 
REV.21.14	Moger ar gêr he doa daouzek diazez, ha warno anvioù daouzek abostol an Oan. 
REV.21.15	An hini a gomze ouzhin en doa ur walenn
REV.21.16	Ar gêr a zo pevar c'hornek, hag he hirder a zo kevatal d'he ledander. Eñ a vuzulias ar gêr gant ar walenn, daouzek mil stadenn
REV.21.17	Eñ a vuzulias ar voger, kant pevar ilinad ha daou-ugent
REV.21.18	Ar voger a oa mañsonet gant maen-yalp, hag ar gêr gant aour glan, heñvel ouzh strink glan. 
REV.21.19	Diazezoù moger ar gêr a oa kinklet gant pep seurt mein prizius. Ar c'hentañ diazez a oa a yalp, an eil a safir, an trede a galkedonia, ar pevare a emrodez, 
REV.21.20	ar pempvet a sardoniks, ar c'hwec'hvet a agatenn-ruz, ar seizhvet a grizolit, an eizhvet a veril, an navet a dopaz, an dekvet a grizopraz, an unnekvet a zirkon-ruz, an daouzekvet a ametist. 
REV.21.21	An daouzek dor a oa daouzek perlezenn. Pep dor a oa eus ur berlezenn hepken, hag al leurgêr a oa en aour glan, heñvel ouzh gwer treuzwelus. 
REV.21.22	Ne welis templ ebet enni, rak an Aotrou Doue holl-c'halloudek hag an Oan eo an templ anezhi. 
REV.21.23	Ar gêr n'he deus ezhomm nag eus an heol nag eus al loar evit he sklêrijennañ, rak gloar Doue a sklêrijenn anezhi hag an Oan eo he goulaouenn. 
REV.21.24	Ar broadoù eus ar re a zo salvet a gerzho diouzh he sklêrijenn. Rouaned an douar a zegas enni o gloar hag o enor. 
REV.21.25	He dorojoù ne vint ket serret bemdez, rak ne vo ket a noz eno. 
REV.21.26	Degaset e vo enni gloar hag enor ar broadoù. 
REV.21.27	Ne d-aio e-barzh netra hudur, nag hini eus ar re en em ro d'an euzhusted ha d'ar gaou, met hepken ar re a zo skrivet o anvioù e levr a vuhez an Oan.
REV.22.1	Eñ a ziskouezas din ur stêr c'hlan eus an dour a vuhez, sklaer evel strink, a zeue eus tron Doue hag an Oan. 
REV.22.2	E-kreiz al leurgêr ha war daou gostez ar stêr edo ar wezenn a vuhez a zouge daouzek frouezhenn hag a roe he frouezh bep miz. Delioù ar wezenn a oa evit yac'haat ar broadoù. 
REV.22.3	Ne vo mallozh ebet ken. Tron Doue hag an Oan a vo enni, hag e servijerien a servijo anezhañ. 
REV.22.4	Int a welo e zremm hag e anv a vo war o zalioù. 
REV.22.5	Ne vo ken a noz, n'o devo ken ezhomm eus lamp nag eus sklêrijenn an heol, rak an Aotrou Doue o sklêrijenno. Int a reno e kantvedoù ar c'hantvedoù.
REV.22.6	Lavarout a reas din: Ar gerioù-mañ a zo feal ha gwirion. An Aotrou Doue ar brofeded santel en deus kaset e ael evit diskouez d'e servijerien an traoù a dle c'hoarvezout prest. 
REV.22.7	Setu, e teuan prest. Eürus an hini a vir gerioù diougan al levr-mañ. 
REV.22.8	Ha me, Yann, me eo an hini en deus gwelet ha klevet an traoù-mañ. Ha goude bezañ o c'hlevet ha gwelet, e kouezhis da dreid an ael o diskoueze din evit e azeuliñ, 
REV.22.9	met eñ a lavaras din: Diwall d'ober kement-se. Me eo da genseurt er servij hag hini da vreudeur ar brofeded, hag hini a re a vir gerioù al levr-mañ. Azeul Doue. 
REV.22.10	Hag e lavaras din: Na siell ket gerioù diougan al levr-mañ, rak an amzer a zo tost. 
REV.22.11	An hini a zo direizh ra vo direizh c'hoazh, an hini a zo hudur ra en em huduraio c'hoazh, an hini a zo reizh ra vo reizh c'hoazh, an hini a zo santel ra en em santelaio c'hoazh. 
REV.22.12	Setu, e teuan prest, ha va gopr a zo ganin evit reiñ da bep hini hervez an oberoù en devo graet. 
REV.22.13	Me eo an Alfa hag an Omega, ar c'hentañ hag an diwezhañ, ar penn-kentañ hag an diwezh. 
REV.22.14	Eürus ar re a vir e c'hourc'hemennoù, evit m'o devo lod er wezenn a vuhez hag e c'hellint mont e-barzh kêr dre an dorojoù. 
REV.22.15	Met er-maez e vo ar chas, ar sorserien, ar re hudur, ar vuntrerien, an idolourien, ha piv bennak a gar hag a ra ar gaou. 
REV.22.16	Me Jezuz, am eus kaset va ael evit rentañ deoc'h testeni eus an traoù-mañ en Ilizoù. Me eo gwrizienn ha lignez David, steredenn lugernus ar beure. 
REV.22.17	Ar Spered hag ar bried a lavar: Deus. Ra lavaro an hini a glev: Deus. Ra zeuio an hini en deus sec'hed. Ra gemero dour a vuhez evit netra an hini a fell dezhañ. 
REV.22.18	Testeniañ a ran da biv bennak a glev gerioù diougan al levr-mañ, mar laka unan bennak un dra bennak ouzhpenn ennañ, Doue a lakaio ouzpenn warnañ ar goulioù skrivet el levr-mañ. 
REV.22.19	Mar lamm unan bennak gerioù eus levr an diougan-mañ, Doue a lammo e lod eus al levr a vuhez hag eus ar gêr santel, hag eus an traoù a zo skrivet el levr-mañ. 
REV.22.20	An hini a ro testeni eus an traoù-mañ a lavar: Ya, dont a ran prest. Amen. Ya Aotrou Jezuz, deus! 
REV.22.21	Gras hon Aotrou Jezuz-Krist ra vo ganeoc'h holl! Amen.
