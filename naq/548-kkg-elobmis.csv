GEN.1.4	Tsî Elob ge ge mû, ǃnâb a ǃgâi ǃkhaisa; tsî Elob ge ǀgorasa ǃnâb tsî ǃkhaenab tsîkha ǁaegu ge dī.
GEN.1.5	Tsî Elob ge ǃnâba tsēb ti ge ǂgai, tsî ǃkhaenabab ge tsuxub ti ge ǂgai. ǃNubai i ge ǃui ge i tsî i ge ǁgoa ge i; ǂguro tsēs.
GEN.1.6	Ob ge Eloba ge mî: ǃĀǂuisaba ab hâ ǁgamgu ǁaegu, îb ǁîba ǀgorasa dī, ǁgamgu tsî ǁgamgu ǁaegu.
GEN.1.8	Tsî Elob ge ǃāǂuisaba ǀhommi ti ge ǂgai. ǃNubai i ge ǃui ge i tsî i ge ǁgoa ge i; ǀgamǁî tsēs.
GEN.1.10	Tsî Elob ge ǂnâsaba ǃhūb ti ge ǂgai, tsî ǁgamgu ǀhaosab ge hurib ti ge ǂgai. Tsî Elob ge ge mû ǃgâi i a ǃkhaisa.
GEN.1.11	Ob ge Eloba ge mî: Ab ǃhūba ūǀkhī, ǀgân tsî ǁhaon ǃkhomna ra tsoron tsî ǂûtani ra hain, ǁîn di ǃnôab ai ra ǂûtanin, ǃkhommi âna ǁîn ǃnâ ūhâna ǃhūbaib ai! Tsî i ge ǁnāti ge ī.
GEN.1.12	Ob ge ǃhūba ge ūǀkhī ǀgân tsî ǁhaon, ǃkhomna ra tsorona ǁîn di ǃnôab ai tsî ǂûtani ra hain, ǃkhomna ǁîn ǃnâ ūhâna ǁîn di ǃnôab ai. Tsî Elob ge ge mû, ǃgâi i a ǃkhaisa.
GEN.1.13	ǃNubai i ge ǃui ge i, tsî i ge ǁgoa ge i; ǃnonaǁî tsēs.
GEN.1.14	Ob ge Eloba ge mî: An ǃnâna hâ ǀhommi di ǃāǂuisab tawa, ǀgorasan nî dīse tsēs tsî tsuxub tsîra ǁaegu; saosen nî īse kamagu tsî tsēdi tsî kurigu tsîn dise,
GEN.1.15	ǃnân nîse ǀhommi di ǃāǂuisab ai, ǃhūbaiban nî ǃnâǃnâse. Tsî i ge ǁnāti ge ī.
GEN.1.17	Tsî Elob ge ǁîna ǃāǂuisab ǀhommi dib ai ge ǂnûi, ǃhūbaiban nî ǃnâǃnâse,
GEN.1.19	ǃNubai i ge ǃui ge i tsî i ge ǁgoa ge i, hakaǁî tsēs.
GEN.1.20	Ob ge Eloba ge mî: A gu ǁgamga ǃnāǂamsase ūǀkhī gons ûitsama ǀomdi disa, în anina doe ǃhūbaib ǂamǃnâ ǀhommi di ǃāǂuisab ǃnâ!
GEN.1.21	Tsî Elob ge kai ǂkharaga ge dī tsî ûitsama gon ra ǀoms hoas, ǁgamgu ge ǃnāǂamsase ūǀkhīsa ǁîs di ǃnôab ǃoa, tsî ǁgaboxa anin hoana ǁîn di ǃnôaba ǃoa. Tsî Elob ge ge mû ǃgâi i a ǃkhaisa.
GEN.1.23	ǃNubai i ge ǃui ge i tsî i ge ǁgoa ge i; koroǁî tsēs.
GEN.1.24	Ob ge Eloba ge mî: Ab ǃhūba ūǀkhī ûitsama ǀomde ǁîdi di ǃnôaba ǃoa, tsî ǂhanaben tsî ǀgurun ǃhūbaib din tsîna ǁîn di ǃnôaba ǃoa! Tsî i ge ǁnāti ge ī.
GEN.1.25	Tsî Elob ge ǀgurun ǃhūbaib dina ge dī, ǁîn di ǃnôaba ǃoa, tsî ǀgoana ǁîn di ǃnôaba ǃoa, tsî ǂhanaben ǃhūbaib din hoana ǁîn di ǃnôaba ǃoa. Tsî Elob ge ge mû, ǃgâi i a ǃkhaisa.
GEN.1.30	Xawe mâ ǀguru-i ǃhūbaib di-i hoa-i tsî mâ ani-i ǀhommi di-i hoa-i tsî mâ ǂhanabe-i ǃhūb ai ra ǂhana-i, ûitsama ǀoms hâǃnâ-i, ǁî-e ta ge tita ǃam ǁhaona ǂûse ge mā. Tsî i ge ǁnāti ge ī.
GEN.2.4	Nēdi ge ǃnaeǃkhaidi ǀhommi tsî ǃhūbaib tsîkha dide, ǁîkha ge kuruheo, ǁnā tsēs ǃKhūb Elob ge ǁîs ai ǃhūbaib tsî ǀhommi tsîkha dīs ai,
GEN.2.5	tsî mâ hai-i ǃaub di-i hoa-i ǃhūb ǃnâ i gorose hâ tama hîa, tsî mâ ǁhao-i ǃaub di-i hoa-i ganupe i ǀkhī tama hâ hîa; ǃKhūb Elob ge ǃhūbaib ai ǀapi kai tama ge i, tsî khoe-i ge ǀkhai i ǃhūba ga sîsen hâ i-e xui-ao.
GEN.2.6	Xawe ǃnū-i ge ǃhūba xu ǀkhī tsî ǃhūbaib hoaragaba ge ǀâǀâ.
GEN.2.8	Tsîb ge ǃKhūb Eloba ǁkhāti ǃhanaba ge ǂgā, Edenni ǃnâ aiǂoas ǀkhāb ai, tsîb ge ǁîba khoeba ǁnāpa ge ǂnûi, ǁîb ge ǂnubiba.
GEN.2.10	Tsî ǃāb ge Edenna xu ge dâuǂoaxa, ǁnā ǃhanabab nî ǀâǀâga; tsîb ge ǁnāpa ǀgora tsî ge haka danaǃā kai.
GEN.2.11	ǂGuro ǃāb ge Pisonni ti ǀon hâ; nēb ge ǁnāb, Havilaǃhūb hoaragaba ra dâuǂnamipeb, ǃhuniǀurib hâǃnâba.
GEN.2.12	Tsî ǃhuniǀurib ǁnā ǃhūb dib ge a ǃgâi; tsî ǁnāpas ge ǁkhāti bedolas tsî ǀuis sardoniks ti ra ǂgaihesa hâ.
GEN.2.13	Tsî ǀgamǁî ǃāb ge Gihonni ti ǀon hâ; nē ǃāb ge hoaraga ǃhūb Kus diba ra dâuǂnami.
GEN.2.14	Tsî ǃnonaǁî ǃāb ge Tigris ti ǀon hâ; nēb ge ǁnāb, Asiriaba xu aiǂoasǀî ra dâuba. Tsî hakaǁî ǃāb ge Eufrata.
GEN.2.15	Tsî ǃKhūb Elob ge khoeba ū tsî Edenǃhanab ǃnâ ge ǂnûi, ǁîbab nî sîsense tsî ǁîbab nî ǃûise.
GEN.2.16	Tsî ǃKhūb Elob ge khoeba mîmā tsî ge mî: Mâ hai-i ǃhanab di-i hoa-i xats ge ǃnorasase a ǂû ǁkhā;
GEN.2.19	ǃKhūb Elob ge ǃhūba xu ǀgurun ǃaub din hoan tsî anin ǀhommi din hoana ǂnubi tsî ǁîna Adammi ǃoa ge ūhā, mûb nîga, matib nî ǁîna ǀonǂgaisa; tsî Adammi ge ûitsama ǀoms hoasa ǂgai khami, ǁnātin nî ǂgaihe xui-ao.
GEN.2.20	Nētib ge Adamma ǀonde mâ ǀgoa-i hoa-i tsî mâ ani-i ǀhommi di-i hoa-i tsî mâ ǀguru-i ǃaub di-i hoa-e ge mā; xawe khoeb ge hui-aosa hōbahe tama ge hâ i, ǁîb ǂnamipe nî hâsa.
GEN.2.23	ǃNubaib ge Adamma ge mî: Nēs ge a nē ǃnās ai ti ǂkhōgu di ǂkhō tsî ti ǁgans di ǁgan, tsîs ge khoes ti nî ǂgaihe, khoeba xus ūhe hâ amaga.
GEN.2.25	Tsî ra ge ǁîǀgamra ǀōǀkhā ge hâ i, Adammi tsî taras âb tsîra, xawe ra ge tao tama ge hâ i.
GEN.3.5	xawe Elob ge a ǂan, ǁîs xa ro ga ǂû tsēsa xu di saro di mûde nî khowahe ǃkhaisa, o ro ge Elob ǁkhāb khami nî ī, tsî ro ge nî ǂan mâ-i a ǃgâi tsî mâ-i a ǂkhaba ǃkhaisa.
GEN.3.8	Tsî ra ge ǃKhūb Elob di domma ge ǁnâu, ǃhanab ǃnâ ra ǃgûmaba tsēs di ǂoab ǃnâ. Ob ge Adamma ǁîb di taras ǀkha ǃKhūb Elob di aisa xu ge gaugausen ǃhanab di haidi ǁaegu.
GEN.3.9	Ob ge ǃKhūb Eloba Adamma ǂgai tsî ǁîb ǃoa: Mapats hâ? ti ge mî.
GEN.3.10	Ob ge ge mî: Sa domma ta go ǃhanab ǃnâ ǁnâu, o ta go ǃao, ǀōǀkhāse ta hâ xui-ao; ǁnā-amaga ta ge go gau.
GEN.3.11	Ob ge Eloba ge mî: Tari-e go ǂanǂan tsi, ǀōǀkhāts a ǃkhaisa? ǂÛ tamats xare hâ ǁnā hais, ǃkhâi tsi ta ges tsî ǁîs xats ǂû tide ti ta ge mîs xa?
GEN.3.12	Ob ge Adamma ge mî: ǁNā taras sats ge mā tes ge hais xa go mā te, o ta ge go ǂû.
GEN.3.18	tsîb ge ǁkhāti ǁkhūn tsî ǀgamen tsîna nîra ūǀkhība tsi, tsîts ge ǁhaon ǃhūb dina nîra ǂû.
GEN.3.20	Ob ge Adamma taras âba Evas ti ge ǂgai, ûitsaman hoan di îs a amaga.
GEN.3.21	Tsîb ge ǃKhūb Eloba Adammi tsî taras âb tsîra khōsarana dība tsî ǁîna ǁîra ge ana.
GEN.3.23	amagab ge Eloba ǃhanab Edens diba xu ge sîǂui bi, ǃhūbab nî sîsense, ǁîba xub ge ūheba.
GEN.4.1	Tsî Adammi ge Evas taras âba ge ǂan, os ge ǀgamǀkhā tsî Kainna ǁora tsî ge mî: Tita ge ao-e go hō ǃKhūba xu.
GEN.4.2	Tsîs ge ǃaruǀî ǃgâsab âb Abela ge ǁora; tsî Abeli ge ge gūǃûi-ao kai tsî Kainni ge ge ǃhanasîsenao kai.
GEN.4.3	Tsî i ge ǁae-i khaoǃgâ ge ǃnae, ob ge Kainna ǃKhūba ǃhūb di ǂûn xa ǁguiba-e ge ǁguiba.
GEN.4.5	xawe Kainni tsî ǁguibas âbab ge kōǀî tama ge i. ǃNubaib ge Kainna kaise ge ǁaixa tsî ais âb di īsib ge ge ǀkhara.
GEN.4.6	Ob ge ǃKhūba Kainni ǃoa ge mî: Tare xū-i ǃaromats kha go ǁaixa? Tsî tare xū-i ǃaromab kha sa ais di īsiba go ǀkhara?
GEN.4.9	Ob ge ǃKhūba Kainni ǃoa ge mî: Mapab Abeli sa ǃgâsaba hâ? Ob ge ge mî: ǀŪ ta a; ti ǃgâsab di ǃûi-aota kha ǁnâi tita?
GEN.4.11	Tsî nēsi ǀâxarexūhe hâsets ge nîra hâ satsa ǃhūbaib, ǁîb di amsa khowa tsî go sa ǃgâsab di ǀaoba sa ǃomǁaeba xu ǃkhōǃoab ai.
GEN.4.12	ǃHūbats kara sîseno, ob ge ǃaruǀî ǁîb di ǁkhāsiba mā tsi tide. ǀHâioǃnâ tsî ǁhapuma rasets ge satsa ǃhūbaib ai nîra hâ.
GEN.4.13	Ob ge Kainna ǃKhūb ǃoa ge mî: Ti ǁoreb ge ǀûbahe bi ta nîs ǂamai a kai.
GEN.4.15	Xaweb ge ǃKhūba ǁîb ǃoa ge mî: ǁNāti tama; Kainna kara ǃgam-i hoa-i ge hû ǃnādi kōse nîra ǀkhaohe. Ob ge ǃKhūba sao-e ge ǂnûi Kainni tawa, hō bi kara khoe-i hoa-i ǃgam bi tidega.
GEN.4.16	Ob ge Kainna ǃKhūb di aisa xu ge ǃgûǂoa, tsîb ge Nodǃhūb ǃnâ sī ge ǁan Edens aiǂoas ǃnâ.
GEN.4.17	Tsî Kainni ge taras âba ge ǂan, os ge ǀgamǀkhā tsî Henoxa ge ǁora; tsîb ge ǃāsa ǂnubi tsî ǁnā ǃāsa ǁîb ôab Henoxi di ǀons ǃoa ge ǂgai.
GEN.4.18	Tsî Henoxi ge Irada ge ǁorabahe; tsî Iradi ge Mehujaela ge hō; tsî Mehujaeli ge Metusaela ge hō; tsî Metusaeli ge Lamexa ge hō.
GEN.4.19	Tsî Lamexi ge ǀgam tarara ge ū. ǂGuros ge Adas ti ge ǀon hâ i tsî naus ge Silas ti ge ǀon hâ i.
GEN.4.20	Tsî Adas ge Jabala ge ǁora. Nēb ge tentomdi ǃnâ ǁan hân di îba tsî ǀgoaǂgari-aon diba.
GEN.4.21	Tsî ǃgâsab âb ge Jubali ti ge ǀon hâ i. Nēb ge harps tsî ǂāǀkhōxūn ǀkha ra ǀkhōn hoan di îba.
GEN.4.22	Tsî Silas ge ǁkhāti Tubal-Kainna ge ǁora, ǂaib tsî ǂnūǀuriba ra sîsenūn hoan di ǁgauǃnâ-aoba; tsî ǃgâsas Tubal-Kainni dis ge Naamasa ge i.
GEN.4.24	Kainni ge hû ǃnādi kōse nîra ǀkhaohe xui-ao, xawe Lamexa hûdisi ǃnādi di hû ǃnādi kōse.
GEN.4.25	Tsî Adammi ge taras âba ǁkhawa ge ǂan, os ge ǀgôaba ge ǁora, tsîs ge ǀons âba Set, ti ge ǂgai. Elob ge tita Abeli ǃās ǃnâ ǀnî ǃkhomma go mâiba tis ge ge mî, Kainni ge ǁîba ǂnauǃan xui-ao.
GEN.5.2	Aob tsî taras tsîra aseb ge ǁîra kuru tsî ge ǀkhae ra, tsîb ge ǁîra ǀonsa khoe ti ge ǂgai, ǁîra ge kuruhe tsēs ai.
GEN.5.4	Tsî Adammi di tsēdi ge Setab ge hō hâ is khaoǃgâ ǁkhaisakaidisi kuri ge i; tsîb ge ǀgôagu tsî ǀgôadi tsîna ge hō.
GEN.5.5	O di ge tsēdi Adammi ûib didi hoade khoesekaidisi tsî ǃnonadisi kuri ge i; tsîb ge ge ǁō.
GEN.5.6	Tsî Seti ge ǀguikaidisi tsî koro kuriga ûi tsî Enoba ge hō.
GEN.5.7	Tsî Seti ge Enobab ge hō hâ is khaoǃgâ ǁkhaisakaidisi tsî hû kuriga ge ûi, tsîb ge ǀgôagu tsî ǀgôadi tsîna ge hō.
GEN.5.8	O di ge tsēdi Seti didi hoade khoesekaidisi tsî disiǀgamǀa kuri ge i; tsîb ge ge ǁō.
GEN.5.9	Tsî Enob ge khoesedisi kuriga ûi tsî Kenanna ge hō.
GEN.5.10	Tsî Enob ge Kenannab ge hō hâ is khaoǃgâ ǁkhaisakaidisi tsî disikoroǀa kuriga ge ûi, tsîb ge ǀgôagu tsî ǀgôadi tsîna ge hō.
GEN.5.11	O di ge tsēdi Enob didi hoade khoesekaidisi tsî koro kuri ge i, tsîb ge ge ǁō.
GEN.5.12	Tsî Kenanni ge hûdisi kuriga ûi tsî Mahalalela ge hō.
GEN.5.13	Tsî Kenanni ge Mahalalelab ge hō hâ is khaoǃgâ ǁkhaisakaidisi tsî hakadisi kuriga ge ûi; tsîb ge ǀgôagu tsî ǀgôadi tsîna ge hō.
GEN.5.14	O di ge tsēdi Kenanni didi hoade khoesekaidisi tsî disi kuri ge i; tsîb ge ge ǁō.
GEN.5.15	Tsî Mahalaleli ge ǃnanidisikoroǀa kuriga ûi tsî Jereda ge hō.
GEN.5.16	Tsî Mahalaleli ge Jeredab ge hō hâ is khaoǃgâ ǁkhaisakaidisi tsî ǃnonadisi kuriga ge ûi; tsîb ge ǀgôagu tsî ǀgôadi tsîna ge hō.
GEN.5.17	O di ge tsēdi Mahalaleli didi hoade ǁkhaisakaidisi tsî khoesedisikoroǀa kuri ge i; tsîb ge ge ǁō.
GEN.5.19	Tsî Jeredi ge Henoxab ge hō hâ is khaoǃgâ ǁkhaisakaidisi kuriga ge ûi, tsîb ge ǀgôagu tsî ǀgôadi tsîna ge hō.
GEN.5.20	O di ge tsēdi Jeredi didi hoade khoesekaidisi tsî ǃnanidisiǀgamǀa kuri ge i; tsîb ge ge ǁō.
GEN.5.21	Tsî Henoxi ge ǃnanidisikoroǀa kuriga ûi tsî Metuselaxa ge hō.
GEN.5.23	O di ge tsēdi Henoxi didi hoade ǃnonakaidisi tsî ǃnanidisikoroǀa kuri ge i.
GEN.5.25	Tsî Metuselaxi ge ǀguikaidisiǁkhaisadisihûǀa kuriga ûi tsî Lamexa ge hō.
GEN.5.26	Tsî Metuselaxi ge Lamexab ge hō hâ is khaoǃgâ hûkaidisiǁkhaisadisiǀgamǀa kuriga ge ûi; tsîb ge ǀgôagu tsî ǀgôadi tsîna ge hō.
GEN.5.27	O di ge tsēdi Metuselaxi didi hoade khoesekaidisiǃnanidisikhoeseǀa kuri ge i; tsîb ge ge ǁō.
GEN.5.28	Tsî Lamexi ge ǀguikaidisiǁkhaisadisiǀgamǀa kuriga ûi tsî ǀgôaba ge hō.
GEN.5.30	Tsî Lamexi ge Noaxab ge hō hâ is khaoǃgâ korokaidisikhoesedisikoroǀa kuriga ge ûi; tsîb ge ǀgôagu tsî ǀgôadi tsîna ge hō.
GEN.5.31	O di ge tsēdi Lamexi didi hoade hûkaidisihûdisihûǀa kuri ge i; tsîb ge ge ǁō.
GEN.6.1	Tsî i ge ge ī, khoen ge ǃhūbaib ai ǂguiǂguisentsoatsoa tsî ǀgôaden ge ǁorabahe
GEN.6.4	ǁNā tsēdi ai gu ge gaxu khoega ǃhūbaib ai ge hâ i, tsî ǁkhāti ǁnās khaoǃgâ gu ge Elob ôaga khoen di ôadi tawa ǂgâ tsî ǀgôana ge hō; nē gu ge ǁnā ǁē-aogu hugasa xu gere gomga.
GEN.6.7	Ob ge ǃKhūba ge mî: Tita ge ǁnā khoeb ǂnubi ta geba ǃhūbaiba xu nîra hîkākā, khoeba xu ǀgoan kōse tsî ǂhanaben kōse, tsî ǀhommi di anin kōse; ǁîna ta ge dī ǃkhais xa ta ǃhausen hâ amaga.
GEN.6.10	Tsî Noaxi ge ǃnona ǀgôaga ge hō: Semmi, Xammi tsî Jafeti tsîga.
GEN.6.14	Arka ǁnâi dībasen goferhain ǀkha; hâǃnâǃkhaide ūhâse nē arka dī, tsîts ge ǁîba nî ǂkhau ǃnāb ǃnâ tsî ǃaugab ai ǂkhau-ūxū-i ǀkha.
GEN.6.15	Tsîts ge ǁîba nēti nî dī: Ab arka ǃnonakaidisi ǂhâgu kōse gaxu, îb korodisi ǂhâgu kōse ǂhaba, îb ǃnonadisi ǂhâgu kōse ǀgapi.
GEN.6.16	Îts mûǂuidao-e dī arki ai, tsîts ge ǁî-e ǀgui ǂhâb kōse ǀgapiba xu nî dītoa; tsî ǁāb arki dibats ge ǃnammi âb ai nî ǂnûi; tsîts ge ǁîba ǃnaga hâ tsî ǀgamǁî tsî ǃnonaǁî ǀgora-aidi ǀkha nî dī.
GEN.6.17	Tita, mû, tita ge ǁgammi dâu-e ǃhūbaib ai nîra hā kai xuige, ǁgans hoas ûigaga-i hâǃnâsa ta nî ǀhommi ǃnagaba xu hîǀhuruse; ǃhūbaib ai hâ-i hoa-i ge nîra ǁō.
GEN.6.19	Tsîts ge ûitsama xū-i hoa-i xa, ǁgans hoas xa, mâ xūǃnôa-i hoa-i xa ǀgamǀgammese arki ǃnâ nî ǂgâ kai, sa ǀkhan nî ûib ǃnâ sâuhega; aoreb tsî tarares tsîra ase.
GEN.6.20	Anin xa ǁîn di ǃnôaba ǃoa tsî ǀgoan xa ǁîn di ǃnôaba ǃoa, ǂhanaben ǃhūbaib din hoan xa ǁîn di ǃnôaba ǃoa, mân hoan xa a ra ǀgamǀgammese sa tawa sī, ûib ǃnân nî sâuhega.
GEN.6.21	Îts satsa mâ ǂû-i ǂûhe ra-i hoa-i xa ūbasen, îts ǁîna sa tawa ǀhaoǀhao, în sats tsî ǁîn tsîna ǂûse ība.
GEN.7.3	ǀHommi di anin on xa hûhûbese—aoreb tsî tarares tsîra, ǃkhommi nî ûitsamase ūhâhega ǃhūbaib hoaragab ai.
GEN.7.4	Gorose hû tsēdi khaoǃgâ i nî ī, o ta ge tita ǃhūbaib ai nî ǀapi kai hakadisi tsēdi tsî hakadisi tsuxugu kōse; o ta ge tita ǃhūbaiba xu nîra hîkākā, hâ a xū-i tita ge dī-i hoa-e.
GEN.7.6	Tsî Noaxi ge ǃnanikaidisi kurixa ge i, ǁgamgu dâus ge ǃhūbaib ai hâ ǃnubai.
GEN.7.7	Nētib ge Noaxa ǁîb di ôagu tsî ǁîb di taras tsî ǁîb ôagu di taradi tsîn ǀkha arki ǃnâ ge ǂgâ ǁgamgu dâus ǃaroma.
GEN.7.8	ǃAnu ǀgoan xa tsî ǁnā ǀgoan hîa ǃanu taman xa, tsî anin xa, tsî ǃhūbaib ai ra ǂhanan hoan xa,
GEN.7.10	Tsî i ge ǁnā hû tsēdi khaoǃgâ ge ī, ǁgamgu dâus ge ǃhūbaib ai hā ǃkhaisa.
GEN.7.12	tsî kai ǀapib ge ǃhūbaib ai ge ǀapi, hakadisi tsēdi tsî hakadisi tsuxuga.
GEN.7.13	Tsî ǁnā tsēs ǁkhās ain ge Noaxi, Semmi, Xammi tsî Jafeti tsîgu, Noaxi di ôagu, tsî ǁkhāti Noaxi di taras tsî ǁîb ôagu di ǃnona taradi tsîna ǁîgu ǀkha arki ǃnâ ge ǂgâ.
GEN.7.14	ǁÎn tsî ǀgurun hoana ǁîn di ǃnôaba ǃoa, tsî ǀgoan hoana ǁîn di ǃnôaba ǃoa, tsî ǂhanaben ǃhūb ai ra ǂhanan hoan ǁîn di ǃnôaba ǃoa, tsî anin hoan ǁîn di ǃnôaba ǃoa, mâ aniro-i ǁgaboǃnôa-e ūhâ-i hoa-e,
GEN.7.15	tsî ǁgans hoas xa gagas ûib dis ǁîs ǃnâ hâs tsîn, ǁîn ge ǀgamǀgamese Noaxi tawa arki ǃnâ ge hâ i.
GEN.7.17	Tsî i ge ge ī, ǁnā dâus ge hakadisi tsēdi kōse hâ ǃkhaisa ǃhūbaib ai, o gu ge ǁgamga ǀoa tsî arka ge ūkhâi, ǃhūba xub ge khâis kōse.
GEN.7.18	Tsî ǁgamgu ge ǃaruǀîǀgui ǀoa tsî ǃhūb ai kaise ge kai; ob ge arka ǁgamgu ai gere ǀnarema.
GEN.7.19	Tsî ǁgamgu ge kaise ge ǀoa ǃhūbaib ai, ǀgapi ǃhomgu ǀhommi hoaragab ǃnaga hâgu hoagu ge ǃgū-aihes kōse.
GEN.7.20	Disikoroǀa ǂhâga ǃnā hâse gu ge ǁgamga ǀoa ǃnubai gu ge ǃhomga ge ǃgū-aihe.
GEN.7.24	Tsî ǁgamgu ge ǃnā hâse ge ǀoa ǃhūbaib ai, ǀguikaidisi tsî korodisi tsēdi kōse.
GEN.8.3	O gu ge ǁgamga ǃhūbaiba xu ǁkhawa ge ǁgôa dâuma raǃâ; tsî ǁgamgu ge ge ǁgôa ǀguikaidisi tsî korodisi tsēdi di ǀunis ai.
GEN.8.4	Ob ge arka hûǁî ǁkhâb ǃnâ, disihûǀaǁî tsēs ǁkhâb dis ai Araratǃhomgu ai ge sī sâ.
GEN.8.5	Tsî ǁgamgu ge ǃaruǀîǀgui ge ǁgôa disiǁî ǁkhâb kōse; disiǁî ǁkhâb ǃnâ, ǂguro tsēs ǁkhâb dis ai di ge ǃhomgu di ǂaode ge mûhe.
GEN.8.6	Tsî i ge hakadisi tsēdi di ǀunis ai ge ī, ob ge Noaxa arki ǁîb ge dīb mûǂuidaosa ge ǁkhowa-am,
GEN.8.7	tsîb ge goraba ge ǂoa kai ǃnuri ǃnāde ra doemaba, ǁgamgu ge ǃhūbaib ǂamǃnâba xu ǀaris kōse.
GEN.8.8	ǁNās khaoǃgâb ge ǂnabusa ǁîba xu ge ǂoa kai, mûb, nîga, ise gu ǁgamga ǃhūb ǂamǃnâba xu ǀari hâ ǃkhaisa.
GEN.8.9	Xawe ǂnabus ge ǂaiǃnāb âsa sâǃkhai-e hōba tama ge i amagas ge ǁkhawa ǁîb ǃoa ge oa arki ǁga, ǁgamgu ge ǃhūbaib hoaragab ai hâ i amaga. Ob ge ǃommi âba ǀhōǂui tsî ge ū si tsî ǁîb tawa arki ǃnâ ge ūǂgâxa si.
GEN.8.10	Tsî ganupe ǀnî hû tsēde ǃâu tsîb ge ǂnabusa ǁkhawa arka xu ge ǂoa kai.
GEN.8.11	Os ge ǂnabusa ǃui-amǁaeb ai ǁîb tawa ge hā, tsî mû, khôaǁnâhesa ǀkheraǂgae-i ge amǃnâb âs ǃnâ ge hâ i; ob ge Noaxa ge hōǃâ ǁgamgu ǃhūbaib ǂamǃnâba xu bē hâ ǃkhaisa.
GEN.8.12	ǃNubaib ge gorose ǀnî hû tsēde ge ǃâu; ob ge ǂnabusa ge ǂoa kai, xawes ge ǁîsa ǁîb tawa ǁkhawa hā tama ge i.
GEN.8.14	Tsî ǀgamǁî ǁkhâb ǃnâ, ǀgamdisihûǀaǁî tsēs ǁkhâb dis aib ge ǃhūbaiba ge ǂnâ.
GEN.8.15	ǃNubaib ge Eloba Noaxi ǀkha ǃhoa tsî ge mî:
GEN.8.16	ǃGûǂoa arka xu sats, sa taras, sa ôagu tsî sa ôagu di taradi tsîn sa ǀkha.
GEN.8.19	ǀGurun hoan tsî ǂhanaben hoan tsî anin hoan, ǃhūbaib ai ra gon xūn hoan ge ǃnôagu ân ai arka xu ge ǃgûǂoa.
GEN.8.20	Ob ge Noaxa ǃKhūba altar-e ge ǂnubiba; tsîb ge ǃanu ǀgoa-i hoa-i xa tsî ǃanu ani-i hoa-i xa ū tsî ǁnā altars ai khauǁguibade ge ǁguiba.
GEN.9.1	Tsî Elob ge Noaxi tsî ǁîb di ôagu tsîna ge ǀkhae, tsîb ge ǁîgu ǃoa ge mî: ǂÛǂûxaǃnâ î du ǂguiǂguisen î du ǃhūbaiba ǀoaǀoa.
GEN.9.2	Tsî sado ǃaob tsî sado ǃhuribab tsîn ge nî ǀgurun ǃhūbaib din tsî anin ǀhommi din hoan ǃnâ nîra hâ; ǃhūbaib ai ra gon xū-i hoa-i ǃnâ, tsî ǁaun hurib din hoan ǃnâ; ǁîn ge sadu ǃomǁae māhe hâ.
GEN.9.6	Khoe-i di ǀaoba ga ǂnâxū-i, ǁnā-i di ǀaob ge ǁkhāti khoeb xa nîra ǂnâxūhe; Elob ge khoeba ǁîb di īb ǃoa kuru amaga.
GEN.9.7	Xawe sado ǂûǂûxaǃnâ î du ǂguiǂguisen, î du ǃnāǂamsase ôananôagu ǃhūbaib ai, î du ǁîb ai ǂgui.
GEN.9.8	Tsî Elob ge Noaxi tsî ǁîb di ôagu, ǁîb ǀkha hâgu ǃoa ǃhoa tsî ge mî:
GEN.9.14	Tsî i ge nîra ī, ǀnanude ta kara ǃhūbaib ai ūhāo, ob ge tsawiruba ǃâudi ǃnâ nîra mûhe;
GEN.9.16	Nē tsawirub ga ǀnanudi ǃnâ hâo, o ta ge ǁîba nîra ǃgapaǀî, ǂâihō ta nîse ǀamo ǃgaeǀhaos, Elob tsî mâ ûitsama ǀoms ǃhūbaib ai hâ ǁganǃnôas hoas dis ǁaegu hâs xa.
GEN.9.17	Tsîb ge Eloba Noaxi ǃoa ge mî: Nēs ge saos ǁnā ǃgaeǀhaos dī ta gos disa, tita tsî ǁgans hoas ǃhūbaib ai hâs ǁaegu.
GEN.9.18	Tsî ǀgôagu Noaxi digu, arka xu ge ǂoagu ge Semmi, Xammi tsî Jafeti tsîga ge i; tsî Xammi ge Kanaanni di îba.
GEN.9.19	Nē ǃnonagu ge Noaxi di ôa ge i; ǁîga xun ge ǃhūbaib hoaragab di khoena ge khora.
GEN.9.20	Tsî Noaxi ge ge ǃhanasîsenao kai tsoatsoa, tsîb ge ǂauxûiǂûǃhanaba ge ǂgā.
GEN.9.21	Tsî ǂauxûib xab ge āo, ob ge ge āǁō, ob ge ǀōǀkhāse tentoms âb ǃnâ ge ǁgoe.
GEN.9.23	ǃNubai kha ge Semmi tsî Jafeti tsîkha sara-e ū tsî ǁîkha di ǃhōgu ai ǁî-e ǁgui tsî ǃgâǃgâbē tsî ǁgûb di ǀōǀkhāsiba ge ǃgū-ai; tsî ǁîkha di aira ge ǃgâbǀî unuhe ge hâ i, ǁgûb di ǀōǀkhāsiba kha mû tidese.
GEN.9.24	Tsî Noaxi ge ǂauxûib âba xu ǃnoaǂkhaio, ob ge ge hōǃâ, tare-eb ǀgôab ǂkhamma go dī ǃkhaisa.
GEN.9.28	Tsî Noaxi ge kai dâus khaoǃgâ ǃnonakaidisi tsî korodisi kuriga ge ûi.
GEN.9.29	O di ge tsēdi Noaxi didi hoade khoesekaidisi tsî korodisi kuri ge i, tsîb ge ge ǁō.
GEN.10.4	Tsî ǀgôagu Javanni digu ge Elisab tsî Tarsib tsîkha tsî Kitimǁîn tsî Dodanǁîn tsîna.
GEN.10.7	Tsî ǀgôagu Kusi digu ge Sebab, Havilab, Sabtab, Ramab tsî Sabtekab tsîga. Tsî ǀgôakha Ramab dikha ge Sebab tsî Dedanni tsîkha.
GEN.10.8	Tsî Kusi ge Nimroda ge hō; ǁîb ge ge ǀgaitsoatsoa ǃhūbaib ai.
GEN.10.9	Tsîb ge ǃgari ǃau-ao ge i ǃKhūb di ais aiǃâ; ǁnā-amagan ra mî: Nimrodi khami ǁnā ǃgari ǃau-aob ǃKhūb di ais aiǃâ.
GEN.10.10	Tsî tsoatsoas ǁîb gaosis dis ge Babilons, Ereks, Akads tsî Kalnes tsîde ge i, Sinarǃhūb ǃnâ.
GEN.10.12	tsî Resensa Nineves tsî Kalaxs tsîra ǁaegu, nēs ge ǁnā ǃās kaisa.
GEN.10.15	Tsî Kanaanni ge Sidonni ǂguroǃnaesabeb âba ge hō tsî Heti tsîkha,
GEN.10.16	tsî Jebusǁîb, Amorǁîb, Girgasiǁîb,
GEN.10.17	Hiviǁîb, Arkǁîb, Sinǁîb,
GEN.10.18	Arvadǁîb, Semarǁîb tsî Hamatǁîb tsîna; ǁîna xu di ge Kanaanǁîn di ǃhaoǃnāde ge khoraǂuisen.
GEN.10.19	Tsî ǀkharib Kanaanǁîn dib ge Sidonsa xu Gerars ǃoats ra ǃgû khami Gasas kōse ge ī; Sodoms tsî Gomoras tsîra ǃoats ra ǃgû khami, tsî Admas tsî Seboims tsî Lesas tsîdi kōse.
GEN.10.20	Nēgu ge Xammi di ôaga ǁîgu di ǃhaoǃnāde ǃoa, ǁîgu di gowagu ǃoa, ǁîgu di ǃhūǃâdi ǃnâ, ǁîgu di ǁaedi ǃnâ.
GEN.10.23	Tsî Arammi di ôagu ge Usi, Huli, Geteri tsî Masi tsîga ge i.
GEN.10.24	Tsî Arpaxsadi ge Selaxa ge hō, tsî Selaxi ge Ebera ge hō.
GEN.10.26	Tsî Joktanni ge Almodadi, Selefi, Hasarmaveti, Jeraxi,
GEN.10.27	Hadorammi, Usali, Diklab,
GEN.10.28	Obali, Abimaeli, Sebab,
GEN.10.30	Tsî ǁîgu di ǁanǃkhais ge Mesasa xu Sefarǃhommi aiǂoasǀî ǁgoeb ǃoats ra ǃgû khami ge hâ i.
GEN.10.31	Nēgu ge Semmi di ôaga ǁîgu di ǃhaoǃnāde ǃoa, ǁîgu di gowagu ǃoa, ǁîgu di ǃhūǃâdi ǃnâ, ǁîgu di ǁaedi ǃoa.
GEN.11.1	Tsî ǃhūbaib hoaragab ge ǀgui gowab ǀguib tsî ǀguiti-ī mîde ge ūhâ i.
GEN.11.6	Ob ge ǃKhūba ge mî: Mû, ǀgui ǁaes ǀguis tsîn ge ǀgui gowab ǀguiba ūhâ; tsî nēs ge ǁîn ra dītsoatsoasa, tsî nēsi ǁnâi ǃgaoǁnâbasen tide, dī nîsen ǂâibasen hâ xūn hoana?
GEN.11.9	ǁNā-amagas ge ǁîs di ǀonsa Babel ti ge ǂgaihe; ǁnāpab ge ǃKhūba gowab ǃhūbaib hoaragab diba ǀhomaǀhoma xui-ao, tsî ǁnāpa xub ge ǃKhūba ǁîna ǃhūbaib hoaragab ai ǀgaruǀgaru xui-ao.
GEN.11.11	Tsî Semmi ge Arpaxsadab ge hō hâ is khaoǃgâ korokaidisi kuriga ge ûi, tsîb ge ǀgôagu tsî ǀgôadi tsîna ge hō.
GEN.11.13	Tsî Arpaxsadi ge Selaxab ge hō hâ is khaoǃgâ hakakaidisi tsî ǃnona kuriga ûi tsî ǀgôagu tsî ǀgôadi tsîna ge hō.
GEN.11.14	Tsî Selaxi ge ǃnonadisi kuriga ge ûi tsî Ebera ge hō.
GEN.11.15	Tsî Selaxi ge Eberab ge hō hâ is khaoǃgâ hakakaidisi tsî ǃnona kuriga ûi tsî ǀgôagu tsî ǀgôadi tsîna ge hō.
GEN.11.16	Tsî Eberi ge ǃnonadisihakaǀa kuriga ûi tsî Pelega ge hō.
GEN.11.17	Tsî Eberi ge Pelegab ge hō hâ is khaoǃgâ hakakaidisi ǃnonadisi kuriga ûi tsî ǀgôagu tsî ǀgôadi tsîna ge hō.
GEN.11.18	Tsî Pelegi ge ǃnonadisi kuriga ûi tsî Reguba ge hō.
GEN.11.19	Tsî Pelegi ge Regubab ge hō hâ is khaoǃgâ ǀgamkaidisi tsî khoese kuriga ûi tsî ǀgôagu tsî ǀgôadi tsîna ge hō.
GEN.11.20	Tsî Regub ge ǃnonadisiǀgamǀa kuriga ûi tsî Seruga ge hō.
GEN.11.21	Tsî Regub ge Serugab ge hō hâ is khaoǃgâ ǀgamkaidisi tsî hû kuriga ûi tsî ǀgôagu tsî ǀgôadi tsîna ge hō.
GEN.11.22	Tsî Serugi ge ǃnonadisi kuriga ûi tsî Nahora ge hō.
GEN.11.23	Tsî Serugi ge Nahorab ge hō hâ is khaoǃgâ ǀgamkaidisi kuriga ûi tsî ǀgôagu tsî ǀgôadi tsîna ge hō.
GEN.11.24	Tsî Nahori ge ǀgamdisikhoeseǀa kuriga ûi tsî Teraxa ge hō.
GEN.11.25	Tsî Nahori ge Teraxab ge hō hâ is khaoǃgâ ǀguikaidisi tsî disikhoeseǀa kuriga ûi tsî ǀgôagu tsî ǀgôadi tsîna ge hō.
GEN.11.26	Tsî Teraxi ge hûdisi kuriga ûi tsî Abrammi, Nahori tsî Haranni tsîga ge hō.
GEN.11.27	Tsî nēdi ge ǃnaedi Teraxi dide: Teraxi ge Abrammi, Nahori tsî Haranni tsîga ge hō; tsî Haranni ge Lota ge hō.
GEN.11.28	Tsî Haranni ge ǁgûb âb xa ge aiǁō, ǃnaes âb di ǃhūb ǃnâ, Urs Xaldeǃhūb dis tawa.
GEN.11.30	Tsî Sarais ge ǁora tama tsî ǀgôa-e ūhâ tama ge hâ i.
GEN.11.32	Tsî Terab di tsēdi ge ǀgamkaidisi tsî koro kuri ge i; tsîb ge Teraxa Harans tawa ge ǁō.
GEN.12.1	Tsî ǀnaib ge ǃKhūba Abrammi ǃoa ge mî hâ i: Doeǂoa sa ǃhūba xu tsî sa ǀaokhoexagusa xu tsî sa îb di omma xu, ǁnā ǃhūb tita nîra ǁgau tsiba ǃoa.
GEN.12.4	Ob ge Abramma ge doe, ǃKhūb ge ǁîb ǃoa mî khami, tsî Loti ge ǁîb ǀkha ge doe; tsî Abrammi ge hûdisikoroǀa kurixa ge i, Haransa xub ge doeǂoa ǃnubai.
GEN.12.9	ǁNās khaoǃgâb ge Abramma dāǁnâ tsî ǃaruǀî ǃKhawagasǃhūb ǁga ge doe.
GEN.12.11	Tsî i ge ge ī, Egipteb ǃnâ sīsab ge ǀgūo, ob ge Sarais ǁîb di taras ǃoa ge mî: Mû, tita ge a ǂan îsa taras a ǃkhaisa.
GEN.12.13	Mî ǁnâi re ti ǃgâsas a ǃkhaisa, î ta ǃgâibahe re sas ǃaroma, îs ti ǀomsa ûi re sas ǃaroma.
GEN.12.14	Tsî i ge ge ǃnae, Abrammi ge Egipteb ǃnâ sīo, o gu ge Egipteǁîga nē tarasa ge mû, kaises a îsa ǃkhaisa.
GEN.12.15	ǁKhāti gu ge gaosagu Faraob diga ǁîsa mû tsî Faraob aiǃâ ge koa si, os ge tarasa Faraob ommi ǃoa ge ūsīhe.
GEN.12.16	Tsîb ge ǁîba Abramma ge ǃgâidī ǁîs ǃaroma, ob ge gūn, goman, eselgu, ǃgāgu, ǃgādi, eseldi tsî ǃnain tsîna ge ūhâ i.
GEN.12.18	Ob ge Faraoba Abramma ǂgai tsî ge mî: Tare-e sats go dī te-e? Tarexats ǂanǂan te tama hâ, ǁîs a sa tara ǃkhaisa?
GEN.12.19	Tare xū-i ǃaromats kha ǁîs a ti ǃgâ ti go mî, o ta go ǁîsa ǁaupe tarase ūbasen ǁga? Tsî nēsi ǁnâi, nēs hâ sa tarasa, xuige ū si îts ǃgû re!
GEN.12.20	ǃNubaib ge Faraoba aogu âba ǁîb ǃaroma ge mîmā, o gu ge ǁîba ge ǁnū tsî taras âb tsî ūb hâ xūn hoana.
GEN.13.1	Nētib ge Abramma Egipteba xu ge doeǃapa ǃkhawagasǀî, ǁîb tsî taras âb tsî ūb hâ xūn hoan tsî Loti ona ǁîb ǀkha.
GEN.13.3	Tsîb ge doemas âb ǃnâ ǃkhawagasǀî Bet-Els kōse ge sī ǁnā ǃās tentoms âb tsoatsoas ǃnâ ge hâ is kōse, Bet-Els tsî Ais tsîra ǁaegu;
GEN.13.5	Tsî Loti, Abrammi ǀkha ge doeb ge ǁkhāti gūn, goman tsî tentomdi tsîna ge ūhâ i.
GEN.13.9	ǃHūb hoaragaba kha sa ais aiǃâ hâ tamab hâ? ǁNâi ǀgoraxū te re! Sats ga ǁareǀkhābǀî ǃgû ǂgao, o ta ge tita amǀkhābǀî nî ǃgû, tsî sats ga amǀkhābǀî ǃgû ǂgao, o ta ge tita ǁareǀkhābǀî nî ǃgû.
GEN.13.11	Nētib ge Lota Jordanǃāb ǂgāb hoaragaba ge ǁhûiǂuibasen, tsî Loti ge aiǂoasǀî ge doe, tsî kha ge ǁî ǀgamkha nē dommi ai ge ǀgoraxūgu.
GEN.13.12	Tsî Abrammi ge Kanaanǃhūb ǃnâ ge ǁan; tsî Loti ge ǂgāb di ǃādi ǃnâ ǁan tsî Sodoms kōse tentomde ge om.
GEN.13.14	Tsîb ge ǃKhūba Loti ge ǁîba xu ǀgoras khaoǃgâ Abrammi ǃoa ge mî: ǃGapakhâi îts nēsi ǁîs aits hâ ǃkhaisa xu kō ǀapasǀî tsî ǃkhawagasǀî, tsî aiǂoasǀî tsî huriǂoasǀî.
GEN.13.17	Khâi îts nē ǃhūba ǃgûmaǃnâ, gaxu tsîb a ǂhaba khami; satsa ta ge tita ǁîba nîra mā xuige.
GEN.14.4	ǁÎgu ge Kedorlaomera disiǀgamǀa kuriga ge ǃoaba; xawe disiǃnonaǀaǁî kurib ǃnâ gu ge ge ǁnāǁgôa.
GEN.14.8	ǃNubaib ge gao-aob Sodoms diba ge doebē tsî gao-aob Gomoras dib, tsî gao-aob Admas dib, tsî gao-aob Seboims dib, tsî Belas, ǁîs ge Soars di gao-aob tsîga; tsî gu ge torob ǃoa ge ǂhomisen, ǃgoaǃnāb Sidims dib ǃnâ,
GEN.14.9	Kedorlaomeri, Elammi di gao-aob, tsî Tidali, ǁaedi di gao-aob, tsî Amrafeli, Sinari di gao-aob, tsî Arioxi, Elasari di gao-aob tsîgu ǃoagu; haka gao-aoga korogu ǃoagu.
GEN.14.15	Tsîb ge tsuxuba ǁîgu ǃoa-ai ǀgoraǃāsen, ǁîb tsî ǁîb di ǃgāgu tsîn, tsîb ge ǁîga ǂnauǂkhū tsî ǁîga ge sauruǃgon Hobas, Damaskus di ǁareǀkhāb ai ǁgoes kōse.
GEN.14.16	Tsîb ge xūn hoana ǁkhawa ge ūhā tsî ǃgâsab Loti tsî xūn âb onab ge ǁkhawa ge ūhā, tsî taradi on tsî ǁaesa.
GEN.14.21	Tsîb ge gao-aob Sodoms diba Abrammi ǃoa ge mî: Khoena tita mā re; îts satsa xūna ūbasen re!
GEN.14.23	Amase ta ge ǀgui ǁaparo-e xu ǁharoǃhâuro-i kōse ǁnā xūn hîa sa din hoan xa ū tide, îts tā: Abramma ta go ǃkhū kai, ti mî.
GEN.15.2	Ob ge Abramma ge mî: ǃKhūtse, ǃKhūtse, tare-ets nî mā te, ǀgôan ose gau khoeta go titao; tsî ǀgôab ti ommi dib ge nē Damaskuǁîb Eliesera.
GEN.15.9	Ob ge ǁîba ǁîb ǃoa ge mî: Tita ūba re ǃnona kurixa tsâus tsî ǃnona kurixa piris tsî ǃnona kurixa ǂkharapirib tsî ǂnais tsî ǂkham ǂnabus tsîna.
GEN.15.11	Tsî ǀaun ge ǁō hâ sorodi ai hā ǁgôaxa, xawe Abrammi ge ǁîna ge ǃhaebē.
GEN.15.17	Tsî i ge ge ī sores ra ǂgâ tsî i ra ǃkhae ǃkhaisa, mû, o i ge ǀan ra ǁganom-i tsî ǀaexa ǃamamǀae-i khami ge hā, ǃâde ra ǃgûǃnâǃganu-e.
GEN.15.21	Amorǁîn, Kanaanǁîn, Girgasiǁîn tsî Jebusǁîn tsîna.
GEN.16.3	ǃNubais ge Sarais Abrammi tarasa Egipteǁî ǃgās âs Hagarsa ū tsî Abrammi aob âsa tarase ge mā si, disi kurigab ge Abramma Kanaanǃhūb ǃnâ ǁan hâ is khaoǃgâ.
GEN.16.4	Ob ge Hagars tawa ge ǂgâ, tsîs ge ge ǃkhōǃoa. Tsî mûs geo ǃkhōǃoas ge ǃkhaisa, os ge ǀhonkhoes âsa ge ǃharaxūsa ǁîs di mûǁae.
GEN.16.5	Os ge Saraisa Abrammi ǃoa ge mî: Ti ǂkhabadīsa as sa ai hâ; tita ge ti ǃgāsa sa tîǂams ǃnâ go mā; os ge ǃkhōǃoas go ǃkhaisa go mû tsî tita ra sora; ab ǃKhūba ǀgora tita tsî sats tsîm ǁaegu!
GEN.16.6	Ob ge Abramma Sarais ǃoa ge mî: Mû, sa ǃgās ge sa ǃomǁae hâ; dī-ū si re, sa mûǁae a ǃgâi khami! Os ge Saraisa ǁîsa tsūse ge ûi-ū, tsîs ge ǁîsa ais âsa xu ge ǁhâ.
GEN.16.8	Tsîb ge ge mî: Hagarse, Sarais di ǃgāse, mapa xus ra hā tsî mâǀîs gau? Os ge: ǁHâ ta ra ti ǀhonkhoes Sarais di aisa xu, ti ge mî.
GEN.16.9	Ob ge ǃKhūb di ǀhomǃgāba ǁîs ǁga ge mî: ǃHoba sa ǀhonkhoes ǃoa î ǃgamǃgamsen ǁîs di ǃomkha ǃnaga.
GEN.16.11	ǁKhātib ge ǀhomǃgāb ǃKhūb diba ǁîs ǃoa ge mî: Mû, sas ge a ǀgamǀkhā tsîs ge ǀgôaba nîra ǁora, tsîs ge Ismaeli ti ǀons âba nîra ǂgai, ǃKhūb ge sa ǃgomsiba go kōǀî amaga.
GEN.16.13	Os ge ǀons ǃKhūb dis, ǁîs ǀkha goro ǃhoasa, sats ǃgapaǀîs di Elots ti ge ǂgai; nētis ge mî xui-ao: Xare kōǀî bi ta go, ǁîb tita ra ǃgapaǀîba?
GEN.16.16	Tsî Abrammi ge ǁkhaisadisiǃnaniǀa kurixa ge i, Hagars ge Ismaela ǁoraba bi ǃnubai.
GEN.17.2	Tsî tita ge ti ǃgaeǀhaosa nîra dī, tita tsî sats tsîkhom ǁaegu, tsî tita ge kaise nîra ǂguiǂgui tsi.
GEN.17.3	ǃNubaib ge Abramma ais âb ai ge ǁnā; tsî Elob ge ǁîb ǀkha ǃhoa tsî ge mî:
GEN.17.4	Tsî mû, tita xasa, ti ǃgaeǀhaos ge sa ǀkha hâ; tsîts ge nîra kaise kai ǂguib ǁaedi dib di ǁgû kai.
GEN.17.6	Tsî tita ge kaise nîra ǂûǂûxaǃnâ kai tsi tsî tita ge ǁaedi di îse nîra mâi tsi, tsî gao-aogu ge satsa xu nîra ǀkhī.
GEN.17.7	Tsî tita ge ti ǃgaeǀhaosa nîra ǂnûikhâi tita tsî sats tsîkhom ǁaegu, tsî sa surib ǁaegu sa khaoǃgâ, ǁîn di ǃhaodi ǃnâ, ǀamo ǃgaeǀhao-i ase, î ta satsa Elose ība tsî sa suriba sa khaoǃgâ.
GEN.17.9	ǃAruǀîb ge Eloba Abrahammi ǃoa ge mî: Ots ge satsa ti ǃgaeǀhaosa nî ǃkhōǀgaipe, sats tsî surib âtsa sa khaoǃgâ, ǁîn di ǃhaodi ǃnâ.
GEN.17.11	O du ge aikhōb sadu ǁgans diba nî ǃgaohe; tsî ǁîs ge sao-i ase nîra hâ, tita tsî sats tsîkhom ǁaegu hâ ǃgaeǀhaos di-i ase.
GEN.17.12	Mâ aore ǀgôarob ǁkhaisa tsēdi â-ib hoaba du nî ǃgaohe, aore-i sadu di ǃhaodi ǃnâ hâ-i hoa-i, ommi ǃnâ ǃnae hâ-i karao, mâ ǃhaokhoe-i hoa-i xa marib ǀkha ǁamahe hâ-i karao, sadu surib di tama i ga i xawe;
GEN.17.13	ommi âdu ǃnâ ǃnae hâb tsî sadu marib ǀkha ǁamahe hâb, ǁîb ge ǂanǂansase nîra ǃgaohe; tsî ti ǃgaeǀhaos ge sadu ǁgans ǃnâ nîra hâ ǀamo ǃgaeǀhao-i ase.
GEN.17.14	Tsî aoreb aikhōba ūhâb hoab, aikhōb di ǁgansa ǃgaohe tideb, ǁîb di ǀoms ge ǁîs di ǁaede xu nîra ǃhūǃnomasihe, ti ǃgaeǀhaosab go khôa xui-ao.
GEN.17.15	ǁKhātib ge Eloba Abrahammi ǃoa ge mî: ǀOns sa taras Sarais disats ge Sarai ti ǂgai tide, tsîts ge ǀons âsa Sara ti nî ǂgai.
GEN.17.16	Tita ge ǁîsa nîra ǀkhae tsî ǁîsa xu satsa ǀgôaba nîra mā, ā, tita ge ǁîsa nîra ǀkhae, os ge nîra ǁae kaihe; o gu ge gao-aogu ǁaedi diga ǁîsa xu nîra ǀkhī.
GEN.17.17	Ob ge Abrahamma ais âb ai ǁnā tsî ge âi; tsîb ge ǂgaob âb ǃnâ ge mî: Xareb kha ǀguikaidisi kurigu â-i khoeba ǀgôa-e nî ǁorabahe? Xares kha Sarasa khoesedisi kurixas a hîa nî ǁora?
GEN.17.18	Ob ge Abrahamma Elob ǃoa ge mî: Ae! Îb ga Ismaela sa ais aiǃâ ûio.
GEN.17.19	Ob ge Eloba ge mî: Amase, Saras, sa taras, ǁîs ge satsa ǀgôaba nî ǁoraba, tsîts ge ǀons âba Isak ti nî ǂgai. Tita ge ti ǃgaeǀhaosa ǁîb ǀkha nîra ǂnûikhâi, ǀamo ǃgaeǀhao-i ase surib âba ǁîb khaoǃgâ.
GEN.17.20	Tsî Ismaeli xasa ta ge go ǁnâu-am tsi, mû, tita ge ǁîba ge ǀkhae, tsî ta ge ǁîba nîra ǂûǂûxaǃnâ kai tsî îbe nîra ǂguiǂgui bi; disiǀgamǀa gaosagab ge nîra hō, tsî tita ge ǁîba kai ǁaese nîra mâi;
GEN.17.21	xawe ǃgaeǀhaos tisa ta ge Isaki ǀkha nîra ǂnûikhâi, Saras nau kurib ǃnâ mîmâihesa ǁaeb ai nîra ǁoraba tsiba.
GEN.17.22	Tsîb ge ǁîba ǁîb ǀkha ge ǃhoaǀû; tsîb ge Eloba Abrahamma xu ge ǃapa.
GEN.17.23	ǃNubaib ge Abrahamma ǁîb di ôab Ismaeli tsî ǁîb ommi ǃnâ ǃnae hân hoan tsî marin âb ǀkhab ge ǁaman hoan, aoregu hoagu Abrahammi ommi ǃnâ hâ khoen diga ū tsî ǁgans ǁîgu aikhōb disa ge ǃgao ǁnā tsēs ǁkhās ai, Elob ge ǁîb ǀkha ǃhoa khami.
GEN.17.24	Tsî Abrahammi ge khoesedisikhoeseǀa kurixa ge i, ǁgans aikhōb âb disab ge ǃgaohe ǃnubai.
GEN.17.25	Tsî ǁîb di ôab Ismaeli ge disiǃnonaǀa kurixa ge i, aikhōb âb di ǁgansab ge ǃgaohe ǃnubai.
GEN.17.26	ǁNā tsēs ǁkhās aib ge Abrahamma ge ǃgaohe tsî Ismaeli ǁîb ôab on,
GEN.17.27	tsî aore khoegu hoagu ǁîb ommi digu hoagu, ommi ǃnâ ge ǃnaegu tsî marib ǀkha ǃhaokhoeba xu ge ǁamahegu hoagu ge ǁîb ǀkha ge ǃgaohe.
GEN.18.1	ǁNās khaoǃgâb ge ǃKhūba ǁîb tawa ge ǂhai terpentinhaidi Mamres didi tawa, tentoms di dao-ams ǃnâb ǂnôa hîa, tsēs ge ǀgamsa i ǃnubai.
GEN.18.3	tsî ge mî: ǃKhūtse, ǀkhomma ta ga sa mûǁae hō, o tā ǁnâi sa ǃgāta ǃgû-īǀkhā go re!
GEN.18.4	Î go ǁgamro-e ūhābahe î go sago ǂaide ǁā, î go nē hais ǃgao ǃgâsen re!
GEN.18.5	O ta ge tita pereǃâro-e nî ūǀkhī, sago ǂgaoba go nî ǀgaiǀgaise; ǁnās khaoǃgâ go ge nî ǃgû, sago ǃgāta ǃoa go go hā amaga. O gu ge: Mîts go khami dī re, ti ge mî.
GEN.18.6	Ob ge Abrahamma Saras ǃoa tentoms ǃnâ ǃhaeǃhaesen tsî ge mî: ǃHae îs ǃnona ǀguirode tsampereb xa ū, îs ǀhomam tsî ǁganperede dī re!
GEN.18.7	Ob ge Abrahamma goman ǃoa ǃnoe tsî tsâu-i hîa tsam tsî ǃgâi-e ū tsî ǁî-e ǃgāba ge mā; ǁîb ge ǃhaeǃhaesen tsî ǁî-e ge ǁanǁan.
GEN.18.8	Ob ge ora ǁnui-i tsî dai-i xa ū, tsî tsâu-i ǁîb goro ǁāǁā-e, tsîb ge ǁîna ǁîga ge mâi-aiǃâ; tsîb ge ǁnā hais ǃgao ge mâ, ǁîgu ra ǂû hîa.
GEN.18.9	ǃNubai gu ge ǁîb ǃoa ge mî: Mapas Saras sa tarasa hâ? Ob ge: ǁNā hâ tentoms ǃnâ, ti ge mî.
GEN.18.10	Ob ge ǁîba ge mî: Tita ge ǂanǂansase ǁkhawa nîra hā, ǁaupe nē ǁaeb ûib dib ǁkhāb ai; tsî mû, os ge sa taras Sarasa ǀgôaba nîra ūhâ. Tsî Saras ge ǁîsa tentoms di dao-ams, ǁîb khaoǃgâ hâs ǃnâ ge ǁnâu.
GEN.18.11	Tsî ra ge Abrahammi tsî Saras tsîra kaira tsî ge kurixa i; Saras ge ǀû ge hâ i tararekhoe dommi ai ībahesa.
GEN.18.13	Ob ge ǃKhūba Abrahammi ǃoa ge mî: Tare xū-i ǃaromas ra âi Sarasa, mî raǃâ: Amase ta kha ganupe nî ǁora, kaira ta hâ hîa?
GEN.18.15	Os ge Sarasa ǀoa tsî ge mî: Âi tama ta hâ ti, ǃaos gere amaga. Ob ge ǁîba: Hî-î, âis go, ti ge mî.
GEN.18.16	ǃNubai gu ge ǁnā aoga ǁnāpa xu khâi tsî Sodomsǀî ge ūnusen; ob ge Abrahamma ǁîgu ǀkha ge ǃgû ǁîgab nî ǁnūse.
GEN.18.17	Ob ge ǃKhūba ge mî: Gaugau ta nî tita Abrahammi aiǃâ dī ǂgao ta ra-e?
GEN.18.24	ǀNîsin nî korodisi ǂhanu-aina ǁnā ǃās ǃnâ hâ: ǁÎn onats kha nî hîkākā tsî ǃāsa sâu tide korodisi ǂhanu-ain ǁîs ǃnâ hân ǃaroma?
GEN.18.25	Tātsēts ge satsa ǁîsa hî tide, ǂhanu-aiba eloxoresab ǀkha ǃgamsa, ǂhanu-aib nî eloxoresab ǀkha ǀguiti-īsa; tātsēts ge satsa hî tide! ǁNâi ǂhanuǂhanu-aob ǃhūbaib hoaragab diba kha ǂhanuseb sîsen tide?
GEN.18.27	Ob ge Abrahamma ǃeream tsî ge mî: Kō re, dītsâ tsî ta ge ǃKhūb ǀkha goro ǃhoa, tsara ta tsî tsao ta a xawe.
GEN.18.28	ǀNîsi nî ǁnā korodisi ǂhanu-ain tawa korona tôasi; ǁnâits kha satsa koron ǃaroma ǃās hoaragasa nî hîǀhuru? Ob ge ge mî: Tita ge hîkākā si tide, hakadisikoroǀana ta ga hō-o.
GEN.18.29	Ob ge ǃaruǀî ǁîb ǀkha ǃhoa tsî ge mî: ǀNîsin nî ǁnāpa hakadisina hōhe. Ob ge: Tita ge ǁîsa dī tide hakadisin ǃaroma, ti ge mî.
GEN.18.31	Ob ge ge mî: Kō re, dītsâ tsî ta ge ǃKhūb ǃoa goro ǃhoa: ǀNîsin nî ǀgamdisina hōhe. Ob ge: Tita ge ǁîsa hîkākā tide ǀgamdisin ǃaroma, ti ge mî.
GEN.18.32	Ob ge gorose ge mî: Ab ǃKhūba tā ǁaixa re nē ǃnās ǀguisa ta ga ǃhoao: ǀNîsin nî disina hōhe. Ob ge: Tita ge ǁîsa hîkākā tide disin ǃaroma, ti ge mî.
GEN.18.33	ǃNubaib ge ǃKhūba ge ǃgûbē, Abrahammi ǀkhab ge ǃhoatoao; tsî Abrahammi ge ǁkhawa ǁîb di ǃās ǃoa ge oa.
GEN.19.1	Tsî ǁnā ǀgam ǀhomǃgākha ge ǃuia Sodoms tawa ge sī; tsî Loti ge Sodoms di ǁāb tawa ge ǂnôa i; tsî Loti ge ǁîkha mûo, ob ge khâi tsî ge ǃgûǃoa kha tsî ais âb ǀkha ǃhūb ai ge ǃgamǃgâ.
GEN.19.2	Tsîb ge ge mî: Kō re, ti ǃkhūkhoekho, sakho ǃgāta di ommi tawa sī, î kho hâǂkhai re î kho ǂaidi âkho ǁā re; o kho ge ǃnauǁgoaga khâi tsî nî ǃgû sakho di daoba. O kha ge: Hî-î, a khom ǃās ǃganni ai hâǂkhai ti ge mî.
GEN.19.3	Tsîb ge ǁîkha kaise ge ǁgūǀkhā, o kha ge ǁîb tawa ge ǂgâ tsî ommi âb ǃnâ ge sī; ob ge ǁîkha ǂûǁae-e ge dība, tsîb ge ǀkhuruǀkhuruhe tama ǁganperede ge dī, tsî kha ge ge ǂû.
GEN.19.4	Tsî ganupe ǁîkha ǁomǃgû tama hâ hîa gu ge ǁnā ǃās di khoegu Sodoms diga, ǂkhamma xu hoan xa kaib kōse, ǁnā omma ge ǃnamiǂgā, ǁaes hoasa, ǀuniga khoeb kōse.
GEN.19.5	On ge Lota ǂgai tsî ge mîǀî bi: Mapa kha hâ ǁnā aokha, nē tsuxub ǃnâ sa tawa go hākha? Sige ǁîkha ūǀkhība, î ge ǁîkha ǂangu-ū.
GEN.19.6	ǃNubaib ge Lota ǁîna ǃoa dao-ams tawa ǂoa tsî ǁāba ǁîb khaoǃgâ ge ǂganam;
GEN.19.7	tsîb ge ge mî: Ti ǃgâsago, tā tsūdī go re!
GEN.19.8	Kō re, tita ge ǀgam ǀgôara ūhâ, ao-e ǂangu-ū tama hâra; tita ge ǁîra sago nî ūǂoaxaba, î go ǁîra ǀkha dī sago mûǁae a ǃgâi khami, xawe nē khoekha tā xū-e dī, ǁî ǃkhais ǃaroma kha ti ǂamaib di sommi ǃnâ go hā xuige.
GEN.19.10	Xawe kha ge ǁnā khoekha ǃommi âkha ǀhōǂui tsî Lota ǁîkha tawa ommi ǃnâ ge ūǂgâxa, tsî dao-amsa ge ǂganam.
GEN.19.12	ǃNubai kha ge ǁnā khoekha Loti ǃoa ge mî: ǀNî khoe-e ganupe ūts hâ nēpa. ǀUiǀgôab kas, ǀgôagu âts kas, ǀgôadi âts kas hoasa? ǁÎna nē ǃās ǃnâts ūhân hoana ūǂoaxa nē ǃāsa xu;
GEN.19.15	Tsî ǁgoaǂnobos ge ǁhaio, o kha ge ǀhomǃgākha Lota ǁgūǀkhā tsî ge mî: Khâi îts ū sa taras tsî sa ǀgam ǀgôara hîa sa ǃomǁae hâra, ǂhanuoǃnâsib nē ǃās dib ǃnâts kā tidega.
GEN.19.16	Xaweb ge ge ǀhana; o kha ge ǁnā aokha ǃommi âba ge ǃkhō tsî taras âb di ǃommi tsî ǀgam ǀgôara âb di ǃomga, ǃKhūb ra ǁîna sâu ǂgao amaga; tsî kha ge ǁîba ūǂoa tsî ǃās ǃauga ge mâi bi.
GEN.19.17	Tsî i ge ge ī ǁîna kha ge ǃaugaba ǃoa ūǂoao, ob ge ǁîba ge mî: Sâusen sa ûib ǃaroma, tā khaosǀî kō, îts nē ǂgāb hoaragab ai tā mâ; sâusen ǃhommiǀî, îts tā kā!
GEN.19.19	Mû, sa ǃgāta ge ǀkhomma go hō sa mûǁae, tsîts ge ǃgâidīb âtsa go kaikai, ti tawats go dība, ti ǀomsats nî ûib ǃnâ sâuga; xawe ta ge ǃhommiǀî a sâuhe ǁoa, î ta ǀnîsi tā ǂkhabab xa hāǂamhe, î ta tā ǁō.
GEN.19.20	Kō re, nē ǃās ge a ǀgū, ǁîs ǃoa ǁhâsa tsîs ge a ǂkhari; a ta ǁnâi ǁnāǀî sâusen, (ǂkhari tamas hâ?) îs ti ǀomsa ûi!
GEN.19.21	Ob ge ǁîba ge mîǀî bi: Mû, tita ge sa aisa ǁkhāti nē ǃkhais ǃnâ go ǃkhōǃoa, o ta ge nē ǃāsa dabaǃkhuni tide, sats go ǁîs xa mîsa.
GEN.19.22	ǃHae îts ǁnāǀî sâusen; xū-i xare-e ta a dī ǁoa, ǁnāpats nî sī ǂgâs kōse xuige. ǁNā-amagas ge ǀons ǁnā ǃās disa Soars ti ge ǂgaihe.
GEN.19.23	Sores ra ǃhūbaib ǂamai ǁhai hîab ge Lota Soars ǃnâ ge ǂgâ.
GEN.19.25	Tsîb ge ǁîba nē ǃāra ge dabaǃkhuni, tsî ǁnā ǂgāb hoaragab tsî ǁansaben ǁnā ǃāra din hoana, tsî ǃhūb ra ūǀkhīn tsîna.
GEN.19.27	Tsî Abrahammi ge ǃnauǁgoaga khâi tsî ge sī, ǁnā ǃkhais, ǁîs aib ge ǃKhūb di ais aiǃâ mâ is ǃoa.
GEN.19.28	Tsîb ge ge kō Sodoms tsî Gomoras tsîraǀî tsî ǁnā ǂgāb hoab di ǃhūbǀî, tsî mû, ob ge ǀanna ǁnā ǃhūba xu ge ǃapa, kai ǁganommi di ǀanni axase.
GEN.19.29	Tsî i ge ge ī Elob ge nē ǂgāb di ǃāde hîǀhuruo, ob ge Eloba Abrahammi xa ge ǂâi, ob ge ǁîba Lota nē dawaǃkhunis di ǁaeguba xu ge ǂgaeǂguiǂui nē ǃāra, Loti ǁîra ǃnâ ǁan go hâ ira di dawaǃkhunihesa xu.
GEN.19.30	Tsî Loti ge Soarsa xu doeǃapa tsî ǃhommi ai sī ge ǁan, ǀgam ǀgôara âb ǁîb ǀkha, Soars ǃnâ ǁansa ra ǃao hâ amaga. Tsîb ge ǁhoaǃnā-i ǃnâ ge ǁan, ǁîb tsî ǀgam ǀgôara âb tsîna.
GEN.19.31	Os ge ǂguroǃnaesasa ǂkhams ǃoa ge mî: Sam di îb ge a kaira, tsî aore khoe-i xare-i ge nē ǃhūb ǃnâ hâ tama hâ, sam tawa nî ǂgâ-e, ǃhūbaib hoab di dommi ǃoa.
GEN.19.33	O ra ge ǁnā tsuxub ǁkhāb ǃnâ ǁgûba ǂauxûib xa ge āsi; ǃnubais ge ǂguroǃnaesasa hā tsî ǁgûb tawa ge ǁgoe, tsî ǁîb ge ǁgoes âs tsî khâis âsa hōǃâ tama ge hâ i.
GEN.19.34	Tsî i ge ge ǃnae sao ra tsēs ai, os ge ǂguroǃnaesasa ǂkhams ǁga ge mî: Mû tita ge ǁari tsuxub ǃnâ ti îb tawa go ǁgoe i; am ǁkhāti nē tsuxub ǃnâ ǁîba ǂauxûib xa āsi, îs sasa ǂgâ îs ǁîb tawa ǁgoe, îm sam îba xu suri-e ûib ǃnâ sâu, ti.
GEN.19.35	O ra ge ǁgûba ǁnā tsuxub ǁkhāb ǃnâ ǂauxûib xa ge āsi, tsî ǂkhams ge khâi tsî ǁîb tawa ge ǁgoe. Tsîb ge ǁîba ǁgoes âs tsî khâis âsa hōǃâ tama ge hâ i.
GEN.19.36	Nēti ra ge ǀgam ǀgôara Loti dira ǁgûba xu ge ǀgamǀkhā.
GEN.20.2	Tsî Abrahammi ge Saras, taras âb xa mîo: Nēs ge a ti ǃgâ, ob ge Abimelexi, Gerars gao-aoba sî tsî Sarasa ge ūbē.
GEN.20.3	Xawe Elob ge Abimelexi tawa ge hā tsuxuba ǁhapo-i ǃnâ, tsîb ge ǁîba ge mîǀî: Mû, sats ge nî ǁō, ǁnā tarasats go ūbēs ǃaroma, aob ǀkhas ǃgame hâ xui-ao.
GEN.20.4	Tsî Abimelexi ge ǁîs tawa ǀgūǀgūsen tama ge i; ǁnā-amagab ge ge mî: ǃKhūtse, ǂhanu-ai ǁaesats ǁnâi nî ǃgam?
GEN.20.5	ǁÎ-aitsama mîba te tamab hâ: Nēs ge a ti ǃgâsa? Tsî ǁîs on ge: Ti ǃgâsab ge a ǁî, ti ge mî. ǂHauǃnâsib ti ǂgaob dib ǃnâ tsî ǃanusib ti ǃomkha dib ǃnâ ta ge nē ǃkhaisa go dī.
GEN.20.6	Ob ge Eloba ǁîb ǃoa ge mî ǁhapos ǃnâ: Tita ge ǁkhāti ǂan go i, nē ǃkhaisats ge satsa ǂhauǃnâsib sa ǂgaob dib ǃnâ go dī ǃkhaisa, tsî tita ge ǁkhāti go ǂhani tsi ti ǃoagu ǁoresa; ǁnā-amaga ta ge mā-am tsi tama go i, ǁîsa tsâǀkhāsa.
GEN.20.8	ǃNubaib ge Abimelexa ǃnauǁgoaga khâi tsî ǃgāgu âb hoaga ǂgai tsî nē mîdi hoade ǁîgu ǂgaedi ǃnâ ge mî. O gu ge ǁnā aoga kaise ge ǃao.
GEN.20.9	Tsî Abimelexi ge Abrahamma ǂgai tsî ǁîb ǃoa ge mî: Tare-ets dī da hâ? Tsî tare-e ta tita sa ǃoagu go ǁore, ots tita tsî ti gaosis ǂama kai ǁore-ai-e go ūhā? Sats ge dī ǃkhaide tita ǀkha go dī, dīhe ga tide hâde.
GEN.20.10	ǃAruǀîb ge Abimelexa Abrahammi ǃoa ge mî: Tare-ets mû hâ, ots nē ǃkhaisa go dī?
GEN.20.11	Ob ge Abrahamma ge mî: Nēti ta go ǂâi xui-ao: ǀNîsi i ge eloǃaoǃgâxasi-e hâ tama hâ nē ǃās ǃnâ, on ge ti taras ǃaroma nî ǃgam te.
GEN.20.12	Tsîs ge ǁkhāti amase a ti ǃgâ, ti îb di ôas a xawes ge ti îs di ôa tama hâ, tsîs ge ge ti tara kai.
GEN.20.13	Tsî i ge ge ī, Elob ge tita ti îb di omma xu ǂgaeǂguima ǃnubai ta ge ǁîs ǃoa ge mî: Nēb ge ǃgâidīb, titas nî dī-ūba: ǁÎs tawam ga sī ǃkhais hoas ai tita xa ǁîb a ti ǃgâ, ti mîsa.
GEN.20.14	Ob ge Abimelexa gūn tsî goman tsîna ū, ǁkhāti ǃgāgu tsî ǃgādi tsîna, tsî ǁîna Abrahamma ge mā; tsîb ge ǁîba Saras, taras âba ǁkhawa ge mā-oa.
GEN.20.15	Tsîb ge Abimelexa ge mî: Mû, ti ǃhūb ge sa ais aiǃâ hâ; ǁan re sa mûǁae a ǃgâi ǃkhais hoas ai.
GEN.20.16	Tsî Saras ǃoab ge ge mî: Mû, sa ǃgâsaba ta ge ǀoadisi ǀhaiǀurimarina go mā; kō, an ǃgū-aixū-i mûra di-i axase ība si re sa ǀkha hân hoan tawa; ā, hoan tawa as ǂhanu-ai kaihe hâse i.
GEN.20.17	Tsî Abrahammi ge Eloba ge ǀgore; ob ge Eloba Abimelexi tsî taras âb tsî ǃgādi âb tsîna ge ǂgauǂgau, o di ge ge ǁora.
GEN.20.18	ǃKhūb ge Abimelexi ommi di ǁhādi hoade hoaragase ǂganam hâ i xui-ao, Saras, Abrahammi di taras ǃaroma.
GEN.21.7	ǃAruǀîs ge ge mî: Tari-e dītsâ tsî ga Abrahamma mîba hâ Saras ge ǀgôaga daisi hâ? Tita ge ǀgôaba ǁora kairasib âb ǃnâ amaga. 
GEN.21.8	Tsî ǀgôab ge kai tsî ge ǀōǀōhe; ǃnubaib ge Abrahamma kai ǂûǁae-e ge dī, Isaki ge ǀōǀōhe tsēs ai.
GEN.21.9	Tsî Saras ge ge mû, Hagars Egipteǁîs di ôab, Abrahammas ge ǁorabab ra ǃhō ǃkhaisa,
GEN.21.11	Tsî nē mîs ge kaise karosa ge i Abrahammi mûǁae, ǁîb di ôab a ǃkhais ǃaroma.
GEN.21.14	ǃNubaib ge Abrahamma ǃnauǁgoaga khâi tsî pereba ge ū, tsî ǁgam-i ǁhōsa, tsî ǁîna Hagarsa ge mā, ǁîna ǃhōb âs ai ra ǁguiǃâ, tsî ǀgôaba mā tsî ge sîbē si. Os ge ǃgû tsî ǃgaroǃhūb Bersebas dib ǃnâ gere kāma.
GEN.21.15	Tsî ǁhōs di ǁgam-i ge toao, os ge ǀgôaba haidi ǃnâ ge aoǁgui.
GEN.21.16	Tsîs ge ǃgû tsî ǃoa-ai ge ǂnû, khā-i ǀkhats ǁaupe ǁkhâu ǁkhās kōse ra ǁgôase; nētis ra mî xui-ao: Tā î ta ǀgôab ra ǁō ǃkhaisa mû; tsîs ge ǃoa-ai ǂnû tsî dommi âsa ǃhâkhâi tsî ge ā.
GEN.21.17	Ob ge ǃKhūba ǀgôab di domma ge ǁnâu; tsî ǀhomǃgāb Elob dib ge Hagarsa ǀhomma xu ǂgaiǀî tsî ǁîs ǃoa ge mî: Tare-es hō hâ, Hagarse? Tā ǃao re, Elob ge ǀgôab di domma go ǁnâu hâb a ǃkhais ai xuige.
GEN.21.18	Khâi îs ǀgôaba ūkhâi îs ǃommi âs ǀkha ǁîba ǃkhōǀgaipe, tita ge ǁîba kai ǁaese nîra mâi xuige.
GEN.21.19	Tsî Elob ge ǁîsa mûra ge khowaba, os ge ǁgamxa ǂgâ-e ge mû, os ge ǃgû tsî ǁhōsa ǁgam-i ǀkha ǀoaǀoa tsî ǀgôaba ge āsi.
GEN.21.20	Tsî Elob ge ǀgôab ǀkha ge hâ i, ob ge kai tsî ǃgaroǃhūb ǃnâ ǁan tsî ge khāǁkhâu-ao kai.
GEN.21.24	Ob ge Abrahamma: Nū ta nî, ti ge mî.
GEN.21.26	Ob ge Abimelexa ge mî: Tita ge ǀū go i, tari-i nē xū-e go dī ǃkhaisa; tsîts ge ǁkhāti satsa tita mîba tama hâ, tsî ta ge ǁkhāti ǁî-i xa ǁnâu tama go hâ i nētsēs kōse.
GEN.21.27	Ob ge Abrahamma gūn tsî goman tsîna ū tsî ǁîna Abimelexa ge mā; tsî kha ge ǁî ǀgamkha ǃgaeǀhao-e ge dī.
GEN.21.28	Tsî Abrahammi ge hû ǁkhaodi gūn dide ǀguri ge mâi,
GEN.21.29	ob ge Abimelexa Abrahammi ǃoa ge mî: Tare-e di nē hû ǁkhaodi, ǀgurits go mâide ra ǂâibasen?
GEN.21.30	Ob ge ge mî: Nē hû ǁkhaodets ge ti ǃomǁaeba xu nî ū, ǀhûǀguitimîse i nî ība tese, tita ge nē tsausa khao ǃkhaisa.
GEN.21.31	ǁNā-amagan ge ǁnā ǃāsa Bersebas ti ge ǂgai, ǁî ǀgamkha ge ǁnāpa nū amaga.
GEN.21.32	Nēti kha ge ǃgaeǀhao-e ge dī Bersebas tawa. ǁNās khaoǃgâb ge Abimelexa ge khâi tsî Pixoli toroǂamkhoeb âb ona, tsî kha ge ǁkhawa Filisteǁîn di ǃhūba ǃoa ge oa.
GEN.21.34	Tsî Abrahammi ge ǂgui tsēde ǃhaokhoese Filisteǁîn di ǃhūb ǃnâ ge ǁan.
GEN.22.3	Ob ge Abrahamma ǃnauǁgoaga khâi tsî eseli âba ǃgaeǃgâ tsî ge ūǀhao ǀgam ǃgākha tsî Isaki ǁîb di ôab tsîga; tsîb ge ǀaena ge ǁhāǃā khauǁguibas ǃoa tsî khâi, tsîb ge ǃgûsī ǁnā ǃkhais Elob go mîba bis ǃoa.
GEN.22.4	ǃNonaǁî tsēs aib ge Abrahamma ǃgapakhâi tsî ǁnā ǃkhaisa ǃnūseba xu ge mû.
GEN.22.5	Ob ge Abrahamma ǃgākha âb ǃoa ge mî: Sakho nēpa hâ re eseli ǀkha, î khom tita tsî ǀgôab tsîkhoma ǁnāpas kōse ǃgû, tsî ǀgoreǀîtoa khom kao, o khom ge ǁkhawa sakho ǃoa nî oahā.
GEN.22.6	Ob ge Abrahamma ǀaen khauǁguibas dina ū tsî ǁîna Isaki, ǀgôab âb ai ge ǁgui; tsîb ge ǀaes tsî gôas tsîra ǃomǁae ū, tsî kha ge ǁî ǀgamkha ge ǃgû.
GEN.22.7	ǃNubaib ge Isaka ǁgûb Abrahammi ǃoa: Ti îtse, ti ge mî. Ob ge Abrahamma: Nē ta a, ti ôatse, ti ge mî. Ob ge: Mû, nēn hâ ǀaen tsî ǀaes tsîna, tsî mapa i ǁnâi ǁkhao-i khauǁguibas di-e hâ?
GEN.22.8	Ob ge Abrahamma ge mî: Elob kom aitsama ǁkhao-i khauǁguibas di-e nîra ǁhûiǂuibaseno, ti ôatse. Tsî ǁnāti kha ge ǁî ǀgamkha ge ǃgûǀhao.
GEN.22.9	Tsî kha ge ǁnā ǃkhais, ǃKhūb go ǁîba mîbas tawa ge sī; ob ge Abrahamma ǁnāpa altar-e ǂnubi tsî ǀaena ǁî-i ai ǁgui tsî ǁîb di ôab Isaka ǃgae tsî altars ai ge ǁgui bi, ǀaen ǀgapise.
GEN.22.11	Xawe ǀhomǃgāb ǃKhūb dib ge ǀhomma xu ǂgaiǀî bi tsî: Abrahamtse, Abrahamtse, ti ge mî. Ob ge ǁîba: Mû, nē ta a, ti ge mî.
GEN.22.13	ǃNubaib ge Abrahamma ǃgapakhâi tsî ge kō, tsî mû, naupab ge ǂkharagūba ǀgom ǃharahain ǃnâ ǁnâkha âb ǀkha tamisenǁapo ge hâ i, ob ge Abrahamma ǃgû tsî ǁnā ǂkharagūba ū tsî khauǁguibase ge ǁguiba bi ǁîb ôab di amǃnâs ai.
GEN.22.14	Tsî Abrahammi ge ǁnā ǃkhais di ǀonsa: ǃKhūb ra mû ti ge ǂgai. ǁÎ ǃkhais ǃaromas ge nētsēs kōse: ǃHommi ǃKhūb dib ai i ge nîra aimûǂanhe, ti ra mîhesa.
GEN.22.15	Ob ge ǀhomǃgāb ǃKhūb diba Abrahamma ǀgamǁî ǃnās ai ǀhomma xu ǂgaiǀî
GEN.22.19	ǃNubaib ge Abrahamma ǁkhawa ǁîb di ǃgākha ǃoa ge oa; o gu ge khâi tsî ǀhûpe Bersebas ǃoa ge ǃgû; tsîb ge Abrahamma Bersebas tawa ge ǁan.
GEN.22.20	Tsî i ge nē ǃnaeǃkhaidi khaoǃgâ ge ī, khoen ra Abrahamma ǂhôa sī tsî mî ǃkhaisa: Mû, Milkas ge ǁkhāti Nahori sa ǃgâsaba ǀgôaga ge ǁoraba:
GEN.22.21	Usi, ǂguroǃnaesab âb tsî Busi, ǁîb di ǃgâsab tsî Kemueli, Arammi îb,
GEN.22.22	Kesedi, Hasob, Pildasi, Jidlafi tsî Betueli tsîga.
GEN.22.24	Tsî ǀgamitaras âb Reuma ti ǀon hâs ge ǁkhāti Tebaxi, Gahammi, Tahasi tsî Maaxab tsîga ge ǁora.
GEN.23.1	Tsî ûib Saras dib ge ǀguikaidisi tsî ǀgamdisihûǀa kurixa ge i; nēgu ge Saras ûib di kuriga ge i.
GEN.23.2	Tsîs ge Sarasa Kirjat-Arbas, Hebrons ti ǁkhāti ǂansas tawa, Kanaanǃhūb ǃnâ ge ǁō, ob ge Abrahamma ge hā, Sarasab nî ǃgaebase tsî ǁîsab nî ābase.
GEN.23.3	ǁNās khaoǃgâb ge Abrahamma ǁō hâs âb di aisa xu khâi tsî Hetiǁîgu ǀkha ǃhoa tsî ge mî:
GEN.23.5	O gu ge Hetiǁîga Abrahamma ǃeream tsî ǁîb ǃoa ge mî:
GEN.23.6	ǃGâ ge re, ǃkhūkhoetse, sats ge gaosats Elob ditsa sida ǁaegub ǃnâ, sa ǁō hâsa hoan xa ǃgâi ǀhobadi sida didi ǃnâ ǁkhō re, khoeb sige dib xareb ge ǂkhā tsi tide, sa ǁō hâsa ǁkhōsa.
GEN.23.7	Ob ge Abrahamma khâi tsî ge ǃgamǃgâ ǁnā ǃhūb di ǁaes aiǃâ, Hetiǁîgu aiǃâ,
GEN.23.8	tsîb ge ǁîgu ǀkha ǃhoa tsî ge mî: Sago ǂâis ga īo, ti ǁō hâsa ta ti ais aiǃâba xu nî ǁkhō ǃkhaisa, ǁnâi ǃgâ te re î go Efronni Sohari ôab tawa ǃhoaba te re,
GEN.23.9	îb ǁîba ǁhoaǃnāb Maxpelab, ǁîb dib, ǃhanab âb ǁaegu ǁgoeba tita mā re ǀoasa marin ama, ǀumiǁkhōǃkhaise sadu ǁaegub ǃnâ.
GEN.23.10	Tsî Efronni ge Hetiǁîgu ǁaegu ge ǂnôa i; ob ge Efronni Hetiǁîba Abrahamma ge ǃeream Hetiǁîgu tsî ǁnān ǁîb ǃās di dao-ams ǃnâ gere ǂgân hoan ǂgaedi ǃnâ, mî rase:
GEN.23.11	Hî-î ti ǃkhūkhoetse, ǃgâ te re, ǃhanaba ta ra ǀkhae tsi, ǁkhāti ǁhoaǃnāb ǁîb ǃnâ hâba ta ra ǀkhae tsi, ti ǁaes di ôagu mûǁae ta ge ǁîkha ra ǀkhae tsi: ǁKhō re sa ǁō hâsa.
GEN.23.12	Ob ge Abrahamma ge ǃgamǃgâ ǁnā ǃhūb ǁaes di ais aiǃâ;
GEN.23.13	tsîb ge Efronni ǀkha ǁnā ǃhūb ǁaes di ǂgaedi ǃnâ ǃhoa tsî ge mî: Aio, satsa kha ǁîtsa? ǀNamsabetse, îts ǁnâi ǁnâuǃgâ te re: Tita ge ǃhanab di mariba nî mā; îts ǁnâi ǁîba tita xu ū, î ta tita ti ǁō hâsa ǁnāpa sī ǁkhō.
GEN.23.14	Ob ge Efronna Abrahamma ǃeream tsî ǁîb ǃoa ge mî:
GEN.23.15	Ti ǃkhūkhoetse, ǃgâ te re: ǃHana-i hakakaidisi sikeln ǃurimarib din di ǀgause ī-e, tare-i a ǁî-e tita tsî sats tsîkhom ǁaegu? ǁKhō ǁnâi re sa ǁō hâsa!
GEN.23.16	Ob ge Abrahamma Efronna ge ǃgâba; tsîb ge Abrahamma Efronna ǁnā marib, ǁîb xab goro ǃhoaba, Hetiǁîgu di ǂgaedi ǃnâ ge māǁnâ, hakakaidisi sikeln ǃurimarib dina, ǁamagu-aob ǃnâ i ra dīhe khami.
GEN.23.17	Nē dommi aib ge ǃhanab Efronni dib Maxpelas ǃnâ hâb, Mamres ǃoa-ai ǁgoeb, ǃhanab tsî ǁhoaǃnāb ǁîb ǃnâ hâb tsî haidi hoadi, ǃhanab ǃnâ mâdi, ǁnā ǀkharib hoab ai ǁapoǁapohe hâdi tsîn:
GEN.23.18	ǁÎn ge ge Abrahammi di kai Hetiǁîgu di mûǁae, ǁnān ǁîb ǃās di dao-ams ǃnâ gere ǂgân hoana.
GEN.23.19	Tsî ǁnās khaoǃgâb ge Abrahamma Saras, taras âba, Maxpelas ǃhanab di ǁhoaǃnāb ǃnâ ge ǁkhō, Mamres, ǁnās ge a Hebron, ǃoa-ai ǁgoeb, Kanaanǃhūb ǃnâ.
GEN.24.4	xawe ti ǃhūb ǃoa ǃgû, tsîts nî ti ǀaokhoen tawa sī tsî ti ôab Isaka tara-e nî ūba ǃkhaisa.
GEN.24.5	Ob ge ǁnā ǃgāba ǁîb ǃoa ge mî: Okha, ǀnîsis ge ǁnā tarasa tita nē ǃhūba ǃoa sao ǂgao tama nî i, ǁnâi ta kha sa ôaba ǁkhawa ǁnā ǃhūb, sats ge ǁîba xu doeǂoaxabǀî nî ūsī?
GEN.24.6	Ob ge Abrahamma ǁîb ǃoa ge mî: ǂAnbasen, îts ti ôaba tā ǁkhawa ǁnāpa ūsī!
GEN.24.8	Tsî taras ga satsa sao ǂgao tama io, ots ge ti nūsa xu nî ǃnorasa, xawe ti ôaba tā ǁkhawa ǁnāpa ūsī.
GEN.24.9	ǃNubaib ge ǁnā ǃgāba ǃommi âba Abrahammi ǀhonkhoeb âb di kamanab ǃnâ ǁgui tsî ǁîba ge nūba nē ǃkhais ǃaroma.
GEN.24.11	Tsîb ge ǃnaina ǃās ǃauga ge ǃhonǁgoa kai, ǁgamǂgâ-i tawa, ǃui-am ǁaeb ai, xuri-aodi ra ǂoaxa ǁaeb ai.
GEN.24.12	Tsîb ge ge mî: ǃKhūtse, ti ǀhonkhoeb Abrahammi di Elotse, a ta ǁnâi nētsē ǁîsa ǃoa re, îts ǃgâidība Abrahammi ti ǀhonkhoeb tawa dī re.
GEN.24.13	Mû tita ge ǁgamǀaus tawa mâ, tsî ǀgôadi nē ǃās di aogu didi ge ra ǂoaxa ǁgama di nîse.
GEN.24.14	A-i ǁnâi ī, îs ǁnā ǂkhamkhoes, ǁîs ǃoa ta ga: Sa xapasa ǂō î ta ā re, ti mîs, tsîs ga ǁîsa: Ā re, o ta ge ǁkhāti sa ǃnaina nî āsi, ti mîo, as ǁîsa ǁnā ǀgôa i, sa ǃgāb Isakats ǀkhae hâs ase, î ta ǁî ǃkhaisa xu ǂanǃā, ti ǀhonkhoeb tawats go ǃgâidība dī ǃkhaisa.
GEN.24.15	Tsî i ge ge ī, ǃhoatoa tamab hâ hîas ge Rebekasa ǀkhīsa, Betuela ge ǁorabahes, Milkas, Nahori Abrahammi ǃgâsab di taras xasa, tsîs ge ǁîsa xapas âsa ǃhōb âs ai ge ūhâ i.
GEN.24.17	ǃNubaib ge ǃgāba ǁîsa ǃkhoeǃoa tsî ǁîs ǃoa ge mî: A ta āro re ǁgam-i xa sa xapas ǃnâ.
GEN.24.18	Os ge ǁîsa: Ā re, ti ǃkhūkhoetse! ti mî tsî xapas âsa ǃhaese ǃommi âs ai ǁgôa kai tsî ge ā kai bi.
GEN.24.19	Tsî āsi bi toas geo, os ge ge mî: Tita ge ǁkhāti sa ǃnaina nî xuriba, hoatsaman nî ātoas kōse.
GEN.24.20	Os ge ǃhae tsî xapas âsa āǃnâǃoreb ǃnâ ǂnâǂui tsî ǁkhawa ǂgâs ǃoa ge ǃkhoe, ǃkhā nîse, tsîs ge ǃnain hoana gere xuriba.
GEN.24.21	Ob ge khoeba ǁîs ǂama burugâ tsî ge ǃnō, hōǃâb nîse, īseb ǃKhūba ǁîb di daoba amǁnā kai tama hâsa.
GEN.24.22	Tsî i ge ge ī, ǃnain ge ātoao, ob ge ǁnā khoeba ǃhuniǀurib di î-îxūs ǃūs dis, ǃkhare sikels kōse ǃgomsa ū, tsî ǀgam ǃganura ǁîs ǃomkha anu hâra, ǃhuniǀurib xa disi sikeln kōse ǃgomra.
GEN.24.23	Nētib ge mî xui-ao: Tarib ôasa sasa? ǂAnǂan te re ǁîsa! Saob ommi tawa ǁkhāti hâǃkhai-e hâ i a, sige nî ǁomga?
GEN.24.24	Os ge ǁîsa ǁîb ǃoa ge mî: Tita ge Betueli, Milkas ôab, Nahoras ge ǁorabab di ôa ta.
GEN.24.25	ǃAruǀîs ge ǁîb ǃoa ge mî: ǃHoroǃgaodan tsî ǂgui ǃû-ain ge ǁkhāti sida tawa hâ, ǁkhāti ǃkhai-i hâǁgoaǃnâhe nî-e.
GEN.24.26	ǃNubaib ge ǁnā khoeba danas âba ǃgam tsî ǃKhūba ǀgoreǀî
GEN.24.27	tsî ge mî: Ab koahe ǃKhūb, ti ǀhonkhoeb Abrahammi di Elob, ǃgâidīb tsî amab âba ǁnākhao tama hâba ti ǀhonkhoeb tawa. Tita xasa: ǃKhūb ge tita nē daob ai go ǂgaeǂguihā ti ǀhonkhoeb ǃgâgu di ommi ǃoa.
GEN.24.28	Os ge ǁnā ǀgôasa ǃkhoe tsî ǁgûs ommi tawa ge sī ǂanǂan, nē go ǃnae xūna.
GEN.24.29	Tsî Rebekas ge ǃgâsaba ge ūhâ i, Labanni ti ǀon hâba, tsîb ge Labanna ǁnā khoeb ǃoa ge ǃkhoe ǂgâs ǃoa.
GEN.24.30	Tsî i ge ge ī, ǃūs di î-îxūsab ge mûo, tsî ǃganura ǃgâsas âb di ǃomkha tawa hâra, tsî ǁnâub geo ǁîb ǃgâsas Rebekas di mîdi hîas ra mîde: Nētib ge ǁnā khoeba tita ǁga go ǃhoa, ob ge ǁnā khoeb tawa ge sī, ǃnain ǀkhab ǂgâs tawa mâ hîa.
GEN.24.31	Tsîb ge ge mî: ǂGâ re sats ǃKhūb xa ǀkhaehe hâtse, tare xū-i ǃaromats kha ǃauga nî mâ? Omma ta go ǂhomi xuige tsî ǃnain di hâǃkhais ona.
GEN.24.32	ǃNubaib ge ǁnā khoeba ommi tawa ge sī, tsîb ge Labanna ǃnaina ge oreǃgâ, tsîn ge ǃnaina ǃhoroǃgaodan tsî nau ǃûxūn tsîna ge mā; tsî ǁgam-e, ǂaira âb nî ǁāhese tsî ǂaidi ǁnā khoegu ǁîb ǀkha hâgu dide.
GEN.24.33	ǁNās khaoǃgâb ge ǂûna ge mâi-aiǃâhe; xaweb ge ǁîba: Tita ge ǂû tide, ti mîde ta nî ǃhoas kōse, ti ge mî. Ob ge: ǃHoa re, ti ge mî.
GEN.24.34	Ob ge ge mî: Tita ge Abrahammi ǃgāta.
GEN.24.35	Tsî ǃKhūb ge ti ǀhonkhoeba kaise ge ǀkhae, kaib ges kōse; tsîb ge ǁîba ge mā gūn, goman, ǀhaiǀurib, ǃhuniǀurib, ǃgāgu, ǃgādi, ǃnain tsî eseln tsîna.
GEN.24.36	Tsî Saras ti ǀhonkhoeb di taras ge ti ǀhonkhoeba ǀgôaba ge ǁoraba kairasib âs ǃnâ; tsîb ge ǁîba ūb hâ xūn hoana ge mā.
GEN.24.37	Tsî ti ǀhonkhoeb ge ge nū kai te mî raǃâ: Sats ge ti ôaba tara-e ūba tide Kanaanǁîn ǃhūb ân ǃnâ ǁan hân di ôadi xa.
GEN.24.38	Xawe ǃgû ti îb di ommi ǃoa tsî ti ǃhaosa ǃoa, îts ti ôaba ǁnāpa xu tara-e ūba.
GEN.24.39	ǃNubai ta ge ti ǀhonkhoeb ǃoa ge mî: ǀNîsis ge ǁnā tarasa tita sao ǂgao tama nî i.
GEN.24.41	ǁNāǃnubaits ge ti nūsa xu nî ǃnorasa: Ti ǃhaos tawa sī tsîn ga ǁîsa mā tsi ǂgao tama io, ots ge nî ǃnorasa ti nūsa xu.
GEN.24.42	O ta ge nētsē ǂgâs tawa hā tsî go mî: O, ǃKhūtse, ǀhonkhoeb tib Abrahammi di Elotse, ti daob ǁîb ai ta nēsi ǃgûgaubats ga ǃgâiǃgâ kai ǂgao-o:
GEN.24.43	Mû tita ge ǁgamǂgâs tawa mâ hâ; a-i ǁnâi ī, îs ǁnā ǂkhamkhoes xuri nîse ra ǂoaxas tsî ta ga tita ǁîs ǃoa mîo, mā te, î ta ǁgamro-i xa ā re sa xapas ǃnâ,
GEN.24.44	tsîs ga ǁîsa tita ǃoa mîo, ā re satsa, o ta ge ǁkhāti sa ǃnaina nî xuriba, îs ǁîsa ǁnā tara i, ǃKhūb ga ti ǀhonkhoeb di ôaba ǁgau hâsa.
GEN.24.45	Tita ganupe ǃhoa tama hâ hîas ge Rebekasa go ǂoaxa, xapas âsa ǁîs di ǃhōs ai ūhâse, tsîs ge ǂgâs ǃnâ ǁgôa tsî go ǃkhā; o ta ge tita ǁîs ǃoa: Mā te î ta ā re! ti ge mî.
GEN.24.46	Os ge ǃhae tsî xapas âsa ǁgôa kai tsî ge mî: Ā re satsa o ta ge ǁkhāti sa ǃnaina nî āsi; o ta ge goro ā, tsîs ge ti ǃnaina ǁkhāti goro āsi.
GEN.24.47	ǃNubai ta ge dî si tsî: Tarib ôasa? ti ge mî. Os ge Betueli, Nahori ôab, Milkas ge ǁîba ǁorabab ôata ti go mî. ǃNubai ta ge ǃūs di î-îxūsa ais âs ai go ǂgā tsî ǃganude ǁôakha âs ai;
GEN.24.48	tsî ta ge tita ti danasa ǃgam tsî ǃKhūba ǀgoreǀî tsî ta ge ǃKhūba goro koa, ti ǀhonkhoeb Abrahammi di Elob, ǂhanu daob ai ge ǂgaeǂgui teba, ti ǀhonkhoeb ǃgâsab di ôasa ta ǁîb di ôaba tarase nî ūbase.
GEN.24.49	Tsî nēsi ǁnâi, ǃgâidīb tsî îǂhôasib tsîkha du ga ti ǀhonkhoeba dī-ū ǂgao, o ǁîsa ǂanǂan te re, î ta amǀkhāb ǃoas kas, ǁareǀkhāb ǃoas kas hoasa dabasen.
GEN.24.50	ǃNubai kha ge Labanni tsî Betueli tsîkha ǃeream tsî ge mî: Nē ǃkhais ge ǃKhūba xu go hāsa, sida ge tsū-i kas ǃgâi-i kas hoasa sa ǀkha a ǃhoa ǁoa.
GEN.24.51	Mû, Rebekas ge sa ais aiǃâ hâ, ǁîsa ū î ǃgûsī, îs sa ǀhonkhoeb ôab tara kai, ǃKhūb go mî khami.
GEN.24.52	Tsî i ge ge ī, Abrahammi ǃgāb ge ǁîb di mîde ǁnâuo, ob ge ǃhūb ai ge ǃgamǃgâ ǃKhūb aiǃâ,
GEN.24.53	tsîb ge ǃgāba ǀhaiǀuriǀgapiǃgôasan tsî ǃhuniǀuriǀgapiǃgôasan tsî saran tsîna ūǀkhī tsî ǁîna Rebekasa ge mā; tsîb ge ǁkhāti ǃgâsab âs tsî ǁgûsa ǀgapiǃgôasa xūna ge mā.
GEN.24.54	ǃNubai gu ge ǂû tsî ge ā ǁîb tsî khoegu, ǁîb ǀkha hâgu tsîga; tsî gu ge ǁomǂkhai tsî gu ge ǃnauǁgoaga ge khâi tsîb ge: A ta doe re ti ǀhonkhoeb ǃoa, ti ge mî.
GEN.24.55	ǃNubai ra ge ǁîs di ǃgâsab tsî ǁgûs tsîra ge mî: As ǀgôasa disi tsēdi xawede sida ǀkha hâ re; ǁnās khaoǃgâts ge a ǃgû ǁkhā.
GEN.24.56	Xaweb ge ǁîba ǁîna ǃoa ge mî: Tā ǀhapeǀhape te re, ǃKhūb go ti daoba ǃgâiǃgâ kai xuige; a ta doe, î ta ti ǀhonkhoeb tawa sī re.
GEN.24.57	On ge ge mî: ǀGôasa ǂgai, î da ǁîs ai dî re.
GEN.24.58	On ge Rebekasa ǂgai tsî ǁîs ǃoa ge mî: Doe ǂgaos ra nē khoeb ǀkha? Os ge: Doe ǂgao ta ra, ti ge ǃeream.
GEN.24.59	ǃNubain ge Rebekas, ǁîn di ǃgâsas tsî kaikaikhoes âsa ge doe kai tsî Abrahammi ǃgāb tsî ǁîb di khoegu tsîna.
GEN.24.61	Os ge Rebekasa khâi ǂkhamkhoedi âs ǀkha, tsî di ge ǃnain ai ǃgapi tsî khoeba ge sao. Tsî ǁnā ǃgāb ge Rebekasa ū tsî ge doe.
GEN.24.63	Tsîb ge Isaka ǃgûǂoa ge hâ i ǃaub ǃnâb nî ǀgorese ǃui-am ǁaeb ai; tsî ǃgapakhâi tsîb ge mû, on ge ǃnaina ǃgoaxa.
GEN.24.64	Tsî Rebekas ge ǁkhāti ǃgapakhâi tsî Isaka mû os ge ǃnaiba xu ge ǁgôa.
GEN.24.65	Tsîs ge ǃgāb ǃoa ge mî: Tariba ǁnā khoeb ǃaub ǃnâ sada ra ǃgûǃoaba? Ob ge ǃgāba: Ti ǀhonkhoeb ge a ǁî, ti ge mî. ǃNubais ge ǃgū-aixūsa ū tsî ge ǃgū-aisen.
GEN.24.66	Tsî ǃgāb ge Isaka dīǃkhaidi ǁîb ge dīdi hoadi xa ge ǃhoaba.
GEN.25.1	Tsî Abrahammi ge ǁkhawa taras, Keturas ti ǀon hâsa ge ū.
GEN.25.2	Tsîs ge ǁîsa ge ǁoraba bi Simranni, Joksanni, Medanni, Midianni, Jisbaki tsî Suaxi tsîga.
GEN.25.3	Tsî Joksanni ge Sebab tsî Dedanni tsîkha ge hō, tsî Dedanni di ôan ge Assurǁî, Letusiǁî tsî Leumiǁî ge i.
GEN.25.4	Tsî Midianni di ôagu ge Efab, Eferi, Henoxi, Abidab tsî Eldaab tsîga ge i. Nēgu hoagu ge Keturas di ôa ge i.
GEN.25.5	Tsî Abrahammi ge Isaka ūb hân hoana ge mā.
GEN.25.6	Tsî ǀgamitaradi Abrahammi ūhâdi di ôagab ge Abrahamma ǀkhaexūna ge mā, tsîb ge ǁîga ǁîb di ôab Isaka xu ge sîbē, ganupeb ûi hâ hîa, aiǂoasǀî, aiǂoas ǃhūba ǃoa.
GEN.25.7	Tsî nēdi ge tsēdi Abrahammi ûib di kurigu dide: ǀGuikaidisi tsî hûdisikoroǀa kuriga.
GEN.25.9	Tsî ǁîb di ôakha Isaki tsî Ismaeli tsîkha ge ǁîba ge ǁkhō, ǁhoaǃnāb Maxpelab, Efronni di ǃhanab ǃnâ hâb, Sohari ôab Hetiǁîb, Mamres ǃoa-ai ǁgoeb ǃnâ.
GEN.25.13	Tsî nēdi ge ǀondi Ismaeli ôagu dide, ǁîgu ǃnaes ǃoa gu ūhâ ǀondi ǀkha: ǂGuroǃnaesab Ismaeli dib ge Nebajot; ǁnās khaoǃgâ Kedari, Adbeeli, Mibsammi,
GEN.25.14	Mismab, Dumab, Masab,
GEN.25.15	Hadadi, Temab, Jeturi, Nafib tsî Kedmab tsîga.
GEN.25.17	Tsî nēgu ge kurigu Ismaeli ûib diga: ǀGuikaidisi tsî ǃnonadisihûǀa kuriga; tsîb ge gagasa mā tsî ge ǁō, tsîb ge ǁaedi âb tawa ge ǀhaoǀhaohe.
GEN.25.19	Tsî nēdi ge ǃnae-aidi Isaki Abrahammi ôab dide. Abrahammi ge Isaka ge hō.
GEN.25.20	Tsî Isaki ge hakadisi kurixa ǃnubaib ge Rebekas, Betueli, Siriaǁîb, Padan-Aramǃhūǃâs dib di ôas, Labanni Siriaǁîb di ǃgâsasa tarase ge ūbasen.
GEN.25.21	Tsî Isaki ge ǃKhūba kaise gere ǀgore, taras âb hâ hîa, ǁora tamas hâ xui-ao; tsî ǃKhūb ge ǁîb xa ge ǀgorehōkaisen, os ge Rebekas taras âba ge ǀgamǀkhā.
GEN.25.22	Tsî ǀgēkha ge ge ǂgâugu ǃnāb âs ǃnâ. Os ge ǁîsa ge mî: ǁNāti i kha ǁnâi ī? Tare xū-i ǃaroma ta ûi hâ? ti, tsî ge ǃgû, ǃKhūbas nî dîga.
GEN.25.24	Tsî ǁoras nî tsēdi ge ǀoao, o kha ge ǀgēkha ǃnāb âs ǃnâ hâ ge i.
GEN.25.25	Tsî ǂgurob ge ǀapaǃnâse ge ǀkhī, ǀûxa khō-i khami; ǁnā-amagan ge ǀons âba Esau ti ge ǂgai.
GEN.25.26	Tsî ǁnās khaoǃgâb ge ǃgâsab âba ge ǂoaxa, ǃommi âb ǀkha Esaub di ǃnôasa ǃkhōǀgara hâse, ǁnā-amagan ge ǀons âba Jakob ti ge ǂgai. Tsî Isaki ge ǃnanidisi kurixa ge i ǁîkhab ge hōbahe ǃnubai.
GEN.25.27	Tsî nē ǀgôakha ge ge kai, ob ge Esauba ge gā-ai ǃau-ao tsî ǃgarob di ao kai, tsî Jakob ge ge ǃaoǃgâxa ao kai, tentomdi ǃnâ ǁan hâba.
GEN.25.28	Tsî Isaki ge Esauba ge ǀnam hâ i, xamariǁgan-eb ra ǂû ǂgao amaga; xawe Rebekas ge Jakoba ge ǀnam hâ i.
GEN.25.29	Tsî Jakob ge ǂû-ai-e ge sâibasen; ob ge Esauba ǃauba xu ge hā tsau hâse.
GEN.25.30	Ob ge Esauba Jakob ǃoa ge mî: A ta tsâtsâ re ǁnā ǀapa ǂû-i xa, tsau ta hâ xuige. ǁNā-amagan ge Edom ti ge ǂgai bi.
GEN.25.31	ǃNubaib ge Jakoba: ǁAmaxū-ai te re nētsēs ai sa ǂguroǃnaesisa, ti ge mî.
GEN.25.32	Ob ge Esauba: Kō, tita kom ǁōǃgûgauo, tare-es ǂguroǃnaesisa nî hui te? ti ge mî.
GEN.25.34	ǃNubaib ge Jakoba Esauba pereb tsî lensiǂû-i xa ge mā; ob ge ǂû tsî ge ā; tsî khâi tsî ge ǃgû. Nētib ge Esauba ǂguroǃnaesisa ge ǃharaxū.
GEN.26.1	Tsî i ge ǃâtsūǀkhā-e ǁnā ǃhūb ǃnâ ge hā, nau ǃâtsūǀkhāb Abrahammi di tsēdi ǃnâ ge hâ iba ǃnā hâ-e. Ob ge Isaka Abimelexi Filisteǁîn di gao-aob ǁga Gerars ǃoa ge doe.
GEN.26.2	ǃNubaib ge ǃKhūba ǁîb tawa ǂhai tsî ge mî: Tā doeǁgôa Egipteb ǃoa, îts ǁnā ǃhūb tita nîra mā tsib ǃnâ ǁan.
GEN.26.5	Ti dommab ge Abrahamma ge ǁnâuǀnam hâ i amaga, tsî ti mîmās, ti ǃkhâikhomdi, ti ǂnûiǂgādi tsî ti ǂhanugu tsînab ge ǃkhōǀgaipe hâ i amaga.
GEN.26.6	Tsîb ge Isaka Gerars tawa ge ǁan.
GEN.26.7	Tsî ǁnā ǃās khoegu ge taras âb xa dîo, ob ge: Ti ǃgâsas ge, ti ge mî; ti taras a ti mîsab ge ǃao xui-ao; î gu ǁnā ǃās khoega tā ǀnîsi ǃgam te tib ge ge ǂâi, Rebekas ǃaroma, îsa aisa-îs ge i amaga.
GEN.26.8	Tsî i ge ge ī, ǂomxa ǁaebab ǁnāpa ge hâ is khaoǃgâ, ob ge Abimelexi Filisteǁîn di gao-aoba mûǂuidaosa xu ǂui tsî ge mû, Isaki, Rebekas, taras âb ǀkha ra gara ǃkhaisa.
GEN.26.9	ǃNubaib ge Abimelexa Isaka ǂgai tsî ge mî: Okha, amases go a sa tarao, tarexats ǁnâi: Ti ǃgâsas ge, ti ge mî? Ob ge Isaka ǁîb ǃoa ge mî: Nēti ta ge ǂâi xui-ao: Î ta tā ǀnîsi ǁîs ǃaroma ǁō!
GEN.26.10	Ob ge Abimelexa ge mî: Tare xū-e kha nē-e sats go dī da-e? Supuseb ga nē ǁaes aore khoegu di ǀguiba sa taras ǀkha ǁgoe hâo, ots kom ga ǀhapi-e sida ai ūhā hâo.
GEN.26.11	ǃNubaib ge Abimelexa ǁaes hoasa ǃkhâi tsî ge mî: Nē aob kas, taras âb kas hoasa ga tsâǀkhā-i hoa-i, ǁî-i ge amase nîra ǃgamhe.
GEN.26.13	Nētib ge nē aoba ge kai, ā, ǃaruǀîǀguib ge kai, kaiseb ge kais kōse.
GEN.26.14	Tsîb ge ǂgui gūn tsî goman tsîna ge ūhâ i, tsî ommi âb din ge ǂgui ge i, Filisteǁîn ge suri bis kōse.
GEN.26.15	Tsî ǂgâdi ǁîb îb di ǃgāgu ge ǁîb îb Abrahammi di tsēdi ǃnâ gere khaodi hoaden ge Filisteǁîna ge ǂgan tsî ǃhūb ǀkha ǁîde ge ǀoaǀoa.
GEN.26.16	ǁKhātib ge Abimelexa Isaki ǃoa ge mî: Doe re sida xu, sida ǃnā hâsets go ǀgaisa xuige.
GEN.26.17	ǃNubaib ge Isaka ǁnāpa xu doe tsî Gerars di ǃgoaǃnāb ǃnâ ǁgoe tsî ǁnāpa sī ge ǁan.
GEN.26.18	Tsî Isaki ge oao, ob ge ǁgamǂgâdi, ǁîb îb Abrahammi ǁaeb ain gere khaodi, tsî Filisteǁîn ge Abrahammi di ǁōb khaoǃgâ ǂgande ge xora; tsîb ge ǁîdi di ǀonde ǁnā ǀondi, ǁgûb ge ǁîdi ǀkha ǂgaidi ǃoa ge ǂgai.
GEN.26.19	Tsî gu ge Isaki ǃgāga ǃgoaǃnāb ǃnâ xora tsî ǁnāpa ǂgâ-e ge hō, ûitsama ǁgam-i ǀkha.
GEN.26.20	Tsî ǃûi-aogu Gerars digu ge Isaki di ǃûi-aogu ǀkha ǂnoagu tsî ge mî: Nē ǁgam-i ge a sige di. ǁNā-amagab ge ǀons ǁnā ǂgâs disa Eseks ti ge ǂgai, ǁîb ǀkha gu ge ǂnoagu hâ i xui-ao.
GEN.26.21	ǃNubai gu ge ǀnî ǂgâsa ge xora, tsî ǁîs ǂama gu ge ǁkhāti ge ǂnoagu. ǁNā-amagab ge ǀons âsa Sitnas ti ge ǂgai.
GEN.26.22	Ob ge ǁnāpa xu khâi tsî ǀnî ǂgâsa ge xora, tsî gu ge ǁîs ǂama ǂnoagu tama ge i. ǁNā-amagab ge ǀons âsa Rehobot ti ǂgai tsî ge mî: Nēsib ge ǃKhūba ǃkhai-e go dība da xui-ao, tsî da ge go ǀom nē ǃhūb ǃnâ.
GEN.26.23	ǃNubaib ge ǁnāpa xu Bersebas ǃoa ge doeǃapa.
GEN.26.24	Ob ge ǃKhūba ǁîb tawa ǁnā tsuxub ǁkhāb ǃnâ ǂhai tsî ge mî: Tita ge Elota sa îb Abrahammi dita, tā ǃao re, tita sats ǀkha hâ xuige tsî tita ge satsa nîra ǀkhae tsî sa suriba kaise nîra ǂguiǂgui Abrahammi, ti ǃgāb ǃaroma.
GEN.26.26	Tsî Abimelexi ge ǁîb ǃoa ge ǃgû Gerarsa xu Ahusab ǀhōsab âb tsî Pixoli toroǂamkhoeb âb tsîkha ǀkha.
GEN.26.27	Ob ge Isaka ǁîb ǃoa ge mî: Tare xū-i ǃaroma go ti tawa go hā tita go ra ǁkhan hîa, tsî tita go ge sîbēs khaoǃgâ?
GEN.26.28	O gu ge ge mî: Mûmûsase da ge go mûhō, ǃKhūb sa ǀkha hâsa; ǁnā-amaga da ge sida goro mî: A-i nū-e sada ǁaegu hâ, sida tsî sadu ǁaegu; î da sadu ǀkha ǃgaeǀhao-e dī,
GEN.26.29	sida du tsūdī tide ǃkhaisa, sida ge sado tsâǀkhā tama hâ i khami, tsî sado da ge sida ǃgâidīs ǀguisa ge hî, tsî ǂkhîb ǃnâ ge doe kai du khami. Sats ge a nēsi ǃKhūb di ǀkhaesabe.
GEN.26.30	ǃNubaib ge ǁîga ǂûǁae-e ge dība, o gu ge ǂû tsî ge ā.
GEN.26.31	Tsî gu ge ǃnauǁgoaga khâi tsî ge nūbagu; ǁnās khaoǃgâb ge Isaka ǁîna ge ǃgû kai, tsîn ge ǂkhîb ǃnâ ǁîba xu ge ǃgû.
GEN.26.32	Tsî i ge ǁnā tsēs ǁkhās ai ge ī, o gu ge Isaki di ǃgāga ge hā tsî tsaus, khao gu ges di ǃnaeǃkhais xa ge ǂhôa bi tsî ǁîb ǃoa: ǁGam-e ge ge go hō, ti ge mî.
GEN.26.35	Tsî ra ge ǁîra Isaki tsî Rebekas tsîra gagas di ǂgaotsûb ase ge ība i.
GEN.27.1	Tsî i ge ge ī, Isaki ge kaira tsî mûra âb ge ǃkhaeo, mû ǁoab ge is kōse, ob ge Esaub, ǁîb di ôab kaiba ǂgai tsî ǁîb ǃoa: Ti ôatse, ti ge mî. Ob ge ǁîba: Mû, nē ta a, ti ge mî.
GEN.27.2	Ob ge: Kō, ti ge mî, tita ge go kaira, ǀū ta ge a ti ǁōtsēsa.
GEN.27.3	Îts ǁnâi ū sa ǃauxūn, sa ǁhōs tsî sa khās tsîna, îts ǃgarob ǃoa ǃgû, îts amǀnē-e ǃauba te re.
GEN.27.5	Tsî Rebekas ge ge ǃgâǁnâ, Isaki ǁîb di ôab Esaub ǀkha gere ǃhoa ǃnubai; tsî Esaub ge ǃgarob ǃoa ǃgû hâ io, amǀnē-eb nî ǃauga, hā-ūb nîse,
GEN.27.6	ǃnubais ge Rebekasa Jakob ǁîs di ôab ǀkha ǃhoa tsî ge mî: Kō, tita ge go ǁnâu, saob go Esaub sa ǃgâsab ǃoa ǃhoa ǃkhaisa, nēti ra mîse:
GEN.27.7	Amǀnē-e ūhāba te re, îts ǁkhoaxa ǂû-aina ǂhomiba te re, î ta ǂû; o ta ge satsa ǃKhūb di ais aiǃâ nî ǀkhae ti ǁōb aiǃâ.
GEN.27.8	Nēsi ǁnâi, ti ôatse, ǁnâu re ti domma mîmā tsi ta nîn hoan ǃnâ.
GEN.27.9	ǃGû ǁnâi ǀgoan ǃoa îts ǁnāpa xu ǀgam ǃgâi pirirona ūhāba te re, o ta ge tita ǁîna saoba ǁkhoaxa ǂû-aise nî dība, ǂgaob ra khami.
GEN.27.10	Ots ge satsa ǁî-e saoba nî ūsība, ob ge nî ǂû, ǀkhae tsib nîga ǁōb âb aiǃâ.
GEN.27.11	ǃNubaib ge Jakoba ǁgûs Rebekas ǃoa ge mî: Kō, ti ǃgâsab Esaub ge a ǀûxaǀkhā tsî tita ge a ǂkhanu khoe;
GEN.27.12	ǀnîsib ge ti îba tita nî tsânana, o ta ge gāxaǃnâ-aose ǁîb mûǁae nî ī; ǃnubai ta ga ǀâxare-e ti ai hā kai ǀkhaeb amǃnâs ai.
GEN.27.13	Os ge ǁgûsa ǁîb ǃoa ge mî: Ab sa ǀâxareba ti ai hā, ti ôa, ǁnâus ǀguisa hîba ti domma îts ǃgû, îts ǁîna ūhāba te!
GEN.27.14	Ob ge ǃgû tsî ǁîna ū tsî ǁgûsa ge ūhāba; tsî ǁgûs ge ǁkhoaxa ǂû-aina ge dī, ǁgûb ra ǂgao khami.
GEN.27.15	ǁNās khaoǃgâs ge Rebekasa ǃgomǀgausa saran Esaub, ǁîs ôab kaib din, ommi ǃnâs ǁîs ǀkha ūhâna ū tsî ǁîna Jakob, ǁîs di ôab ǂkhamma ge ǂgaeǂgā.
GEN.27.16	Tsî khōn piriron dinas ge ǃomkha âb tsî ǃaob âb di ǂkhanu ǃkhaisa ge anaǂamū.
GEN.27.17	Tsîs ge ǁkhoaxa ǂû-ain tsî pereb tsîn, hîas goro dīna Jakob, ǁîs ôab di ǃomǁaeb ǃnâ ge mā.
GEN.27.18	Ob ge ǁgûb tawa sī tsî: Ti îtse, ti ge mî. Ob ge ǁîba: Mû nē ta a; tarits a satsa, ti ôa? ti ge mî.
GEN.27.19	Ob ge Jakoba ǁgûb ǃoa ge mî: Tita ge Esauta, sa ǂguroǃnaesabeta; tita ge go dī, sats go mîmā te khami; ǂnûkhâi îts ti amǀnē-i xa ǂû re, îs sa ǀomsa tita ǀkhae!
GEN.27.20	ǃNubaib ge Isaka ǀgôab âb ǃoa ge mî: Okha, mati i ī, ots ǁnātikōse ǃhaese hō hâ, ti ôa? Ob ge: ǃKhūb sa Elob kom ǁî-e ti aisa go ǃgûǃoa kaio, ti ge mî.
GEN.27.21	Ob ge Isaka Jakob ǃoa ge mî: ǀGū tsigo ti ôa, î ta tsânana tsi, isets a amase ti ôa Esau ǃkhaisa, isets ǁî tama ǃkhaisa.
GEN.27.22	ǃNubaib ge Jakoba Isaki, ǁgûba, ge ǀgū, ob ge ge tsânana; ob ge: Dommi ge Jakob di domma, xawe ǃomkha ge Esaub di ǃomkha, ti ge mî.
GEN.27.23	Xaweb ge ǂan bi tama ge i, ǃomkha âb ge ǃgâsab âb di ǃomkha khami ǀûxa i xui-ao; ob ge ge ǀkhae bi.
GEN.27.24	Ob ge: Ti ôa Esauts ǂûtsa ǁnâi satsa? ti ge mî. Ob ge: ǁÎ ta komo, ti ge mî.
GEN.27.25	ǃNubaib ge ǁîba ge mî: Ūhāba te ǁnâi ǀgūse, î ta ti ôab di amǀnē-i xa ǂû, îs ti ǀomsa ǀkhae tsi! Ob ge ǁî-e ǀgūse ge ūsība bi, tsîb ge ge ǂû; ob ge ǂauxûib xa ǁkhāti ge ūhā tsîb ge ge ā.
GEN.27.26	Tsî Isaki, ǁgûb, ge ǁîb ǃoa ge mî: Hā îts ǁoa te re, ti ôa!
GEN.27.27	Ob ge ǃgûsī tsî ge ǁoa bi; ǃnubaib ge saran âb di ǁamaba ǃkhao tsî ǁîba ge ǀkhae; ob ge ge mî: Mû, ǁamab ti ôab dib ge ǁnā ǃaub ǃKhūb xa ǀkhaehe hâb di ǁamab khami ī.
GEN.27.28	Îb ǁnâi Eloba satsa mā ǀhommi di ǀaub xa, tsî ǃhūbaib di kaub xa tsî ǂguib ǃhorob tsî ǂkhon ǂauxûib tsîkha dib xa.
GEN.27.30	Tsî i ge ge ǃnae, Isaki ge Jakoba ǀkhaetoao, o i ge ge ī ǀaseb Jakoba ǁgûb Isaki di aisa xu ǃgûǂoa hâ hîab ge Esaub, ǁîb di ǃgâsaba ǃausa xu hā ǃkhaisa.
GEN.27.31	Ob ge ǁkhāti ǁîba ǁkhoaxa ǂû-aina ǂhomi tsî ǁgûba ūsība tsî ǁgûb ǃoa ge mî: Ti îtse, ǂnûkhâi îts ǂû re sa ôab di amǀnē-i xa, îs sa ǀomsa tita ǀkhae re!
GEN.27.32	Ob ge Isaki ǁgûb âba ǁîb ǃoa ge mî: Tarits a satsa? Ob ge: Tita ge sa ôata, sa ǂguroǃnaesata, Esauta, ti ge mî.
GEN.27.33	ǃNubaib ge Isaka kaise kai ǃhurib ǀkha îbe ǃhuri tsî ge mî: Tariba kha ǁnāb, amǀnē-e ǃau tsî go tita ǃoa ūhāba? O ta ge hoan xa go ǂû, sats go hās aiǃâ, tsî ta go ǀkhae bi, tsîb ge ǁkhāti ǀkhaehe hâse nîra hâ.
GEN.27.34	Esaub ge nē mîdi ǁgûb dide ǁnâuo, ob ge kai tsî au ǃau-i ǀkha ge ǃau, ama ǀkhomǀkhomsase; ob ge ǁgûb ǃoa: ǀKhae te re, tita ona ǀkhae re, ti îtse! ti ge mî.
GEN.27.35	Ob ge: Sa ǃgâsab ge gāxaǃnâsib ǀkha hā tsî sa ǀkhaeba go ūbē, ti ge mî.
GEN.27.37	Ob ge Isaka ǃeream tsî Esaub ǃoa ge mî: Mû, tita ge ǁîba ǃkhūse go mâiǂam tsi, tsî ǃgâsagu âb hoaga ta ge ǃgāse go mā bi; tsî ta ge ǁîba ǃhorob tsî ǂauxûib tsîkha go ǃnare. Tare-e ta ǁnâi satsa nî dība, ti ôa?
GEN.27.38	Ob ge Esauba ǁgûb ǃoa ge mî: Nē ǀgui ǀkhaeb ǀguibats kha ūhâ, ti îtse? ǀKhae te re, tita ona ǀkhae re, ti îtse! Ob ge Esauba dommi âba ǃhâkhâi tsî gere ā.
GEN.27.39	ǃNubaib ge ǁgûb âb Isaka ǃeream tsî ǁîb ǃoa ge mî: Mû ǃhūbaib di kausa ǃkhaidi osets ge satsa ǁanǃkhaise nîra ūhâ, tsî ǀgapiseba xuts ge ǀhommi di ǀaub ose nîra hâ.
GEN.27.41	Tsî Esaub ge Jakoba ǁnā ǀkhaeb, ǁgûb ge ǁîb ǀkha ǀkhae bib ǃaroma ge ǁkhan; ob ge Esauba ǂgaob âb ǃnâ ge mî: ǀGū di ge a ǃoatsēdi ti îb dide; ǃgam ta kom nîo ti ǃgâsab Jakoba.
GEN.27.42	Tsî nē mîdi Esaub, ǁîs ôab kaib didi ge Rebekasa ǂhôaheo, os ge sîsī tsî Jakob, ǁîs di ôab ǂkhamma ǂgaihā tsî ǁîb ǃoa ge mî: Kō, sa ǃgâsab Esaub ra ǁkhaeǂgaosen sats ǂama, ǃgam tsib nîse.
GEN.27.44	îts ǁîb ǀkha ǀnî tsērode hâ re sa ǃgâsab di ǁgôasib nî toas kōse,
GEN.27.45	ǁaib sa ǃgâsab dib nî satsa xu oas kōse, tsî dī bits hâsab nî ǀurus kōse; ǃnubai ta nî sî, tsî ǁnāpa xu ū tsi; tare xū-i ǃaroma ta kha ǁnâi sakho hoakho nî ūǀhanahe ǀgui tsēs ǀguis ai?
GEN.28.3	Îb Elob Hoaǀgaixaba satsa ǀkhae, îb ǂûǂûxaǃnâ kai tsi, îb ǂguiǂgui tsi, îts ǂgui ǁae kai re!
GEN.28.5	Nētib ge Isaka Jakoba ge sîbē, ǃgûsīb nîga, Padan-Aramǃhūǃâs ǁga, Labanni, Betueli Siriaǁîb di ôab, Rebekas Jakob tsî Esaub tsîkha îs di ǃgâsaba ǃoa.
GEN.28.6	Tsî Esaub ge mûo, Isaki ge Jakoba ǀkhae tsî Padan-Aramǃhūǃâs ǃoa sîbē bi ǃkhaisa, ǁnāpab nî tara-e ūbasense, tsî ǀkhae bib ra hîab ge mîmā bi tsî: Tā tara-e ū Kanaanni ǀgôadi xa, ti mî ǃkhaisa,
GEN.28.7	tsî Jakob ge ǁgûb tsî ǁgûs tsîra ǁnâuǀnam ge hâ i tsî Padan-Aramǃhūǃâs ǁga ǃgû ge hâ i ǃkhaisa,
GEN.28.8	tsî Esaub ge mûo, Kanaanni ôadi ǁgûb mûǁae a tsū ǃkhaisa,
GEN.28.10	ǃNubaib ge Jakoba Bersebasa xu ǂoa tsî Harans ǃoa ge ǃgû.
GEN.28.11	Ob ge ǃkhai-i tawa ge sī, ǁî-i aib ge ǁomǂkhai-e, sores ge ǂgâ hâ i xui-ao, ob ge ǀuidi ǁnā ǃās didi xa ū tsî ǁîsa ǂkhapise dībasen tsî ge ǁom ǁnā ǃās ai.
GEN.28.15	Mû tita ge sa ǀkha nîra hâ, tsî tita ge satsa nîra sâu, mâǀîts ga ǃgûs hoasa, tsî tita ge satsa nē ǃhūb ǃoa ǁkhawa nîra ūhā: Tita ge ǁnāxū tsi tide, sa ǃoa ta goro ǃhoana ta nî dīs kōse.
GEN.28.16	Tsî Jakob ge ǂoms âba xu ǃnoaǂkhaio, ob ge ge mî: Amaseb ge ǃKhūba nē ǃkhais ai hâ, tsî tita ge go ǀū i.
GEN.28.18	ǃNubaib ge Jakoba ǃnauǁgoaga khâi tsî ǁnā ǀuis, ǂkhapis aseb go ǁgui hâ isa ū tsî ǂâiǂâisensaose ge ǂnûikhâi si tsî oli-i xa ǁîs ǂamǃnâ ge ǂnâ.
GEN.28.20	Tsî Jakob ge mîmâi-e ge mîmâi, mî raǃâ: Elob ga hâǀkhā te hâ io, tsîb ga tita ǃgû ta ra daob ai sâu hâ io, tsîb ga pere-i, ǂû ta nî-i, tsî saran, ana ta nîna mā te hâ io,
GEN.28.21	tsî ta ga ti îb di ommi ǃnâ ǂkhîb ǀkha ǁarusī hâ io, ob ge ǃKhūba tita Elose nî ība.
GEN.29.1	ǃNubaib ge Jakoba ǂaira âba ūkhâi tsî aiǂoas ǀgôan di ǃhūb ǃoa ge doe.
GEN.29.2	Tsîb ge ge kō, tsî mû, ǂgâ-i ge ǃaub ǃnâ ge hâ i; tsî mû, ǃnona gūdi gūn didi ge ǁî-i xōǀkhā ra ǁgoe, ǁnā ǂgâsa xun ra āsihe xui-ao; tsî i ge kai ǀui-e ǂgâs di ams ai ge ǁgoe i.
GEN.29.3	Tsî gūdi hoadi ge ǁnāpa gere ǀhaoǀhaohe, tsî gu ge ǀuisa ǂgâs di amsa xu gawabē tsî gūna gere āsi, tsî gu ge ǀuisa ǁkhawa ge ǁgui ǂgâs di ams ai, ǁîs di ǃkhais tawa.
GEN.29.4	ǃNubaib ge Jakoba ǁîgu ǃoa: Ti ǃgâgo, mâ ǃās digo sago? ti ge mî. O gu ge ǁîga: Harans di ge ge sige, ti ge mî.
GEN.29.5	Ob ge ǁîgu ǃoa: Labanni Nahori ôaba ǂan go a ǁîba? ti ge mî: O gu ge: ǂAn ge a, ti ge mî.
GEN.29.6	Ob ge ǃaruǀî ǁîgu ǃoa: ǃGâibaheb a? ti ge mî. O gu ge: ǃGâibahe a; tsî kō ǁnās ǃgoaxa Raxels, ǁîb di ôasa, gūn ǀkha.
GEN.29.7	Ob ge ǁîba: Ganupe a tsēxa, ǁae tamab ge nēba, ǁîb ain nî ǀgoana ǀhaoǀhaoheba; gūna āsi î go gūreǃgû, ti ge mî.
GEN.29.8	ǃNubai gu ge ǁîga: ǁÎsa ge a dī ǁoa, gūdi hoadi ǀhao hâ tsî khoen nî ǀuisa ǂgâs di amsa xu gawabē hâs kōse, gūna ge nî āsiga, ti ge mî.
GEN.29.9	Ganupeb ra ǁîgu ǀkha ǃhoa hîas ge Raxelsa gūn ǁîs îb din ǀkha ge hā, ǃûi-aos a amaga;
GEN.29.10	tsî i ge ge ǃnae, Jakob ge Raxels, Labanni ǁîb îs ǃgâsab ôasa mûo, tsî gūn Labanni, ǁîb îs ǃgâsab dina, ob ge Jakoba dāsī tsî ǀuisa ǂgâs di amsa xu gawabē tsî Labanni ǁîb îs ǃgâsab di gūna ge āsi.
GEN.29.11	Tsî Jakob ge Raxelsa ge ǁoa, tsîb ge dommi âba ǃhâkhâi tsî ge ā.
GEN.29.12	Tsî Jakob ge Raxelsa ge ǂanǂan, ǁîs îb di ǃgâsab tsî Rebekas di ôab a ǁî ǃkhaisa, os ge ǁîsa ǃkhoe tsî ǁgûba sī ge ǂanǂan.
GEN.29.13	Tsî i ge ge ī, Labanni ge Jakob ǁîb ǃgâsas ôab xa ǁnâuo, ob ge ǁîba ge ǃkhoeǃoa, tsîb ge ǁnam tsî ge ǁoa bi, tsî ǁîb ommi tawa ge ūsī bi. ǃNubaib ge ǁîba nē ge ǃnae xūn hoana Labanna gere ǃhoaba.
GEN.29.14	Ob ge Labanna ge mîǀî bi: Amase, sats ge a ti ǂkhō tsîts ge a ti ǁgan! Tsîb ge ǀoasa ǁkhâba ǁîb ǀkha ge hâ.
GEN.29.15	ǁNās khaoǃgâb ge Labanna Jakob ǃoa ge mî: Ti ǃgâsats a amagats kha ǁnâi ǁause nî sîsenba te? Mîba te re, mâ amǃnâ-ets ra ǂgao ǃkhaisa.
GEN.29.16	Tsî Labanni ge ǀgam ǀgôara ge ūhâ i; kais ge Lea ti ge ǀon hâ i tsî ǂkhams ge Raxel ti ge ǀon hâ i.
GEN.29.17	Tsî Leas ge ǂkhabusa mûra ge ūhâ i, xawe Raxels ge îsa ǀkhās tsî îsa aisa ge ūhâ i.
GEN.29.18	Tsî Jakob ge Raxelsa ǁâ tsî ge mî: Tita ge hû kurigu kōse nî ǃoaba tsi Raxels sa ôas ǂkhams ǃaroma.
GEN.29.19	ǃNubaib ge Labanna ge mî: ǃGâiba te a satsa ta ǁîsa nî māsa, ǀkhara khoeba ta nî mā sis xa; hâǀkhā te re!
GEN.29.20	Nētib ge Jakoba Raxels ama hû kuriga gere ǃoaba bi; tsî ǁîgu ge ǁîb mûǁae ǀnî tsērodi khami ge ī, ǁâ sib hâ amaga.
GEN.29.21	ǃNubaib ge Jakoba Labanni ǃoa ge mî: Ti tarasa mā te re, ti tsēdi go ǀoa xuige; î ta ǁîs tawa ǂgâ re!
GEN.29.22	Ob ge Labanna ǁnā ǃās di aogu hoaga ǀhaoǀhao tsî ǂûǁae-e ge dī.
GEN.29.23	Tsî i ge ǃuia ge ī, ob ge ǁîb di ôas Leasa ū tsî ǁîb tawa ge ūhā si; ob ge ǁîs tawa ge ǂgâ.
GEN.29.24	Tsî Labanni ge ǃgās âb Silpasa ǁîb di ôas Leasa ǃgāse ge mā.
GEN.29.25	Tsî i ge ǃnauǁgoaga ge ī, tsî mû, os ge Lea go i. ǁNā-amagab ge Labanni ǃoa ge mî: Okha, tare xū-e kha sats go dī te-e? Raxels ama ta kha ǃoaba tsi tama hâ? Tarexats ǁnâi go gā te?
GEN.29.26	Ob ge Labanna ge mî: Nē ǃās sida dis ai dīhe tama ǃkhais ge nēsa, ǂkhams ra ǂguroǃnaesabes aiǃâ māǂuihesa.
GEN.29.27	Nēs di wekheba dīǀoaǀoa, o da ge sida ǁîs ona nî mā tsi, ǃoabas hîats nî ǁkhawa hû kuriga ǃoaba tes ǃaroma.
GEN.29.28	Ob ge Jakoba ǁnāti ge dī; tsîb ge ǁîs di wekheba ge dīǀoaǀoa. ǃNubaib ge Raxels, ǁîb di ôasa, tarase ge mā bi.
GEN.29.29	Tsî Labanni ge ǁîb di ǃgās Bilhasa ǁîb di ôas Raxelsa ǃgāse ge mā.
GEN.29.31	Tsî ǃKhūb ge mûo, Leas ra ǁkhanhe ǃkhaisa, ob ge ǁîsa ǁhāsa ge khowaba; xawe Raxels ge ǁora tama ge i.
GEN.29.32	Tsî Leas ge ǀgamǀkhā tsî ǀgôaba ge ǁora, tsîb ge Ruben ti ge ǂgai bi; nētis ge mî xui-ao: ǃKhūb ge ti ǁgâiǀāba ge mû amagab ge ti aoba nēsi nî ǀnam te.
GEN.29.33	Tsîs ge ǁkhawa ǀgamǀkhā tsî ǀgôaba ǁora tsî ge mî: ǃKhūb ge ǁkhanhe ta hâsa ge ǁnâu amagab ge ǁkhāti nē ǀgôaba go mā; tsîs ge Simeon ti ge ǂgai bi.
GEN.29.34	Tsîs ge ǁkhawa ǀgamǀkhā tsî ǀgôaba ǁora tsî ge mî: Nēsib ge nē ǃnās ai ti aoba tita nî ǁaeǁaesen, ǃnona ǃnādi kōse ta go ǀgôaga ǁoraba bi xui-ao; ǁnā-amagas ge Levi ti ge ǂgai bi.
GEN.29.35	Tsîs ge ǁkhawa ǀgamǀkhā tsî ǀgôaba ǁora tsî ge mî: Nē ǃnās ai ta ge ǃKhūba nî ǃkhōǀkhā; ǁnā-amagas ge Juda ti ge ǂgai bi. Tsîs ge ge ǁoraǀû.
GEN.30.1	Tsî Raxels ge mûo, Jakobas ǁoraba tama hâ ǃkhaisao, os ge Raxelsa ǃgâsas âsa ge suri; os ge Jakob ǃoa: ǀGôana mā te, ǁnā tamas ka io, o ta nî ǁō, ti ge mî.
GEN.30.4	Nētis ge ǁîba ǁîs di ǃgās Bilhasa tarase ge mā, tsî Jakob ge ǁîs tawa ge ǂgâ.
GEN.30.5	Os ge Bilhasa ǀgamǀkhā tsî Jakoba ǀgôaba ge ǁoraba.
GEN.30.6	ǃNubais ge Raxelsa ge mî: Elob ge tita ge ǀgoraǃgâ, tsîb ge ti domma ǁnâu tsî ǀgôaba go mā te; ǁnā-amagas ge Dan ti ge ǂgai bi.
GEN.30.7	Tsî Bilhas Raxels di ǃgās ge ǁkhawa ǀgamǀkhā tsî Jakoba ǀgamǁî ǀgôaba ge ǁoraba.
GEN.30.8	ǃNubais ge Raxelsa ge mî: Tita ge elosi ǂnoagu-aide ti ǃgâsas ǀkha goro ǂnoagu, tsî ta ge go dan; os ge Naftali ti ge ǂgai bi.
GEN.30.10	Os ge Silpas, Leas di ǃgāsa Jakoba ǀgôaba ge ǁoraba.
GEN.30.11	ǃNubais ge Leasa ge mî: ǂGuib ra hā tsîs ge Gad ti ge ǂgai bi.
GEN.30.12	ǁNās khaoǃgâs ge Silpas Leas di ǃgāsa Jakoba ǀgamǁî ǀgôaba ge ǁoraba.
GEN.30.13	ǃNubais ge Leasa ge mî: ǃGâiǃgâ ta a, ǀgôadi ge ǃgâiǃgâse nî ū te amaga; tsîs ge Aser ti ge ǂgai bi.
GEN.30.14	Tsî Rubenni ge ǃhorob ǃgaoǁaeb ai ǃgû tsî ǃaub ai dudaimǂûn xa hō tsî ǁîna ǁîb îs Leasa ge ūhāba. Os ge Raxelsa Leas ǃoa: Au te si go sa ôab di dudaimǂûn xa, ti ge mî.
GEN.30.15	Os ge ǁîs ǃoa ge mî: ǂÂuba si tama i kha hâ ti aobas ge ūǀhana te ǃkhaisa, os ti ôab di dudaimǂûna ǁkhāti nî ū? ǃNubais ge Raxelsa ge mî: Ab ǁnâi nē tsuxub ǃnâ sa ôab di dudaimǂûn ǃaroma sa tawa ǁgoe.
GEN.30.16	Tsî Jakob ge ǃuia ǃgaroba xu hāo, os ge Leasa ǁîba ǃgûǃoa tsî ge mî: Ti tawats ge nî hāǂgâxa; tita ge amase amǃnâ-i ǀkha go ǃgae tsi ti ôab di dudaimdi ǃaroma xuige. Ob ge ǁnā tsuxub ǃnâ ǁîs ǀkha ge ǁgoe.
GEN.30.17	Tsî Elob ge Leasa ge ǁnâu-am, os ge ǀgamǀkhā tsî Jakoba koroǁî ǀgôaba ge ǁoraba.
GEN.30.18	ǃNubais ge Leasa ge mî: Elob ge tita ti amǃnâsa go mā, ti ǃgāsa ta ge ti aoba mās khaoǃgâ; os ge Isaskar ti ge ǂgai bi.
GEN.30.19	Tsî Leas ge ǁkhawa ǀgamǀkhā tsî Jakoba ǃnaniǁî ǀgôaba ge ǁoraba.
GEN.30.20	Os ge Leasa ge mî: Elob ge tita, ā titab ge ǃgâi hō-e go ǀkhae; nē ǃnās aib ge ti aoba tita ǀkha nî ǁaeǁaesen, ǃnani ǀgôaga ta ge ǁoraba bi xui-ao. Os ge Sebulon ti ge ǂgai bi.
GEN.30.21	Tsîs ge ǁnās khaoǃgâ ǀgôasa ǁora tsî Dina ti ge ǂgai si.
GEN.30.24	Os ge Joseb ti ge ǂgai bi, mî raǃâ: Ab ǃKhūba ǀnî ǀgôaba ǀaroba te.
GEN.30.25	Tsî i ge ge ī, Raxels ge Joseba ǁorao, ob ge Jakoba Labanni ǃoa ge mî: A ta doe re î ta ti ǃās ǃoa ǃgû tsî ǃhūb ǃoa.
GEN.30.26	Mā te re ti tarara tsî ti ôan, ǁîn ǃaroma ta gere ǃoaba tsina, î ta doe; ǂants a ti ǃoabas satsa ta gere ǃoabasa xuige.
GEN.30.28	Ob ge ge mî: Sa sîsenamǃnâsa mîǃāba te, o ta nî mā tsi.
GEN.30.29	ǃNubaib ge ǁîb ǃoa ge mî: Sats ge a ǂan mati ta gere ǃoaba tsi tsî matin ge sa ǀgoana ti tawa hâ i ǃkhaisa.
GEN.30.30	ǁNā ǀororon ti aiǃâts ge ūhâ in ǁîn ge ge ǂgui kai; tsî ǃKhūb ge ti ǂais ǀkha ge ǀkhae tsi; tsî nēsi ǁnâi mâ ǁae ta kha ti omma nî sîsenba?
GEN.30.31	Ob ge ge mî: Tare-e ta nî mā tsi? ǃNubaib ge Jakoba ge mî: Xū-i xare-ets ge mā te tide, xawe nē ǃkhaisats ga dīo, o ta ge sa gūna ǁkhawa nî ǃûsi tsî nî kōǃgâ.
GEN.30.32	Tita ge nētsē sa gūn hoana ǃgûǃnâǃganu tsî nî khai ǀgarun tsî ǁganin hoan tsî ǂnūn ǀgoan ǁkhaon ǃnâ tsî ǁganin tsî ǀgarun hoan piridi ǃnâ, tsî ǁîn ge nî ti amǃnâ.
GEN.30.33	Ob ge ti ǂhanu-aisiba aetsē nîra ǀhûǀguitimîba te, ti amǃnâs hîa sa ais aiǃâ hâs ǂamats ga hā ǃnubai: ǀGaru taman tsî ǁgani taman hoan, piridi ǃnâ hân, tsî ǂnū taman hoan ǁkhaon ǃnâ, an ǁîna ǃnarixūse ti tawa ī.
GEN.30.34	ǃNubaib ge Labanna: Aio a-i ī sats go mî khami, ti ge mî.
GEN.30.35	Ob ge Labanna ǁnā tsēs ǁkhās ai anxa tsî ǁgani piriga ge khai, tsî ǀgaru tsî ǁgani piridi hoade, tsî ǃuri ǃkhaidi â-in tsî ǂnūn hoana ǁkhaon ǃnâ; tsîb ge ǁîna ǁîb ôagu ǃomǁae ge mā.
GEN.30.36	Tsîb ge ǃnona tsēdi di daob kōse ge mâi ǁîb tsî Jakob tsîkha ǁaegu; tsî Jakob ge ǃgau ge gūdi Labanni dide gere ǃûi.
GEN.30.37	Ob ge Jakoba ǃam haiǂgonaga ge ū populir, haselar tsî kastanihaiǃnôan xa; tsîb ge ǁîdi ǃnâ ǃuri ǁgarade gere ǃgao, ǃuri ǃkhaidi ǁnā haiǂgonagu tawa hâdi ge ǂhais kōse.
GEN.30.38	Tsîb ge ǁnā haiǂgonagu hîab ge ǃgaoga dâuǃkhaidi tsî ǁgamxa āǃoregu, hîan gūna ǁîgu ǃnâ hā ra āgu ǃnâ ge ǁgui, gūn ǃoa-ai; on ge ge ǀgam, ān gere hā ǃnubai.
GEN.30.39	Tsî gūn ge haiǂgonagu tawa ǀgamo, on ge gūna anxa, ǀgaru tsî ǁganina ge ôa.
GEN.30.40	ǃNubaib ge Jakoba ǁkhaona ge ǀgora, tsîb ge gūn di aide anxan ai ge ǂnûi tsî ǂnūn hoan ai Labanni di gūn ǃnâ; tsîb ge gūn âba ǀguri ge mâi, tsîb ge ǁîna Labanni gūn tawa mâi tama ge i.
GEN.30.41	Tsî i ge ge ī, ǀasen gūn di ǀgaisana ra ǀgam, hîab ge Jakoba haiǂgonaga gūn mûǁae āǃkhaidi ǃnâ gere ǁgui, haiǂgonagu tawan nî ǀgamse.
GEN.30.42	Xawe gūn ga ǂkhabusao, ob ge ǁîga ǁgui tama ge hâ i; ǁnātin ge ǂkhabusana ge Labanni di kai, tsîn ge ǀgaisana ge Jakob di kai.
GEN.30.43	Nētib ge nē khoeba îbe ge ǃkhū, tsîb ge ǂgui gūn, ǃgādi, ǃgāgu, ǃnain tsî eseln tsîna ge ūhâ i.
GEN.31.2	Tsî Jakob ge ǁkhāti Labanni di aisa ge kōǀî, tsî mû ǁîs ge ǁîbǀî ǁari tsî aetsēs ge ī i khami ī tama ge i.
GEN.31.4	ǃNubaib ge Jakoba sîsī tsî Raxels tsî Leas tsîra ge ǂgai kai ǃgarob ai gūn âb tawa.
GEN.31.6	Tsî saro ge a ǂan, ti ǀgaib hoab ǀkha ta ge saro îba gere sîsenba ǃkhaisa.
GEN.31.7	Xawe saro îb ge gāxaǃnâsise ge sîsenū te, tsîb ge ti amǃnâsa disi ǃnādi kōse ge ǀkharaǀkhara; xawe Elob ge ǁîba mā-am tama ge i, tsūdī teb nî ǃkhaisa.
GEN.31.9	Nētib ge Eloba saro îba ǀgoana ūǀhana tsî tita ge mā.
GEN.31.10	Tsî i ge ge ī, pirin ge ǀgam ǁaeb ai ta ti mûra ge ǃhâkhâi ǃkhaisa, tsî ta ge ǁhapos ǃnâ ge mû; tsî kō, pirigu piride ra ǃapagu ge anxa tsî ǀgaru tsî ǁgani ge i.
GEN.31.11	Tsî ǀhomǃgāb Elob dib ge tita ǃoa ǁhapos ǃnâ: Jakotse! ti ge mî. O ta ge tita: Mû, nē ta a, ti ge mî.
GEN.31.12	Ob ge ge mî: ǃGapakhâi îts kō: Pirigu hîa piride ra ǃapagu hoagu ge a anxa tsî ǀgaru tsî ǁgani, tita ge Labanni ra dī-ū tsi xūn hoana go mû xui-ao.
GEN.31.14	ǃNubai ra ge Raxels tsî Leas tsîra ǃeream tsî ǁîb ǃoa ge mî: Ūm hâ xare sima amǃnâ-e tsî ǀumi-e sim îb di ommi ǃnâ?
GEN.31.16	ǁNā ǃkhūsib Elob ge sim di îba ūǀhanab hoab ge a sada di tsî sada ôagu di; dī ǁnâi ǁnān Elob ge mîba tsin hoana.
GEN.31.17	ǃNubaib ge Jakoba khâi tsî ǁîb di ôagu tsî ǁîb di tarara tsîna ǃnain ai ge ǃnao.
GEN.31.18	Tsîb ge ǀgoan âb hoan tsî ūb hâ xūn hoan, tsî ǁnā ǀgoan, ūb hân Padan-Aramǃhūǃâs ǃnâb ge ǃoaǂuibasena ge ūǃgû, Isaki ǁgûb tawab nî sīga Kanaanǃhūb ǃoa.
GEN.31.19	Tsî Labanni ge ge ǃgû hâ i ǁîb di gūna nî ǂkhomse ǃnubais ge Raxelsa ǁgûb ūhâ omelona ge ǀâbasen.
GEN.31.20	Tsî Jakob ge Labanni, Siriaǁîb di ǂgaoba ge ǀâsen, ǁhâb ra ǃkhaisab ge ǂanǂan bi tama is ǀkha.
GEN.31.21	Ob ge ge ǃhū, ūb hân hoan ǀkha tsîb ge khâi tsî ǃāba ǃgâu tsî ais âba Gileadǃhommi ǃoa ge unu.
GEN.31.22	Tsî ǃnonaǁî tsēs aib ge Labanna ge ǂhôabahe Jakob go ǃhū ǃkhaisa.
GEN.31.25	Tsî Labanni ge Jakoba ge saoǁae; tsî Jakob ge tentoms âba ǃhommi ai ge ǂnaumâi hâ i ǃnubaib ge Labanni ona ǃgâsagu âb ǀkha tentoms âba Gileadǃhommi ai ge ǂnaumâi.
GEN.31.26	ǃNubaib ge Labanna Jakob ǃoa ge mî: Tare-ets go dī ots ti ǂgaoba go ǀâxūsen, ots ti ôara go ūbē ǃkhōsara ase gôab ǀkha?
GEN.31.27	Tare xū-i ǃaromasa kha ǁnâi ǂganǃgâsasets go ǁhâ tsî tita ûixūsa? Tsî tarexasa kha mîba te tamats hâsa, î ta ga ǁnū tsi hâ, ǃgâiaǂgaob ǀkha tsî ǁnaetsanadi ǀkha, tromels tsî harps tsîra ǀkha?
GEN.31.28	Tsî tarexasa kha ǁkhāti mā-am te tamats hâsa, ti ôadi tsî ti ôagu tsîna ǁoasa? Nēsits kom gârese go dīo.
GEN.31.29	Tsîs ga ti ǃomǁae hâ sado ta nî tsūdīsa; xawe ǁnā Elob sadu îb dib ge ǁari tsuxub ǃnâ tita ǀkha ǃhoa tsî go mî: ǂAnbasen îts Jakob ǀkha khoexasi dommi ǀguib ai ǃhoa.
GEN.31.30	Tsî nēsi ǁnâi sats ge go doe ǂgao hâ i, sa îb di ommats ǁkhore hâ amaga; tarexats kha ǁnâi ti eloga go ǀâbasen?
GEN.31.31	Ob ge Jakoba ǃeream tsî Labanni ǃoa ge mî: ǃAo ta go amaga; nēti ta ra mî xui-ao: Îts ǀnîsi sa ôara tā ǀgaib ǀkha ǀâǀhana te.
GEN.31.33	ǃNubaib ge Labanna Jakob di tentoms ǃnâ ge ǂgâ tsî Leas di tentoms ǃnâ tsî ǃgāra di tentoms ǃnâ, xaweb ge xū-e hō tama ge i; tsî Leas di tentomsa xub ge ǂoaxa ǃnubaib ge Raxels di tentoms ǃnâ ge ǂgâ.
GEN.31.34	Tsî Raxels ge omelona ū tsî ǁîna ǃnaiǃgapi-ūxū-i ǃnâ ǁgui tsî ǁîn ai ge ǂnû. Tsî Labanni ge tentoms hoasa ge tsânana, xaweb ge xū-e hō tama ge i.
GEN.31.35	Tsîs ge ǁîsa ǁgûb ǃoa ge mî: Ti ǀhonkhoets di mûra a ra tā ǁaixa, sa ais aiǃâ ta a khâi ǁoa ǃkhaisa, taradi dommi ai ta hâ xuige. Ob ge ôaǃnâb ra xawe omelona hō tama ge i.
GEN.31.36	Ob ge Jakoba ǁaixa tsî Labanni ǀkha ge ǂnoagu; ob ge Jakoba ǃeream tsî Labanni ǃoa ge mî: Mâsa ti ǃûǂamsa, mâba ti ǁoreba, ots ǀaexase tita go ǃgôaǃgon?
GEN.31.37	Ti ommi di xūn hoanats go tsânana ǃnubai, tare-ets go hō sa ommi xūn hoan xa? Nēpa ti ǃgâsagu tsî sa ǃgâsagu aiǃâ ǁîna ǁgui, î gu ǁîga sakhom ǁaegu ǂhanuǂhanu.
GEN.31.38	Nē ǀgamdisi kuriga ta ge sa ǀkha ge hâ i; sa gūdi tsî sa piridi tsîdi ge ôasā tama hâ i, sa gūn di ǂkharagūga ta ge ǂû tama ge hâ i.
GEN.31.40	Tsēs ai ta ge ǀgammi xa ge hapuhe, tsî tsuxub ǃnâ ǃkhaib xa, ti ǂoms ge ti mûra xu ǂgōs kōse.
GEN.31.43	ǃNubaib ge Labanna ǃeream tsî Jakob ǃoa ge mî: Nē ǀgôara ge a ti ôa tsî nē ǀgôagu ge a ti ôa, tsî nē gūn ge a ti gū, ā nēts ra mûn hoan ge a ti; tsî tare-e ta kha ǁnâi nētsē nē ti ôara tawa nî dī, tsî ǁîra ôagu ǁîra ge ǁoragu tawa?
GEN.31.44	Hā ǁnâi nēsi, î khom ǃgaeǀhao-e dī tita tsî sats tsîkhoma, î-i ǀhûǀguitimî-i ase hâ tita tsî sats tsîkhom ǁaegu!
GEN.31.46	Ob ge Jakoba ǃgâsagu âb ǃoa ge mî: ǀUide ǀhaoǀhao go re! O gu ge ǀuide ūkhâi tsî ǀuiǁkhopose ge dī, o gu ge ǁnāpa ǁnā ǀuiǁkhopos ai gere ǂû.
GEN.31.47	Tsî Labanni ge ǁîsa Jegar-Sahaduta ti ge ǂgai; xawe Jakob ge ǁîsa Galed ti ge ǂgai.
GEN.31.49	tsî Mispa, ǁîb ge mî xui-ao: Ab ǃKhūba mûǂamsisa ūhâ tita tsî sats tsîkhom ǁaegu, ǀguib ga nauba ǂganǃgâba hâ ǃnubai.
GEN.31.50	Sats ga ti ôara ǁgonǁgonǂgao tsîts ga ti ôara xōǀkhā ǀnî tarade ūo, khoe-i xare-i sakhom tawa a ǀkhai, xawe kō, ob ge Eloba ǀhûǀguitimî-aose nîra hâ tita tsî sats tsîkhom ǁaegu!
GEN.31.51	Tsî Labanni ge ǃaruǀî Jakob ǃoa ge mî: Mû, nēs ge ǀuiǁkhopos ǁkhāsa, tsî mû, nēs ge ǂnûikhâihe hâ saosa, tita go ǂnûikhâisa tita tsî sats tsîkhom ǁaegu.
GEN.31.52	Nē ǀuiǁkhopos ǁkhāsa as ǀhûǀguitimîxūse i, tsî nē ǂnûikhâihe hâ saosa as ǀhûǀguitimîxūse ī; tita nē ǀuiǁkhoposa ǃgû-īǀkhā tide ǃkhaisa saǀî, tsî sats nē ǀuiǁkhoposa tsî nē ǂnûikhâihe hâ saosa ǃgû-īǀkhā tide ǃkhaisa titaǀî ǂkhababa ǃoa.
GEN.31.55	Tsî Labanni ge ǃnauǁgoaga khâi tsî ǁîb di ôagu tsî ǁîb di ôadi tsîna ǁoa tsî ge ǀkhae in; tsî Labanni ge ǃgû tsî ǁkhawa ǁîb ǃās ǃoa ge oa.
GEN.32.1	Tsî Jakob ge ǁkhāti daob âb ai ge ǃgû; tsî ǀhomǃgāgu Elob digu ge ǁîba ge ǃoa.
GEN.32.2	Ob ge Jakoba ǁîgab ra mû hîa ge mî: Nēs ge ǂnubis Elob disa. Ob ge ǁnā ǃās di ǀonsa Mahanaim ti ge ǂgai.
GEN.32.4	Tsîb ge ǁîga mîmā tsî ge mî: Nēti go nî mî ti ǀhonkhoeb Esaub ǃoa: Nētib ra mî Jakob sa ǃgāba: Tita ge ǃhaokhoese ge ǁan hâ i Labanni tawa, tsî ta ge nēsis kōse ǁnāpa hâ;
GEN.32.5	tsî ta ge goman, eseln, gūn, ǃgāgu tsî ǃgādi tsîna ūhâ; tsî ta ge go sî, ti ǀhonkhoetsa ta nî mîba kaise, î ta ga sa mûǁae ǀkhomma hō ti.
GEN.32.6	O gu ge sîsabega Jakob tawa ǁkhawa hā tsî ge mî: Sige ge sa ǃgâsab Esaub kōse go sī; tsîb ra ǁkhāti satsa ǃgûǃoa tsî hakakaidisi aogu ǁîb ǀkha.
GEN.32.7	ǃNubaib ge Jakoba kaise ge ǃao tsîb ge ǃaoxaǃnâ; ob ge ǁaes ǁîb ǀkha hâs tsî gūn, goman tsî ǃnain tsîna ge ǀgora ǀgam ǂnubira ǃnâ,
GEN.32.8	nētib ra mî xui-ao: Esaub ga ǀgui ǂnubis ai hā tsî ga ǂnau sio, os ge ǃgau ga ǂnubisa nîra ûi.
GEN.32.11	Tsubuǂui te re ti ǃgâsab di ǃomǁaeba xu, Esaub di ǃomǁaeba xu, ǁîba ta ra ǃao xuige; îb tā ǀnîsi hā ǂnau te ǁgûs ǀgôagu ǀkha!
GEN.32.13	Tsîb ge ǁnāpa ǁnā tsuxub ǁkhāb ǃnâ ge ǁomǂkhai; tsîb ge ǃomǁaeb ūhân xa Esaub, ǃgâsab âba ǀkhaexū-e ge ūba:
GEN.32.14	ǀGamkaidisi piridi tsî ǀgamdisi piriga, ǀgamkaidisi gūdi tsî ǀgamdisi ǂkharagūga,
GEN.32.15	ǃnonadisi daisi ra ǃnaide ǂkhamn âdi ǀkha, hakadisi gomadi tsî disi ǁgōga, ǀgamdisi eseldi tsî disi ǂkham eselgu tsîna.
GEN.32.16	Tsîb ge ǁîna ǃgāgu âb di ǃomǁae ge mā, mâ gūn ǃâs hoasa ǀguri; tsîb ge ǃgāgu âb ǃoa ge mî: ǃGû ǃganu go re ti ais aiǃâ, î go ǃkhai-e hâ kai re nē gūn tsî nau gūn hoan ǁaegu!
GEN.32.17	Tsîb ge ǂguroba mîmā tsî ge mî: Esaub ti ǃgâsab ga satsa ǃoa tsîb ga dî tsio: Tarib dits a? Tsî mâǀîts ra ǃgû? Tsî tarib dina nēn, sa ais aiǃâ hâna? ti a mîo,
GEN.32.18	ots ge nî mî: Nēn ge ǃnarexūn sa ǃgāb Jakob din, ti ǀhonkhoeb Esaub ǃoa go sîhena; tsî mû, ǁîb ǂûb ge ǁkhāti sige khaoǃgâ hâ.
GEN.32.19	Tsîb ge ǁkhāti ǀgamǁîba ge mîmā, tsî ǁkhāti ǃnonaǁîba, tsî ǁîna gūde ra saon hoana, mî raǃâ: Nē mîs ǁkhāsa du ge nî ǃhoa Esaub ǃoa, ǁîba du ga hō o.
GEN.32.20	Tsî du ge ǁkhāti nî mî: Mû, sa ǃgāb Jakob ge sida khaoǃgâ hâ! Nētib ra mî amaga: Tita ge ǁîb di aisa nē ǃnarexūn, ti ais aiǃâ ǃgûgaun ǀkha nî ǂkhî kai; tsî ǁnās khaoǃgâ ta ge ais âba nî mû; ǀnîsib ge ti aisa nî ǃkhōǃoa.
GEN.32.21	Nētin ge ǀkhaexūna ǁîb di ais aiǃâ ge ǃgû-ūhe; xaweb ge ǁîba ǁnā tsuxub ǁkhāba ǁgoeǃkhais ai ge ǁomǂkhai.
GEN.32.22	Tsîb ge ǁnā tsuxub ǁkhāb ǃnâ khâi tsî ge ū ǁîb di ǀgam tarara tsî ǁîb di ǀgam ǃgāra tsî ǁîb di disiǀguiǀa ǀgôaga, tsîb ge Jabokǃāb di ǃgâuǃkhaisa-ū ge ǃgâu.
GEN.32.23	Tsîb ge ǁîna ū tsî ǁnā ǃāroba ge doeǃgâu kai; tsîb ge ūb hâna ge doeǃgâu kai.
GEN.32.25	Tsî mûb geo dan bi ǁoab a ǃkhaisa ob ge Jakob ǂnamib di uniǁaesa ge tsâǀkhā, Jakob ǂnamib di uniǁaes ge ǃoes kōse, ǁîb ǀkhab ra ǃkham hîa.
GEN.32.27	Ob ge ǁîba ǁîb ǃoa: Matits ǀon hâ? ti ge mî. Ob ge: Jakota, ti ge mî.
GEN.32.31	Tsî sores ge ge ǁhaiba bi, Penuelsab ǃgûǃganu hâ hîa; tsîb ge ǂnamib âb ǃnâ gere ǀī.
GEN.32.32	ǁNā-amagan ge Israeli ôana ǃoe hâ ǁapab ǂnamib di uniǁaes ai ǁgoeba ǂû tama hâ, nētsēs kōse, ǁîb ge uniǁaes Jakob ǂnamib disa a tsâǀkhā xui-ao ǁnā ǃoe hâ ǁapab tawa.
GEN.33.1	Tsî Jakob ge ǃgapakhâi tsî ge kō tsî mû, Esaub ge ǃgoaxa tsî hakakaidisi aogu ǁîb ǀkha hâ ǃkhaisa. ǃNubaib ge ǀgôaga ge ǀgora Leas ǃnâ tsî Raxels ǃnâ tsî ǀgam ǃgāra ǃnâ.
GEN.33.2	Tsîb ge ǃgāra tsî ǁîra di ôagu tsîna aisǀkhāb ai ge mâi; tsî Leas tsî ǁîs di ôana ǁîn khaoǃgâ; tsî Raxels tsî Joseb tsîra hoan khaoǃgâ.
GEN.33.3	Tsîb ge ǁîba ais âna ǃgû-īǀkhā tsî hû ǃnādi kōse ge ǃgamǃgâ ǃhūb ai, ǃgâsab tawab ge sīs kōse.
GEN.33.4	ǃNubaib ge Esauba ǃkhoeǃoa bi tsî ǁôab ǃnâ ū bi tsî ǁnam bi tsî ge ǁoa bi; tsî kha ge ge ā.
GEN.33.5	ǁNās khaoǃgâb ge ǃgapakhâi tsî ǁnā taradi tsî ǀgôan tsîna mû tsî ge mî: Tarina nēn sa ǀkha hâna? Ob ge ge mî: ǁNā ǀgôan, Elob ge ǀkhomxase sa ǃgāta ǀkhaen ge ǁîna.
GEN.33.6	ǃNubai ra ge ǃgāra dāsī, ǁîra tsî ǁîra di ôan tsîna tsî ge ǃgamǃgâ.
GEN.33.7	Tsîs ge ǁkhāti Leasa ge dāsi ǁîs di ôan ǀkha, tsîn ge ge ǃgamǃgâ; ǁnās khaoǃgâ ra ge Joseb tsî Raxels tsîra dāsī tsî ge ǃgamǃgâ.
GEN.33.8	Ob ge ge mî: Tarib dis ases hâba tsi ǁnā ǂnubis, hîa ta go ǃoas hoasa? Ob ge ge mî: ǀKhomma ta nî hōga ti ǀhonkhoeb mûǁae.
GEN.33.9	Ob ge Esauba ge mî: Tita ge kaise ūhâ, ti ǃgâ, a-i ūts hâ-e sase hâ!
GEN.33.10	ǃNubaib ge Jakoba ge mî: Hî-î, ǀkhomma ta ga sa mûǁae hō hâo, ǁnâi ti ǀkhaexūna ū re ti ǃomǁaeba xu, sa aisa ta ge Elob aisa ta mû hâ khami go mû xuige, tsî ti ǃnâts go ǃgâibahe xuige.
GEN.33.11	Ū tsi go ti ǀkhaeba, ūsībahets goba, Elob ge ǁîba ǀkhomxase mā te xuige tsî xūn hoana ta ūhâ xuige; nētib ge ge ǁgari bi, ob ge ge ū.
GEN.33.12	Tsîb ge ge mî: A khom ǃgû, î khom aiǃâb ǃoa doe, î ta tita sa aiǃâ doe!
GEN.33.13	Xaweb ge ǁîb ǃoa ge mî: Ti ǀhonkhoets ge a ǂan, nē ǀgôan a ǂkham ǃkhaisa tsî daisi ra gūdi tsî gomadi tsîna ta ti ǀkha ūhâ ǃkhaisa; sats khoets ga ǁîna ǀgui tsēs ǀguis ai ǁkhōse doeǁgao, on ge gūn hoana nîra ǁō.
GEN.33.14	Îts ti ǀhonkhoetsa doe-ī sa ǃgāta di ais aiǃâ; o ta ge tita ǂgaeǂgui-aota ase ǂause nî saoǁae, sîsenni ti ais aiǃâ hâb ga mā-am te khami tsî ǃgûs nē ǀgôan dis ga ība te khami, ti ǀhonkhoets tawa ta nî Seiri tawa sīs kōse.
GEN.33.15	Ob ge Esauba ge mî: Î ta ǁnâi nē ǁaes ti ǀkha hâs xa māǀaroba tsi. Ob ge ǁîba ge mî: Tare xū-i ǃaromasa? A ta ǀkhomma hō re ti ǀhonkhoets mûǁae.
GEN.33.16	Nētib ge Esauba ǁnā tsēs ai ǁkhawa daob âb ai Seiri ǃoa ge oa.
GEN.33.17	Xawe Jakob ge Sukots ǃoa doesī tsî omma ge ǂnubibasen tsî ǀgoana ǃharade ge dība; ǁnā-amagab ge ǁnā ǃās di ǀonsa Sukot ti ge ǂgai.
GEN.33.18	Tsî Jakob ge sâusase ǃās Sexems, Kanaanǃhūb ǃnâ ǁgoes tawa ge sī, Padan-Aramǃhūǃâsa xub ge hāo; tsîb ge ǃās di ais ǃnâ ge sī ǁgoe.
GEN.33.19	Tsîb ge ǁnā ǃhanab tentoms âbab ge ǁîb ai ǂnaumâib di ǃâ-e ge ǁama Hamori, Sexemmi îb ôagu di ǃomma xu ǀguikaidisi marin ama.
GEN.34.2	Tsî Sexemmi, Hamori ôab, Hiviǁîb, ǃhūb di gaosab ge mû si ob ge ū si tsî ǁîs ǀkha ǁgoe tsî ge ǀgaiǁgūǀkhā si.
GEN.34.3	Tsî ǀoms âb ge Dinas, Jakob ôasa ge ǂae-ai; tsîb ge ǀgôasa ǁâ tsî ǀgôas di ǂgaob ǃoa ge ǃhoa.
GEN.34.4	Ob ge Sexemma ǁkhāti Hamori, ǁgûb ǀkha ǃhoa tsî: Nē ǀgôasa tarase ǂganba te re! ti ge mî.
GEN.34.5	Tsî Jakob ge ǁnâu ǁîb ôas Dinasab go ǀuriǀuri ǃkhaisa ǃnubai gu ge ǁîb di ôaga ǀgoan ǀkha ǃgarob ai ge hâ i; ob ge Jakoba ge ǃnō, ǁîgu ge hās kōse.
GEN.34.6	Ob ge Hamori, Sexemmi îba, Jakob ǃoa ge ǂoa, ǁîb ǀkhab nî ǃhoase.
GEN.34.8	ǃNubaib ge Hamora ǁîgu ǀkha ǃhoa tsî ge mî: Ti ôab Sexemmi di ǀoms ge sadu ôasa ǁâ hâ, mā si re ǁîba tarase,
GEN.34.9	î du ǀuigu re sida ǀkha; sadu di ôade sida mā re î du sida ôade sado ūbasen re;
GEN.34.10	î du sida ǀkha ǁan re; ǃhūb ge sadu ais aiǃâ hâ, ǁîb ǃnâ ǁan, î du ǁamagusa dī re, î du ǁîb ǃnâ xūna ūhâ re.
GEN.34.11	Tsîb ge Sexemma ǁîs di îb tsî ǁîs di ǃgâsagu ǃoa ge mî: A ta ǀkhomma hō re sago mûǁae; tsî sago ga mîba te xū-e ta ge tita nî mā.
GEN.34.13	O gu ge Jakob ôaga Sexemmi tsî Hamori ǁgûb âba gāxaǃnâsise ǃeream tsî ge ǃhoa, Dinas ǁîgu di ǃgâsasab go ǀuriǀuri amaga.
GEN.34.14	Tsî gu ge ǁîgu ǃoa ge mî: Sige a dī ǁoa ǃkhais ge nēsa, sige ǃgâsasa ge nî aikhōb ǀkha hâ ao-e māsa; ǁîs kom ga taoǃkhaise ība geo.
GEN.34.15	Xawe nēs ǃnâ ge nî sadu ǀkha ǀgui, sadu ga sida ǀkha ǀguiti-īo, sadu ǃnâ hâ aore-i hoa-i ga ǃgaohe ti;
GEN.34.16	ǃnubai da ge sida ôade sado nî mā, o da ge sadu ôade sida nî ūbasen, o da ge sadu ǀkha nî ǁan, o da ge ǀgui ǁaese nî ī.
GEN.34.17	Xawe sida ǀkha du ga ǀgui tama io ǃgaokaisens xa, o da ge sida ôade ū tsî nî doebē.
GEN.34.18	Tsî nē mîdi âgu ge ǃgâi ge i Hamori mûǁae tsî Sexemmi, Hamori ôab mûǁae.
GEN.34.19	Ob ge ǂkhamkhoeba ǀhawe tama nē ǃkhaisa dīsa, Jakob ôasab ǁkhore hâ amaga; tsîb ge ǁgûb ommi ǃnâ hân hoan ǃgâ-ai ge ǃgôahe.
GEN.34.20	Nēti kha ge Hamori tsî Sexemmi ǀgôab âb tsîkha ǃās dao-ams ǃnâ sī tsî ǁîkha ǃās di aogu ǀkha ǃhoa tsî ge mî:
GEN.34.21	Nē aogu ge a ǂkhîxa sage ǀkha; ǁnā-amaga a gu nē ǃhūb ǃnâ ǁan, î gu ǁîb ǃnâ ǁamagusa dī, îb ǃhūba, kaiseb kom a harao, ǁîgu di ais aiǃâ hâ, o ge sage ǁîgu ôade tarase nî ū, tsî ge ge ǁîga sage ôade nî mā.
GEN.34.22	O gu ge nē aoga nēs ǃnâ nî ǀgui sage ǀkha, sage ǀkhan nî ǁan tsî ǀgui ǁaese īsa: Mâ aoreb sage dib hoab ga ǃgaoheo, ǁîgu ǃgaohe hâs ǁkhās khami.
GEN.34.23	ǁÎgu di ǀgoan tsî ū gu hân tsî ǁîgu di goman hoana, sage di kain tide? Nēs ǀguis ǃnâ a ge ǁîgu ǀkha ǀgui, o gu ge sage ǀkha nî ǁan.
GEN.34.24	Tsî gu ge Hamori tsî Sexemmi ǁîb di ôab tsîkha ge ǁnâuǀnam ǁnāgu ǁîb ǃās di dao-amsa-ū ra ǂoagu hoaga; o gu ge ge ǃgaohe, aoregu ǁîb ǃās di dao-amsa-ū ra ǂoagu hoaga.
GEN.34.26	Tsî kha ge ǁkhāti Hamori tsî ǁîb di ôab Sexemmi tsîkha gôab di ǀāb ǀkha ge ǂnau; tsî kha ge Dinasa Sexemmi di omma xu ūǂui tsî ǁnāpa xu ge bē.
GEN.34.27	O gu ge Jakob ôaga ǂnauǃanhe hâgu ai hā tsî ǃāsa ge ǁkhâuǂuiǃnâ, ǁîgu di ǃgâsasa gu go ǀuriǀuri amaga.
GEN.34.28	ǁÎgu di gūn, goman, eseln, ǃās ǃnâ hân tsî ǃgarob ai hân, ǁîna gu ge ge ū.
GEN.34.29	Tsî ū gu hân hoan, ǁîgu ǀgôaron hoan tsî ǁîgu di taradi tsîna gu ge ǃkhōsase ge ǃgû-ū tsî ǁîna ge ǀâǀhana tsî ommi ǃnâ hân hoana.
GEN.34.31	O kha ge ǁîkha: ǁNâib kha ǁîba sikhom di ǃgâsasa ǀai-aose nî sîsenū? ti ge mî.
GEN.35.5	On ge ge ǂnauǁnâ; tsî ǃhuriǃhuris Elob dis ge ǃādi, ǁîn ǂnamipe hâdi ai ge hâ i, on ge Jakob ôaga sauruǃgon tama.
GEN.35.6	Nētib ge Jakoba Lus, Kanaanǃhūb ǃnâ ǁgoes, Bet-El ti ǀon hâs tawa ge sī, ǁîb tsî ǁîb ǀkha hâ ǁaes hoasa.
GEN.35.9	Tsî Elob ge Jakob tawa ǁkhawa ge ǂhai, Padan-Aramǃhūǃâsa xub ge hā hâ i ǃnubai; tsîb ge ǁîba ge ǀkhae.
GEN.35.12	Tsî nē ǃhūb, hîa ta Abrahammi tsî Isaki tsîkha ge māb, ǁîba ta ge tita satsa nîra mā, tsî sa suriba sa khaoǃgâ ta ge tita nē ǃhūba nîra mā.
GEN.35.15	Tsî Jakob ge ǁnā ǃās Elob ge ǁîs ai ǁîb ǀkha gere ǃhoasa, Bet-El ti ge ǂgai.
GEN.35.16	Tsîn ge Bet-Elsa xu ge dāǁnâ; tsî ǂkhari ǃhūǃâro-i ǀgui-i ge hâ i, Efratas tawats nî sīs kōse, ǃnubais ge Raxelsa ge ǁora, tsîs ge ǁoras âs ǃnâ ge ǃgombahe.
GEN.35.17	Tsî i ge ge ī ǁoras âs ǃnâs ra ǃgombahe hîas ge ǂnûritarasa ǁîs ǃoa ge mî: Tā ǃao re, nē ǀgôabas ǁkhāti nîra ūhâ xuige!
GEN.35.18	Tsî i ge ge ī, ǀoms âs ra ǂoa (ǁōs kom geo) hîas ge ǀons âba Ben-Oni ti ge ǂgai, xawe ǁgûb ge Benjamin ti ge ǂgai bi.
GEN.35.19	Nētis ge Raxelsa ge ǁō; os ge ge ǁkhōhe, ǁnā daob Efratas, (ǁnās ge Betlehemsa) ǃoa gaub amǃgâ.
GEN.35.20	Tsî Jakob ge ǂâiǂâisao-e ge ǂnûikhâi ǀhobas âs ǂamai. ǁÎs ge ǂâiǂâisaos Raxels ǀhobas disa nētsēs kōse.
GEN.35.23	Leas ôagu ge Rubenni, Jakob di ǂguroǃnaesabeb, tsî Simeonni tsî Levib tsî Judab tsî Isaskari tsî Sebulonni tsîga ge i.
GEN.35.24	Tsî Raxels ôakha ge Joseb tsî Benjaminni tsîkha ge i.
GEN.35.25	Tsî Bilhas, Raxels ǃgās di ôakha ge Danni tsî Naftalib tsîkha ge i.
GEN.35.26	Tsî Silpas, Leas ǃgās di ôakha ge Gadi tsî Aseri tsîkha ge i. Nēgu ge Jakob ôaga Padan-Aramǃhūǃâs ǃnâb ge ǁorabahega.
GEN.35.27	Tsî Jakob ge Isaki, ǁîb îb tawa ge sī Mamres ǃnâ, Kirjat-Arbas tawa; ǁîs ge Hebrons, ǁîs aib ge Abrahamma ǃhaokhoese hâ isa, tsî Isaki ona.
GEN.35.28	Tsî tsēdi Isaki didi ge ǀguikaidisi tsî ǁkhaisadisi kuri ge i.
GEN.36.4	Tsî Adas ge Esauba Elifaba ge ǁoraba, tsî Basemats ge Reguela ge ǁoraba bi.
GEN.36.5	Tsî Oholibamas ge Jeub, Jalammi tsî Koraxi tsîga ge ǁora. Nēgu ge Esaub ôaga, Kanaanǃhūb ǃnâb ge ǁorabahega.
GEN.36.6	Tsî Esaub ge ǁîb di tarara tsî ǁîb di ôagu tsî ǁîb di ôadi tsî ommi âb hoab di ǀomdi tsî ǀgoan âb tsî ǁîb di goman hoan tsî ūb hâ xūn, Kanaanni ǃnâb ge hōbasen hâ in hoana ū tsî ǀkhara ǃhūb ǃoa ge doe, Jakob, ǃgâsab âb di aisa xu.
GEN.36.8	ǁNā-amagab ge Esauba Seirǃhommi ai ge ǁan hâ i. Esaub ge a Edom.
GEN.36.9	Tsî nēdi ge ǃnaeǃkhaidi Esaub Edomǁîn îb dide, Seirǃhommi ai.
GEN.36.10	Nēdi ge ǀondi Esaub ôagu dide: Elifab, Adas Esaub taras di ôab, tsî Regueli, Basemats, Esaub taras di ôab tsîkha.
GEN.36.11	Tsî Elifab ôagu ge Temanni, Omari, Sefob, Gatammi tsî Kenab tsîga ge i.
GEN.36.12	Tsî Timnas ge ǀgamitaras Elifab, Esaub ôab disa ge i, tsîs ge Elifaba Amaleka ge ǁoraba: Nēgu ge Adas Esaub taras di ôaga ge i.
GEN.36.13	Tsî nēgu ge Regueli ôaga: Nahati, Serab, Samab tsî Misab tsîga. Nēgu ge Basemats, Esaub taras di ôaga ge i.
GEN.36.14	Tsî nēgu ge Oholibamas, Anab ôas, Sibeonni ôab di ôas, Esaub taras di ôaga: Tsîs ge Esauba ge ǁoraba Jeub, Jalammi tsî Koraxi tsîga.
GEN.36.15	Nēgu ge gaosagu Esaub ôagu diga: Elifab Esaub ǂguroǃnaesabeb di ôagu: Gaosab Temanni, gaosab Omari, gaosab Sefob, gaosab Kenab,
GEN.36.16	gaosab Koraxi, gaosab Gatammi, gaosab Amaleki tsîga; nēgu ge gaosagu Elifab diga Edomǃhūb ǃnâ; nēgu ge Adas di ôaga.
GEN.36.17	Tsî nēgu ge Regueli, Esaub ôab di ôaga: Gaosab Nahati, gaosab Serab, gaosab Samab, gaosab Misab tsîga; nēgu ge gaosagu Regueli diga Edomǃhūb ǃnâ; nēgu ge Basemats Esaub taras di ôaga.
GEN.36.18	Tsî nēgu ge Oholibamas, Esaub taras di ôaga: Gaosab Jeub, gaosab Jalammi, gaosab Koraxi tsîga. Nēgu ge gaosagu Oholibamas, Anab ôas, Esaub taras diga.
GEN.36.19	Nēgu ge Esaub ôaga, tsî nēgu ge ǁîn di gaosaga. ǁÎb ge a Edom.
GEN.36.21	Disonni, Eseri tsî Disanni tsîga. Nēgu ge Horiǁîn di gaosagu, Seiri di ôaga Edomǃhūb ǃnâ.
GEN.36.22	Tsî Lotanni ôakha ge Hori tsî Hemanni tsîkha; tsî Lotanni ǃgâsas ge Timnasa.
GEN.36.23	Tsî nēgu ge Sobali ôaga: Alvanni, Manahati, Ebali, Sefob tsî Onammi tsîga.
GEN.36.24	Tsî nēkha ge Sibeonni ôakha: Ajab tsî Anab tsîkha, ǁîb ge ǁnā Anab, ǀgamsa ǀaude ge hōba, ǁîb îb di eselnab ra ǃûsi hîa.
GEN.36.25	Tsî nēgu ge Anab ôaga: Disonni, tsî Oholibamas ge Anab di ôa ge i.
GEN.36.26	Tsî nēgu ge Disonni ôaga: Hemdanni, Esbanni, Jitranni tsî Keranni tsîga.
GEN.36.27	Nēgu ge Eseri ôaga: Bilhanni, Saavanni tsî Akanni tsîga.
GEN.36.28	Nēkha ge Disanni ôakha: Usi tsî Aranni tsîkha.
GEN.36.29	Nēgu ge Horǁîn di gaosaga: Gaosab Lotanni, gaosab Sobali, gaosab Sibeonni, gaosab Anab,
GEN.36.30	gaosab Disonni, gaosab Eseri, gaosab Disanni tsîga. Nēgu ge Horǁîn di gaosaga ǁîn di gaosagu ǃoa Seirǃhūb ǃnâ.
GEN.36.31	Tsî nēgu ge gao-aogu Edomǃhūb ǃnâ gere gaosîsenga, Israeli ôan ǂama i gao-ao-i xare-e gorose gao tama hâ hîa.
GEN.36.32	Tsî Belab, Beori ôab ge gere gaosîsen Edomǃhūb ǃnâ, tsî ǃās âb di ǀons ge Dinhaba ge i.
GEN.36.33	Tsî Belab ge ge ǁō tsî Jobab, Serab ôab, Bosraǁîb ge ǁîb ǃās ǃnâ gere gaosîsen.
GEN.36.34	Tsî Jobab ge ge ǁō tsî Husammi, Temanǁîn ǃhūb dib ge ǁîb ǃās ǃnâ gere gaosîsen.
GEN.36.35	Tsî Husammi ge ge ǁō, tsî ǁîb ǃās ǃnâb ge Hadadi, Bedadi ôab, Midiaǁîna Moab di ǃgarob ǃnâ ge ǂnaukākāba gere gaosîsen; tsî ǃās âb di ǀons ge Avit ge i.
GEN.36.36	Tsî Hadadi ge ge ǁō, tsî Samlab, Masrekaǁîb ge ǁîb ǃās ǃnâ gere gaosîsen.
GEN.36.37	Tsî Samlab ge ge ǁō, tsî Sauli Rehobots, ǃāb amǃgâ ǁgoes dib ge ǁîb ǃās ǃnâ gere gaosîsen.
GEN.36.38	Tsî Sauli ge ge ǁō tsî Baal-Hananni, Akbori ôab ge ǁîb ǃās ǃnâ gere gaosîsen.
GEN.36.39	Tsî Baal-Hananni Akbori ôab ge ge ǁō tsî Hadari ge ǁîb ǃās ǃnâ gere gaosîsen; tsî ǃās âb di ǀons ge Pagu ge i; tsî taras âb di ǀons ge Mehetabel i, Matredi ôas, Me-Sahabs ôasa.
GEN.36.40	Tsî nēgu ge gaosagu Esaub diga, ǁîgu di ǃhaodi, ǁîgu di ǃādi tsî ǁîgu di ǀondi ǃoa: Gaosab Timnab, gaosab Alvab, gaosab Jeteti,
GEN.36.41	gaosab Oholibamab, gaosab Elab, gaosab Pinonni,
GEN.36.42	gaosab Kenab, gaosab Temanni, gaosab Mibsari,
GEN.36.43	gaosab Magdieli, gaosab Irammi tsîga. Nēgu ge gaosagu Edommi diga ǁîgu di ǁanǃkhaidi, ǁîgu ge ūhâ i ǃhūǃâde ǃoa; ǁîb ge Esaub Edommi îba.
GEN.37.1	Tsî Jakob ge ǃhaokhoesis ǁîb îb dis di ǃhūb ǃnâ ge ǁan, Kanaanǃhūb ǃnâ.
GEN.37.2	Tsî nēdi ge Jakob di ǃnaeǃkhaide. Joseb ge disihûǀa kurixa ǀgôase gūna gere ǃûsi, ǂkhamkhoeb a hîa, Bilhas di ôagu ǀkha tsî Silpas di ôagu ǀkha, ǁîb îb di tarara; tsî Joseb ge ǁîgu di tsū gomma ǁgûb tawa ge ūsī.
GEN.37.3	Tsî Israeli ge Joseba ge ǀnam i, ǁîb ôagu hoagu ǃgâ-ai, kairasib âb di ôab ge i amaga; ob ge anxa sara-e ge dība bi.
GEN.37.4	Tsî ǃgâsagu âb ge mûo ǁgûb ǁîba ǁîb di ǃgâsagu hoagu ǂamai ǀnam hâ ǃkhaisa, o gu ge ge ǁkhan bi, tsî gu ge khoexasise ǃhoa-ū bi ǁoa ge i.
GEN.37.5	ǁKhātib ge Joseba ǁhapo-e ge ǁhapo, ǁî-eb ge ǃgâsagu âba ge ǃhoaba; ǁnā-amaga gu ge ǁnās ǃgâ-ai ge ǁkhan bi.
GEN.37.6	Tsîb ge ǁîgu ǃoa ge mî: ǁNâu go re nē ǁhapo-i hîa ta go ǁhapo-e. 
GEN.37.7	Tsî mû, sage ge ǃgaeǀkhādade ge ǃgaeǀkhā ǃhanab ǁaegub ǃnâ; tsî mû, ti ǃgaeǀkhādas ge khâi tsî khâi hâse ǁkhāti mâhâhâ ge hâ i; tsî mû sago ǃgaeǀkhādadi ge hāǂnamipe si tsî ti ǃgaeǀkhādas aiǃâ ge ǃgamǃgâ.
GEN.37.8	O gu ge ǃgâsagu âba ǁîb ǃoa ge mî: Hoaragasets kha ǁnâi satsa sige nî gaoǂam? Hoaragasets kha ǁnâi satsa sige nî gaoba? Nēti gu ge ǃaruǀîǀgui ge ǁkhan bi ǁhapodi âb tsî mîdi âb ǃaroma.
GEN.37.9	Tsîb ge ganupe ǀnî ǁhapo-e ge ǁhapo, tsîb ge ǁî-e ǃgâsagu âba ǃhoaba tsî ge mî: Kō, tita ge ǀnî ǁhapo-e go ǁhapo, tsî mû, sores tsî ǁkhâb tsî disiǀguiǀa ǀgamirodi tsîn ge ti aiǃâ ge ǃgamǃgâ.
GEN.37.10	Tsî ǁgûb tsî ǃgâsagu âbab ge ǃhoabao, ob ge ǁgûba ǃgabe tsî ge mîǀî bi: Mâ ǁhapo-ai-e kha nē-i, sats go ǁhapo-e? Sida hoada, tita tsî saos tsî sa ǃgâsagu tsîda kha ǁnâi hā tsî nî sa aiǃâ ǃgamǃgâ?
GEN.37.11	Tsî ǃgâsagu âb ge ǁîba ge suri; xawe ǁgûb ge nē ǃnaeǃkhaisa ge sâu.
GEN.37.13	ǃNubaib ge Israela Joseb ǃoa ge mî: Sa ǃgâsaga ǃûsi tama gu hâ Sexems tawa? Hā î ta satsa ǁîgu ǃoa sî. Ob ge ǁîb ǃoa: Mû, nē ta a! ti ge mî.
GEN.37.15	Tsî aore khoe-i ge ge hō bi, ǃgarob aib ra ǁhapu hîa. Ob ge ǁnā khoeba dî bi tsî: Tare-ets ra ôa? ti ge mî.
GEN.37.16	Ob ge ge mî: Tita ge ti ǃgâsaga ra ôa; ǂanǂan te re mapa gu ra ǃûi ǃkhaisa.
GEN.37.17	Ob ge ǁnā khoeba ge mî: Nēpa xu gu ge go doe, ǁnâu ta kom go: A ge Dotans ǃoa doe! ti gu ra mî ǃkhaisa. Ob ge Joseba ǁîb ǃgâsaga ǃgûǃgon tsî Dotans tawa ge hō gu.
GEN.37.18	Tsî gu ge ǃnūseba xu ge mû bi, tsî ǁîgab ǀgū tama hâ hîa gu ge gāxaǃnâ ǀape-ai-e ge ǀapeǀape, ǃgam bi gu nî ti.
GEN.37.19	O gu ge nēba nauba ǃoa ge mî: Mû, ǁnāb ge ǃgoaxa ǁhapoǀhonkhoeba.
GEN.37.20	Hā ǁnâi, î ge ǁîba ǃgam, î ge ǁîba nē ǂgâgu di ǀguib ǃnâ aoǂgā, î ge mî: ǁAixa ǀguru-i ge go hapu bi; o ge nî mû, tare xūdi a ǁîb di ǁhapo ǃkhaisa.
GEN.37.21	Tsî Rubenni ge ǁnāsa ǁnâuo, ob ge ǁîgu ǃomǁaeba xu xore bi tsî ge mî: A ge ǁîba tā ǃgam!
GEN.37.22	ǁKhātib ge Rubenna ǁîgu ǃoa ge mî: Tā ǀaoǂnâxū, î go ǁîba ǁnā tsaus, ǃgarob ai hâs ǃnâ aoǂgā re, î go ǃomma tā ǁguiǀkhā bi; ǁîgu ǃomǁaeba xub nî ore bise, ǁgûbab nî ǁkhawa ūsība biga.
GEN.37.25	ǁNās khaoǃgâ gu ge ge ǂnû, pereǂû gu nîse, tsî ǃgapakhâi tsî gu ge kō-o, mû, o gu ge ǃgûgau Ismaelǁîga Gileada xu ge hā; tsî ǁîgu di ǃnain ge ǃgâihamxūn tsî balsemmi tsî miren tsîna ǃgû rase ge tani, Egipteb ǃoan nî ūǁgôahese.
GEN.37.26	ǃNubaib ge Judaba ǁîb di ǃgâsagu ǃoa ge mî: Tare-e nî harebe, sage ǃgâsaba ge ga ǃgam tsî ǀaob âba ge ga gaugauo?
GEN.37.27	Hā î ge ǁîba nē Ismaelǁîgu tawa ǁamaxū, îb sage ǃomma tā ǁîb ai hâ. Sage ǃgâsab, sage ǁganni kom ǁîbao. O gu ge ǃgâsagu âba ge ǁnâuǀnam bi.
GEN.37.30	Tsîb ge ǃgâsagu âb tawa ǁkhawa hā tsî ge mî: ǀGôab ge a ǀkhai; o tita mâǀî ta ǁnâi nî ǃgû?
GEN.37.31	O gu ge Joseb saraba ū tsî piri-e ǂā tsî saraba ǀaob ǃnâ ge ǂgobe.
GEN.37.32	Tsî gu ge anxa saraba ū tsî ǁgûb ǃoa ge ūsī kai bi tsî ge mî: ǁÎba ge ge go hō; mûǂan re, iseb ǁîba sa ôab di sara, iseb ǁî tama ǃkhaisa.
GEN.37.35	Tsî ǁîb di ôagu hoagu tsî ǁîb di ôadi hoadi ge ge khâi, ǁkhaeǂgao bin nîse; xaweb ge ǁkhaeǂgaokaisen ǂgao tama i tsî ge mî: Tita kom ǃhausen hâse ti ôab tawa ǀhobas ǃnâ nî ǁgôao. Nētib ge ǁgûba ge āba bi.
GEN.37.36	Tsî Midiaǁîgu ge ǁîba Egipteb ǃnâ ge ǁamaxū, Potifari, Faraob ommi dib, ǃkhē-aogu ǂamkhoeb tawa.
GEN.38.1	Tsî i ge ǁnā ǁaeb ǁkhāb ai ge ī, Judab ge ǃgâsagu âba xu doeǂoa tsî sī hâ ǃkhaisa, Adulamǁîb, Hira ti ǀon hâb tawa.
GEN.38.2	Tsî Judab ge ǁnāpa Kanaanǁî-aob, Sua ti ǀon hâb di ôasa ge mû; ob ge ǁîsa ū tsî ǁîs tawa ge ǂgâ.
GEN.38.3	Os ge ǀgamǀkhā tsî ǀgôaba ge ǁora, tsîb ge ǀons âba Er ti ge ǂgai.
GEN.38.4	ǁNās khaoǃgâs ge ǁkhawa ǀgamǀkhā tsî ǀgôaba ge ǁora, tsîs ge ǀons âba Onan ti ge ǂgai.
GEN.38.5	Tsîs ge aiǃâb ǃoa ǀgôaba ge ǁora, tsîs ge ǀons âba Sela ti ge ǂgai; tsî ǁîb ge Kesibs tawa ge hâ i, ǁîbas ge ǁora ǃnubai.
GEN.38.6	Tsî Judab ge Eri, ǁîb di ôab kaiba tara-e ge ūba; tsîs ge ǁîsa Tamar ti ge ǀon hâ i.
GEN.38.7	Xawe Eri Judab di ǂguroǃnaesabeb ge ǂkhaba ge i ǃKhūb mûǁae; ǁnā-amagab ge ǃKhūba ge ǃgam bi.
GEN.38.8	ǃNubaib ge Judaba Onanni ǃoa ge mî: ǂGâ re sa ǃgâsab di taras tawa îts ǃgame si re sa ǃgâsab di amǃnâs ǃnâ, îts sa ǃgâsaba suriba ǂkhaiǂkhaiba.
GEN.38.9	Xawe Onanni ge ǂan ge i, surib nî ǁîb ǂûb di tama i ǃkhaisa, o i ge ge ī, ǁîb ǃgâsab di taras tawab ge ǂgâ ǃnubaib ge ǃhūb ai ge hîǀhuru bi, ǃgâsab âbab suriba mā tidese.
GEN.38.10	Tsî nē ǃkhais hîab ge dīs ge ǃKhūb mûǁae ǂkhaba ge i; ǁnā-amagab ge ǁîba ǁkhāti ge ǃgam.
GEN.38.11	ǃNubaib ge Judaba Tamars ǁîb di ǀuiǀgôasa ǃoa ge mî: ǃOatarase hâ re sa îb di ommi ǃnâ, ti ôab Selab nî kais kōse, nētib ra mî xui-ao: Îb ǀnîsi nēba ǁkhāti tā ǁō ǁîb di ǃgâsakha khami. Os ge Tamarsa ǃgû tsî ǁgûb âs di ommi ǃnâ sī ge hâ.
GEN.38.12	Tsî ǂgui tsēdi khaoǃgâs ge Suab ôas, Judab tarasa ge ǁō; ǁnās khaoǃgâb ge Judaba ǁkhaeǂgaosen tsî ge ǃgûǃapa ǁîb di gūǂkhomaogu ǃoa Timnas tawa, ǁîb tsî Hirab, ǁîb di ǀhōsab Adulamǁîb tsîkha.
GEN.38.13	On ge Tamarsa ǂanǂan tsî ge mî: Mû, sa ǀuiǁgûb ge Timnas ǃoa ra ǃapa, gūna nî ǂkhomse.
GEN.38.14	Os ge ǃoatarasis âs di sarana ǁhûǁnâ tsî ǃgū-aida-i ǀkha ge ǃgū-aisen tsî ge anaǃgūsen tsî Enaims di ǂgâǃkhai-i, Timnas daob ǃnâ hâ-i tawa ge sī ǂnû; mûs ra amaga Selab ge kai xawes ǁîba tarase māhe tama ge i ǃkhaisa.
GEN.38.15	Tsî Judab ge ǁîsa mûo, ob ge ǁîsa ǀai-aose ge ū, ais âs ge ǃgū-aihe hâ i amaga.
GEN.38.17	Ob ge ge mî: Tita ge piriro-e nî sîba si pirina xu. Os ge ǁîsa: Mâiǁkhae-ets ga mā teo, ǁî-ets nî sîs kōse, ti ge mî.
GEN.38.18	Ob ge ǁîba: Mâ mâiǁkhae-e mā si ta nî-e? ti ge mî. Os ge ǁîsa: Sa ǀkhunuǂnûidas tsî sa tsurib tsî sa ǀkharus hîats ǃomǁae ūhâs tsîna, ti ge mî; tsîb ge ǁîsa ǁîna mā tsî ǁîs tawa ge ǂgâ; tsîs ge ǁîba xu ge ǀgamǀkhā.
GEN.38.19	Os ge khâi tsî ǃgû tsî ǃgū-aidas âsa ūǁnâ tsî ǃoatarasis âs di sarana ge ana.
GEN.38.20	Tsî Judab ge piriroba ge sî ǁîb horesab Adulamǁîb ǀkha, mâiǁkhaedeb nî taras di ǃomǁaeba xu ūga, xaweb ge hō si tama ge i.
GEN.38.21	Ob ge ǁîs ǃās di khoena dî tsî ge mî: Mapas hâ ǁnā ǀai-aos nē Enaims tawa daob amǃgâ ge ǂnôa isa? On ge: ǀAi-ao-i ge nēpa hâ tama go hâ i, ti ge mî.
GEN.38.22	Ob ge Judab ǃoa ǁkhawa oa tsî ge mî: Tita ge hō si tama hâ; tsî khoen ǁnā ǃās din ge ǁkhāti: ǀAi-ao-i ge nēpa hâ tama go hâ i, ti ge mî.
GEN.38.23	Ob ge Judaba ge mî: As ǁîsa ūbasen î khom tā ǃharaxūhe, mû, tita ge nē piriba go sî, xawets ge mû si tama go hâ i.
GEN.38.24	Tsî i ge ǃnona nî ī ǁkhâgu khaoǃgâ ge ī, on ge Judaba ǂanǂan tsî ge mî: Tamars, sa ǀuiǀgôas ge ge ǀai, tsî mû, ǁkhātis ge ǀaiba xu ǀgamǀkhā hâ. Ob ge Judaba ge mî: Ūǀkhī si, îs khauǃkhūhe!
GEN.38.25	Tsî ūǀkhīhes ra hîas ge ǀuiǁgûb ǃoa ge sî, mîba kais nîse: ǁNā aob nē xūn â-iba xu ta ge a ǀgamǀkhā tsîs ge ge mî: ǂAnǃā re, tarib din a ǃkhaisa nē ǃgae-amǀkhunuǂnûidas tsî nē tsurigu tsî nē ǀkharus tsîna.
GEN.38.26	Ob ge Judaba ǁîna ǂan tsî ge mî: ǁÎs ge tita xa a ǂhanu-ai, ti ôab Selaba ta ǁîsa mā tama hâ amaga. Tsîb ge aiǃâb ǃoa ǂangu-ū si tama hâ ge i.
GEN.38.27	Tsî i ge ge ī ǁoras nî ǁaeb ai, mû, o kha ge ǀgēkha ǃnāb âs ǃnâ ge hâ i.
GEN.38.28	Tsî i ge ge ī, ǁoras ra hîab ge ǀguiba ǃomma a ūǂui ǃkhaisa; os ge ǁoraǃkhō-aosa ǁîba ū tsî ǀapa ǁapa-e ǃommi âb ai ǃgae tsî ge mî: Nēb ge ǂguro nîra ǀkhība.
GEN.38.30	ǁNās khaoǃgâb ge ǃgâsaba ge ǀkhī, ǃommi âb ai ǀapa ǁapaba ūhâba; tsîn ge Serax, ti ge ǂgai bi.
GEN.39.2	Tsî ǃKhūb ge Joseb ǀkha ge hâ i, ob ge ge ǃgâiǃgâ khoe kai; tsîb ge ǀhonkhoeb âb Egipteǁîb di ommi ǃnâ ge hâ.
GEN.39.3	Tsî ǀhonkhoeb âb ge mû ǃKhūb ǁîb ǀkha hâsa, tsî ǃKhūb ge dīb ra xū-i hoa-e ra ǃgâiǃgâ kai ǃkhaisa,
GEN.39.4	ob ge Joseba ǀkhomma ge hō ǁîb di mûǁae tsî gere ǃoaba bi; tsîb ge ǁîb ommi ǂama ge mâi bi, tsî ūb hân hoanab ge ǁîb ǃomǁae ge mā.
GEN.39.6	Ob ge ūb hâ xūn hoana Joseb ǃomǁae ge ǁnā ǀnî xū-i xare-i xab ǂan tama ge hâ is kōse, ǂûb ra pereb ǀguib xa. Tsî Joseb ge îsa ǀkhās tsî îsa ais â-i khoe ge i.
GEN.39.8	Xaweb ge ǂkhā tsî ǀhonkhoeb âb di taras ǃoa ge mî: Mû, ti ǀhonkhoeb ge ti tawa ǂan-e ūhâ tama hâ ommi ǃnâ hâ-i hoa-i xa; tsî ūb hâ-i hoa-eb ge ti ǃomǁae ge mâ.
GEN.39.10	Tsî i ge ge ī tsēsa xu tsēsa ǃoas ge Joseba ǃhoaǀîo, tsî ǁîb ge ǁnâu si tama io ǁîs ǀkha ǁgoe tsî ǁîs ǀkha hâsa,
GEN.39.11	o i ge ǁnāti ī tsē-i ai ge ī, ommi ǃnâb ra hā ǃkhaisa ǁîb sîsennab nî dīse; tsî khoe-i ommi di-i xare-i ge ommi ǃnâ ǀkhai ge i.
GEN.39.12	Os ge sarab âb tawa ǃkhō bi tsî ge mî: ǁGoeǀkhā te re! Xaweb ge sarab âba ǁîs ǃomǁae xū tsî ge ǁhâ tsî ǃaugab ǃoa ge ǃgûǂoa.
GEN.39.13	Tsî i ge ge ī, mûs geo sarab âbab ge ǁîs ǃomǁae ǁnā tsî ǁhâ ǃkhaisa ǃaugaba ǃoa,
GEN.39.14	os ge ommi âs di khoena ǂgai tsî ǁîna ǃoa ge mî: Kō, ǁîb ge nē Hebreǁî khoeba ge ūǂgâxa, sada ǀkhab nî ǃhōkuse; ti tawab ge go hā ti ǀkhab nî ǁgoega, xawe ta ge ǃgari dommi ǀkha go ǂgai;
GEN.39.15	o i ge go ī, ǁnâub go o ti domma ǃhâkhâi tsî ta ra ǂgai ǃkhaisa, ob ge sarab âba go ǁnāxū ti tawa tsî go ǁhâ tsî ǃaugaba ǃoa go ǃgû.
GEN.39.16	Os ge sarab âba ǁîs tawa ge ǁgui, ǀhonkhoeb âb nî ǁaru hās kōse.
GEN.39.17	ǃNubais ge ǁîb ǃoa ǁnā mîdi ǁkhāde ǃhoa tsî ge mî: ǁNā Hebreǁî ǃgāb, sats ge ūǂgâxab ge ti tawa go hā, titab nî ǃhōse.
GEN.39.18	Tsî i ge ge ī, ti domma ǃhâkhâi tsî ta go ǂgaio, ob ge sarab âba ti tawa ǁnāxū tsî go ǁhâ ǃaugaba ǃoa.
GEN.39.19	Tsî i ge ge ī, ǀhonkhoeb âb ge ǁîb taras di mîdi ǁîb ǃoas ra ǃhoade ǁnâuo, nēti ra mîse: Nē mîdi ǁkhādi ǃoab ge sa ǃgāba go dī te, ob ge kaise ge ǁaixa.
GEN.39.20	Ob ge Joseb ǀhonkhoeba ū bi tsî ǃkhō-omsa ge mā bi, ǁnā ǃkhais gao-aob di ǃkhōsan ǁîs ǃnâ hâs tawa; nētib ge ǁnāpa ǃkhō-oms ǃnâ ge hâ i.
GEN.39.21	Xawe ǃKhūb ge Joseb ǀkha ge hâ i tsîb ge ǀkhomxaǂgaosib âba ǁîb ǃoa unu tsî ǀkhomma ge mā bi ǃkhō-oms di ǂamkhoeb mûǁae.
GEN.39.22	Ob ge ǃkhō-oms di ǂamkhoeba ǃkhōsan ǃkhō-oms ǃnâ hân hoana Joseb ǃomǁae ge mā; tsî ǁîn ra ǁnāpa dī xūn hoan ge ǁîb di ge i.
GEN.39.23	ǂAmkhoeb ǃkhō-oms dib ge ǁîb ǃomǁae hâ xū-i xare-e kōri tama ge i, ǃKhūb ǁîb ǀkha hâ xui-ao; tsî dīb ra xū-i hoa-eb ge ǃKhūba ge amǁnā kai.
GEN.40.1	Tsî i ge nē xūn khaoǃgâ ge ī, ǁhamaob Egipteb gao-aob dib tsî ǁganaob tsîkha ge ǁîkha di ǀhonkhoeb Egipteb di gao-aob ǃoagu tsūdī ǃkhaisa.
GEN.40.2	Ob ge Faraoba kaise ge ǁaixa ǁîb di ǀgam ommi dikha, ǁhamaogu di ǂamkhoeb tsî ǁganaogu di ǂamkhoeb tsîkha ǂama.
GEN.40.3	Ob ge ǁîkha sâus ǃnâ ge mā ǃkhē-aogu ǂamkhoeb di ommi tawa, ǃkhō-oms ǃnâ, ǁnā ǃkhais Joseb ǁîs ǃnâ ǃkhōhe hâsa.
GEN.40.4	Tsî ǃkhē-aogu di ǂamkhoeb ge Joseba ǁîkha ge ǂnûiba, ǁîkhab nî ǃoabaga; tsî kha ge ǀnî tsēde sâus ǃnâ ge hâ i.
GEN.40.5	Tsî kha ge hoakha ǁhapo-e ge ǁhapo, mâb hoab ǁîb di ǁhaposa, ǀgui tsuxub ǃnâ, mâb hoab ǁîb ǁhapos di ǁguiǃāsa ǃoa, ǁhamaob tsî ǁganaob tsîkha, Egipteb di gao-aob dikha, ǃkhō-oms ǃnâ ǃkhōhe hâkha.
GEN.40.6	Tsî Joseb ge ǁgoaga ǁîkha tawa sī tsî ǁîkha mû, kō o kha ge ǃoa hâse ge ī i.
GEN.40.7	ǃNubaib ge Faraob ommi dikha ǁîb tawa ǃkhōsis ǃnâ hâkha ǀhonkhoeb âb di ommi ǃnâ dî tsî ge mî: Tare xū-i ǃaroma ra kha sakho di aira nētsē tsūse ī?
GEN.40.9	ǃNubaib ge ǁhamaogu di ǂamkhoeba Joseba ǁîb di ǁhaposa ǃhoaba tsî ǁîb ǃoa ge mî: Ti ǁhapos ǃnâ, mû, ǂauxûiǂûhai-i ge ti ais aiǃâ go hâ i.
GEN.40.10	Tsî ǂauxûiǂûhais tawa gu ge ǃnona ǂgonaga go hâ i, tsîs ge go ǃam tsîs ge go ǃkhā tsî narudi âs ge ǁan hâ ǂauxûiǂûna go ūǀkhī.
GEN.40.11	Tsî Faraob di ǀgabis ge ti ǃomǁae go hâ i. O ta ge ǁnā ǂauxûiǂûn xa ū tsî Faraob di ǀgabis ǃnâ go ǀā, tsî ta ge ǀgabisa Faraob ǃomǁae go mā.
GEN.40.12	Ob ge Joseba ǁîb ǃoa ge mî: Nēs ge ǁguiǃās âsa: ǃNona ǂgonagu ge a ǃnona tsē.
GEN.40.13	ǃNona tsēdi ǃnâb ge Faraoba sa danasa nîra ǀgapiǀgapi tsî sa ǃkhais ǃnâ ǁkhawa nîra mâi tsi; ots ge Faraob di ǀgabisa ǁîb ǃomǁae ǁkhawa nîra mā, aibekam dommi ai, ǁhamaots ge i ǃnubai.
GEN.40.14	Îts ǁnâi tita xa ǂâi re ǃgâibahets kao, îts ti tawa ǀkhomxaǂgaosiba dī re, îts Faraoba tita xa ǂâiǂâi re, îts dī re, î ta nē omma xu ǂoa, ti.
GEN.40.16	Tsî ǁganaogu di ǂamkhoeb ge mûo, ǃgâi ǁguiǃā-eb go mā ǃkhaisa, ob ge Joseb ǃoa ge mî: Tita ge ǁkhāti ti ǁhapos ǃnâ go mû, ǃnona pereǀharudi ge ti danas ai go hâ i.
GEN.40.17	Tsî ǀgapise hâ ǀharus ǃnân ge ǂû-ain Faraob din, ǁganhe hân hoana go hâ i; tsî anin ge ǀharus ǃnâ hâna go ǂû ti danas ǂamaisa xu.
GEN.40.18	ǃNubaib ge Joseba ǃeream tsî ge mî: Nēs ge ǁîs di ǁguiǃāsa: ǃNona ǀharudi ge a ǃnona tsē.
GEN.40.19	ǃNona tsēdi ǃnâb ge Faraoba sa danasa satsa xu nîra ǀgapiǀgapi, tsîb ge hai-i ai nîra ǂgāmâi tsi, tsî anin ge sa ǁgansa sa ǂamaisa xu nîra ǂû.
GEN.40.20	Tsî i ge ǃnonaǁî tsēs ai ge ī, Faraob di ǃnaetsēs ai, ǁîb di ǃgāgu hoagab ge ǂûǁae-e a dība ǃkhaisa; tsîb ge ǂamkhoeb ǁhamaogu dib di danasa ge ǀgapiǀgapi tsî ǂamkhoeb ǁganaogu dib di danasa ǁîb di ǃgāgu ǁaegu.
GEN.40.21	Tsîb ge ǂamkhoeb ǁhamaogu diba ǁîb di ǁhamsîsenǃâs ǃoa ǁkhawa ge oa kai, ob ge ǁîba Faraoba ǀgabisa ǃomǁae ge mā,
GEN.40.22	xawe ǂamkhoeb ǁganaogu dibab ge ge ǂgāmâi, Joseb ge ǁîkha ǁguiǃāba hâ i khami.
GEN.41.1	Tsî i ge ge ī, ǀgam ǀoa hâ kurikha nēs khaoǃgâ, Faraob ra ǁhapo ǃkhaisa, Nylǃāb tawab mâsa.
GEN.41.2	Tsî mû ǃāba xu di ge hû gomade ge ǀkhī îsa īsiba ūhâ tsî kausade; tsî di ge ǀgâb ǃnâ gere ǃû.
GEN.41.3	Tsî mû, ǁîdi khaoǃgâ di ge ǀnî hû gomade ǃāba xu ge ǀkhī ǁgaisi īsiba ūhâ tsî ǃgarasade; tsî di ge nau gomadi tawa ǃāb amǃgâ ge mâ i.
GEN.41.4	Tsî nē gomadi ǁgaisi īsiba ūhâ tsî ǃgarasadi ge nau hû gomadi, îsa īsiba ūhâ tsî kausade ge hapu. ǃNubaib ge Faraoba ge ǃnoaǂkhai.
GEN.41.5	ǁNās khaoǃgâb ge ǁom tsî ǀgamǁî ǃnās ai ge ǁhapo; tsî mû, hû ǃnurugu ge ǀgui ǁôab ai ge ǀkhī kausa tsî ǃgâiga.
GEN.41.6	Tsî mû hû ǀui tsî aiǂoas di ǂoabi ǃū kaihe hâ ǃnurugu ge ǁîgu khaoǃgâ ge ǀkhī.
GEN.41.7	Tsî ǀui ǃnurugu ge hû ǁau tsî kausa ǃnuruga ge hapu. ǃNubaib ge Faraoba ge ǃnoaǂkhai tsî mû ǁî-i ge ǁhapo ge i.
GEN.41.9	ǃNubaib ge ǁhamaogu di ǂamsaba Faraob ǀkha ǃhoa tsî ge mî: Tita ge nētsē ti ǁoreb xa ra ǂâi.
GEN.41.10	Faraob ge kaise ǁaixa ge i ǁîb di ǃgākhom ǂama, tsîb ge tita ǃkhē-aogu ǂamsab di ommi ǃnâ ge sâu kai, tita tsî ǁganaob tsîkhoma.
GEN.41.11	Tsî khom ge ǀgui tsuxub ǃnâ ǁhapo-e ge ǁhapo, tita tsî ǁîb tsîkhoma; ǁhapo khom ge mâb hoab âkhoma ǁhapos âb di ǁguiǃāsa ǃoa.
GEN.41.12	Tsî ǁnāpab ge sikhom ǀkha Hebreǁî ǂkhamkhoeba ge hâ i, ǃkhē-aogu ǂamsab di ǃgāba; tsî khom ge ǁîra ge ǃhoaba bi, ob ge sikhom di ǁhapora ge ǁguiǃāba khom, mâb hoab âkhomab ge ge ǁguiǃāba ǁîb di ǁhapos ǃoa.
GEN.41.13	Tsî ǁîb ge ǁguiǃāba khom khami i ge ge ī: Titab ge ti sîsenǃâs ǃnâ ǁkhawa ge ǂnûiǂgā tsî ǁîbab ge ge ǂgāmâi.
GEN.41.14	ǃNubaib ge Faraoba sî tsî Joseba ge ǂgai; on ge ǁîba ǃhaese ǃkhō-omsa xu ge hā kai; on ge khoena ǂkhom bi tsî saran âba ge ǀkharaǀkhara; ob ge Faraob tawa ge hā.
GEN.41.15	Ob ge Faraoba Joseb ǃoa ge mî: Tita ge ǁhapo-e go ǁhapo, tsî ǀguib ǁîsa ǁguiǃā ǁkhāb xareb ge a ǀkhai; o ta ge sats xan ra ǃhoa ǃkhaisa go ǁnâu: ǁHapo-ets ga ǁnâuo, ots ǁî-e a ǁguiǃā ǁkhāsa.
GEN.41.17	ǃNubaib ge Faraoba Joseb ǃoa ge mî: Mû, ti ǁhapos ǃnâ ta ge Nylǃāb amǃgâ go mâ i;
GEN.41.18	tsî mû, ǃāba xu di ge hû gomade ge ǀkhī, kausa tsî îsa īsiba ūhâde tsî di ge ǀgâb ǃnâ gere ǃû.
GEN.41.19	Tsî mû ǀnî hû gomadi ge ǁîdi khaoǃgâ go ǀkhī, ǃgarasa tsî ǁgaisi īsiba ūhâde; tita ge ǁnāti ī ǁgaiside tātsē mû tama hâ Egipteǃhūb hoaragab ǃnâ.
GEN.41.20	Tsî nē ǃgarasa tsî ǁgaisi gomadi ge ǁnā ǂguro hû kausa gomade ge hapu.
GEN.41.21	Tsî ǃnāb âdi ǃnâ di ge sī xawe i ge hōǃâhe tama ge hâ i, ǃnāb âdi ǃnâ di ge sī ǃkhaisa; īsib âdi ge ǁgaisi ge i, tsoatsoas ǃnâb ge ī i khami. ǃNubai ta ge go ǃnoaǂkhai.
GEN.41.22	ǁNās khaoǃgâ ta ge ti ǁhapos ǃnâ go mû, tsî kō, hû ǃnurugu ge ǀgui ǁôab ai go ǀkhī, kausa tsî ǃgâiga.
GEN.41.23	Tsî mû, hû ǂnâsa ǀui tsî aiǂoas di ǂoab xa ǃū kaihe hâ ǃnurugu ge ǁîgu khaoǃgâ go ǂoaxa;
GEN.41.24	tsî hû ǀui ǃnurugu ge ǁnā hû ǃgâi ǃnuruga go hapu. Tsî ta ge ǁîsa ǃgai-aoga go mîba, xawe ǀguib ǁîsa ǁguiǃāba te ǁkhāb xareb ge ǀkhai go i.
GEN.41.25	ǃNubaib ge Joseba Faraob ǃoa ge mî: Faraob di ǁhapora ge a ǀgui; Elob nî dī-eb ge Faraoba go ǂanǂan.
GEN.41.26	ǁNā îsa hû gomadi ge hû îsa kuri; ǁnā hû îsa ǃnurugu ge ǁkhāti hû kuriga; ǁhapora ge a ǀgui.
GEN.41.27	Tsî ǁnā hû ǃgarasa tsî ǁgaisi gomadi naudi khaoǃgâ go hādi, ǁîdi ge a hû kuri; tsî ǁnā hû ǀui tsî aiǂoas di ǂoab xa ǃū kaihe hâ ǃnurugu, ǁîgu ge hû kurigu ǃâtsūǀkhāb digu ase nîra ī.
GEN.41.28	Nēs ge ǁnā mîs Faraob ǃoa ta go mîsa: Elob nîra dī-eb ge Faraoba go ǂanǂan.
GEN.41.29	Mû, nē ǃgoaxa hû kurigu ǃnâb ge ǃnāǂamsiba nîra hâ Egipteǃhūb hoaragab ǃnâ.
GEN.41.30	Xawe ǁîgu khaoǃgâ gu ge hû kurigu ǃâtsūǀkhāb diga nîra khâi; ǁnāǃnubaib ge ǁnā ǃnāǂamsib hoaba nîra ǀuruhe Egipteǃhūb hoaragab ǃnâ; tsî ǃâtsūǀkhāb ge ǃhūba nîra hapu.
GEN.41.31	ǁKhātib ge ǃnāǂamsiba ǃhūb ǃnâ hōǃâhe tide ǁnā ǃâtsūǀkhāb hîa ǁnās khaoǃgâ nîra hāb ǃaroma; kaiseb nîra ǃgom xui-ao.
GEN.41.32	Tsî ǁhapos ǀgamǁî ǃnās ai go ǃnaes ge nē ǃkhais Elob xa ǁaposase ǂâibasen hâsa tsî Elob nēsa nî dīse a ǃhaesa.
GEN.41.33	Ab ǁnâi Faraoba ǁnâuǃāxa tsî gā-ai khoeba mûǂuibasen, îb ǁîba Egipteǃhūb ǂamai mâi.
GEN.41.34	Îb Faraoba dī, îb mûǂamaoga mâi ǃhūb ǂama; îb koroǁî ǃâs ǃhūb disa ū ǃnāǂamsib di hû kurigu ǃnâ,
GEN.41.35	î gu nē ǃgoaxa ǃgâi kurigu di ǂûn hoana ǀhaoǀhao, î gu ǃhoroba ǁguiǀhû Faraob di ǃomǃnāb ǃnâ ǂûhe nîse ǃādi ǃnâ, î gu ǁîna sâu.
GEN.41.36	On ge ǂûna sâuxūse ǃhūba nî hâba ǃâtsūǀkhāb di hû kurigu, hîa Egipteǃhūb ǃnâ nî hâgu ǃnâ; ǃâtsūǀkhāb xab ǃhūba kā tidega.
GEN.41.37	Tsî nē mîs ge ǃgâi ge i Faraob mûǁae tsî ǁîb di ǃgāgu hoagu mûǁae.
GEN.41.39	ǁNās khaoǃgâb ge Faraoba Joseb ǃoa ge mî: Elob ge nēn hoana go ǂhaiǂhaiba tsi ǃkhais ǃaromab ge khoeb xareba ǁnâuǃāxa tsî gā-ai tama sats ī khami.
GEN.41.43	Tsîb ge ǁîba ǀgamǁî kunis ūb hâs ai ge ǃnari kai, tsîn ge ǁîb di ais aiǃâ: ǃHonǁgoa du! ti ge ǂgai. Nētib ge ǁîba Egipteǃhūb hoaragab ǂama ge mâi.
GEN.41.44	Tsî Faraob ge Joseb ǃoa ge mî: Tita a Farao ǃkhais ao i ge khoe-i xare-e sa ose ǃommi â-i karao, ǂais â-i karao, ūkhâi tide Egipteǃhūb hoaragab ǃnâ.
GEN.41.45	Tsî Faraob ge Joseb di ǀonsa Safenat-Paneaxi ti ge ǂgai, tsîb ge Asenats, Potiferab, pristeri Ons dib di ôasa tarase ge mā bi; tsîb ge Joseba Egipteǃhūb hoaragaba ge ǃgûmaǃnâ.
GEN.41.46	Tsî Joseb ge ǃnonadisi kurixa ge i, Faraob, Egipteb gao-aob di ais aiǃâb ge mâ ǃnubai; tsî Joseb ge Faraob di ais aiǃâba xu ǂoa tsî Egipteǃhūb hoaragaba ge ǃgûmaǃnâ.
GEN.41.47	Tsî ǃhūb ge ǃnāǂamsib di hû kurigu ǃnâ ǀoasase ge ǂûtani.
GEN.41.48	Ob ge ǂû-ain ǁnā hû kurigu din Egipteǃhūb ǃnâ hân hoana ǀhaoǀhao tsîb ge ǂûna ǃādi ǃnâ ge dīǂgā, ǂûn mâ ǃās hoas di ǃhūb, ǁîs ǂnamipe hâb din, ǁînab ge ǁîs ǃnâ ge dīǂgā.
GEN.41.49	Nētib ge Joseba îbe ǀoasa ǃhoroba ge ǀhaoǀhao, hurib amǃgâ ǁgoe ǃhūb khami, ǃgôaǀûhe i ges kōse, ǀgau-i a ǀkhai xui-ao.
GEN.41.50	Tsî Joseb ge ǀgam ǀgôakha ge ǁorabahe, ǃâtsūǀkhāb di kurib ge hās aiǃâ, Asenats, Potiferi, Ons pristeri di ôas ge ǁoraba bi kha.
GEN.41.51	Ob ge Joseba ǂguroǃnaesabeb di ǀonsa Manase ti ge ǂgai, Elob ge tita ti ǀhupub hoab tsî ti îb di ommi hoaba go ǀuru kai tib ge mî xui-ao.
GEN.41.52	Tsî ǀgamǁîb di ǀonsab ge Efraim ti ge ǂgai, Elob ge tita ti ǁgâiǀāb di ǃhūb ǃnâ go ǀom kai tib ge mî xui-ao.
GEN.41.53	ǃNubai gu ge ǃnāǂamsib di hû kurigu Egipteb ǃnâ ge hâ iga ge toa.
GEN.41.54	Tsî gu ge hû kurigu ǃâtsūǀkhāb diga ge hātsoatsoa, Joseb ge mî khami. Tsî ǃhūgu hoagu ǃnâb ge ǃâtsūǀkhāba hâ, xaweb ge Egipteb hoab ǃnâ pereba ge hâ i.
GEN.41.55	Tsî Egipteǃhūb hoab ge ǃâo, os ge ǁaesa Faraoba pereb ǃaroma ge ǂgaiǀî. Ob ge Faraoba Egipteǁîn hoan ǃoa: ǃGû î du Joseb nî mîba du xū-i hoa-e dī, ti ge mî.
GEN.41.56	Tsî ǃâtsūǀkhāb ge ǃhūb hoaragab ǃnâ hâ ǃnubaib ge Joseba ǃkhai-i, ǂûxū-i ǁî-i ǃnâ hâ-i hoa-e ge ǁkhowa-am tsî Egipteǁîna ge ǁamaxūba; ǃâtsūǀkhāb ge kaise ǀgaisa i Egipteǃhūb ǃnâ xui-ao.
GEN.42.1	Tsî Jakob ge mû Egipteb ǃnâb ǃhoroba hâsa, ob ge Jakoba ǁîb ôagu ǃoa: Tarexa go kha ra kōǀîgu? ti ge mî.
GEN.42.2	Ob ge ǃaruǀî ge mî: Mû, tita ge ge ǁnâu Egipteb ǃnâb ǃhoroba hâsa; ǃgûǁgôa î go ǁnāpa ǃhoroba ǁamaba da, î da ûi, î da tā ǁō.
GEN.42.3	ǃNubai gu ge Joseb di disi ǃgâsaga ge ǁgôa, Egipteb ǃnâ gu nî ǃhoroba ǁamase.
GEN.42.4	Xawe Benjaminni Joseb ǃgâsabab ge Jakoba ǃgâsagu âb ǀkha ǁgôa kai tama ge i, îb tā ǀnîsi tsū xū-i xa hāǂamhe, tib ra mî xui-ao.
GEN.42.5	Nēti gu ge Israeli di ôaga ge sī, ǁnāpa ra sīgu ǃnâ, ǁama gu nîse; ǃâtsūǀkhāb ge Kanaanni ǃhūb ǃnâ hâ amaga.
GEN.42.6	Tsî Joseb ge gaosa ge i ǁnā ǃhūb ǂama; ob ge ǃhūb hoab di ǁaesa ge ǁamaxūba; tsî Joseb di ǃgâsagu ge hā tsî aidi âgu ǀkha ǁîb aiǃâ ǃhūb kōse ge ǃhon.
GEN.42.7	Tsî ǁîb ge ǃgâsagu âba mûo, ob ge ǁîga ge ǂan i; xaweb ge ǃhaokhoedīsen ǁîguǀî tsî ǁîgu ǀkha karosase ǃhoa tsî ge mîǀî gu: Mapa xu go ra hā? O gu ge: Kanaanǃhūba xu, ǂûna nî ǁamase, ti ge mî.
GEN.42.8	Tsîb ge Joseba ǃgâsagu âba ǂan ge i, xawe gu ge ǁîga ǁîba ǂan tama ge hâ i.
GEN.42.10	O gu ge ge mî: Hî-î, ǃkhūkhoetse, sa ǃgāge kom go hāo, ǂûna ge nî ǁamase.
GEN.42.11	Sige hoage kom ǀgui aob ǀguib di ôao, ǃaoǃgâxa khoege; ǃkhē-ao tama ge komo.
GEN.42.12	Ob ge ǁîba ǁîgu ǃoa ge mî: Hî-î, sago kom go hāo, mûhō go nîse, mapab ǃhūba a ǁkhowa-amsa ǃkhaisa.
GEN.42.13	O gu ge ge mî: Sige sa ǃgāge ge disiǀgamǀa khoeǃgâgu ge i, ǀgui aob ǀguib di ôa Kanaanǃhūb ǃnâ, tsî kō, ǂkhammi ge nētsē ǁgûb ǀkha hâ, tsî ǀguib ge a ǀkhai.
GEN.42.14	ǃNubaib ge Joseba ǁîgu ǃoa ge mî: Nēs ge ǁîs sago ǃoa ta goro mîsa ǃkhē-aogo.
GEN.42.15	Nēs ǃnâ go nî ǃâitsâhe, Faraob a ûitsama ǃkhais ao, nēpa xu go tātsē ǂoa tide, sago ǃgâsab ǂkhammi ga aibe hā hâ tama io!
GEN.42.16	ǀGuib sago diba sîǂui, sago ǃgâsaba nî ūhāba; î go sago ǃkhōsase hâ, o di ge sago di mîde nî ǃâitsâhe, iseb amaba sago ǃnâ hâ ǃkhaisa; tsî ǁnā tamas ka io: Faraob ûi hâ ǃkhais ao, ǃkhē-aogo!
GEN.42.17	Ob ge ǁîga ǀhûpe ǃnona tsēdi kōse sâus ǃnâ ge ǂnûi.
GEN.42.18	Tsî ǃnonaǁî tsēs aib ge Joseba ǁîgu ǃoa ge mî: Nēsa dī î go ûi, tita ge Eloba ra ǃao xuige.
GEN.42.19	ǃAoǃgâxa go kao, ab khoeǃgâgu go di ǀguiba ǃgaehe hâse hâ sago ra sâuǃnâhe ommi ǃnâ; î go naugo ǃgû, î go ǃhoroba sago omaridi ǃâtsūǀkhāb ǃaroma ūsī!
GEN.42.20	Î go sago ǃgâsab ǂkhamma ti tawa ūhā, o di ge sago mîde nîra ama; o go ge ǁō tide. O gu ge ǁnāti ge dī.
GEN.42.23	Tsî gu ge ǀū ge i, Joseb ǁîsa ra ǁnâu ǃkhaisa; ǂnûiǃkhuni-aob ge ǁîgu ǁaegu hâ i xui-ao.
GEN.42.24	ǃNubaib ge ǁîga xu ǂnan tsî ge ā; ǁîs khaoǃgâb ge ǁkhawa ǁîgu ǃoa unusen tsî ǁîgu ǀkha ge ǃhoa tsîb ge Simeonna ǁîga xu ū tsî ge ǃgae bi ǁîgu mûǁae.
GEN.42.25	Tsîb ge Joseba ge mîmā, ǁîgu di ǁhōgu nî ǃhorob ǀkha ǀoaǀoahe ǃkhaisa, tsî ǁîgu di marin nî dīdawahe ǃkhaisa, mâb hoab ǁhōb âb ǃnâ, tsî gu nî daob ǂûna māhe ǃkhaisa; tsîn ge ǁnāti ge dī.
GEN.42.26	Tsî gu ge ǁîgu di ǃhoroba eseln âgu ai ǃnao tsî ǁnāpa xu ge dāǁnâ.
GEN.42.27	Tsî ǀguib ge ǁhōb âba ǁkhowa-amo, eseli âbab nî ǂûmāse sâu-ommi ǃnâ, ob ge marib âba ge mû, ǁhōb ams ǃnâb hâ xui-ao.
GEN.42.28	Ob ge ǃgâsagu âb ǃoa ge mî: Ti marib ge ǁkhawa go hā te, tsî kō, ti ǁhōb ǃnâb kom ǁîba hâo. O gu ge ge ǂkhabuǂâi, tsî gu ge ge ǃhuri, nēb naub ǃoa ra mîǃâ: Tare-e kha nē-e, Elob go dī ge-e!
GEN.42.29	Tsî gu ge Kanaanǃhūb ǃnâ ge sī, Jakob ǁîgu îb tawa; tsî gu ge ǁîba xūn hoana ge ǂanǂan, mî raǃâ:
GEN.42.30	ǁNā aob, gaosab ǁnā ǃhūb dib ge sige ǀkha karosase gere ǃhoa; tsîb ge ǃhūb di ǃkhē-aose ge ū ge.
GEN.42.31	O ge ge sige ǁîb ǃoa ge mî: Sige ge a ǃaoǃgâxa, sige ge ǃkhē-ao tamage.
GEN.42.32	Sige ge disiǀgamǀa khoeǃgâgu ge i, sige îb di ôage; ǀguib ge a ǀkhai tsî ǂkhammi ge nētsē ǁgûb ǀkha hâ Kanaanǃhūb ǃnâ.
GEN.42.33	Tsî ǁnā aob, gaosab ǁnā ǃhūb dib ge sige ǃoa ge mî: Nēs tawa ta ge nî mûǂan, ǃaoǃgâxa go asa. Ab ǀguib sa khoeǃgâgugo diba ti tawa hâ, î go sago omaridi ǃâtsūǀkhāb ǃaroma ū î go ǃgû.
GEN.42.34	Î go sago di ǃgâsab ǂkhamma ti tawa ūhā; o ta ge nî ǂan ǃkhē-ao tama go a ǃkhaisa tsî ǃaoǃgâxa go a ǃkhaisa; sago di ǃgâsaba ta sago ǁkhawa nî mā tsî go ge nē ǃhūb ǃnâ ǁamagusa nî dī.
GEN.42.35	Tsî i ge ge ī, ǁîgu ǁhōga gu ge ǀkhaiǀkhaiǃnâo, mû, ob ge mâb hoaba ǃgae-ams ǁîb marib disa ǁhōb âb ǃnâ ūhâ, tsî gu ge ǃgae-amdi ǁîgu marib dide ge mû; ǁîgu tsî ǁgûb tsîn, o gu ge ge ǃao.
GEN.42.36	ǃNubaib ge Jakob ǁîgu îba ǁîgu ǃoa ge mî: Sago ge ǀgôana ra ūǀhana te: Joseb ge a ǀkhai, Simeonni ge a kā o go ge Benjaminna ǁkhāti nî ūbē; nē xūn hoan ge ti ǃoagu hâ.
GEN.42.37	Ob ge Rubenna ǁgûb ǃoa ge mî: Ti ôagu xa ǀgamkha ǃgam re, ǁîba ta ga ǁkhawa ūhāba tsi tama io; ti ǃomǁae mā bi re, o ta ge tita ǁîba ǁkhawa nî ūhāba tsi.
GEN.42.38	Xaweb ge ǁîba ge mî: Ti ôab ge sago ǀkha ǁgôa tide; ǃgâsab âb ǁō hâ tsî ǁîb ǀguib go ǃgau xui-ao; tsūǃgâ-i xab ga daob sago nî ǃgûb ai hāǂamheo, o go ga ti ǃnoaǀûga ǃoab ǀkha ǀhobas ǃnâ ǁgôa kai.
GEN.43.1	Tsî ǃâtsūǀkhāb ge ge ǃgom ǁnā ǃhūb ǃnâ.
GEN.43.2	Tsî i ge ge ī, ǁnā ǂû-ain Egipteba xu gu ge ūhānan ge ǂûtoao, ob ge ǁgûba ǁîgu ǃoa ge mî: Oa ǁkhawa î go ǂûro-e ǁamaba da!
GEN.43.4	Sige ǃgâsabats ga sige ǀkha sîo, o ge ge ǁgôa tsî ǂûna nî ǁama.
GEN.43.5	Xawe ǁîbats ga sî tama io, o ge ge ǁgôa tide, ǁnā aob ge ti aisa go mû tide, ǃgâsab âgo ga sago ǀkha hâ tama io ti a mî amaga.
GEN.43.6	Ob ge Israela ge mî: Tare xū-i ǃaroma go kha ti tawa tsūse ge dī tsî ǁnā aoba ge mîba ǀnî ǃgâsaba go ūhâ ǃkhaisa?
GEN.43.8	Ob ge Judaba Israeli, ǁîb di îb ǃoa ge mî: Tita ǀkha ǂkhamkhoeba sî re, o ge ge khâi tsî nî ǃgû, î da ûi î da tā ǁō, sige karao, sats karao, sige ôaron karao.
GEN.43.9	Tita ge ǁîba nî mâba, ti ǃomǁaeba xuts ge ǁîba nî ǂgaoǀkhā; sa ǃoa ta ga ǁîba ūhā tama tsî sa ais aiǃâ ta ga mâi bi tama io, o ta ge ti ûitsēdi hoade sa ǃoagu tsūdī hâse nîra hâ.
GEN.43.10	ǀHape tama ge ga hâ io, o ge ga amase ǀgam ǃnāra kōse oahā ga hâ.
GEN.43.13	Î go ǁkhāti sago ǃgâsaba ūǃgû î go khâi, î go ǁkhawa ǁnā aob tawa sī.
GEN.43.15	O gu ge aoga ǁnā ǀkhaexūna ge ū tsî gu ge ǃhonarisa mariba ǃomǁae ge ū tsî Benjaminni ona; tsî gu ge khâi tsî Egipteb ǃoa ge ǁgôa, tsî gu ge Joseb di ais aiǃâ sī ge mâ.
GEN.43.16	Tsî Joseb ge Benjaminna ǁîgu ǀkha mûo, ob ge ǁîb di ommûǂamaob ǃoa ge mî: Nē khoega ommi tawa ūsī î ǂāǀgoan xa ǂā î ǂhomi ǂûna, nē khoegu nî tita ǀkha tsēǃgâǂû xuige.
GEN.43.17	Ob ge khoeba Joseb ge mî khami ge dī; tsîb ge khoeba ǁnā khoega Joseb ommi ǃnâ ge ūǂgâ.
GEN.43.19	ǁNās khaoǃgâ gu ge ǁnā khoeb, Joseb ommi ǂama mâihe hâba ge ǀgū, tsî gu ge ommi di dao-ams tawa ǁîb ǀkha ǃhoa,
GEN.43.20	tsî ge mî: Ae, ǀnam ǃkhūkhoetse, sige ge aiga amase ge hā ǂûna ge nî ǁamase;
GEN.43.21	o i ge ge ī, sâu-ommi ǃnâ sī tsî ge ge sige ǁhōga ǁkhowa-amo, mû, ob ge mâ khoeb hoab âge di mariba ǁhōb âb di ams ǃnâ hâ, sige marib ǃgommi âb ǃoa; o ge ge ǁîba sige ǃomǁae ǁkhawa go ūhā.
GEN.43.22	Tsî ge ge ǁkhāti ǀnî mariba sige di ǃomǁae go ūǁgôaxa, ǂûna ge nî ǁamase, ǀū ge a, tari-i sige mariba ǁhōgu âge ǃnâ ge ǂgā ǃkhaisa.
GEN.43.25	Tsî gu ge ǁîga ǃnarexūna ge ǂhomi, Joseb tsēǃgâǁaeb ai nî hās kōse, ǁnāpa gu nî pereǂû ti gu ge ǁnâu hâ i xui-ao.
GEN.43.26	Tsî Joseb ge ǁaruhāo, o gu ge ǃnarexūn ǁîgu ǃomǁae hâna ge ūsība bi ommi ǃnâ, tsî gu ge ǁîb aiǃâ ǃhūb ai ge ǃhon.
GEN.43.29	Tsîb ge ǃgapakhâi tsî Benjaminni, ǁîb ǃgâsab, ǁîb îs di ôaba mû tsî ge mî: Sago ǃgâsab ǂkhamma nēba, ǁîb xa go ge mîba teba? ǁNās khaoǃgâb ge: Ab Eloba ǀkhom tsi, ti ôa, ti ge mî.
GEN.43.30	Ob ge Joseba ǃhaese ge bē, ǃnāb ǃnâb ta gongonhe amaga ǃgâsab âbǀî, tsîb ge ge ātsâ; ob ge ǃnā-oms ǃnâ ǂgâ tsî ǁnāpa ge ā.
GEN.43.31	ǁNās khaoǃgâb ge ǁānai tsî ge ǂoaxa; tsîb ge ǃgariǃgarisen tsî: Pere-e mâi! ti ge mî.
GEN.43.33	Tsî gu ge ǁîb di ais aiǃâ ǂnôa ge i, ǁîb ge mîba gu khami, ǂguroǃnaesab ǂguroǃnaesis âb ǃoa tsî ǂkhammi ǂkhamsis âb ǃoa; o gu ge khoega ǁîgu ǃnâ ge buru.
GEN.43.34	Tsîb ge ǁîga ǁnā ǂû-ain ǁîb aiǃâ hân xa ge mā kai; tsîs ge Benjaminni di amǃnâsa koro ǃnādi kōse kai ge i naugu dis xa. Tsî gu ge ǁîb ǀkha ā tsî ǁîb ǀkha ge ākhanu.
GEN.44.1	Tsîb ge Joseba ommûǂamaob âba mîmā tsî ge mî: Nē khoegu di ǁhōga ǂûn ǀkha ǀoaǀoa, tani ǁkhā gu as kōse, îts mâ khoeb hoab di mariba ǁhōb âb di ams ǃnâ ǂgā.
GEN.44.2	Îts ti ǀgabis, ǀhaiǀuriǀgabisa, ǂkhammi di ǁhōb ǃnâ ǂgā ǁîb ǃhorob di marin ǀkha. Ob ge Joseb di mîs hîab ge ǃhoas ǃoa ge dī.
GEN.44.3	ǃNauǁgoaga, ǃnâ i geo, on ge nē khoega ge ǃgû kai, ǁîgu tsî eseln âgu tsîna.
GEN.44.4	Tsî ǃāsa xu ǂoa tsî gu ǃnūse sī tama hâ hîab ge Joseba ommûǂamaob âb ǃoa ge mî: Khâi îts ǁnā khoega ǃkhoeǃgon tsî ǁîgats ga saoǁaeo, ots ge ǁîgu ǁga: Tare xū-i ǃaromasa ǃgâib ama go ǂkhababa dīdawa-am hâsa? ti nîra mî.
GEN.44.5	ǁÎsa kha ti ǀhonkhoeb ǁîs ǃnâ ra ā xū tamasa? Tsî ǁîs ǃnâb ra ama xūna hōǃâsa? Tsūse go go dī sago go dī dī-i ǀkha.
GEN.44.6	Ob ge ǁîga saoǁae tsî nē mîdi ǁkhādi ǀkha ge ǃhoa-ū gu.
GEN.44.7	O gu ge ǁîga ge ǃeream bi: Tare xū-i ǃaromats kha ti ǃkhūkhoetsa nēti ī mîde ra ǃhoa? Ī tide ǃkhais ge sa ǃgāge nî nēti ī xū-e dīsa.
GEN.44.9	Tarib sa ǃgāge dib hoab tawas ga hōheo, ab ǁîba ǁō! O ge ge ǁkhāti ti ǀhonkhoeb di khobose nî ī.
GEN.44.10	Ob ge ge mî: Ā, a-i ǁnāti ī, sago ra mî khami: ǁÎb tawas ga hōheb, ab ǁîba ti khobo; xawe go ge sago nî ǀhapio.
GEN.44.11	O gu ge ǃhae tsî mâb hoaba ǁhōb âba ǃhūb ai ǂnûi tsî ge ǁkhowa-am.
GEN.44.12	Ob ge ge ôaǃnâ, kaib tawa ra tsoatsoa tsî ǂkhammi tawa ra ǀûǃâ; os ge ǁnā ǀgabisa Benjaminni di ǁhōb ǃnâ ge hōhe.
GEN.44.14	Tsî Judab ge ǃgâsagu âb ǀkha Joseb ommi ǃnâ ge sī, goroseb ǁîb ǂûba ǁnāpa ge hâ i xui-ao; o gu ge ǁîb di ais aiǃâ ǃhūb ai ge ǁnāǁgoe.
GEN.44.15	Ob ge Joseba ǁîgu ǃoa ge mî: Mâ dī-e kha nē-e, sago go dī-e? ǂAn tama go ǁnâi hâ, tita khami ī khoe-i ǂanǂansase nî hōǂui ǁkhā ǃkhaisa?
GEN.44.17	Xaweb ge ǁîba ge mî: Tātsē ta dī tide ǃkhais ge nēsa; ǁnā khoeb ǀgabis ǁîb ǃomǁae go hōheb, ǁîb ge nî ti khobo, xawe sago ǃgûsī go re ǂkhîb ǃnâ sago îb ǃoa.
GEN.44.18	ǃNubaib ge Judaba ǁîba ǀgū tsî ge mî: Okha, ti ǃkhūkhoetse, sa ǃgāta a ta ǀgui mîro-e ti ǃkhūkhoets ǂgaera ǃnâ ǃhoa re, îb sa ǁaiba tā khau sa ǃgātaǀî: Sats ge Faraob ǁkhāb khami ī xuige.
GEN.44.20	O ge ge sige ti ǃkhūkhoets ǃoa ge mî: Sige ge kaira ǁgûba ūhâ tsî ǂkhamkhoeb kairasib dib, ǁîb ǀgôab ǃgau hâb hîa ǃgâsab âba ǁō hâba, tsîb ge ǁîba ǀguri ge ǃgau, ǁgûs xa, tsî ǁgûb ge ǁîba ǀnam hâ.
GEN.44.21	ǃNubaits ge satsa sa ǃgāge ǃoa ge mî: ǁÎba tita ūǁgôaxaba re îs ti mûsa ǁîba ǃgapa.
GEN.44.22	O ge ge sige ti ǀhonkhoets ǃoa ge mî: ǁNā ǀgôab ge ǁgûba nî ǁnāxū ǁoa; ǁgûbab ga ǁnāxūo, ob ge nîra ǁō.
GEN.44.23	ǃNubaits ge satsa sa ǃgāge ǃoa ge mî: Sago di ǃgâsab ǂkhammi ga sago ǀkha ǁgôaxa tama io, o go ge ti aisa ǁkhawa mû tide.
GEN.44.24	Tsî i ge ge ī, sa ǃgāb sige îb ǃoa ge ge ǃgûǃapa tsî mîdi ti ǀhonkhoets dide ge ge ǃhoaba bio,
GEN.44.25	tsî ǁgûb ge: ǁKhawa oa î go ǂûro-e sī ǁamaba da ti a mîo,
GEN.44.26	o ge ge sige ge mî: Sige ge a ǁgôa ǁoa; sige ǃgâsab ǂkhammi ga sige ǀkha hâo, o ge ge nî ǁgôa; ais ǁnā aob disa ge nî mû ǁoa, nē sige ǃgâsab ǂkhammi ga hâǀkhā ge tama io.
GEN.44.27	ǁGoasib ge sa ǃgāb, ti îba sige ǃoa ge mî: Sago ge a ǂan ti taras ge ǀgamkha tita ǁoraba ǃkhaisa.
GEN.44.28	Tsî ǀguib ge tita xu ge ǃgûǂoa tsî ta ge ge mî: Amaseb ge ǁîba ǂanǂansase ǀkhauǃāhe hâ, tsî ta ge ǁîba mû tama hâ nēs kōse.
GEN.44.30	Tsî nēsi ǁnâi sa ǃgāb ti îb tawa ta ga sīo, tsî ǀgôab ga sige ǀkha hâ tama io, ǀoms âb nēb di ǀoms ǀkha ǃgaeǀhaosen hâ amaga,
GEN.44.31	o i ge nîra ī, mûb kao, ǀgôab sige ǀkha hâ tama ǃkhaisa, ob ge nîra ǁō, o ge ge sa ǃgāge ǀhai ǀûn sa ǃgāb, sige îb dina tsûaǂgaob ǀkha ǀhobas ǃnâ nî ǁgôa kai.
GEN.44.33	Tsî nēsi ǁnâi, a ta sa ǃgāta nē ǀgôab amǃnâs ai satsa khobose hâba, îb nē ǀgôaba ǃgâsagu âb ǀkha ǃgûǃapa.
GEN.44.34	Mati ta kha ǁnâi tita nî ǃapa ǁkhā ti îba ǃoa, ǀgôab ga ti ǀkha hâ tama io? Î ta ǁnā ǃoab, ti îb ǂama ga hāba tā mû ti.
GEN.45.1	ǃNubaib ge Joseba ǁkhaesen ǁoa ge i, ǁîb tawa mâ hân hoan aiǃâ, ob ge: Mâ khoe-i hoa-e ti xu ǂoa kai ti ge ǂgai. O i ge khoe-i xare-e ǁîb tawa mâ tama ge hâ i, Joseb ge ǃgâsagu âba ǂanǂansen ǃnubai.
GEN.45.2	Ob ge ā rase dommi âba ge ǃhâkhâi, Egipteǁîgu ge ǁnâus kōse, tsî Faraob ommi din ge ǁnâus kōse.
GEN.45.3	Tsîb ge Joseba ǃgâsagu âb ǃoa ge mî: Tita ge Joseta! Ti îba ganupeb a ûitsama? Xawe gu ge ǃgâsagu âba ǃeream bi ǁoa ge i, ǃhuri gu ge hâ i amaga, ais âb aiǃâ.
GEN.45.6	ǀGam kurikha ǃâtsūǀkhāb dikha kom nēsi hâ go io ǃhūb ǃnâ; o gu ge ganupe koro kuriga ǃgau hâ, ǁîgu ǃnâ ǃhūǃgao-i tsî ǃhoroǃgao-i xare-i hâ tidega.
GEN.45.7	Ob ge Eloba tita sago aiǃâ ge sîhā, ǃgauro-e go nî ǂnûibahega ǃhūbaib ai, tsî ûib ǃnâ go nî sâuhega kai ores ǀkha.
GEN.45.9	ǃHae î go ti îb ǃoa ǃgûǃapa î go ǁîb ǃoa mî: Nētib ra sa ôab Joseba mî: Elob ge tita ǃkhūkhoese ge mâi Egipteǃhūb hoaragab ǂama. Ti ǃoa ǁgôaxa îts tā ǀhawe!
GEN.45.10	Tsîts ge Gosenǃhūb ǃnâ nîra ǁan, tsîts ge tita ǀgūse nîra hâ, sats tsî sa ôagu tsî sa ôagu di ôan tsî sa gūn tsî sa goman tsî ūts hân hoana.
GEN.45.11	Tsî tita ge satsa ǁnāpa nî ǂûmā, ganupe koro kurigu ǃâtsūǀkhāb digu nî hâ amaga, îts tā ǀgâ, sats tsî sa ommi din tsî ūts hân hoana.
GEN.45.12	Tsî mû sago mûdi ge ra mû, tsî mûdi ti ǃgâsab Benjaminni didi on, ti ams ra sago ǃoa ǃhoa ǃkhaisa.
GEN.45.13	Î go ti îba Egipteb ǃnâ ta ūhâ ǂkhaisib hoab tsî mû go ran hoana sī ǂhôa; ǃhae î go ti îba ūǁgôaxa re!
GEN.45.14	Tsîb ge ǁîba Benjaminni ǃgâsab âba ǁnam tsî ge ā, tsî Benjaminni ge ǃaob âb tawa ge ā.
GEN.45.15	Tsîb ge ǁîb di ǃgâsagu hoaga ǁoa tsî ge ā ǁîgu ǂama. Tsî ǁnās khaoǃgâ gu ge ǃgâsagu âba ǁîb ǀkha ge ǃhoa.
GEN.45.16	Tsî nē gommi ge Faraob ommi ǃnâ ǁnâuheo, khoen ra: Joseb di ǃgâsagu go hā, ti mî ǃkhaisa, o i ge ǃgâi ge i Faraob mûǁae tsî ǃgāgu âb mûǁae.
GEN.45.17	Ob ge Faraoba Joseb ǃoa ge mî: Sa ǃgâsaga mîba: Dī î go ǃgaexūga ǃgae î dāǁnâ, î go ǃgû Kanaanǃhūb ǃoa.
GEN.45.18	Î go saoba ū tsî sago ommi din tsîna, î du ti tawa hā, o ta ge Egipteǃhūb di hoan xa ǃgâi xū-e sado nîra mā, tsî du ge ǃhūb di kaub xa nî ǂû.
GEN.45.19	Sats ge mîmāhe hâtsa; dī î go Egipteǃhūba xu sago ôaron tsî sago taradi tsîna kunide ūba, î go saoba sī ǃnao î du hā!
GEN.45.20	Îs sago di mûsa ommi xūn âgo tā kōǀî; hoan xa ǃgâi-i Egipteǃhūb hoaragab di-i ge nî sago di xuige.
GEN.45.21	O gu ge Israeli ôaga ǁnāti ge dī. ǁNātib ge Joseba ǁîga kunide ge mā Faraob di mîmās ai; tsîb ge ǁîga ǁkhāti daob di ǂûna ge mā.
GEN.45.22	ǁÎb ǂûb ge ǁîga mâb hoaba sâtsēsarana ge mā; xawe Benjaminnab ge ǃnonakaidisi ǀhaiǀurimarina ge mā tsî koro sâtsēsaran tsîna.
GEN.45.23	Tsî ǁgûbab ge ǁkhāti disi eselga ge sîba, Egipteb di hoan xa ǃgâina ra taniga, tsî disi eseldi, ǃhoroba ra tanidi, tsî pereb, tsî ǁgûb nî daob ai ǂhâba ǂûna.
GEN.45.25	O gu ge Egipteba xu ǃgûǃapa tsî ge sī Kanaanǃhūb ǃnâ, ǁîgu di îb Jakob tawa.
GEN.45.26	ǃNubai gu ge ǂhôa bi tsî: Joseb ge ganupe a ûitsama tsîb ge ǁkhāti a gaosabe Egipteǃhūb hoab ǃnâ, ti ge mî. Ob ge ǂgaob âba ge ǁō, ǁîgab ǂgom tama hâ amaga.
GEN.45.27	Xawe ǁnā mîdi Joseb didi, ǁîgu ǀkhab goro ǃhoadi hoade gu ge mîba bi toao, tsî ǁnā kunidi, Joseb ge ǃnari-ūheb nîse sîdeb ge mûo, os ge gagas Jakob, ǁîgu îb disa ge ûitsama.
GEN.46.2	Ob ge Eloba tsuxuba aidi ǃnâ Israeli ǃoa ǃhoa tsî: Jakotse! Jakotse! ti ge mî. Ob ge ǁîba: Mû, nē ta a, ti ge mî.
GEN.46.3	Ob ge ǁîba ge mî: Tita ge ǁnā Elota, sa îb di Elota; tā ǃao Egipteb ǃoa doeǁgôasa, tita ǁnāpa kai ǁaese nîra ǂnûi tsi xuige.
GEN.46.4	Tita ge sa ǀkha nî doeǁgôa Egipteb ǃnâ, tsî tita ge ǁkhawa nîra doe kai tsi ǀhûpe ra doeǃapaǃâ; tsî Joseb ge ǃommi âba sa mûra ai nîra ǁgui.
GEN.46.5	ǃNubaib ge Jakoba Bersebasa xu ge khâi, tsî Israeli ôagu ge ǁîgu îb Jakoba ge ūǃgû tsî ǁîgu di ôan tsî ǁîgu di taradi tsîna, ǁnā kunidi, Faraob ge ǁîb nî ǃnari-ūhega sîdi ai.
GEN.46.6	On ge ge ū ǁîn di ǀgoan tsî ūn hâ xūn, Kanaanǃhūb ǃnân ge ǃoaǂuibasen hâ ina, tsîn ge Egipteb ǃnâ ge sī, Jakob tsî ǁîb di surib hoab ǁîb ǀkha,
GEN.46.7	ǁîb di ôagu, tsî ǁîb ôagu di ôagu ǁîb ǀkha; ǁîb di ôadi tsî ǁîb ôagu di ôadi tsî ǁîb di surib hoabab ge ǁîb ǀkha Egipteb ǃoa ge ūsī.
GEN.46.9	tsî Rubenni di ôagu: Henoxi, Palub, Hesronni tsî Karmib tsîga.
GEN.46.10	Tsî Simeonni di ôagu: Jemueli, Jaminni, Ohadi, Jaxinni, Sohari tsî Sauli, Kanaanǁîtaras di ôab tsîga.
GEN.46.11	Tsî Levib di ôagu: Gersonni, Kehati tsî Merarib tsîga.
GEN.46.13	Tsî Isaskari di ôagu: Tolab, Puwab, Jasub tsî Simronni tsîga.
GEN.46.14	Tsî Sebulonni di ôagu: Seredi, Elonni tsî Jahleeli tsîga.
GEN.46.15	Nēgu ge ǀgôagu Leas digu, Jakobas ge ǁorabaga Padan-Aramǃhūǃâs ǃnâ, Dinas ǁîb di ôas ǀkha: ǀOmdi ǁîb ôagu tsî ǁîb ôadi didi ge ǃnonadisiǃnonaǀa ge i.
GEN.46.16	Tsî Gadi di ôagu: Sifjonni, Hagib, Sunib, Esbonni, Erib, Arodi tsî Areli tsîga.
GEN.46.17	Tsî Aseri di ôagu: Jimnab, Jisvab, Jisvib, Beriab tsî Seraxs, ǁîgu di ǃgâsas tsîna; tsî Beriab di ôakha: Heberi tsî Malkieli tsîkha.
GEN.46.18	Nēgu ge Silpas Labanni ge ǁîb ôas Leasa mās di ôaga; tsîs ge ǁîsa Jakoba nē disiǃnaniǀa ǀomde ge ǁoraba.
GEN.46.19	Raxels Jakob taras di ôakha: Joseb tsî Benjaminni tsîkha.
GEN.46.21	Tsî Benjaminni di ôagu: Belab, Bexeri, Asbeli, Gerab, Naamanni, Ehib, Rob, Mupimmi, Hupimmi tsî Ardi tsîga.
GEN.46.22	Nēgu ge Raxels di ôagu Jakoba ǁorabahe hâga, hoatsama disihakaǀa ǀomde.
GEN.46.23	Tsî Danni di ôab Husimmi.
GEN.46.24	Tsî Naftalib di ôagu: Jahseeli, Gunib, Jeseri tsî Silemmi tsîga.
GEN.46.25	Nēgu ge Bilhas, Labanni ge ǁîb ôas Raxelsa mās di ôaga; tsîs ge ǁîga Jakoba ge ǁoraba; ǁîdi ge hoase hû ǀom ge i.
GEN.46.26	ǀOmdi hoadi, Jakob ǀkha Egipteb ǃnâ ge hādi, ǁîb di kamanaba xu ge ǀkhīdi ge Jakob ôagu di taradi ose, hoase ǃnanidisiǃnaniǀa ǀom ge i.
GEN.46.29	ǃNubaib ge Joseba kunis âba ǂgāǃao tsî ge ǃnariǃapa, ǁîb di îb Israelab nî ǃoase Gosenni ǁga; tsî mû bib geo, ob ge ǃaob âb ai ǁnā tsî ǂomxase ge ā ǃaob âb ai.
GEN.46.31	ǁNās khaoǃgâb ge Joseba ǃgâsagu âb tsî ǁgûb ommi din ǃoa ge mî: Tita ge ǃgûǃapa tsî nî Faraoba sī ǂhôa tsî ǁîb ǃoa nî mî: Ti ǃgâsagu tsî ti îb ommi din, Kanaanǃhūb ǃnâ ge hâ in ge tita tawa go hā.
GEN.46.32	Tsî ǁnā aogu ge a gūǃûi-ao, aogu ǀgoan ǀkha ra sîsengu ge a ǁî xui-ao; tsî gu ge ǁîgu di gūn tsî ǁîgu di goman tsî ūn hân hoana ǀhûpe go ūhā.
GEN.46.33	ǁNâi i ga īo, Faraob ra sago ǂgai tsî: Mâ sîsenai-e go ūhâ? ti mîsa,
GEN.47.1	ǃNubaib ge Joseba sī tsî Faraoba ǂhôa tsî ge mî: Ti îb tsî ti ǃgâsagu tsîgu ge ǁîgu di gūn tsî ǁîgu goman tsî ū gu hân hoan ǀkha Kanaanǃhūba xu go hā; tsî mû, ǁîgu ge Gosenǃhūb ǃnâ hâ.
GEN.47.2	Tsîb ge ǃâ-i ǁîb ǃgâsagu di-e ge ū, koro aoga, tsîb ge ǁîga Faraob di ais aiǃâ ge mâi.
GEN.47.4	ǃAruǀî gu ge Faraob ǃoa ge mî: Sige ge go hā, ǃhaokhoese nî nē ǃhūb ǃnâ ǁanse; ǃû-ai-i xare-i ge gūn sa ǃgāge ūhâna ǀkhaiba, ǃâtsūǀkhāb ge Kanaanǃhūb ǃnâ a ǃgom xui-ao; a ge sa ǃgāge ǁnâi Gosenǃhūb ǃnâ ǁan re!
GEN.47.5	ǃNubaib ge Faraoba Joseb ǃoa ǃhoa tsî ge mî: Sa îb tsî sa ǃgâsagu tsîgu ge sa tawa go hā.
GEN.47.6	Egipteǃhūb ge sa ais aiǃâ hâ, îts sa îb tsî sa ǃgâsagu tsîga ǃhūb di hoan xa ǃgâi ǃkhai-i ǃnâ ǁan kai; a gu Gosenǃhūb ǃnâ ǁan, tsî ǂants kao, ǁîgu ǃnâ gu gā-ai khoega hâsa, îts ǁîga ǂamǀgoaǃûi-aose mâi ū ta hân ǂama.
GEN.47.7	Tsî Joseb ge ǁîb di îb Jakoba ǀhûpe ūǂgâ tsî Faraob di ais aiǃâ sī ge mâi bi; tsî Jakob ge Faraoba ge ǀkhae.
GEN.47.8	Ob ge Faraoba Jakob ǃoa ge mî: Tsēdi sa ûib kurigu dide matikōde?
GEN.47.10	Ob ge Jakoba Faraoba ǀkhae tsî Faraob di aisa xu ge ǃgûǂoa.
GEN.47.11	Tsî Joseb ge Jakob tsî ǃgâsagu âb tsîga ǁanǃkhaide ge mā kai, tsîb ge ǁîga ǁîsi-e ge mā Egipteǃhūb ǃnâ, ǃhūb di hoan xa ǃgâi ǃâs ǃnâ, Rameses ǃhūb ǃnâ, Faraob ge mîmā khami.
GEN.47.13	Tsî ǃhūb hoab ǃnâ i ge pere-i xare-e hâ tama ge hâ i; ǃâtsūǀkhāb ge kaise ǃgom i xui-ao; Egipteǃhūb tsî Kanaanǃhūb tsîkha ge ǁnā ǃâtsūǀkhāb xa ǃkhaus kōse.
GEN.47.14	ǃNubaib ge Joseba marib, Egipteǃhūb tsî Kanaanǃhūb ǃnâ ge hōheb hoaba ge ǀhaoǀhao ǁnā ǃhorob, ǁîna gere ǁamab ama; tsî Joseb ge ǁnā mariba Faraob ommi ǃnâ ge ūhā.
GEN.47.15	Tsî marib ge Egipteǃhūb tsî Kanaanǃhūb ǃnâ toao, on ge Egipteǁîn hoana Joseb tawa hā tsî ge mî: Pere-i xa mā da re, tare xū-i ǃaroma da kha ǁnâi sa aiǃâ nî ǁō, mari-i a ǀkhai amaga?
GEN.47.16	Ob ge ǁîba ge mî: Sadu ǀgoana mā o ta ge ǀgoan ama nî mā du, marib ga tôasio.
GEN.47.17	ǃNubain ge ǀgoan âna Joseba ge ūsība; ob ge ǁîba ǁîna pereba ge mā, hān ama tsî gūn ama, tsî goman ama tsî eseln ama, tsîb ge ǁîna ǁnā kurib hoaba pereb ǀkha ge ûi kai ǁîn di ǀgoan hoan ama.
GEN.47.18	Tsî ǁnā kurib ge toao, on ge ǀgamǁî kurib ǃnâ ǁîb ǃoa hā tsî ǁîb ǃoa ge mî: Sida ge ǁîsa ti ǀhonkhoets aiǃâ gaugau ǁoa, marib ge toas, tsî ū da ge hâ i ǀgoan ge ti ǀhonkhoets di kais khaoǃgâ i ge ǀnî xū-e ti ǀhonkhoets di ais aiǃâ ǃgau tama hâ; sida soros tsî sida ǃhūb tsîra ǀguira.
GEN.47.19	Tare xū-i ǃaroma da kha sa mûra aiǃâ nî ǁō, sida tsî sida ǃhūb on? ǁAma re sida tsî sida ǃhūba pereb ama; o da ge sida tsî sida ǃhūba Faraoba nî ǃoaba, îts ǃkhomma mā, î da ûi, î da tā ǁō, îb ǃhūba tā ǀkhaiǃnâ.
GEN.47.20	Nētib ge Joseba Egipteǃhūb hoaragaba Faraoba ge ǁamaba: Egipteǁîn xa i ge mâ-i hoa-e ǁî-i di ǃhanaba ge ǁamaxū, ǃâtsūǀkhāb xan ge dāhe hâ i amaga; nētib ge ǃhūba ge Faraob di kai.
GEN.47.21	Tsî ǁaes xasa, ǁînab ge ge ǂnûiǃkhuni ǃādi ǃnâ, Egipteǀkharib di ǀgui ǀkhâuǀamsa xu naus ǁîb dis kōse.
GEN.47.22	ǃHūb pristergu dib ǀguibab ge ǁama tama; pristergu ge Faraoba xu ǁaposa hōǂgā-e ge ūhâ i amaga, tsî gu ge ǀgorabahe gu ra ǃâ-e ge ǂû, Faraob ge ǁîga gere mā-e; ǁnā-amaga gu ge ǁîgu di ǃhūba ǁamaxū tama ge i.
GEN.47.23	ǃNubaib ge Joseba ǁaes ǃoa ge mî: Kō, tita ge nētsē sadu tsî sadu ǃhūba Faraoba ge ǁamaba; mû nē hâ ǃkhomma ū î du ǃhūba tsoro.
GEN.47.24	O i ge nî ūǀkhī xūn xa, o du ge koroǁî ǃâsa Faraoba nî mā, tsî haka ǃâdi ge sadu dise nîra hâ, ǃhūb di ǃkhomse tsî sadu tsî sadu omgu ǃnâ hân di ǂûse, tsî sadu ǀgôaron nî ǂûga.
GEN.47.25	On ge ge mî: Sats ge ûiba go sâuba da; a da ǀkhomma hō re ti ǀhonkhoets mûǁae, o da nî Faraob di ǃgā kai.
GEN.47.26	Ob ge Joseba nēba ǂhanu-i ase ge ǂnûiǂgā nētsēs kōse Egipteǃhūb ǂama, Faraob nî koroǁî ǃâsa hō ǃkhaisa; nēs ǀguis ose: Pristergu Faraob digu di ǃhūb ǁamaxūhe tide ǃkhaisa.
GEN.47.28	Tsîb ge Jakoba Egipteǃhūb ǃnâ disihûǀa kuriga ge ûi; o di ge tsēdi Jakob ûib dide, kurigu ûib âb diga ǀguikaidisihakadisihûǀa kuri ge i.
GEN.48.1	Tsî i ge ge ī, nē xūn khaoǃgâ, ob ge Joseba ge mîbahe: Mû, sa îb ge ǀaesen hâ. Ob ge ǁîb di ǀgam ǀgôakha Manaseb tsî Efraimmi tsîkha ge ūǃgû.
GEN.48.2	On ge khoena Jakoba ǂhôa tsî: Kō, sa ôab Joseb ra sa ǃoa hā, ti ge mî. Ob ge Israela ǃgariǃgarisen tsî ge ǂnûkhâi kharob ai.
GEN.48.6	Xawe ǁnā ǃhaos ǁîkha khaoǃgâts nî hōs ge nî sa; ǁîn ge ǁîn ǃgâsagu di ǀons ǃoa nîra ǂgaihe ǁîgu di ǀumi-amǃnâs ǃnâ.
GEN.48.8	Tsî Israeli ge Joseb ôakha mû tsî: Tarib dikha nēkha? ti ge mî.
GEN.48.10	Xawe Israeli di mûra ge ǃkhae ge i kairasib xa; ob ge mû ǁoa ge i; ob ge ǁîba ǁîkha ge ǀgū kai ǃnubaib ge ǁîkha ǁoa tsî ge ǁnam.
GEN.48.12	ǃNubaib ge Joseba ǁîkha ǁgoara âba xu ge ǂoa kai; tsîb ge ais âb aiǃâ ǃhūb ai ge ǃgamǃgâ.
GEN.48.13	Tsî Joseb ge ǁî ǀgamkha ge ū, Efraimma amǀkhāb ǁôab âb ǀkha Israeli di ǁareǀkhāb ǁôab ǃoa-ai, tsî Manaseba ǁareǀkhāb ǁôab âb ǀkha Israeli di amǀkhāb ǁôab ǃoa-ai, tsîb ge ǁîba ǁnāti ǁîkha ge ǀgūǀgūba.
GEN.48.14	Ob ge Israela amǀkhāb ǃommi âba ǀhōǂui tsî ǁîba Efraimmi danas ai ge ǁgui, ǁîb ge ǂkham i xawe, tsî ǁareǀkhāb ǃommi âba Manaseb di danas ai; ǃomkha âbab ge ǁnāti ge ǁgui-unu, Manaseb ge ǂguroǃnaesabe i amaga.
GEN.48.17	Tsî Joseb ge mûo, ǁgûb ra amǀkhāb ǃommi âba Efraimmi ai ǁgui ǃkhaisa, o i ge ǁîb mûǁae tsū ge i tsîb ge ǁgûb di ǃomma ge ǃkhō, Efraimmi di danasa xub nî ǁîba Manaseb di danas ai sī-ūse.
GEN.48.18	Ob ge Joseba ǁgûb ǃoa ge mî: Tā ǁnāti dī, ti îtse, nēb kom ǂguroǃnaesabeo; ǁîb danas ai sa amǀkhāb ǃomma ǁgui re!
GEN.48.21	ǁNās khaoǃgâb ge Israela Joseb ǃoa ge mî: Mû tita ge ra ǁō; xawe Elob ge sadu ǀkha nîra hâ, tsî ǁîb ge sado ǁkhawa sadu îgu di ǃhūb ǃnâ nîra ūǂgâ.
GEN.49.2	ǀHû î go ǁnâu re, Jakob ôago, î go ǃgâ Israeli sago di îba.
GEN.49.5	Simeonni tsî Levib tsîkha ge a khoeǃgâgu; ǁîkha di dīgu ge sîsenūxūgu ǁgaridīb diga.
GEN.49.12	ǁÎb ge a ǀapamûǃnâ ǂauxûib xa tsî a ǃuriǁgû daib xa.
GEN.49.14	Isaskari ge ǂkhōxa esela, ǀgam āǃorekha ǁaegu ǁgoeba.
GEN.49.15	Tsî sâb xab ge mûo ǁîb a ǃgâi ǃkhaisa, tsî ǃhūb xa, ǁîb a ǀnamǀnamsa ǃkhaisa, ob ge ǃhōb âba ge ǃgamǃgam, tani nîse, tsîb ge ǃoaba rase ge ī.
GEN.49.17	Danni ge ǀaoba daob tawa, ǃgaiba ǃganni amǃgâ, hāb di ǃnôara ra nâba, ǃgapi-aob âb ra ǃgâbǀkhāb ai ǁnāse.
GEN.49.19	Gadi xasa, ǂnubis ge ǁîba nîra ǃhabi, xaweb ge ǁîsa nîra ǁkhaebē ǀunis ai.
GEN.49.23	ǁKhâu-aogu ge ǁîba au-au tsî ge ǁkhâu tsî ge ǁkhan bi;
GEN.49.24	xawe khās âb ge ǀkhamasase ge hâ i, tsî ǃomkha âb di ǁôakha ge ǀgaiǀgaihe ge hâ i Jakob di ǀGaisab di ǃomkha ǀkha; ǁnāb ge Israeli, ǀuis ǃÛi-ao ge iba;
GEN.49.25	sa îb di Eloba xus a, satsa nîra huib, tsî Hoaǀgaixab, satsa nîra ǀkhaeb, ǀkhaexūn ǀhommi dina ǀgapiseba xu, tsî ǀkhaexūn ǃgamsib dina, ǃnaga ǁgoeb dina, ǀkhaexūn samdi tsî ǁhādi dina.
GEN.49.28	ǃHaodi Israeli didi hoadi ge a disiǀgamǀa; tsî nēs ge ǁîsa, ǁgûb ge ǁîga mîbasa, ǁîgab ra ǀkhae hîa, ǁîb ge ǁîga gere ǀkhae, mâb hoaba ǁîb ǀkhaeb ǂûba.
GEN.49.30	ǁnā ǁhoaǃnāb ǃhanab Maxpelab, Mamres ǃoa-ai ǁgoeb ǃnâ Kanaanǃhūb ǃnâ, Abrahammi ge Efronni Hetiǁîb tawa ǃhanab ǀkha ge ǁamaba ǀumiǁkhōǃkhais ase.
GEN.49.32	ǃHanab tsî ǁhoaǃnāb ǁîb ǃnâ hâb ge Hetiǁîgu tawa ge ǁamahe.
GEN.49.33	Tsî Jakob ge ǁîb di ôaga mîmāde mātoao, ob ge ǂaira âba kharob ai ǁgui-unu tsî ge ǀkhai, tsîb ge ge ǀhaoǀhaohe ǁaedi âb tawa.
GEN.50.1	ǃNubaib ge Joseba ǁgûb di ais ai ǁnā tsî ge āǂam bi tsî ge ǁoa bi.
GEN.50.2	Tsî Joseb ge ǃgāgu âb, sōǀôadī-aoga ge mîmā, ǁîb îba gu nî ǂkhauǀkhā ǃkhaisa; o gu ge sōǀôadī-aoga Israela ge ǂkhauǀkhā.
GEN.50.3	Tsî di ge hakadisi tsēde ǁîb tawa ge ǀoaǀoahe; nēti di ge tsēdi ǂkhauǀkhāhe ran dide gere ǀoaǀoahe xui-ao; tsî Egipteǁîn ge ǁîba hûdisi tsēde gere āba.
GEN.50.4	Tsî ābaheb ra tsēdi ge toao, ob ge Joseba Faraob ommi din ǀkha ge ǃhoa, mî rase: ǀKhomma ta ga hō hâo sadu mûǁae, ǁnâi ǃhoaba te re Faraob ǂgaedi ǃnâ î du mî re,
GEN.50.5	ti îb ge nū kai te mî rase: Mû tita ge ra ǁō; ǁnā ǀhobas, Kanaanǃhūb ǃnâ ta ge khaobasens, ǁîs ǃnâ ǁkhō te re. Îts ǁnâi ǃgûǃapa kai te, î ta ti îba sī ǁkhō, o ta ge ǁkhawa nîra hā.
GEN.50.6	Ob ge Faraoba ge mî: ǃGûǃapa îts sa îba sī ǁkhō, ǁîb ge nū kai tsi khami.
GEN.50.7	Ob ge Joseba ge ǃgûǃapa, ǁîb di îbab nî ǁkhōse, tsî ǁîb ǀkha gu ge Faraob di ǃgāgu hoagu tsî ǁîb ommi di kaigu tsî Egipteǃhūb di kaigu hoaga ge ǃgûǃapa;
GEN.50.8	ǁîn tawa ǁkhāti Joseb di ommi hoab tsî ǁîb di ǃgâsagu tsî ǁgûb di ommi tsîna; ǁîn di ǂkhari ǀgôaron tsî ǁîn di goman tsî ǁîn di gūn tsîn ǀguinan ge ǃgoro Gosenǃhūb ǃnâ.
GEN.50.9	Tsî ǁîb ǀkhan ge ge ǃapa kunidi tsî ǃgapi-aogu tsîna, tsî i ge ama kai ǂnubi ge i.
GEN.50.10	Tsî ǂgāb ǁkhūs dib ain ge sīo, Jordanǃāb nauǃani ǁgoeba, on ge ǁnāpa kai tsî ama ǃgom ǃoab ǃgaesa ge dī; tsîb ge ǁîba ǁgûba hû tsēdi kōse ǃoab ǁae-e ge dība.
GEN.50.11	Tsî ǃhūb ǃnâ ǁan hân, Kanaanǁîn ge ǁnā ǃoab dī-ai-e mûo, ǁkhūs di ǂgāb ai, on ge ge mî: Nē-i ge ǃgom ǃoa-i Egipteǁîn di-e. ǁNā-amagan ge ǁnā ǃkhaisa Abel-Misrajims ti ge ǂgai, Jordanǃāb nauǃani ǁgoesa.
GEN.50.14	ǁNās khaoǃgâb ge Joseba ǁkhawa Egipteb ǃoa ge oa, ǁîb tsî ǃgâsagu âb tsî ǁgûba nî ǁkhōga ǃgûǃapa ge hâ in hoana, ǁgûbab ge ǁkhōtoas khaoǃgâ.
GEN.50.15	Tsî Joseb ǃgâsagu ge mûo ǁgûb ǁō hâ ǃkhaisa, o gu ge ge mî: ǀNîsib ge Joseba sige nî ǁkhan, tsîb ge ǂanǂansase sige nî dīdawa-am ǁnā ǂkhabab sige ge ǁîba dī-ūb ǂama.
GEN.50.16	ǁNā-amaga gu ge Joseba amsa sîba tsî ge mî: Sa îb ge koma ǁōb âb aiǃâ mîmā tsî ge mî:
GEN.50.17	Nēti go ge Joseba nî mîba: Îts ǁnâi ǀûba re sa ǃgâsagu di ǃûǂamsa, tsî ǁîgu di ǁoreba, ǂkhabadī tsi gu gere xuige. Îts ǁnâi nēsi ǀûba re ǁnā ǃûǂams ǃgāgu sa îb Elob digu disa. Ob ge Joseba ge ā, ǁîb ǃoa gu ra ǃhoa hîa.
GEN.50.18	ǁNās khaoǃgâ gu ge ǃgâsagu âb ona hā tsî ǁîb aiǃâ ǁnāǁgoe tsî ge mî: Kō, sige ge a sa ǃgā.
GEN.50.19	Ob ge Joseba ǁîgu ǃoa ge mî: Tā ǃao go re; tita kha Elob khami ta ǁnâi ī?
GEN.50.21	Nēsi ǁnâi tā ǃao go re, tita ge sago tsî sago di ǂkhari ǀgôarona nîra ûi kai. Nētib ge ǁîga ǁkhaeǂgao tsî ǂgaob âgu ǃoa ge ǃhoa.
GEN.50.22	Tsîb ge Joseba Egipteb ǃnâ ge ǁan, ǁîb tsî ǁgûb ommi din tsîna; tsî Joseb ge ǀguikaidisi tsî disi kuriga ge ûi.
GEN.50.26	Tsîb ge Joseba ge ǁō, ǀguikaidisi tsî disi kurixa hâǃâ; tsîn ge ǁîba ge ǂkhauǀkhā, tsî ǂgaes ǃnâ ge ǁgui bi Egipteb ǃnâ.
EXO.1.2	Rubenni, Simeonni, Levib tsî Judab;
EXO.1.3	Isaskari, Sebulonni tsî Benjaminni;
EXO.1.4	Danni, Naftalib, Gadi tsî Aseri tsîga.
EXO.1.7	on ge Israeli ôana ǂûǂûxaǃnâ tsî ǃnāǂamsase ge ǂguiǂguisen tsî îbe ge ǀgaisa, ǃhūb ge ǁîn xa ǀoas kōse.
EXO.1.8	ǁNās khaoǃgâb ge ǀasa gao-aoba ge khâi Egipteb ǃnâ, Joseba ge ǀū iba.
EXO.1.9	ǁÎb ge ǁaes âb ǃoa ge mî: Mû, ǁnā ǁaes Israeli ôan dis ge a ǂgui, ā ǁîn ge sada ǃgâ-ai a ǀgaisa.
EXO.1.10	Hā, î da gā-aise ǁîna sîsenū în tā ǂguiǂguisen, î-i tā ī, toro-i ga hāo, în sada khākhoena tā ǁaeǁaesen în tā sada ǃoagu ǃkham, în tā ǃhūba xu doebē.
EXO.1.12	Tsî ǁaesa gu kaise ra ǁgâiǀā xawes ge ǃaruǀîǀgui ǂgui tsî ge ǀom tsî ge ǂguiǂguisen, Israeli ôan xan ge Egipteǁîna ǃaos kōse.
EXO.1.13	On ge Egipteǁîna Israeli ôana karosase ge sîsen kai,
EXO.1.14	ûiban ge ǁîna au-aubas kōse karosa ǃoabas ǀkha ǂgoab ǀkha tsî ǂgoaǀuidi ǀkha, tsî ǃhanab ai sîsenni hoab ǀkha, tsî ǁnā ǃoabas, hîan ge karosase ǁîna gere ǃoaba kais hoas ǀkha.
EXO.1.15	ǁNās ǂamaib ge Egipteǁîn di gao-aoba ǂnûritarara Hebreǁîn dira ǀkha ge ǃhoa, ǀguis ge Sifras tsî naus ge Puas ti ge ǀon hâ i,
EXO.1.16	tsî ge mî: Hebreǁîde ro ga ǁoras ǃnâ hui, tsî ǁoraǂnû-aixūs ai mûo, aore ǀgôab a ǃkhaisa, o ǃgam bi; tsî ǀgôas a ǃkhaisa, o as ûi!
EXO.1.17	Xawe ǂnûritarara ge Eloba ge ǃao amaga ra ge dī tama, Egipteb di gao-aob ge ǁîra ǃoa mî khami, tsî ra ge aorega ge ûi kai.
EXO.1.18	ǃNubaib ge Egipteb di gao-aoba ǂnûritarara ǂgai tsî ǁîra ǃoa ge mî: Tarexa ro nē ǃkhaisa go dī, aorega ro go ûi kaisa?
EXO.1.19	O ra ge ǂnûritarara Faraob ǃoa ge mî: Hebreǁîdi Egipteǁî taradi khami ī tama amagas ge; ǁîdi kom a ǀgaisao, ǂnûritaras ǁîdi tawa sī tama hîa di kom ra ǁoratoao.
EXO.1.20	ǁNā-amagab ge Eloba ǂnûritarara ge ǃgâidī; tsî ǁaes ge ǂguiǂguisen tsî kaise ge ǀgaisa.
EXO.1.21	O i ge ge ī, ǂnûritarara Eloba ra ǃao amagab ge ǁîba ǁîra suriba ge dība.
EXO.1.22	ǃNubaib ge Faraoba ǁîb di ǁaes hoasa mîmā tsî ge mî: ǀGôagu hîa ra ǃnaegu hoaga du ge Nylǃāb ǃnâ nî aoǂgā, xawe ǀgôadi hoade du ge nî ûi kai.
EXO.2.3	Tsî aiǃâb ǃoas ge ǁîba gaugau ǁoa, os ge ǀharun xa dīhe hâ ǂgaero-e ǁîba ūba tsî ǂaeb tsî ǂnūǂaeb ǀkha ge ǂkhauǂgan; tsîs ge ǀgôaroba ǁî-i ǃnâ ge ǁgui, tsî ǃāb amǃgâ hâ ǂāgu ǃnâ ge mâi.
EXO.2.5	Tsîs ge Faraob ôasa ge ǁgôa, ǃāb ǃnâs nî khōsense; tsî ǂkhamkhoedi âs ge ǃāb amǃgâ gere ǃgûma; tsî ǂgaerosas ge ǂāb ǁaegu mûo, os ge ǃgās âsa sîsī tsî ge ūhā kai si.
EXO.2.6	Tsî ǁkhowa-am sis geo, os ge ǀgôaroba ge mû; tsî kō, ǀgôarob ge gere ā; os ge ǁîba ǀkhom tsî ge mî: Hebreǁî ǀgôarogu di ǀguib komo.
EXO.2.7	Os ge ǃgâsas âba Faraob ôas ǃoa ge mî: ǃGû tsî ta nî ǁnâi Hebreǁî daisitaradi xa ǀguisa ǂgaiba si, ǀgôarobas nî daisiba siga?
EXO.2.8	Os ge Faraob ôasa ǁîs ǃoa ge mî: ǃGûsī. Os ge ǂkhamkhoesa ǃgû tsî ǀgôarob îsa ge sī ǂgai.
EXO.2.9	ǃNubais ge Faraob ôasa ǁîs ǃoa ge mî: Nē ǀgôaroba ū îs ǁîba daisiba te, o ta ge sa amǃnâsa nî mā si. Os ge tarasa ǀgôaroba ū tsî gere daisi bi.
EXO.2.10	Tsî ǀgôarob ge kaio, os ge ǁîba Faraob ôasa ge ūsība tsîb ge ge ǁîs di ôa kai; tsîs ge ǁîba Moseb ti ge ǂgai: ǁGamma xu ta ge ge ǂgaeǂui bi, tis ge mî xui-ao.
EXO.2.13	Tsîb ge sao ra tsēs ai ǁkhawa ge ǂoa; tsî kō, ǀgam Hebreǁî khoekha ge gere ǃkham; ob ge ǂhanuoǃnâb ǃoa ge mî: Tarexats ra sa ǀgūkhoeba ǂnau?
EXO.2.18	Tsî ǁîdi îb Regueli tawa di ge sīo, ob ge ge mî: Tare xū-i ǃaroma so kha nētsē nētikō ǃhaese ǁkhawa go hā?
EXO.2.19	O di ge ǁîde ge mî: Egipteǁî khoeb ge sise go ore ǃûi-aogu di ǃomǁaeba xu; tsîb ge ǁkhāti ǃnāǂamsase goro xuribase tsî gūna goro āsi.
EXO.2.20	Ob ge ǁîb di ôadi ǃoa ge mî: Mapab ǁnâi hâ? Tarexa so kha ǁnā khoeba go ǃgû kai? ǁKhau bi îb pereǂû re.
EXO.2.21	Tsî Moseb ge ge māsen, aob tawa ǁansa, tsîb ge ǁîba ǁîb di ôas Siporasa Moseba ge mā.
EXO.2.24	Tsî Elob ge ǃgaes âna ge ǁnâu tsî Elob ge ǃgaeǀhaos âb Abrahammi, Isaki tsî Jakob tsîgu ǀkhab ge dīs xa ge ǂâi.
EXO.2.25	Tsî Elob ge Israeli ôana ge kōǀî tsî Elob ge ǁîna ge ǂan.
EXO.3.1	Tsî Moseb ge Jetrob, ǀuiǁgûb âb, Midianni pristeri di gūna gere ǃûi, tsîb ge gūna ǃgaroǃhūb ǃnâ gere ǂgaeǂguiǂgā tsîb ge Elob ǃhommi, Horeb kōse ge sī.
EXO.3.3	Ob ge Moseba ge mî: Tita ge ǁnāǀî ǃgû tsî ǁnā kai ǀaesa nî sī kō, tare xū-i ǃaromas ǁkhūsa khauǃkhūhe tamasa.
EXO.3.4	Tsî ǃKhūb ge mûo, ǁnāǀîb ra ǃgû ǃkhaisa, kōb nîse, ob ge Eloba ǁkhūs ǁaeguba xu ǂgai bi tsî: Mosetse, Mosetse! ti ge mî. Ob ge ǁîba: Mû, nē ta a, ti ge mî.
EXO.3.8	ǁNā-amaga ta ge tita go ǁgôaxa, Egipteǁîn di ǃomǁaeba xu ta nî ǁîna orega tsî nē ǃhūba xu ta nî ǁîna ǂgaeǂguiǃapase, ǃgâi tsî hara ǃhūba ǃoa, ǃhūb, daib tsî danib tsîkha ra dâuǃnâba, ǁanǃkhaib, Kanaanǁîn, Hetiǁîn, Amorǁîn, Perisiǁîn, Hiviǁîn tsî Jebusǁîn dib ǃoa.
EXO.3.9	Tsî nēsi mû, Israeli ôan di ǃaus ge ti tawa go hā; tsî ta ge ǁkhāti go mû ǁnā ǁgâiǀāb, Egipteǁîn ra ǁîna ǁîb ǀkha ǁgâiǀāba.
EXO.3.10	Hā ǁnâi nēsi, î ta satsa Faraob ǃoa sî, îts satsa ti ǁaes, Israeli ôana, Egipteba xu ǂgaeǂguiǂui.
EXO.3.11	ǃNubaib ge Moseba Elob ǃoa ge mî: Tari ta tita o ta Faraob ǃoa nî ǃgû, o ta Israeli ôana Egipteba xu nî ǂgaeǂguiǂui?
EXO.3.12	Ob ge ǁîba ge mî: Tita ge sa ǀkha ǂanǂansase nîra hâ, tsî nēs ge saose nîra ība tsi, tita go sî tsi ǃkhaisa: Nē ǁaesats ga Egipteba xu ǂgaeǂguiǂuio, o du ge Eloba nē ǃhommi ai nîra ǃoaba.
EXO.3.13	Ob ge Moseba Elob ǁga ge mî: Mû, Israeli ôan tawa sī tsî ta ga ǁîna ǃoa mîo, Elob sadu îgu dib go sî te sado ǃoa, tsîn ga tiǀî mîo: Matib ǁîba ǀon hâ? Tare-e ta kha ǁnâi ǁîna nî mîǀî?
EXO.3.16	ǃGû îts Israeli di kaiga sī ǀhaoǀhao îts ǁîgu ǃoa mî: ǃKhūb sadu îgu di Elob ge tita tawa go ǂhai, Abrahammi, Isaki tsî Jakob tsîgu di Eloba, mî rase: Tita ge sado îǂhôase sari tsî go mû, Egipteb ǃnâ du ge sîsenūhe xūna;
EXO.3.17	ǁnā-amaga ta ge tita go mî: Tita ge sado Egipteb di ǁgâiǀāba xu nîra ǂgaeǂguiǃapa Kanaanǁîn, Hetiǁîn, Amorǁîn, Perisiǁîn, Hiviǁîn tsî Jebusǁîn tsîn di ǃhūba ǃoa, ǁnā ǃhūb daib tsî danib tsîkha xa ra dâuba ǃoa.
EXO.3.19	Xawe ta ge a ǂan, Egipteb di gao-aob ǃgû kai du tide ǃkhaisa, ǀgaisa ǃommi ǀkhas ka xawe.
EXO.3.20	Tita ge ti ǃomma ǀhōǂui tsî Egipteba nîra ǂnau ti buruxa dīn, ǁîb ǃnâ ta nîra dīn hoan ǀkha; ǁnās khaoǃgâb ge sado nîra doe kai.
EXO.3.22	Os ge mâ taras hoasa ǁîs di ǀgūkhoes tsî ǁîs di ommi horesas tawa nî ǂgan, ǀhaiǀurisoadi, ǃhuniǀurisoadi tsî saran tsîna; ǁîna du ge sadu di ôagu tsî sadu di ôadi ai nî ǁgui, tsî du ge nēti Egipteba nî ǀâǀhana.
EXO.4.1	ǃNubaib ge Moseba ǃeream tsî ge mî: Xawe kō, ǁîn ge ǂgom te tide, tsî ǁkhāti ti domma ǁnâu tide; ǃKhūb ge sa tawa ǂhai tama hâ tin kom ǁîna nîra mîo.
EXO.4.2	Ob ge ǃKhūba ǁîb ǃoa ge mî: Tare xū-e sa ǃomǁaets ūhâ-e? Ob ge: ǀKharu-i, ti ge mî.
EXO.4.4	ǃNubaib ge ǃKhūba Moseb ǃoa ge mî: Sa ǃomma ǀhōǂui îts ǂareb ai ǃkhō bi! Ob ge ǃommi âba ǀhōǂui tsî ge ǃkhō bi; ob ge ǃomǃnāb âb ǃnâ ge ǀkharu kai.
EXO.4.5	ǁÎn nî ǂgomga, ǃKhūb ǁîn îgu di Elob, Abrahammi di Elob tsî Isaki di Elob tsî Jakob di Elob go ǂhai tsi ǃkhaisa.
EXO.4.6	Tsîb ge ǃKhūba ǃaruǀî ǁîb ǃoa ge mî: Sa ǃomma nēsi sa ǁkhaib ǃnâ ǀhōǂgā! Ob ge ǃommi âba ǁîb di ǁkhaib ǃnâ ge ǀhōǂgā; ǁnās khaoǃgâb ge ǁîba ge ǂgaeǂui, tsî mû, ǃommi âb ge ǃomamaxa ge i, ǃuri tsamaros khami.
EXO.4.7	Ob ge ǁîba ge mî: Sa ǃomma ǁkhawa ǀhōǂgā sa ǁkhaib ǃnâ. Ob ge ǃommi âba ǁkhawa ǁîb di ǁkhaib ǃnâ ge ǀhōǂgā; ǁnās khaoǃgâb ge ǁîba ǁkhaib âba xu ge ǂgaeǂui, tsî mû, ob ge ǁkhawa nau ǁgans khami ge ī.
EXO.4.8	Tsî i ge nîra ī, ǂgom tsi taman ga io, tsî ǁkhātin ga dommi ǂguro saos diba ǁnâu tama io, on ge dommi nē ǀuni saos diba nîra ǂgom.
EXO.4.10	ǃNubaib ge Moseba ǃKhūb ǃoa ge mî: Okha, ǃKhūtse, tita ge ǃgâise a ǃhoa ǁoa khoeta, ǁarisa xus kao, aetsēsa xus kao ǁnā ǁaeb ǁîb aits sa ǃgāta ǀkha goro ǃhoaba xus kao: ǃGom ams â-i tsî ǃgom nams â-i ta kom titao.
EXO.4.13	Xaweb ge ǁîba ge mî: Okha, ti ǃKhūtse, ǂgaots ra khoeb hoab di ǃomma sî re!
EXO.4.14	ǃNubaib ge ǃKhūb di ǁaiba ge khâi Moseb ǂama, tsîb ge ǁîba ge mî: Aronni, Leviǁîba sa ǃgâsa tamaba? Tita ge a ǂan, ǁîb ǃgâise a ǃhoa ǁkhā ǃkhaisa, tsî kō ǁkhāti, ǁîb ge nîra ǂoaxa, ǃgûǃoa tsib nîse; satsab ga mûo, ob ge ǂgaob âb ǃnâ nîra ǃgâiaǂgao.
EXO.4.15	Ots ge satsa ǁîb ǀkha ǃhoa tsî mîde ams âb ǃnâ nîra ǁgui; o ta ge tita sa ams ǀkha nîra hâ; o ta ge tita nîra ǁkhāǁkhā kho tare-e kho nî dī ǃkhaisa.
EXO.4.17	Îts ǁnâi ǁnā ǀkharus, ǁîs ǀkhats ǁnā saode nî dīsa sa ǃomǁae ū.
EXO.4.26	Ob ge ǁîba ge ǀûǀkhā bi. ǁNāǃnubais ge ǁîsa: ǀAoǃkhoeǂgâsabets, ti ge mî, ǃgaos ǃaroma.
EXO.4.27	ǁKhātib ge ǃKhūba Aronni ǃoa ge mî: Moseba ǃgûǃoa ǃgaroǃhūb ǃoa. Ob ge ǃgû tsî ǁîba ǃhommi Elob dib tawa ǃoa tsî ge ǁoa bi.
EXO.4.28	Ob ge Moseba Aronna ǃKhūb ǁîba go sîb di mîdi hoade ge ǂanǂan tsî saodi ǁîb go mîmā bi di hoade.
EXO.4.29	ǃNubai kha ge Moseb tsî Aronni tsîkha ǃgû tsî Israeli ôan di kaigu hoaga ge ǀhaoǀhao.
EXO.4.30	Ob ge Aronna ǁnā mîdi ǃKhūb ge Moseb ǃoa ǃhoadi hoade ge ǃhoa; tsîb ge ǁnā saode ge dī ǁaes di mûdi aiǃâ.
EXO.5.1	Tsî ǁnās khaoǃgâ kha ge Moseb tsî Aronni tsîkha ǃgû tsî Faraoba sī ge mîba: Nētib ra ǃKhūb Israeli Eloba mî: Ti ǁaesa doe kai, îs tita ǁâu-e dība ǃgaroǃhūb ǃnâ.
EXO.5.3	O kha ge ǁîkha ge mî: ǁNā Elob, Hebreǁîn dib, ǁîb ge go ǃoa khom; îts ǁnâi doe kai da re ǃnona tsēdi daob kōse ǃgaroǃhūb ǃnâ î da ǃKhūb, sida Eloba ǁguiba re, î da ǁîb xa tā hāǂamhe ǂhīǁō-i ǀkhas karao, gôab ǀkhas karao.
EXO.5.4	Ob ge Egipteb di gao-aoba ǁîkha ǃoa ge mî: Sakho Moseb tsî Aronni tsîkho! Tarexa kho ǁaesa sîsengu âsa xu ra ǂgaeǁnâ? ǃGû sadu di sîsenni ǃoa.
EXO.5.6	ǁNā-amagab ge Faraoba ǁnā tsēs ǁkhās ai ge mîmā doeǁga-aogu ǁaes diga tsî ǁîs di ǂamkhoega, mî rase:
EXO.5.7	Sago ge ǃaruǀî nē khoena ǂgoaǀuidīs tawa ǃhoroǀgâna mā tide ǁaris tsî aetsēs khami; an ǃgû aitsama, în ǃhoroǀgâna sī ǀhaoǀhaobasen.
EXO.5.8	Î go ǁîna ǁnā ǀgaus ǂgoaǀuidi dis ǁari tsî aetsēn ge dīsa ǁguiǂam, ǁîsa go ǀoro kai tide; ǁausen ra ǃgû amagasa: A da doe î da sida Eloba ǁguiba! tin ra ǃausa.
EXO.5.9	Nē khoegu ge nî ǃgomǃgombahe sîsenni ǃnâ, î gu dīxūxa, î gu ǁau mîdi xa tā ǂhansen.
EXO.5.10	ǃNubai gu ge ǁaes di doeǁga-aoga ge ǃgûǂoa tsî ǁîn di ǂamkhoegu on, tsî gu ge ǁaes ǃoa ǃhoa tsî ge mî: Nētib ge Faraoba ra mî: Tita ge sado ǃhoroǀgâna mā tide.
EXO.5.11	ǃGû î du aitsama ǃhoroǀgâna sī ū, hō du ga ǃkhai-i hoa-i tawa; xawe sadu di sîsenni ge ǀoro kaihe tide.
EXO.5.12	Os ge ǁaesa Egipteǃhūb hoaragab ǃnâ ge ǀgaru, ǃhoroǃgaoden nî ǀhaoǀhaose, ǃhoroǀgân di amǃnâs ai.
EXO.5.13	Tsî doeǁga-aogu ge ǁaesa ǁgūǀkhā tsî ge mî: Dīǀamǀam sadu di sîsenga, mâ tsēs hoas di sîsenna ǁîb di tsēs ai ǃhoroǀgân hâ is khami.
EXO.5.14	Tsî ǂamkhoegu Israeli ôan digu, Faraob di doeǁga-aogu ǁîn ǂama ge mâigu, ǁîgu ge gere ǂnauhe, mîn ra xui-ao: Tare xū-i ǃaroma du ǁari tsî nētsē mâibahe du hâ sîsenna dī tama hâ, ǂgoaǀuidīs ǃnâ aibe du ge dī khami?
EXO.5.15	ǁÎ ǃkhais ǃaroma gu ge ǂamkhoegu Israeli ôan diga ǃgû tsî Faraoba ǃauǀî tsî ge mî: Tare xū-i ǃaromats ra sa ǃgāga ǁnāti dī?
EXO.5.16	Sa ǃgāge ge ǃhoroǀgâna māhe tama hâ, xawe gu ge sida ǃoa ra mî: ǂGoaǀuide dī, tsî kō, sa ǃgā ge ge ra ǂnauhe, xawes ge ǀhapisa sa ǁaes di.
EXO.5.17	Ob ge ǁîba ge mî: Sadu ge ǁause ra ǃgû, ǁause du ra ǃgû; ǁnā-amaga du: A da ǃgû, î da ǃKhūba ǁguiba, ti ra mî.
EXO.5.18	ǁNâi ǃgû î du sîsen; xawe du ge ǃhoroǀgâna māhe tide; tsî ti i ī xawe du ge ǂgoaǀuidi di ǀgausa nî māǁnâ.
EXO.5.19	ǃNubai gu ge Israeli ôan di ǂamkhoega ge mû, ǂkhabase gu ra ūhâhe ǃkhaisa, ǁîn ra mî xui-ao: Sago ge ǀoro kai tide ǂgoaǀuidīsa, mâ tsēs hoas di sîsenǃâs xa.
EXO.5.20	Tsî gu ge Moseb tsî Aronni tsîkha ge ǃoa, ǁîgu ǃoa-ai ge mâ ikha, Faraoba xu gu ge ǂoaxao,
EXO.5.22	Ob ge Moseba ǁkhawa ǃKhūb ǃoa oa tsî ge mî: ǃKhūtse, tare xū-i ǃaromats go tsūdī nē ǁaesa? Tare xū-i ǃaromats kha satsa tita go sî?
EXO.5.23	Tita go Faraob tawa sa ǀons ǃnâ nî ǃhoase ǂgâ ǁaeba xub ge nē ǁaesa ra tsūdī; tsî sats ge sa ǁaesa tātsē ore tama hâ.
EXO.6.1	ǃAruǀîb ge Eloba Moseb ǃoa ǃhoa tsî ǁîna ǃoa ge mî: Tita ge ǃKhūta.
EXO.6.4	Tsî ta ge tita ǁkhāti ǃgaes Israeli ôan, Egipteǁîn xa ǃgāse ra ūhâhen disa go ǁnâu, tsî ta ge ti ǃgaeǀhaos xa go ǂâi.
EXO.6.5	ǁNā-amaga mî re Israeli ôan ǁga: Tita ge ǃKhūta, tsî tita ge sado nîra ǂgaeǂguiǂui Egipteǁîn di ǃkhanade xu, tsî tita ge sado nîra ore ǁîn di ǃgāsisa xu, tsî ta ge nîra ore du ǀhōǂuihesa ǁôab ǀkha tsî kai ǀgoraǃgâdi ǀkha.
EXO.6.6	Tsî ta ge tita sado ti ǁaese nîra ǃkhōǃoa, tsî ta ge tita sado Elose nîra ība; o du ge sado nîra ǂan, tita a ǃKhū sadu di Elo, Egipteǁîn di ǃkhanade xu ra ǂgaeǂguiǂui du ta ǃkhaisa.
EXO.6.8	Tsîb ge Moseba ǁnāti Israeli ôan ǃoa ge ǃhoa, xawen ge Moseba ǁnâu tama ge i, gagas di ǂōǂōsib ǃaroma tsî karosa ǃgāsis ǃaroma.
EXO.6.9	ǃAruǀîb ge ǃKhūba Moseb ǁga ǃhoa tsî ge mî:
EXO.6.10	ǃGû îts Faraob Egipteb di gao-aob ǁga sī ǃhoa; îb Israeli ôana ǁîb di ǃhūba xu doe kai, ti.
EXO.6.12	Tsî ti i ī xaweb ge ǃKhūba Moseb tsî Aronni tsîkha ǀkha ǃhoa tsî ǁîkha mîmāde ge mā Israeli ôan ǃoa tsî Faraob Egipteb di gao-aob ǃoa, Israeli ôana kha nî Egipteǃhūba xu ǂgaeǂguiǂui ti.
EXO.6.13	Nēgu ge danakhoegu mâ ommi ǁîn îgu dib hoab diga: Rubenni di ôagu, ǂguroǃnaesabeb Israeli dib digu ge Henoxi, Palub, Hesronni tsî Karmib tsîga; nēgu ge Rubenni ommi diga.
EXO.6.14	Tsî Simeonni di ôagu ge Jemueli, Jaminni, Ohadi, Jaxinni, Sohari tsî Sauli Kanaanǁîs di ôab tsîga; nēgu ge Simeonni ommi diga.
EXO.6.16	Gersonni di ôakha: Libnib tsî Simeib tsîkha ǁîkha omkha din ǀkha.
EXO.6.17	Tsî Kehati di ôagu: Amrammi, Jishari, Hebronni tsî Usieli tsîga; tsî kurigu Kehati ûib digu ge ǀguikaidisi tsî disiǃnonaǀa kuri ge i.
EXO.6.18	Tsî Merarib ôakha: Maxlib tsî Musib tsîkha; nēn ge Levib ommi dina ǁîn di ǃnaedi ǃoa.
EXO.6.23	Tsî Koraxi di ôagu ge Asiri, Elkanab tsî Abiasafi tsîga ge i; nēn ge Koraxǁîgu di ommi dina.
EXO.6.25	Nēkha ge Aronni tsî Moseb tsîkha, ǃKhūb ǁîkha ǃoa ge mîkha: Israeli ôana ǂgaeǂguiǂui kho Egipteǃhūba xu ǁîn di ǂnubidi ǃoa.
EXO.6.26	Nēkha ge ǁîkha, Faraob, Egipteb di gao-aob ǃoa ge ǃhoakha, î kha ga Israeli ôana Egipteba xu ǂgaeǂguiǂui ti, nēkha ge Moseb tsî Aronni tsîkha.
EXO.6.27	Tsî i ge ǁnā tsēs ǁkhās ai ge ī, ǃKhūb ge Moseb ǃoa Egipteǃhūb ǃnâ ǃhoa ǃkhaisa.
EXO.6.28	ǃNubaib ge ǃKhūba Moseb ǃoa ǃhoa tsî ge mî: Tita ge ǃKhūta, xuige Faraob Egipteb di gao-aob ǃoa ǃhoa tita ra mîba tsin hoana.
EXO.7.2	Sats ge nî ǃhoa mîba tsi ta nîn hoana; tsî Aronni, sa ǃgâsab ge Faraob ǀkha nî ǃhoa, îb Israeli ôana ǁîb di ǃhūba xu doe kai, ti.
EXO.7.4	Xaweb ge Faraoba sakho ǁnâu tide, o ta ge tita ti ǃomma Egipteb ai nîra ǁgui tsî ti ǂnubidi, ti ǁaes, Israeli ôana Egipteǃhūba xu nîra ǂgaeǂguiǂui kai ǀgoraǃgâdi ǀkha.
EXO.7.6	O kha ge Moseb tsî Aronni tsîkha ge dī, ǃKhūb ge ǁîkha mîmā khami.
EXO.7.7	Tsî Moseb ge ǁkhaisadisi kurixa ge i tsî Aronni ge ǁkhaisadisiǃnonaǀa kurixa ge i, Faraob ǀkha kha gere ǃhoao.
EXO.7.8	Tsî ǃKhūb ge Moseb tsî Aronni tsîkha ǀkha ǃhoa tsî ge mî:
EXO.7.10	ǃNubai kha ge Moseb tsî Aronni tsîkha Faraob tawa ǂgâ sī ǁnāti ge dī, ǃKhūb go mî khami; tsî Aronni ge Faraob di ais aiǃâ tsî ǃgāgu âb di ais aiǃâ ǀkharus âba aoǁgui, ob ge ge ǀao kai.
EXO.7.12	Mâb hoab âgu ge ǀkharus âba aoǁgui, o di ge ge ǀao kai, xawe Aronni di ǀkharus ge ǁîgu di ǀkharude ge hapu.
EXO.7.14	ǃNubaib ge ǃKhūba Moseb ǃoa ge mî: Faraob di ǂgaob ge a karosa; ǁîb ra ǂkhā ǁaesa doe kaisa.
EXO.7.15	ǃGûsī, Faraob ǃoa ǁarikamǁgoaga, mû, ǁgammiǀîb ge nî ǃgûǂoa, ots ge satsa ǁîb ǃoagu nî mâ Nylǃāb amǃgâ, tsîts ge ǁnā ǀkharus, ǀao-i ǃnâ go ǀkharaǀkharahesa ǃomǁae nî ū.
EXO.7.16	Tsîts ge ǁîb ǃoa nî mî: ǃKhūb Hebreǁîn di Elob ge sa ǃoa go sî te, mî rase: Ti ǁaesa doe kai, îs tita ǃoaba ǃgaroǃhūb ǃnâ! Xawe mû, sats ge nēs kōse ǁnâu tama go hâ i.
EXO.7.18	On ge ǁaun ǃāb ǃnâ hâna nîra ǁō, ǃāb nîra ǀōs kōse; on ge Egipteǁîna nîra uixa, ǃāb di ǁgam-en ā ǂgao tama nî is kōse.
EXO.7.20	O kha ge Moseb tsî Aronni tsîkha ge dī ǃKhūb ge mîmā khami; ob ge ǀkharusa ǀhōǂui tsî ǁgammi ǃāb ǃnâ hâba ge ǂnau Faraob di mûra aiǃâ tsî ǃgāgu âb di mûdi aiǃâ; ob ge ǁgammi ǃāb ǃnâ hâb hoaba ǀaob ǃnâ ge ǀkhara.
EXO.7.21	On ge ǁaun ǁgammi ǃnâ hâna ge ǁō, ob ge ǃāba ge ǀō, Egipteǁîn ge ǃāb di ǁgam-e ā ǁoa is kōse; tsî ǀaob ge Egipteǃhūb hoaragab ǃnâ ge hâ i.
EXO.7.23	Ob ge Faraoba unusen tsî ge ǁaru, tsîb ge ǁîsa ǁkhāti ǂgaob ǃnâ ū tama ge i.
EXO.7.24	On ge Egipteǁîn hoana ǃāba ge xoraǂnamipe, ǁgam-en nî āga; ǃāb di ǁgam-en ge ā ǁoa i xui-ao.
EXO.7.25	Nēti di ge hû tsēde ge ǀoa ǃKhūb ge ǃāba ǂnaus khaoǃgâ.
EXO.8.2	Tsî ǁîna doe kaisats ga ǂkhāo, o ta ge tita sa ǃhūb ǀkharib hoaba ǁgūtsiǁgūben ǀkha nîra ǂnau.
EXO.8.3	Ob ge Nylǃāba ǁgūtsiǁgūben xa nîra ǀoa; ǁîn ge ǃapa tsî sa ommi ǃnâ nîra sī, tsî sa ǁomǃnâ-oms ǃnâ, sa kharob ai; ǁkhāti sa ǃgāgu di omdi ǃnâ, tsî sa ǁaes ai tsî sa ǁganomdi ǃnâ tsî sa ǀhomamǃoregu ǃnâ.
EXO.8.4	Tsîn ge ǁgūtsiǁgūbena nîra hā sa ai tsî sa ǁaes ai tsî sa ǃgāgu hoagu ai.
EXO.8.5	ǃAruǀîb ge ǃKhūba Moseb ǃoa ge mî: Aronna mîba: ǃOmmi âtsa ǀhōǂui ǀkharus âts ǀkha ǃāgu kaigu ǂama tsî ǃāgu ǂama tsî ǀaudi ǂama, îts ǁgūtsiǁgūbena Egipteǃhūba hāǂam kai.
EXO.8.6	Ob ge Aronna ǃommi âba ge ǀhōǂui Egipteb di ǁgamgu ǂama; on ge ǁgūtsiǁgūbena hā ǃapa tsî Egipteǃhūba ge ǃgū-ai.
EXO.8.7	ǃNubai gu ge ǃgaidī-aoga ǁnās ǁkhās xase ge dī ǁîgu di nū-aidi ǀkha; o gu ge ǁgūtsiǁgūbena Egipteǃhūb ǂama ge hā kai.
EXO.8.9	Xaweb ge Moseba Faraob ǃoa ge mî: Îts satsa tita ǂamai ǃgôasiba ūhâ! Mâ ǁaeb ai ta tita sats tsî sa ǃgāgu tsî sa ǁaes tsîdo nî ǀgoreba, nē ǁgūtsiǁgūben nî satsa xu tsî sadu omga xu ūbēhega, Nylǃāb ǀguib ǃnân nî ǃgaus kōse?
EXO.8.11	Nētin ge ǁgūtsiǁgūbena satsa xu tsî sadu omde xu tsî sa ǃgāga xu tsî sa ǁaesa xu nîra ǂgō; on ge Nylǃāb ǀguib ǃnâ nîra ǃgau.
EXO.8.12	ǃNubai kha ge Moseb tsî Aronni tsîkha Faraoba xu ge ǂoa; ob ge Moseba ǃKhūb ǃoa ge ǂgai, ǁnā ǁgūtsiǁgūben Faraob ǂamab ge hā kain ǃaroma.
EXO.8.13	Ob ge ǃKhūba Moseb di mîs ǃoa ge dī; on ge ǁgūtsiǁgūbena ge ǁō omgu ǃnâ, tsî ai-omgu ǃnâ tsî ǃhanagu ai.
EXO.8.14	On ge ǁîna ge ǀhaoǀhao ǃâdi ǃnâ ob ge ǃhūba ge ǀō.
EXO.8.16	ǃAruǀîb ge ǃKhūba Moseb ǃoa ge mî: Aronna mîba: Sa ǀkharusa ǀhōǂui îts ǃhūb di tsaraba ǂnau, îb ǀûitsibe kai Egipteǃhūb hoaragab ǃnâ.
EXO.8.17	O kha ge ǁnāti ge dī: Aronni ge ǃommi âba ǀhōǂuio ǀkharus âb ǀkha tsî ǃhūb di tsaraba ǂnauo, on ge ǀûitsibena ge ǂgui khoen tawa tsî ǀgoan tawa; tsarab ǃhūb dib hoab ge ge ǀûitsibe kai Egipteǃhūb hoaragab ǃnâ.
EXO.8.21	Ti ǁaesats ga doe kai tama io, mû, o ta ge tita habagusa ǀanina nîra sî sa ai tsî sa ǃgāgu ai tsî sa ǁaes ai, tsî sa omgu ǃnâ, o gu ge Egipteǁîn di omga nē habagus ǀkha nîra ǀoa, tsî ǁnā ǃhūb ǁîb ain hâb ona.
EXO.8.23	Tsî ta ge tita ore-e nîra ǂnûi ti ǁaes tsî sa ǁaes ǁaegu, ǁgoaǁaeb ais ge nē saosa nîra ǃnae.
EXO.8.24	Ob ge ǃKhūba ǁnāti ge dī; os ge ǃgom habagus ǀanin disa ge hā Faraob di ommi ǃnâ; tsî ǁîb ǃgāgu di omgu ǃnâ, tsî Egipteǃhūb hoaragab ǂama; ob ge ǃhūba nē habagus xa ge hîkākāhe.
EXO.8.25	ǃNubaib ge Faraoba Moseb tsî Aronni tsîkha ǂgai tsî ge mî: ǃGû, îts sadu Eloba nē ǃhūb ǃnâ ǁguiba!
EXO.8.29	Ob ge Moseba ge mî: Mû, tita ge satsa xu ra ǃgû; o ta ge ǃKhūba ǀaexase nîra ǀgore, îs nē habagus ǀanin disa ǁari ǂgō Faraotsa xu, ǃgāgu âtsa xu tsî ǁaes âtsa xu. Nēs ǀguis, îts Faraotsa tā ǁkhawa gāxaǃnâsise sîsen, nē ǁaesa doe kai tama is ǀkha, ǃKhūban nî ǁguibase.
EXO.8.31	Ob ge ǃKhūba Moseb di mîs ǃoa ge dī tsî habagus ǀanin dis ge ge ǂgō Faraoba xu, tsî ǃgāgu âba xu tsî ǁaes âba xu; ǀgui-i xare-i ge ǃgau tama ge i. 
EXO.8.32	Xaweb ge Faraoba ǂgaob âba ǁkhāti nē ǃnās ai ge karokaro, ob ge ǁaesa doe kai tama ge i.
EXO.9.2	ǁAesa doe kaisats ga ǂkhā tsîts ga ǁîna ǀgaib ǀkha ǃkhōdawao,
EXO.9.4	Tsî ǃKhūb ge ǀgorasa nîra dī Israelǁîn di ǀgoan tsî Egipteǁîn di ǀgoan ǁaegu, o i ge xū-i xare-e ǁō tide Israeli ôan din hoan xa.
EXO.9.5	Tsî ǃKhūb ge ǂanǂansa ǁaeba ge mîmâi, mî raǃâ: ǁArib ge ǃKhūba ǁî ǃkhaisa nē ǃhūb ǃnâ nîra dī.
EXO.9.6	Ob ge ǃKhūba nē ǃkhaisa sao ra tsē ge dī, on ge Egipteǁîn di ǀgoan hoana ge ǁō, xawe Israeli ôan ǀgoan xa i ge ǀgui-i xawe-e ǁō tama ge i.
EXO.9.8	ǃNubaib ge ǃKhūba Moseb tsî Aronni tsîkha ǃoa ge mî: ǃOmra âkho ǁganoms di tsaob ǀkha ǀoaǀoa, îb Moseba ǁîba ǀhommiǀî sariǃapa Faraob di mûra aiǃâ,
EXO.9.11	ǃgaidī-aogu Moseb aiǃâ mâ ǁkhā tama ge is kōse, tsuin ǃaroma; ǃgaidī-aogu tawan ge tsuina hâ i xui-ao, tsî Egipteǁîn hoan tsîn tawa.
EXO.9.15	Nēsi ta tita ti ǃomma go ǀhōǂui xuige, sats tsî sa ǁaesa ta nî ǂhīǁō-i ǀkha ǂnause, tsî ǃhūbaiba xu du nî hîkākāhese.
EXO.9.17	Ganupets ga ǁî-aitsama ǀgapiǀgapiseno, ti ǁaes ǃoagu, ǁînats doe kai tidese,
EXO.9.19	Sîsī ǁnâi nēsi îts sa ǀgoan tsî ǃaub aits ūhân hoana ǀhaoǀhao; mâ khoe-i hoa-i tsî mâ ǀgoa-i hoa-i, ǃaub ai ga hōhe-i tsî ommi ǃnâ ǀhaoǀhaohe tama nî i-i, nē ǃnareb ǁîn ai nîra ǁnāǃnubai, ǁî-i ge nîra ǁō.
EXO.9.20	Faraob di ǃgāgu ǃnâ ǁnâi ǃKhūb mîsa ra ǃaoǃgâb hoab ge ǁîb di ǃgāgu tsî ǁîb di ǀgoana omgu ǃnâ ge ǁhaiǁhâ kai.
EXO.9.21	Xawe ǂgaob âba ǃKhūb mîs ai ǂnûi tamab hoab ge ǃgāgu âba tsî ǀgoan âba ǃgarob ai ge hâ kai.
EXO.9.22	ǃNubaib ge ǃKhūba Moseb ǃoa ge mî: Sa ǃomma ǀhōǂui ǀhommiǀî, ob ge ǃnareba nîra hâ Egipteǃhūb hoaragab ǃnâ, khoen ǂama tsî ǀgoan ǂama, tsî ǁhaon ǃaub din ǂama Egipteǃhūb ǃnâ.
EXO.9.24	Tsîb ge ǃnareba ge hā, tsî ǀae-i ge ǃnareb ǃnâ ge hâ i; ǁîb ge kaise ge ǃgom i, ǁîb khami īb ge Egipteǃhūb hoaragab ǃnâ tātsē hā tama ge hâ i, ǁae kais ge ǁaeba xu.
EXO.9.25	Tsî ǃnareb ge Egipteǃhūb ǃnâ ǃaub ai hân hoana ge ǂnau, khoena xu ǀgoan kōse; ǁkhātib ge ǃnareba ǃaub ai hâ ǁhaon hoana ge ǂnau tsî ǃgarob di hain hoana ge khôaǂkhū.
EXO.9.26	Gosenǃhūb, Israeli ôan ǁanǃnâ hâb ǀguib ǃnâ i ge ǃnare-i xare-e hâ tama ge hâ i.
EXO.9.29	Ob ge Moseba ǁîb ǃoa ge mî: ǃĀsa xu ta ga ǂoao, o ta ge ti ǃomkha ǃKhūb aiǃâ nî ǀhōǂui; ob ge ǃguruba nîra ǀû; ob ge ǃnareba nîra ǀkhai, ǂants nîse ǃhūbaib a ǃKhūb di ǃkhaisa.
EXO.9.30	Xawe sats tsî sa ǃgāgu tsîgo xasa ta a ǂan, ǃKhūb Elob di ais aiǃâ go gorose ǃao tide ǃkhaisa.
EXO.9.31	ǀÂb tsî gerstǃhorob tsîra ge ge ǂnauhe: Gerstǃhorob ge ǃnurub ǃnâ hâ tsî ǀâb ge ǁôab ai ge hâ i.
EXO.9.32	Xawe ǃhorob tsî spelǃhorob tsîkha ge ǂnauhe tama ge hâ i, ǃgū-aihe kha ge hâ i amaga.
EXO.9.33	Nētib ge Moseba Faraoba xu ǃāsa xu ǂoa tsî ǃomkha âba ge khoraǂui ǃKhūbǀî, o kha ge ǃgurub tsî ǃnareb tsîkha ge ǀû, ob ge ǀapiba ǃaruǀî ǀapi tama ge i ǃhūb ai.
EXO.9.34	Tsî Faraob ge mûo, ǀapib tsî ǃnareb tsî ǃgurub tsîgu go ǀû ǃkhaisa, ob ge ǃaruǀî ǁore tsî ge karokaro ǂgaob âba, ǁîb tsî ǁîb di ǃgāgu tsîga.
EXO.9.35	Nētib ge Faraob di ǂgaoba ge karo, ob ge Israeli ôana doe kai tama ge i, ǃKhūb ge Moseba xu ǃhoa khami.
EXO.10.1	ǁNās khaoǃgâb ge ǃKhūba Moseb ǃoa ge mî: ǂGâ Faraob tawa, tita ge ǂgaob âba go karokaro, tsî ǃgāgu âb di ǂgaogu ona, nē saode ta nî ǁîn ǁaegu ǂnûiga,
EXO.10.4	Ti ǁaesa doe kaisats ga ǂkhāo, mû, o ta ge tita ǁari ǂhomna nîra ūhā sa ǃhūb ǀkharib ǃnâ.
EXO.10.5	On ge ǁîna ǃhūb di aisa nîra ǃgū-ai, ǃhūb nî mûhe ǁoas kōse; on ge ǃgau go xūna nî hapu, ǃnareb xa du ǃgaubahe tsî ǁnākhaobahe hâna; on ge ǁkhāti hain hoana nîra hapu, ǃaub ai du ra ūǀkhībahena.
EXO.10.6	On ge sadu omga nîra ǀoaǀoa, tsî sa ǃgāgu di omgu hoaga, tsî Egipteǁîn hoan di omga: ǁÎn ge sadu îgu tsî sadu îgu di îgu tātsē mû tama hâ ge ina, ǁnā tsēs, ǁîs ai gu ge ǃhūbaib ai hâsa xu nētsēs kōse. Tsîb ge unusen tsî Faraoba xu ge ǂoa.
EXO.10.7	O gu ge ǃgāgu Faraob diga ǁîb ǃoa ge mî: Mâ ǁaeb kōseb kha nēba ǁnoase nî ība da? A ge khoega doe kai î gu ǃKhūb, ǁîgu di Eloba ǃoaba! Ganupets xare ǂan tama hâ, Egipteb hîǀhuruhe hâsa?
EXO.10.8	ǃNubai kha ge Moseb tsî Aronni tsîkha ǁkhawa Faraob ǃoa ge ūhāhe, tsîb ge ǁîkha ǃoa ge mî: ǃGû î du ǃKhūb, sadu Eloba ǃoaba! Tarina ǁnān ǃgû nîna?
EXO.10.10	ǃNubaib ge ǁîkha ǃoa ge mî: ǃKhūb ab sadu ǀkha ǁnāti hâ, sadu tsî sadu ǂkham ǀgôarona ta nî doe kais ǁkhās axase; mûbasen, sadu ais aiǃâb ǂkhababa hâ xuige!
EXO.10.11	Ī tide ǃkhais, sa aogo ǁnâi ǃgû î go ǃKhūba sī ǃoaba; nēs ge ǂgan go hâsa! Tsî kha ge Faraob di aisa xu ge doeǁgaǂuihe.
EXO.10.13	Ob ge Moseba ǀkharus âba Egipteǃhūb ǂama ge ǀhōǂui, ob ge ǃKhūba aiǂoas di ǂoaba ǁnā ǃhūb ǃnâ ge hā kai, ǁnā tsēs hoasa tsî ǁnā tsuxub hoaba; o i ge ǃnauǁgoaga ge i, aiǂoas di ǂoab ra ǂhomna ūhā ǃkhaisa.
EXO.10.14	On ge ǂhomna Egipteǃhūb hoab ǂama hā tsî ge ǁgoe, Egipteǁîn di ǀkharigu hoagu ai, kaise ǂguise; nēti ī ǂhomn, ǁîn khami īn ge tātsē hâ tama ge hâ i, tsîn ge nēs khaoǃgâ ǁnāti īse hā tide.
EXO.10.15	ǃHūb hoab di aisan ge ge ǃgū-ai, ǃhūb ge ǃkhaes kōse; on ge ǃhūb di ǁhaon hoana ge ǂûtoa, tsî haidi di ǂûn, ǃnareb xa ge ǃgauhe hâ ina; o i ge ǃam xū-i xare-e ǃgau tama ge i haidi ai tsî ǃaub di ǁhaon on ai Egipteǃhūb hoaragab ǃnâ.
EXO.10.19	Ob ge ǃKhūba kaise ǀgaisa huriǂoas di ǂoaba ǁkhaehā tsî ǂhomna ūkhâi tsî ǂĀxahurib ǃnâ ge aoǂgā; ǀgui ǂhom-i xare-i ge ǃgau tama ge i Egipteb di ǃhūǀkharigu hoagu ǃnâ.
EXO.10.21	ǃNubaib ge ǃKhūba Moseb ǃoa ge mî: Sa ǃomma ǀhōǂui ǀhommiǀî, ob ge ǃkhaenaba nîra hā Egipteǃhūb ǂama, ǃkhaenab nî ǃkhōhe ǁkhās kōse.
EXO.10.22	Tsî Moseb ge ǃommi âba ǀhommiǀî ǀhōǂuio, os ge durutsuxusa ge hā Egipteǃhūb hoaragab ǃnâ, ǃnona tsēdi kōse.
EXO.10.23	O i ge nē-e nau-e mû tama ge i, tsî khoe-i xare-i ge ǁkhāti ǁî-i ǃkhaisa xu khâi tama ge i ǃnona tsēdi ǃnâ; xawe Israeli ôan hoan tawa i ge ǃnâsa ge i, ǁîn di ǁanǃkhaidi ǃnâ.
EXO.10.25	Ob ge Moseba ge mî: Ots ge satsa ǁkhāti ǂāǁguibadi tsî khauǁguibadi tsîde sida ǃomǁae nî mā, ǃKhūb sida Eloba da nî ǁguibade.
EXO.10.26	ǁKhātin ge sida ǀgoana sida ǀkha nî ǃgû tsî ǀgui ǃū-i xare-i ge ǃgorohe tide, ǁîn xa da nî ū xui-ao ǃKhūb sida Eloba da nî ǃoabaga; sida a ǀū xui-ao, mâ xū-i ǀkha da ǃKhūb sida Eloba nîra ǃoaba ǃkhaisa, ǁnāpa da nî sīs kōse.
EXO.10.28	Tsîb ge Faraoba ǁîb ǃoa ge mî: ǃGû tita xu! ǂAnbasen îts ǃaruǀî ti aisa tā ǁkhawa mû; ti aisats ga ǁkhawa mû tsēs hoas aits nîra ǁō xuige!
EXO.10.29	Ob ge Moseba ge mî: ǂHanusets go ǃhoa. Sa aisa ta kom ǁkhawa mû tideo.
EXO.11.1	ǃKhūb go Moseb ǃoa mî xui-ao: ǀGui ǁnora-aib ǀguiba ta ge tita Faraob ǂama tsî Egipteb ǂama nî hā kai, ǁnās khaoǃgâb ge sado nēpa xu nîra doe kai; hoaragaseb ga ǃgû kai duo, ob ge ǃhaese nēpa xu nîra doeǁgabē du.
EXO.11.3	Ob ge ǃKhūba ǁaesa ǀkhomma ge mā Egipteǁîn mûǁae. ǁKhātib ge ǁnā aob Moseba kaise kai ge i Egipteǃhūb ǃnâ Faraob ǃgāgu di mûǁae tsî ǁaes mûǁae.
EXO.11.4	ǃAruǀîb ge Moseba ge mî: Nētib ge ǃKhūba ge mî: Tsuxuǃgâb di ǁaeb ai ta ge tita Egipteba nîra ǃgûǃnâǃganu;
EXO.11.6	Os ge kai ǃausa nîra hâ Egipteǃhūb hoab ǃnâ, ǁîs khami īs tātsē hâ tama ge hâ i tsî ǁkhāti ǃaruǀî ǁnāti īse hâ tidesa.
EXO.11.8	ǁNāǃnubai gu ge nē sa ǃgāgu hoaga ti tawa ǁgôaxa tsî nîra ǃhonǁgoa ti aiǃâ, mî raǃâ: Doeǂoa du re sats tsî ǁnā ǁaes satsa ra saos tsîdu hoado; tsî ǁnās khaoǃgâ ta nî ǂoa. Tsîb ge Faraoba xu ǀgaisa ǁaib ǃnâ ge ǂoa.
EXO.11.9	Xawe ǃKhūb ge Moseb ǃoa ge ǃhoa: Faraob ge sakho ǁnâu tide, ti buruxa dīn nî ǂguise Egipteǃhūb ǃnâ, ti.
EXO.12.3	ǃHoa ǀhaohâb Israeli dib hoab ǃoa î kho mî: Disiǁî tsēs nē ǁkhâb dis ai, ab mâb hoaba ǁkhaoba ūba ǁgûgu di omga, ǀgui ǁkhaoba ǀgui omma.
EXO.12.4	Tsî ǀgui ommi ga ǁnā ǀgui ǁkhaoba ǂkharibao, a kha ǁîb tsî ǁîb di ǀgūkhoeb ommi âb ǀgūse hâb tsîkha ǁîba ūbasen, ǀomdi di ǀgaus ī khami, mâ-i hoa-i nî ǂû ǁkhās kōse, ǁkhaob ī khami du ge nî ǃgôa.
EXO.12.6	Tsî du ge ǁîba nî sâu, disihakaǀaǁî tsēs nē ǁkhâb dis kōse, tsî mâ ǀhûs Israeli ǀhaohâb dis hoas ge ǁîba nî ǂā, ǁnā ǀgam ǃoera ǁaegu.
EXO.12.8	On ge ǁgansa ǁnā tsuxub ǁkhāb ǃnâ ǀaes tawa amhe hâse nîra ǂû, ǀkhuruǀkhuruhe tama peregu ǀkha; au ǁharen ǀkhan ge nî ǂû bi.
EXO.12.9	Orase du ge ǁîb xa ǂû tide, ǁkhāti ǁgam-i ǃnâ sâihe hâse tā ǂû bi; xawe ǀaes tawa amhe hâse, danas âba tsî tîra âba tsî ǃnāxūn âba.
EXO.12.10	Tsî du ge ǁkhāti xū-e ǃgau tide ǁgoas kōse; tsî ǁgoas kōse ga ǁîb xa ǃgau-i, ǁî-e du ge ǀaes ǀkha nî khauǃkhū.
EXO.12.14	Tsî nē tsēs ge sado ǂâiǂâisenxūse nîra ība, tsî du ge ǁîsa ǃKhūba kaitsēse nî tsēdība; ǁîsa du ge nî tsēdī, sadu di ǃhaodi ǃnâ, ǀamo ǂnûiǂgā-i ase.
EXO.12.15	Hû tsēdi kōse du ge ǀkhuruǀkhuruhe tama perega nî ǂû; ǂguro tsēs ai du ge ǀkhuruǀkhurupereba nî dībē sadu di omga xu; ǀkhuruǀkhuruhe hâ-e ga ǂguro tsēsa xu hûǁî tsēs kōse ǂû-i hoa-i, ǁnā-i di ǀoms ge nî ǃhūǃnomahe Israela xu.
EXO.12.16	Tsî ǂguro tsēs ai i ge ǃanu ǀhû-e nîra hâ; ǁkhāti du ge ǃanu ǀhû-e nî ūhâ hûǁî tsēs ai; sîsen-i xare-i ge ǁîs ai dīhe tide; xawe mâ ǀoms hoas xa nî ǂûhe-i, ǁî-i ǀgui-i ge sadu xa a ǁāǁāhe ǁkhā.
EXO.12.17	Î du ǁnâi ǀkhuruǀkhuruhe tama perega ǃkhōǀgaipe, ǁnā tsēs ǁkhās ai ta ge tita sadu di ǂnubide Egipteǃhūba xu nîra ǂgaeǂguiǂui xuige; ǁnā-amaga du ge nē tsēsa nî ǃkhōǀgaipe sadu di ǃhaodi ǃnâ ǀamo ǂnûiǂgā-i axase.
EXO.12.18	ǂGuro ǁkhâb di disihakaǀaǁî tsēs ǁkhâb dis ai du ge ǃuia ǀkhuruǀkhuruhe tama perega nî ǂû, ǁnā ǁkhâb di ǀgamdisiǀguiǀaǁî tsēs kōse ǃuia.
EXO.12.19	Hû tsēdi kōse a-i ǀkhuruǀkhurupere-i xare-e tā hōhe sadu omgu ǃnâ; ǀkhuruǀkhuruhe hâ-e ga ǂû-i hoa-i di ǀoms ge Israeli di ǀhûsa xu nîra ǃhūǃnomahe xuige, ǃhaokhoe-i karao, ǃhūb ǃnaesabe-i karao.
EXO.12.20	Sadu ge xū-i ǀkhuruǀkhuruhe hâ-e ǂû tide; sadu di ǁanǃkhaidi hoadi ǃnâ du ge ǀkhuruǀkhuruhe tama perega nî ǂû.
EXO.12.21	Ob ge Moseba Israeli kaigu hoaga ǂgai tsî ge mîǀî gu: ǃKhōǂuibasen î go ǁkhaoga sago omgu dina ūba î go Pasxaba ǂā.
EXO.12.22	Î go ǁnâi ǃgaeǀkharosa hisob xa ū î go ǁîba ǀaob, ǃore-i ǃnâ nî hâb ǃnâ ǂgobe; î go ǁnā ǀaob, ǃore-i ǃnâ nî hâb xa ǀgapise hâ haib dao-ams dib ai tsî ǃnamamhaikha ai ǂkhau ǁnā ǃores ǃnâ hâ ǀaob xa; xawe sadu xa i ge khoe-i xare-e ǁî-i ommi di dao-amsa xu ǂoa tide, ǁgoas kōse.
EXO.12.23	ǃKhūb nîra ǃgûǃnâǃganu xui-ao, Egipteǁînab nî ǂnause; xawe ǁîb ga ǁnā ǀaoba mûo, ǀgapise hâ haib dao-ams dib ai tsî ǃnamamhaikha tawa, ob ge ǃKhūba ǁnā dao-amsa nîra ǃgû-īǀkhā, tsîb ge ǁgaoǁgao raba mā-am tide, sadu omgu ǃnâb nî sīsa, ǂnau dub nîga.
EXO.12.24	ǁNā-amaga nē ǃkhaisa ǃkhōǀgaipe sadu tsî sadu di ôan tsîdo, ǂnûiǂgābahe du hâ xū-i ase ǀamosib kōse.
EXO.12.25	Tsî i ge nîra ī, ǁnā ǃhūb ǃKhūb nîra mā dub ǃnâ du ga sīo, ǁîb ge mî khami, o du ge nē ǃoabasa nîra ǃkhōǀgaipe.
EXO.12.26	Tsî i ge nîra ī, sadu di ôan ga sadu ǃoa mîo: Mâ ǃoaba-e du nēpa ūhâ?
EXO.12.27	O du ge nî mî: Pasxaǁguibas ǃKhūb dis ge nēsa, Egipteb ǃnâ Israeli omga ge ǃgû-īǀkhāba, Egipteǁînab ge gere ǂnau tsî sida omgab ge ǃnoraǃnora ǃnubai. ǃNubais ge ǁaesa ǃgamǃgâ tsî ge ǃhonǁgoa.
EXO.12.28	Tsî Israeli ôan ge ǃgû tsî ge dī, ǃKhūb ge Moseb tsî Aronni tsîkha mîmā khami, ǁnāti kha ge ge dī.
EXO.12.30	Ob ge Faraoba tsuxuba ge khâi, ǁîb tsî ǁîb di ǃgāgu hoagu tsî Egipteǁîn tsîn hoana; tsî i ge kai ǃau-e ge hā Egipteb ǃnâ; ǀgui ommi ǁō hâ-i hâǃnâ tamab xareb ge hâ tama ge hâ i xui-ao.
EXO.12.31	ǃNubaib ge ǁîba Moseb tsî Aronni tsîkha tsuxub ǃnâ ǂgai tsî ge mî: Khâi î kho doe ti ǁaes di ǁaeguba xu, sakho tsî Israeli ôan tsîdo; ǃgû î du ǃKhūba sī ǃoaba, sakho gere mî khami.
EXO.12.37	Nētin ge Israeli ôana Ramsesa xu Sukots ǃoa ge dāǁnâ, ǁaupe ǃnanikaidisiǀoadisi khoegu ǀnūǃgû ra gu, aoregu ǀguigu ǀgôaron ose.
EXO.12.38	Tsî ǂgui ǁaukhoen ge ǁkhāti ǁîn ǀkha ge doeǃapa tsî gūn, goman tsî kaise ǂgui ǀgoan tsîna.
EXO.12.39	Tsîn ge ǀâpereb Egipteba xun ge ūhāb xa ǀkhuruǀkhuruhe tama amperega ge ǁgan, ǀkhuruǀkhuruhe tamab hâ xui-ao: Egipteba xun ge doeǁgaǂuihe amagan ge ǀhawe ǁoa tsî daob ǂûna ǁāǁābasen ǁoa ge i.
EXO.12.41	Tsî i ge ǁnā hakakaidisi tsî ǃnonadisi kurigu di ǀunis ai ge ī, ǁnā tsēs ǁkhās ai i ge ī, ǃKhūb di ǂnubidi ge Egipteba xu ǃgûǂoa ǃkhaisa.
EXO.12.42	Ob ge nē tsuxuba ǃKhūba ama ǂōrisase nî ǃkhōǀgaipebahe, Egipteǃhūba xub ge ǁîna ǂgaeǂguiǂui amaga; nēb ge tsuxub ǃKhūb dib ama ǂōrisase nî ǃkhōǀgaipeheba Israeli ôan hoan xa ǁîn di ǃhaodi ǃnâ.
EXO.12.43	ǃAruǀîb ge ǃKhūba Moseb tsî Aronni tsîkha ǃoa ge mî: Nēs ge ǂnûiǂgās Pasxab disa: ǃHaokhoe-i di ôab xareb ge ǁîb xa ǂû tide,
EXO.12.44	xawe mâ-i hoa-i di ǃgāb, mari-i ǀkha ǁamahe hâb ge ǃgao bits kao, ǁîb xa nî ǂû.
EXO.12.45	Nau ǃhūb dib karao, ǃgaesab karao, ǁîb ge ǁîb xa ǂû tide.
EXO.12.46	ǀGui ommi ǀguib ǃnâb nî ǂûhe, ǁgans xa du ge ommi ǃauga tani tide, tsî du ge ǁîb tawa ǂkhō-i xare-e khôa tide.
EXO.12.47	Israeli ǀhûs hoas ge ǁîsa nî dī.
EXO.12.48	Tsî ǃhaokhoe-i ga sadu tawa hâ tsî i ga ǃKhūba Pasxaba dība ǂgao-o, o i ge ǁî-i tawa hâ aoreb hoaba nî ǃgaokaibasen, îb ǁnās khaoǃgâ sī îb dīǀhao; ob ge ǃhūb ǃnâ ǃnae hâb axase nî ī; xawe ǃgaohe tama hâb xareb ge ǁîb xa ǂû tide.
EXO.12.50	On ge Israeli ôan hoana ǁîsa ge dī; ǃKhūb ge Moseb tsî Aronni tsîkha mîmā khamin ge ǁîna gere dī.
EXO.12.51	Tsî i ge ǁnā tsēs ǁkhās ai ge ī, ǃKhūb ge Israeli ôana Egipteǃhūba xu ǂgaeǂguiǂui ǃkhaisa ǁîn di ǂnubidi ǃoa.
EXO.13.1	ǃNubaib ge ǃKhūba Moseb ǁga ǃhoa tsî ge mî:
EXO.13.3	ǃAruǀîb ge Moseba ǁaes ǃoa ge mî: ǂÂi du re ǁnā tsēs, ǁîs ai du ge Egipteb ǃgāsis di omma xu ǃgûǂoas xa; ǃKhūb ge sado ǀgaisa ǃommi ǀkha ǁnāpa xu ǂgaeǂguiǂui xuige, ǁnā-amaga i ge ǀkhuruǀkhuruhe hâ-e ǂûhe tide.
EXO.13.8	Tsîts ge sa ôaba nî ǂanǂan ǁnā tsēs ǁkhās ai, mî rase: Nēs ra ī, ǃKhūb ge tita Egipteba xu ta ge doeǂoa ǃnubai dī-ū ǃkhais ǃaroma.
EXO.13.10	ǁNā-amaga nē ǂnûiǂgāsa ǃkhōǀgaipe, mîmâisa ǁaeb ai, kurikorobe.
EXO.13.11	Tsî i ge ǁkhāti nîra ī, ǃKhūb ga satsa Kanaanǁîn di ǃhūb ǃnâ ūǂgâ, sa îgab ge nūba khami, tsîb ga ǁîba satsa māo,
EXO.13.12	ots ge ǃKhūba nî khaiba ǁhāsa ra ǁkhowa-am-i hoa-e; ǁkhāti mâ ǂguroǃnaesabe-i ǀgoan di-i ūts nî hâ-i hoa-e; aoregu ge ǃKhūb dise nî i.
EXO.13.13	Xawe esels di ǃnaesabe-i hoa-ets ge ǁkhao-i ǀkha nîra ore; ǁî-ets ga ore tama io, ǁnâi ǃaoba khôa i; xawe khoe-i di ǂguroǃnaesabegu sa ôagu digu hoagats nî ore.
EXO.13.15	Ī i kom geo, Faraob ge karokarosen tsî doe kai dasa ǂkhāo, ob ge ǃKhūba ǂguroǃnaesabegu Egipteǃhūb ǃnâ hâgu hoaga ge ǃgam, khoeb di ǂguroǃnaesabeba xu ǀgoan di ǂguroǃnaesabeb kōse: ǁNā-amaga ta ge mâ aore-i, ǁhāsa ra ǁkhowa-am-i hoa-e ǃKhūba ra ǁguiba; xawe ǂguroǃnaesabeb ti ôan dib hoaba ta ra ore.
EXO.13.17	Tsî i ge ge ī, Faraob ge ǁaesa doe kaio, ob ge Eloba ǁîna Filisteǁîn di ǃhūba-ū gau daob ǀkha ǂgaeǂgui tama, ǁîb a ǀgū xawe: Nētib ra Eloba mî xui-ao: Îs ǁaesa tā ǃhausen ǃkhamman ga mûo, în tā Egipteb ǃoa oa.
EXO.13.18	Ob ge Eloba ǁaesa ǂĀxahuriba-ū garu daob ǃgaroǃhūb dib ǀkha ge ǂgaeǂguiǂnamipe; tsî Israeli ôan ge korokorobese Egipteǃhūba xu ge doeǂoa.
EXO.13.20	Nētin ge Sukotsa xu ge dāǁnâ; tsîn ge Etams ǃnâ ge sī ǁgoe, ǃgaroǃhūb ǀams tawa hâsa.
EXO.13.22	ǀNanuǂkhâǃnâ-eb ge ǁîba tsēa tsî ǀaeǂkhâǃnâ-e tsuxuba ǁaes di aisa xu ūbē tama ge hâ i.
EXO.14.1	Tsî ǃKhūb ge Moseb ǃoa ǃhoa tsî ge mî:
EXO.14.2	Israeli ôana mîba în oa, în ǁgoe Pi-Hahirots aiǃâ, Migdols tsî hurib tsîra ǁaegu, Baal-Sefons aiǃâ, ǁîs ǃoa-ai, î du ǁgoe hurib amǃgâ.
EXO.14.3	Ob ge Faraoba Israeli ôan xa: ǃKhoeǂnân kom hâo ǁnā ǃhūb ǃnâ, ǃgaroǃhūb kom ǁîna ǃkhōǂgā hâo, ti nîra mî.
EXO.14.5	Tsî Egipteb di gao-aob ge ǂhôaheo, ǁaes ra ǃhū ǃkhaisa, ob ge ǂgaob Faraob dib tsî ǁîb ǃgāgu diba ge ǀkhara ǁaesǀî tsî gu ge ge mî: Tare xū-i ǃaroma ge kha ǁnâi ǁîsa go dī, Israela ge go doe kai ǃkhaisa, sadan ǃoaba tidega?
EXO.14.6	Ob ge kunis âba ǂgāǃao tsî ǁaes âba ge ǃgû-ū.
EXO.14.7	Ob ge ǃnanikaidisi ūǂuihesa kunide ge ū, ā, kunidi Egipteb didi hoade tsî ǁîdi hoadi di danakhoegu ona.
EXO.14.9	O gu ge Egipteǁîga ǁîna ǃkhoeǃgon tsî ge saoǁae in, hurib tawan ǁgoe hâ hîa, hān hoan tsî Faraob di kunidi tsî ǁîb di ǃgapi-aogu tsî ǁîb di ǂnubis tsîna, Pi-Hahirots xōǀkhā, Baal-Sefons aiǃâ.
EXO.14.10	Tsî Faraob a ǀgū hîan ge Israeli ôana ge ǃgapakhâi, tsî mû, Egipteǁîn ge ǁîn khaoǃgâ ra hā; on ge kaise ge ǃao. ǃNubain ge Israeli ôana ǃKhūb ǃoa gere ǂgai.
EXO.14.11	On ge Moseb ǃoa ge mî: Egipteǃhūb hoaragab ǃnâ di ǀhobade a ǀkhai amagasa ǁnâi sidats ge ūbēsa nē ǃgaroǃhūb ǃnâ da nî ǁōse? Tare xū-i ǃaromats kha ǁîsa dī tsî Egipteba xu ge ǂgaeǂguiǂui da?
EXO.14.12	ǁÎ mî tamasa kha nēs, Egipteb ǃnâ da ge sa ǁga mîsa: ǀÛǀkhā da re, î da Egipteǁîna ǃoaba, ti? Egipteǁîna ǃoabas kom ga ǃgâiba da hâo, nē ǃgaroǃhūb ǃnâ ǁōs xa.
EXO.14.13	Ob ge Moseba ǁaes ǃoa ge mî: Tā ǃao, î du mâhō, î du ǃgâiǃōb ǃKhūb dib nētsēb nî sadu tawa dība mû; nē Egipteǁîn nētsē du go mûn, ǁîna du ge ǁkhawa mû tide ǀamosib kōse xuige.
EXO.14.15	ǃNubaib ge ǃKhūba Moseb ǃoa ge mî: Tarexats ra ǂgai tiǀî? Israeli ôana mîba, în aiǃâb ǃoa doe!
EXO.14.16	Îts satsa sa ǀkharusa ǀhōkhâi îts ǃommi âtsa ǀhōǂui hurib ǂama îts ǁîba ǀgoraǃā, în Israeli ôana hurib ǁaeguba ǃgûǃnâǃganu ǂnâsab ai.
EXO.14.18	On ge Egipteǁîna nîra ǂan, tita a ǃKhū ǃkhaisa, Faraob tawa ta ga ǂkhaiǂkhaiheo, ǁîb di kunidi tawa tsî ǁîb di ǃgapi-aogu tawa.
EXO.14.20	Tsîs ge ǁîsa Egipteǁîn di ǁgoeǃkhais tsî Israelǁîn di ǁgoeǃkhais ǁaegu ge sī, tsî ǀnanus ge ǁkhā ǁaeb ai ǃkhae ge i tsî tsuxuba ge ǃnâǃnâ, nēn ge nauna ǀgū ǁoa is kōse tsuxub hoaba.
EXO.14.21	Tsî Moseb ge ǃommi âba hurib ǂama ǀhōǂuio, ob ge ǃKhūba huriba ge bē kai ǃgom ǂoab aiǂoas dib ǀkha ǁnā tsuxub hoaba, tsî huriba ge ǂnâ kai tsî ǁgamga ge ǀgoraǃā.
EXO.14.26	Ob ge ǃKhūba Moseb ǃoa ge mî: ǀHōǂui ǃommi âtsa hurib ǂama; î gu ǁgamga Egipteǁîn ǂama oa, kunidi ân ǂama tsî ǃgapi-aogu ân ǂama.
EXO.14.27	Ob ge Moseba ǃommi âba ge ǀhōǂui hurib ǂama; ob ge huriba ǁgoas ra ǁgoa hîa ǀgaib âb ǃnâ ǁkhawa ge oa; on ge Egipteǁîna ǁîba ge ǁhâǃoa, ob ge ǃKhūba Egipteǁîna hurib ǁaegub ǃnâ ge ǂhāǂgā.
EXO.14.28	ǁGamgu ge oa, o gu ge kunidi tsî Faraob ǂnubis di ǃgapi-aogu tsîn, ǁîna hurib ǃnâ ge saona ge ǃgū-ai xui-ao; o i ge ǀgui-i xare-i âna ǃgau tama ge i.
EXO.14.30	Nētib ge ǃKhūba ǁnā tsēs ai Israela ge ore Egipteǁîn di ǃomǁaeba xu; tsî Israeli ge Egipteǁîna ǁō hâse ge mû hurib amǃgâ.
EXO.15.4	ǁÎb ge Faraob di kunidi tsî ǂnubis âb tsîna hurib ǃnâ go aoǂgā, tsî ǃkhōǂuihesa danakhoegu âb ge go āǁō ǂĀxahurib ǃnâ.
EXO.15.5	ǁGamgu ge ǁîga ge ǃgū-ai tsî gu ge ǀui-i khami ǃgammi ǃnâ ge ǂgâ.
EXO.15.6	ǃKhūtse, sa amǀkhāb ǁôab ge go ǀgapiǀgapihe ǀgaib ǀkha, ǃKhūtse, sa amǀkhāb ǁôab ge khākhoeba go khôaǂkhū.
EXO.15.8	Sa ǂguis di ǃgomsa xu gu ge ǁgamga go khâi, tsî dâuǁgamgu ge ǂgōse ge mâ i ǀgui xū-i khami, ǁgamgu ge ge karo hurib di ǁaegub ǃnâ.
EXO.15.9	Khākhoeb ge go mî: Î ta ǃgôaǃgon, î ta ǁîna saoǁae, î ta ǁkhâuǁnâ-amǃnâsa ǀgoraǃā, os ge ti ǀomsa ǁîn xa nîra ǀoa; î ta ti gôaba ǂgaeǂui, îb ti ǃomma ǁîna ǃhomǂui.
EXO.15.10	ǃNubaits ge satsa sa ǂoaba ge ǃgom kai; ob ge huriba ǁîna go ǃgū-ai, on ge ǂgoaǀurib khami sa ǁgamgu ǃnâ ge ǂgâǁgôa.
EXO.15.12	Sats ge sa amǀkhāb ǁôaba go ǀhōǂui; ob ge ǃhūbaiba ǁîna go hapu.
EXO.15.13	Sats ge sa ǃgâixasib ǀkha nē ǁaes hîats ge oresa ge ǂgaeǂgui; sats ge ǁîna sa ǀgaib ǀkha ǂause ǀnamǀnamsa hâǃkhais sa ǃanusib dis ǃoa ra ǂgaeǂgui.
EXO.15.15	ǃNubai gu ge Edommi di gao-aoga ge burugâ; o gu ge Moab di ǀgaisaga ǀkhūb xa ge ǃkhōhe; on ge Kanaanni ǃnâ ǁan hân hoana ge tsuni.
EXO.15.16	A kha ǃhurib tsî ǃaob tsîkha ǁîn ai ǁnā; kaisib sa ǁôab diba xu an ǃgome ǀui-i khami; sa ǁaes, ǃKhūtse, nî sīǃganus kōse; nē ǁaes, sats ge ǃoaǂuibasens nî sīǃganus kōse.
EXO.15.18	ǃKhūb ge ǀamose tsî hugaǀgui nîra gaosîsen.
EXO.15.22	ǁNās khaoǃgâb ge Moseba Israelǁîna ge doe kai ǂĀxahuriba xu; on ge ǃgaroǃhūb, Suri kōse ge doeǂoa; tsîn ge ǃnona tsēdi kōse ǃgaroǃhūb ǃnâ doeǂgâ tsî ǁgam-e hō tama ge i.
EXO.15.23	ǃNubain ge Maras tawa ge sī, xawen ge Maras di ǁgam-e ge ā ǁoa i, au-i a amaga; ǁnā-amagas ge ǃkhaisa Maras ti ge ǂgaihe.
EXO.15.24	Os ge ǁaesa Moseb ǃoagu ǀara tsî: Tare-e da nî ā? ti ge mî.
EXO.15.25	Ob ge ǁîba ǃKhūb ǃoa gere ǂgai, ob ge ǃKhūba hai-e ge ǁgau bi, tsî ǁgam-i ǃnâb ge aoǂgā io, o i ge ǁgam-e ge ǂkhon. ǁNāpab ge ǁîba ǁaesa ǂnûiǂgā-e ge ǂnûiba, tsî ǁnāpab ge ǁîna gere ǃâitsâ.
EXO.15.27	ǃNubain ge Elims tawa ge sī; ǁnāpa di ge disiǀgamǀa ǀaudi tsî hûdisi palmhaide ge hâ i; on ge ǁnāpa ǁgamgu tawa ge ǁgoe.
EXO.16.1	Tsî Elimsa xun ge dāǁnâo, ob ge ǀhaohâb Israeli ôan dib hoaba ǃgaroǃhūb Sinni, Elims tsî Sinaib tsîra ǁaegu ǁgoeb ǃnâ ge sī, disikoroǀaǁî tsēs ǀgamǁî ǁkhâb dis ai, Egipteǃhūba xun ge doeǂoa hâ is khaoǃgâ.
EXO.16.5	Tsî i ge ǃnaniǁî tsēs ai nî ī, ūhân nî xūnan kara ǂhomio, on ge ǃhonarisase tsēkoroben ra ǀhaoǀhaosa xu nî ǀhaoǀhao.
EXO.16.6	ǃNubai kha ge Moseb tsî Aronni tsîkha Israeli ôan hoan ǃoa ge mî: ǃUi-amǁaeb ai du ge nî ǂan, ǃKhūb ge sado Egipteǃhūba xu ǂgaeǂguiǂui ǃkhaisa;
EXO.16.7	tsî ǁari du ge ǃKhūb di ǂkhaisiba nîra mû, ǃKhūb ǃoagu du ra ǀara ǃkhaisab ge ǁîba go ǁnâu amaga. Okha, tari khom a sikhoma, o du sikhom ǃoagu ra ǀara?
EXO.16.8	ǃAruǀîb ge Moseba ge mî: ǃKhūb ga sado ǃui-amǁaeb ai ǁgans xa ǂû kaio, tsî ǁgoaǁaeb ai pereb xa ǁâ kaio, o i ge nîra ī sadu di ǀaraǃkhaidi, ǁîb ǃoagu du go ǀaradeb ǃKhūba go ǁnâu amaga. Okha, tari khoma sikhoma? Sadu di ǀaraǃkhaidi ge sikhom ǃoagu hâ tama hâ, tsî di kom ǃKhūb ǃoagu hâo.
EXO.16.9	Ob ge Moseba Aronni ǃoa ge mî: Israeli ôan di ǀhaohâb hoab ǃoa mî: ǀGūǀgūsen ǃKhūb di ais aiǃâ, ǁîb ge sadu di ǀaraǃkhaide go ǁnâu xuige.
EXO.16.11	ǁKhātib ge ǃKhūba Moseb ǃoa ge mî:
EXO.16.12	Tita ge ǀaraǃkhaidi Israeli ôan dide go ǁnâu, ǃhoa ǁnâi îts ǁîna mîba: ǀGam ǃuira ǁaegu du ge ǁgans xa nîra ǂû, tsî ǁgoas ai du ge pereb xa nîra ǁâ, o du ge nî ǂan, tita ǃKhūta a sadu di Elo ǃkhaisa.
EXO.16.14	Tsî ǁgoe hâ ǀaub ge bēo, mû o i ge ǂkhari ǃgupu xūro-i ǃhūb ai ǁgoe-e ǃgomdan khami ī-e, ǃgaroǃhūb ai ge hâ i.
EXO.16.16	Nēs ge mîs ǃKhūb go mîmāsa: A-i mâ-i hoa-e ǀhaoǀhaobasen, ǂû ǁkhā i as kōse, mâ dana-i hoa-e ǀgui gomera ǀhaoǀhaoba, sadu ǀomdi di ǀgausa ǃoa; a-i mâ-i hoa-e tentoms â-i ǃnân hâs kōse ū.
EXO.16.17	On ge Israeli ôana ǁnāti dī tsî gere ǀhaoǀhaobasen, ǀgui-i ge kaise tsî nau-i ge ǀorose ge ū.
EXO.16.20	Xawen ge Moseba ǁnâu tama ge i, tsî ǀnî aogu ge xū-e ge ǃgau nau ǁgoas kōse. ǃNubain ge ǂunina ǁî-i ǃnâ ǀkhī, tsî i ge ge ǀō, ob ge Moseba ǁîgu ǂama kaise ge ǁaixa.
EXO.16.21	Tsîn ge ǁî-e mâ ǁgoas hoas ai gere ǀhaoǀhao, mâ-i hoa-e ǂû ǁkhā i as kōse; sores ra ǀgam ǁaeb ai i gere tsuni xui-ao.
EXO.16.22	Tsî i ge ge ī ǃnaniǁî tsēs ai, ǃhonarisasen ge pereb xa ǀhaoǀhaobasen ǃkhaisa, ǀgam gomerkha ǀgui-i amǃnâs ai; o gu ge ǀhaohâb di danakhoegu hoaga hā tsî ǁîsa Moseba ge mîba.
EXO.16.24	On ge ǁî-e nautsēkam ǁgoas kōse ge sâu, Moseb ge mîmā khami; o i ge ǀō tama tsî ǂuni-i xare-i ge ǁî-i ǃnâ hâ tama ge i.
EXO.16.25	ǃNubaib ge Moseba ge mî: ǁÎ-e ǂû nētsē, nētsēs a ǃKhūb di sâtsē xuige; nētsē du ge ǃaub ai xū-i xare-e hō tide.
EXO.16.26	ǃNani tsēde du ge ǁî-e nî ǀhaoǀhaobasen, xawe hûǁî tsēs ge a sâtsē, ǁîs ai i ge nî ǀkhai.
EXO.16.27	Tsî i ge hûǁî tsēs ai ge ī, ǀnîn ǁaes din ra ǃgûǂoa ǃkhaisa, ǀhaoǀhaobasen nîse, xawen ge hō tama ge i.
EXO.16.28	Ob ge ǃKhūba Moseb ǃoa ge mî: Matikōse du kha ra ǂkhā ti mîmādi tsî ǂhanugu tsîna ǃkhōǀgaipesa?
EXO.16.29	Kō, ǃKhūb ge sado sâtsēsa ge mā ǃkhais ǃaromab ge ǃnaniǁî tsēs ai ǀgam tsēra di pereba ge mā du; a-i mâ-i hoa-e ǁî-i di hâǃkhais ǃnâ hâ! Khoe-i xare-e a-i hûǁî tsēs ai tā ǂoa, hâǃkhais â-e xu!
EXO.16.30	Nētis ge ǁaesa hûǁî tsēs ai ge sâ.
EXO.16.31	Tsî Israeli ommi ge ǁî-e Man ti ge ǂgai tsî i ge korianderǃkhommi khami ǃuri ge i, tsî i ge daniǁganperedan khami ge tsâ i.
EXO.16.32	ǃAruǀîb ge Moseba ge mî: Nēs ge ǁnā mîs ǃKhūb ge mîmāsa: ǁÎ-i xa ǀgui xapa-e ǀoaǀoa, sadu suriba nî sâubaheba, mûn nîse nē pereb, sado ta gere ǂû kaiba nē ǃgaroǃhūb ǃnâ, Egipteba xu ta ge ǂgaeǂguiǂui du ǃnubai.
EXO.16.34	ǃKhūb ge Moseba mîmā khamib ge Aronna ǁî-e ǀhûǀguitimîs aiǃâ ge ǂnûi, sâuhe i nîga.
EXO.16.36	ǀGui gomeri ge disiǁî ǃâb efab diba.
EXO.17.1	ǁNās khaoǃgâb ge ǀhaohâb Israeli ôan dib hoaba ǃKhūb di mîmās ai ǃgaroǃhūb Sinna xu tsēdaogu ân ǃoa ge doe tsîn ge Refidims tawa sī ge ǁgoe. ǁNāpa i ge ǁgam-i ǁaes nî ā-e ge ǀkhai i.
EXO.17.3	Tsî ǁaes ge ǁnāpa ǁgam-e ǁgâo, os ge ǁaesa Moseb ǃoagu ǀara tsî ge mî: Tarexats ǁnâi Egipteba xu ge doeǃapa kai da, tita tsî ti ôan tsî ti ǀgoan tsînats nî ǁgâǁō kaise?
EXO.17.8	ǃNubaib ge Amaleka hā tsî Israeli ǀkha ge ǃkham Refidims ǃnâ.
EXO.17.10	Ob ge Josuaba Moseb ge ǁîba mîmā khami dī tsî Amaleki ǀkha ge ǃkham; o gu ge Moseb, Aronni tsî Huri tsîga ǃnoms di ǀgapib ai ge ǃapa.
EXO.17.11	O i ge ge ī, Moseb ra ǃommi âba ǀhōkhâi hîab ge Israela ge ǀgaisa i; xawe ǃommab ra ǃgamǃgam hîab ge Amaleka ge ǀgaisa i.
EXO.17.12	Xawe ǃomkha Moseb dikha ge ǃgom amaga kha ge ǀui-e ū tsî ǁîb ǃnaga ǁgui tsî ǁî-i ai ge ǂnûi bi, tsî kha ge Aronni tsî Huri tsîkha ǃomkha âba ge ǂkhâkhâi, ǀguib nē ǀkhāb ai tsî naub nau ǀkhāb ai, ǁnāti kha ge ǃomkha âba ge ǁapo, sores ge ǂgâs kōse.
EXO.17.13	Nētib ge Josuaba Amaleki tsî ǁaes âba ǁîb gôab di ǀāb ǀkha ge ǂnaudan.
EXO.17.15	Ob ge Moseba altarsa ge ǂnubi, tsîb ge ǁîsa ǃKhūb ge a ti ǃkhau, ti ge ǂgai.
EXO.17.16	Nētib ra mî xui-ao: ǃOmmi ǃKhūb di trons ai hâs kōseb ge ǃKhūb di toroba Amaleki ǃoagu nîra hâ, ǃhaosa xu ǃhaos kōse.
EXO.18.4	Tsî naub ge Elieser ti ǀon hâ, Elob ti îb dib ge tita huise ge ība tsîb ge tita ge ore Faraob di gôaba xu, tib ge mî xui-ao.
EXO.18.5	Tsî Jetrob, Moseb di ǀuiǁgûb ge ǁîb di ôakha tsî ǁîb di taras tsîn ǀkha ǃgaroǃhūb ǃnâ Moseb tawa sīo ǃhommi Elob dib, ǁîb tawab ǁgoeb tawa,
EXO.18.6	ob ge ǁîba Moseb ǃoa ge mî: Tita, sa ǀuiǁgû Jetrota ge sa tawa ra hā, sa taras ǀkha tsî ǁîs di ǀgam ǀgôakha ǀkha.
EXO.18.7	ǃNubaib ge Moseba ǂoa tsî ǀuiǁgûb âba ge ǃgûǃoa, ob ge ǃgamǃgâ tsî ge ǁoa bi; tsî ǃgâihâsib xa kha ge dîǀîguo, o kha ge tentoms ǃnâ ge ǂgâ.
EXO.18.8	Ob ge Moseba ǀuiǁgûb âba ǁnā xūn, ǃKhūb ge Faraob tawa tsî Egipteǁîn tawa Israeli ǂama dīn hoan xa gere ǃhoaba; ǁnā ǀhupub, daob ai ge ǁîn ǂama hāb hoab xa tsî matin ge ǃKhūb xa orehe ǃkhaisa.
EXO.18.9	Ob ge Jetroba ge ǃgâiaǂgao ǁnā ǃgâib, hîab ge ǃKhūba Israeli tawa dīb hoab ǃaroma; ǁîb ge ǁîna Egipteǁîn di ǃomma xu xore ǃkhais xa.
EXO.18.10	Ob ge Jetroba ge mî: Ab karehe ǃKhūb, sado Egipteǁîn di ǃomǁaeba xu ge oreba tsî Faraob di ǃomǁaeba xu, nē ǁaesa Egipteǁîn di ǃomǁaeba xu ge oreba.
EXO.18.12	ǃNubaib ge Jetrob, Moseb di ǀuiǁgûba khauǁguibas tsî ǂāǁguibas xūna ū tsî ǁîna Eloba ge ǁguiba; o gu ge Aronni tsî Israeli di danakhoegu tsîga ge hā, Moseb di ǀuiǁgûb ǀkha gu nî pereǂûse Elob di ais aiǃâ.
EXO.18.13	Tsî i ge sao ra tsē ge ī, Moseb ǂnû tsî ǁaesa ra ǀgoraǃgâ ǃkhaisa, os ge ǁaesa ǁgoasa xu ǃuis kōse Moseb aiǃâ ge mâ i.
EXO.18.14	Tsî Moseb di ǀuiǁgûb ge ǁaes ǀkhab ra dī xūn hoana mûo, ob ge ge mî: Tare xū-e kha nē-i ǁaes ǀkhats ta dī-e? Tarexats kha sats ǂûtsa ǀguri ra ǂnû, tsî ǁaes hoas ra mâ sa aiǃâ ǁgoasa xu ǃuis kōse?
EXO.18.15	Ob ge Moseba ǀuiǁgûb âb ǃoa ge mî: Nē ǁaes ra ti tawa hā amaga, Elob tawan nî ǀape-ôase.
EXO.18.16	ǃKhai-en ga ūhâo, on ra ti tawa hā, ǀgoraǃgâ ta nîga nē-i tsî nau-e, ǀgūkhoe-i â-i ǁaegu, tsî ǂanǂan in ta nîse Elob di ǂnûiǂgādi tsî ǁîb di ǂhanugu tsîna.
EXO.18.17	Ob ge ǀuiǁgûb Moseb diba ǁîb ǃoa ge mî: Dīts ra ǃkhai-i ge ǃgâi tama hâ.
EXO.18.19	Ti domma ǁnâi ǁnâuǀnam î ta ǀapemā tsi, ob ge Eloba sa ǀkha nîra hâ: Satsa ǁaesa hâba Elob tawa, îts dīǃkhaide Elob tawa ūsī.
EXO.18.20	Îts ǁîna ǂnûiǂgādi tsî ǂhanugu tsîna ǁguiǃāba, îts ǁîna ǂanǂan ǁnā daob ǁîb ain nî ǃgûba tsî ǁnā sîsenni, ǁîn nî dība.
EXO.18.21	Îts ǁaes hoas ǃnâ mûǂuibasen ǁkhā khoegu, Eloba ra ǃaoga, ǂhauǃnâ khoega, xūǃgunuxasiba ra ǁkhanga: ǁÎga mâi ǁîn ǂama ǀoadisin di danakhoese, kaidisin di danakhoese, korodisin di danakhoese, disin di danakhoese.
EXO.18.22	Î gu nē ǁaesa ǂhanuǂhanu mâ ǁaeb hoab ai; î-i ǁnâi ī, î gu kai ǁhōgu hoaga sa tawa ūhā, î gu ǂkhari ǁhōgu hoaga ǂhanuǂhanu; îts ǁnâi ǁî-aitsama supusupubasen, î gu sa ǀkha tani.
EXO.18.23	Nē ǃkhaisats ga dīo, tsî Elob ga ǁîna mîmā tsio, ots ge nî mâ ǁkhā, os ge ǁkhāti nē ǁaes hoasa ǂkhîb ǀkha hâǃkhai-i âs tawa nîra sī.
EXO.18.24	Ob ge Moseba ǀuiǁgûb âb di domma ǁnâu tsî ǁîb goro mî xūn hoana ge dī.
EXO.18.25	Ob ge Moseba Israeli hoaba xu ǁkhā khoega ūǂuibasen tsî ǁîga ǁaes ǂama danakhoese ge mâi; ǀoadisin di danakhoese, kaidisin di danakhoese, korodisin di danakhoese tsî disin di danakhoese,
EXO.18.26	ǁaesa gu nî mâ ǁaeb hoab ai ǂhanuǂhanuga, tsî ǃgom ǁhōga gu nî Moseb tawa ūhā, xawe ǂkhari ǁhōga gu nî ǂhanuǂhanuga.
EXO.18.27	ǃNubaib ge Moseba ǀuiǁgûb âba ge ǃgû kai; tsîb ge ǁîb di ǃhūb ǃoa ge ǁaru.
EXO.19.1	ǃNonaǁî ǁkhâb ǃnâ, Israeli ôan ge Egipteǃhūba xu doeǂoas khaoǃgâ, ǁnā tsēs ǁkhās ain ge ǃgaroǃhūb Sinaib ǃnâ ge sī.
EXO.19.2	Refidimsa xun ge doeǂoa xui-ao, tsîn ge ǃgaroǃhūb Sinaib dib ǃnâ sī tsî ǁnāpa ǃgaroǃhūb ǃnâ ge ǁgoe; tsîb ge Israela ǁnāpa ǁnā ǃhommi ǃoa-ai ge ǁgoe.
EXO.19.3	Ob ge Moseba Elob ǃoa ge ǃapa. Ob ge ǃKhūba ǁîba ǁnā ǃhomma xu ǂgai tsî ge mî: Nētits ge satsa Jakob omma nî mîba tsî Israeli ôana nî ǂhôa:
EXO.19.7	Ob ge Moseba hā tsî kaigu ǁaes diga ǂgai tsî nē mîdi hoade ǁîga ge mâi-aiǃâ, ǃKhūb ge ǁîba mîmā hâ ide.
EXO.19.8	ǃNubais ge ǁaes hoasa ǀgui ǃeream tsî ge mî: ǃKhūb goro mî xūn hoan, ǁîna da nî dī. Ob ge Moseba ǁaes di mîde ǃKhūba ge ūsība.
EXO.19.9	Ob ge ǃKhūba Moseb ǃoa ge mî: Mû, tita ge sa tawa nî sī ǁau ǀnanu-i ǃnâ, ǁaes nî ǁnâuga, sa ǀkha ta ra ǃhoa hîa tsî ǀamosen nî sats ona ǂgomse. Moseb ge ǁaes di mîde ǃKhūba ǂhôa xui-ao.
EXO.19.10	ǁKhātib ge ǃKhūba Moseb ǃoa ge mî: ǃGûsī ǁaes tawa îts ǁîna khai, nētsē tsî ǁari în saran âna ǁā.
EXO.19.11	În ǂhomisen hâ ǃnonaǁî tsēs ai: ǃNonaǁî tsēs aib ge ǃKhūba ǁaes hoas di mûdi aiǃâ nî ǁgôaxa xuige Sinaiǃhommi ai.
EXO.19.14	ǃNubaib ge Moseba ǃhomma xu ge ǁgôaxa ǁaes ǃoa, tsîb ge ǁaesa ge khai; on ge saran âna gere ǁā.
EXO.19.17	Ob ge Moseba ǁaesa ǁgoeǃkhaisa xu Eloba ge ǂgaeǂguiǃoa; on ge ǃhommi ǃgao ge mâ.
EXO.19.18	Ob ge Sinaiǃhommi hoaragaba ge ǀan, ǃKhūb ge ǁîb ai ǁgôa amaga, ǀaes ǃnâ; tsî ǀanni âb ge ǁganommi dib axase ge ǃapa, tsî ǃhommi hoab ge kaise ge ǀkhū.
EXO.19.20	Tsî ǃKhūb ge Sinaiǃhommi ai, ǃhommi di ǂaob ai ǁgôaxao, ob ge ǃKhūba Moseba ǃhommi di ǂaob ai ge ǂgaiǃapa; ob ge Moseba ge ǃapa.
EXO.19.21	Ob ge ǃKhūba Moseb ǃoa ge mî: ǁGôa îts nē ǁaesa ǀhûǀguitimîba, în tā ǃKhūb kōse ǃganu mû nîse, în tā ǂguin âna ǁnā.
EXO.19.22	ǁÎn xōǀkhā gu ge ǁkhāti pristergu ǃKhūba ra ǀgūga nî khaisen, îb ǃKhūba ǁîga tā hāǂam.
EXO.19.23	ǃNubaib ge Moseba ǃKhūb ǃoa ge mî: ǁAes ge Sinaiǃhommi ai ǃapa tide, sats ge ǀhûǀguitimî tsî ge mîba da xui-ao: ǃHomma ǁgâuǂnamipe îts ǁîba khai!
EXO.19.24	Ob ge ǃKhūba ǁîb ǃoa ge mî: ǃGû îts ǁgôa, ǁnās khaoǃgâ î kho sats tsî Aronni tsîkho hā ǃapa; xawe an pristergu tsî ǁaes tsîna tā hāǃganu, ǃKhūb ǃoan nî ǃapase, îb ǁîba ǁîna tā hāǂam.
EXO.19.25	ǃNubaib ge Moseba ǁaes ǃoa ǁgôa tsî ǁîsa ǁîna sī ge mîba.
EXO.20.2	Tita ge ǃKhūta sa Elota, Egipteǃhūb, ǁnā khobosis omma xu ge ǂgaeǂguiǂui tsi ta.
EXO.20.6	tsî ta ge ǀkhomxaǂgaosiba ra dī ǂgui ǀoadisin, tita ǀnam hân tsî ti mîmāde ra dīn dis tawa.
EXO.20.9	ǃNani tsēdets ge sîsen tsî nî dīxūn âts hoana dī;
EXO.20.10	xawe hûǁî tsēs ge a ǃKhūb sa Elob di sâtsē, ǁîs aits ge sîsen-i xare-e dī tide, sats karao, sa ôab karao, sa ôas karao, sa ǃgāb karao, sa ǃgās karao, sa ǀgoa-i karao, sa ǃhaokhoe-i, sa ǁāgu ǃnâ hâ-i karao:
EXO.20.18	Tsî ǁaes hoas ge ǃgurugu tsî napagu tsî xâiǁnâb di ǀōb tsî ǀan ra ǃhommi tsîna ge mû; tsî ǁaes ge ǁnāsa mûo, os ge ǂgō tsî ǃnūse ge mâ.
EXO.20.19	Os ge Moseb ǃoa ge mî: Satsa ǃhoa sida ǀkha, o da ge nî ǁnâu; îb Eloba sida ǀkha tā ǃhoa, ǁō da tidega.
EXO.20.20	Ob ge Moseba ǁaes ǃoa ge mî: Tā du ǃao, Elob kom go hāo, ǃâitsâ dub nîga, tsî ǃaob âb nî sadu mûǁae hâse, ǁore du tidega.
EXO.20.22	ǃNubaib ge ǃKhūba Moseb ǃoa ge mî: Nētits ge Israeli ôan ǃoa nî mî: Sadu ge go mû ǀhomma xu ta sadu ǀkha goro ǃhoa ǃkhaisa;
EXO.20.23	ots ge ti xōǀkhā ǀhaiǀuri-elogu tsî ǃhuniǀuri-eloga dībasen tide.
EXO.20.26	ǁKhātits ge sa ǃapa-ūdan ai ti altars ǃoa ǃapa tide, taotaosa ǃkhais âts ǁîs aiǃâ ǂhai tide ga.
EXO.21.1	Nēgu ge ǁnā ǂhanugu, ǁînats nî mâi-aiǃâga:
EXO.21.2	Hebreǁî ǃgābats ga ǁamao, ob ge ǁîba ǃnani kuriga nî ǃoaba tsi; xawe hûǁîb ǃnâb ge ǁause ǃnora hâse nî ǃgûǂoa, xū-i ama tama,
EXO.21.4	ǀHonkhoeb âb ga tara-e mā bi hâ io, tsîs ga ǁîba ǀgôagu tsî ǀgôadi tsîna ǁoraba hâ io, os ge tarasa ǀgôan âs ǀkha nî ǀhonkhoeb di; ob ge ǁîb soros ǀguis ǀkha nî ǃgûǂoa.
EXO.21.5	Xawe ǃgāb ga ǂhause: Ti ǀhonkhoeb tsî ti taras tsî ti ôana ta ǀnam hâ xui-ao ta ǃgûǂoa ǂgao tama ti a mîo;
EXO.21.8	ǀHonkhoeb âs ga ǁîsa sora tsîb ga ǃgame si tama io, ob ge nî xore kai si; ǃhao ǁaes tawab ge ǁamaxū si ǁkhā tama nî i, îǂhôa tamaseb ge ǁîsa sîsenū hâ i amaga.
EXO.21.9	Xawe ǁîb di ôabab ga ǃgame kai sio, ob ge ǀgôadi di ǂhanuba nî sîsenū si.
EXO.21.10	Tsî ǀkharasab ga ūbaseno, xaweb ge nēs ona ǁîs di ǂû-i tsî ǁîs di ǃgū-ai xū-i tsî ǁîs di ǃgamesurudeba tôatôa tide.
EXO.21.11	Tsî nē ǃnona xūnab ga dība si tama io, os ge ǁause nî ǃgûǂoa marin ose.
EXO.21.15	ǁGûb kas, ǁgûs kas hoasa ga ǂnau-i, ǁî-i ge ǂanǂansase nî ǃgamhe.
EXO.21.18	Tsî aore khoegu ga ǃkhamo, tsî ǀguib ga nauba ǀui-i ǀkhas kas, ǃoms ǀkhas kas hoasa ǂnauo, xaweb ga ǁō tama i tsîb ga kharob ai ǁgoeo,
EXO.21.19	ǁkhawab ga khâi tsîb ga ǀkharus ǀkha ǃās daob ai ǃgûo, ob ge ǁnāb ǁîba ge ǂnauba nî ǀhapio; nēs ǀguisa dī tsîb nî tôasib hâna matare bi tsî hoaragase nî ǂgau kai bi.
EXO.21.20	Tsî khoe-i ga ǁî-i di ǃgāb kas, ǁî-i di ǃgās kas hoasa hai-i ǀkha ǂnauo, ǁî-i ǃommi ǃnâb ra ǁōs kōse, o i ge ǂanǂansase nî ǀkhaohe.
EXO.21.21	Xawe ǀgui tsēs kōses kas, ǀgam tsēra kōses kasab ga ûio, ob ge ǀkhaohe tide, ǁîb di marib a amaga.
EXO.21.22	Tsî aogu ga ǂnoagu tsî gu ga ǀgamǀkhā hâ tara-e ǂnauo, ǀgôaro-i ra ǁgôas kōse, xawe ǁōǁōsa ǂkhôa-i ga hâ tama io, ob ge ǂanǂansase nî ǁkharahe, taras di aob nî ǁîba ǁgui-ai khami, tsîb ge ǁîsa ǂhanuǂhanu-aogu ǃommi ǃnâ nî mā.
EXO.21.24	mûsa mûs ama, ǁgûba ǁgûb ama, ǃomma ǃommi ama, ǂaisa ǂais ama,
EXO.21.25	dâuǃkhai-e dâuǃkhai-i ama, ǀhapisa ǀhapis ama, ǃhonaba ǃhonab ama.
EXO.21.26	Tsî khoe-i ga mûs ǁî-i ǃgāb dis kas, mûs ǁî-i ǃgās dis kas hoasa ǂnau tsî ga hîkākā sio, o i ge ǁî-e ǃnorasase nî ǃgû kai mûs â-i ǃaroma.
EXO.21.27	Tsî ǁgûb ǃgāb â-i dib kas, ǁgûb ǃgās â-i dib kasa i ga ǂnauǂuio, o i ge ǁî-e nî ǃnoraǃnora ǁgûb â-i ǃaroma.
EXO.21.28	Tsî gomab ga ao-i kas, tara-i kas hoasa ǃkhāo, ǁō i nîs kōse, ob ge gomaba ǂanǂansase nî ǀuiǁhomhe, tsî ǁgans âb ge ǂûhe tide, xawe ǀhonkhoeb ǁnā gomab dib nî ǀhapio.
EXO.21.30	Tsî xoremari-eb ga ǁgui-aiheo, ob ge xores ǁîb ǀoms dis ǂama ǁgui-aiheb nîn hoana nî mā.
EXO.21.31	Tsî ǀgôab kas ǀgôas kas hoasab ga ǃkhāo, ob ge nē ǂhanub ǁkhāba nî sîsenūhe.
EXO.21.32	Tsî gomab ga ǃgāb kas, ǃgās kas hoasa ǃkhāo, ob ge ǀhonkhoeb âba ǃnonadisi ǀhaiǀurimarina nî mā, tsî gomab on ge nî ǀuiǁhomhe.
EXO.21.33	Tsî khoe-i ga tsau-e ǁkhowa-amo, tamas ka io khoe-i ga tsau-e khao-o, tsî i ga ǁî-e ǃgū-ai tama i tsî gomab kas eseli kas hoas ga ǁî-i ǃnâ ǁnāo,
EXO.21.34	ob ge ǀhonkhoeb ǁnā tsau-i diba nî mādawa-am, ǁîb di ǀhonkhoebab ge mariba nî matare; xawe ǁō hâ-i ge nî ǁîb di.
EXO.21.35	Tsî khoe-i di gomab ga ǀgūkhoe-i â-i di gomaba ǃkhāo ǁōb nîs kōse, ob ge ûitsama gomaba nî ǁamaxūhe, tsî marib ge ǃkhareǃkharese nî ǀgorahe, tsî ǁō hâb ge ǁkhāti ǃkhareǃkharese nî ǀgorahe.
EXO.21.36	Xawe ǂansa i ga hâ io, gomab ge aiga ǃkhāxa hâ i, tsî ǀhonkhoeb âb ge sâu bi tama hâ i ǃkhaisa, ob ge mâ dommi hoab ai gomab ama nî mā; xawe ǁō hâb ge nî ǁîb di.
EXO.22.2	ǃNari-ao-i ga hōheo, khaoǃkhopa i ra hîa, tsî i ga ǂnauheo, ǁō i nîs kōse, os ge ǁî ǃkhaisa ǂnau goba ǀaoǀhapise ība tide.
EXO.22.3	Xawe sores ga ǁî-i ǂama ǁhaio, os ge ǁî ǃkhaisa ǀaoǀhapise ǁî-e nî ība; ǁî-i ge hoaragase nî mādawa-am; ūhâ tama i ga io, o i ge ǃnaris â-i ǃaroma nî ǁamaxūhe.
EXO.22.4	Tsî ǃnarixū-i ga ǁî-i tawa amase ûitsamase hōheo; gomab karao, eseli karao, ǀgoa-i karao, ǃhonarisase i ge nî mādawa-am.
EXO.22.5	Khoe-i ga ǃhana-i kas, ǂauxûiǂûǃhana-i kas hoasa ǃûhapu kaio, tsî i ga ǀgoan â-e doeǁgao, nau khoe-i di ǃhanab ǃnân nî ǃûse, ǁî-i ge ǁî-i di ǃhanab di ǃgâi-i tsî ǁî-i ǂauxûiǂûhais di ǃgâi-i xa nî mādawa-am.
EXO.22.6	ǀAe-i ga khauǂoa tsî i ga ǁkhūna ǃkhō, ǃhoroǃgaeǀkhādan kas, ǃhanab ai mâ ǃhorob kas hoas nî hapuhes kōse, ǁî-i, ǁnā ǀae-e ge ǂhubi-i ge ǀoa hâse nî mādawa-am.
EXO.22.7	Khoe-i ga ǁî-i di ǀgūkhoe-i marib kas, soadi kas hoasa sâu kaio, tsîn ga ǁnā khoeb di omma xu ǃnariheo; ǃnari-ao-i ga hōheo, o i ge ǃhonarisase nî mādawa-am.
EXO.22.9	Mâ ǂkhabab hoab di ǃkhais, gomab dis kas, eseli dis kas, ǀgoan dis kas, saran dis kasa, kā hâ xū-i, ǁî-i xa i ga khoe-e: ǁÎ-i ge a ti xū, ti mî-i dis xase, ǁîkha hoakha di ǃkhais ge elogu tawa nî sī; elogu xa ga ǀhapimāhe-i hoa-i, ǁî-i ge ǁî-i di ǀgūkhoe-e ǃhonarisase nî mādawa-am.
EXO.22.10	Khoe-i ga ǁî-i di ǀgūkhoe-e eseli kas, gomab kas, ǀgoa-i kas, goma-i hoa-i kas hoasa sâu kaio, tsî i ga ǁōǂkhôaǂkhôahe i kao, doeǁgabēhe i kao, khoe-i xare-i xa i ge mûhe tama is kōse,
EXO.22.11	os ge nūs ǃKhūb disa ǁî ǀgamkha ǁaegu nî hâ, iseb ǀnîsi ǃommi âba ǀgūkhoeb di xū-i tawa ǁgui tama hâsa; tsî ǁnā xū-i di ǀhonkhoeb ge ǁîsa nî ǃkhōǃoa, tsîb ge mādawa-am tide.
EXO.22.12	Xawe ǂanǂansase i ga ǁîb xa ǃnarihe hâo, ob ge ǁî-e ǀhonkhoeb â-e nî mādawa-am.
EXO.22.13	Xawe ǂanǂansase i ga ǀkhauǃāhe hâo, ab ǁî-e ūhâ ǀhûǀguitimîxūse, ob ge ǀkhauǃāhe hâ-e ǀhonkhoeb â-e mādawa-am tide.
EXO.22.14	Tsî khoe-i ga ǀgūkhoe-i â-i tawa ǀkhupio, tsî i ga ǂkhôadīheo, ǁō i kao, ǀhonkhoeb â-i a ǀkhai hîa, o i ge hoaragase nî mādawa-am.
EXO.22.15	Xawe ǀhonkhoeb â-i ga hâ hâ io, o i ge mādawa-am tide; ǃgaehe i ga hâ io, o i ge ǃgaeǀgaus di amǃnâs ai nî hâ.
EXO.22.16	Tsî aore khoeb ga ǂkhamkhoes hîa āba mā bi tamasa ǂgaeǂhapu tsî ǁgoeǀkhā sio, ǁîb ge ǁîsa ǃgameǁui-e mā tsî nî tarase ū si.
EXO.22.17	ǁGûb ga hoaragase ǂkhāo, ǁîsa mā bisa, ob ge mariba nî mā, ǂkhamkhoedi di khāǁuiba a anuba khami.
EXO.22.18	ǃGai-aodets ge ûi kai tide.
EXO.22.23	ǁÎnats ga domǃnôa-i hoa-i ai ǁgâiǀāo, tsîn ga ǃgāse tita ǃoa ǂgaio, o ta ge tita ǁîn di ǂgaisa ǂanǂansase nîra ǁnâu;
EXO.22.24	ob ge ti ǁaiba nîra khau, o ta ge tita sado gôab ǀkha nîra ǃgam; o di ge sadu tarade nîra ǃoatara kai, tsîn ge sadu ôana nîra ǃoaǀgôa kai.
EXO.22.27	ǁÎb ǀguiba i kom ǃgū-aixūse ūhâo, anaǂamxūb ǁî-i khōb dib komo; mâ xū-i ǃnâ i kha nî ǁgoe? O i ge nîra ī, ǁî-i ga tita ǃoa ǂgaio, o ta ge tita nîra ǁnâu; tita a ǀkhomxaǃnâ xui-ao.
EXO.23.2	ǂGuibats ge ǂkhabadīǃkhaidi ǃnâ sao tide; tsîts ge ǁkhāti ǂnoaguǃkhai-i ǃnâ ǃhoa tide, îts tā ǂguiba ǂōsenǀî, ǂhanubats nî gama kaise.
EXO.23.5	Satsa ra ǁkhanni di eseli ǃnaob ǃnâ ǁgoe ǃkhaisats ga mûo, ǁnâi ǀhawets nî sa xū-e ǁnāxūsa ǁîb ǃaroma, ǁîbats nî huise? Sats ge nî ǁnāxū i, ǁîb ǃaroma!
EXO.23.7	ǃNūse hâ ǂkhaba ǃkhai-e xu, tsîts ge ǀhapio-i tsî ǂhanu-ai-e ǃgam tide: Eloxoresa-e ta ǂhanu-ai kai tide xui-ao.
EXO.23.9	ǃHaokhoebats ge ǁkhāti ǁgâiǀā tide: ǃHaokhoe-i di ǂgaobats a ǂan xui-ao, sadu on kom ǃhaokhoe ge io Egipteǃhūb ǃnâo.
EXO.23.11	xawe hûǁîb aits ge ǁîba sâ tsî nî ǁgoe kai, în ǀgâsan sa ǁaes dina ǂû, în ǃgau ka xūna ǃaub di ǀguruna ǂû; ǁnās ǁkhās xasets ge ǁkhāti nî dī sa ǂauxûiǂûǃhanab ǀkha tsî sa ǀkherahaidi ǀkha.
EXO.23.12	ǃNani tsēdets ge sa sîsenga nî dī, xawe hûǁî tsēs aits ge nî sâ, sa gomab tsî sa eseli tsîkha nî sâga, sa ǃgās di ôab tsî ǃhaokhoeb tsîkha nî ǀomǂnûise.
EXO.23.16	Tsî ǃgaos di kaitsēs ǂguro ǂûn sa xūreb din, ǃhanab aits nî tsoro hân disa. Tsî ǀhaoǀhaobasens di kaitsēs kurib di ǀamǂoas ai, sa xūrebats ga ǃhanaba xu ǀhaoǀhaobasen ǃnubai.
EXO.23.17	ǃNona ǃnādi kōse gu ge sa aogu hoaga kurib ǃnâ ǃKhūb Elob di ais aiǃâ nî ǂhai.
EXO.23.22	Xawe dommi âbats ga ôasase ǁnâuǀnamo tsî tita nî mîn hoana dīo, o ta ge sa khākhoe-i di khākhoe tsî sa mâǃoasabe-i di mâǃoasabese nîra ī.
EXO.23.23	Ti ǀhomǃgāb ge sa ais aiǃâ ǃgû tsî nîra ūǂgâ tsi Amorǁîn, Hetiǁîn, Perisiǁîn, Kanaanǁîn, Hiviǁîn tsî Jebusǁîn tsîn tawa, tsî tita ge ǁîna nîra hîkākā.
EXO.23.26	O i ge ǁorasā-i kas, ǂûoǃnâ-i kas hoasa sa ǃhūb ǃnâ hâ tide; o ta ge tita ǀgaus sa tsēdi disa nîra ǀoaǀoa.
EXO.23.27	O ta ge tita ti ǃhuriba sa ais aiǃâ nîra sî, o ta ge ǁnā ǁaes, ǁîs tawats ga sīs hoasa nîra ǂkhabuǂâi kai; o ta ge nîra dī, khākhoen âts hoan ǃkhomǃnoro nîra ǃgû ǃkhaisa.
EXO.23.29	Tsî ta ge tita ǁîna ǀgui kurib ǃnâ sa ais aiǃâba xu ǂhāǂui tide, ǃhūb ǀkhaiǃnâ tidega, în ǃaub di ǀguruna tā ǂgui sadu ǃoa-ai.
EXO.23.30	Saogubes ai ta ge tita ǁîna sa ais aiǃâba xu nî ǂhāǂui, ǂgui tsî du nî ǃhūba ǀumis kōse.
EXO.24.2	Îb Moseb ǀguiba ǃKhūba ǀgū, î gu nauga tā ǀgū; îs ǁaesa tā ǃapa ǁîb ǀkha.
EXO.24.6	Ob ge Moseba ǀgui ǃkhareb ǀaob diba ū tsî ǁîba ǃoregu ǃnâ ge ǂgā; tsî nau ǃkhareb ǀaob dibab ge altars ai ge ǀgapi.
EXO.24.9	O kha ge Moseb tsî Aronni tsîkha ge ǃapa, tsî ǁkhāti Nadab tsî Abihub tsîkha tsî Israeli kaigu di hûdisigu tsîga,
EXO.24.13	ǃNubaib ge Moseba ge khâi Josuab, ǁîb di ǃgāb ǀkha; tsîb ge Moseba ǃhommi Elob dib ai ge ǃapa.
EXO.24.14	Ob ge kaigu ǃoa ge mî: Sago nēpa ǃâuǃgâ khom re, ǁkhawa khom nî sago tawa hās kōse; tsî kō Aronni tsi Huri tsîkha ge sago ǀkha hâ; khoe-i ga dīǃkhaide ūhâo, a-i ǁîkha tawa ūhā.
EXO.24.15	Tsî Moseb ge ǃhommi ai ǃapao, o i ge ǀnanu-e ǃhomma ge ǃgū-ai.
EXO.25.2	Mîba Israeli ôana în ǀhaoǀhaoǁguiba-e ǁguiba te. Mâ-i, māsenxase kara ǁguiba-i hoa-i xats ge ti ǀhaoǀhaoǁguibasa nî ū.
EXO.25.3	Tsî nēs ge ǀhaoǀhaoǁguibas, ǁîs xats nî ūsa: ǃHuniǀurib, ǀhaiǀurib, ǂaib,
EXO.25.4	ǀhommiǂhoab, purpurǀapab, îǀapab, ǀui ǃurilineǃkhain tsî piriǀûn;
EXO.25.5	ǀapaǀapahe hâ bairakhōn, ǃâukhōn tsî akasiahain;
EXO.25.6	olib ǃamamǀaes dib, ǃgâihamxūn ǂkhauǀkhās din tsî ǃgâihamxūn ǀanǀans din;
EXO.25.7	sardoniksǀuidi tsî ǀuidi efob ǃnâ nî ǂnûihedi tsî ǁkhaixūb didi tsîna.
EXO.25.8	Tsîn ge tita ǃanusi-e nî dība, tita nî ǁîn ǁaegu ǁanga.
EXO.25.11	Tsîts ge ǁîsa ǀui ǃhuniǀurib ǀguib ǀkha nî ǃkhûǀkhā, ǃnāb ǃnâ tsî ǃaugab aits ge ǁîsa nî ǃkhûǀkhā; tsîts ge ǁîsa ǃhuniǀurikransa nî dī ǁî-i ǂnamipe.
EXO.25.12	Îts ǁî-e haka ǃhuniǀuriǃganuna ǂnâba, îts ǁîna ǁî-i di haka ǁhôagu ai ǂnûi, î ra ǀgam ǃganura ǁî-i di ǀgui ǀkhāb ai hâ tsî ǀgam ǃganura ǁî-i di nau ǀkhāb ai.
EXO.25.13	Îts tani-ūhaiga dī akasiahain xa, îts ǁîga ǃhuniǀurib ǀkha ǃkhûǀkhā.
EXO.25.14	Îts tani-ūhaiga ǃganun ǃnâ ǂgā ǂgaes di ǃnamkha tawa, îs ǂgaesa ǁîgu ǀkha tanihe.
EXO.25.15	Tani-ūhaigu ge ǂgaes di ǃganun ǃnâ nî hâ, ǁîgu ge ǂgaeǂuihe tide.
EXO.25.18	Tsîts ge ǁkhāti ǀgam xerukha nî dī ǃhuniǀurib xa; ǀui ǃhuniǀurib xats ge ǁîkha nî dī ǃgū-aixūs ǂkhîbagus dis di ǃnamkha ǃnâ.
EXO.25.19	Îts ǀgui xeruba dī nē ǀkhāb di ǀamsa xu tsî ǀnî xeruba nau ǀkhāb di ǀamsa xu; î kha xerukha ǃgū-ais ǂkhîbagus dis tawa ǁapo ǁîs di ǀamra hoara ai.
EXO.25.20	Î kha xerukha ǁgabogu âkha ǀgapise ǃā, î kha ǂkhîbagus di ǃgū-aisa ǁîkha di ǁgabogu ǀkha ǃgū-ai, î ra ǁîkha di aira ǃoagu; î ra xerukha di aira ǂkhîbagus di ǃgū-aisǀî kō.
EXO.25.24	Tsîts ge ǁîba ǀui ǃhuniǀurib ǀkha nî ǃkhûǀkhā; tsîts ge ǁkhāti ǃhuniǀurikransa ǁîb ǂnamipe nî dī.
EXO.25.25	Tsîts ge ǁîb ǂnamipe ǃkhui-amhai-e nî dī, ǃommi ǂhabab kō-e; tsîts ge ǃhuniǀurikransa nî dī ǁîb di ǃkhui-amhais ǂnamipe.
EXO.25.26	Tsîts ge ǁîb ai ǁkhāti haka ǃhuniǀuriǃganuna nî dī; tsîts ge ǃganuna nî ǂnûi ǁnā haka ǁhôagu, ǁîb di haka ǂaidi tawa nî hâgu ai.
EXO.25.27	ǃKhui-amhais ǃoa-ain ge ǃganuna nî hâ tanihaigu di ǂgāǃnâxūse, tāb nî tanihese.
EXO.25.28	Nē tanihaigats ge akasiahain xa nî dī, tsîts ge ǁîga ǃhuniǀurib ǀkha nî ǃkhûǀkhā; tsî tāb ge ǁîgu ǀkha nî tanihe.
EXO.25.29	Tsîts ge ǁkhāti nî dī ǁîb di ǃorede tsî ǁîb di ǀanǀansoade tsî ǁîb di ǂhaba ǃorede tsî ǁîb di ǀgabide, ǁîde xun nî ǂnâde; ǀui ǃhuniǀurib xats ge ǁîna nî dī.
EXO.25.30	Tsîts ge nē tāb ai ǁkhāti hugaǀgui ǁgaupereba ti ais aiǃâ nî ǁgui.
EXO.25.32	Tsî ǃnani ǁôagu ge ǁîb di ǃnamkha xu nî ǂoaxa: ǃNona ǁôagu kandelari diga ǀgui ǀkhāb âba xu, tsî ǃnona ǁôagu kandelari diga nau ǀkhāb âba xu.
EXO.25.33	ǀGui ǁôab ǃnâ di ge ǃnona ǀgabide nî hâ, amandelǂûn khami īde, ǀgui ǃhûs tsî ǀgui ǃkhās tsîra; tsî ǃnona ǀgabidi amandelǂûn khami īde nau ǁôab ai, ǀgui ǃhûs tsî ǀgui ǃkhās tsîra; nēti gu ge ǁnā ǃnani ǁôagu kandelara xu ra ǂoaxaga nî ī.
EXO.25.34	Tsî kandelari ǂhanib tawa di ge haka ǀgabide nî hâ, amandelǂûn khami īde, ǁîb di ǃhûdi tsî ǁîb di ǃkhādi ǀkha.
EXO.25.35	Tsî i ge ǃhû-e nî hâ ǀgam ǁôakha ǃnagaba xu ra ǀkhīse. ǁNāti i ge nî ī ǃnani ǁôagu, kandelara xu ra ǀkhīgu ǀkha.
EXO.25.36	ǁÎgu di ǃhûdi tsî ǁîgu di ǁôagu ge ǁîba xu nî ǂoaxa; ǁîn hoan ge ǀgui ǂnauǃgâiǃgâihe hâ sîsenai-i ǀgui-i ase nî i, ǀui ǃhuniǀurib xa.
EXO.25.37	Tsîts ge ǁkhāti hû ǃamamǀaede ǁîba nî dība, î di ǃamamǀaedi âba ǃamamhe, î di ǃnâ ǁîb di ǃnamkha ai.
EXO.25.38	ǁÎb di ǁaraǂaoxūn tsî ǁîb di ǀari-ūxūn tsîn ge ǀui ǃhuniǀurib xa nî dīhe.
EXO.25.39	ǀGui talens ǀui ǃhuniǀurib ǀkhan ge nî dīhe, nē xapan hoan ǀkha.
EXO.26.2	Gaxub ǀgui îǂgoab dib ge ǀgamdisiǁkhaisaǀa ǂhâgu kōse nî i tsî ǂhabasib ǀgui îǂgoab diba haka ǂhâgu kōse; nē îǂgoan hoan ge ǀgui ǀnōs ǀguisa nî ūhâ.
EXO.26.3	Koro îǂgoan ge nî ǃkhōǁaehe hâ, nēsa naus ǀkha. ǁKhawan ge koro îǂgoana nî ǃkhōǁaehe hâ, nēsa naus ǀkha.
EXO.26.4	Tsîts ge ǀhomǂhoa ǂhīǃgaerode nîra dī ǀgui îǂgoab di ǃnammi ai ǀkhâuǀams tawa, ǃkhōǁaes ǃnâ; ǁnās ǁkhās xasets ge ǁkhāti nî dī îǂgoab di ǀuniǀams ǀkhab ai, ǀgamǁî ǃkhōǁaes tawa.
EXO.26.5	Korodisi ǂhīǃgaerodets ge ǀgui îǂgoab tawa nî dī, tsî korodisi ǂhīǃgaerodets ge îǂgoab di ǀkhâuǀams, ǀgamǁî ǃkhōǁaes tawa hâs tawa nî dī; nē ǂhīǃgaerodi ge nî ǃkhōǁaegu.
EXO.26.6	Tsîts ge ǁkhāti korodisi ǃhuniǀuriǂhaoǀurirona nî dī, tsîts ge îǂgoana nî ǃkhōǁae nēsa naus ǀkha nē ǂhaoǀuriron ǀkha, î-i tabernakel kai.
EXO.26.7	Tsîts ge ǁkhāti îǂgoana nî dī piriǀûn xa tabernakeli di ǃgū-aixūse: Disiǀguiǀa îǂgoan xats ge ǁîsa nî dī.
EXO.26.8	Kōsib ǀgui îǂgoab dib ge nî ǃnonadisi ǂhâgu kō, tsî ǂhabasib ǀgui îǂgoab diba haka ǂhâgu kō: Nē disiǀguiǀa îǂgoan ge ǀgui ǀnōs ǀguisa nî ūhâ.
EXO.26.9	Tsîts ge koro îǂgoana ǀguri nî ǃkhōǁae tsî ǃnanide ǀguri; tsî ǃnaniǁîb nē îǂgoan dibats ge nî ǃhonarisa kai tabernakeli di ais aiǃâ.
EXO.26.10	Tsîts ge korodisi ǂhīǃgaerode nî dī, ǀgui îǂgoab di ǀkhāb hîa ǃkhōǁaes di ǀkhâuǀams tawa hâb ǃnâ, tsî korodisi ǂhīǃgaerode ǁnā îǂgoab, ǀgamǁî ǃkhōǁaes tawa hâs di ǀkhāb ǃnâ.
EXO.26.11	Tsîts ge ǁkhāti korodisi ǂaiǂhao ǀurirona nî dī, tsîts ge ǂhaoǀurirona ǂhīǃgaerodi ǃnâ nî ǂgā, tsîts ge omsa nî ǃgaeǁae îs ǀgui xū kai.
EXO.26.12	ǃGau ra xū-i, tentoms di îǂgoagu xa ra ǃgau-i, îǂgoab di ǃkhare-i, hîa ra ǃgau-i: ǁÎ-i ge tabernakeli di khaoǃgâga-ū nî ǂgāǂam.
EXO.26.13	Tsî ǀgui ǂhâb nē ǀkhāb dib tsî ǀgui ǂhâb nau ǀkhāb dib tentoms îǂgoagu di gaxub tawa nî ǃgaub ge tabernakeli di ǀkhākha ū nî ǂgāǂam, nē ǀkhāb tsî nau ǀkhāb ai, ǁîbas nî ǃgū-aise.
EXO.26.14	Tsîts ge ǁkhāti tentomsa ǃgū-ai-e nî dība ǀapaǀapahe hâ bairakhōgu ǀkha tsî pirikhōn ǀkha.
EXO.26.16	Kōsib ǀgui ǃnaob dib ge nî disi ǂhâgu kō, tsî ǀgui ǂhâb tsî ǃkhare ǂhâb ge mâ ǃnaob hoab di ǂhababa nî kō.
EXO.26.17	ǀGam ǃkhōǁaerab ge mâ ǃnaob hoaba nî ūhâ, leri ǃnâ hâ ǃapa-ūhairon khami, nēsa naus xōǀkhā; nētits ge ǃnaon tabernakeli din hoan ǀkha nî dī.
EXO.26.18	Tsî ǃnaon tabernakeli dinats ge nēti nî dī: ǀGamdisi ǃnaona ǃkhawagas ǀkhāb ai ǃkhawagasǀî.
EXO.26.19	Tsîts ge ǁkhāti hakadisi ǀhaiǀuriǂaide nî dī nē ǀgamdisi ǃnaon ǃnaga, ǀgam ǂaira ǀgui ǃnaob ǃnaga ǁîs di ǀgam ǃkhōǃkhaira tawa, tsî ǀgam ǂaira nau ǃnaob ǃnaga ǁîs di ǀgam ǃkhōǃkhaira tawa.
EXO.26.20	Tsî nau ǀkhāb tabernakeli dib ain ge ǁkhāti ǀgamdisi ǃnaona nî hâ ǀapas ǀkhāb ai.
EXO.26.21	ǁÎn di hakadisi ǃhuniǀuriǂaidi ǀkha: ǀGam ǂaira ǀgui ǃnaob ǃnaga tsî ǀgam ǂaira nau ǃnaob ǃnaga.
EXO.26.22	Tsî tabernakeli di huriǂoas ǀkhāb aits ge ǃnani ǃnaoga nî dī.
EXO.26.23	ǁKhātits ge ǀgam ǃnaokha nî dī tabernakeli di ǁhôaǃnaob ase ǃnamkha hoakha ai.
EXO.26.24	Tsî kha ge hoakha ǃnagaba xu ǀgēkha xase nî ǃgaeǁaehe; tsî kha ge ǁkhāti ǀgēkha xase ǁîb di ǂamǃnâs tawa nî ǃgaeǁaehe ǃganub ǀkha. ǁNāti i ge nî ī ǁî ǀgamkha ǀkha, ǁhôaǃnaob ase kha ge nî hâ.
EXO.26.25	ǁNāti gu ge ǁkhaisa ǃnaoga nî ī, ǁîgu di ǃhuniǀuriǂaidi ǀkha: Disiǃnaniǀa ǂaide, ǀgam ǂaira ǀgui ǃnaob ǃnaga tsî ǁkhawa ǀgam ǂaira ǀgui ǃnaob ǃnaga.
EXO.26.27	Tsî koro daoǁkhaega nau ǀkhāb tabernakeli dib di ǃnaob tawa; tsî ǁkhāti koro daoǁkhaega tabernakeli di ǃnaogu tawa ǀgam ǃnamkha ai, huriǂoasǀî.
EXO.26.28	Tsî ǁaegub daoǁkhaeb ge ǃnaogu ǁaegu nî hâ nē ǀamsa xu nau ǀams kōse ra sīse.
EXO.26.29	Tsîts ge ǃnaona ǃhuniǀurib ǀkha nî ǃkhûǀkhā tsî ǁîn di ǃganunats ge tani-ūdagu di ǂgâǃkhaise ǃhuniǀurib ǀkha nî dī, daoǁkhaegats ge ǁkhāti ǃhuniǀurib ǀkha nî ǃkhûǀkhā.
EXO.26.30	ǃNubaits ge tabernakela nî ǂnûikhâi, ǁîb di dommi ǃhommi aits go ǁgauheba ǃoa.
EXO.26.32	Tsîts ge ǁîba haka ǂkhâǃnâhaigu akasiahain digu ai nî ǂgāmâi, ǃhuniǀurib ǀkha ǃkhûǀkhāhe hâse; ǁîgu di ǂhaoǀuriron ge ǃhuniǀurib xa nî dīhe haka ǀhaiǀuriǂaidi ai ra mâse.
EXO.26.36	Tsîts ge ǁkhāti tentoms di dao-ams tawa ai-e nî dī ǀhommiǂhoab xa, tsî purpurǀapab xa tsî skarlakǀapab xa, tsî ǀuise ǀhôahe hâ lineǃkhai-i xa anansa sîsenai-e.
EXO.26.37	Tsîts ge ǁkhāti nē aisa koro ǂkhâǃnâhaiga nî dība sitimhain xa, tsî ǃhuniǀurib ǀkha nî ǃkhûǀkhā; ǁîgu di ǂhaoǀuriron ge nî ǃhuniǀuri; tsîts ge ǁîga koro ǂaib ǂaide nî ǂnâba.
EXO.27.2	Tsîts ge ǁîs di ǁnâga haka ǁhôagu âs ai nî dī, ǁîga xu gu ge ǁnâgu âsa nî ǀkhī; tsîts ge ǂai-i ǀkha ǁîsa nî ǃkhûǀkhā.
EXO.27.3	Tsîts ge ǁkhāti xapana nî dī, tsaob âsa nî ǃkhōǃoana, ǁkhāti ǁîs di sîsenbē-ūxūn, ǁîs di ǀgapiǃoredi, ǁîs di forkn tsî ǁîs di ǂnomǃorede; ǁîs di sîsenūxūn hoanats ge ǂaib xa nî dī.
EXO.27.4	Tsîts ge ǁîsa rostera nî dība, ǂaib xa dīhe hâb, ǂhams khami ība; tsîts ge ǁnā ǂhams khami ī rosteri tawa ǃganuna nî dī ǁîb di haka ǁhôagu tawa.
EXO.27.5	Tsîts ge ǁîba nî ǁgui altars di ǃgûǂnamipes ǃnagaba xu, îb ǂhams khami ī rostera altars ǁaegub ǃnâ hâ.
EXO.27.6	Tsîts ge ǁkhāti altarsa tanihaikha nî dība, tanihaikha akasiahain xa; tsîts ge ǁîkha ǂaib ǀkha nî ǃkhûǀkhā.
EXO.27.7	Tsî tanihaikha ge ǃganun ǃnâ nî ǂgāhe, î kha tanihaikha altars di ǃnamkha hoakha ai hâ, tanihes ra hîa.
EXO.27.10	ǁÎgu di ǀgamdisi ǂkhâǃnâhaigu tsî ǁîgu di ǀgamdisi ǂaidi ge nî ǂaib ǀkha dīhe; nē ǂkhâǃnâhaigu di ǂhaoǀurin tsî ǁîn di ǃgae-ūdan âgu ge nî ǀhaiǀuri.
EXO.27.11	Tsî ǁnās ǁkhās xasen ge ǃgū-aiǃkhain ǀapasǀî hâ ǀkhāb dina nî ǀguikaidisi ǂhâgu kō; ǁîgu di ǀgamdisi ǂkhâǃnâhaigu tsî ǀgamdisi ǂaidi âgu ge ǂaib xa nî dīhe; ǂhaoǀurin ǂkhâǃnâhaigu din tsî ǁîn di ǃgae-ūdan ge nî ǀhaiǀuri.
EXO.27.12	Tsî ǂhabasib ai-ommi diba-ū huriǂoasǀî hâ ǀkhāb ain ge ǃgū-aiǃkhaiga nî hâ, korodisi ǂhâgu kōse; ǁîgu di ǂkhâǃnâhaigu ge nî disi tsî ǂaidi âgu ge nî disi.
EXO.27.13	Tsî ǂhabasib ai-ommi dib ge aiǂoasǀî hâ ǀkhāb ai nî korodisi ǂhâgu kō.
EXO.27.14	Nēti: Disikoroǀa ǂhâgu ǃgū-aiǃkhaigu digu ge ǀgui ǀkhāb ai nî hâ: ǂKhâǃnâhaigu ân ge nî ǃnona, tsî ǂaidi âga nî ǃnona.
EXO.27.15	Tsî disikoroǀa ǂhâgu ǃgū-aiǃkhaigu digu ge nau ǀkhāb ai nî hâ: ǂKhâǃnâhaigu ân ge nî ǃnona tsî ǂaidi âga nî ǃnona.
EXO.27.16	Tsî dao-ams ai-ommi dis ǃnâb ge ǃgū-aiǃkhaiba nî hâ ǀgamdisi ǂhâgu kōba, ǀhommiǂhoab xa tsî purpurǀapab xa tsî îǀapab xa tsî ǀui ǀhôahe hâ lineǃkhaib xa anansîsenai-e, ǂkhâǃnâhaigu ge nî haka tsî ǂaidi âga nî haka.
EXO.27.17	ǂKhâǃnâhaigu ai-ommi digu hoagu ge ǀhaiǀuri-anixūn ǀkha nî ǃkhûǂnamipehe; ǂhaoǀuriron âgu ge nî ǀhaiǀuri, tsî ǂaidi âgu ge nî ǂai.
EXO.27.18	Gaxub ai-ommi dib ge nî ǀguikaidisi ǂhâgu kō, tsî ǂhabasib nî mâ ǀkhāb hoab ai korodisi tsî ǀgapisib nî koro ǂhâgu kō, ǀui ǀhôahe hâ lineǃkhaib xa; tsî ǂaidi âgu ge nî ǂai.
EXO.27.19	Tsî sîsenūxūn tabernakeli din xasa, ǁîn ge sîsenni ân hoab ǃnâ, ā, ǃgaeǁareǀurin âb tsî ai-ommi di ǀurin hoan ge nî ǂaiǀuri.
EXO.27.21	Tentoms ǀhûs dis ǃnâ, ǂgāmâiǃkhaib ǀhûǀguitimîs aiǃâ hâb ǃauga, ǁnāpa gu ge Aronni tsî ǁîb di ôagu tsîga ǁîsa nî ǁāǁā, ǃuisa xu ǁgoas kōse, ǃKhūb di ais aiǃâ; nēs ge ǀamo ǂnûiǂgāse nî ība ǁîn di ǃhaodi hoade Israeli ôan ǃnâ.
EXO.28.2	Tsîts ge sa ǃgâsab Aronna ǃanu sarana nî dība ǂkhaisib ase tsî anixūb ase.
EXO.28.5	Tsîn ge ǁkhāti nî ū ǃhuniǀurib tsî ǀhommiǂhoab tsî purpurǀapab tsî îǀapab tsî ǀui ǀhôahe hâ lineǃkhaib tsîna.
EXO.28.6	Tsîn ge efoba nî dī ǃhuniǀurib xa tsî ǀhommiǂhoab xa tsî purpurǀapab xa tsî îǀapab xa tsî ǀui ǀhôahe hâ lineǃkhaib xa hoan xa ǁkhā sîsendommi ai.
EXO.28.7	ǁÎb ge ǃnamkha hoakha ai ǃgaeǁae ra ǃhâukha ǃhōkha dikha nî ūhâ, îb ǃgaeǁaehe hâse hâ.
EXO.28.8	Tsî ǃgaesenǃhâub efob âb dib ǁîb ai hâb: ǁÎb ge ǁāǁāǁkhāsa sîsenni âb khami nî ī ǁkhā xūn xa: ǃHuniǀurib xa tsî ǀhommiǂhoab xa tsî purpurǀapab xa tsî îǀapab xa tsî ǀui ǀhôahe hâ lineǃkhaib xa.
EXO.28.9	Tsîts ge nî ǀgam sardoniksǀuira ū tsî nî ǁîra ai Israeli ôan di ǀonde xoaǂgā:
EXO.28.10	ǃNani ǀondi ân ǀgui ǀuis ai, tsî ǀnî ǃnani ǀonde nau ǀuis ai ǁîn di ǃnaes ǃoa;
EXO.28.11	ǀuixoaǂgā-aogu di sîsenni ǃoa, segeln ra xoaǂgāhe khamits ge nē ǀgam ǀuira nî xoaǂgā Israeli ôagu di ǀondi ǀkha; tsîts ge ǁîra nî dī, î ra ǃhuniǀuriǂgaera xa hâǂgāhe hâ.
EXO.28.12	Tsîts ge ǀgam ǀuira efob ǃhâukha ǃhōkha dikha tawa nî ǂnûi Israeli ôan di ǂâiǂâisenǀuise; tsî Aronni ge ǀondi âga ǀgam ǃhōkha âb ai nî tani ǂâiǂâisenxūse ǃKhūb di ais aiǃâ.
EXO.28.13	Tsîts ge ǁkhāti ǃhuniǀuriǂgaerode nî dī.
EXO.28.14	Tsîts ge ǀgam ǁkhamrora nî dī ǃhuniǀurib ǀguib ǀkha; ǀguiǀamǀam rasets ge ǁîra nî dī ǀhôahe hâ kuru-ai-i ǃoa; tsîts ge ǀhôahe hâ ǁkhamrora ǂgaera tawa nî ǂgā.
EXO.28.15	Tsîts ge ǁkhāti ǁkhaib ǃkhai-i ǂhanub di-e nî dī hoan xa ǁkhā dommi ai; efob ra dīhe khamits ge ǁî-e nî dī; ǃhuniǀurib xa tsî ǀhommiǂhoab xa tsî purpurǀapab xa tsî îǀapab xa tsî ǀui ǀhôahe hâ lineǃkhaib xats ge ǁî-e nî dī.
EXO.28.16	Hakaǁhôaxase i nî ī tsî ǃhonarisa; ǀgui ǂhaob kōse i ge nî gaxu, tsî ǀgui ǂhaob kōse i ge nî ǂhaba.
EXO.28.17	Tsîts ge ǁî-e ǃnamǂgāhe hâ ǀuidi ǀkha nîra ǀoaǀoa, haka ǁgaradi ai; ǀgui ǁgaras ge nî sardi tsî ǀguis topa tsî ǀguis karbonkel. Nēs ge ǂguro ǁgarasa.
EXO.28.18	Tsî ǀgamǁî ǁgaras ge nî smarag tsî ǀgui safir tsî ǀgui diamant.
EXO.28.19	Tsî ǃnonaǁî ǁgaras ge nî ǀgui hiasint tsî ǀgui axats tsî ǀgui ametis.
EXO.28.20	Tsî hakaǁî ǁgaras ge nî ǀgui turkoe tsî ǀgui sardoniks tsî ǀgui jaspi; ǁîdi ge ǁgaradi hoadi ai ǃhuniǀurib ǀkha nî hâǂgāhe.
EXO.28.21	Tsî nē ǀuidi ge disiǀgamǀa ǀondi Israeli ôagu didi ǀkha nî hâ, ǁîgu di ǀondi ǀkha; ǁgâiǂganxūdi ra xoaǂgāhe khami nî xoaǂgāhe, mâs hoas ǁîs di ǀons ǀkha, disiǀgamǀa ǃhaodi ǃoa.
EXO.28.22	Tsîts ge ǁkhāti ǁkhaib di ǃkhaib tawa ǀguitikōse ǀamǀam hâ ǁkhamrora nî dī ǀhôahe hâ kuru-ai-i ǃoa ǃhuniǀurib xa.
EXO.28.23	Tsîts ge ǁkhāti ǁkhaib di ǃkhaib tawa ǀgam ǃhuniǀuriǃganura nî dī; tsîts ge ǀgam ǃganura ǁkhaiǃkhaib di ǀamra tawa nî ǂnûi.
EXO.28.24	ǁNās khaoǃgâts ge ǁnā ǀgam ǀhôahe hâ ǃhuniǀuriǁkhamrora ǀgam ǃganura ǃnâ nî ǂgā ǁkhaib di ǃkhaib ǀamra tawa.
EXO.28.25	Xawe ǀgam ǀamra ǁnā ǀhôahe hâ ǀgam ǁkhamrora dirats ge ǁnā ǀgam ǂgaerora tawa nî ǂgā; tsîts ge ǁîra ǂgaeǃapaǃhâun efob din tawa nî ǂnûi, ǂhanuse ǁîb ais di ǀkhāb ai.
EXO.28.26	Tsîts ge ganupe ǀnî ǀgam ǃhuniǀuriǃganura dī, tsîts ge ǁîra ǀgam ǀamra ǁkhaiǃkhaib dira tawa nî ǂnûi ǃnāb ǃnâ hâ ǂomamǃgâb tawa, efob di ǀkhāb ai;
EXO.28.27	tsîts ge ǁkhāti ǀnî ǀgam ǃhuniǀuriǃganura nî dī ǀgam ǂgaeǃapaǃhâukha efob dikha tawats nî ǂnûira, ǃnaga, aiǃâ hâ ǀkhāb ai, ǃgaeǁares âb ǃoa-ai, ǀgapise ǁāǁāǁkhāsa ǃhâub efob dib ai.
EXO.28.28	Tsî gu ge ǁkhaib di ǃkhaiba ǃganura âb ǀkha efob di ǃganura tawa nî ǃgaeǃapa ǀhomǂhoa tsurib ǀkha, îb ǁāǁāǁkhāsa ǃhâub efob dib ai hâ ti; tsî ǁkhaib di ǃkhaib ge efoba xu ǀgorahe tide.
EXO.28.29	Nētib ge Aronna ǀondi Israeli ôagu dide ǁkhaib di ǃkhaib ǂhanub dib ai nî tani, ǂgaob âb ai, ǃanusib ǃnâb ga ǂgâ ǃnubai, ǂâiǂâisens ase ǃKhūb di ais aiǃâ hugaǀgui.
EXO.28.32	Tsî danas âb di soas ge ǁaegub âb ǃnâ nî hâ; nē ǁhūs ge ǂomamǃgâ-e nî ūhâǂnamipe anansa sîsenai-i xa; ǁâsarab di ǁhūs ases nî ǁîb tawa hâ, doa i tidega.
EXO.28.33	Tsî ǂomamǃgâgu tawats ge granatǂûna nî dī ǀhommiǂhoab xa, tsî purpurǀapab xa, tsî îǀapab xa; ǁîb di ǂomamǃgâb ǂnamipe, tsî ǃhuniǀuriǀōǀōxūrode ǁîn ǁaegu.
EXO.28.34	ǀGui ǃhuniǀuriǀōǀōxūros nî hâse, ǁîs khaoǃgâ ǁkhawa ǀgui granatǂûs, tsî ǁkhawa ǀgui ǃhuniǀuriǀōǀōxūros tsî ǀgui granatǂûs, anaǂamxūb ǂnamipe.
EXO.28.37	Tsîts ge ǁîsa ǀhomǂhoa tsurib ǀkha nî ǁapoǁapo, ǃkhaib tawas nî hâga; aiǃâ hâ ǀkhāb ǃkhaib dib ais ge nî hâ.
EXO.28.38	Tsîs ge ǃūs Aronni dis ai nî hâ, îb Aronna tani ǂhanuoǃnâsib ǃanu xūn, ǁnā xūn, Israeli ôan nî khai hân dib, ǁîn nî khai hâ xūn hoan ǃnâ; tsîs ge hugaǀgui ǃūs âb ai nî hâ, ǃKhūb di ais aiǃâb nî ǁîna ǃgâiǃgâise.
EXO.28.39	ǁKhātits ge saraba nî dī, ǂgāǃnâguhe hâba ǀui ǃuri lineǃkhaib xa; tsîts ge ǃkhaib ona nî dī ǀui ǃuri lineǃkhaib xa; xawe ǃgaesennats ge anansa sîsenai-i ǃoa nî dī.
EXO.28.40	Tsîts ge ǁkhāti Aronni ôaga saraga nî dība, tsîts ge ǁîga ǃgaesenga nî dība, tsîts ge ǁîga ǀgapade nî dība ǂkhaitsi tsî anixūse.
EXO.28.42	Îts ǁkhāti lineǀnūsarana ǁîga dība, taotaosa ǃkhais di ǁgans nî ǃgū-aihese; ǁîn ge kamanaba xu ǀkhoedi kōse nî sī.
EXO.28.43	Tsî Aronni tsî ǁîb di ôagu tsîgu ge ǁîna nî tani, ǀhûs di tentoms ǃnâ gu ga ǂgâs, altarsa gu ga ǀgūs hoasa, ǃanusib ǃnâ gu nî ǃoabase; î gu tā ǂhanuoǃnâsi-e tani tsî ǁō, ti. Nēs ge ǀamo ǂnûiǂgāse nî ība ǁîb tsî surib âb tsîna, ǁîb khaoǃgâ.
EXO.29.2	tsî ǀkhuruǀkhuruhe tama pereb tsî ǀkhuruǀkhuruhe tama ǁganperedan olib ǀkha ǀhomamhe hân tsî ǀkhuruǀkhuruhe tama ǂhaba peredan olib ǀkha ǂkhauhe hâna. Tsaura tsampereb xats ge ǁîna nî dī.
EXO.29.3	Tsîts ge ǁîna ǀharu-i ǃnâ nî ǁgui, tsîts ge ǀharus ǃnâ ǁîna nî sī ǁgui gomab tsî ǂkharagūkha ǀkha.
EXO.29.4	ǃNubaits ge Aronni tsî ǁîb di ôaga nî ǀgū kai ǀhûs di tentoms tawa; tsîts ge ǁîga ǁgam-i ǀkha nî ǁā.
EXO.29.5	ǃNubaits ge sarana ū tsî ǁîna Aronna nî ǂgaeǂgā sarab tsî anaǂamxūb efob dib tsî efob tsî ǁkhaib di ǃkhaib tsîna; tsîts ge ǁîba nî ǃgae ǁāǁāǁkhāsa ǃhâub efob dib ǀkha.
EXO.29.8	ǁNās khaoǃgâts ge ǁîb di ôaga nî ǀgū kai tsîts ge ǁîga sarana nî ana kai.
EXO.29.10	Tsîts ge gomaba ǀhûs di tentoms ǀgūse nî ūhā; o gu ge Aronni tsî ǁîb di ôagu tsîga ǁîgu di ǃomga gomab di danas ai nî ǁgui.
EXO.29.11	Tsîts ge gomaba nî ǂā ǃKhūb di ais aiǃâ, ǀhûs di tentoms di ǁāb aiǃâ.
EXO.29.12	ǁNās khaoǃgâts ge gomab di ǀaob xa ū tsî nî ǀkhunub âts ǀkha altars di ǁnâgu ai dī, tsî ǃgaub ra ǀaob hoabats ge altars di ǃhūb ai nî ǁhōǂui.
EXO.29.13	Tsîts ge ǁkhāti kaub hoaba nî ū, ǃnāb dina ra ǃgū-aib, tsî âiba ra hâǂgā ǁnôab tsî ǀgam ǃnaira tsî kaub, ǁîra ai hâb tsîna, îts ǁîna altars ai ǂhubi.
EXO.29.14	Xawe ǁgans gomab dis tsî ǁîb di khōb tsî ǂhaub âb tsînats ge ǀaes ǀkha nî khauǃkhū ǁgoeǃkhais ǃauga: ǁOreǁguibas a xui-ao.
EXO.29.15	ǁNās khaoǃgâts ge ǀgui ǂkharagūba nî ū tsî Aronni tsî ǁîb di ôagu tsîgu ge ǃomgu âga ǂkharagūb di danas ai nî ǁgui;
EXO.29.16	tsîts ge ǂkharagūba nî ǂā, tsîts ge ǀaob âba ū tsî nî altarsa ǀgapiǂnamipe.
EXO.29.17	Îts ǂkharagūba ǃâdi âb ǃnâ ǀgora; îts ǃnāb âb tsî tîra âba ǁā îts ǁîna ǃâdi âb ai tsî danas âb tawa ǁgui.
EXO.29.18	Nētits ge ǂkharagūb hoaba altars ai nî ǂhubi; ǁîs ge ǃKhūba khauǁguibase ība, ǀnamǀnamsa ǁamase, ǁîs ge ǃKhūba ǀaeǁguibase ība.
EXO.29.19	Ots ge nau ǂkharagūba nî ū, tsî gu ge Aronni tsî ǁîb di ôagu tsîga ǃomgu âga ǂkharagūb di danas ai nî ǁgui;
EXO.29.20	tsîts ge ǂkharagūba ǂā tsî ǀaob âb xa nî ū tsîts ge nî dī amǀkhāb ǂgaeǂhuris Aronni dis ai tsî amǀkhāb ǂgaeǂhuris ǁîb ôagu dis ai tsî ǁnās ǁkhās xase kaitsiǁgubes ǁîgu amǀkhāb ǃommi dis ai, tsî kaitsiǁgubes ǁîgu amǀkhāb ǂais dis ai; tsîts ge ǁnā ǀaoba altars ai nî ǀgapiǂnamipe.
EXO.29.21	ǃNubaits ge ǁnā ǀaob, altars ai hâb xa nî ū tsî ǂkhau-olib xa, tsîts ge Aronni ai tsî saran âb ai nî ǀgapi, tsî ǁîb ôagu ai tsî ǁîb ôagu di saran ai ǁîb ǀkha; îb ǃanu ǁîb tsî ǁîb di saran, tsî ǁkhāti ǁîb di ôagu tsî ǁîb ôagu di sarana ǁîb ǀkha.
EXO.29.23	tsî ǀgui pereb tsî ǀgui ǁganperedab ǁnuib dib tsî ǂhaba pereb xa ǀkhuruǀkhuruhe tama peren di ǀharus ǃKhūb di ais aiǃâ hâsa xu.
EXO.29.24	Îts ǁîn hoana ǁgui Aronni di ǃomkha ai tsî ǁîb ôagu di ǃomgu ai, îts ǁîna gongonma gongonǁguibas ase ǃKhūb di ais aiǃâ.
EXO.29.25	Îts ǁîna ǁnās khaoǃgâ ū ǁîgu ǃomǁaeba xu, îts ǁîna ǂhubi altars ai khauǁguibas ǂama ǀnamǀnamsa ǁamase ǃKhūb di ais aiǃâ; ǀaeǁguibas, ǃKhūb ra dībahes a amaga.
EXO.29.26	Îts ū ǁkhaib, ǁnā ǂkharagūb ǀoaǀoaǁguibadi dib, hîa Aronni diba, îts ǁîba gongonma gongonǁguibase ǃKhūb di ais aiǀâ; ob ge ǁîba nî sa amǃnâ.
EXO.29.28	Tsîs ge ǁîsa Aronni tsî ǁîb di ôagu tsîga ǀamo ǂnûiǂgāse nî ība Israeli ôan ǂama, ǃkhōkhâiǁguibas a amaga. Tsî ǃkhōkhâiǁguibas ge Israeli ôan xa nî dīhe ǁîn di ganganǁguibadi xa; ǁîn di ǃkhōkhâiǁguibas ge ǃKhūba nî hâba.
EXO.29.29	Tsî ǃanu saran Aronni di nî ī hâ in, ǁîn ge ǁîb khaoǃgâ ǁîb ôagu di nî ī, ǁîn ǃnâ gu nî ǂkhauhese, tsî ǁîn ǃnâb nî ǃommi âga ǀoaǀoahega.
EXO.29.30	Hû tsēdi kōseb ge ǁnāb, ǀgôagu âb xa nî prister kaiba ǁîna nî ana, ǁnāb, ǀhûs di tentoms ǃnâ nî ǂgâba, ǃanusib ǃnâb nî ǃoabase.
EXO.29.31	Tsîts ge ǂkharagūb ǀoaǀoas diba nî ū tsî ǁgans âba ǃanu ǃkhais tawa nî sâi.
EXO.29.32	Tsî Aronni tsî ǁîb di ôagu tsîgu ge ǁgans nē ǂkharagūb disa nî ǂû, tsî pereb, ǀharus ǃnâ nî hâb, dao-ams ǀhûs di tentoms dis tawa.
EXO.29.33	O gu ge ǁnā xūna nî ǂû, ǁîn ǀkha ǂkhîbagusa nî dīhe hâ in, ǃommi âgu nî ǀoaǀoahese tsî khaihe gu nîse; xawe ǃhaokhoe-i ge ǁîn xa ǂû tide, ǁîn a ǃanu amaga.
EXO.29.34	Tsî xū-i ga ǃgauo ǁnā ǁgans ǀoaǀoaǁguibadi dis xas karao, ǁnā pereb xas karao, nau ǁgoas kōse, ots ge ǃgau go xū-e ǀaes ǀkha nî khauǃkhū; ǁî-i ge ǂûhe tide, ǃanu i a xui-ao.
EXO.29.35	Ots ge Aronni tawa tsî ǁîb ôagu tawa hoan ǃnâ ǁnāti nî dī, tita ge mîba tsî khami: Hû tsēdi kōsets ge ǃommi âga nî ǀoaǀoa.
EXO.29.36	Tsîts ge ǁkhāti tsēkorobe gomab ǁoreǁguibas diba nî ǀhami ǂkhîbagudīs ase, tsîts ge altarsa nî ǁore-o kai, ǁîs aits ra dī ǂkhîbagudīs ǀkha; îts ǁîsa ǂkhau, khaihes nîse.
EXO.29.37	Hû tsēdi kōsets ge altarsa ǂkhîbagusa nî dība tsî ǁnāti nî khai. Nētib ge ǁnā altarsa ǃanusigu di ǃanusise nî ī: Mâ-i, altarsa ga tsâǀkhā-i hoa-i, ǁî-i ge nî ǃanu.
EXO.29.40	Efab di disiǁîǃâs tsampereb dis hîa hinǀguiros di hakaǁîǃâs olib dis ǀkha; tsî ǂnâǁguibas ase hakaǁîǃâs ǀgui hinǀguiros ǂauxûib dib ǁnā ǀgui ǁkhaob tawa.
EXO.29.41	Tsî nau ǁkhaobats ge ǀgam ǃuira ǁaega nî ǂhomi; ǁîb ǀkhats ge nî dī ǁgoas di ǂûǁguibas ǀkhas ǁkhās khami tsî ǂnâǁguibas âs ǀkhas ǁkhās khami ǀnamǀnamsa ǁamase. ǀAeǁguibases ra ība ǃKhūba.
EXO.29.42	Hâhâ ra khauǁguibases nî ī sadu ǃhaodi ǃnâ tentoms ǀhûs dis di ǁāb tawa ǃKhūb di ais aiǃâ. ǁNāpa ta ge tita sadu ǀkha nî ǀhû, gowaǀkhā du ta nîse ǁnāpa.
EXO.29.44	Tsî tita ge ǀhûs di tentomsa nî khai tsî altars ona. Tita ge ǁkhāti Aronni tsî ǁîb di ôagu tsîga nî khai, tita gu nî pristersîsenǃâsa ǃoabase.
EXO.29.45	Tsî tita ge Israeli ôan ǁaegu nî ǁan, tsî tita ge ǁîna Elose nî ība.
EXO.29.46	Tsîn ge nî ǂan, tita ge a ǃKhū, ǁîn di Elota a ǃkhaisa, Egipteǃhūba xu ǁîna ge ǂgaeǂguiǂui ta, ǁîn ǁaegu ta nî ǁanga; tita ge ǃKhūta, ǁîn di Elota.
EXO.30.2	ǀGui ǂhâb ge kōb âsa nî i, tsî ǀgui ǂhâb ǂhabasib âsa, hakaǁhôaxas nî i tsî ǀgam ǂhâkha ǀgapisib âsa; ǁîsa xu gu ge ǁnâgu âsa nî ǀkhī.
EXO.30.3	Tsîts ge ǁîsa ǃhuniǀurib ǀguib ǀkha nî ǃkhûǀkhā, ǂamais âs tsî ǁîs di ǀkhāgu hoagu tsî ǁnâgu âs ona; tsîts ge ǃhuniǀurikransa nî dīǂnamipe si.
EXO.30.4	Tsîts ge ǁkhāti ǀgam ǃhuniǀuriǃganura nî dī krans âs ǃnaga; ǁîs ǀgam ǀkhākha aits ge ǁîra nî dī, ǀgam ǀkhākha hoakha âs ai; tsî ra ge ǁîra tanihaira di ǃkhōǃkhaise nî hâ, ǁîn ǀkhas nî tanihega.
EXO.30.5	Tanihairats ge akasiahain ǀkha nî dī, tsîts ge ǁîra ǃhuniǀurib ǀkha nî ǃkhûǀkhā.
EXO.30.8	Tsî Aronni ga ǃamamǀaede ǃamamo ǀgam ǃuira ǁaegu, ob ge ǁîna nî ǂhubi; ǁîs ge hâhâ ra ǀanǀansîsense nî i ǃKhūb di ais aiǃâ sadu di ǃhaodi tawa.
EXO.30.11	Aiǃâb ge ǃKhūba Moseba ǃhoaǀî tsî ge mî:
EXO.30.12	Israeli ôan danakhoegu di ǀgausats ga ǃgôao, kōǂnamipe gu kao, ob ge mâb hoaba ǃKhūba ǂkhîbagumarisa nî mā ǁîb di ǀoms ǂama, ǁîgats ra ǃgôa hîa; tsû-ai-i ǁîga hāǂam tidega, kōǂamhe gu ra hîa.
EXO.30.13	Nēti gu ge nî mā, mâb ǃgôahe hâgu ǃoa ra sīb hoaba: Sekels di ǃkhareba ǃanusib di sekels ǃoa (nē sekels ge a ǀgamdisi gera). Nē ǃkhareb sekels dib ge ǃKhūba ǃkhōkhâiǁguibase nî ība.
EXO.30.14	Mâb, ǃgôahe hâgu tawa ra sīb, ǀgamdisi kurigu â-ib tsî ǃnā hâb hoab, ǁîb ge ǃKhūba ǃkhōkhâiǁguibasa nî mā.
EXO.30.15	ǃKhū hâb ge ǁîs ǃgâ-ai ǂguina mā tide, tsî ǀgâsab ge nē ǃkhareb sekels dib xa ǀorose mā tide, ǃKhūb di ǃkhōkhâiǁguibasa du ga mâo, sadu di ǀomdi ǃaroma du ǂkhîbagusa nî dīse.
EXO.30.16	Ots ge marib ǂkhîbagudi diba Israeli ôaga xu nî ū, tsîts ge ǁîba tentoms ǀhûs dis di sîsenni tawa nî mâ; tsîts ge ǁîsa Israeli ôana ǂâiǂâisenxūse nî ība ǃKhūb di ais aiǃâ, sadu ǀomde du ǂkhîbagusa nî dībase.
EXO.30.17	Tsî ǃKhūb ge Moseba ǃhoa-ū tsî ge mî:
EXO.30.19	Î gu Aronni tsî ǁîb ôagu tsîga ǁîs ǃnâ ǁā ǁîgu di ǃomgu tsî ǂaidi tsîna.
EXO.30.20	Tentoms ǀhûs dis ǃnâ gu ga ǂgâo, o gu ge ǁgam-i ǀkha nî khōsen, ǁō gu tidega; tsî ǁkhāti altarsa gu ga ǀgūo, ǃoaba gu nîse, ǀaeǁguibasa gu nî ǃKhūba ǂhubibaga;
EXO.30.21	î gu ǁnâi ǁîgu di ǃomgu tsî ǂaidi tsîna ǁā, î gu tā ǁō. Tsî nēs ge ǁîga ǀamo ǂnûiǂgāse nî ība, ǁîb tsî ǁîb di surib tsîna, ǁîn di ǃhaodi ǃnâ.
EXO.30.22	ǃAruǀîb ge ǃKhūba Moseb ǃoa ǃhoa tsî ge mî:
EXO.30.23	Îts ǁnâi satsa hoan xa ǃgâi ǃgâihamxūn xa ū, hoan xa ǃanu miren xa korokaidisi sekeldi kōse tsî ǃgâiham kaneli xa ǁnā xūn di ǃkhareb kōse, ǀgamkaidisi korodisigu kōse, tsî ǃgâiham kalmub xa ǀgamkaidisikorodisigu kōse.
EXO.30.24	Tsî ǁkhāti kasiab xa korokaidisigu kōse, ǃanusib di sekels ǃoa, tsî olib ǀkherahaidi dib xa ǀgui hinni kōse.
EXO.30.26	Tsîts ge ǁîb ǀkha tentoms ǀhûs disa nî ǂkhauǀkhā tsî ǀhûǀguitimîs di ǂgaesa;
EXO.30.27	tsî tāba ǁîb di sîsenūxūn hoan ǀkha, tsî kandelara ǁîb di sîsenūxūn ǀkha tsî ǀanǀanaltarsa;
EXO.30.28	tsî altars khauǁguibas disa ǁîs di sîsenūxūn hoan ǀkha tsî khōsenǃoreba ǁîb di ǂais ǀkha.
EXO.30.31	Tsîts ge Israeli ôan ǀkha ǃhoa tsî nî mî: Nēb ge olib ǃanu ǂkhauǀkhās dise nî ība teba sadu di ǃhaodi tawa.
EXO.30.32	ǀNî khoe-i xare-i di ǁgans aib ge ǂnâhe tide; sats ge ǁkhāti ǀnîba dī tide, ǁîb dīhe hâ khami, ǁîb a ǃanu amaga, ǁîb ge ǃanuse nî ība du.
EXO.30.33	ǁNā khoeb nēti ī ǂkhauxūba ga dīb tsî ga ǁîba ǃhaokhoe-i ai dīb, ǁîb ge nî ǃhūǃnomahe ǁîb di ǁaede xu.
EXO.30.34	ǃAruǀîb ge ǃKhūba Moseb ǃoa ge mî: Ūbasen ǃgâihamxūn tsî miretsāb tsî oniksi tsî galbanni tsîn, nē ǃgâihamxūn tsî ǃanu wiroki ona, î-i mâ-i hoa-e ǀguri hâ.
EXO.30.35	Tsîts ge ǁîna xu ǃgâihamsîsenni ǂkhauxūb diba nî dī, ǂkhauxūkuru-aob di sîsenni ǃoa habahe tsî ǀkhaiǀkhā tsî ǃanuba.
EXO.30.37	Xawe nē ǃgâihamsîsenni dīs, hîa du nî dī hâ is ǃoa du ge sado aitsama dībasen tide; ǃanu xūse du ǁîba ǃKhūba nî ūhâba.
EXO.30.38	ǁNā khoeb nēti īna kara dīb, ǁînab nî ǃkhapase, ǁîb ge nî ǃhūǃnomahe ǁîb di ǁaede xu.
EXO.31.2	Mû tita ge ǀons ǀkha ge ǂgai Besaleeli, Urib ôab, Huri ôab, Judab ǃhaos diba.
EXO.31.4	ǂÂiǂuib nîse ǁnâuǃāxa sîsenni hoaba, sîsenni nîse ǃhuniǀurib, ǀhaiǀurib, ǂaib,
EXO.31.5	ǁāǁāǁkhāsa ǀuiǃgaos ǃnâ, ǂnûiǂgāb nîse, tsî ǁāǁāǁkhāsa haiǃgaos ǃnâ, mâ sîsenǃnôa-i hoa-i ǃnâb nî sîsenga.
EXO.31.6	Tsî tita, mû tita ge ǁîba ge māǀaro Oholiab, Ahisamaxi ôab, Danni ǃhaos diba; tsî ǂgaob, mâb gā-ai ǂgaob â-ib hoab dib ǃnâ ta ge tita gā-aisiba ge mā; tsîn ge nîra dī satsa ta go mîmā xūn hoana:
EXO.31.8	tsî tāb ǁîb di sîsenūxūn ǀkha, tsî ǂkhaisa kandelari sîsenūxūn âb ǀkha, tsî ǀanǀanaltars,
EXO.31.9	tsî altars khauǁguibas dis on, ǁîs di sîsenūxūn ǀkha, tsî khōsenǃoreb ǂais âb ǀkha.
EXO.31.10	Tsî sîsenǃâs di saran, tsî ǃanu saran pristeri Aronni din, tsî saran ǁîb ôagu din, pristersîsenǃâsa nî ǃoabase;
EXO.31.11	tsî ǁkhāti ǂkhau-olib tsî ǃgâihamxūn di ǀanǀanxūn ǃanusib din tsîna; tita ge satsa mîban hoan ǃoa gu ge nî dī.
EXO.31.13	Satsa ǁnâi ǃhoa Israeli ôan ǀkha îts mî: ǀŌ-aise du ge ti sâtsēde nî ǃkhōǀgaipe, saos a ǁî xui-ao tita tsî sadu tsîda ǁaegu sadu di ǃhaodi tawa; sats khoets nî ǂanse, tita ǃKhūta ge ǁî ta sado ra khai ta.
EXO.31.15	ǃNani tsēdi kōsets ge sats khoetsa nîra sîsen; xawe hûǁî tsēs ge sâb di tsēs, ǃKhūba ǃanubasa. Sâtsēs ai ga sîsenai-e dī-i ge ǂanǂansase nî ǃgamhe.
EXO.31.16	An ǁnâi Israeli ôana sâtsēsa tsēdī, sâtsēsa ra tsēdīse, ǁîn di ǃhaodi ǃnâ ǀamo ǃgaeǀhao-i ase.
EXO.31.18	Tsîb ge ǁîba, Sinaiǃhommi aib ge ǁîb ǀkha ǃhoatoao, Moseba ǁnā ǀgam xoa-aixūra ǀhûǀguitimîs dira, ǀuixoa-aixūra Elob ǀkhunub ǀkha xoa-aihe hâra ge mā.
EXO.32.2	Ob ge Aronna ǁîn ǃoa ge mî: ǂGaeǁnâ ǃhuniǀuriǃgamdi sadu taradi tsî sadu ôagu tsî sadu ôadi di ǂgaedi ǃnâ hâde, î du ǁîde tita ǃoa ūhā.
EXO.32.3	ǃNubais ge ǁaes hoasa ǃhuniǀuriǃgamdi, ǁîn di ǂgaedi ǃnâ hâde ǂgaeǁnâ tsî Aronni ǃoa ge ūsī.
EXO.32.5	Tsî Aronni ge mûo, ob ge altarsa ge ǂnubiba bi; tsî Aronni ge ǂgaiǂui tsî ge mî: ǁAris ge nî ǃKhūb di kaitsē.
EXO.32.7	ǃNubaib ge ǃKhūba Moseb ǃoa ge mî: Khâi îts ǁgôa, sa ǁaes Egipteba xuts ge ǂgaeǂguiǃapas ge ǁgao hâ,
EXO.32.8	tsîn ge ǃhaese go ǁgôa ǁnā daob, tita ge ǁîna mîmāba xu; ǂnâhe hâ tsâuban go dībasen, tsîn ge ǁîb aiǃâ go ǃhon tsî ǁîba ǁguibasa hî tsî go mî: Nēgu ge sa eloga, Israeltse, Egipteǃhūba xu ge ǂgaeǂguiǃapa tsiga.
EXO.32.9	ǃAruǀîb ge ǃKhūba Moseb ǃoa ge mî: Nē ǁaesa ta go kō, tsî mû, ǁîs ge a ǂnîxaǃao ǁae.
EXO.32.11	Ob ge Moseba ǃKhūb, ǁîb Elob di aisa ge ǀgoreǀî, tsîb ge ge mî: ǃKhūtse, tare xū-i ǃaromab kha sa ǁaiba nî ǂhubi, sa ǁaes, kai ǀgaib tsî ǀgaisa ǃommi ǀkhats ge Egipteǃhūba xu ǂgaeǂguiǂuisǀî?
EXO.32.12	Tare xū-i ǃaroman kha Egipteǁîna ǃhoa tsî nî mî: ǁAixasib ǃnâb ge ǁîna ge ǂgaeǂguiǂui, ǃhomgu aib nî ǁîna ǃgamse, tsî ǃhūbaiba xub nî ǁîna hîkākāse? ǁKhaedabasen re ǀgamsib sa ǁaib diba xu, îts ǃhausen re ǂkhabab sa ǁaes dib ǂama.
EXO.32.14	Ob ge ǃKhūba ge ǃhausen ǁnā ǂkhabab, ǁîb xab ge ǁaes âba nî dī-ū, tib ge mîb xa.
EXO.32.15	Ob ge Moseba unusen tsî ǃhomma xu ge ǁgôaxa ǀgam xoa-aixūra ǀhûǀguitimîs dira ǃomǁae ūhâse; nē xoa-aixūra ge ǁîra ǀkhākha hoakha ge xoa-aihe hâ i; ǀgui ǀkhāb ai tsî nau ǀkhāb âra ge xoa-aihe ge hâ i.
EXO.32.16	Tsî nē xoa-aixūra ge Elob di sîsen ge i; xoas ge ǁkhāti Elob ǂûb di xoa ge i, xoa-aixūra ǃnâ xoaǂgāhe hâǃâ.
EXO.32.17	Tsî Josuab ge ǁaes di domma ǁnâuo, dân ra hîa, ob ge Moseb ǃoa ge mî: Torob ǀō-i kom ǁgoeǃkhais ǃnâ hâo.
EXO.32.18	Ob ge ǁîba ge mî: Dans ǂgai-i di dom tama i ge, tsî i ge ǁkhāti dāhes ǂgai-i di dom tama; ǃnādi ai ǁnaes di domma ta kom tita ra ǁnâuo.
EXO.32.19	Tsî i ge ge ī, ǁgoeǃkhaisab ge ǀgūo, tsî tsâub tsî ǂnās tsîrab ge mûo, ob ge Moseb di ǁaiba ge khâi tsîb ge xoa-aixūra ǃomǁaeb âba xu aoǁgui, tsî ǃhommi ǃgaos tawa ǁîra ge khôaǂkhū.
EXO.32.20	Tsîb ge ǁnā tsâub ǁîn go dība ū tsî ǀaes ǀkha ge khauǃkhū bi tsî ge ǂkhūǂkhū bi, tsao kaib ges kōse tsî ǁgam-i ai tsoro bi tsî Israeli ôana ge āsi bi.
EXO.32.21	Ob ge Moseba Aronni ǃoa ge mî: Tare-es nē ǁaesa dī tsi hâ, ots nētikō kai ǁore-e ǁîs ǂama go hā kai?
EXO.32.22	Ob ge Aronna ge mî: Ab ǁaib ti ǀhonkhoets diba tā khâi; sats ge nē ǁaesa a ǂan ǂkhabab ǃnâs ǁgoe ǃkhaisa.
EXO.32.23	Nētin ge ǁîna tita ǃoa ge mî: Eloga dība da re, sida ais aiǃâ ra ǃgûga. Nē Moseb, ǁnā aob, Egipteǃhūba xu sida ge ǂgaeǂguiǃapab xasa da a ǀū, tare xū-i xab go hāǂamhe ǃkhaisa?
EXO.32.24	O ta ge tita ǁîn ǃoa ge mî: ǃHuniǀuri-e ga ūhâ-e a-i ǁî-e ǂgaeǁnâ, î-i tita ǁî-e mā; o ta ge ǀaes ǃnâ ǁî-e ge aoǂgā, ob ge nē tsâuba ge ǀkhī.
EXO.32.25	Tsî Moseb ge mûo, ǁaes go ǃkhau ǃkhaisa, (Aronni ge ǁîna go ǃkhau kai ǃharaxūs ǁîn di mâǃoasaben dis ǃoa)
EXO.32.26	ob ge Moseba ǁgoeǃkhais di dao-ams ǃnâ mâ tsî ge mî: ǃKhūb di-i hoa-e a-i tita ǃoa hā! O gu ge Levib ôagu hoaga ǁîb tawa ge ǀhao.
EXO.32.27	Ob ge ǁîgu ǃoa ge mî: Nētib ra mî ǃKhūb Israeli di Eloba: Ab mâb hoaba ǁîb di gôaba ǃgae kamanab âb ai. ǃGûǃnâǃganu î go ǁkhawa oa ǀgui ǁāba xu nau ǁāb kōse ǁgoeǃkhais ǃnâ, îb mâb hoaba ǃgam ǁîb di ǃgâsaba tsî mâb hoaba ǁîb di ǀhōsaba tsî mâb hoaba ǁîb di ǀgūkhoeba!
EXO.32.28	O gu ge Levib ôaga Moseb di mîs ǃoa ge dī. O gu ge ǁnātsē ǁaes xa ǃnonaǀoadisi nî i khoega ge ǁnā.
EXO.32.30	Tsî i ge sao ra tsē ge ī, ob ge Moseba ǁaes ǃoa ge mî: Sadu ge kai ǁore-ai-e go ǁore, xawe ta ge tita ǃKhūba ǃoa nî ǃapa, ǀnîsi ta nî sadu ǁoreba ǀûba kai.
EXO.32.31	Nētib ge Moseba ǃKhūb ǃoa oa tsî ge mî: Nē ǁaes ge kai ǁore-ai-e go ǁore, ǃhuniǀuri-elogan go dībasens ǀkha.
EXO.32.33	ǃNubaib ge ǃKhūba Moseb ǃoa ge mî: ǁÎ-i hîa tita ǃoagu ra ǁore-i, ǁî-e ta ge ti ǂkhanisa xu nî ǀari.
EXO.32.35	Nētib ge ǃKhūba nē ǁaesa ge ǁnora, ǁnā tsâuban ge dībasen amaga, Aronni ge dība.
EXO.33.4	Tsî ǁaes ge nē tsū mîsa ǁnâuo, on ge ge ǃoa; tsî khoe-i xare-i ân ge ǁî-i anixūna ana tama ge hâ i.
EXO.33.5	Ob ge ǃKhūba Moseb ǁga ge mî: Israeli ôana mîba: ǂNîxaǃao ǁaedu ge sado, ǀgui mûsǀapirob ǀguib kōse ta ga sadu ǁaegu doeǃapao, o ta ge ga hîkākā du; ǁnâi sadu di anixūna sado xu ǁguiǁnâ, o ta ge tita nî ǂan, tare xū-e ta nî dī ǃkhaisa.
EXO.33.8	Tsî i ge ge ī, Moseb ge tentoms ǃoa ǂoao, os ge ǁaes hoasa mâ, tsî mâ-i hoa-i ge ǁî-i tentoms dao-ams ǃnâ ge sī mâ, tsî Moseba ge kōǃgon, tentoms ǃnâb ge ǂgâs kōse.
EXO.33.10	Tsî ǁaes ge ǀnanuǂkhâǃnâsa tentoms di dao-ams ǃnâ mûmâ, os ge ǁaes hoasa khâi tsî ge ǃgamǃgâ mâ-i hoa-e tentoms â-i di dao-ams ǃnâ.
EXO.33.14	Ob ge ǁîba ge mî: Ti aisa kha nî ǃgûǀkhā tsi, sâ kai tsi ta nîga?
EXO.33.15	Ob ge ǁîba ge mîǀî bi: Sa ais ga ǃgûǀkhā da tama io, ǁnâi tā nēpa xu doeǃapa kai da re!
EXO.33.18	Ob ge ǁîba ge mî: Îts ǁnâi sa ǂkhaisiba ǃgapa kai te re!
EXO.33.23	Tsî ti ǃomma ta ga ūbēo, ots ge ti khaoǃgâb di ǃâde nîra mû, xawe ti ais ge a mûhe ǁoa.
EXO.34.2	Îts ǃnauǁgoaga ǂhomisen, ǃnauǁgoagats nî Sinaiǃhommi ai ǃapaga, îts ǁnāpa ǃhommi di ǂaob ai ti aiǃâ mâ.
EXO.34.4	ǃNubaib ge ǁîba ǀgam ǀuixoa-aixūra ge ǁhābasen, ǂgurora ge ī i khami; tsîb ge Moseba ǃnauǁgoaga khâi tsî Sinaiǃhommi ai ge ǃapa, ǃKhūb go mîba bi khami; tsîb ge ǀgam xoa-aixūra ǃomǃnāb âb ai ge ū.
EXO.34.6	Tsî ǃKhūb ge ǁîb ais aiǃâ ǃgû-īo, ob ge ǁîba ge ǂgai: ǃKhūtse, ǃKhūtse Elots ǀkhomxaǂgaoxa tsî ǀkhomxaǃnâts, ǃnūǃnâxa tsî ǃgâidīb tsî amab tsîkha ǃnâ a kaits.
EXO.34.8	Ob ge Moseba ǃhae tsî ǃhūb ai ǃgamǃgâ tsî ge ǀgoreǀî bi.
EXO.34.9	Tsîb ge ge mî: ǃKhūtse, ǀkhomma ta ga sa mûǁae hō hâo, îts ǁnâi, ǃKhūtse, sida ǁaegu ǃgû; ǂnîxaǃao ǁaes ge nēsa; xawe ǀûba da sida ǂhanuoǃnâsib tsî sida di ǁoreba re, îts ūǃoa da re sa di ǀumise.
EXO.34.10	Ob ge ǁîba ge mî: Mû, tita ge ǃgaeǀhao-e ra dī, sa ǁaes hoas aiǃâ ta ge tita buruxa dīna nîra dī ǃhūbaib hoaragab ai tsî ǁaedi hoadi ǃnâ kuruhe tama hâna; os ge ǁnā ǁaes, ǁîn ǁaeguts hâs hoasa nîra mû ǁnā sîsenni ǃKhūb dib hîa ǃhuriǃhurisab sa ǀkha ta nîra dība.
EXO.34.11	ǃKhōǀgaipe re nētsē ta tita ra mîmā tsina. Mû, tita ge sa ais aiǃâba xu nîra doeǁgaǂui Amorǁîn, Kanaanǁîn, Hetiǁîn, Perisiǁîn, Hiviǁîn tsî Jebusǁîn tsîna.
EXO.34.15	Îts tā ǀnîsi ǃgaeǀhao-e dī ǁnā ǃhūb di ǁansaben ǀkha; tsî ǁîna ga elogu âna ǀaiǃgon tsîn ga elogu âna ǁguibao, în ǁîna satsa tā ǁkhau, ǁîn di ǁguibas xats nî ǂûse.
EXO.34.19	ǁHāsa ra ǁkhowa-am-i hoa-i ge a ti; ā, sa ǀgoan tsîn xa ga aorese a ǃnaeb hoab, ǂguroǃnaesabeb goman xas kas, ǀgoan xas kas hoasa.
EXO.34.21	ǃNani tsēdets ge nî sîsen, xawe hûǁî tsēs aits ge nî sâ; ǃhūǃgaos tsî ǃhoroǃgaos tsîra xuts ge nî sâ.
EXO.34.22	Kaitsēs wekhegu disats ge ǁkhāti nî tsēdī, ǂguroǃnaesaben ǃhorob ǃgaos din di kaitsē tsî ǀhaoǀhaos kaitsēs a amaga kurib di ǀunis ai.
EXO.34.23	Sadu ǃnâ hâ aoregu hoagu ge ǃnona ǃnādi kōse kurib ǃnâ ǂamgao-aob ǃKhūb, Israeli Elob di ais aiǃâ nî ǂhai.
EXO.34.24	ǀŪbeǁaede ta ga tita sa ais aiǃâba xu, ūn hâna xu doeǁgaǂui tsî sa ǃhūb ǀkhariba haraharao, o i ge khoe-i xare-e sa ǃhūba tura tide, sats ra ǃgûǃapa hîa, ǃKhūb sa Elob di ais aiǃâts nî ǃnona ǃnādi kōse kurib ǃnâ ǂhaise.
EXO.34.25	Ti ǂāǁguibas di ǀaobats ge ǀkhuruǀkhuruhe hâ pereb ǀkha ǂû tide; ǂāǁguibas Pasxakaitsēs dis ge ǁkhāti hâǁgoa tide.
EXO.34.26	ǂGurosan ǂguro ǂûn sa ǃhanab dinats ge ǃKhūb sa Elob di ommi ǃnâ nî ūhā. Piriro-ets ge ǁgûs di dai-i ǃnâ sâi tide.
EXO.34.29	Tsî i ge ge ī, Moseb ge Sinaiǃhomma xu ǁgôao, tsî ǁnā ǀgam xoa-aixūra ǀhûǀguitimîs dira ge Moseb ǃomǁae ge hâ i, ǃhomma xub ge ǁgôao, ob ge Moseba ǀū i, ais âb di khōb ra ǂkhai ǃkhaisa, ǁîb ge ǁîb ǀkha gere ǃhoa ǃnubai.
EXO.34.31	Ob ge Moseba ǁîna ge ǂgai, o gu ge ǁîb ǃoa ge oa, Aronni tsî ǀhaohâb di ǂamsagu hoaga, tsîb ge Moseba ǁîgu ǀkha ge ǃhoa.
EXO.34.32	Tsî ǁnās khaoǃgân ge Israeli ôan hoana ǁîb tawa ge hā, ob ge ǁîna ǃKhūb ge Sinaiǃhommi ai gere ǃhoa-ū bi xūn hoana ge mîmā.
EXO.34.33	Nētib ge Moseba ǁîn ǀkha ge ǃhoaǀû, tsîb ge ǃgū-ai-e ais âb ai ge ǁgui.
EXO.34.35	On ge Israeli ôana Moseb di aisa ge mû, matib ra khōb ǁîb ais diba ǂkhai ǃkhaisa; ǁnāxab ge Moseba ǃgū-aisa ǁkhawa ais âb ai ge dī, ǁîb ǀkhab nî ǃhoaseb ge ǂgâs kōse.
EXO.35.1	ǃNubaib ge Moseba ǀhaohâb Israeli ôan dib hoaba ǀhaoǀhao tsî ǁîn ǃoa ge mî: Nēdi ge ǁnā mîde, ǁîdi xab ge ǃKhūba mîmāde, khoe-i nî ǁîde dī ǃkhaisa:
EXO.35.3	ǀAe-e du ǂhubi tide mâ ǁanǃkhai-i sadu di-i hoa-i ǃnâ sâtsēs ai.
EXO.35.4	Aiǃâb ǃoab ge Moseba Israeli ôan di ǀhaohâb hoab ǃoa ǃhoa tsî ge mî: Nēs ge ǁnā mîs ǃKhūb ge mîmāsa, mî raǃâ:
EXO.35.6	ǀhommiǂhoab, purpurǀapab, îǀapab, ǀui ǃurilineǃkhain tsî piriǀûn;
EXO.35.7	ǀapaǀapahe hâ bairakhōn, ǃâukhōn tsî akasiahain;
EXO.35.8	olib ǃamamǀaes dib, ǃgâihamxūn ǂkhauǀkhās din tsî ǃgâihamxūn ǀanǀans din,
EXO.35.9	sardoniksǀuidi tsî ǀuidi efob ǃnâ nî ǂnûihedi tsî ǁkhaixūb didi tsîna.
EXO.35.10	Tsî gā-ai ǂgaob â-i-i sadu ǃnâ hâ-i hoa-e a-i hā, î-i ǁnā sîsenni, ǃKhūb ge mîmāba dī:
EXO.35.12	ǂgaes tsî ǁîs di tanihaiga, ǂkhîbagu-ais tsî ais di ǂgāmâiǃkhaiba;
EXO.35.13	tāb tsî ǁîb di tanihaiga tsî ǁîb di sîsenūdan hoana tsî ǁgauperega;
EXO.35.14	tsî kandelari ǃamamxūs diba tsî ǁîb di sîsenūdan tsî ǁîb di ǃamamǀaedi tsî olib ǃamamxūs tsîn diba;
EXO.35.15	tsî ǀanǀanaltarsa tsî tanihaikha âsa, tsî ǂkhau-olib tsî ǃgâihamxūb di ǀanǀansîsenaiba tsî ǂganais tabernakeli dao-ams disa;
EXO.35.16	tsî khauǁguibas di altarsa, tsî ūs nî hâ ǂaib rostera, tsî ǁîs di tanihaikha, tsî ǁîs di sîsenūdan hoana; khōsenǃoreba ǂais âb ǀkha;
EXO.35.17	ai-ommi di ǂgāmâiǃkhaiga; ǁîb di ǂkhâǃnâhaiga tsî ǁîb di ǂaidi, tsî ǂganais ai-ommi di dao-ams dis;
EXO.35.18	tsî ǀuridan tabernakeli dina tsî ai-ommi di ǂgāmâiǀuride tsurigu ân ǀkha;
EXO.35.19	ǃoabas saran ǃanusib ǃnâ nî sîsenūhena, ǃanu saran Aronni din tsî ǁîb ôagu di saran tsîna, pristersîsenǃâsa gu nî ǃoabase.
EXO.35.20	ǃNubaib ge Israeli ôan di ǀhaohâb hoaba Moseb di aisa xu ge ǃgûǂoa.
EXO.35.22	Nēti gu ge aoga taradi ǀkha ge hā, māsenxa ǂgaob â-i-i hoa-e; tsîn ge ǂguis karadi, ǃganudi, ǀkhunuǂnûidadi tsî ǃaob ǁgāxūn, ǃhuniǀurixūǃnôan hoana gere ūhā, tsî mâ khoeb, ǃKhūba ǃhuniǀurigongonǁguiba-e ge ǁguibab hoab ge ǁnāti ge dī.
EXO.35.23	Tsî mâb ǁîb tawa ǀhommiǂhoab tsî purpurǀapab tsî skarlakǀapab tsî ǀui ǃuri ǃkhaib tsî piriǀûn tsî ǀapaǀapahe hâ ǂkharagūkhōn tsî ǃâukhōn tsîna ge hōheb hoab ge ǁîna ge ūhā.
EXO.35.24	Tsî ǀhaoǀhaoǁguiba-i ǀhaiǀurib tsî ǂaib tsîkha di-e ge ǁguiban hoan ge ǁîsa ǀhaoǀhaoǁguibase ǃKhūba ge ūhāba; tsî akasiahain, hîa ge ǁîn tawa hōhen hoanan ge ǁîna ǃoabas di sîsenni hoab ǃoa ge ūhā.
EXO.35.25	Tsî taradi gā-ai ǂgaob â-idi hoadi ge ǃomgu âdi ǂûgu ǀkha gere ǀhôa; tsî di ge ǀhôahesa xūn, ǀhomǂhoan tsî purpurǀapan tsî îǀapan tsî ǀui ǃuri ǃkhain tsîna gere ūhā.
EXO.35.26	Tsî taradi, gā-aisib xa ǂgaogu âde ǁgarihe hâdi hoadi ge piriǀûna gere ǀhôa.
EXO.35.27	Tsî ǂamkhoegu ge sardoniksǀuidi tsî ǀoaǀoaǀuidi tsîde ge ūhā efob tsî ǁkhaib di ǃkhaib tsîkha ǂhâba hâde;
EXO.35.28	tsî ǃgâihamxūn tsî olib tsîn; ǃamamǀaes tsî ǂkhau-olib tsî ǃgâihamxūn di ǀanǀans ǃoa.
EXO.35.29	Mâ aob kas tsî mâ taras kas hoas, ǂgaob ân xa ra doeǁgahena, māsenxasen nî ǁnā sîsenni ǃKhūb ge Moseb di ǃomǁaeba xu nî dīhe ǃkhaisa mîmāba ūhābase; ǁîn ge Israeli ôase ǁîna ǃKhūba ge ūhāba.
EXO.35.31	Tsî Elob Gagab ge ǁîba gā-aisib, ǁnâuǃāb tsî ǂans tsîn ǀkha ge ǀoaǀoa mâ sîsenai-i hoa-i ǃoa,
EXO.35.32	ǁnâuǃāxa sîsennab nî ǂâiǂâisenǂuise, sîsenni nîga ǃhuniǀurib, ǀhaiǀurib tsî ǂaib ǃnâ.
EXO.35.33	Tsî ǁāǁāǁkhāsa ǀuiǃgaos ǃnâ, ǂnûiǂgāb nîga, tsî ǁāǁāǁkhāsa haiǃgaos ǃnâ; mâ ǁnâuǃāxa sîsenǃnôa-i hoa-i ǃnâb nî sîsenga.
EXO.35.34	ǁÎb ge ǁkhāti naugab nî ǁkhāǁkhā ǃkhaisa ǂgaob âb ǃnâ ge mā bi, ǁîb tsî Oholiab, Ahisamaxi ôab, Danni ǃhaos dib tsîkha.
EXO.35.35	ǁÎb ge ǁîkha ǂgaob di gā-aisib ǀkha ge ǀoaǀoa; dī kha nîse mâ sîsenni sîsen ǁkhā ao-i dib hoaba, ā, hoan xa sîsen ǁkhā ao-i dib hoaba; tsî ǀhommiǂhoaba ra anan-i diba, tsî purpurǀapab tsî îǀapab tsî ǀui ǃuri ǃkhaiba ra anan-i dib hoab tsîna; dī kha nîse mâ sîsenni hoab tsî ǂâiǂâisenǂui kha nîse, mâ ǁnâuǃāxa xūreb hoaba.
EXO.36.1	ǃNubai gu ge Besaleeli tsî Oholiab tsî mâ aob gā-ai ǂgaob â-ib hoaba gere sîsen, ǃKhūb xa gā-aisib tsî ǁnâuǃāb tsîkha ge māhegu, ǂan gu nîga, mati gu nî sîsenni ǃanusib ǃoabas dib hoaba dī ǃkhaisa ǃKhūb ge mîmān hoan ǃoa.
EXO.36.2	Moseb ge Besaleeli tsî Oholiab tsî gā-ai ǂgaob â-i aob hoaba ǂgai xui-ao, ǃKhūb xa gā-aisiba ǂgaob âb ǃnâ ge māheb, ǂgaob âb xa ge ǁgariheba, sîsenni tawa hā tsîb nî ǁîba dīse.
EXO.36.3	O gu ge ǁîga Moseb di ais aiǃâba xu ǀhaoǀhaoǁguibas hoasa ge ū, Israeli ôan xa ge ūhāhesa ǃanusib ǃoabas di sîsenni ǃoa, ǁîb nî dīhega; tsîn ge gorose mâ ǁgoas hoas ai ǁîba māsenxase ǁguibade gere ūhāba.
EXO.36.4	ǁNā-amaga gu ge gā-aigu, ǃanusib di sîsenna gere dīgu hoaga ge hā, mâb hoaba ǁîb di sîsenni, hîa gu gere dība xu;
EXO.36.5	tsî gu ge Moseb ǀkha ǃhoa tsî ge mî: ǁAes ge kaise ra ǁguiba ǁnā sîsenni, ǃKhūb: Ab dīhe, ti ra mîb ǃoa ǂhâba hâs ǃgâ-ai.
EXO.36.6	Ob ge Moseba ge mîmā ǁgoeǃkhais nî ǂgaiǃnâǃganuhe ǃkhaisa, mî raǃâ: Ao-i kas, tara-i kas hoasa a-i ǃaruǀî tā sîsenna dī ǃanusib di ǀhaoǀhaoǁguibas ǀkha! Os ge ǁaesa ge ǁguibaǀû.
EXO.36.7	Sîsenxūn ge ǁîga ge ǂâuba hâ i ǁnā sîsenni, hîa nî dīheb hoab ǃoa; ā, ǃnā ge hâ i.
EXO.36.9	Gaxub ǀgui îǂgoas dib ge ǀgamdisiǁkhaisaǀa ǂhâgu kō ge i, tsî ǂhabasib ǀgui îǂgoas diba haka ǂhâgu kō; nē îǂgoadi hoadi ge ǀgui ǀguiros ǀguis â-i ge i.
EXO.36.10	Tsîb ge koro îǂgoade ge ǃkhōǁae nēsa naus ǀkha, tsîb ge ǀnî koro îǂgoade ge ǃkhōǀhao, nēsa naus ǀkha.
EXO.36.11	ǁNās khaoǃgâb ge ǂhīǃgaerode ge dī ǀhommiǂhoab xa îǂgoas di ǃnammi ai ǃkhōǁaes di ǀkhâuǀams ai; tsîb ge ǁîsa ǁkhāti ge dī, ǀgamǁî ǃkhōǁaes hâ îǂgoas di ǀkhâuǀams tawa.
EXO.36.12	Korodisi ǂhīǃgaerodeb ge ǀgui îǂgoab tawa ge dī, tsî korodisi ǂhīǃgaerodeb ge îǂgoab di ǀkhâuǀams, ǀgamǁî ǃkhōǁaes tawa hâs ai ge dī; nē ǂhīǃgaerodi ge ra ǃkhōǁaegu, nēs naus ǃnâ.
EXO.36.13	Tsîb ge ǁkhāti korodisi ǃhuniǀuriǂhaoǀurirona ge dī tsî îǂgoade ge ǃgaeǁae nēs naus tawa nē ǂhaoǀuriron ǀkha; nētib ge ge tabernakel kai.
EXO.36.14	Tsîb ge ǁkhāti îǂgoana ge dī piriǀûn ǀkha tabernakeli di ǃgū-aixūse: Disiǀguiǀa îǂgoan xab ge ǁîsa ge dī.
EXO.36.15	Gaxub ǀgui îǂgoas dib ge ǃnonadisi ǂhâgu kō ge i, tsî ǂhabasib âsa haka ǂhâgu kō; nē disiǀguiǀa îǂgoadi ge ǀgui ǀguiros ǀguis â-i ge i.
EXO.36.16	Tsîb ge koro îǂgoade ge ǃkhōǁae ǀguri; tsî ǁkhawa ǃnani îǂgoade ǀguri.
EXO.36.17	Tsîb ge korodisi ǂhīǃgaerode ge dī, îǂgoas di ǃnammi ai, ǃkhōǁaes di ǀkhâuǀams tawa; tsîb ge ǁkhāti korodisi ǂhīǃgaerode ge dī, îǂgoas di ǃnammi nau ǃkhōǁaes dib ai.
EXO.36.18	Tsîb ge ǁkhāti korodisi ǂaiǂhaoǀurirona ge dī, tentoms nî ǃkhōǁaehese, ǀguis nîga.
EXO.36.19	ǁKhātib ge tentomsa ǂamai-e ge dība, ǀapaǀapahe hâ ǂkharagūkhōgu xa, tsî ǁî-i xa ǀgapise hâ ǂamai-e ǃâukhōn xa.
EXO.36.21	ǀGui ǃnaob di gaxusib ge disi ǂhâgu kō ge i, tsî ǂhabasib mâ ǃnaob hoab dib ge ǀgui ǂhâb tsî ǃkhare ǂhâb kō ge i.
EXO.36.22	ǀGam ǃkhōǁaerab ge mâ ǃnaob hoaba ge ūhâ i, leri ǃnâ hâ ǃapa-ū hairodi khami, nēsa naus xōǀkhā; nētib ge ǃnaogu tabernakeli digu hoagu ǀkha ge dī.
EXO.36.23	Tsîb ge ǁkhāti ǃnaogu tabernakeli diga nēti ge dī: ǀGamdisi ǃnaoga ǃkhawagas ǀkhāb ai ǃkhawagasǀî.
EXO.36.24	Tsîb ge hakadisi ǀhaiǀuriǂaide ǁnā ǀgamdisi ǃnaogu ǃnaga ge dī: ǀGam ǂaira ǀgui ǃnaob ǃnaga, ǁnā ǀgam ǃkhōǃkhaira âb tawa, tsî ǀgam ǂaira ǀnî ǃnaob ǃnaga, ǁnā ǀgam ǃkhōǃkhaira âb tawa.
EXO.36.25	Tsîb ge ǁkhāti ǀgamdisi ǃnaoga ge dī, tabernakeli di nau ǀkhāb ai, ǀapasǀî.
EXO.36.26	ǁÎgu di hakadisi ǀhaiǀuriǂaidi ǀkha: ǀGam ǂaira ǀgui ǃnaob ǃnaga tsî ǀgam ǂaira nau ǃnaob ǃnaga.
EXO.36.27	Xawe tabernakeli di huriǂoas ǀkhāb aib ge ǃnani ǃnaoga ge dī.
EXO.36.28	ǁKhātib ge ǀgam ǃnaokha ǁhôaǃnaose tabernakela ge dība, ǃnamkha hoakha ai.
EXO.36.29	Tsî kha ge ǃnagaba xu ǀgēkha khami ǃgaeǁaehe ge hâ i tsî kha ge ǁkhāti ǀgapise ǀgēkha khami ǃgaeǁaehe ge hâ i ǃganu-ai-i ǀkha; ǁnātib ge nē ǀgamkha ǀkha ge dī ǀgam ǁhôakha tawa.
EXO.36.30	ǁNāti gu ge ǁkhaisa ǃnaoga ge hâ i ǁîgu di ǀhaiǀuriǂaidi ǀkha; disiǃnaniǀa ǂaide, ǀgam ǂaira mâ ǃnaob hoab ǃnaga.
EXO.36.32	tsî koro daoǁkhaega nau ǀkhāb tabernakeli dib di ǃnaob tawa; tsî ǁkhāti koro daoǁkhaega tabernakeli di ǃnaogu tawa ǀgam ǃnamkha ai, huriǂoasǀî.
EXO.36.33	Tsîb ge ǁaegub di daoǁkhaeba ǃnaogu ǁaegu ge ǃganu kai ǀgui ǀamsa xu nau ǀams kōse.
EXO.36.34	Tsîb ge ǃnaoga ǃhuniǀurib ǀkha ge ǃkhûǀkhā tsî ǁîn di ǃganunats ge tani-ūdagu di ǂgâǃkhaise ǃhuniǀurib ǀkha nî dī; daoǁkhaegab ge ǁkhāti ǃhuniǀurib ǀkha ge ǃkhûǀkha.
EXO.36.36	Tsîb ge ǁnās tawa haka ǂkhâǃnâhaiga ge dī, akasiahain xa, ǁîgab ge ǃhuniǀurib ǀkha ge ǃkhûǀkhā; ǁîgu di ǂhaoǀurin ge ǃhuniǀuri ge i, tsîb ge ǁîga haka ǀhaiǀuriǂaide ge ǂnâba.
EXO.36.37	Tsîb ge ǁkhāti tentoms di dao-amsa ǃgū-ai-e ge dība ǀhommiǂhoab xa, tsî purpurǀapab xa tsî îǀapab xa, tsî ǀui ǂgāǃnâguhe hâ ǃuri ǃkhai-i xa anansa sîsenai-e.
EXO.36.38	Tsî ǁîs di ǂkhâǃnâhaiga tsî ǁîgu di ǂhaoǀurina; tsîb ge danadi âgu tsî ǁîdi di ǂgāhaide ǃhuniǀurib ǀkha ge ǃkhûǀkhā; tsî ǁîgu di koro ǂaidi ge ǂai ge i.
EXO.37.2	Tsîb ge ǁîsa ǀui ǃhuniǀurib ǀkha ge ǃkhûǀkhā ǃnāb ǃnâ tsî ǃaugab ai; tsîb ge ǁîsa ǃhuniǀurikransa ge dīǂnamipe.
EXO.37.3	Tsîb ge ǁîsa haka ǃhuniǀuriǃganuna ge ǂnâba haka ǁhôagu âs tawa, o ra ge ǀgam ǃganura ǀgui ǃnammi âs tawa hâ ge i, tsî ǀgam ǃganura nau ǃnammi ai.
EXO.37.4	Tsîb ge tanihaiga ge dī akasiahain xa, tsîb ge ǁîga ǃhuniǀurib ǀkha ge ǃkhûǀkhā.
EXO.37.5	Tsîb ge tanihaiga ǃganun ǃnâ ge ǂgā ǂgaes di ǃnamkha tawa, ǂgaes nî tanihega.
EXO.37.6	Tsîb ge ǁkhāti ǃgū-ais ǂkhîbagus disa ǀui ǃhuniǀurib xa ge dī: ǀGam ǂhâkha tsî ǃkhare ǂhâb kōb ge gaxusib âsa ge i, tsî ǀgui ǂhâb tsî ǃkhare ǂhâb kō ǂhabasib âsa.
EXO.37.7	Tsîb ge ǁkhāti ǀgam xerukha ge dī; ǃhuniǀurib xa ǂnauǃgâiǃgâihe hâ sîsenni xab ge ǁîkha ge dī, ǀgam ǀkhākha ǃgū-ais ǂkhîbagus dis dikha xu.
EXO.37.8	ǀGui xeruba nē ǀkhāb di ǀamsa xu tsî nau xeruba nau ǀkhāb di ǀamsa xu; ǃgū-ais ǂkhîbagus disa xu kha ra ǀkhī khamib ge xerukha ge dī, ǀgam ǀamra âsa xu.
EXO.37.9	Tsî xerukha ge ǁgabokha hoakha ǀgapise ra ǃāǂuise ǁîkha di ǁgabokha ǀkha ǃgū-ais ǂkhîbagus disa ge ǃgū-ai; tsî ǁîkha di aira ge ǃoagu ge hâ i; aira xerukha dira ge ǃgū-ais ǂkhîbagus disǀî ge hâ i.
EXO.37.11	Tsîb ge ǁîba ǀui ǃhuniǀurib ǀkha ge ǃkhûǀkhā; tsîb ge ǃhuniǀurikransa ge dīǂnamipe bi.
EXO.37.12	Tsîb ge ǁîb tawa ǁkhāti ǃkhui-amhai-e ge dī, ǃommi a ǂhabas kōse, tsîb ge ǃhuniǀurikransa ge dī ǃkhui-amhais ǂnamipe.
EXO.37.13	Tsîb ge ǁkhāti haka ǃhuniǀuriǃganuna ge ǂnâ ǁîb tawa; tsîb ge haka ǃganuna haka ǁôagu tawa ge ǂnûi, ǁîb di haka ǂaidi tawa hâga.
EXO.37.14	ǃKhui-amhais ǃoagun ge ǃganuna ge hâ i, tanihaigu di ǃkhaise, tāb nî tanihega.
EXO.37.15	Tsîb ge ǁkhāti tanihaiga akasiahain xa ge dī tsî ǁîga ǃhuniǀurib ǀkha ge ǃkhûǀkhā, tāb nî tanihese,
EXO.37.16	tsîb ge sîsenūdan tāb ai nî hâna ge dī, ǁîb di ǃoredi tsî ǁîb di ǀanǀanxapadi tsî ǁîb di ǂhaba ǃoredi tsî ǁîb di āǀgabidi tsîdi, ǁîde xu nî ǂnâhede, ǀui ǃhuniǀurib xa.
EXO.37.18	ǃNani ǁôagu ge ǁîb di ǃnamkha xu ge ǂoaxa: ǃNona ǁôagu kandelari diga ǀgui ǀkhāb âba xu, tsî ǃnona ǁôagu kandelari diga nau ǀkhāb âba xu.
EXO.37.19	ǀGui ǁôab ǃnâ di ge ǃnona ǀgabide ge hâ i, amandelǂûn khami īde, ǀgui ǃhûs tsî ǀgui ǃkhās tsîra; tsî ǃnona ǀgabidi amandelǂûn khami īde nau ǁôab ai, ǀgui ǃhûs tsî ǀgui ǃkhās tsîra; nēti gu ge ǁnā ǃnani ǁôagu kandelara xu ge ǂoaxaga ge ī i.
EXO.37.20	Tsî kandelari ǂhanib tawa di ge haka ǀgabide ge hâ i, amandelǂûn khami īde, ǁîb di ǃhûdi tsî ǁîb di ǃkhādi ǀkha.
EXO.37.21	Tsî i ge ǃhû-e nî hâ ǀgam ǁôakha ǃnagaba xu ra ǀkhīse. ǁNāti i ge nî ī ǃnani ǁôagu, kandelara xu ra ǀkhīgu ǀkha.
EXO.37.22	ǁÎgu di ǃhûdi tsî ǁîgu di ǁôagu ge ǁîba xu ge ǂoaxa; ǁîn hoan ge ǀgui ǂnauǃgâiǃgâihe hâ sîsenai ge i, ǀui ǃhuniǀurib xa.
EXO.37.23	Tsîb ge hû ǃamamǀaede ǁîba ge dība, ǁîdi di ǃanuǃanuxūn tsî ǁîdi di ǀariǀarisoadi ge ǀui ǃhuniǀurib ǀkha ge dīhe hâ i.
EXO.37.24	ǀGui talens ǀui ǃhuniǀurib dis xab ge ǁîba ge dī ǁîb di xapan hoan ǀkha.
EXO.37.26	Tsîb ge ǁîsa ǃhuniǀurib ǀguib ǀkha ge ǃkhûǀkhā ǁîs di ǂamais tsî ǂnamipe hâ ǀkhāgu âs tsî ǁnâgu âs ona; tsîb ge ǃhuniǀurikransa ǁîsa ge dīǂnamipe.
EXO.37.27	Tsîb ge ǁkhāti ǀgam ǃhuniǀuriǃganura ge dī ǁîs di krans ǃnaga, ǁîs di ǀgam ǁhôakha ai, ǀkhākha hoakha tawa, tanihaigu di ǃkhaise, ǁîra ǀkhas nî tanihega,
EXO.37.28	tsîb ge tanihaikha akasiahain ǀkha ge dī, tsîb ge ǁîkha ǃhuniǀurib ǀkha ge ǃkhûǀkhā.
EXO.38.2	Tsîb ge ǁîs di ǁnâga haka ǁhôagu âs ai ge dī; ǁîsa xu gu ge ǁnâgu âsa hâ ge i; tsîb ge ǁîsa ǂaib ǀkha ge ǃkhûǀkhā.
EXO.38.3	Tsîb ge ǁkhāti sîsenūdan altars din hoana ge dī, sūdi tsî sîsenbē-ūxūn tsî ǀgapiǃoredi tsî ferkhegu tsî ǂnomǃoredi tsîna; ǁîs di sîsenūxūn hoanab ge ǂaib xa ge dī.
EXO.38.4	Tsîb ge ǁkhāti altarsa rostera ge dība, ǂaib xa ǂgapuhe hâ ǂhams khami ība, ǁîs di ǃgûǂnamipes ǃnaga, ǃnagaba xu ǁîs di ǁaegub kōse.
EXO.38.5	Tsîb ge haka ǃganuna ge ǂnâ, haka ǁhôagu ǂaib rosteri dib tawa, tanihaikha di ǃkhaise.
EXO.38.6	Tsîb ge tanihaikha akasiahain ǀkha dī tsî ǂaib ǀkha ge ǃkhûǀkhā kha.
EXO.38.7	Tsîb ge tanihaikha ǁnā ǃganun altars xōǀkhā hân ǃnâ ge ǂgā, ǁîkha ǀkhas nî tanihega; tsîb ge ǁîsa ǃnaon ǀkha ge dī ǃgoaǃnāse.
EXO.38.10	ǁÎgu di ǀgamdisi ǂkhâǃnâhaigu tsî ǁîgu di ǂaidi ge ǂaib ǀkha ge dīhe hâ i; nē ǂkhâǃnâhaigu di ǂhaoǀurin tsî ǃgae-ūdan âgu ge ǀhaiǀuri ge i.
EXO.38.11	Tsî ǀapas di ǁhôas ai ǀguikaidisi ǂhâgu kōse, ǁîgu di ǀgamdisi ǂkhâǃnâhaigu tsî ǀgamdisi ǂaidi âgu ge ǂaib ǀkha ge dīhe hâ i; ǂhaoǀurin ǂkhâǃnâhaigu din tsî ǁîgu di ǃgae-ūdan ge ǀhaiǀuri ge i.
EXO.38.12	Tsî huriǂoasǀî gu ge ǃgū-aiǃkhaiga ge hâ i, korodisi ǂhâgu kōse; ǁîgu di ǂkhâǃnâhaigu ge disi tsî ǂaidi âgu ge ge disi i; ǂhaoǀurin ǂkhâǃnâhaigu din tsî ǃgae-ūdan âgu ge ge ǀhaiǀuri i.
EXO.38.13	Tsî aiǂoas ǁhôas tawa aiǂoasǀî gu ge korodisi ǂhâ ge i.
EXO.38.14	ǃGū-aiǃkhaigu ǁnā ǀkhāb digu ge disikoroǀa ǂhâgu kō ge i; ǁîgu di ǂkhâǃnâhaigu ge ǃnona tsî ǂaidi âgu ge ge ǃnona i.
EXO.38.15	Ai-ommi dao-ams nau ǀkhāb ai, nē ǀkhāb tsî nau ǀkhāb ai gu ge ǃgū-aiǃkhaiga ge hâ i, disikoroǀa ǂhâgu kōse: ǁÎgu di ǂkhâǃnâhaigu ge ǃnona tsî ǂaidi âgu ge ǃnona ge i.
EXO.38.16	ǃGū-aiǃkhaigu ai-ommi ǂnamipe hâgu hoagu ge ge ǀui ǀhôahe hâ lineǃkhai ge i.
EXO.38.17	Tsî ǂaidi ǂkhâǃnâhaigu didi ge ge ǂai i, tsî ǂhaoǀurin ǂkhâǃnâhaigu din tsî ǁîgu di ǃgae-ūdan ge ǀhaiǀuri ge i, tsî ǂamais ǁîgu danadi dis ge ǀhaiǀuri ge i, tsî ǂkhâǃnâhaigu, ai-ommi digu hoagu ge ge ǀhaiǀurib ǀkha ǃkhûǀkhāhe hâ i.
EXO.38.18	Tsî ǃgū-ais ai-ommi di ǁāb dis ge anansa sîsenai ge i ǀhommiǂhoab xa tsî purpurǀapab xa tsî îǀapab xa tsî ǀui ǀhôahe hâ ǃuri lineǃkhaib xa; ǀgamdisi ǂhâgu kōseb ge gaxuba ge ī i tsî ǀgapisib ǂhabasib ǃnâ koro ǂhâgu kōse ai-ommi di ǃgū-aidi ǃoagu.
EXO.38.19	Tsî ǁîgu di haka ǂkhâǃnâhaigu tsî haka ǂaidi âgu ge ge ǂai i. ǁÎgu di ǂhaoǀurin ge ge ǀhaiǀuri i; tsî ǂamais ǁîgu danagu dis tsî ǃgae-ūdan âgu ge ǀhaiǀuri ge i.
EXO.38.20	Tsî tabernakeli tsî ai-ommi ǂnamipe hâ khaoǂgāxūdi ge ge ǂai i.
EXO.38.23	Tsî ǁîb ǀkha Oholiab, Ahisamaxi ôab, Danni ǃhaos dib, sîsen ǁkhā-aob tsî ǁnâuǃāxa ǁāǁāǁkhāsabeb tsî ananǁkhāsabeb ǀhommiǂhoab ǃnâ tsî purpurǀapab ǃnâ tsî îǀapab ǃnâ tsî ǀui lineǃkhaib ǃnâ.
EXO.38.25	Tsî ǀhaiǀurib ǀhaohâb xa ǃgôahe hâgu dib ge ǀguikaidisi talende ge i, tsî hûkaidisihûdisikoroǀa sekelde, ǃanusib di sekels ǃoa.
EXO.38.26	ǀGui bekasa mâ danas hoas ǂama, ǃkhare sekels ge a ǁî, ǃanusib di sekels ǃoa, mâb, ǃgôahe hâga ge ǁaeǁaesenni hoab xa, ǀgamdisi kurigu tsî ǁnāsa ǃnā hâgu ǃnanikaidisi tsî ǃnonaǀoadisikorokaidisi tsî korodisi khoegu xa.
EXO.38.27	Tsî di ge ǀguikaidisi talende ǀhaiǀurib xa ge hâ i, ǃanusib di ǂaidi nî ǂnâhega, tsî ǂgāmâisab di ǂaidi; ǀguikaidisi ǂaide di ge ǀguikaidisi talende hâba ge i, ǀgui talensa mâ ǂais hoasa.
EXO.38.28	Tsî ǀguiǀoadisihûkaidisi tsî hûdisikoroǀa sekelde xub ge ǂkhâǃnâhaigu di ǂhaoǀurina ge dī, tsîb ge danadi âga ge ǃkhûǀkhā tsî ǁîga ǃgae-ūdan ǀkha ge ǃgaeǂnamipe.
EXO.38.29	Tsî ǂaib gongonǁguibas dib ge hûdisi talende ge i tsî ǀgamǀoadisihakakaidisi sekelde.
EXO.38.30	Tsîb ge ǁîb xa, ǂaidi ǀhûs di tentoms di ǁāb dide ge dī tsî ǂaib altars tsî ǂaib rosteri ǁîs diba, tsî altars di sîsenūdan hoana.
EXO.38.31	Tsî ǁkhāti ai-ommi ǂnamipe hâ ǂaide tsî ǂaidi ai-ommi daos dide, tsî ǂgāxūdi tabernakeli didi hoade tsî ai-ommi ǂnamipe hâ ǂgāxūdi hoade.
EXO.39.2	Nētib ge efoba ge dī ǃhuniǀurib xa, tsî ǀhommiǂhoab xa tsî purpurǀapab xa tsî ǀui ǀhôahe hâ lineǃkhaib xa.
EXO.39.3	Tsî gu ge ǃhuniǀuriǃâga ge ǂnauǁgāǁgā tsî ǁîga ǁapagu ǃnâ ge ǃgaoǃā, dīǂgāhe gu nîse ǀhommiǂhoab ǁaegu tsî purpurǀapab ǁaegu tsî ǀui lineǃkhaib ǁaegu, hoan xa ǁāǁāǁkhāsa sîsenai-i ai.
EXO.39.4	Tsî gu ge ǃgaeǁae ra ǃhâukha ǃhōra dikha ǁîb tawa ge dī; ǁîb di ǃnamkha hoakha aib ge ge ǃgaeǁaehe.
EXO.39.5	Tsî ǁāǁāǁkhāsa ǃhâub, efob âb dib, ǁîb ai hâb ge ǁîb di sîsenni khami ge ī ǁkhā xūn xa; ǃhuniǀurib xa tsî ǀhommiǂhoab xa tsî purpurǀapab xa tsî îǀapab xa, tsî ǀui ǀhôahe hâ lineǃkhaib xa, ǃKhūb ge Moseba mîmā khami.
EXO.39.6	Tsî gu ge ǁkhāti sardoniksǀuira ge ǁāǁā ǃhuniǀuriǂgaerodi xa ǃkhōǂgāhe hâǃâ, segelxoaǂgās khami xoaǂgāhe hâǃâ, Israeli ôagu di ǀondi ǀkha.
EXO.39.7	Tsîb ge ǁîra ǂgaeǃapaǃhâukha efob dikha ai ge ǂnûi, Israeli ôan di ǂâiǂâisenǀuise, ǃKhūb ge Moseba mîmā khami.
EXO.39.8	Tsîb ge ǁkhāti ǁkhaiǃkhaiba ge dī, hoan xa ǁāǁāǁkhāsa sîsenai-i xa, efob di sîsenni khami, ǃhuniǀurib xa tsî ǀhommiǂhoab xa, tsî purpurǀapab tsî îǀapab xa, tsî ǀui ǀhôahe hâ lineǃkhaib xa.
EXO.39.9	ǁÎb ge hakaǁhôaxa ge i; ǃhonarisaseb ge ǁkhaiǃkhaiba ge dīhe, ǀgui ǂhaob kōse gaxu tsî ǀgui ǂhaob kōse nî ǂhaba, ǃhonarisase.
EXO.39.10	Tsî gu ge ǁîba haka ǁgaradi ai ǀuin ǀkha ge ǀoaǀoa: ǂGuro ǁgaras ai ǀgui sardis, ǀgui topas tsî ǀgui karbonkels tsîna; nēs ge ǂguro ǁgarasa;
EXO.39.11	tsî ǀgamǁî ǁgaras ai ǀgui smarags tsî ǀgui safirs tsî ǀgui diamants tsîna;
EXO.39.12	tsî ǃnonaǁî ǁgaras ai ǀgui hiasints tsî ǀgui axats tsî ǀgui ametis tsîna;
EXO.39.13	tsî hakaǁî ǁgaras ai, ǀgui turkoes tsî ǀgui sardoniks tsî ǀgui jaspis tsîna; ǃhuniǀuriǂgaerodi ǃnâ ǃkhōǂgāhe hâǃâ, ǁîdi di ǁgaradi ǃnâ.
EXO.39.14	Tsî nē ǀuidi Israeli ôan di ǀondi ǀkha hâdi ge disiǀgamǀa ge i, ǀondi ân ǀkha, segelxoaǂgās ǀkha; mâs hoas ǁîs di ǀons ǀkha disiǀgamǀa ǃhaodi ǃoa.
EXO.39.15	Tsî gu ge ǁkhāti ǁkhaiǃkhaib tawa ǀguitikōse ra ǀamǀam ǁkhamrokha ge dī, ǀhôahe hâ sîsenai-i xa ǀui ǃhuniǀurib xa.
EXO.39.16	Tsî gu ge ǀgam ǃhuniǀuriǂgaerora ge dī, tsî ǀgam ǃhuniǀuriǃganura; tsî gu ge nē ǀgam ǃganura ǁkhaiǃkhaib di ǀamra tawa ge ǂnûi.
EXO.39.17	Tsî gu ge ǁnā ǀgam ǀhôahe hâ ǃhuniǀuriǁkhamrokha ǁnā ǃganura tawa ge ǁapoǁapo, ǀgam ǀamra ǁkhaiǃkhaib dira tawa.
EXO.39.18	Tsî nau ǀamra ǁnā ǀgam ǀhôahe hâ ǁkhamrokha dira gu ge ǀgam ǂgaerora tawa ge ǁapoǁapo, tsî gu ge ǁîra ǂgaeǃapaǃhâukha efob dikha tawa ge ǁapoǁapo, aiǃâ hâ ǃnammi âb ai.
EXO.39.19	Tsî gu ge ǁkhāti ǀgam ǃhuniǀuriǃganura ge dī, tsî ǁîra ǀgam ǀamra ǁkhaiǃkhaib dira tawa ge ǂnûi ǃnāb ǃnâ hâ ǂomamǃgâb tawa efob di ǀkhāb ai.
EXO.39.20	Tsî gu ge ǁkhāti ǀgam ǃhuniǀuriǃganura ge dī, efob di ǀgam ǂgaeǃapaǃhâukha tawa gu ge ǁapoǁapo ra, aiǃâ hâ ǀkhāb, ǃnaga hâb dib ai ǃgaeǁaes âb ǃoagu, efob di ǁāǁāǁkhāsa ǃhâub ǂamǃnâ;
EXO.39.21	tsî gu ge ǁkhaiǃkhaiba ǃganura âb ǀkha efob di ǃganura tawa ge ǃgae ǀhomǂhoa tsuri-i ǀkha, ǁāǁāǁkhāsa ǃhâub efob dib aib nî hâse; ǁkhaiǃkhaib efoba xu ǀgorahe tidega, ǃKhūb ge Moseba mîmā khami.
EXO.39.22	Tsîb ge anaǂamxūb efob diba ge dī, ǂgāǃnâguhe hâse ǀhommiǂhoab ǀguib xa.
EXO.39.23	Tsî ǁhūs anaǂamsarab dis ge ǁaegub ǃnâ ge hâ i, ǀuri sarab di ǁhūs khami; nē ǁhūs ge ǂomamǃgâ-e ǁîs ǂnamipe ge ūhâ i, doas tidega.
EXO.39.24	Tsî anaǂamsarab di ǂomamǃgâgu ai gu ge granatǂûna ge dī ǀhommiǂhoab xa tsî purpur tsî îǀapab xa ǀhôahe hâba.
EXO.39.25	Tsî gu ge ǁkhāti ǀōǀōǀurirode ge dī ǃhuniǀurib ǀguib xa, tsî gu ge ǀōǀōǀurirode granatǂûn ǁaegu ge ǂnûi, anaǂamsarab di ǂomamǃgâgu ǂnamipe, granatǂûn ǁaegu.
EXO.39.27	Tsî gu ge ǁkhāti ǀui lineǃkhaib xa sarana Aronni tsî ǁîb di ôagu tsîna ge dība ǂgāǃnâguhe hâ sîsenai-i xa.
EXO.39.28	Tsî ǃkhaib ona ǀui ǃuri ǃkhaib xa, tsî anxa ǀgapadi tsîna ǀui ǃuri ǃkhaib xa, tsî lineǀnūsarana ǀui ǀhôahe hâ lineǃkhaib xa.
EXO.39.29	Tsî ǃgaesenxūba ǀui ǀhôahe hâ lineǃkhaib xa tsî ǀhommiǂhoab xa tsî purpurǀapab tsî îǀapab xa, anansa sîsenai-i xa, ǃKhūb ge Moseba mîmā khami.
EXO.39.31	Tsî gu ge ǁîs ai tsuri-e ge ǁapoǁapo ǀhommiǂhoab xa tsî ǃkhaib ǀgapise i nî ǁapoǁapohese, ǃKhūb ge Moseba mîmā khami.
EXO.39.32	Nētib ge tabernakeli di sîsenni ǀhûs di tentoms dib hoaba ge dītoahe; tsî Israeli ôan ge ǁîna ge dī, ǃKhūb ge Moseba mîmān hoan ǃoa, nētin ge ge dī.
EXO.39.33	ǁNās khaoǃgân ge tabernakela Moseb ǃoa ge ūsī, tentoms tsî ǁîs di sîsenūdan hoan; ǁîs di ǂhaoǀurin; ǁîs di ǃnaogu, ǁîs di daoǁkhaegu tsî ǁîs di ǂkhâǃnâhaigu tsî ǁîs di ǂaidi tsîna.
EXO.39.34	Tsî ǃgū-aisa ǀapaǀapahe hâ ǂkharagūkhōgu xa, tsî ǃgū-aisa ǃâukhōgu xa, tsî ǃgū-ais di ǂgāmâisaba,
EXO.39.35	ǂgaes ǀhûǀguitimîs disa tsî ǁîs di tanihaikha tsî ǂkhîbagu-aisa.
EXO.39.36	Tāb ǁîb di sîsenūxūn hoan tsî ǁgauperegu tsîn ǀkha;
EXO.39.37	ǃnâ ra kandelari ǁîb di ǃamamǀaedi ǀkha, ǃamamǀaedi, hîa ra ǁāǁāhedi tsî ǁîb di sîsenūdan hoan; tsî olib ǃamamxūs dib tsîna;
EXO.39.38	tsî ǃhuniǀuri-altars tsî ǂkhau-olib tsî ǀanǀansîsenni ǃgâihamxūn dib tsî ǂganais tentoms di dao-ams disa;
EXO.39.39	ǂaib altars tsî ǂaib rosteri ǁîs dib, ǁîs tanihaikha tsî ǁîs di sîsenūxūn hoan, khōsenǃoreb tsî ǁîb di ǂais tsîn;
EXO.39.40	ǂgāmâiǃkhaigu ai-ommi digu, ǁîb di ǂkhâǃnâhaigu tsî ǁîb di ǂaidi, tsî ǂganais ai-ommi di dao-ams dis, ǁîb di tsurigu tsî ǁîb di ǂgāhaidi, tsî sîsenūdan tabernakeli ǃoabas din, ǀhûs di tentoms din;
EXO.39.41	ǃoabas di saran ǃanusib ǃnâ nî sîsenūhese, ǃanu saran prister Aronni din, tsî saran ǁîb ôagu din tsîna, pristersîsenǃâsa gu nî ǃoabase.
EXO.39.42	ǃKhūb ge Moseba mîmān hoan, ǁnātin ge Israeli ôana sîsenni hoaba gere dī.
EXO.39.43	Ob ge Moseba sîsenni hoaba ge kō, tsî mû, ǁîn ge ǁîba ge dī hâ i, ǃKhūb ge Moseba mîmā khami: ǁNātin ge ǁîba ge dī hâ i. ǃNubaib ge Moseba ǁîna ge ǀkhae.
EXO.40.2	ǀGui tsēs ǂguro ǂkham ǁkhâb dis ai, ǂguro tsēs ǁkhâb dis aits ge tabernakeli, ǀhûs di tentomsa nî ǂnaumâi.
EXO.40.3	Tsîts ge ǁnāpa nî mâi ǀhûǀguitimîs di ǂgaesa; tsîts ge ǂgaesa ǂgāmâisab ǀkha nî ǃgū-ai.
EXO.40.4	ǁNās khaoǃgâts ge tāba nî ūǂgâ, tsîts ge ǁîb ai nî ǁāǁāhe xūna nî ǁāǁā; tsîts ge ǁkhāti kandelara nî ūǂgâ tsî ǃamamǀaedi âba nî ǃamam.
EXO.40.5	Tsîts ge ǃhuniǀuri-altarsa ǀanǀansîsenni ǃoa ǂgaes ǀhûǀguitimîs dis aiǃâ nî mâi; ǃnubaits ge ǂganais tabernakeli di dao-ams disa nî ǂgāmâi.
EXO.40.6	Tsîts ge ǁkhāti altars khauǁguibas disa nî mâi tabernakeli tentoms ǀhûs dis di dao-ams aiǃâ.
EXO.40.7	Tsîts ge khōsenǃoreba tentoms tsî altars tsîra ǁaegu nî mâi; tsîts ge ǁgam-e nî ǂnâǂgā.
EXO.40.8	ǁNās khaoǃgâts ge ai-omma nî ǂnûiǂnamipe, tsîts ge ǂganaisa nî ǂgāmâi, ai-ommi di dao-ams tawa.
EXO.40.9	ǃNubaits ge ǂkhau-oliba ū tsî tabernakeli tsî ǁîb ǃnâ hân hoana nî ǂkhau; tsîts ge ǁîba nî khai ǁîb di sîsenūdan hoan ǀkha, îb ǃanusib ase ība tsî.
EXO.40.10	Tsîts ge ǁkhāti altars khauǁguibas disa nî ǂkhau tsî ǁîs di sîsenūdan hoana; tsîts ge altarsa nî khai, îs altarsa ǃanusigu di ǃanusib ase i, ti.
EXO.40.11	ǃNubaits ge khōsenǃoreba nî ǂkhau tsî ǂais âb tsîna; nētits nî ǁîba khai.
EXO.40.12	Tsîts ge ǁkhāti Aronni tsî ǁîb di ôagu tsîga nî ǀgū kai tentoms ǀhûs dis di dao-ams tawa, tsîts ge ǁîga ǁgam-i ǀkha nî ǁā.
EXO.40.13	Tsîts ge Aronna ǃanu sarana nî ana; tsîts ge ǁîba nî ǂkhau tsî ǁîba nî khai, titab nî pristerǃoabasa ǃoabaga.
EXO.40.14	Tsîts ge ǁîb di ôagu ona nî ǀgū kai tsî ǁîga ǃanu sarana nî ǂgaeǂgā.
EXO.40.15	Tsîts ge ǁîga nî ǂkhau, ǁîgu di îbats ge ǂkhau khami, pristerǃoabasa gu nî tita ǃoabase. Tsî i ge nî ī, ǁîgu di ǂkhaus ge ǀamo pristersise nî ība gu ǃkhaisa ǁîgu di ǃhaodi tawa.
EXO.40.16	Ob ge Moseba ge dī, ǃKhūb ge ǁîba mîmān hoan ǃoa: ǁNātib ge ge dī.
EXO.40.17	Tsî i ge ge i, ǂguro ǁkhâb ǃnâ ǀgamǁî kurib ai, ǂguro tsēs ǁkhâb dis aib ge tabernakela ge ǂnaumâihe ǃkhaisa.
EXO.40.18	Moseb ge tabernakela ge ǂnaumâi tsîb ge ǂaidi âba ge mâi, tsî ǃnaon âba ge ǂgā, tsî daoǁkhaegu âba ge ǁapoǁapo, tsî ǂkhâǃnâhaigu âba ge ǂnaumâi.
EXO.40.19	Tsîb ge tentomsa ge ǃā tabernakeli ǂamai, tsîb ge tentoms di ǃgū-aisa ǁîb ǂamai ge ǁgui, ǃKhūb ge Moseba mîmā khami.
EXO.40.20	ǃNubaib ge ǀhûǀguitimîsa ū tsî ǂgaes ǃnâ ge ǂgā si, tsîb ge tanihaikha ǂgaes tawa ge ǂgā, tsîb ge ǂkhîbagus aisa ǂgaes ǂamai ge ǂnûi.
EXO.40.21	Tsîb ge ǂgaesa tabernakeli ǃnâ ge ǂgā, tsîb ge ǂgāmâisab ǂganais diba ge ǂgāmâi tsî ǀhûǀguitimîs di ǂgaesa ge ǃgū-ai, ǃKhūb ge Moseba mîmā khami.
EXO.40.22	Tsîb ge ǁkhāti tāba ge mâi tentoms ǀhûs dis ǃnâ tabernakeli di ǃnammi ai, ǀapasǀî ǂgāmâisab ǃauga.
EXO.40.23	Tsîb ge ǁîb ai pereba ge ǁāǁāǂhanuǂhanu ǃKhūb di ais aiǃâ, ǃKhūb ge Moseba mîmā khami.
EXO.40.24	Tsîb ge ǁkhāti kandelara tentoms ǀhûs dis ǃnâ ge mâi tāb ǃoa-ai tabernakeli di ǀkhāb ai ǃkhawagasǀî.
EXO.40.25	Tsîb ge ǃamamǀaede ge ǃamam ǃKhūb di ais aiǃâ, ǃKhūb ge Moseba mîmā khami.
EXO.40.26	Tsîb ge ǃhuniǀuri-altarsa ge mâi, ǀhûs di tentoms ǃnâ, ǂgāmâisab aiǃâ.
EXO.40.27	Tsîb ge ǁîs ai ǃgâihamxūn di ǀanǀansîsenna ge ǀanǀan, ǃKhūb ge Moseba mîmā khami.
EXO.40.28	Tsîb ge ǁkhāti ǂganais tabernakeli di dao-ams disa ge ǂgāmâi.
EXO.40.29	Tsîb ge altars khauǁguibas disa tabernakeli, tentoms ǀhûs dis di dao-ams tawa ge mâi; tsîb ge ǁîs ai khauǁguibadi tsî ǂûǁguibadi tsîde gere ǁguiba, ǃKhūb ge Moseba mîmā khami.
EXO.40.30	Tsîb ge ǁkhāti khōsenǃoreba ǀhûs di tentoms tsî altars ǁaegu ge mâi; tsîb ge ǁgam-e ge ǂnâǂgā, ǁāsen nîse.
EXO.40.31	Tsî Moseb tsî Aronni tsî ǁîb di ôagu tsîgu ge ǁîb ǃnâ ǁîgu di ǃomgu tsî ǁîgu di ǂaidi tsîna gere ǁā.
EXO.40.32	ǂGâ gu gereo ǀhûs di tentoms ǃnâ, tsî altarsa gu gere ǀgūo, o gu ge gere khōsen, ǃKhūb ge Moseba mîmā khami.
EXO.40.33	Tsîb ge ǁkhāti ai-omma ge mâikhâi, tabernakeli tsî altars ǂnamipe, tsîb ge ǂganais ai-ommi di ǁāb disa ge ǂgāmâi. Nētib ge Moseba sîsenna ge dītoa.
EXO.40.35	Moseb ge ǀhûs di tentoms ǃnâ ǂgâ ǁoa is kōse, ǀnanus ǁîs ai hâ amaga tsî ǂkhaisib ǃKhūb dib ge tabernakela ǀoaǀoa xui-ao.
EXO.40.37	Xawe ǀnanus ge ǃhâkhâihe tama io, on ge ǃgû tama ge i, ǁîs ge ǃhâkhâihe tsēs kōse.
EXO.40.38	ǀNanus ǃKhūb dis ge tabernakeli ai ge hâ i tsēa, tsî ǀaes ge tsuxuba ǁîb ai ge hâ i, Israeli ommi hoaragab di mûdi aiǃâ, ǁîgu di ǃgûdaogu hoagu ai.
LEV.1.1	Tsîb ge ǃKhūba Moseba ǂgai tsî ǁîb ǀkha ge ǃhoa, tentoms ǀhûs disa xu mî raǃâ:
LEV.1.2	ǃHoa Israeli ôan ǃoa îts ǁîn ǁga mî: Khoe-i sadu di-i ga ǃKhūba ǁguiba-e ǁguiba ǂgao-o, ots ge sa ǁguibasa nî ǁguiba ǀgoan, goman tsî gūn tsîn xa.
LEV.1.5	ǁNās khaoǃgâb ge tsâuba nî ǂā ǃKhūb di ais aiǃâ; o gu ge pristergu, Aronni ôaga, ǀaoba nî ǁguiba tsî ǀaoba altars ǂnamipe nî ǀgapi, tentoms ǀhûs dis di dao-ams aiǃâ mâs tawa.
LEV.1.6	ǁGoasi i ge khauǁguibasa ǁhauǁnâ tsî nî ǁîsa ǃâdi ǃnâ ǃkhaiǃā.
LEV.1.7	O gu ge pristergu, Aronni ôaga ǀae-e nî khau altars ai tsî nî ǀaena ǁguiǁae ǀaes ai.
LEV.1.8	ǁKhāti gu ge pristergu, Aronni ôaga ǁnā ǃâde danas tsî âun tsîn ǀkha nî dī-unu ǁnā ǀaen, altars ai hân ai.
LEV.1.10	Tsî ǁguibas â-i ga ǀgoan xa io, gūn xas kao, pirin xas kao, khauǁguibas ǃoa, o i ge aorerob ūoba nî ǁguiba.
LEV.1.11	Tsî i ge ǁîba nî ǂā altars xōǀkhā ǀapasǀî ǃKhūb aiǃâ, tsî pristergu, Aronni ôagu ge ǀaob âba altars ai nî ǀgapi.
LEV.1.12	Tsîb ge ǁîba nî ǃkhaiǃā danas tsî âun âb tsîn ǀkha tsî pristeri ge ǁîna nî ǁguiǁae ǁnā ǀaes, altars ai hâs di ǀaen ai;
LEV.1.13	xawe ǃnāxūn tsî ǃūgu tsîn ge ǁgam-i ǀkha nî ǁāhe tsî pristeri ge ǁîn hoana ǁguiba tsî nî ǂhubi, altars ai khauǁguibas ase; ǀaeǁguibas ge a ǁî, ǀnamǀnamsa ǁamab ǃKhūb dib ase.
LEV.1.14	Tsî anin xa i ga ǃKhūba ǁguiba-e ǁguiba ǂgao-o, a-i ǁîsa dī ǂnaidi tamas ka io ǂkham ǂnabudi xa.
LEV.1.15	Tsî pristeri ge ǁîsa altars tawa ūsī tsî nî ǁgorob âb ǀkha danas âsa ǁkhīǁnâ tsî altars ai nî ǂhubi si, tsî ǀaob âs ge altars di ǃnammi tawa nî ǂnâǂuihe.
LEV.1.16	Tsî ǁîs di ǁgarus ǀûn âs ǀkha ab dībē îb ǁîna tsoroxū aiǂoasǀî, tsaob ǃkhais ai.
LEV.1.17	Îb ǁîsa ǁgabokha âs tawa ǂgaeǃā, tā ǃkhaiǃā, îb pristera ǁîsa ǂhubi altars tawa ǀaen, ǀaes ai hân ai; khauǁguibas ge a ǁî, ǀaeǁguibas, ǀnamǀnamsa ǁamab ǃKhūb dib ase.
LEV.2.1	Tsî khoe-i ga ǃKhūba ǂûǁguiba-e ǁguiba ǂgao-o, o i ge tsampere-i xa nî ǁguiba; tsî i ge oliba nî ǂnâ-ai tsî ǃgâihamxūb wiroka nî dī-ai.
LEV.2.2	Tsî i ge ǁîsa pristergu, Aronni ôagu tawa nî sī-ū; ob ge ǀguib âga ǃommi ǀoaba nî ū tsampereb xa, tsî olib xa, wiroki hoab ǀkha; ob ge pristera ǁî-i di ǂâiǂâisenǁguibasa nî ǂhubi altars ai; ǀaeǁguibas ge a ǁî, ǀnamǀnamsa ǁamab ǃKhūb dib dis ase.
LEV.2.3	Tsî ǂûǁguibas xa ga ǃgau-i, ǁî-i ge Aronni tsî ǁîb ôagu di nî-e; ǃanusin di ǃanuse i ge nî ī ǃKhūb di ǀaeǁguibadi ǃnâ.
LEV.2.4	Tsî ǂûǁguibas di ǁguiba-ets ga ǁguibao ǁganoms di ǁganpere-i xa, on ge nî ǀkhuruǀkhuruhe tama ampere tsampereb xa, olib ǀkha ǂnâ-aihe hâb tsî nî ǀkhuruǀkhuruhe tama ǁganpere, olib ǀkha ǂkhauhe hâba.
LEV.2.5	Tsî ǁguibas âts ga ǂûǁguiba io, amaiǃores ǃnâ amhe hâsa, os ge nî tsampere, ǀkhuruǀkhuruhe tama, olib ǀkha ǂnâ-aihe hâse.
LEV.2.6	Khôaǃā si, îts oli-e ǂnâ-ai, ǂûǁguibas a xuige.
LEV.2.7	Tsî sa ǁguibas ga ketels di ǁguiba io, as dīhe ǀkhuruǀkhuruhe tama tsampereb xa, olib ǀkha ǂnâ-aihe hâse.
LEV.2.8	ǃNubaits ge ǁnā ǂûǁguibas nē xūn ǀkha dīhe hâsa ǃKhūba nî ūsība; tsîts ge ǁîsa pristera nî ūsība, îb ǁîba altars tawa ǁîsa ūsī.
LEV.2.9	Îb pristera ǁnā ǂûǁguibas xa ǂâiǂâisenǁguibasa ūǁnâ, îb ǁîsa altars ai ǂhubi, ǀaeǁguibas ǀnamǀnamsa ǁamab ǃKhūb dib dis ase.
LEV.2.10	Tsî ǂûǁguibas xa ga ǃgau-i hoa-i, ǁî-i ge Aronni tsî ǁîb ôagu di nî-e; ǁî-i ge a ǃanusin di ǃanusi ǃKhūb di ǀaeǁguibadi ǃnâ.
LEV.2.13	Tsî mâ ǁguibas sa ǂûǁguibas dis hoasats ge ǂō-i ǀkha nî ǂōǂgā, tsîts ge ǂō-i ǁnā ǃgaeǀhaos sa Elob dis di-e ǂûǁguibas tawa tôasi kai tide; sa ǁguibadi hoadi ǀkhats ge ǂō-e nî ǁguiba.
LEV.2.15	Tsîts ge oliba nî dī-ai tsî wiroka nî ǁgui-ai; ǁîs ge a ǂûǁguiba.
LEV.2.16	Nētib ge pristera nē ǂâiǂâisenǁguibas, ǂkhūǂkhūhe hâ ǃhorodan âs dis tsî olib âs disa nî ǂhubi, wiroki hoab tsîn ǀkha; ǁîs ge a ǃKhūb di ǀaeǁguiba.
LEV.3.1	Tsî ǁguibas â-i ga ganganǁguiba io, goman xab ga ǁîsa ǁguibao, aoreb kas, tarares kas, ūose i ge ǁî-e nî ǁguiba ǃKhūb di ais aiǃâ.
LEV.3.2	Tsîb ge ǃommi âba ǁîb ǁguibas di danas ai ǁgui tsî nî ǁî-e ǂā tentoms ǀhûs dis di dao-ams aiǃâ; tsî pristergu, Aronni ôagu ge ǀaoba altars ǂnamipe nî ǀgapi.
LEV.3.3	ǁNās khaoǃgâb ge ǁnā ganganǁguibas xa ǀaeǁguiba-e ǃKhūba nî ǁguiba ǁnā ǀhaub, ǃnāxūn ai hâb, tsî ǁnā ǀhaub, ǀgûis tawa hâb hoaba,
LEV.3.4	tsî ǃnaira hoara tsî ǀhaub, ǁîra ai hâb, ǀgûin ai hâba; tsî ǁnôab, âis ǂnamipe hâb, tsî ǃnaira tsînab ge nî ūǁnâ.
LEV.3.5	O gu ge Aronni ôaga ǁîna altars ai nî ǂhubi, khauǁguibas ai, ǀaes ai hâ ǀaeb ai; ǀaeǁguibas ge a ǁî, ǀnamǀnamsa ǁamab ǃKhūb dib ase.
LEV.3.6	Tsî ǁguibas â-i ga ǀgoa io, ǃKhūb di ganganǁguibas ase, aoreb karao, tarares karao, o i ge ǁî-e ūose nî ǁguiba.
LEV.3.7	Tsî ǁkhao-e i ga ǁguibas â-i ase ǁguibao, o i ge ǁî-e nî ǁguiba ǃKhūb di ais aiǃâ.
LEV.3.8	Tsî i ge ǁî-i di ǃomma ǁguibaxūb â-i di danas ai ǁgui tsî nî ǂā bi tentoms ǀhûs dis aiǃâ; tsî Aronni ôagu ge ǁîb di ǀaoba altars ǂnamipe nî ǀgapi.
LEV.3.9	ǁNās khaoǃgâb ge ǁnā ganganǁguibas xa ǀaeǁguiba-e ǃKhūba nî ǁguiba: ǁÎs di kaub tsî ǂareb hoab, ǁâb ǀgūse i nî ūǁnâb tsî ǁnā kaub ǃnāxūna ǃgūǂgā hâba, tsî ǁnā kaub ǀgûib tawa hâb hoaba;
LEV.3.10	tsî ǁkhāti ǃnaira hoara tsî kaub, ǁîra ai hâb, ǀgûin tawa hâba, tsî ǁnôab âis ǂnamipe hâbab ge ǃnaira ǀkha nî ūǁnâ.
LEV.3.11	Ob ge pristera ǁîna nî ǂhubi altars ai; ǀaeǁguibas ǂû-i ge a ǁî, ǃKhūb tawa.
LEV.3.12	Tsî ǁguibas â-i ga piri io, o i ge ǁîba nî ǁguiba ǃKhūb di ais aiǃâ.
LEV.3.13	Tsî i ge ǁî-i di ǃomma danas âb ai ǁgui tsî nî ǂā bi, tentoms ǀhûs dis aiǃâ, tsî Aronni ôagu ge ǁîb di ǀaoba altars ǂnamipe nî ǀgapi.
LEV.3.14	ǁNās khaoǃgâ i ge ǁîb xa ǁî-i ǁguibasa ǃKhūba nî ǁguiba ǀaeǁguibase: ǁNā kaub, ǃnāxūna ǃgūǂgā hâb, tsî ǁnā kaub ǀgûib tawa hâb hoab;
LEV.3.15	tsî ǀgam ǃnaira tsî kaub, ǁîra ai hâb ǀgûin tawa hâb, tsî ǁnôab, âis ǂnamipe hâb tsînab ge ǃnaira ǀkha nî ūǁnâ.
LEV.3.16	Ob ge pristera ǁîna nî ǂhubi altars ai; ǀaeǁguibas di ǂû-i ge a ǁî, ǀnamǀnamsa ǁamase, kaub hoab ge nî ǃKhūb di.
LEV.4.1	ǃAruǀîb ge ǃKhūba Moseb ǃoa ge mî:
LEV.4.2	ǃHoa Israeli ôan ǀkha îts mî: Khoe-i ga ǁoreo, ǃKhūb di mîmāde xu ra ǁhapuse, xūn hîa dīhe tidena ra dīse tsî i ga ǀguis âdi tawa dīsāo,
LEV.4.3	tsî pristeri hîa ǂkhauǀkhāhe hâb ga ǁoreo, ǁaes ra ǀhapixas kōse, ob ge ǁnā ǁoreb hîab ge ǁoreb ǃaroma ǁgōb, ūo ǂkham ǁgōba ǃKhūba nî ǁguiba ǁoreǁguibase.
LEV.4.4	Tsîb ge ǁnā ǁgōba tentoms ǀhûs dis di dao-ams tawa nî sī-ū ǃKhūb di ais aiǃâ, tsîb ge ǃommi âba ǁnā ǁgōb di danas ai nî ǁgui, tsîb ge ǁnā ǁgōba nî ǂā ǃKhūb di ais aiǃâ.
LEV.4.5	ǁÎs khaoǃgâb ge ǂkhauǀkhāhe hâ pristera ǀaob ǁnā ǁgōb diba ū tsî nî ǁîba tentoms ǀhûs dis tawa ūsī.
LEV.4.8	ǃAruǀîb ge ǁnā ǁgōb ǁoreǁguibas dib di kaub hoaba ǁnāpa xu nî ūkhâi, kaub, ǃnāxūna ǃgūǂgā hâb, tsî kaub, ǀgûib tawa hâb hoaba.
LEV.4.9	Tsî ǀgam ǃnaira tsî kaub, ǁîra ai hâb tsî ǀgûin tawa hâb tsî ǁnôab, âis ǂamai hâbab ge ǃnaira ǀkha nî ūǁnâ,
LEV.4.10	ganganǁguibas di gomaba xu i ra ūkhâihe khami; tsî pristeri ge ǁîba nî ǂhubi khauǁguibas di altars ai.
LEV.4.15	O gu ge kaigu ǀhaohâb diga ǃomma nî ǁgui ǁnā ǁgōb di danas ai ǃKhūb di ais aiǃâ; tsî gu ge ǁgōba nî ǂā ǃKhūb di ais aiǃâ.
LEV.4.16	ǁNās khaoǃgâb ge ǁnā ǂkhauǀkhāhe hâ pristera ǁgōb di ǀaob xa tentoms ǀhûs dis tawa nî ūsī.
LEV.4.17	Ob ge pristera ǀkhunub âba ǂgā tsî nî ū ǁnā ǀaob xa; tsîb ge hû ǃnādi kōse nî ǀgapi ǃKhūb di ais aiǃâ ǂgāmâisab aiǃâ.
LEV.4.18	Tsîb ge ǁnā ǀaob xa altars, ǃKhūb di ais aiǃâ hâs, tentoms ǀhûs dis ǃnâ hâs di ǁnâgu ai nî dī; ǃnubaib ge ǀaob hoaba nî ǂnâxū khauǁguibas altars, tentoms ǀhûs dis di dao-ams aiǃâ hâs di ǃhūb ai.
LEV.4.19	Tsîb ge kaub âb hoaba ǁîba xu nî ūkhâi tsî nî altars ai ǂhubi bi.
LEV.4.20	Tsîb ge nē ǁgōb ǀkha nî dī ǁoreǁguibas di ǁgōb ǀkhab ge dī khami, ǁnātib ge nî dī-ū bi; tsî pristeri ge ǁîna ǂkhîbagusa nî dība, on ge nî ǀûbahe.
LEV.4.22	Tsî danakhoeb ga ǁore tsîb ga ǁhapu rase ǀguis, ǃKhūb ǁîb Elob di ǃkhâikhomdi hoadi dis, hîa dīhe tidesa dīo, ǀhapixab as kōse,
LEV.4.23	tsîb ga ǁoreb âb hîab ge ǁoreba ǂanǂanheo, ob ge ǁguibas âb ase pirib, ūo aoreba nî ūhā.
LEV.4.24	Ob ge ǃommi âba pirib di danas ai ǁgui tsî nî ǂā bi ǁnā ǃkhais, khauǁguibas ra ǁîs ai ǂāhes tawa, ǃKhūb di ais aiǃâ; ǁoreǁguibas ge a ǁî.
LEV.4.25	ǃNubaib ge pristera ǁoreǁguibas di ǀaob xa ǀkhunub âb ǀkha ū tsî nî altars khauǁguibas dis di ǁnâgu ai dī; ǁgoasib ge ǀaob âba altars khauǁguibas dis di ǃhūb tawa nî ǂnâxū.
LEV.4.26	Tsî kaub âb hoab onab ge altars ai nî ǂhubi ganganǁguibas di kaub khami; nētib ge pristera ǂkhîbagusa nî dībasen ǁoreb âb ǃaroma, ob ge nî ǀûbahe.
LEV.4.27	Tsî khoe-i ǁnā ǃhūb ǁaes di-i hoa-i ga ǁhapu rase ǁore tsî i ga dīhe tide xū-e ǀguis, ǃkhâikhomdi hoadi dis ǃoagu dīo, ǀhapixa i as kōse,
LEV.4.28	tsî i ga ǁî-i di ǁoreb hîa i ge ǁoreba ǂanǂanheo, o i ge ǁguibas â-i ase ǂkham piriros, ūo tararesa nî ūhā ǁî-i di ǁoreb, hîa i ge ǁoreb ǃaroma.
LEV.4.29	Ob ge ǃommi âba ǁoreǁguibas di danas ai nî ǁgui; tsîs ge ǁnā ǁoreǁguibasa nî ǂāhe khauǁguibas di amǃnâs ai.
LEV.4.30	Ob ge pristera ǁîb di ǀkhunub ǀkha ǁîs di ǀaob xa ū tsî nî dī khauǁguibas di altars ai; ǃnubaib ge ǁîs di ǀaob hoaba altars di ǃhūb ai nî ǁhōxū.
LEV.4.32	Xawe ǁkhao-e i ga ǁguibas â-i ǃnâ ǁoreǁguibas ase ūhāo, o i ge ūo tarare xūse nî ī, ūhā i ra xū-e.
LEV.4.33	O i ge ǁî-i di ǃomma ǁoreǁguibas di danas ai nî ǁgui, tsî i ge ǁîsa ǁoreǁguibase nî ǂā, ǁnā ǃkhais, khauǁguibas ra ǁîs ai ǂāhes tawa.
LEV.4.34	ǁNās khaoǃgâb ge pristera ǀkhunub âb ǀkha ǁoreǁguibas di ǀaob xa ū tsî nî altars khauǁguibas dis di ǁnâgu ai dī; ǀaob hoaba altars di ǃhūb ai nî ǂnâxū.
LEV.4.35	Tsî ǁîs di kaub hoabab ge nî ūǁnâ, ǁkhaob ganganǁguibas dib di kaub ra ūǁnâhe khami, tsî pristeri ge ǁîba altars ai nî ǂhubi ǃKhūb di ǀaeǁguibadi ai; tsîb ge pristera ǁnāti ǁî-e ǂkhîbagusa nî dība ǁî-i di ǁoreb hîa i ge ǁoreb ǃaroma, o i ge nî ǀûbahe.
LEV.5.3	tsî tsâǀkhā i kao ǃanuosib khoe-i diba, mâ ǃanuosib â-i hoab ka xawe, ǁîb ǀkha i ga ǀurisab tsî ǂganǃgâsabahe i ga hâ i xawe i ga hōǃâo, o i ge a ǀhapixa.
LEV.5.4	Tsî khoe-i ga nūo, ǁî-i amǁgaukha ǀkha, ǂâiose ra ǃhoase, ǂkhabadī nîses kas, ǃgâidī nîses kas hoasa, khoe-i nūs ǃnâ supuse ra ǃhoa khami; tsî ǂganǃgâsabahe i ga hâ i xawe i ga hōǃâo, o i ge ǀgui-i ân tawa a ǀhapixa.
LEV.5.5	Tsî ī i kao, ǀgui-i ân tawa i nî ǀhapixa ǃkhaisa, o i ge nî ǁguiǁnâ, ǁî-i ge ǁore ǃkhaisa,
LEV.5.6	o i ge ǁî-i ge ǁore ǁoreb ǃaroma ǃKhūba ǀhapiǁguiba-e nî ǁguiba, tarare ǀgoa-e, ǁkhao-i karao, ǂkham piris karao, ǁnā ǁoreb ǃaroma; ob ge pristera ǁî-i di ǁoreb ǃaroma ǂkhîbagusa nî dība i.
LEV.5.7	Tsî ǃommi â-i ga ǁnātikōse hōbasen ǁoao ǀgui ǀgoa-i kōse, o i ge ǁnā ǀhapis, ǁîs ǀkha i ge ǀhapixas ǃaroma ǃKhūba ǁguiba-e nî ǁguiba, ǀgam ǂnaira kas, ǀgam ǂkham ǂnabura kas hoasa, ǀguisa ǁoreǁguibase tsî nausa khauǁguibase.
LEV.5.8	Tsî i ge ǁî-e pristera nî ūsība; ob ge ǁîba ǁnā-i hîa ǁoreǁguibas di-e nî ǁguiba; ob ge ǁgorob âb ǀkha danas â-e nî ǁkhīǁnâ ǃaob tawa, xawe i ge ǀgora tide.
LEV.5.9	Tsî ǁoreǁguibas di ǀaob xab ge altars di ǂgoab tawa nî ǀgapi; xawe ǀaob xa ga ǃgau xū-i ge altars di ǃhūb tawa nî ǂnâxūhe; ǁîs ge a ǁoreǁguiba.
LEV.5.12	Tsî i ge ǁîna pristeri tawa nî ūsī, ob ge pristera ǁîn xa ǃomsǀoa-e nî ū ǂâiǂâisenxūse tsî nî ǁîba ǂhubi altars ai, ǃKhūb di ǀaeǁguibadi tawa; ǁoreǁguibas ge a ǁî.
LEV.5.14	ǃAruǀîb ge ǃKhūba Moseb ǃoa ge mî:
LEV.5.15	Khoe-i ga ǃûǂam tsî ǂkhabusasib ǃnâ ǁoreo, ǃKhūba khaibahe hâ xū-e ra ǀâǃâ, o i ge ǃKhūba ūo bairab gūn diba ǁî-i di ǀhapiǁguibase nî ūhāba, ǃgôas âts ǃoa ǀhaiǀurisekeldi kōse ǀgaus â-iba, ǃanusib di sekeldi ǃoa, ǀhapiǁguibas ase.
LEV.5.16	Tsî i ge ǃanu xūn xa i ge ǁore rase ū-e mādawa-am tsî nî koroǁî ǃâsa dīǀaro, tsî i ge ǁîsa pristera nî mā; nētib ge pristera ǀhapiǁguibas di bairab ǀkha ǂkhîbagusa ǁî-e nî dība, o i ge nî ǀûbahe.
LEV.5.17	Tsî khoe-i ga ǁoreo, tsî ga dīo ǀguis, ǃKhūb mîmādi hoadi dis ǃoagu xū-i hîa dīhe tide-e, tsî ǀū i ka i xawe i ge a ǀhapixa tsî ǁî-i di ǂhanuoǃnâsiba nî tani.
LEV.5.18	Tsî i ge ūo bairab gūn diba pristera nî ūsība sa ǃgôas ǀkha ǀhapiǁguibase; ob ge pristera ǂkhîbagusa nî dī ǁî-i di ǁhapus, ǁîs ǀkhab ge ǁhapus, hîab ge ǀū is ǃaroma; o i ge nî ǀûbahe.
LEV.6.1	ǃAruǀîb ge ǃKhūba Moseb ǃoa ge mî:
LEV.6.2	Khoe-i ga ǁore tsî i ga ǃûǂams ǀkha ǃKhūb ǃoagu ǃûǂamo, ǀgūkhoeba sâus ǃnâ i ge māhe tsî ǃomǁae i ge dīhe hâ xū-e ra ǀūxūse tsî ǁkhâuǁnâxūn, ǀgaib ǀkha i ge ǀgūkhoeba ūǀhanan,
LEV.6.3	tsî kā hâ xū-e i ga hō tsî i ga ǁî ǃkhaisa ǀūxū tsî i ga ǂkhabase nūo, mâ xū-i, khoe-i ga ǁî-e ra dīǃâ ǁore-i hoa-i,
LEV.6.4	tsî ī i kao, ǁore tsî i ga ǀhapixa ǃkhaisa, o i ge ǁkhâuǁnâxūn hîa i ge ūǀhanana nî ǁkhaeǁnâ, tsî ǀgaib ǀkha i ge ūdawabasen hâ-e, tsî ǁî-i xa ge sâuhe-e, sâu nîse i māhe hâ-e tsî kā hâ ge i tsî ǁî-i xa ge hōhe-e,
LEV.6.7	ǃNubaib ge pristera ǁî-e ǂkhîbagusa nî dība ǃKhūb di ais aiǃâ, tsî i ge nî ǀûbahe, mâ xū-i, ǁî-i ga dī-i, ǁî-i tawa i a ǀhapixa-i hoa-i xa.
LEV.6.8	ǃAruǀîb ge ǃKhūba Moseb ǃoa ge mî:
LEV.6.12	Tsî ǀaes altars ai hâs ge ǁîs ai nî khauhâhâ kaihe; ǁîs ge ǀarihe tide; tsîb ge pristera mâ ǁgoas hoasa ǀaeba ǂhubi tsî ǁîb ai khauǁguibasa nî ǁāǁā tsî kaub ganganǁguibadi diba ǁîs ai nî ǂhubi.
LEV.6.13	ǀAes ge altars ai nî khauhâhâ kaihe; ǁîs ge tātsē ǀarihe tide.
LEV.6.15	Tsîb ge ǁîs xa ǃommiǀoaba nî ūkhâi, tsampereb ǂûǁguibas diba xu tsî ǁîs di oliba xu tsî wiroki, ǂûǁguibas ai hâb hoaba xu; ǁgoasib ge ǁîna altars ai nî ǂhubi. ǀNamǀnamsa ǁamab ge a ǁî ǂâiǂâisenxūse ǃKhūb aiǃâ.
LEV.6.16	Tsî ǃgau ga xū-i, ǁî-e gu ge Aronni tsî ǁîb di ôagu tsîga nî ǂû; ǀkhuruǀkhuruhe tama hâse i ge nî ǂûhe ǃanu ǃkhai-i tawa; ai-ommi tentoms ǀhûs dis dib ǃnâ gu ge ǁî-e nî ǂû.
LEV.6.17	ǀKhuruǀkhurupereoǃnâse i ge nî ǁganhe. ǁÎgu di amǃnâse ta ge nî tita ǁî-e ge mā gu ti ǀaeǁguibade xu; ǃanusin di ǃanusi i ge a ǁî, ǁoreǁguibas khami, ǀhapiǁguibas khami.
LEV.6.18	Aoreb Aronni ôagu dib hoab ge ǁî-e nî ǂû; ǀamo ǂnûiǂgās ǀaeǁguibadi ǃKhūb didi dise i ge sa ǃhaode nî ība; ǁî-e kara tsâǀkhā-i hoa-i ge nî ǃanu.
LEV.6.19	ǃAruǀîb ge Moseba ǃKhūb ǀkha ǃhoa tsî ge mî:
LEV.6.21	ǁî-i ge amaiǃores ǃnâ olib ǀkha nî dīhe; habaguhe hâsets ge ǁîna nî ūhā; tsî ǁganhe hâ ǃâdi ǂûǁguibas didets ge nî ǁguiba, ǀnamǀnamsa ǁamab ǃKhūb dib ase.
LEV.6.22	Tsî ǁnā pristeri, ǁîb di ôagu xa amǃnâs âb ai nî ǂkhauǀkhāheb ge ǁkhā ǃkhaisa nî dī; ǀamo ǂnûiǂgāses ge nēsa nî ī; hoaragases ge ǃKhūba nî ǂhubibahe.
LEV.6.23	Nētis ge mâ ǂûǁguibas pristeri dis hoasa hoaragase nî khauhe; ǁîs ge ǂûhe tidesa.
LEV.6.24	Aiǃâb ǃoab ge ǃKhūba Moseb ǃoa ge mî:
LEV.6.26	ǁNā pristeri hîa ǁî-e ǁoreba ra ǁguibab ge ǁî-e nî ǂû; ǃanu ǃkhais ǃnâ i ge nî ǂûhe, ai-ommi tentoms ǀhûs dis dib ǃnâ.
LEV.6.27	ǁÎ-i di ǁgansa ga tsâǀkhā-i hoa-i ge nî ǃanu, tsî ǁî-i di ǀaob xa ga sara-i ai ǀgapi-i, ǁnā xū-i ǁî-i ai ǀgapihe hâ-ets ge ǃanu ǃkhais ǃnâ nî ǁā.
LEV.6.28	Tsî ǁnā ǂgoasoa-i ǁî-i ǃnâ i sâihe hâ i ge nî khôahe; xawe ǂaisoa-i ǃnâ i ga sâiheo, o i ge nî ǁnûhe tsî ǁgam-i ǀkha nî ǁāǃnâhe.
LEV.6.29	Pristergu ǃnâ hâ aoreb hoab ge ǁî-i ǃnâ nî ǂû; ǃanusin di ǃanusi i ge a ǁî.
LEV.6.30	Xawe ǁoreǁguiba-i ǁî-i di ǀaob xa tentoms ǀhûs dis ǃnâ ǂkhîbagu kai nîse nî ūǂgâhe-i xare-i ge ǃanusib ǃnâ ǂûhe tide; ǀaes ǀkha i ge nî khauǃkhūhe.
LEV.7.3	Tsî i ge ǁîs di kaub hoaba nî ǁguiba, ǂareb tsî ǁnā kaub ǃnāxūna ra ǃgūǂgāb,
LEV.7.5	Tsî pristeri ge ǁîna altars ai ǃKhūba nî ǂhubiba ǀaeǁguibase; ǀhapiǁguibas ge a ǁî.
LEV.7.6	Aoreb pristergu dib hoab ge ǁîna nî ǂû; ǃanu ǃkhais tawan ge nî ǂûhe; ǃanusin di ǃanusi i ge a ǁî.
LEV.7.7	ǁOreǁguibas ī khamis ge ǀhapiǁguibasa nî ī; ǁîra ge ǀgui ǂhanub ǀguiba nî ūhâ, ǁîn ge pristeri dise nî ī, ǁîn ǀkha ǂkhîbagusa ge dība.
LEV.7.9	Tsî ǁîn tawa ǂûǁguibas ǁganoms ǃnaga ǁganhes, ketels ǃnâs kas, amaiǃores ǃnâs kara ǁāǁāhes hoas ge pristeri, ǁîsa ra ǁguibab dise nî ī.
LEV.7.10	Tsî mâ ǂûǁguiba-i hoa-i, olib ǀkha i ga ǂnâhe hâs kas, ǂnâsa-i kas, ǁî-i ge Aronni ôagu dise nî ī, nēb di-i kao, naub di-i kao.
LEV.7.11	Tsî nēb ge ǂhanub ganganǁguibas, khoen nî ǃKhūba ǁguibas diba.
LEV.7.12	Khoe-i ga ǁîsa koaǁguibase ǁguibao, o i ge koaǁguibas tawa ǀkhuruǀkhuruoǃnâ ǁganperedan, olib ǀkha ǀhomamhe hân, tsî ǀkhuruǀkhuruoǃnâ ǂhaba peredan olib ǀkha ǂkhauhe hâna nî ǁguiba; tsî nē ǁganperedan ge olib ǀkha ǂkhauhe tsî nî tsampereb ǀkha habahe.
LEV.7.13	ǁGanperedan xōǀkhā i ge ǁî-i di ǁguibase ǀkhuruǀkhuruhe hâ pereba nî ǁguiba, koaǁguibas ǁî-i gangans dis ase.
LEV.7.14	Tsî i ge ǀguis nē ǁguibas disa ǃKhūba ūkhâiǁguibas ase nî ǁguiba; ǁîs ge ǁnā pristeri, ganganǁguibas ǀaoba ra ǀgapib dise nî ī.
LEV.7.16	Tsî ǁî-i ǁguibas di ǂāǁguibas ga mîmâi io, māsenxa ǁguiba-i ka io, ǁîs ge ǁî-i di ǁguibasa ra ǁguiba tsēs ai nî ǂûhe; tsî ǃgau ka xū-i ge sao ra tsēs ai nî ǂûhe.
LEV.7.17	Tsî ǁgans ǂāǁguibas disa ga gorose ǃgau-i: ǁÎ-i ge ǃnonaǁî tsēs ai ǀaes ǀkha nî khauǃkhūhe.
LEV.7.18	Tsî ǁnā ǁgans ǁî-i ganganǁguibas dis xa ga ǃnonaǁî tsēs ai xūro-e ǂûheo, o i ge ǁguiba ge-e ǃgâibahe tide, o i ge ǃgôabahe tide; ǁgaiǁgaisa xūse i ge nî ī; tsî ǁnā ǀoms ǁîs xa ga ǂûs ge ǁîs di ǂhanuoǃnâsiba nî tani.
LEV.7.19	Tsî ǁnā ǁgans ǃanuoǃnâ xū-i ga tsâǀkhās ge ǂûhe tide tsî nî ǀaes ǀkha khauǃkhūhe; tsî nau ǁgans xasa, ǁîs xa i ge ǃanu ka-i hoa-e ǂû ǁkhā,
LEV.7.20	xawe ǀom-i ga ganganǁguibas di ǁgans hîa ǃKhūb dis xa ǂû, tsî i ga ǃanuoǃnâo, o i ge ǁnā ǀom-e ǁî-i ǁaede xu nî ǃhomǂuihe.
LEV.7.21	Tsî ǀom-i ga ǃanuoǃnâ xū-e tsâǀkhāo, khoe-i di ǃanuoǃnâsi-i kao, ǀurisa ǀgoa-i di-i kao, tsî ǀnî ǃanuoǃnâ ǁgaixū-i kao, tsî i ga ganganǁguibas, hîa ǃKhūb dis di ǁgans xa ǂûo, o i ge ǁnā ǀom-e ǁî-i ǁaede xu nî ǃhomǂuihe.
LEV.7.22	ǁNās khaoǃgâb ge ǃKhūba Moseb ǃoa ge mî:
LEV.7.23	ǃHoa-ū Israeli ôana îts mî: Kau-i gomab di-i kas, gūb di-i kas, pirib di-i kas hoasats ge ǂû tide.
LEV.7.25	Mâ-i ǃKhūba ǀaeǁguibase ǁguibahe hâ ǀgoan di kaub xa ga ǂû-i hoa-i, ǁnā-i di ǀoms, hîa ǁîba ge ǂûs ge ǁîs di ǁaedi hoade xu nî ǃhomǂuihe.
LEV.7.27	Mâ ǀoms ǀao-i xa ga ǂûs hoas ge ǁîs di ǁaede xu nî ǃhomǂuihe.
LEV.7.28	ǃAruǀîb ge ǃKhūba Moseb ǃoa ge mî:
LEV.7.29	ǃHoa Israeli ôan ǀkha îts mî: ǃKhūba ga ganganǁguibas â-e ǁguiba ǂgao-i, ǁnā-i ge ǁî-i ganganǁguibas di ǁguibaxūna ǃKhūba nî ūhāba.
LEV.7.31	Tsî pristeri ge ǁnā kauba altars ai nî ǂhubi, xawe ǁkhaib ge nî Aronni tsî ǁîb ôagu di.
LEV.7.33	Aronni ôagu xa ga ganganǁguibas di ǀaob tsî kaub tsîkha ǁguibab, ǁîb ge amǀkhāb ǁgaraba ǁîb di amǃnâse nî hō.
LEV.7.34	Gongonǁkhaib tsî ūkhâiǁgarab tsîkha ta ge tita Israeli ôan xa ǁîn di ganganǁguibade xu ū tsî ǁîkha Aronni pristeri tsî ǁîb di ôaga ǀamo ǂnûiǂgāse ge mā Israeli ôan xa.
LEV.7.35	Nēs ge ǂkhauǀkhās Aronni dis tsî ǂkhauǀkhās ǁîb ôagu dis ǀaeǁguibadi ǃKhūb didi xa, ǁîgab ge ǁîba ǀgū tsēs ai, pristersise gu nî ǃKhūba ǃoabase.
LEV.7.36	ǁÎsab ge ǃKhūba ge mîmā, Israeli ôan xa gu nî māhe ǃkhaisa, ǁîb ge ǁîga ǂkhauǀkhā tsēs ai; ǁîsa as ǀamo ǂnûiǂgāse ība ǃhaodi âna.
LEV.7.38	ǃKhūb ge Sinaiǃhommi ai Moseba mîmāb ǁnā tsēs, ǁîs aib ge Israeli ôana mîmās, ǃKhūban nî ǁguibadi âna Sinaib di ǃgaroǃhūb ǃnâ ǁguibasa.
LEV.8.2	Ū Aronni tsî ǁîb ôagu tsîga, tsî saran tsî ǂkhau-olib tsî ǁoreǁguibas di ǁgōb tsî ǀgam bairakha tsî ǀkhuruǀkhuruhe tama peren di ǀharus tsîna.
LEV.8.3	Îts ǀhaohâb hoaba ǀhûǀhû tentoms ǀhûs dis di dao-ams aiǃâ.
LEV.8.4	Ob ge Moseba ge dī, ǃKhūb ge mîba bi khami; ob ge ǀhaohâba ge ǀhaoǀhaohe, tentoms ǀhûs dis di dao-ams aiǃâ.
LEV.8.5	ǃNubaib ge Moseba ǀhaohâb ǃoa ge mî: Nēs ge ǁnā ǃkhais, ǃKhūb ge mîmāsa, dīhe nîse.
LEV.8.6	ǁGoasib ge Moseba Aronni tsî ǁîb di ôagu tsîga ǀgū kai tsî ǁîga ǁgam-i ǀkha gere ǁā.
LEV.8.7	Ob ge saraba ǁîba ge ana tsî ǃgaesenni ǀkha ge ǃgae bi tsî anaǂamxūba ge ǂgaeǂgā bi; ǁkhātib ge efoba ge ana bi tsî ǁîba efob di ǁāǁāǁkhāsa ǃhâub ǀkha ge ǃgae tsî ǁnāti ge ǃgaeǂnamipe bi ǁîb ǀkha.
LEV.8.11	Tsîb ge ǁîb xa hû ǃnādi kōse altars ai ge ǀgapi; tsîb ge altars tsî ǁîs di sîsenūdan hoan, ǁāǃnâǃores tsî ǂais âs tsîna gere ǂkhau, ǁîsab nî khaise.
LEV.8.12	ǁÎs khaoǃgâb ge ǂkhau-olib xa Aronni di danas ai ǂnâ tsî ge ǂkhau bi, ǁîbab nî khaiga.
LEV.8.13	ǁKhātib ge Moseba, Aronni ôaga ǀgū kai tsî sarana ge ana gu tsî ǃgaesenni ǀkha ge ǃgae gu tsî ǀgapade ge ǀgapa gu, ǃKhūb ge Moseba mîmā khami.
LEV.8.15	Tsîb ge ge ǂāhe; ob ge Moseba ǀaob âba ū tsî ǀkhunub âb ǀkha ǁîba ǁnâgu altars digu ǂnamipe dī tsî altarsa ge khai; ǁnās khaoǃgâb ge ǀaoba ǂnâxū altars di ǃhūb tawa tsî ge khai bi, ǂkhîbagusab nî dība bise.
LEV.8.16	ǁGoasib ge kaub ǃnāxūn ai hâb hoaba ge ū tsî âis ai hâ ǁnôab tsî ǀgam ǃnaira tsî ǁîra di kaub tsîna; tsî Moseb ge ǁîna altars ai ge ǂhubi.
LEV.8.17	Xawe ǁgōb khōb âb ǀkha tsî ǁîb di ǁgans tsî ǁîb di ǀharab tsînab ge ǁgoeǃkhais ǃauga ǀaes ǀkha ge khauǃkhū, ǃKhūb ge Moseba mîmā khami.
LEV.8.19	Tsîb ge ge ǂāhe; tsî Moseb ge ǀaoba altars ǂnamipe ge ǀgapi.
LEV.8.20	Tsîb ge ǁkhāti bairaba ǃâdi âb ǃnâ ge ǀgora; tsî Moseb ge danasa ge ǂhubi tsî ǁnā ǃâdi tsî kaub tsîna.
LEV.8.21	Xawe ǃnāxūn tsî tîra tsînab ge ǁgam-i ǀkha ge ǁā; tsî Moseb ge ǁnā bairab hoaba altars ai ge ǂhubi; ǁîs ge khauǁguiba ge i ǀnamǀnamsa ǁamab ǃoa, ǀaeǁguibas ge ǁîsa, ǃKhūb ge dībahesa, ǃKhūb ge Moseba mîmā khami.
LEV.8.23	Tsî gu ge ge ǂā bi; ob ge Moseba ǀaob âb xa ū tsî Aronni amǀkhāb di ǂgaeǂaos ai ge dī, tsî kaitsiǁgubes ǁîb amǀkhāb ǃommi dis ai tsî kaitsiǁgubes ǁîb amǀkhāb ǂais dis ai.
LEV.8.24	Tsîb ge ǁkhāti Aronni di ôaga ge ǀgū kai; tsî Moseb ge ǀaob xa ǁîgu amǀkhāb ǂgaeǂhuris ai ge dī, tsî kaitsiǁgubes ǁîgu amǀkhāb ǃommi dis ai, tsî kaitsiǁgubes ǁîgu amǀkhāb ǂais dis ai; ǁîs khaoǃgâb ge Moseba ǀaoba altars ǂnamipe ge ǀgapi.
LEV.8.25	Tsîb ge kauba ge ū tsî ǂareb tsî ǃnāxūn tawa hâ kaub hoab tsî âis di ǁnôab tsî ǀgam ǃnaira tsî ǁîra di kaub tsî amǀkhāb ǁgarab ona.
LEV.8.26	Tsîb ge ǁkhāti ǃKhūb di ais aiǃâ hâ ǀharus ǀkhuruǀkhuruhe tama peren disa xu ǀkhuruǀkhuruhe tama ǁganpere-i tsî olib ǀkha ǂkhauhe hâ ǁganpere-i tsî ǂhaba pere-i tsîna ge ū; tsîb ge ǁîna kaub ai ge ǁgui tsî amǀkhāb ǁgarab ai,
LEV.8.27	tsîb ge ǁîn hoana Aronni ǃomǁae ge mā tsî ǁîb di ôagu ǃomǁae, tsîb ge ǁîna gongonǁguibase ge gongon ǃKhūb di ais aiǃâ.
LEV.8.28	ǁNās khaoǃgâb ge Moseba ǁîna ǁîgu ǃomǁaeba xu ū tsî altars ai ge ǂhubi, khauǁguibas di altars ai; ǁîn ge ǀoaǀoaǁguiba ge i ǀnamǀnamsa ǁamab ase; ǀaeǁguibases ge ǃKhūba ge ība.
LEV.8.29	Aiǃâb ǃoab ge Moseba ǁkhaiba ū tsî ǁîba gongonǁguibase ǃKhūb di ais aiǃâ ge gongon; ǁîb ge Moseb di amǃnâ kai ǀoaǀoaǁguibas di bairab xa, ǃKhūb ge Moseba mîmā khami.
LEV.8.30	Moseb ge ǁkhāti ǂkhau-olib tsî ǀaob, hîa altars ai hâb xa ū tsî ge ǀgapi Aronni ai tsî ǁîb di saran ai tsî ǁîb di ôagu ai tsî ǁîb ôagu di saran tsîn ai ǁîb ǀkha; tsîb ge Aronna ge khai tsî ǁîb di saran tsî ǁîb di ôagu tsî ǁîb ôagu di saran tsîna ǁîb ǀkha.
LEV.8.31	Ob ge Moseba Aronni ǃoa tsî ǁîb di ôagu ǃoa ge mî: Sâi nē ǁgansa tentoms ǀhûs dis di dao-ams aiǃâ, î go ǁîsa ǁnāpa ǂû ǁnā pereb ǀoaǀoaǁguibas di ǀharus ǃnâ hâb ǀkha, mîmā ta ge khami, mî raǃâ: Aronni tsî ǁîb di ôagu tsîgu ge ǁîsa nî ǂû.
LEV.8.32	Xawe ǁgans tsî pereb tsîra xa ga ǃgau-i ge ǀaes ǀkha nî khauǃkhūhe.
LEV.8.33	ǁKhātits ge hû tsēdi kōse tentoms ǀhûs dis di dao-amsa xu ǂoa tide, sa ǀoaǀoaǁguibas di tsēdi nî ǀoas kōse; hû tsēdi kōse gu ge sago di ǃomga nî ǀoaǀoahe xuige.
LEV.8.34	Nētsē goro dīhes ǁkhās khamib ge ǃKhūba dīsa ge mîmā, sagob nî ǂkhîbagusa dībaga.
LEV.8.35	O go ge hû tsēdi kōse tsēa tsî tsuxuba tentoms ǀhûs dis di dao-ams tawa hâ tsî nî ǃKhūb di ǃûisa ǃûi, ǁō go tidega, nēti ta ge mîmāhe xui-ao.
LEV.8.36	O gu ge Aronni tsî ǁîb di ôagu tsîga ǁnā xūn, ǃKhūb ge Moseb di ǃoabasa xu mîmān hoana gere dī.
LEV.9.2	Tsîb ge Aronni ǃoa ge mî: Tsâu-e ū, ǂkham gomaba ǁoreǁguibase tsî bairaba khauǁguibase, î kha ūose ī; îts ǁîkha ǃKhūb di ais aiǃâ ūhā.
LEV.9.3	ǁNās khaoǃgâ ǃhoa Israeli ôan ǀkha îts mî: Ū bairaba ǁoreǁguibase, tsî tsâub tsî ǁkhaob, ǀgui kurixab, ūoba, khauǁguibase,
LEV.9.4	tsî gomab tsî bairab tsîkha gongonǁguibase, ǃKhūb di ais aiǃâ kha nî ǁguibahega, tsî ǂûǁguibas olib ǀkha ǂnâ-aihe hâsa. Nētsēb ge ǃKhūba nî ǂhai tsi xui-ao.
LEV.9.5	O gu ge Moseb ge mîmā-e ū tsî ǁî-e tentoms ǀhûs dis aiǃâ ge ūsī; tsî ǀhaohâb hoab ge ǀgū tsî ǃKhūb di ais aiǃâ sī ge mâ.
LEV.9.6	Ob ge Moseba ge mî: Nē ǃkhais, ǃKhūb ge mîmāsa du ge nî dī; ob ge ǃKhūb di ǂkhaisiba nî ǂhai du.
LEV.9.8	ǃNubaib ge Aronna altarsa ǀgū tsî ǁoreǁguibas di tsâuba ge ǂā, ǁîb aiǃâ hâba.
LEV.9.9	Tsî Aronni di ôagu ge ǀaoba ǁîb tawa ge ūsī tsîb ge ǀkhunub âba ǀaob ǃnâ ǂgā tsî altars di ǁnâgu ai ge dī: ǁNās khaoǃgâb ge ǀaoba ge ǂnâxū altars di ǃhūb tawa.
LEV.9.11	Tsî ǁgans tsî khōb tsîrab ge ǁgoeǃkhais ǃauga ǀaes ǀkha ge khauǃkhū.
LEV.9.13	ǁKhāti gu ge ǁîba khauǁguibasa ge ūhāba ǃâdi ǃnâ danas ǀkha; ob ge altars ai ǁîsa ge ǂhubi.
LEV.9.14	Tsîb ge ǃnāxūn tsî tîra tsîna ge ǁā; tsîb ge ǁîna ge ǂhubi khauǁguibas ai, altars ai.
LEV.9.15	ǁNās khaoǃgâb ge ǁguibas ǁaes disa ge ūhā kai, ob ge pirib ǁguibas dib ǁaesa hâbaba ū tsî ǂā tsî ǁoreǁguibase ge ǁāǁā bi ǂgurob khami.
LEV.9.16	ǃAruǀîb ge khauǁguibasa ūhā tsî ǂhanub ǃoa ge ǁāǁā.
LEV.9.17	Tsîb ge ǂûǁguibasa ūhā kai tsî ǁîs ǀkha ǃommi âba ǀoaǀoa tsî ǁîsa altars ai ge ǂhubi ǁgoakhauǁguibas ase.
LEV.9.18	ǁNās khaoǃgâb ge gomab tsî bairab tsîkha ge ǂā ganganǁguibas ǁaes dis ase; tsî Aronni di ôagu ge ǁîba ǀaoba ge ūhāba, altars ǂnamipeb ge ǀgapiba,
LEV.9.19	tsî gomab di kaub tsî bairab dib tsî ǂareb tsî ǃnāxūna ra ǃgūǂgān tsî ǃnaira tsî âis di ǁnôab tsîn;
LEV.9.20	tsî gu ge kauba ǁkhaigu ai ge ǁgui; tsîb ge kauba ge ǂhubi altars ai,
LEV.9.21	xawe ǁkhaigu tsî amǀkhāb tîs tsînab ge Aronna gongonǁguibase ge gongon ǃKhūb di ais aiǃâ, ǃKhūb ge Moseba mîmā khami.
LEV.10.1	Tsî Aronni ôakha, Nadab tsî Abihub tsîkha ge mâb hoaba ǁîb di ǀanǀanxūsa ū tsî ǀaesa ge ǂgā tsî ǀanǀanxūna ge ǁgui-ai tsî ǃhao ǀae-e ǃKhūb di ais aiǃâ ge ūsī, ǁîb ǁîkha mîmā tama ge hâ i ǃkhaisa.
LEV.10.5	ǁGoasi kha ge hā tsî ǁîkha saran âkha ǃnâ ǁgoeǃkhais ǃaugab kōse ge taniǂui, Moseb ge mîmā khami.
LEV.10.7	ǁKhāti go ge tentoms ǀhûs dis di dao-amsa xu ǂoa tide, ǁō go tidega, ǂkhau-olib ǃKhūb dib ge sago ai hâ amaga. O gu Moseb di mîs ǃoa ge dī.
LEV.10.8	Tsî ǃKhūb ge Aronni ǀkha ge ǃhoa, mî rase:
LEV.10.10	Tsîs ǀgorasa nî dīhese, khaihesa-i tsî khaihesa tama-i ǁaegu tsî ǃanu-i tsî ǃanu tama-i ǁaegu;
LEV.10.11	tsî Israeli ôana go nî ǁkhāǁkhāse ǁnā ǂnûiǂgādi ǃKhūb ge Moseb di ǃoabasa xu ǁîna ǃoa ǃhoadi hoade.
LEV.10.12	Tsî Moseb ge Aronni ǃoa tsî Eleasari tsî Itamari, ǁîb di ôakha ǃoa ge mî: Ū ǂûǁguibas ǃKhūb di ǀaeǁguibadi xa ge ǃgaus xa, î go ǁîsa ǀkhuruǀkhuruoǃnâse ǂû altars tawa, ǃanusin di ǃanusi-i ge a ǁî xuige.
LEV.10.15	Tîs tsî ǁkhaib tsîkhan ge ǀaeǁguibadi kaub didi xōǀkhā nî ūhā, gongonǁguibasen nî ǃKhūb di ais aiǃâ gongonhese; ǁîs ge sats tsî sa ôaga sats ǀkha ǀamo ǂnûiǂgāse nî ība, ǃKhūb ge mîmā khami.
LEV.10.16	Tsî Moseb ge ôasase ǁoreǁguibas di piriba ge ôa; tsî mû, ǁîb ge khauǃkhūhe ge hâ i. ǁNā-amagan ge Eleasari tsî Itamari, ǃgau ge ǀgôakha Aronni dikha ǂama kaise ǁaixa tsî ge mî:
LEV.10.17	Tare xū-i ǃaroma kho nē ǁoreǁguibasa ǃanu ǃkhais tawa ǂû tama hâ? ǃAnusin di ǃanusi-i kom ǁî-e o, tsî ǁîb ge ǁî-e sakho ge mā, sakho nî ǀhaohâb di ǂhanuoǃnâsiba taniga, ǁnā ǂkhîbagusa kho nî dīse ǃKhūb di ais aiǃâ.
LEV.10.19	ǃNubaib ge Aronna Moseb ǁga ge ǃhoa: Mû, nētsē kha ge ǁîkha di ǁoreǁguibas tsî ǁîkha di khauǁguibas tsîra go ǁguiba ǃKhūb di ais aiǃâ, o ta ge nē xūn xa go hāǂamhe; tsî ǂû ta ga hâo nētsē ǁoren ǁguibas xa, ǃgâis ga hâ i ǁî ǃkhaisa ǃKhūb mûǁae?
LEV.10.20	Tsî Moseb ge ǁnâuo, o i ge ǃgâi ge i ǁîb mûǁae.
LEV.11.3	ǀGoan ǃnâ ǁkhorasa ra ǂkhawen hoan tsî ǂkhawes ǁkhoras disa ǀgam ǃâra ǃnâ ǀgoran tsî ra ǃgaiǁgaen, ǁîna du ge nî ǂû.
LEV.11.4	Xawe nēna du ge ǂû tide: ǁÎn hîa ra ǃgaiǁgaen tsî ǁkhoradi ra ǂkhawen xa: ǃNai-i, ǃgaiǁgae i ra xawe ǁkhorasa ǀgora tama xui-ao, ǁî-i ge ǃanuoǃnâse nî ība du;
LEV.11.5	ǃâus, ǃgaiǁgaes ra xawes ǁkhorasa ǀgora tama xui-ao, ǁîs ge ǃanuoǃnâse nî ība du;
LEV.11.6	tsî ǃôas, ǃgaiǁgaes ra xawes ǁkhorasa ǀgora tama xui-ao, ǁîs ge ǃanuoǃnâse nî ība du;
LEV.11.7	Hāgūb tsîn, ǁkhorasab ra ǀgora tsî ǂkhawes ǁkhoras disab ra ǀgam ǃâra ǃnâ ǀgora, xawe ǁgaeb ranab ǃgaiǁgae tama hâ xui-ao; ǁîb ge ǃanuoǃnâse nî ība du.
LEV.11.8	ǁÎn di ǁgans xa du ge ǂû tide, tsî ǁō hâ soros âna du ge tsâǀkhā tide; ǁîn ge ǃanuoǃnâse nî ība du.
LEV.11.9	Nēna du ge nî ǂû ǁgam-i ǃnâ hân hoan xa: ǁGam-i ǃnâ hâ-i, hurigu ǃnâ tsî ǃāgu ǃnâ ǀgaregu tsî ǂhapirogu tsîna ūhâ-i hoa-i, ǁnā-e du ge nî ǂû.
LEV.11.10	Xawe hurigu ǃnâ tsî ǃāgu ǃnâ ǀgaregu tsî ǂhapirogu tsîna ūhâ tama hâ-i hoa-i, ǁgamgu ǃnâ ra gon xūn hoan xa, tsî ûitsama ǀom-i ǁgamgu ǃnâ hâ-i hoa-i, ǁnā-i ge ǃuriǃurisase nî ība du.
LEV.11.11	Ā, ǁgaiǁgaisan asen ge nî ība du; ǁîn di ǁgans xa du ge ǂû tide tsî ǁîn di ǁō hâ sorosa du ge nî ǃuri.
LEV.11.12	ǁGamgu ǃnâ hâ-i, ǀgaregu tsî ǂhapirogu tsîna ūhâ tama hâ-i hoa-i, ǁî-i ge ǃurisase nî ība du.
LEV.11.14	tsî giri tsî ǃurigoras tsîn, ǁîn di ǃnôab ǃoa;
LEV.11.15	tsî gorab hoab, ǁîb di ǃnôab ǃoa;
LEV.11.16	tsî ǀamis tsî ǃhûros tsî kukub tsî ǀgîǁgâub, ǁîb di ǃnôab ǃoa;
LEV.11.17	tsî ǁhoaǃhûros tsî ǂuwib tsî kai ǀhonos,
LEV.11.18	tsî surusuruǃgubes tsî xurdommi tsî pelikanni,
LEV.11.19	tsî oivari tsî reiri, ǁîb di ǃnôab ǃoa, tsî ǁkhūǃgōǃgōs tsî swabeli tsîna.
LEV.11.20	ǁGaboxa ǁgamaben, haka ǀnūgu ai ra ǃgûn hoan, ǁîn ge ǃuriǃurisase nî ība du.
LEV.11.21	Nēn ǀguina du ge nî ǂû, ǂhana ra ǁgaboxa xūn, haka ǀnūgu ai ra ǃgûn hoan xa: ǃGurise ǀnūgu ân tawa tîde ūhân, ǁîgu ǀkhan nî ǃhūb ai urise.
LEV.11.22	ǁÎn xa du ge nēna nî ǂû: ǂHomsa, ǁîs di ǃnôab ǃoa tsî solhams, ǁîs di ǃnôab ǃoa tsî kai ǃhomǂais, ǁîs di ǃnôab ǃoa tsî ǂkhari ǃhomǂais, ǁîs di ǃnôab ǃoa.
LEV.11.23	Xawe nau ǂhana ra ǁgaboxa xūn, haka ǀnūgu â-in hoan, ǁîn ge ǃuriǃurisase nî ība du.
LEV.11.25	ǁÎn di ǁō hâ soros xa ga tani-i hoa-i ge ǁî-i di sarana ǁā tsî nî ǃanuoǃnâ, ǃuis kōse.
LEV.11.26	Mâ ǀguru-i ǁkhorasa ra ǂkhawe xawe ǁkhorasa ǀgam ǃâra ǃnâ ǀgora tama tsî ǃgaiǁgae tama-i, ǁî-i ge nî ǃanuoǃnâ; ǁî-e ga tsâǀkhā-i hoa-i ge nî ǃanuoǃnâ.
LEV.11.27	Tsî xanidi â-i ai ra ǃgû-i hoa-i, ǀgurun ǃnâ, haka ǀnūgu ai ra ǃgûse, ǁî-i ge sado ǃanuoǃnâse nî ība; ǁî-i di ǁō hâ sorosa ga tsâǀkhā-i hoa-i ge nî ǃanuoǃnâ, ǃuis kōse.
LEV.11.28	ǁKhāti ǁō hâ soros â-e ga tani-i ge ǁî-i di sarana ǁā tsî nî ǃanuoǃnâ, ǃuis kōse; ǁîn ge ǃanuoǃnâse nî ība du.
LEV.11.29	ǃAruǀîn ge nēna ǂhanaben ǃhūb ai ra ǂhanan ǃnâ ǃanuoǃnâse nî ība du: Weselros tsî durus tsî ǂnobob tsîn, ǁîn di ǃnôab ǃoa;
LEV.11.30	tsî ǃnoab tsî ǃnonab tsî ǂnobob tsî ǁkhâxaes tsî khurutsikhubeb tsîna.
LEV.11.31	ǁÎn ge ǃanuoǃnâse nî ība du ǂhanaben hoan ǃnâ; ǁîna ga tsâǀkhā-i, ǁō i hâ hîa, ǁnā-i ge nî ǃanuoǃnâ, ǃuis kōse.
LEV.11.32	Tsî ǁkhāti ǁnā-i, ǁîn di xū-i ga ǁî-i ai ǁnā-i ǁō i hâ hîa, ǁî-i ge nî ǃanuoǃnâ, haisoa-i xas kas, sara-i xas kas, khō-i xas kas; ǁgam-i ǃnâ i ge ǂgāhe tsî nî ǃanuoǃnâ, ǃuis kōse; ǁnās khaoǃgâ i ge nî ǃanu.
LEV.11.33	Tsî mâ ǃhūsoa-i hoa-i, ǁî-i ǃnâ ga xū-e ǁnā-i, ǁî-i ǃnâ ga hân hoan ge nî ǃanuoǃnâ tsîts ge ǁîna nî khôa.
LEV.11.34	ǁNā ǂûn hîats ga ǂûn, ǁgam-i xa sī-aihe hân hoan, ǁnān ge nî ǃanuoǃnâ, tsî mâ āxū-i, hîats ga ā-i hoa-i, ǁnā-i ge mâ xapa-i hoa-i ǃnâ nî ǃanuoǃnâ.
LEV.11.35	Tsî ǁō hâ soros ân xa ga xū-e ǁî-i ai ǁnā-i, ǁî-i ge nî ǃanuoǃnâ, ǁnā ǁganoms kas, ǃhūsoas kas hoas ge nî khôahe; ǁîn ge a ǃanuoǃnâ; ǁnā-amagan ge ǃanuoǃnâse nî ība du.
LEV.11.36	ǀAu-i tamas ka io tsau-i, ǁgam-i di hâǃkhai-i ge nî ǃanu; xawe ǁîn di ǁō hâ sorosa ga tsâǀkhā-i hoa-i ge nî ǃanuoǃnâ.
LEV.11.37	Tsî ǁîn di ǁō hâ soros xa ga xū-i tsorosa ǃkhom-i, hîa ra tsorohe-i hoa-i ai ǁnā-i, ǁî-i ge nî ǃanu.
LEV.11.38	Xawe ǁgam-i ga ǃkhom-i ai dīhe tsî ǁō hâ soros ân xa ga xū-e ǁî-i ai ǁnāo, ǁî-i ge nî ǃanuoǃnâse ība du.
LEV.11.39	Tsî ǁnā ǀgurun, ǂûse sado īban xa i ga xū-e ǁō-o, ǁnā ǁō hâ xū-i âna ga tsâǀkhā-i hoa-i, ǁnā-i ge nî ǃanuoǃnâ, ǃuis kōse.
LEV.11.41	ǃAruǀî ǂhanaben, ǃhūb ai ra ǂhanan hoan ge ǃuriǃurisase nî ība du, ǁîn ge ǂûhe tide.
LEV.11.42	ǃNāb ai ra ǃgû-i hoa-i tsî ǁî-i, haka ǂaidi ai ra ǃgû-i hoa-i, tsî ǂhanaben ǃhūb ai ra ǂhanan xa ga ǂgui ǂaide ūhâ-i, ǁî-ets ge ǂû tide, ǃuriǃurisasen ī amaga.
LEV.11.43	Sadu di ǀomde tā ǃuri kai, ǁnā ǂhanaben hîa ra ǂhanan di-i hoa-i ǀkha; î du ǁîn ǀkha tā ǀuriǀurisen, î du ǁîn ǀkha tā ǃanuoǃnâkaisen.
LEV.11.46	Nēb ge ǂhanub ǀgurun dib tsî anin dib tsî ûitsama ǀoms ǁgamgu ǃnâ ra gons hoas dib, tsî mâ ǀoms ǃhūb ai ra ǂhanas hoas diba,
LEV.11.47	ǀgoras nî dīhese, ǃanuoǃnâ-i ǁaegu tsî ǃanu-i ǁaegu tsî ǁnā ǀguru-i hîa nî ǂûhe-i ǁaegu, tsî ǁnā ǀguru-i hîa ǂûhe tide-i ǁaegu.
LEV.12.1	ǃAruǀîb ge ǃKhūba Moseb ǃoa ge mî:
LEV.12.4	ǁNās khaoǃgâs ge ǃnonadisiǃnonaǀa tsēdi kōse ǃanuǃanusens âs di ǀaob ǃnâ nî hâ; ǃanu xū-i xare-es ge tsâǀkhā tide, tsî ǃanusib tawas ge sī tide, ǃanuǃanusens âs tsēdi nî ǀoas kōse.
LEV.12.5	Xawe tarare ǀgôasas ga ǁorao, os ge ǀgam wekhekha kōse nî ǃanuoǃnâ, ǁîs di khaisa ǃoa; ǁnās khaoǃgâs ge ǃnanidisiǃnaniǀa tsēdi kōse ǀaob ǁîs ǃanuǃanusens dib ǃnâ nî hâ.
LEV.12.7	ǁÎb ge ǁî-e nî ǁguiba ǃKhūb di ais aiǃâ, tsîb ge ǁîsa ǂkhîbagusa nî dība, os ge nî ǃanu ǀaob âs di ǂnâsa xu. Nēb ge ǂhanub ǁnās, ǀgôab kas ǀgôas kas hoasa ga ǁoras diba.
LEV.13.1	Aiǃâb ge ǃKhūba Moseb tsî Aronni tsîkha ǃoa ge mî:
LEV.13.2	Khoe-i ga ǁgans â-i di khōb ai xâi-i kas, ū-ū-i kas, ǃuri khawu-i kas hoasa ǂnauǂoabahe, ǁgans â-i di khōb ǃnâ ǃomamasis di ǁō kai nîse ī-e, o i ge prister Aronni ǃoas kas, ǁîb ôagu, pristergu di ǀguib ǃoas kas hoasa nî ūsīhe.
LEV.13.3	Ob ge pristera ǁgans di khōb ǃnâ hâ ǁōba nî kō, tsî ǁnā ǃkhais ai hâ ǀûn ga ǃurib ǃnâ ǀkharaǀkharaheo, tsî ǁōb di ais ga ǁgans â-i di khōb xa ǃgamo, o i ge a ǃomamasis di ǁō; pristeri ga ǁî-e kō-o, ob ge ǃanuoǃnâse ǁî-e nî ǂhaiǂhai.
LEV.13.4	Xawe ǁgans â-i di khōb ǃnâ hâ khawub ga ǃurio, tsî ais âb ga khōb xa ǃgam tama io, tsî ǀûn ga ǃurib ǃnâ ǀkharaǀkharahe tama io, ob ge pristera ǁî-i ǁnā ǁōba ūhâ-e hû tsēdi kōse nî ǂganamǂgā.
LEV.13.5	ǁNās khaoǃgâb ge pristera ǁî-e hûǁî tsēs ai nî kō; tsî mû ǁōb ga mûb ra khami mâo, tsî ǁōb ga khōb ǃnâ ǃaruǀî kai tama io, ob ge pristera ǀnî hû tsēdi kōse ǁî-e nî ǂganamǂgā.
LEV.13.6	Tsî pristeri ge ǁî-e hûǁî tsēs ai ǁkhawa nî kō; tsî mû; ǁōb ga ǀkhaio, tsî ǁōb ga khōb ǃnâ kai tama io, ob ge pristera ǁî-e ǃanuse nî ǂhaiǂhai, ǀgoros ǀguis go i xui-ao; tsî i ge saran â-e nî ǁā, o i ge nî ǃanu.
LEV.13.7	Xawe ǀgoros ga khōb ǃnâ ǃaruǀîǀgui kai, pristera i nî ǃanuǃanusens â-i ǃoa ǁgauhes khaoǃgâo, o i ge ǁkhawa pristera nî ǁgausen.
LEV.13.8	Tsî pristeri ga hōǃâ tsî mû, ǀgoros ge khōb ǃnâ kai ǃkhaisa, ob ge pristera ǁî-e ǃanuoǃnâse nî ǂhaiǂhai; ǃomamasis komo.
LEV.13.9	ǁŌb ǃomamasis dib ga khoe-i ǃnâ hâo, o i ge pristeri ǃoa nî ūsīhe.
LEV.13.10	Tsî pristeri ga hōǃâ tsî mû, ǃuri xâib khōb ǃnâ hâsa, ǀûna ǃurib ǃnâ ge ǀkharaǀkharab tsî ǂurusib ûitsama ǁgans dib xâib ǃnâ hâsa,
LEV.13.11	kaira ǃomamasi-i ge a ǁî, ǁgans â-i di khōb ǃnâ; ǁnā-amagab ge pristera ǁî-e ǃanuoǃnâse nî ǂhaiǂhai; ǁî-eb ge ǂganamǂgā kai tide, ǃanuoǃnâ i a xui-ao.
LEV.13.12	Tsî ǃomamasis ga hoaragase khōb ǃnâ ǀhapiǀhapio, tsî ǃomamasis ga khōb ǃomamasisa ūhâ-i dib hoaba ǀoaǀoao, ǁî-i di danasa xu ǁî-i di ǂaira kōse, pristeri di mûdi di kōs hoas ǃoa,
LEV.13.13	tsî pristeri ga hōǃa tsî mû ǃomamasis ge ǁî-i di ǁgans hoasa ǀoaǀoa ǃkhaisa, ob ge ǁnā-i, ǁōba ūhâ-e ǃnūse nî ǂhaiǂhai; hoaragases ge ǃurib ǃnâ ge ǀkhara. ǁÎ-i ge a ǃanu.
LEV.13.14	Xawe ûitsama ǁgans ga ǀguitsē ǁîs ǃnâ mûheo, o i ge nî ǃanuoǃnâ.
LEV.13.15	Tsî pristeri ga ǁnā ûitsama ǁgansa mûo, ob ge ǁî-e ǃanuoǃnâse nî ǂhaiǂhai; ǁnā ûitsama ǁgans ge a ǃanuoǃnâ; ǃomamasis komo.
LEV.13.16	Tsî ûitsama ǁgans ga ǀkhara tsîs ga ǃurib ǃnâ ǀkharaǀkharasen, o i ge pristeri tawa nî hā.
LEV.13.17	Tsî pristeri ga ǁî-e kō tsî mû ǁōb ǃurib ǃnâ ǀkharaǀkharasen hâsa, ob ge pristera ǁî-i ǁnā ǁōba ūhâ-e ǃanuse nî ǂhaiǂhai; ǁî-i ge a ǃanu.
LEV.13.18	Tsî ǁgans di khōb ga ǁkhāti ū-ū hâ tsî i ga ǂuruo,
LEV.13.19	tsî ǁnā ū-ū-i di ǃās ǃnâ ga ǃuri xâib kas, ǀapaǃnâ khawu-i kas hoasa ǀkhīo, o i ge pristera nî ǁgauhe.
LEV.13.20	Tsî pristeri ga hōǃâ tsî mû, ais â-i khōb xa a ǃgam ǃkhaisa, tsî ǀûn â-i ǃurib ǃnâ ǀkharaǀkharasen hâsa, ob ge pristera ǁî-e ǃanuoǃnâse nî ǂhaiǂhai. ǃOmamasis di ǁōb ge a ǁî, ū-ūba xu i ge ge ǀhapiǀhapi.
LEV.13.21	Tsî pristeri ga ǁîba kō tsî mû, ǃuri ǀû-i xare-i ǁîb tawa hâ tamasa, tsî khōb xa ǃgam tama tsîb a ǀhai ǃkhaisa, ob ge pristera ǁî-e hû tsēdi kōse nî ǂganamǂgā.
LEV.13.22	Tsî hoaragases ga ǁnās khaoǃgâ khōb ǃnâ kaio, ob ge pristera ǁî-e ǃanuoǃnâse nî ǂhaiǂhai. ǁŌb komo.
LEV.13.24	Tsî ǁgans di khōb ǃnâb ga ǀaeba hâo, tsî ǂgau-i ǁnā ǀaeb di-i ga ǃuri ǀapaǃnâ tamas ka io ǃuri khawu io,
LEV.13.25	tsî pristeri ga ǁî-e kō tsî mû khawub ǃnâ hâ ǀûn ge ǃurib ǃnâ ǀkharaǀkharasen tsî ais âb khōb xa a ǃgam ǃkhaisa, ǃomamasis ge a ǁî; ǀaeb ǀkhas ge ge ǀkhī; ǁnā-amagab ge pristera ǁî-e ǃanuoǃnâse nî ǂhaiǂhai; ǃomamasis di ǁōb ge a ǁî.
LEV.13.26	Xawe pristeri ga hōǃâ tsî mû, khawub ǃnâ ǃuri ǀû-i xare-i hâ tama tsî khōb xa i ǃgam tamasa tsî ǀkhai i a ǃkhaisa, ob ge pristera ǁî-e hû tsēdi kōse nî ǂganamǂgā.
LEV.13.27	ǁNās khaoǃgâb ge pristera ǁî-e hûǁî tsēs ai nî kō; hoaragaseb ga ǁōba khōb ǃnâ kaio, ob ge pristera ǁî-e ǃanuoǃnâse nî ǂhaiǂhai; ǃomamasis di ǁōb ge a ǁî.
LEV.13.29	ǃAruǀî, aob ǃnâs kas, taras ǃnâs kas hoasa iga ǁō-e hâ, danas ǃnâs kao, ǀhaus ǃnâs kao;
LEV.13.30	tsî pristeri ga ǁōba kō tsî mû, khōb xa i a ǃgamsa, tsî ǃhuniǃnâ ǀui ǀûn ǁîs ai hâsa, ob ge pristera ǁî-e ǃanuoǃnâse nî ǂhaiǂhai. ǀGoros ge a ǁî, ǃomamasis danas dis kas, ǀhaub dis kas hoas ge a ǁî.
LEV.13.31	Xawe pristeri ga ǁōb ǀgoros diba kō tsî mû khōb xa i ǃgam tamasa, xawe ǂnū ǀûn ga ǁîb ai hâ tama io, ob ge pristera ǁnā-i ǀgoros di ǁōba ūhâ-e hû tsēdi kōse nî ǂganamǂgā.
LEV.13.32	ǁNās khaoǃgâb ge pristera ǁnā ǁōba hûǁî tsēs ai nî kō, tsî mû, ǀgoros ga kai tama io, tsî ǃhuniǃnâ ǀûn ga ǁîb ai hâ tama io, tsî ǀgoros ga khōb xa ǃgam tama io,
LEV.13.33	o i ge nî ǂkhomsen, xawe ǀgorosa i ge ǂkhom tide; tsî pristeri ge ǁnā-i ǀgorosa ūhâ-e ǁkhawa hû tsēdi kōse nî ǂganamǂgā.
LEV.13.34	ǁNās khaoǃgâb ge pristera ǁnā ǀgorosa hûǁî tsēs ai nî kō, tsî mû, ǀgoros ga khōb ai kai tama io, tsî khōb xa ǃgam tama io, ob ge pristera ǁî-e ǃanuse nî ǀgoraǃgâ; o i ge ǁî-i di sarana ǁā tsî nî ǃanu.
LEV.13.35	Xawe ǀgoros ga hoaragase khōb ǃnâ kaio, ǃanuǃanusens â-i khaoǃgâ,
LEV.13.36	tsî pristeri ga ǁî-e kō tsî mû ǀgoros khōb ǃnâ a kai ǃkhaisa, ob ge pristera ǃhuniǃnâ ǀûna ôama tide; ǁî-i ge a ǃanuoǃnâ.
LEV.13.37	Xawe ǀgoros ga mû ǁkhāb a khami mâhâhâ io, tsî ǂnū ǀûn ga ǁîs ǃnâ ǀom hâ io, os ge nē ǀgorosa ǂgau hâ, ǁî-i ge a ǃanu. ǁNā-amagab ge pristera ǁî-e ǃanuse nî ǀgoraǃgâ.
LEV.13.38	ǃAruǀî aob kas, taras kas hoas ga ǁî-i ǁgans di khōb ai khawuga ūhâo, ǃuri khawuga,
LEV.13.39	tsî pristeri ga hōǃâ tsî mû, ǂgâ go ǃuri khawugu ǁîn di ǁgans di khōb ǃnâ hâsa, ǃuri ǁhumis ge a ǁî, khōb ǃnâ go ǀhapiǀhapisa; ǁî-i ge ǃanu.
LEV.13.40	Tsî aob di danaǀûn ga ǁnāǂoao; ǃgorab ge a ǁî, ǁîb ge a ǃanu.
LEV.13.41	Tsî aisǀkhāb ain ga ǀûna danasa xu ǁnāǂoao, ǂgāb ge a ǁî, ǁîb ge a ǃanu.
LEV.13.42	Xawe ǁnā ǃgoradanasib ǃnâs kas, ǂgās ǃnâs kas ga ǃuri ǀapaǃnâ ǁō-e hâo, ǁîs ge a ǃomamasi, ǃgoradanasib ǃnâs kas, ǂgās âb ǃnâs kasa ra ǀhapiǀhapise.
LEV.13.43	Tsî pristeri ga kō bi tsîb ga mû ǁîb di ǃgoradanasib ǃnâs kas, ǂgās ǃnâs kasa hâ xâib ǁōb dib a ǃuriǀapaǃnâ ǃkhaisa, ǃomamasis ǁgans khōb dis ī khami,
LEV.13.44	ǁnā khoeb ge a ǃomamaxa, ǁîb ge a ǃanuoǃnâ; pristeri ge ǁîba hoaragase ǃanuoǃnâse nî ǀgoraǃgâ, ǁîb di ǁōb ge danas âb ai hâ.
LEV.13.45	ǃAruǀîn ge saran ǃomamaxa-i, ǁōb ǁî-i ǃnâ hâ-i dina nî ǀkhauhe tsî danas â-i ge nî ǀkhaiǀkhā, tsî i ge ǁî-i di amǁgaub ǀgapise hâba nî ǃgū-ai; tsî i ge: ǃAnuoǃnâ! ǃAnuoǃnâ! ti nî ǂgai.
LEV.13.47	ǃAruǀî, sara-i tawab ga ǃomamasis di ǁōba hâo, ǀûxa sara-i tawas kas, linesara-i tawas kas,
LEV.13.48	gaxu ǁapab tawas kas, lineǂgāǃnâguǁapab tawab kas, ǀûb tawas kas, khōb tawas kas, ǀnî khōxū-i tawas kas hoasa,
LEV.13.49	tsî ǁnā ǁōb hîa sarab tawas kas, khōb tawas kas, gaxu ǁapab tawas kas, ǂgāǃnâguǁapab tawas kas tsî ǀnî khōxū-i tawas kas hoasa hâb ga ǃamǃnâ tsî ǀapaǃnâo, ǃomamasis di ǁōb ge a ǁî; ǁnā-amagab ge ǁîba pristera nî ǁgauhe.
LEV.13.50	Ob ge pristera ǁōba nî kō; tsîb ge ǁnāb ǁōba ūhâba hû tsēdi kōse nî ǂganamǂgā.
LEV.13.51	ǁNās khaoǃgâb ge hûǁî tsēs ai ǁōba nî kō; ǁōb ga kaio, sarab tawas kas, gaxu ǁapab tawas kas, ǂgāǃnâguǁapab tawas kas, khōb tawas kas, khōb tsî ǁîb ǀkha ra dīhe xūn tawas kas hoasa, ǁnā ǁōb ge a ora ǃomamasi; ǁî xū-i ge a ǃanuoǃnâ.
LEV.13.52	ǁNā-amagab ge ǁnā sarab kas, gaxu ǁapab kas, ǀûxa ǂgāǃnâguǁapab kas, lineǃkhaib kas, khōxūn ǁîn ǃnâb ǁōba hân kas hoasa nî khauǃkhū, ora ǃomamasis a xui-ao; ǀaes ǀkhan ge nî khauǃkhūhe.
LEV.13.53	Tsî pristeri ga kō tsî mû, ǁōb sarab tawas kas, gaxu ǁapab tawas kas, ǂgāǃnâguǁapab tawas kas, ǀnî khōxūn tawas kas hoasa kai tama ǃkhaisa,
LEV.13.54	ob ge pristera nî mîmā, ǁnā xū-i, ǁî-i tawab ǁōba hâ-i nî ǁāhe ǃkhaisa, ob ge ǁî-e ǁkhawa hû tsēdi kōse nî ǂganamǂgā.
LEV.13.55	Tsî pristeri ga ǁāhe i hâs khaoǃgâ ǁōba kō tsî mû ǁōb di īsib ǀkhara tama tsî ǁōb kai tama ǃkhaisa, ǁî-i ge a ǃanuoǃnâ; ǀaes ǀkhats ge ǁî-e nî khauǃkhū; nâ ra xū-i ge a ǁî, khaosǀkhāb ais karao, aisǀkhāb ais karao.
LEV.13.56	Tsî pristeri ga hōǃâ tsî mû, ǁnā ǁōb ǁāheb hâs khaoǃgâ go ǂgâ ǃkhaisa; ob ge ǁîba saraba xus kas, khōba xus kas, gaxu ǁapaba xus kas hoasa nî ǀkhauǁnâ.
LEV.13.57	Xawe sarab tawas kas, gaxu ǁapab tawas kas, ǂgāǃnâguǁapab tawas kas, ǀnî khōxūn tawas kas hoasab ga mûhe tama io, ǀhapiǀhapi ra ǃomamasis ge a ǁî; ǁî-i aib ǁōba hâ xū-ets ge ǀaes ǀkha nî khauǃkhū.
LEV.13.58	Xawe sarab kas, gaxu ǁapab kas, ǂgāǃnâguǁapab kas, khōxūn kas hoas ge nî ǁāhe, ǁōb ga ǁîna xu ǂgō ǃnubain ge ǁāhe hâna ǁkhawa nî ǁāhe, on ge nî ǃanu.
LEV.13.59	Nēb ge ǂhanub ǃomamasi ǁōb dib, ǀûxa sarab xas kao, linesarab xas kao, gaxu ǁapab xas kao, ǂgāǃnâguǁapab xas kao, khōxūn hoan xas kao, ǁîn nî ǃanuse ǂhaiǂhaihes kas, ǃanuoǃnâsen nî ǂhaiǂhaihes kas hoasa.
LEV.14.2	Nēb ge ǂhanub ǃomamaxa-i diba, ǁî-i ǃanuǃanusens di tsēs ai: A-i pristeri tawa ūhāhe ti.
LEV.14.3	Ob ge pristera ǁgoeǃkhais ǃaugab ǃoa nî ǃgû; tsî pristeri ga hōǃâ tsî mû ǃomamasis di ǁōb ǃomamaxa-e xu ge ǂgau ǃkhaisa,
LEV.14.4	ob ge pristera nî mîmā, ǁî-i hîa nî ǃanuǃanuhe-i nî ǀgam ǃanu anira ūbahesa sederhais tsî îǀapab tsî hisob tsîn ǀkha.
LEV.14.5	Ob ge pristera ǁkhāti nî mîmā, ǀgui anis nî ǃhūsoa-i ǃnâ ǂāhesa ûitsama ǁgam-i ai.
LEV.14.6	ǁNā ûitsama anisab ge nî ū tsî sederhais tsî îǀapab tsî hisob tsîna; tsîb ge ǁîn tsî ûitsama anis tsîna nî ǂgā ǁnā anis ûitsama ǁgam-i ai ge ǂāhes di ǀaob ǃnâ;
LEV.14.9	O i ge hûǁî tsēs ai nî ī, ǁî-i di ǀûn hoana i nî ǂkhom ǃkhaisa, ǁî-i danas din tsî ǁî-i ǀhaub din tsî ǀgâugu tsîna; ā, ǁî-i di ǀûn hoana ǂkhom tsî i ge ǁî-i sarana nî ǁā tsî ǁî-i ǁgansa ǁgam-i ǀkha nî ǁā, o i ge nî ǃanu.
LEV.14.10	Tsî ǁkhaisaǁî tsēs ai i ge ǀgam ūo ǁkhaokha tsî ǀgui kurixa ūo gūsa nî ū, ǃnona disiǁî ǃâdi tsampereb didi ǀkha, ǂûǁguibase olib ǀkha ǂnâ-aihe hâǃâ tsî ǃnona disiǁî ǃâb ǀgui liter oli-i dib xa.
LEV.14.11	Ob ge pristeri hîa ǃanuǃanusensa ra dība ǁnā khoeb, ǃanuǃanuhe nîb, tsî xūn tsîna nî mâi ǃKhūb di ais aiǃâ, tentoms ǀhûs dis di dao-ams aiǃâ.
LEV.14.12	Tsî pristeri ge ǁnā ǀgui ǁkhaoba ū tsî nî ǁîba ǁguiba ǀhapiǁguibase ǁnā ǃnona disiǁî ǃâb ǀgui liter oli-i dib ǀkha; tsîb ge ǁîna gongonǁguibase ǃKhūb di ais aiǃâ nî gongon.
LEV.14.15	Pristeri ge ǁkhāti ǃnona disiǁî ǃâb ǀgui liter oli-i diba xu ū tsî nî pristeri di ǁareǀkhāb ǃommi ai ǂnâ.
LEV.14.17	Tsî olib xa ga ǃgau-i, ǁîb ǃommi ǃnâ hâb dib xa, ǁî-eb ge pristera nî dī amǀkhāb ǂgaes ǁnā-i, ǃanuǃanuhe nî-i dis ai tsî ǁî-i amǀkhāb ǃommi di kaitsiǁgubes ai, tsî kaitsiǁgubes ǁî-i amǀkhāb ǂais dis ai, ǀhapiǁguibas di ǀaob ǂama.
LEV.14.18	Tsî olib xa ga ganupe ǃgau-i, pristeri ǃomǁae hâ go ib xa, ǁî-eb ge ǁnā-i hîa nî ǃanuǃanuhe-i di danas ai nî dī; nētib ge pristera ǁî-i ǂama ǂkhîbagusa nî dī, ǃKhūb di ais aiǃâ.
LEV.14.19	Pristeri ge ǁkhāti ǁoreǁguibasa ǁāǁā tsî ǁnā-i, ǁî-i di ǃanuoǃnâsiba xu nî ǃanuǃanuhe-e ǂkhîbagusa nî dība; ǁnās khaoǃgâb ge khauǁguibasa nî ǂā.
LEV.14.20	Tsî pristeri ge ǁnā khauǁguibas tsî ǁnā ǂûǁguibas tsîra altars ai nî ǁguiba; nētib ge pristera ǁî-e ǂkhîbagusa nî dība, o i ge nî ǃanu.
LEV.14.21	Xawe ǀgâsa i kao tsî ǃommi â-i ga sīǃnâ ǁoao, o i ge ǁkhaoba ǀhapiǁguibase nî ū, gongonhe nîse, ǁî-eb nî ǂkhîbagusa dīse; tsî ǁîn tawa disiǁî ǃâs tsampereb disa, olib ǀkha ǂnâ-aihe hâǃâ ǂûǁguibase, tsî ǃnona disiǁî ǃâb ǀgui liter oli-i dib tsîn.
LEV.14.23	Tsî i ge ǁîra ǁî-i ǃanuǃanusens di ǁkhaisaǁî tsēs ai pristeri tawa nî sī-ū, tentoms ǀhûs dis di dao-ams tawa, ǃKhūb di ais aiǃâ.
LEV.14.24	Ob ge pristera ǁkhaob ǀhapiǁguibas dib tsî ǃnona disiǁî ǃâb ǀgui liter oli-i dib xa nî ū, tsî pristeri ge ǁîna gongonǁguibase nî gongon ǃKhūb di ais aiǃâ.
LEV.14.25	ǁNās khaoǃgâb ge ǁkhaob ǀhapiǁguibas diba nî ǂā, tsî pristeri ge ǀhapiǁguibas di ǀaob xa ū tsî nî dī ǁnā-i, ǃanuǃanuhe nî-i di amǀkhāb ǂgaeǂaos ai tsî amǀkhāb ǃommi â-i di kaitsiǁgubes ai tsî kaitsiǁgubes ǁî-i amǀkhāb ǂais dis ai.
LEV.14.26	ǁKhātib ge pristera olib xa ǁîb di ǁareǀkhāb ǃommi ai nî ǂnâ.
LEV.14.27	ǁNās khaoǃgâb ge pristera ǁîb amǀkhāb ǀkhunub ǀkha ǁnā olib, ǁîb ǁareǀkhāb ǃommi ai hâb xa nî ǀgapi, hû ǃnāde ǃKhūb di ais aiǃâ.
LEV.14.28	Tsî pristeri ge ǁnā olib, ǃommi ai hâb xa nî dī ǂgaeǂaos ǁnā-i, ǃanuǃanuhe nîse ī-i amǀkhāb ǂgaes dis ai tsî ǁî-i amǀkhāb ǃommi di kaitsiǁgubes ai, tsî kaitsiǁgubes ǁî-i amǀkhāb ǂais dis ai, ǀaob ǀhapiǁguibas dib di ǃkhais ai.
LEV.14.29	Tsî olib xa ga ǃgau-i, pristeri di ǃommi ǃnâ hâb xa, ǁî-eb ge nî dī danas ǁnā-i, ǃanuǃanuhe nî-i dis ai, ǂkhîbagusab nî ǁî-e dībase, ǃKhūb di ais aiǃâ.
LEV.14.30	ǁNās khaoǃgâb ge ǀguis ǂnaira dis kas, ǂkham ǂnabura dis kas hoasa nî ǁāǁā, ǁî-i ǃommi nî hō ǁkhā hâ is kōse.
LEV.14.31	ǁÎ-i ǃommi nî hō ǁkhā hâ isa xus ge ǀguisa ǁoreǁguibase tsî nausa khauǁguibase nî ī ǂûǁguibas ǂama; nētib ge pristera ǁnā-i hîa nî ǃanuǃanuhe-e ǂkhîbagusa nî dība, ǃKhūb di ais aiǃâ.
LEV.14.32	Nēb ge ǂhanub ǁnā-i, ǃomamasis ǁōba ǁî-i ǃnâ ūhâ-i, ǁî-i ǃommi ǃanuǃanusens â-i ǃnâ ǀnî xū-e hō ǁoa nî ī-i diba.
LEV.14.33	ǃAruǀîb ge ǃKhūba Moseb tsî Aronni tsîkha ǃoa ge mî:
LEV.14.34	Kanaanǃhūb ǃnâ du ga sīo, sadu dise ta nî mā duba, tsî tita ga ǃomamasi ǁōba ǁnā ǃhūb, ūhâ du nîb di ommi ǃnâ hā kaio,
LEV.14.36	Ob ge pristera nî mîmā, îb omma ǀkhaiǃnâ kaihe ti, pristeri nî sīs aiǃâ, ǁōbab nî kōse, în ǁnā ommi ǃnâ hâ xūn hoana tā ǃanuoǃnâ; tsî ǁnās khaoǃgâb ge pristera nî hā ǁnā ommab nî kōse.
LEV.14.38	ob ge pristera ǁnā omma xu nî ǂoa, dao-ams ommi disa-ū, tsîb ge ǁnā omma hû tsēdi kōse nî ǂganam.
LEV.14.39	ǁNās khaoǃgâb ge pristera hûǁîtsēs ai nî oahā; tsî hōǃâ tsîb ga mû ǁnā ommi ǂnubiǂgoagu tawa hâ ǁōb a kai ǃkhaisa,
LEV.14.40	ob ge pristera nî mîmā, ǀuidi ǁnā ǁōb ǁîdi ǃnâ hâdi nî khôaǂuihe tsî ǃās ǃauga aoǂuihesa, ǃanuoǃnâ ǃkhai-i tawa;
LEV.14.41	tsî ǁnā omman ge ǃnāb ǃnâ nî ǁkharoǃnâǂnamipe tsîn ge ǂgoatsarab, hîan go ǁkharoǁnâba ǃās ǃauga, ǃanuoǃnâ ǃkhai-i tawa nî tsoroxu.
LEV.14.42	ǁNās khaoǃgân ge ǀkhara ǀuide ū tsî ǁîde nau ǀuidi di ǃkhais ǃnâ nî dī; tsîn ge ǀkhara ǂgoaba ū tsî nî ǁnā omma ǂkhau.
LEV.14.43	Tsî ǁōb ga ǁkhawa hā tsîb ga ǁnā ommi ǃnâ ǁkhawa tsoatsoa, ǀuidi khôaǂuihe hâs khaoǃgâ tsî ǁkharoǃnâs ommi dis khaoǃgâ tsî ǂkhauheb hâs khaoǃgâ,
LEV.14.44	ob ge pristera nî hā, tsî hōǃâ tsîb ga mû ǁōb ǁnā ommi tawa a kai ǃkhaisa, ora ǃomamasi-i ge ǁnā ommi ǃnâ hâ-e; ǁîb ge a ǃanuoǃnâ.
LEV.14.45	ǁNā-amagan ge ǁnā ommi tsî ǁîb di ǀuidi tsî ǁîb di hain tsî ǂgoab ommi dib hoab tsîna nî ūǁnâ, tsîn ge ǃās ǃaugaba ǃoa nî ūǂui, ǃanuoǃnâ ǃkhai-i tawa.
LEV.14.47	Tsî ǁnā ommi ǃnâ ga ǁom-i hoa-i, ǁî-i ge saran â-e nî ǁā; ǁnās ǁkhās khami ǁnā ommi ǃnâ ga ǂû-i hoa-i, ǁî-i ge saran â-e nî ǁā.
LEV.14.48	Xawe pristeri ga ǁkhawa ǂgâ tsîb ga mû, ǁōb ǁnā ommi tawa hâb kai tama hâ ǃkhaisa, ommi ge ǂkhauhes khaoǃgâ, ob ge pristera ǁnā omma ǃanuse nî ǀgoraǃgâ, ǁnā ǁōb go ǂgau xui-ao.
LEV.14.49	ǁNās khaoǃgâb ge ǁnā ommab nî ǁoreokaise, ǀgam anirora nî ū sederhais tsî îǀapab tsî hisob tsîn ǀkha.
LEV.14.51	ǃNubaib ge ǁnā sederhais tsî hisob tsî îǀapab tsî ûitsama anisa ū tsî nî ǁîna ǂāhe hâ anis di ǀaob ǃnâ tsî ûitsama ǁgam-i ǃnâ nî ǂgā; tsîb ge ǁnā omma hû ǃnādi kōse nî ǀgapi.
LEV.14.52	Nētib ge ǁnā omma anis di ǀaob ǀkha tsî ûitsama ǁgam-i ǀkha tsî sederhais ǀkha tsî hisob ǀkha tsî îǀapab ǀkha nî ǁoreo kai.
LEV.14.54	Nēb ge ǂhanub ǃomamasis di ǁōgu hoagu dib tsî ǀgoros diba;
LEV.14.55	tsî ǃomamasis saran tsî omgu dib;
LEV.14.56	tsî xâib dib tsî ū-ūb dib tsî khawub diba,
LEV.14.57	ǁkhāǁkhāsents nîga, mâ tsēs ai i xū-e a ǃanuoǃnâ tsî mâ tsēs ai i xū-e a ǃanu ǃkhaisa. Nēb ge ǂhanub ǃomamasis diba.
LEV.15.1	ǃAruǀîb ge ǃKhūba Moseb tsî Aronni tsîkha ǃoa ge mî:
LEV.15.3	Tsî nēb ge ǃanuoǃnâsib âb ase nî ī ǂnâs âb ǃaroma. ǁGans âb ga ǂnâs âsa ǀaudâu, ǁgans âb ga ǂnâs âs ǀkha ǀûo, ǁîs ge a ǃanuoǃnâsi.
LEV.15.4	Mâ ǁgoeǃkhai-i ǂnâsa ūhâb ga ǁî-i ai ǁgoe-i hoa-i, ǁnā-i ge a ǃanuoǃnâ, tsî mâ xū-i ǁî-i aib ga ǂnû-i ge a ǃanuoǃnâ.
LEV.15.5	Tsî mâ-i ǁgoeǃkhais âba ga tsâǀkhā-i hoa-i ge ǁî-i di sarana ǁā tsî ǁgam-i ǀkha nî khōsen tsî nî ǃanuoǃnâ ǃuis, kōse.
LEV.15.6	Tsî ǁnā xū-i ǂnâsa ūhâb go ǁî-i ai ǂnôa i-i ai ga ǂnû-i hoa-i ge ǁî-i di sarana ǁā tsî ǁgam-i ǀkha nî khōsen tsî nî ǃanuoǃnâ, ǃuis kōse.
LEV.15.7	Tsî ǁnā-i ǂnâsa ūhâb di ǁgansa ga tsâǀkhā-i hoa-i ge ǁî-i di sarana ǁā tsî ǁgam-i ǀkha nî khōsen tsî nî ǃanuoǃnâ, ǃuis kōse.
LEV.15.8	Tsî ǁnāb ǂnâsa ūhâb ga ǃanu-i ai ǂarao, o i ge ǁî-i di sarana ǁā tsî ǁgam-i ǀkha nî khōsen tsî nî ǃanuoǃnâ, ǃuis kōse.
LEV.15.9	Tsî ǁkhāti mâ ǃarodas ǁîb aib ga ǁnāb, ǂnâsa ūhâba ǃgapis hoas ge nî ǃanuoǃnâ.
LEV.15.10	Tsî mâ-i ǁîb ǃnaga hâ xū-e ga tsâǀkhā-i hoa-i ge nî ǃanuoǃnâ, ǃuis kōse; tsî ǁî-e ga tani-i hoa-i ge ǁî-i di sarana ǁā tsî ǁgam-i ǀkha nî khōsen tsî nî ǃanuoǃnâ ǃuis kōse.
LEV.15.11	Tsî mâ-i ǁnāb, ǂnâsa ūhâba ga tsâǀkhā-i hoa-i, ǁgam-i ǀkha ǁānǃom tama hâse, ǁî-i ge ǁî-i di sarana ǁā tsî ǁgam-i ǀkha nî khōsen tsî nî ǃanuoǃnâ, ǃuis kōse.
LEV.15.13	Tsî ǁnāb, ǂnâsa ūhâb ga ǂnâs âba xu ǃanuo, ob ge hû tsēde nî ǃgôabasen, ǃanuǃanusens âb kōse, tsî saran âba ǁā, tsî nî ǁgans âba ûitsama ǁgam-i ǀkha khō, ob ge nî ǃanu.
LEV.15.15	Ob ge pristera ǁîra nî ǁāǁā, ǀguisa ǁoreǁguibase tsî nausa khauǁguibase. Nētib ge pristera ǃKhūb di ais aiǃâ ǂnâs âb ǃaroma ǂkhîbagusa nî dība bi.
LEV.15.17	Tsî mâ sara-i hoa-i tsî mâ khoe-i hoa-i, ǁî-i ai i ǁgoeǀkhās di ǃkhom-e hâ-i ge ǁgam-i ǀkha ǁāhe tsî nî ǃanuoǃnâ, ǃuis kōse.
LEV.15.18	Tsî ǁkhāti ǁnā taras, aob xa ǁgoeǀkhās di ǃkhommi ǀkha ge ǁgoeǀkhāhes; ǁîra ge ǁgam-i ǀkha khōsen tsî nî ǃanuoǃnâ, ǃuis kōse.
LEV.15.20	Tsî khais âs ǃnâs ga ǁgoe-ai xū-i hoa-i ge nî ǃanuoǃnâ; tsî ǁkhāti ǂnû-ais ka xū-i hoa-i ge nî ǃanuoǃnâ.
LEV.15.21	Tsî ǁîs di ǁgoeǃkhaisa ga tsâǀkhā-i hoa-i ge ǁî-i di sarana ǁā tsî ǁgam-i ǀkha nî khōsen tsî nî ǃanuoǃnâ, ǃuis kōse.
LEV.15.22	Tsî mâ xū-i ǁîs ge ǂnû-ai hâ i-e ga tsâǀkhā-i hoa-i ge saran â-e ǁā tsî nî khōsen ǁgam-i ǀkha tsî nî ǃanuoǃnâ, ǃuis kōse.
LEV.15.23	Tsî xū-i ga ǁgoeǃkhais ais kas, ǁîs ge ǂnû-ai hâ i xū-i ais kas ai hâ io, tsî i ga ǁî-e tsâǀkhāo, o i ge nî ǃanuoǃnâ, ǃuis kōse.
LEV.15.24	ǁNās ǁkhās khami khoeb ga ǂanǂansase ǁîs ǀkha ǁgoeo, ǁîs di ǁaebas ūhâ hîa, ob ge hû tsēdi kōse nî ǃanuoǃnâ; tsî ǁgoeǃkhais, ǁîs aib nî ǁgoes ge nî ǃanuoǃnâ.
LEV.15.25	Tsî tara-i ga ǂomxase, ǁîs di ǁaeb ai tamase ǀaoǂnâsa ūhâo, ǂnâs kao ǁîs di ǀhawe ǁaeb ǃnā hâse, os ge ǃanuoǃnâsib âs di ǂnâtsēdi hoadi kōse, ǁîs di ǁaeb ais ī khami nî ǃanuoǃnâ.
LEV.15.26	ǁÎs ais ga ǂnâs âs di tsēdi hoadi kōse ǁgoe ǃkhais hoas ge khais âs di ǁgoeǃkhais khami nî ī; tsî xūn, ǁîs ais ga ǂnûn ge nî ǃanuoǃnâ, khais âs di ǃanuoǃnâsib ǃoa.
LEV.15.27	Tsî ǁnā xūna ga tsâǀkhā-i hoa-i ge nî ǃanuoǃnâ; ǁnā-amaga i ge saran â-e ǁā tsî ǁgam-i ǀkha nî khōsen tsî nî ǃanuoǃnâ, ǃuis kōse.
LEV.15.28	Xawe ǂnâs âsa xus ga ǃanuo, os ge hû tsēde nî ǃgôabasen, tsî ǁnās khaoǃgâs ge nî ǃanu.
LEV.15.30	ǃNubaib ge pristera ǀguisa ǁoreǁguibase tsî nausa khauǁguibase nî ǁāǁā; tsî pristeri ge ǁîsa ǃanuoǃnâsib âs di ǂnâs ǃaroma ǂkhîbagusa nî dība, ǃKhūb di ais aiǃâ.
LEV.15.31	Nēti kho ge Israeli di ôana ǁîn di ǃanuoǃnâsiba xu nî khai, ǁîn di ǃanuoǃnâsib ǃnân ǁō tidega, ti tabernakeli ǁîn ǁaegu hâban ga ǀuriǀurio.
LEV.15.32	Nēb ge ǂhanub ǁnā-i, ǂnâsa ūhâ-i tsî ǁgoeǀkhās di ǃkhommi ǁî-e xu ra ǂoab diba, ǁîba xub nî ǃanuoǃnâse;
LEV.15.33	tsî ǂkhabusa taras diba khais âb ǃnâ tsî ǁnāb, ǂnâs âba ra ǂnâb diba, aob dib karao, taras dib karao; tsî aob hîa ǃanuoǃnâs ǀkha nî ǁgoeb diba.
LEV.16.5	Tsî ǀhaohâb Israeli ôan dib xab ge ǀgam pirikha nî ū ǁoreǁguibase tsî bairaba khauǁguibase.
LEV.16.7	Tsîb ge ǀgam pirikha ū tsî ǁîkha ǃKhūb di ais aiǃâ nî mâi, tentoms ǀhûs dis di dao-ams tawa.
LEV.16.9	ǃNubaib ge Aronna ǁnā pirib, ǁîb ais nî ǃKhūb di ǂnōgusa hāba ūhā, tsî nî ǁîba ǁoreǁguiba kai.
LEV.16.10	Xawe ǁnā pirib, ǁîb ais nî ǃgûbē ra pirib di ǂnōgusa ǁnāb ge ûitsamase ǃKhūb di ais aiǃâ nî mâihe, ǁîb ǀkha nî ǂkhîbagusa dīhese; ǃgûbē ra pirib aseb nî ǃgaroǃhūb ǃoa ǃgûǂoa kaihese.
LEV.16.11	Ob ge Aronna ǁoreǁguibas di ǁgōb, ǁîb di nîba nî ūhā tsî nî ǁîb ǂûb tsî ǁîb di omma ǂkhîbagusa dība, tsî nî ǁoreǁguibas di ǁgōb, ǁîb ǂûb di nîba ǂā.
LEV.16.12	Tsîb ge wiroksoa-i, ǀaexa ǂnomdi ǀkha ǀoa hâ-e altarsa xu nî ū, ǃKhūb di ais aiǃâba xu, tsî ǁîb di ǃomkha hoakha nî ǀoaǀoa ǃgâihamxūn, xontsautsauhe hân xa; tsîb ge ǁîna ǂgāmâisab ǃgâba ai nî taniǂgā.
LEV.16.13	Tsîb ge ǁnā ǃgâihamxūna ǀaes ai nî ǁgui ǃKhūb di ais aiǃâ; îs ǀnanus ǃgâihamxūn disa ǃgū-ais ǂkhîbagus dis, ǀhûǀguitimîs ai hâsa ǃgū-ai, ǁōb tidega.
LEV.16.14	Tsîb ge ǁgōb di ǀaob xa ū tsî nî ǀkhunub âb ǀkha ǃgū-ais ǂkhîbagus dis ai ǀgapi aiǂoasǀî, tsî ǃgū-ais ǂkhîbagus dis aiǃâ hû ǃnādi kōse ǀkhunub âb ǀkha ǁnā ǀaob xa nî ǀgapi.
LEV.16.17	Tsî khoe-i xare-i ge tentoms ǀhûs dis ǃnâ hâ tide, ǂgâb kao ǃanusib ǃnâb nî ǂkhîbagusa dīse, ǂoaxab nîs kōse. Nētib ge ǁîb ǂûb tsî ǁîb di ommi tsî Israeli ǀhaohâb hoaba ǂkhîbagusa nî dība.
LEV.16.19	Tsîb ge ǁîb ai ǁnā ǀaoba ǀkhunub âb ǀkha hû ǃnādi kōse nî ǀgapi, tsîb ge ǁîba nî ǃanuǃanu tsî khai ǃanuoǃnâsigu Israeli ôan digu xa.
LEV.16.20	Tsî ǃanusib tsî tentoms ǀhûs dis tsî altars tsîn ǂkhîbagusab ga dītoao, ob ge ûitsama piriba nî ūhā.
LEV.16.21	Ob ge Aronna ǃomkha hoakha âba ûitsama pirib di danas ai ǁgui tsî nî ǁîs ai ǁguiǁnâ, Israeli ôan di ǂhanuoǃnâsigu hoaga tsî ǁîn di ǃûǂamdi hoade, ǁîn di ǁoren hoan ǃoa; tsîb ge ǁîna pirib di danas ai ǁgui tsî nî ǁîba khoeb hîa hâb di ǃomǁaeba xu ǃgaroǃhūb ǃoa ǂoa kai.
LEV.16.22	Nē dommi aib ge ǁnā piriba ǁîb ai ǂhanuoǃnâsigu hoaga ǀguri ǁgoe ǃhūb ǃoa nî tanibē; tsîb ge ǁnā piriba ǃgaroǃhūb ǃoa nî ǂoa kai.
LEV.16.23	ǁNās khaoǃgâb ge Aronna tentoms ǀhûs dis ǃnâ sī tsî nî linesarana ǂgaeǂui, ǁîb ge anana, ǃanusib ǃnâb ge ǂgâ ǃnubai, tsîb ge ǁîna ǁnāpa ge ǁnāxū.
LEV.16.24	Tsîb ge ǁgans âba ǃanu ǃkhais tawa ǁgam-i ǀkha khō tsî nî saran âba ǂgaeǂgā. ǃNubaib ge ǂoa tsî nî ǁîb di khauǁguibas tsî ǁaes di khauǁguibas tsîra ǁāǁā, tsî nî ǁîb ǂûb tsî ǁaes tsîna ǂkhîbagusa dība.
LEV.16.25	ǁKhātib ge ǁoreǁguibas di kauba altars ai nî ǂhubi.
LEV.16.26	Tsî ǁîb, ǁnā pirib hîa ǃgûbē ra piri ge iba ge ǃgûǂoa kaib ge saran âba nî ǁā tsî ǁgans âba ǁgam-i ǀkha nî khō; ǁnās khaoǃgâb ge ǁgoeǃkhais ǃnâ nî hā.
LEV.16.28	Tsî ǁîna ga khauǃkhūb ge nî saran âba ǁā tsî nî ǁgans âba ǁgam-i ǀkha khō; tsî ǁîs khaoǃgâb ge ǁgoeǃkhais ǃnâ nî hā.
LEV.16.29	Tsîs ge nēsa ǀamo ǂnûiǂgāse sado nî ība: Hûǁî ǁkhâb ǃnâ, disiǁî tsēs ǁkhâb dis ai du ge sadu di ǀomde nî ǃgamǃgam tsî sîsenna dī tide, ǃhūb ǃnaesabe-i kao, ǃhaokhoese sadu ǁaegu hâ-i kao.
LEV.16.31	ǁÎb ge sadu sâb di sâtsēse nî ība du, sadu di ǀomde du nî ǃgamǃgamse. ǁÎs ge a ǀamo ǂnûiǂgā.
LEV.16.32	Tsî ǁnā pristeri, ǁîban ge ǂkhauǀkhāb tsî ǃommi âban ge ǀoaǀoab, ǁgûb di amǃnâs aib nî pristersîsenǃâsa ǃoabase, ǁîb ge ǂkhîbagusa nî dī, linesaran, ǃanu saranab ga ǂgaeǂgāo,
LEV.16.33	nētib ge ǃanun di ǃanusiba nî ǂkhîbagu kai tsî tentoms ǀhûs dis tsî altars tsîrab nî ǂkhîbagu kai; ǁnās ǁkhās khamib ge pristergu tsî ǀhaohâb di ǁaes hoasa ǂkhîbagusa nî dība.
LEV.16.34	Tsî nēs ge sado ǀamo ǂnûiǂgāse nî îba, Israeli ôan nî ǁoren ân hoan ǂama kurikorobe ǀgui ǃnâs ai ǂkhîbagusa dībahese. Tsîn ge ge dī, ǃKhūb ge Moseba mîmā khami.
LEV.17.1	ǃAruǀîb ge ǃKhūba Moseb ǀkha ge ǃhoa:
LEV.17.2	ǃHoa re Aronni tsî ǁîb di ôagu ǃoa tsî Israeli ôan hoan ǃoa îts ǁîna mîba: Nēs ge mîs ǃKhūb ge mîmāsa, mî raǃâ:
LEV.17.3	Mâ-i hoa-i Israeli ommi di-i, goma-i kas, ǁkhao-i kas, piri-i kas hoasa ga ǂā ǂgao-i, ǁgoeǃkhais ǃnâs kas, ǁgoeǃkhais ǃaugas kas xawe,
LEV.17.5	Israeli ôan ge ǁîn di ǂāǁguibadi, ǃaub ain ga ǂāde ǃKhūba nî ūhāba, tentoms ǀhûs dis di dao-ams tawa pristeri ǃoa, ǁîden nî ganganǁguibase ǃKhūba ǂābaga.
LEV.17.6	Tsî pristeri ge ǀaoba ǃKhūb di altars ai nî ǀgapi, tentoms ǀhûs dis di dao-ams tawa; tsîb ge kauba nî ǂhubi ǀnamǀnamsa ǁamab ǃKhūb dib ase.
LEV.17.8	Îts ǁnâi mî ǁîna ǃoa: Mâ-i Israeli ommi di-i hoa-i tsî ǃhaokhoen, ǁîn ǁaegu hân di-i hoa-i ga khauǁguibas kas, ǂāǁguibas kas hoasa ǁguiba ǂgao-o,
LEV.17.12	ǁNā-amaga ta ge tita Israeli ôan ǃoa ge mî: ǀOms sadu dis xares ge ǀao-e ǂû tide; tsî ǁkhāti ǃhaokhoe-i, sadu ǁaegu hâ-i ge ǀao-e ǂû tide.
LEV.17.13	Tsî ǁkhāti mâ-i Israeli ôan di-i hoa-i tsî ǃhaokhoen, ǁîn ǁaegu hân di-i hoa-e ga amǀnē-i kas, ani-i ǂûhe ra-i kas hoasa ǃkhō i, ǃaub ǃnâ, ǁî-i ge ǁnā-i di ǀaoba ǂnâxū tsî nî ǁîba tsarab ǀkha ǃgū-ai.
LEV.17.16	Xawe ǁînas ga ǁā tama io tsî ǁgans âsa khō tama io, os ge ǁîs di ǂhanuoǃnâsiba nî tani.
LEV.18.2	ǃHoa re Israeli ôan ǀkha îts ǁîna mîba: Tita ge ǃKhūta, sa Elota.
LEV.18.4	Ti ǂhanuga du ge nî dī tsî ti ǂnûiǂgāde nî ǃkhōǀgaipe, ǁîn ǃnâ du nî tanisenga: Tita ge ǃKhūta sa Elota.
LEV.18.6	Khoe-i xare-i ge ǁî-i ǁgans di ǀaokhoe-e ǀgū tide, taotaosaǃkhaisa i nî khowa-aise; tita ge ǃKhūta.
LEV.18.7	Taotaosaǃkhais saob dis tsî taotaosaǃkhais saos disats ge khowa-ai tide; saos komo, ǁîs di taotaosaǃkhaisats ge khowa-ai tide.
LEV.18.10	Taotaosaǃkhais sa ôab di ôas dis kas, sa ôas di ôas dis kas, ǁîs di taotaosaǃkhaisats ge khowa-ai tide; sa taotaosaǃkhais komo.
LEV.18.11	Taotaosaǃkhais saob taras di ôas dis, saoba ǁorabahe hâs (sa ǃgâsas komo) ǁîs di taotaosaǃkhaisats ge khowa-ai tide.
LEV.18.12	Taotaosaǃkhais saob ǃgâsas disats ge khowa-ai tide; saob di ǀgūkhoes komo.
LEV.18.13	Taotaosaǃkhais saos ǃgâsas disats ge khowa-ai tide; saos di ǀgūkhoes komo.
LEV.18.14	Taotaosaǃkhais saob ǃgâsab disats ge khowa-ai tide, ǁîb tarasats ge ǀgū tide; sa ǁnaos komo.
LEV.18.18	Tsîts ge ǁkhāti tara-e ū tide ǁîs di ǃgâsas tawa, ǂōǂō sits nîga, ǁîs xōǀkhāts nî taotaosaǃkhais âsa khowa-aise, ganupes a ûitsama hîa.
LEV.18.24	Nēti ī xū-i hoa-i ǀkha tā ǀuriǀurisen; ǁnā ǀūben, sa ais aiǃâba xu ta ra aoǂuin ge nēn hoan ǀkha ge ǀuriǀurisen,
LEV.18.25	ǃhūb a ǃanuoǃnâ tsî tita ge ǂhanuoǃnâsib âba ra ôaǃnâ tsî ǃhūb ra ǁîb di ǁansabena ǂaraǂuis kōse.
LEV.18.26	Xawe sadu ge ti ǂhanugu tsî ti ǂnûiǂgādi tsîna nî ǃkhōǀgaipe tsî nē ǁgaidīn hoan xa xū-e dī tide, ǁansabe-i kao, ǃhaokhoe-i sadu ǁaegu ga hâ-i hoa-i kao.
LEV.18.27	Khoen nē ǃhūb din sadu aiǃâ ge hâ in ge nē ǁgaidīn hoana gere dī; ob ge ǃhūba ge ǃanuoǃnâ.
LEV.18.28	Îb ǁnā ǃhūba tā ǂaraǂui du, ǁîba du ga ǀuriǀurio, ǁnā ǁaes, sadu aiǃâ ge hâ isab ge ǂaraǂui khami.
LEV.18.29	Nē ǁgaidīn xa ga ǀnîna dī-i hoa-i, ǁîna ga dī ǀomdi hoadi ge ǁîdi ǁaes di ǁaeguba xu nî ǃhomǂuihe.
LEV.18.30	ǁNā-amaga du ge ti mîmāsa nî ǃkhōǀgaipe, î du tā dī ǁnā ǁgaisi ǂnûiǂgādi, sadu aiǃâ ge dīhedi tsî ǁîdi ǀkhab ge ǃhūba ǃanuoǃnâ kaidi ǃoa: Tita ge ǃKhūta, sadu Elota.
LEV.19.1	ǃAruǀîb ge ǃKhūba Moseb ǃoa ge mî:
LEV.19.7	ǃNonaǁî tsēs ai i ga ǂûheo, ǁnā-i ge ǁgaidīb ase ī, tsî i ge ǃgâise kōǀîhe tide,
LEV.19.8	tsî ǁnāsa ga dī-i ge ǃûǂams â-e nî tani, ǃKhūb khaibahe hâ-e i go ǃanuoǃnâ kai xui-ao; ǁnā ǀoms ge ǁaes âsa xu nî ǃhomǂuihe.
LEV.19.10	ǁNās ǁkhās khamits ge ǁkhāti sa ǂauxûiǂûǃhanaba ǃanuse ǃoraǁnâ tsî ǃhūb ai ge ǁnā xūrona sā-ai tide, îts ǁnāna ǀgâsab tsî ǃhaokhoeba xūba! Tita ge ǃKhūta, sa Elota.
LEV.19.16	ǀGūkhoeba ra ǂgā-amsets ge sa ǁaes ǃnâ hâma tide; sa ǀgūkhoeb ǀaobats ge ǁkhāti ôa tide. Tita ge ǃKhūta.
LEV.19.20	Aore khoeb ga sorosi ǀhûhâsi-e tarare khoes ǀkha dīo, khobose hâs tsî ǀnî khoebas mûǂuibahe hâ xawe ǁamaǂuihe tamas, tsî ǃnora kaihe tama hâsao, os ge ǁkharahesa nî hâ; xawe ǃgamhe ǁoa khoera ge, ǃnora kaihe tamas hâ xui-ao.
LEV.19.21	Tsîb ge ǁîba ǀhapiǁguibasa ǃKhūb tawa nî sī-ū, ǀhûs tentommi di dao-ams tawa, ǀgui bairaba, ǀhapiǁguibas ase;
LEV.19.23	ǃHūb ǃnâ ǂgâ tsî du ga ǂûtani ra haiǃnôadi hoadi xa ǂgāo, o du ge ǁîdi di ǂûna aikhōb ra dīhe khami nîra dī-ū; ǃnona kurigu kōse du ge ǃgaohe tama xūse ǁîde nî kō, ǁîdi xa du ǂû ǁoase;
LEV.19.24	xawe hakaǁî kurib ǃnân ge ǁîdi di ǂûna nîra ǃanu, kareǁguibas ǃKhūb dis ase.
LEV.19.25	Tsî koroǁî kurib ǃnâ du ge ǁîdi di ǂûn xa a ǂû ǁkhā; nē ǀgaus ai du ge ǀkhī-ūs âde nîra ǂguiǂguibasen. Tita ge ǃKhūta, sadu Elota.
LEV.19.26	ǀAob ǀkha du ge xū-e ǂû tide; tsî aimûǀgaru-aon tsî xoma-aon ǀkha du ge ǁaeǁaesen tide.
LEV.19.28	ǁKhāti du ge ǁō hâ-i ǃaroma ǁgarasen tide, î du ǁkhāti khōb âdu ai tā īsiǃnôana ǃkhāǂgā! Tita ge ǃKhūta.
LEV.19.29	Sa ôasa tā ǂnaoǂnao, ǀaib daogu ǃoa māǂui sis ǀkha, îb tā ǃhūba ǀaiǁoreb tsî taotaosa dīgu xa ǀoa.
LEV.19.30	Ti sâtsēde du ge nî ǃkhōǀgara, î du ti ǃanusiba ǃaoǃgâxasi-e ūhâba. Tita ge ǃKhūta.
LEV.19.32	ǀHai ǀûn â-i-i aiǃâts ge nîra khâi, tsîts ge kaikhoe-e nîra ǃgôa, sa Elobats nî ǃaoǃgâ xui-ao; tita ge ǃKhūta.
LEV.19.34	Sadu tawa ra hâ ǃhaokhoe-i ge ǃhūb di-i, sadu tawa hâ-i ase nî ī, tsîts ge sats ǂûts khami nî ǀnam i, Egipteǃhūb ǃnâ du sado ge ǃhaokhoe i xui-ao. Tita ge ǃKhūta, sadu Elota.
LEV.19.36	ǂHanu ǀnōxū-ets ge nî ūhâ, ǂhanu ǀnō-ūǀuin, ǂhanu ǀnōǁgoab, ǂhanu ǀnōǀgabis tsîn hoana. Tita ge ǃKhūta, sadu Elota, Egipteǃhūba xu ge ǂgaeǂguiǂui du ta xui-ao.
LEV.20.3	Tsî ta ge tita ti aisa ǁnā khoeb ǃoagu dī tsî ǁîb ǁaesa xu nî ǃhomǂui bi, ti ǃanusiba ǂnaoǂnao tsîb ti ǃanu ǀonsa nî ǃanuoǃnâ kaiseb ǁîb ôan xa Moloxa go māǁnâ xui-ao.
LEV.20.4	Tsî ǃhūb di ǁaes ga ǁnā khoeba ǀgôa-i âbab Moloxa go mā ǃkhaisa mû tama i tsî ǃgam bi tama io,
LEV.20.5	o ta ge tita ti aisa ǁnā khoeb tsî omarin âb tsîn ǃoagu nî dī, tsî ta ge ǁîb tsî ǁîb ǂaidi ǃnâ Moloxi ǀkha ǀaiǁoreba ra dīna ǁaesa xu nî ǃhomǂui.
LEV.20.11	Tsî ǁnā khoeb, ǁgûb di taras tawa ga ǁgoeb, ǁîb ge ǁgûb di taotaosa ǃkhaisa ge khowa-ai; ǁîǀgamra ge ǂanǂansase nî ǃgamhe; ǁîra di ǀaoba ab ǁîra ai hâ!
LEV.20.12	ǁNās ǁkhās xase khoeb ga ǁîb ôab di taras tawa ǁgoe, ǁîra ge ǂanǂansase nî ǃgamhe; ǁgaisi dīǃkhaisa ra ge dī; ǁîra di ǀaoba ab ǁîra ai hâ!
LEV.20.13	Tsî khoeb ga aore khoeb ǀkha ǁgoeo, taras ǀkhats ra ǁgoe khami, ǁî ǀgamkha ge ǁgaisi dīsa ge dī, ǁîkha ge ǂanǂansase nî ǃgamhe; ǁîkha di ǀaoba ab ǁîkha ai hâ!
LEV.20.14	Tsî khoeb ga taras tsî ǁîs di îs tsîra ūo, taotaosa dīǃkhais ge a ǁî; on ge ǁîb tsî ǁîs tsîra ǀaes ǀkha nî khauǃkhū, îs taotaosa dīǃkhaisa tā sadu ǁaegu hâ.
LEV.20.15	ǁNās xōǀkhā, khoeb ga ǀgoa-i ǀkha ǁgoeo, ǁîb ge ǂanǂansase nî ǃgamhe; tsî du ge ǁnā ǀgoa-e ǁkhāti nî ǃgam.
LEV.20.16	ǁNās ǁkhās xase taras ga ǀgoa-e ǀgūo, ǁî-es nî dī-ūse, o du ge ǁnā taras tsî ǁnā ǀgoa-i tsîna nî ǃgam; ǁîra ge ǂanǂansase nî ǃgamhe. ǁÎra di ǀaoba ab ǁîra ai hâ!
LEV.20.17	Tsî khoeb ga ǁîb di ǃgâsas, ǁgûb ôas kas, ǁgûs ôas kas hoasa ū tsî ǁîs di taotaosa ǃkhaisa kō-o tsî ǁîs ga ǁîb di taotaosa ǃkhaisa kō-o ǁgaisi dīs ge a ǁî; ǁnā-amaga ra ge ǁîra ǁaes di mûǁae nî ǃhomǂuihe; ǁîb ǃgâsas di taotaosa ǃkhaisab ge khowa-ai amagab ge ǁîb di ǂhanuoǃnâsiba nî tani.
LEV.20.18	Tsî khoeb ga taras, ǀaesenni âsa ūhâs ǀkha ǁgoeo tsî taotaosa ǃkhais âsa khowa-ai tsî ǀaus âsa ǀkhaiǀkhā kaio, tsî ǁîs ǂûs ga ǀaus ǀaob âs disa hōǂuio, o ra ge hoara ǁaes âra ǁaeguba xu nî ǃhomǂuihe.
LEV.20.19	Tsî taotaosaǃkhais saos di ǃgâsas dis kas, saob di ǃgâsas dis kas hoasats ge ǀkhaiǀkhā kai tide. ǁÎb ge ǀaokhoes âsa go ǀkhaiǀkhā kai amaga ra ge ǁîra di ǂhanuoǃnâsiba nî tani.
LEV.20.20	Tsî khoeb ga ǁîb di ǁnaos ǀkha ǁgoeo, ǁîb ge ǁnaosab âb di taotaosa ǃkhaisa ge ǀkhaiǀkhā kai; ǁîra ge ǁîra di ǁoreba nî tani. ǀGôan ose ra ge nî ǁō.
LEV.20.21	Tsî khoeb ga ǁîb ǃgâsab di tarasa ūo, ǁî-i ge a ǃanuoǃnâsi. ǃGâsab âb di taotaosaǃkhaisab ge ǀkhaiǀkhā kai; ǀgôan ose ra nî hâ.
LEV.20.22	ǃKhōǀgaipe ǁnâi ti ǂnûiǂgādi hoade tsî ti ǂhanugu hoaga, î du ǁîna dī; îb ǁnā ǃhūb, ǁîb ǃnâ ta nî ūsī duba tā ǂaraǂui du.
LEV.20.23	Î du tā tanisen ǁnā ǁaes, sadu ais aiǃâba xu ta nî aoǂuis di ǂnûiǂgādi ǃoa. Nēn hoanan ge ǁîna ge dī; ǁnā-amaga ta ge tita ǁîna ge ǃharaxū.
LEV.20.24	Tsî tita ge sadu ǃoa ge mî: Sadu ge ǁîn di ǃhūba ǀumise nî ūhâ, tsî tita ge ǁîba sado nî mā, ǀumise du ǁîba nî ūhâga, ǃhūb daib tsî danib tsîkha ra dâuǃnâba. Tita ge ǃKhūta, sadu di Elota, ǁaede xu ge khai du ta.
LEV.20.26	Tsî sadu ge tita nî ǃanuba, tita ǃKhūta a ǃanu xui-ao; tsî tita ge sado ǁaede xu ge khaibasen, ti du nîga.
LEV.21.2	ǁÎb di ǀaokhoe-i hîa ǀgūse ība bi-i ǀgui-i ǂama, ǁîb di îs ǂama tsî ǁîb di îb ǂama, tsî ǁîb di ôab ǂama tsî ǁîb di ôas ǂama, tsî ǁîb di ǃgâsab ǂama,
LEV.21.3	tsî ǁîb di ǃgâsas hîa ǂkhamkhoes, ǁîb ǀgūse hâs hîa ganupe aob di kai tamas ǂama, ǁîs ǂamab ge nî ǀuriǀurisen.
LEV.21.4	ǁÎb ge ǀuriǀurisen tide ǃgame-aob ase, ǁîb di khoen ǃnâ tsî ǃanuoǃnâkaisen nîse.
LEV.21.6	ǁÎgu ge ǁîgu di Eloba nî ǃanuba, tsî ǀons ǁîgu di Elob disa gu ge ǀuriǀuri tide, ǃKhūb di ǀaeǁguibade gu ra ǁguiba, ǁîgu Elob di ǂûna xui-ao; ǁnā-amaga gu ge nî ǃanu.
LEV.21.7	ǁÎgu ge taras hîa ǀai-aos, ǀuriǀurihe hâsa ū tide tsî ǁkhāti tarasa ū tide, aob âs xa ǂhāxuhe hâsa; ǁîb ge ǁîb di Eloba a ǃanuba xui-ao.
LEV.21.8	ǁNā-amagats ge ǁîba nî khai, sa Elob di ǂûnab ra ǁguiba xui-ao; ǁîb ge satsa ǃanuse nî ība, tita a ǃanu xui-ao. Tita ge ǃKhūta, sado ra ǃanuǃanu ta.
LEV.21.9	Pristeri di ôas ga ǀaitsoatsoa os ge ǁgûba ra ǀuriǀuri; ǁîs ge ǀaes ǀkha nî khauǃkhūhe.
LEV.21.11	ǁÎb ge ǁkhāti ǁō hâ sorodi tawa sī tide; tsî ǁgûb tsî ǁgûs tsîra ga xaweb ge ǀuriǀurisen tide.
LEV.21.12	Tsî ǃanusiba xub ge ǂoa tide, îb ǃanusib ǁîb Elob diba tā ǀuriǀuri; khais ǁîb Elob di ǂkhau-olib dis ge ǁîb ai hâ xui-ao: Tita ge ǃKhūta.
LEV.21.13	Tsîb ge ǂkhamkhoesa tarase nî ū.
LEV.21.14	ǃOataras kas, ǂhāxuhe hâs kas, ǀuriǀurihe hâs kas, ǀai-aos kas, ǁîsab ge ū tide; xawe ǂkhamkhoes ǁîb ǁaedi dis, ǁîsab ge tarase nî ū.
LEV.21.15	Tsîb ge ǃkhommi âba ǁîb di ǁaedi ǁaegu ǀuriǀuri tide: Tita ge ǃKhūta, ǁîba ra ǃanuǃanu ta.
LEV.21.16	ǃAruǀîb ge ǃKhūba Moseb ǃoa ge mî:
LEV.21.17	ǃHoa re Aronni ǀkha îts mî: Khoeb xareb sa ǃkhommi dib, ǁîb di ǃhaodi ǃnâ, ǂkhôa-i ǁîb ǃnâ hâb, ǁîb ge ǀgū tide, ǂûn ǁîb Elob dinab nî ǁguibaga.
LEV.21.18	Khoeb xareb, ǂkhôa-i ǁîb ǃnâ hâb ge ǀgū tide, ǂgī khoeb kao, ǃhorab kao, ūsa ais â-ib kao, gaxu uniǁaes â-ib kao,
LEV.21.19	khoeb khôa hâ ǂais â-ib kao, khôa hâ ǃommi â-ib kao,
LEV.21.20	ǁkhapuxaǃgâb kao, kaigâreb kao, ǃuruxamûb kao, ǂnâsa ǀgorosa â-ib kao, ūxa ǀgoros â-ib kao, aorekhoesib âb tawa ǂkhôahe hâb kao.
LEV.21.21	Khoeb xareb, Aronni ǃkhommi dib, pristeri ǂkhôa-i ǁîb ǃnâ hâb ge dāǀgū tide, ǃKhūb di ǀaeǁguibade nî ǁguibase; ǂkhôa-i ǁîb ǃnâ hâ, ǁîb ge dāǀgū tide, ǁîb Elob di ǂûnab nî ǁguibase.
LEV.21.22	ǂÛn ǁîb Elob din, hoan ǃgâ-ai ǃanu xūn din tsî ǃanu xūn din, ǁînab ge a ǂû ǁkhā;
LEV.21.23	xawe ǂgāmâisab tawab ge sī tide, tsî altarsa dāǀgū tide, ǂkhôa-i ǁîb ǃnâ hâ amaga, îb ti ǃanusiga tā ǀuriǀuri; tita ge ǃKhūta, ǁîga ra khai ta.
LEV.21.24	Tsî Moseb ge nēna Aronni ǃoa tsî ǁîb di ôagu tsî Israeli ôan hoan ǃoa ge ǃhoa.
LEV.22.1	ǁNās khaoǃgâb ge ǃKhūba Moseb ǃoa ge mî:
LEV.22.2	ǃHoa re Aronni tsî ǁîb di ôagu ǃoa, î gu ǁnā ǃanu xūn, Israeli ôan din, titan ra khaibana xu ǁkhaeǁnâsen, î gu ǀons ti ǃanusib disa tā ǀuriǀuri: Tita ge ǃKhūta.
LEV.22.3	Mî ǁîgu ǃoa: Mâ khoeb hoab sago ǃhaodi dib, sago ǃkhommi hoaba xu ǁnā ǃanu xūn, Israeli ôan ra ǃKhūba khaibana ga ǀgūb, ǀurisasib âb ǁîb ai hâ hîa, ǁnā khoeb ge ti ais aiǃâba xu nî ǃhomǂuihe: Tita ge ǃKhūta.
LEV.22.5	Tsî ǂhanabe-e ga tsâǀkhāb, ǁî-i xab a ǀurisa-i tsî khoe-i, ǁî-i xab a ǀurisa-e, ǁî-i di ǀurisasib hoab ǃoa,
LEV.22.7	Sores ga ǂgâ ǃnubaib ge nî ǃanu; tsî ǁnās khaoǃgâb ge ǁnā ǃanu xūn xa nî ǂû, ǁîn a ǁîb di ǂû xui-ao.
LEV.22.9	Tsî gu ge ti mîmāsa nî ǃkhōǀgaipe, î gu ǁîs ǂama ǁoreba tā tani, î gu ǁîb ǃnâ tā ǁō, ǁîsa gu ga ǀuriǀurio: Tita ge ǃKhūta, ǁîga ra ǃanuǃanu ta.
LEV.22.10	Tsî ǃhaokhoe-i on ge ǃanu-i xa ǂû tide; tsî pristeri tawa ǁan hâ-i tsî ǃgaesa-i tsîn ge ǃanu-i xa ǂû tide.
LEV.22.11	Xawe pristeri ga ǀomsa ǁama ǁîb di marin ama, ǁîs ge ǁî-i xa nî ǂû; tsî ǁîb ommi ǃnâ ǃnae hân; ǁîn ge ǁîb di ǂûn xa nî ǂû.
LEV.22.12	Xawe pristeri ôas ga ǃhao-aob di kaio, ǁîs ge ǁguibas ǃanu xūn dis xa ǂû tide.
LEV.22.13	Tsî pristeri ôas ga ǃoatara io, ǂhāxūhes ga hâ tsî ǃkhomma ūhâ tama io, tsî ǁgûb di ommi ǃoas ga ǂkhamsis âs ǃnâs xase oahā hâ io, os ge ǂûn ǁgûb din xa nî ǂû; xawe ǃhaokhoe-i xare-i ge ǁîn xa ǂû tide.
LEV.22.15	Nēti gu ge pristerga ǃanu xūn Israeli ôan dina ǀuriǀuri tide, ǃKhūban nî māna,
LEV.22.17	ǃAruǀîb ge ǃKhūba Moseb ǃoa ge mî:
LEV.22.18	ǃHoa re Aronni tsî ǁîb di ôagu tsî Israeli ôan hoan ǃoa îts ǁîna mîba: Khoe-i Israeli ommi di-i kas, Israeli ǃnâ hâ ǃhaokhoe-i kas, ǁî-i di ǁguibasa ga ǁîn di mîmâidi hoadi ǃoa ǁguiba-i, tsî ǁîn di māsenxa ǁguibadi hoadi ǃoa, ǃKhūban nî khauǁguibase ǁguibade,
LEV.22.19	ǃgâiba tsi i ka khami ǁguiba, ūo aorerob, goman xas kao, ǁkhaon xas kao, pirin xas kao;
LEV.22.21	Tsî khoe-i ga ganganǁguiba-e ǃKhūba ǁguibao, mîmâi-e i nî khaiga, māsenxa ǁguibase i nî ǁguibaga, goman xas kao, gūn xas kao, o i ge ūose nî ī, ǃgâi i nîga; ǂkhôa-i xare-i ge ǁî-i ǃnâ hâ tide.
LEV.22.22	ǂGī hâ-i kas, khôahe hâ-i kas, ǃhomǃhomhe hâ-i kas, ǀharaxa-i kas, ǂnâsa ǀgoros â-i-i kas, ūxa ǀgoros â-i kas hoasats ge ǃKhūba ǁguiba tide, tsî ǁîn xats ge ǃKhūba altars ai ǀaeǁguiba-e mā tide.
LEV.22.23	Xawe goma-i kas, ǀgoa-i kas, gaxu uniǁaedi â-i-i kas, ǃnubu uniǁaedi â-i-i kas hoasa du ge māsenxa ǁguibase nî ǁāǁā; xawe mîmâisa i ge ǃgâiba tide.
LEV.22.24	ǀGoa-i ǁgâihe hâ-i kas, ǃkhāhe hâ-i kas, ǀkhauǃāhe hâ-i kas, ǃgaohe hâ-i kas hoasa du ge ǃKhūba ǁguiba tide. ǁÎ ǃkhaisa du ge dī tide sadu di ǃhūb ǃnâ.
LEV.22.25	Tsî du ge ǁkhāti ǃhaokhoe-i di ǃomǁaeba xu nē xūn hoan xa sadu Eloba ǂû-i xare-e ǁguiba tide; ǁîn di ǁgaoǁgaosib ge ǁîn ǃnâ hâ, ǂkhôa-i ge ǁîn ǃnâ hâ, ǁîn ge ǃgâiba tsi tide.
LEV.22.26	ǃAruǀîb ge ǃKhūba Moseb ǃoa ge mî:
LEV.22.29	Tsî koaǁguiba-e du ga ǃKhūba ǂābao, sadu ǂâis ǃoa du ge ǁî-e nî ǂā.
LEV.22.30	ǁNā tsēs ǁkhās ai i ge nî ǂûhe; xū-e du ge ǃgau tide ǁgoas kōse: Tita ge ǃKhūta.
LEV.22.31	ǁNā-amaga du ge ti mîmāde ǃkhōǀgaipe tsî ǁîde nî dī: Tita ge ǃKhūta.
LEV.22.33	Egipteǃhūba xu ge ǂgaeǂguiǂui du ta, Elose ta nî sado ībaga: Tita ge ǃKhūta.
LEV.23.1	ǁNās khaoǃgâb ge ǃKhūba Moseb ǃoa ge mî:
LEV.23.2	ǃHoa re Israeli ôan ǀkha îts ǁîna mîba: ǂNûihe hâ kai ǁaegu ǃKhūb digu sadu nî ǂgaiǂuigu, ǁîgu ge ǃanu ǂgaiǀhûǁaese nî ī, ǁîgu ge ti kai ǁaega.
LEV.23.6	Tsî disikoroǀaǁî tsēs ǁnā ǁkhâb dis ge a ǀkhuruoǃnâ peregu ǃKhūb digu di tsē, hû tsēdi kōse du ge ǀkhuruoǃnâ pereba nî ǂû.
LEV.23.7	ǂGuro tsēs ai du ge ǃanu ǂgaiǀhû-e nî ūhâ; sîsen-i xare-e du ge dī tide.
LEV.23.8	Tsî du ge hû tsēde ǃKhūba ǀaeǁguibade nî ǁguiba; hûǁî tsēs ais ge ǃanu ǂgaiǀhaosa nî hâ; sîsen-i xare-e du ge dī tide.
LEV.23.9	Tsî ǃKhūb ge Moseb ǃoa ge mî:
LEV.23.10	ǃHoa re Israeli ôan ǃoa îts ǁîna mîba: ǁNā ǃhūb, tita sado nî māb ǃnâ sī tsî du ga ǁîb di ǃgaosa ǃgaobaseno, o du ge ǀgui ǃgaeǀkhādas ǂgurosaben disa ǃgaos âdu xa pristeri tawa nî ūsī.
LEV.23.12	Tsî du ge ǁkhāti ǁnā tsēs, ǁîs ai du ge ǁnā ǃgaeǀkhādasa gongons ai ūo ǁkhaob ǀgui kurixaba khauǁguibase ǃKhūba nî ǁāǁāba;
LEV.23.13	tsî ǁîb di ǂûǁguibase ǀgam disiǁî ǃâra tsampereb xa olib ǀkha ǂnâ-aihe hâba ǀaeǁguibas ǃoa, ǃKhūb di ǀnamǀnamsa ǁamab ase; tsî ǁîb di ǂnâǁguibase ǂauxûib xa hakaǁîǃâs hinni disa.
LEV.23.14	Tsî du ge pereb xareb kas, ǁnaruǀkhāhe hâ ǃhorodan kas, ǃam ǃnurugu kas hoasa ǂû tide ǁnā tsēs, sadu Elob di ǁguibasa du nî ǁguibas kōse; ǀamo ǂnûiǂgās ge nēsa sadu ǃhaodi hoadi dis tawa sadu di ǁanǃkhaidi hoadi ǃnâ.
LEV.23.16	Nau tsēs kōse hûǁî sâtsēs khaoǃgâ du ge korodisi tsēde nî ǃgôa; ǃnubai du ge ǀasa ǂûǁguiba-e ǃKhūba nî ǁguiba.
LEV.23.17	Sadu ge sadu di ǁanǃkhai-e xu ǀgam gongonperekha nî ūǀkhī, ǁîkha ge ǀgam disiǁî ǃâra tsampereb xa nî i, ǀkhuruǀkhuruhe hâse kha nî ǁganhe; ǃKhūb di ǂgurosabekha ge a ǁî.
LEV.23.18	Tsî du ge ǁkhāti pereb ǀkha hû ūo, ǀgui kurixa ǁkhaogu tsî ǂkham ǁgōb tsî ǀgam bairakha tsîna nî ǁguiba; ǁîn ge ǃKhūba khauǁguibase nî ība, ǁîn di ǂûǁguibas tsî ǁîn di ǂnâǁguibadi ǀkha, ǀaeǁguibasa, ǀnamǀnamsa ǁamab ǃKhūb dib ase.
LEV.23.19	ǁKhāti du ge piriba ǁoreǁguibase tsî ǀgam, ǀgui kurixa ǁkhaokha ganganǁguibase nî ǁāǁā.
LEV.23.20	ǁGoasib ge pristera ǁîna ǂgurosaben di pereb ǀkha gongonǁguibase ǃKhūb di ais aiǃâ ǀgam ǁkhaokha ǀkha nî gongon. ǁÎn ge ǃKhūba ǃanu xūse nî ība, pristeri ǂama.
LEV.23.21	Tsî du ge ǁnā tsēs ǁkhās ai nî ǂgaiǂui, ǃanu ǂgaiǀhûsa du nî ūhâ ǃkhaisa; sîsen-i xare-e du ge dī tide; ǀamo ǂnûiǂgās ge a ǁî sadu di ǁanǃkhaidi hoadi ǃnâ, sadu di ǃhaodi tawa.
LEV.23.23	Tsî ǃKhūb ge Moseb ǃoa ge mî:
LEV.23.25	Sîsen-i xare-e du ge dī tide; xawe ǀaeǁguibade du ge ǃKhūba nî ǁguiba.
LEV.23.26	ǃAruǀîb ge ǃKhūba Moseb ǃoa ge mî:
LEV.23.27	Ā, disiǁî tsēs ǁnā hûǁî ǁkhâb dis ais ge ǂkhîbagus di tsēsa nî hâ; ǃanu ǂgaiǀhûsa du ge nî ūhâ; ǃnubai du ge sadu di ǀomde nî ǃgamǃgam, tsî du ge ǃKhūba ǀaeǁguiba-e nî ǁguiba.
LEV.23.28	Tsî ǁnā tsēs ǁkhās ai du ge sîsen-i xare-e dī tide, ǂkhîbagus di tsēs a amaga, ǂkhîbagusa du nî dībahese ǃKhūb, sadu Elob di ais aiǃâ.
LEV.23.29	Mâ ǀoms hoas hîa ǁnā tsēs ǁkhās ai ǃgamǃgamsen tama ka is, ǁîs ge ǁîs di ǁaede xu nî ǃhomǂuihe.
LEV.23.30	ǁKhāti mâ ǀoms hoas ǁnā tsēs ai sîsenai-e ga dīs ge ǁîs di ǁaes ǁaeguba xu nî hîkākāhe.
LEV.23.31	Sîsen-i xare-ets ge dī tide; ǀamo ǂnûiǂgās ge a ǁî sadu ǃhaodi kōse, sadu di ǁanǃkhaidi hoadi ǃnâ.
LEV.23.32	Sâtsēs ge nî ǁî, ǃnubai du ge sadu di ǀomde nî ǃgamǃgam. Khoeseǁî tsēs ǁkhâb dis ai ǃuia, nē ǃuisa xu nau ǃuis kōse du ge sadu di sâtsēsa nî ǃkhōǀgaipe.
LEV.23.33	Tsî ǃKhūb ge Moseb ǃoa ge mî:
LEV.23.35	ǂGuro tsē i ge ǃanu ǂgaiǀhû-e nî hâ; sîsen-i xare-e du ge dī tide.
LEV.23.37	Nēgu ge ǂnûihe hâ kai ǁaegu ǃKhūb diga, sadu nî ǂgaiǂuiga, ǃanu ǂgaiǀhûtsēse, ǃKhūb nî ǁguibahese ǀaeǁguibadi, khauǁguibadi tsî ǂûǁguibadi, ǂāǁguibadi tsî ǂnâǁguibade, mâs hoasa ǁîs di tsēs ai;
LEV.23.38	ǁîdi tawa sâtsēgu ǃKhūb diga, tsî ǁîdi tawa sadu di hōde, tsî ǁîdi tawa sadu di mîmādi hoade, tsî ǁîdi tawa māsenxa ǁguibadi, ǃKhūba du nî mîmâide.
LEV.23.39	Ā, disikoroǀaǁî tsēs hûǁî ǁkhâb dis ai, ǃhanab di ūǀkhīna du ga ǀhaoǀhaobasen ǃnubai du ge ǃKhūb di kaitsēsa hû tsēdi kōse nî tsēdī; ǂguro tsēs aib ge sâba nî hâ tsî ǁkhaisaǁî tsēs aib ge sâba nî hâ.
LEV.23.41	Tsî du ge ǁnā kaitsēsa kurib ǃnâ hû tsēdi kōse ǃKhūba nî tsēdība; ǀamo ǂnûiǂgās ge a ǁî sadu di ǃhaodi tawa; hûǁî ǁkhâb ǃnâ du ge ǁîsa nî tsēdī.
LEV.23.42	Hû tsēdi kōse du ge ǁhaogu ǃnâ nî ǁan; ǃhūb ǃnaesaben Israeli din hoan ge ǁhaogu ǃnâ nî ǁan.
LEV.23.43	Î di sadu di ǃhaode ǂan, Israeli ôana ta ge tita ǁhaogu ǃnâ ǁan kai ǃkhaisa, Egipteǃhūba xu ta ge ǁîna ǂgaeǂguiǂui ǃnubai; tita ge ǃKhūta, sadu di Elota.
LEV.23.44	Nētib ge Moseba ǂnûihe hâ kai ǁaegu ǃKhūb diga Israelǁaes ǂama ge gowaǂui.
LEV.24.1	Tsî ǃKhūb ge Moseb ǃoa ge mî:
LEV.24.2	Mîmā re Israeli ôana, în ūhāba tsi ǃanu olib ǀkherahais diba ǃamamǀaes ǂama, ǃamǀaedi nî hugaǀgui ǃamamhese.
LEV.24.3	Aronni ge ǁîde ǃKhūb di ais aiǃâ tentoms ǀhûs dis ǃnâ ǀhûǀguitimîs di ǂgāmâisab ǃauga hugaǀgui nî ǁāǁā, ǃuisa xu ǁgoas kōse; ǀamo ǂnûiǂgās ge a ǁî sadu di ǃhaodi ǃnâ.
LEV.24.4	ǁÎb ge ǁnā ǃamǀaede ǃanu kandelari ai ǃKhūb di ais aiǃâ hugaǀgui nî ǁāǁā.
LEV.24.5	Tsîts ge ǀui tsampereba ū tsî disiǀgamǀa amperega ǁîb ǀkha nî ǁgan; ǀgam disiǁî ǃâra ge nî ǀgui ampere.
LEV.24.7	Tsî mâ ǁgarab hoab aits ge ǃanu wiroka nî ǁgui, pereba ǂâiǂâisenǁguibase nî ībaba; ǀaeǁguibas ǃKhūb dis ge a ǁî.
LEV.24.8	Mâ sâtsēs hoas ais ge ǁîsa ǃKhūb di ais aiǃâ hugaǀgui nî ǂhomihe Israeli ôan ǂama, ǀamo ǃgaeǀhaose.
LEV.24.9	Tsî gu ge Aronni tsî ǁîb ôagu dise nî ī ǃanu ǃkhais ǃnâ, ǁîgu nî ǂûga; ǃanusin di ǃanusise i ge nē-e ǁîba nî ība, ǀaeǁguibadi ǃKhūb didi xa ǀamo ǂnûiǂgā-e.
LEV.24.10	Tsî ǀgôab Israelǁî taras dib, Israel ôan ǁaegu Egipteǁî aob di ôa ge ib ge ge ǃgûǂoa; tsî nē Israelǁîs ôab ge Israelǁî-aob ǀkha ge ǂnoagu, ǁgoeǃkhais ǃnâ.
LEV.24.13	Ob ge ǃKhūba Moseb ǃoa ge mî:
LEV.24.14	Ūǂui ǀâxare-aoba ǁgoeǃkhais ǃauga, în ǁnâu gen hoana ǃomma danas âb ai ǁgui; ǁnās khaoǃgâb ge ǀhaohâb hoaba ǁîba nî ǀuiǁhom.
LEV.24.15	Tsî Israeli ôan ǃoa mî: Mâ-i hoa-i, ǁî-i Eloba ga ǀâxare-i ge ǁî-i di ǁoreba nî tani.
LEV.24.18	Xawe ǀgoa-i di ǀomsa ga ǃgam-i, ǁî-i ge nî mādawa-am ǀomsa ǀoms ama.
LEV.24.20	Khôaǃkhai-e khôaǃkhai-i ama, mûsa mûs ama, ǁgûsa ǁgûs ama; khoe-e i ga ǂkhôa-e dī xase i ge nî ǂkhôadīhe.
LEV.24.21	ǀGoa-e ga ǃgam-i ge ǁî-e nî mādawa-am, xawe khoe-e ga ǃgam-i ge nî ǃgamhe.
LEV.24.23	Ob ge Moseba Israeli ôan ǃoa ge mî, ǀâxare-aoban ǁgoeǃkhais ǃaugaba ǃoa ūǂui tsî nî ǀuiǁhom ǃkhaisa. On ge Israeli ôana ge dī, ǃKhūb ge Moseba mîmā khami.
LEV.25.1	ǃAruǀîb ge ǃKhūba Moseb ǃoa Sinaiǃhommi ai ge mî:
LEV.25.2	ǃHoa re Israeli ôan ǃoa îts mîǀî in: ǁNā ǃhūb, tita nî mā dub ǃnâ du ga sīo, ob ge ǃhūba sâtsē-e ǃKhūba nî khaiba.
LEV.25.4	Xawe hûǁî kurib ge ǃhūba sâtsēs di sâse nî ība, ǃKhūb di sâtsēse; ots ge sa ǃhanaba tsoro tide tsî sa ǂauxûiǂûǃhanaba ǃgao tide.
LEV.25.5	ǁÎ-aitsama sa ǃgaos xa ga ǀomǃgau-i, ǁî-ets ge ǀhaoǀhaobasen tide, tsî ǂauxûiǂûn sa ǁkhaedabas dinats ge ǃgao tide; sâb di kurise i ge ǃhūba nî ība xui-ao.
LEV.25.6	Tsî ǃhūb di sâtsēs ge sado ǂûse nî ība, sadu tsî sadu ǃgāb tsî sadu ǃgās tsî sadu ǃgaesab tsî sadu di ǁanǀhao-aon, sadu tawa ǃhaokhoese hâna;
LEV.25.7	tsî sadu di ǀgoan tsîn; tsî ǀgurun, sadu di ǃhūb ǃnâ hânan ge ǁîb di ūǀkhīna ǂûse nî ība.
LEV.25.8	Tsîts ge ǁkhāti hû kuriwekhega nî ǃgôa, hû ǃnādi di hû kuriga; o di ge tsēdi ǁnā hû kuriwekhegu dide hakadisikhoeseǀa kuri nî ība tsi.
LEV.25.11	Nē dâkurib ge sado korodisiǁî kurise nî ība; o du ge tsoro tide tsî ǁkhāti ǁî-aitsama ga ǁîb ǃnâ ǀom hâna ǀhaoǀhaobasen tide, tsî ǁkhāti ǁkhaedabas di ǂûn, ǁîb ǃnâ hâna, ǃgaoǁnâ tide.
LEV.25.12	Dâkurib a ǁî xui-ao, ǃanuseb ge ǁîba nî ība du; o du ge ǃhanaba xu ūǀkhīn âba nî ǂû.
LEV.25.13	ǁNā dâkurib ai du ge nî oa, mâ-i hoa-e ǁî-i di xūn ǃoa.
LEV.25.15	Kurigu di ǀgaus ǃoa du ge dâkuriba xu sadu di ǀgūkhoe-i tawa nî ǁama, tsî kurigu ūǀkhīn digu di ǀgaus ǃoa i ge ǁîna sadu ai nî ǁamaxū.
LEV.25.16	Kurigu di ǂguib ǃoa du ge ǁîb di ǁamasa nî ǂguiǂgui, tsî kurigu di ǀorosib ǃoa du ge ǁîb di ǁamasa nî ǀoroǀoro; ūǀkhīn di ǀgaus ai i ra ǁamaxū-ai tsi amaga.
LEV.25.17	Khoe-i xare-e a-i tā ǁî-i di ǀgūkhoe-e ǁgâiǀā, îts ǃao sa Elob aiǃâ; tita ge ǃKhūta sa Elota xuige.
LEV.25.19	Tsî ǃhūb ge ǂûn âba nî mā, tsî du ge nîra ǂû, ǁâ di nîs kōse; tsî du ge sâusase ǁîb ǃnâ nî ǁan.
LEV.25.20	Tsî mî du kao: Tare-e da nî ǂû hûǁî kurib ǃnâ? Mû, tsoro da kom tideo, tsî ūǀkhīn âda ǀhaoǀhaobasen tideo.
LEV.25.22	Tsî ǁkhaisaǁî kurib ai du ge tsoro tsî nîra ǂû ǀoro ūǀkhīn xa, khoeseǁî kurib kōse; ǁîb di ūǀkhīn nî hās kōse du ge ǀoron xa nîra ǂû.
LEV.25.24	ǁNā-amaga du ge sadu nî ūhâ ǃhūb hoaragab ǃnâ ǃhūba oresa nî hîba.
LEV.25.25	Sa ǃgâsab ga ǀgâsa tsîb ga ūb hâ xūn xa xū-e ǁamaxūo, ob ge ǁîb ore-aob hîa a ǁîb di ǀaokhoeba hā tsî nē ǁamaxūhe hâ xū-i ǁîb ǃgâsab di-e nî ore.
LEV.25.26	Tsî khoe-i ga ore-ao-e ūhâ tama i, xawe ǃommi â-i ga xū-e hō, tsî i ga ǁî-i di oresa ǂâuba hâ xūna hō-o,
LEV.25.27	o i ge kurigu ǁamaxūs â-i diga ǃgôa tsî ǃgau ka xū-e ǁnā khoeb, ǁîb tawa i ge ǁamaxūba ǁkhawa nî ǁkhaedababa; o i ge ǁî-i di xūna ǁkhawa nîra hō.
LEV.25.28	Tsî ǃommi â-i ga ǂâuba hâ xū-e hō tama io, ǁkhawa i nî ǁkhaedabase, on ge ǁamaxūhe hâ xūn â-e ǁîn ǁama-ao-i di ǃomǁae nî hâ, dâkurib kōse; xawe dâkurib ǃnân ge nî ǂoa tsî i ge ǁîna ǁkhawa nî ūhâ.
LEV.25.29	ǁNās ǁkhās xase khoe-i ga ǁanǃkhai-e ǁamaxūo, ǃās, hîa ǂnubiǂgoa-i xa hâǂnamipehe hâs ǃnâ, os ge ǁî-i di oresa nî ǀhape, ǁamaxūs â-i di kurib nî ǀoas kōse; ǀoasa kurib ǃnâs ge ǁî-i oresa nî i.
LEV.25.30	Xawe orehe tama i ka io, ǀoasa kurib nî ǀoas kōse, ob ge ǁnā ommi ǁnā ǃās, ǂnubiǂgoa-e ūhâs ǃnâ hâba ǁîb hîa ge ǁama bib tawa nî hâ ǁîb di ǃhaodi ǃnâ; dâkurib ǃnâb ge ǁîba ǃnora tide.
LEV.25.31	Xawe omgu ǁnā ǃhaidi hîa ǁîdi ǂnamipe ǂnubiǂgoa-e ūhâ tamadi digu ge ǃhūb di ǃaub khami nî ǃgôahe; ǁîgu ge nî orehe, tsî gu ge dâkurib ǃnâ nî ǃnora.
LEV.25.32	Tsî ǃādi Leviǁîn didi, ǁîn ūhâ ǃādi di omgu xasa: Leviǁîn ge ǀamo oresa nî ūhâ.
LEV.25.33	Tsî Leviǁîn ǃnâs ga oresa hîheo, os ge ommi di ǁamas tsî ūn hâ ǃās disa dâkurib ǃnâ nî ǃnora; omgu Leviǁîn ǃādi digu ge a ǁîn di, Israeli ôan ǁaegu.
LEV.25.34	Xawe ǃaub ǁîn aiǃādi dib ge ǁamaxūhe tide; ǀamo ǁîsis ge a ǁî, ǁîn disa.
LEV.25.35	Tsî sa ǃgâsab ga ǀgâsa tsî ǃommi âb ga sa tawa ǁnopeo, ots ge ǁîba nî ǃkhōǀgaipe, ǃhaokhoe-i kas, ǁanǀhao-ao-i kas hoasa, î-i sa tawa ûi.
LEV.25.37	Sa maribats ge ǁî-e renten ama mā tide, tsîts ge sa ǂûna hōǃnās ama mā tide.
LEV.25.38	Tita ge ǃKhūta, sa Elota, Egipteǃhūba xu ge ǂgaeǂguiǂui tsi ta, Kanaanǃhūba ta nî mā tsise, î ta sa Elo ti.
LEV.25.40	ǃGaesab, ǁanǀhao-aob axaseb ge sa tawa nî hâ; dâkurib kōseb ge sa tawa nî sîsen.
LEV.25.41	ǁNāǃnubaib ge satsa xu nî ǃgûǂoa, ǁîb tsî ǁîb di ôan ǁîb ǀkha, tsîb ge ǁîb di ǃhaos ǃoa nî ǁaru tsî ǁgûgu âb di xūn ǃoa nî oa.
LEV.25.42	Ti ǃgāgu ge a ǁî, Egipteǃhūba xu ta ge ǂgaeǂguiǂuiga; xui-ao gu ge ǁîga ǁamaxūhe tide, khobo-i ra ǁamaxūhe khami.
LEV.25.44	Sa khobob xas kas, sa khobos xas kas hoas, ūhâts nîra, ǁîrats ge ǁnā ǁaedi, sa ǂnamipe hâde xu nî hō; ǁîna xuts ge khobob kas, khobos kas hoasa nîra ǁama.
LEV.25.45	ǁKhātits ge ǁîna nî ǁama ǁnā ǁanǀhao-aon, ǃhaokhoese sadu tawa hâna xu, ǁîn tsî ǁîn di ǃhaodi, sadu tawa nî hâdi, sadu di ǃhūb ǃnân nî hōna xu, o du ge ǁîna nî ǁîxūse ūhâ.
LEV.25.46	Tsî du ge ǁîna nî ūhâbasen, sadu di ôan tsîn ge sadu khaoǃgâ ǀumise nî ūhâ, ǀamos kōsets ge ǁîna nî sîsen kai; xawe sadu di ǃgâsan Israeli ôan ǂama, mâ-i hoa-i, ǁî-i di ǃgâsab ǂama i ge karosasib ǀkha gaosisa ūhâ tide.
LEV.25.47	Tsî ǃhaokhoe-i tsî ǁanǀhao-ao-i, sadu ǀkha hâ-i di ǃommi ga xū-e hō tsî sa ǃgâsab, ǁî-i ǀkha hâb ga ǀgâsa, ǃhaokhoe-i, ǁanǀhao-ao-i, sadu ǀkha hâ-i tawas kas, ǃhaoǃnās ǃhaokhoe-i ǃhaos di-i tawas kas hoasa i nîs ǁamaxūsens kōse,
LEV.25.48	ob ge ǁamaxūsenni kas khaoǃgâ nî orehe; ǀguib ǁî-i ǃgâsagu dib ge ǁîba nî ore.
LEV.25.49	ǁNaosab âb kas, ǁnaosab âb di ôab kas hoas ge ǁîba nî ore, ǀgū ǀaokhoeb âb ge ǁîba nî ore; tsî ǃommi âb ga xū-e hō-o, ab ǁî-aitsama oresen.
LEV.25.50	Ob ge ǁama-aob âb ǀkha, ǁîb tawab ge ǁamaxūsen kuriba xu nî ǃgôa dâkurib kōse; ǁamaxūsens âb di marib nî kurigu di ǀgaus kō, ǃgaesab di tsēdi ǃoa i ge ǁîb ǀkha nî ī.
LEV.25.51	ǁNā kurigu ga gorose ǂguio, ob ge ǁîgu ǃoa oresens âb ǂama ǁnā marib, ǁîb ǀkhab ge ǁamaheba nî mādawa.
LEV.25.52	Tsî ǀoro kurigu ga gorose ǃgauo dâkurib kōse, ob ge ǁîb ǀkha nî ǃgôa; ǁîb di kurigu ǃoab ge ǁîb di oremarisa nî mā.
LEV.25.53	ǃGaesab khamib ge ǁîb tawa kuriba xu kuriba ǃoa nî hâ; karosasib ǀkhab ge gaosisa ūhâǂamhe tide sa mûdi aiǃâ.
LEV.25.54	Tsî ī i kao, ǁîs ǀkhab orehe tama hâ ǃkhaisa, ob ge dâkurib ai nî ǃnora, ǁîb tsî ǀgôan âb ǁîb ǀkha.
LEV.25.55	Israeli ôan ge tita ǃgāse ība; ti ǃgān ge a ǁî, Egipteǃhūba xu ta ge ǂgaeǂguiǂuina; tita ge ǃKhūta, sadu di Elota.
LEV.26.3	Ti ǂnûiǂgādi ǃnâ du ga tanisen tsî ti mîmāde ǃkhōǀgaipe tsî ǁîde dīo,
LEV.26.7	Tsî du ge sadu di khākhoena nî ǃgôaǃgon, tsîn ge sadu di ais aiǃâ gôab ǃnâ nî ǁnā.
LEV.26.9	Tsî tita ge sadu ǃoa ǂnan tsî nî sado ǂûǂûxa kai tsî nî sado ǂguiǂgui; tsî ti ǃgaeǀhaosa ta ge tita sadu ǀkha nî ǁapoǁapo.
LEV.26.10	Tsî du ge ǃhoro-i hîa ǀoro ge i-e nî ǂû; tsî ǀoro-e du ge ǀasa-i ǃaroma nî ūbē.
LEV.26.11	Tsî tita ge ti tabernakela sadu ǁaegu nî ǂnûi, tsî ti ǀoms ge sadu xa uixa tide.
LEV.26.13	Tita ge ǃKhūta, sadu Elota, sado Egipteǁîn di ǃhūba xu ge ǂgaeǂguiǂui ta, ǁîn di khobose du hâ tidega; tsî tita ge ǂgae-ūhaigu ǁîn ǃnaob diga khôa tsî ǂhanuse ge ǃgû kai du.
LEV.26.14	Xawe tita du ga ǁnâu tama io, tsî nē mîmādi hoade du ga dī tama io;
LEV.26.15	tsî ti ǂnûiǂgāde du ga ǃharaxūo, tsî sadu di ǀoms ga ti ǂhanugu xa uixao, ti mîmādi hoade du dī tidega, ti ǃgaeǀhaosa du nî ǁauǁause,
LEV.26.16	o ta ge nēs tsîna sado dī-ū tsî nî hāǂam kai du: ǃHurib tsî ǁnopaǁōb tsî ǁkhais tsîn, mûde ra hapun tsî ǀomsa ra tsûtsûn; tsî du ge ǁkhāti sadu di ǃkhomma ǁause nî tsoro, tsî sadu di khākhoen ge ǁîba nî hapu.
LEV.26.17	Tsî ta ge nēs tawa ti aisa sadu ǃoagu nî ǂnûi, ǂnauhe du nîse sadu khākhoen di ais aiǃâ; tsî sadu ǁkhansaben ge sadu ǂama gaosisa nî ūhâ, tsî du ge nî ǁhâ, khoe-i xare-i ga sado sauruǃgon tama i xawe.
LEV.26.18	Tsî nēs kōse du ga tita gorose ǁnâu tama io, o ta ge tita dīǀaro tsî hû ǃnādi kōse sadu di ǁoren ǂama nî ǁkhara du.
LEV.26.20	Tsî sadu di ǀgaib ge ǁause nî hîkākāhe; tsî sadu di ǃhūb ge ūǀkhīn âba mā tide, tsî haidi ǃhūb didi ge ǂûn âde mā tide.
LEV.26.21	Tsî tita mâǃoa hâse tanisen tsî du ga ǁnâumāsen ǂgao tama io, o ta ge tita hû ǃnādi kōse sadu di ǁoren īs xase nî ǂnauǀaro du.
LEV.26.23	Tsî gorose du ga nē xūn ǀkha tita xa ǁkharakaisen ǂgao tama i, tsî mâǃoa te hâse taniseno,
LEV.26.26	Tsî hais pereb disa ta ga tita khôaba duo, o di ge disi tarade sadu pereba ǀgui ǁganoms ǀguis ǃnâ ǁgan tsî nî sadu di pereba ǀguiros ǀkha mādawa; o du ge nî ǂû, xawe ǁâ tide.
LEV.26.27	Tsî ǁîn on ǃaroma du ga tita ǁnâu tama i, tsî mâǃoa te hâse taniseno,
LEV.26.28	o ta ge tita ona ǀgamsa ǁgôasib ǃnâ sadu ǃoagu nî tanisen, o ta ge tita ǁkhāti sadu di ǁoren ǂama hû ǃnādi kōse nî ǁkhara du.
LEV.26.30	Tsî tita ge sadu di ǀgapiga nî hîǀhuru, tsî sadu di sore-īga nî ǃhomǂui tsî sadu di ǁō hâ sorode sadu ǁgôa-elogu di ǁō hâ sorodi ai nî aoǁgui; tsî ti ǀoms ge sadu xa nî uixa.
LEV.26.31	Tsî tita ge sadu di ǃāde nî ǃgaroǃhū kai, tsî sadu di ǃanusiga nî hîkākā; tsî tita ge sadu di ǀnamǀnamsa ǁamaba ǃkhao ǂgao tama hâ.
LEV.26.32	Ā, tita ge ǁnā ǃhūba nî hîǀhuru, sadu di khākhoen, ǁîb ǃnâ ǁan hân nî ǁîb ǂama burugâs kōse.
LEV.26.33	ǁNās tawa ta ge tita ǀūbeǁaedi ǃnâ nî ǀgaruǀgaru du tsî sadu khaoǃgâ gôaba nî ǂgaeǂui; ob ge nî ǃū-ai sadu di ǃhūba, tsî sadu di ǃādi ge nî ǃgaroǃhū kai.
LEV.26.35	Hîǀhurus di tsēdi hoadi kōseb ge nîra sâ, sadu ǁîb ǃnâ ǁan hâ hîab ge sadu di sâtsēdi ǃnâ sâ tama i amaga.
LEV.26.36	Tsî sadu ǃnâ ga ǃgaun xasa, tita ge ǃhūgu khākhoen ân digu ǃnâ ǂkhabuǂâixasiba nî hā kai ǁîn di ǂgaob ǃnâ, on ge ǀōb ǃgomhe ra ǂgaeb dib xa nîra ǃkhoeni, on ge nîra ǁhâ, gôa-i aiǃâts ra ǁhâs xase, tsî nîra ǁnā, khoe-i hîa ra sauru-i a ǀkhai xawe.
LEV.26.37	On ge nē-e nau-i ai nîra ǁnā gôab aiǃâs xase, khoe-i, hîa ra sauru-i a ǀkhai xawe; tsî du ge sadu khākhoen di ais aiǃâ mâ ǁoase nîra ī.
LEV.26.38	O du ge nîra ǀkhai ǀūbeǁaedi ǃnâ tsî ǃhūb sadu khākhoen dib ge nîra hapu du.
LEV.26.39	Tsî sadu ǃnâ ga ǃgaun ge ǁîn di ǂhanuoǃnâsib ǃaroma sadu khākhoen di ǃhūb ǃnâ nîra toaǃari; ā, ǁîn îgu di ǂhanuoǃnâsigu on ǃaroman ge ǁîgu ǀkha nîra toaǃari.
LEV.26.44	Tsî ǁîn xōǀkhās ge nēs ona hâ: ǁÎn khākhoen di ǃhūb ǃnân ga hâ xawe ta ge tita ǁîna aoxū tide tsî ǁîn xa uixa tide, ǁîna ta nî toa kaise, ǁîn ǀkha ta ūhâ ǃgaeǀhaos tisa ra ǁauǁauǃâ: Tita ge ǃKhūta, ǁîn di Elota amaga.
LEV.26.46	Nēn ge ǁnā ǂnûiǂgādi tsî ǁnā ǂhanusigu tsî ǁnā ǂhanugu, ǃKhūb ge ǁîb ǂûb tsî Israeli ôan ǁaegu māna Sinaiǃhommi ai, Moseb di ǃomma xu.
LEV.27.1	ǃAruǀîb ge ǃKhūba Moseb ǃoa ge mî:
LEV.27.3	Sa ǃgôas khoe-i disa as ǀgamdisi kurigu â-iba xu ǃnanidisi kurigu â-ib kōse ī; ǃnubai as ǃgôas âtsa ī korodisi sekelde xu ǀhaiǀurib xa, ǃanusib di sekels ǃoa.
LEV.27.4	Tsî tarare khoes kao, as ǃgôas âtsa ǃnonadisi sekelde ī.
LEV.27.5	Tsî ǀgui-i koro kurigu â-i-e xu nau-i ǀgamdisi kurigu â-i-i kōses kao, as ǃgôas âtsa, aore khoeb kao, ǀgamdisi sekelde ī tsî tarare khoes kao, disi sekel.
LEV.27.6	Tsî ǀgui-i ǀgui ǁkhâb â-i-i nau-i koro kurigu â-i-i xas kao, as ǃgôas âtsa ī aoreb kao, koro sekelde ǀhaiǀurib xa, îs ǃgôas âtsa tarares kao, ǃnona sekelde ī ǀhaiǀurib xa.
LEV.27.7	Tsî ǀgui-i ǃnanidisi kurigu â-i-i tsî ǁnās ǃgâ-ai kai-i xas kao, aoreb kao, as ǃgôas âtsa ī disikoroǀa sekelde, tsî tarares kao disi sekelde.
LEV.27.8	Tsî ǃgôas âts xa i ga ǀgâsao, o i ge pristeri di ais aiǃâ nî sī ǂnû, pristeri nî ǁî-e ǃgôaga; ǁnā-i, mîmâi-e ge dī-i di ǃommi ga hō ǁkhās kōse ab pristera ǁî-e ǃgôa.
LEV.27.9	Tsî ǀgoa-i kao, ǁî-i xan ga ǃKhūba ǁguibasa ǁguiba-i: ǃKhūba i ga ǁî-i xa mā-i hoa-i ge nî ǃanu.
LEV.27.10	ǁÎ-e i ge ǁamaǃkhuni tide tsî ǁkhāti ū-unu tide ǃgâi-e ǂkhaba-i ama, tsî ǂkhaba-e ǃgâi-i ama, tsî ǀgoa-e i ga ǀgoa-i ama ū-unu xawe i ge nē-i tsî ǁî-i ama ge unuhe-i tsîna nî ǃanu.
LEV.27.11	Tsî ǃanuoǃnâ ǀgoa-i kao, ǁî-i xats ǃKhūba ǁguiba-e ǁguiba tide-e, on ge ǁnā ǀgoa-e pristeri di ais aiǃâ nî ǂnûi.
LEV.27.12	Ob ge pristera ǁî-e nî ǃgôa, ǃgâi-i kas, ǂkhaba-i kas hoas ǃoa; sa ǃgôas ǃoa i ge nî ī, pristertse!
LEV.27.13	Tsî ǁî-e i ga ore ǂgao-o, o i ge ǁî-e koroǁî ǃâsa sa ǃgôas ǃgâ-ai nî dīǀaro.
LEV.27.14	Tsî khoe-i ga ǁî-i di omma khaio, ǃKhūbab nî ǃanubaga, ob ge pristera ǁîba nî ǃgôa, ǃgâib kas, ǂkhabab kas hoas ǃoa; pristeri ga ǁîba ǃgôas ǁkhās xaseb ge ǀgaus âba nî hâhâ.
LEV.27.15	Tsî ǁî-i hîa ǁîba ge khai-i ga omma oreo, o i ge koroǁî ǃâs marib disa ǃgôas ǃgâ-ai nî dīǀaro, ob ge nî ǁîb di.
LEV.27.16	Tsî khoe-i ga ǁkhāti ū i hâ ǃhanab â-i xa ǃKhūba xū-e khaibao, os ge ǃgôas âtsa ǁî-i ǃkhommi ǃoa nî ī: ǀGui gomeri gerstǃhorob ge korodisi sekelde nî ī ǀhaiǀurib xa.
LEV.27.17	Tsî ǁî-i di ǃhanaba i ga dâkuriba xu khai hâ io, os ge sa ǃgôas ǃoa ǀgausa nî hâhâ.
LEV.27.18	Xawe dâkurib khaoǃgâ i ga ǃhanab â-e khai hâ io, ob ge pristera ǁî-e mariba nî ǃgôaba, ǁnā kurigu, ganupe dâkurib kōse ǃgau hâgu ǃoa; o i ge nî ǃgôaǁnâhe sa ǃgôasa xu.
LEV.27.19	Tsî ǁî-i ǃhanaba ge khai-i ga ǁîba hoaragase oreo, o i ge koroǁî ǃâs marib disa sa ǃgôas ǃgâ-ai nî dīǀaro, o i ge ǁîsa nî ǁapoǁapobahe hâ.
LEV.27.20	Tsî ǁnā ǃhanaba i ga ore tama is kao, ǁnā ǃhanaba i ga ǀkhara khoe-i ai ǁamaxūs kao, ob ge ǃaruǀî orehe tide.
LEV.27.21	Xawe ǁnā ǃhanab ge dâkurib ǃnâb ga ǃnorao, ǃKhūba nî ǃanuba ǀâxareb di ǃhanase; ǁîb ge pristeri dise nî ī.
LEV.27.22	Tsî ǃhana-e i ga ǃKhūba khaibao, ǁî-i ge ǁama-e tsî ū i hâ ǃhanagu di tama-e,
LEV.27.23	ob ge pristera ǁî-e nî ǃgôa sa ǃgôas di ǀgausa dâkurib kōse; o i ge ǁnā tsēs ǁkhās ai sa ǃgôasa nî mā ǃKhūb di ǃanusise.
LEV.27.25	Sa ǃgôas hoas ge ǃanusib di sekels ǃoa nî ī; sekels ge ǀgamdisi gerase nî ī.
LEV.27.27	Tsî ǃanuoǃnâ ǀgoa-i kao, o i ge ǁî-e nî ore sa ǃgôas ǃoa, tsî i ge ǁnās ǃgâ-ai ǁî-i di koroǁî ǃâsa nî dīǀaro; tsî orehe tama i ka io, o i ge nî ǁamaxūhe sa ǃgôas ǃoa.
LEV.27.31	Xawe khoe-i ga ǁî-i di disiǁîn xa xū-e oreo, ǁî-e ge ǁî-i di koroǁî ǃâsa ǁnās ǃgâ-ai nî dīǀaro.
LEV.27.32	Tsî disiǁîn goman tsî ǀgoan din hoan xasa, hais ǃnaga ga ǃgû-īn hoan xa i ge disiǁî-e ǃKhūba nî ǃanuba.
LEV.27.33	ǃGâi-i tsî ǂkhaba-i ǁaegu i ge ôaǃnâ tide, tsî i ge ǁkhāti ū-unu tide; ū-unu i ga xawe i ge ǁnā-i tsî ǁî-i ama ū-unuhe hâ-i tsîna nî ǃanu; ǁî-i ge orehe tide.
LEV.27.34	Nēdi ge mîmādi, ǃKhūb ge Moseba mîmāde Israeli ôan tawa Sinaiǃhommi ai.
NUM.1.1	ǃAruǀîb ge ǃKhūba Moseb ǀkha ge ǃhoa Sinaiǃgaroǃhūb ǃnâ, tentoms ǀhûs dis ǃnâ, ǂguro tsēs ǀgamǁî ǁkhâb dis, ai ǀgamǁî kurib ǃnâ, Egipteǃhūba xun ge doeǂoas khaoǃgâ, mî raǃâ:
NUM.1.2	ǃGôakhâi ǀgaus Israeli ôan ǀhaohâb hoab disa ǁîn di ǃhaodi ǃoa, ǁîn îgu di ommi ǃoa, ǀondi di ǀgaus ǃnâ aoregu hoaga ǀguiǀguibese.
NUM.1.3	ǀGamdisiǁî kuriba xu tsî ǁnāsa ǃnā hâga, ǁnāgu Israeli ǂnubis ǃnâ ra ǃgûǂoagu hoaga: ǁÎgats ge nî ǃgôa ǁîgu di ǂnubidi ǃnâ, sats tsî Aronni tsîkho.
NUM.1.4	Tsî sakho ǀkhab nî hâ ǀgui aob mâ ǃhaos hoas dib, danakhoeb ǁîb îgu ommi ǂama hâba.
NUM.1.5	Nēdi ge ǀondi ǁnā aogu, sakho tawa nî mâgu dide, Rubenni xa: Elisuri, Sedeuri ôab.
NUM.1.6	Tsî Simeonni xa: Selumieli, Surisadaib ôab.
NUM.1.8	Tsî Isaskari xa: Nataneli, Suari ôab.
NUM.1.9	Tsî Sebulonni xa: Eliab, Helonni ôab.
NUM.1.11	Tsî Benjaminni xa: Abidanni, Gideonni ôab.
NUM.1.12	Tsî Danni xa: Ahieseri, Amisadaib ôab.
NUM.1.13	Tsî Aseri xa: Pagieli, Okranni ôab.
NUM.1.14	Tsî Gadi xa: Eljasab, Dehueli ôab.
NUM.1.15	Tsî Naftalib xa: Ahirab, Enanni ôab.
NUM.1.16	Nē gu ge ǂgaihesagu ǀhaohâb digu, ǁîn îgu ǃhaodi di danakhoe ge iga; ǁîgu ge danakhoegu Israeli ǀoadisin di ge iga.
NUM.1.17	ǃNubai kha ge Moseb tsî Aronni tsîkha ǁnā aogu, ǀondi ǀkha ge ǂgaihega ū
NUM.1.18	tsî ǀhaohâb hoaba ge ǀhaoǀhao, ǂguro tsēs ǀgamǁî ǁkhâb dis ai, tsî gu ge ǁîgu di ǀkhīsa ge ǂanǂan, ǁîgu di ǃhaodi ǃoa, ǁîgu îgu di ommi ǃoa, ǀgaus ǀondi dis ǃnâ, ǀgamdisi kurigu â-iba tsî ǁnāsa ǃnā hâba xu ǀguiǀguibese.
NUM.1.19	ǃKhūb ge Moseba mîmā xaseb ge ǁîga ge ǃgôa ǃgaroǃhūb Sinaib dib ǃnâ.
NUM.1.20	Nēti gu ge Rubenni, Israeli ǂguroǃnaesabeb di ôa ge i, ǁîgu di ǃnaedi tsî ǁîgu di ǃhaodi tsî ǁîgu îgu di ommi ǃoa, ǀgaus ǀondi dis ǃnâ, ǀguiǀguibese, aoreb hoab, ǀgamdisi kurigu â-ib tsî ǁnāsa ǃnā hâba xu, ǁnāgu, ǂnubis ǀkha ra ǃgûǂoagu xa.
NUM.1.21	ǁNā ǃgôahe hâgu Rubenni ǃhaos digu ge hakadisiǃnaniǀaǀoadisi tsî korokaidisi ge i.
NUM.1.22	Tsî Simeonni ôagu xa, ǁîgu di ǃnaedi ǁîgu di ǃhaodi ǃoa, ǁîgu îgu di ommi ǃoa, ǁîb di ǃgôahe hâgu ǀondi di ǀgaus ǃnâ, ǀguiǀguibese, aoreb hoab, ǀgamdisi kurigu â-ib tsî ǁnāsa ǃnā hâba xu, ǁîgu ǂnubis ǀkha ra ǃgûǂoagu hoagu xa:
NUM.1.23	ǁÎ ǃgôahe hâgu Simeonni ǃhaos digu ge korodisikhoeseǀaǀoadisi tsî ǃnonakaidisi ge i.
NUM.1.24	Tsî Gadi ôagu xa, ǁîgu di ǃnaedi, ǁîgu di ǃhaodi ǃoa, ǁîgu îgu di ommi ǃoa, ǀgaus ǀondi dis ǃnâ ǀgamdisi kurigu â-ib tsî ǁnāsa ǃnā hâba xu, ǂnubis ǀkha ra ǃgûǂoagu hoagu xa:
NUM.1.25	ǁÎ ǃgôahe hâgu Gadi ǃhaos digu ge hakadisikoroǀaǀoadisi tsî ǃnanikaidisi korodisi ge i.
NUM.1.26	Tsî Judab ôagu xa, ǁîgu di ǃnaedi, ǁîgu di ǃhaodi ǃoa, ǁîgu îgu di ommi ǃoa, ǀgaus ǀondi dis ǃnâ ǀgamdisi kurigu â-ib tsî ǁnāsa ǃnā hâba xu ǂnubis ǀkha ra ǃgûǂoagu hoagu xa:
NUM.1.27	ǁÎ ǃgôahe hâgu Judab ǃhaos digu ge hûdisihakaǀaǀoadisi tsî ǃnanikaidisi ge i.
NUM.1.28	Tsî Isaskari ôagu xa, ǁîgu di ǃnaedi, ǁîgu di ǃhaodi, ǁîgu îgu di ommi ǃoa, ǀgaus ǀondi dis ǃnâ ǀgamdisi kurigu â-ib tsî ǁnāsa ǃnā hâba xu ǂnubis ǀkha ra ǃgûǂoagu hoagu xa:
NUM.1.29	ǁÎ ǃgôahe hâgu Isaskari ǃhaos digu ge korodisihakaǀaǀoadisi tsî hakakaidisi ge i.
NUM.1.30	Tsî Sebulonni ôagu xa, ǁîgu di ǃnaedi, ǁîgu di ǃhaodi ǃoa, ǁîgu îgu di ommi ǃoa, ǀgaus ǀondi dis ǃnâ, ǀgamdisi kurigu â-ib tsî ǁnāsa ǃnā hâba xu ǂnubis ǀkha ra ǃgûǂoagu hoagu xa:
NUM.1.31	ǁÎ ǃgôahe hâgu Sebulonni ǃhaos digu ge korodisihûǀaǀoadisi tsî hakakaidisi ge i.
NUM.1.32	Tsî Joseb ôakha xa: Efraimmi ôagu xa, ǁîgu di ǃnaedi, ǁîgu di ǃhaodi ǃoa, ǁîgu îgu di ommi ǃoa, ǀgaus ǀondi dis ǃnâ ǀgamdisi kurigu â-ib tsî ǁnāsa ǃnā hâba xu ǂnubis ǀkha ra ǃgûǂoagu hoagu xa:
NUM.1.33	ǁÎ ǃgôahe hâgu Efraimmi ǃhaos digu ge hakadisiǀoadisi tsî korokaidisi ge i.
NUM.1.34	Tsî Manaseb ôagu xa, ǁîgu di ǃnaedi, ǁîgu di ǃhaodi ǃoa, ǁîgu îgu di ommi ǃoa, ǀgaus ǀondi dis ǃnâ, ǀgamdisi kurigu â-ib tsî ǁnāsa ǃnā hâba xu, ǂnubis ǀkha ra ǃgûǂoagu hoagu xa:
NUM.1.35	ǁÎ ǃgôahe hâgu Manaseb ǃhaos digu ge ǃnonadisiǀgamǀaǀoadisi tsî ǀgamkaidisi ge i.
NUM.1.36	Tsî Benjaminni ôagu xa, ǁîgu di ǃnaedi ǁîgu di ǃhaodi ǃoa, ǁîgu îgu di ommi ǃoa, ǀgaus ǀondi dis ǃnâ ǀgamdisi kurigu â-ib tsî ǁnāsa ǃnā hâba xu ǂnubis ǀkha ra ǃgûǂoagu hoagu xa:
NUM.1.37	ǁÎ ǃgôahe hâgu Benjaminni ǃhaos digu ge ǃnonadisikoroǀaǀoadisi tsî hakakaidisi ge i.
NUM.1.38	Tsî Danni ôagu xa, ǁîgu di ǃnaedi, ǁîgu di ǃhaodi ǃoa, ǁîgu îgu di ommi ǃoa ǀgaus ǀondi dis ǃnâ, ǀgamdisi kurigu â-ib tsî ǁnāsa ǃnā hâba xu ǂnubis ǀkha ra ǃgûǂoagu hoagu xa:
NUM.1.39	ǁÎ ǃgôahe hâgu Danni ǃhaos digu ge ǃnanidisiǀgamǀaǀoadisi tsî hûkaidisi ge i.
NUM.1.40	Tsî Aseri ôagu xa, ǁîgu di ǃnaedi, ǁîgu di ǃhaodi ǃoa, ǁîgu îgu di ommi ǃoa, ǀgaus ǀondi dis ǃnâ ǀgamdisi kurigu â-ib tsî ǁnāsa ǃnā hâba xu ǂnubis ǀkha ra ǃgûǂoagu hoagu xa:
NUM.1.41	ǁÎ ǃgôahe hâgu Aseri ǃhaos digu ge hakadisiǀguiǀaǀoadisi tsî korokaidisi ge i.
NUM.1.42	Tsî Naftalib ôagu xa, ǁîgu di ǃnaedi, ǁîgu di ǃhaodi ǃoa, ǁîgu îgu di ommi ǃoa, ǀgaus ǀondi dis ǃnâ, ǀgamdisi kurigu â-ib tsî ǁnāsa ǃnâ hâba xu, ǂnubis ǀkha ra ǃgûǂoagu hoagu xa:
NUM.1.43	ǁÎ ǃgôahe hâgu Naftalib ǃhaos digu ge korodisiǃnonaǀaǀoadisi tsî hakakaidisi ge i.
NUM.1.44	Nēgu ge ǃgôahe hâgu Moseb tsî Aronni tsî Israels ǂamkhoegu tsîgu xa ge ǃgôahega; disiǀgamǀa aogu ge i ǁîga, mâb hoaba ǁîb îgu di ommi ǂama.
NUM.1.45	Nēti gu ge ǃgôahe hâgu Israeli ôagu diga ge i ǁîgu di ommi ǃoa, ǀgamdisi kurigu â-ib tsî ǁnāsa ǃnā hâba xu Israels ǃnâ ǂnubis ǀkha ra ǃgûǂoagu hoagu xa:
NUM.1.47	Xawe Leviǁîgu, ǁîgu îgu di ǃhaos ǃoa, ǁîgu ge ǁîgu ǃnâ ǃgôahe tama ge i.
NUM.1.48	ǃKhūb ge Moseb ǀkha ǃhoa tsî a mî xui-ao:
NUM.1.50	Îts Leviǁîga mâi ǀhûǀguitimîs di tabernakeli ǂama tsî ǁîb di sîsenūdan hoan ǂama tsî ǁîba anu hân hoan ǂama; ǁîgu ge tabernakela nî tani tsî ǁîb di sîsenūdan hoana; tsî gu ge ǁîba nî ǃoaba, tsî gu ge tabernakeli ǂnamipe nî ǁgoe.
NUM.1.52	Tsî Israeli ôan ga ǁgoe o, mâb hoaba ǁîb di ǁgoeǃkhais tawa, tsî mâb hoaba ǁîb di ǃkhaub tawa, ǁîn di ǂnubidi ǃoa.
NUM.1.53	Xawe Leviǁîgu ge tabernakeli ǀhûǀguitimîs dib ǂnamipe nî ǁgoe, ǁgôasi-i hâ tidega, Israeli ôan di ǀhaohâb ai; ǁnā-amaga gu ge Leviǁîga tabernakeli ǀhûǀguitimîs dib di ǃûisa nî dī.
NUM.1.54	Nētin ge Israeli ôana ge dī; ǃKhūb ge Moseba mîmā khamin ge ge dī.
NUM.2.1	Tsîb ge ǃKhūba Moseb tsî Aronni tsîkha ǃoa ge mî:
NUM.2.2	Israeli ôan ge nî ǁgoe, mâb hoaba ǁîb di ǃkhaub ǃgao, ǁnā saodi ǁîb îgu omgu didi ǃoa; tentoms ǀhûs dis ǃoagun ge nî ǁgoeǂnamipe.
NUM.2.3	Tsî aiǂoasǀî sores ra ǁhai ǀkhāb ai nî ǁgoen ge Judab ǁgoeǃkhais di ǃkhause nî ī, ǁîn di ǂnubidi ǃoa; tsî Nasonni, Aminadab ôab ge Judab ôagu di ǂamsase nî ī.
NUM.2.4	Tsî ǁîb di ǂnubis tsî ǁîb di ǃgôahe gen ge hûdisihakaǀaǀoadisi tsî ǃnanikaidisi ge i.
NUM.2.5	Tsî ǁîb xōǀkhās ge ǃhaos Isaskari disa nî ǁgoe; tsî Nataneli, Suari ôab ge Isaskari ôagu di ǂamsase nî ī.
NUM.2.6	Tsî ǁîb di ǂnubis tsî ǁîb di ǃgôahe gen ge korodisihakaǀaǀoadisi tsî hakakaidisi ge i.
NUM.2.7	ǁNās khaoǃgâ Sebulonni di ǃhaos; tsî Eliab, Helonni ôab ge Sebulonni ôagu di ǂamsase nî ī.
NUM.2.8	Tsî ǁîb di ǂnubis tsî ǁîb di ǃgôahe gen ge korodisihûǀaǀoadisi tsî hakakaidisi ge i.
NUM.2.9	ǃGôahesan hoan Judab di ǁgoeǃkhais din ge ǀguikaidisi ǁkhaisadisiǃnaniǀaǀoadisi tsî hakakaidisi ge i, ǁîn di ǂnubidi ǃoa, ǁîn ge nî aidoe.
NUM.2.10	ǃKhaub Rubenni ǁgoeǃkhais dib, ǁîn di ǂnubidi ǃoa, ǁîb ge ǃkhawagasǀî nî hâ; tsî Elisuri, Sedeuri ôab ge Rubenni ôagu di ǂamsase nî ī.
NUM.2.11	Tsî ǁîb di ǂnubis tsî ǁîb di ǃgôahe gen ge hakadisiǃnaniǀaǀodisi tsî korokaidisi ge i.
NUM.2.12	Tsî ǁîb xōǀkhās ge ǃhaos Simeonni disa nî ǁgoe; tsî Selumieli, Surisadaib ôab ge Simeonni ôagu di ǂamsase nî ī.
NUM.2.13	Tsî ǁîb di ǂnubis tsî ǁîb di ǃgôahe gen ge korodisikhoeseǀaǀoadisi tsî ǃnonakaidisi ge i.
NUM.2.14	ǁNās tawa ǃhaos Gadi disa, tsî Eljasab, Dehueli ôab ge Gadi ôagu di ǂamsase nî i.
NUM.2.15	Tsî ǁîb di ǂnubis tsî ǁîb di ǃgôahe gen ge hakadisikoroǀaǀoadisiǃnanikaidisi tsî korodisi ge i.
NUM.2.16	ǃGôahesan Rubenni ǁgoeǃkhais din hoan ge ǀguikaidisikorodisiǀguiǀaǀoadisi tsî hakakaidisikorodisi ge i ǂnubidi ân ǃoa. ǁÎn ge nî doeǃgon ǀgamǁîse.
NUM.2.17	ǁNās khaoǃgâs ge tentoms ǀhûs disa nî doe, Leviǁîn di ǁgoeǃkhaisa ǁîn ǁgoeǃkhais ǁaegu hâǃâ; ǁîn ga ǁgoeo, on ge nauna nî doe, mâ-i hoa-e ǁî-i di ǃkhais ǂhanis tawa ǁîn di ǃkhaugu ǃoa.
NUM.2.18	ǃKhaub, Efraimmi ǁgoeǃkhais dib, ǁîn di ǂnubidi ǃoa, ǁîb ge huriǂoasǀî nî hâ, tsî Elisamab, Amihudi ôab ge Efraimmi ôagu di ǂamsase nî i.
NUM.2.19	Tsî ǁîb di ǂnubis tsî ǁîb di ǃgôahe gen ge hakadisiǀoadisi tsî korokaidisi ge i.
NUM.2.20	Tsî ǁîb xōǀkhā ǃhaos Manaseb disa; tsî Gamalieli, Pedasuri ôab ge Manaseb ôagu di ǂamsase nî i.
NUM.2.21	Tsî ǁîb di ǂnubis tsî ǁîb di ǃgôahe gen ge ǃnonadisiǀgamǀaǀoadisi tsî ǀgamkaidisi ge i.
NUM.2.22	ǁNās tawa Benjaminni di ǃhaosa; tsî Abidanni, Gideonni ôab ge Benjaminni ôagu di ǂamsase nî i.
NUM.2.23	Tsî ǁîb di ǂnubis tsî ǁîb di ǃgôahe gen ge ǃnonadisikoroǀaǀoadisi tsî hakakaidisi ge i.
NUM.2.24	ǃGôahesan Efraimmi ǁgoeǃkhais din hoan ge ǀguikaidisiǁkhaisaǀoadisi tsî ǀguikaidisi ge i ǁîn di ǂnubidi ǃoa. Tsîn ge nî doe ǃnonaǁîse.
NUM.2.25	ǃKhaub Danni ǁgoeǃkhais dib ge ǀapasǀî nî hâ, ǁîn di ǂnubidi ǃoa; tsî Ahieseri, Amisadaib ôab ge Danni ôagu di ǂamsase nî i.
NUM.2.26	Tsî ǁîb di ǂnubis tsî ǁîb di ǃgôahe gen ge ǃnanidisiǀgamǀaǀoadisi tsî hûkaidisi ge i.
NUM.2.27	Tsî ǁîs xōǀkhās ge Aseri di ǃhaosa nî ǁgoe; tsî Pagieli, Okranni ôab ge Aseri ôagu di ǂamsase nî i.
NUM.2.28	Tsî ǁîb di ǂnubis tsî ǁîb di ǃgôahe gen ge hakadisiǀguiǀaǀoadisi tsî korokaidisi ge i.
NUM.2.29	ǁNās tawa Naftalib di ǃhaosa; tsî Ahirab, Enanni ôab ge Naftalib ôagu di ǂamsase nî i.
NUM.2.30	Tsî ǁîb di ǂnubis tsî ǁîb di ǃgôahe gen ge korodisiǃnonaǀaǀoadisi tsî hakakaidisi ge i.
NUM.2.31	ǃGôahe gen, Danni ǁgoeǃkhais din hoan ge ǀguikaidisikorodisihûǀaǀoadisi tsî ǃnanikaidisi ge i. Khaos ain ge nî doe, ǁîn di ǃkhaugu ǃoa.
NUM.3.2	Tsî nēdi ge ǀondi Aronni ôagu dide: ǂGuroǃnaesabeb Nadab, ǁnās khaoǃgâ Abihub, Eleasari tsî Itamari tsîga.
NUM.3.3	Nēdi ge ǀondi Aronni ôagu dide; pristergu hîa ge ǂkhauǀkhāhegu, ǃommi âga ge ǀoaǀoahega, pristersîsenǃâsa gu nî ǃoabase.
NUM.3.5	Ob ge ǃKhūba Moseb ǃoa ge mî:
NUM.3.7	Î gu ǁîb di ǃûisa hî tsî ǀhaohâb hoab di ǃûisa tentoms ǀhûs dis aiǃâ, tabernakeli di ǃoabasa gu nî ǃoabaga;
NUM.3.9	Ots ge satsa Leviǁîga Aronni tsî ǁîb di ôaga nî mā; ǀkhaehe gu hâ, ǁîba gu ǀkhaehe hâ Israeli ôana xu.
NUM.3.11	Tsîb ge ǃKhūba Moseb ǃoa ge mî:
NUM.3.13	ǂGuroǃnaesaben hoan ge a ti amaga; ǁnā tsēs, Egipteǃhūb ǃnâ ta ge ǂguroǃnaesabeb hoaba ǁîs ai ge ǂnausa xu ta ge tita ǂguroǃnaesabegu hoaga tita ge khaiba, khoena xu ǀgoan kōse, Israeli ǃnâ; ǁîgu ge nî ti: Tita ge ǃKhūta.
NUM.3.14	Tsîb ge ǃKhūba Sinaiǃgaroǃhūb ǃnâ Moseb ǃoa ge mî:
NUM.3.15	Levib ôaga ǃgôa, ǁîgu îgu di omgu ǃoa, ǁîgu di ǃhaodi ǃoa, aoreb hoab ǀgui ǁkhâb â-ib tsî ǁnāsa ǃnā hâba xu, ǁîgats ge nî ǃgôa.
NUM.3.16	Ob ge Moseba ǁîga ge ǃgôa, ǃKhūb di mîmās ai, ǁîb ge mîmā bi xase.
NUM.3.18	Tsî nēra ge ǀonra Levib ôakha dira, ǁîkha di ǃhaodi ǃoa: Libnib tsî Simib tsîkha.
NUM.3.19	Tsî Kehati ôagu ǁîgu di ǃhaodi ǃoa: Amrammi, Jitshari, Hebronni tsî Usieli tsîga.
NUM.3.20	Tsî Merarib ôakha ǁîkha di ǃhaodi ǃoa: Maxlib tsî Musib tsîkha; nēdi ge ǃhaodi Leviǁîn dide, ǁîgu di omgu ǃoa.
NUM.3.21	Gersonna xus ge ǃhaos Libniǁîn disa ge ǀkhī, tsî ǃhaos Simiǁîn disa; nēdi ge ǃhaodi Gersonǁîn dide.
NUM.3.22	ǁÎn di ǃgôahe gen di ǀgaus ge aoreb hoab ǀgui ǁkhâb â-ib tsî ǁnāsa ǃnā hâba xu; ǁîn di ǃgôahe gen ge hûǀoadisi tsî korokaidisi ge i.
NUM.3.23	ǃHaodi Gersonǁîn didi ge tabernakeli khaoǃgâ nî ǁgoe, huriǂoasǀî.
NUM.3.24	Tsî ǁgûsi-ommi, Gersonǁîn dib di ǂamsab ge Eljasab, Laeli ôa nî i.
NUM.3.25	Tsî ǃûis Gersonni ôagu dis, tentoms ǀhûs dis ǃnâ gu nî dīs ge tabernakeli tsî tentoms di nî i, ǁîs di ǃgū-ais tsî ǁnā ǃgū-ais tentoms ǀhûs dis di dao-ams tawa hâs;
NUM.3.26	tsî ǂgāǃkhaidi ai-oms didi tsî ǃgū-ais ai-ommi di dao-ams dis tsîdi tabernakeli tawa tsî altars ǂnamipe hâde; tsî ǁîb di tsurigu ǃoabas âb hoasa anuba hâgu on.
NUM.3.27	Tsî Kehata xus ge ǃhaos Amramǁîn disa hâ, tsî ǃhaos Jitsharǁîn dis tsî ǃhaos Hebronǁîn dis tsî ǃhaos Usielǁîn dis tsîna; nēdi ge ǃhaodi Kehatǁîn dide.
NUM.3.28	ǀGaus aoregu hoagu dis ǃnân ge ǀgui ǁkhâb â-ib tsî ǁnāsa ǃnā hâba xu ǁkhaisaǀoadisi tsî ǃnanikaidisi ge i, ǃanusib di ǃûisa ra ǃûina.
NUM.3.29	ǃHaodi Kehati ôagu didi ge nî ǁgoe tabernakeli xōǀkhā, ǃkhawagasǀî.
NUM.3.32	Tsî ǂamsab Leviǁîǂamsagu dib ge Eleasari, Aronni ôa, prister nî i; tsîb ge nî mûǂam ǁnān, ǃanusib di ǃûisa ra ǃûin ǂama.
NUM.3.33	Tsî Merariba xus ge ǃhaos Maxliǁîn disa hâ, tsî ǃhaos Musib dis tsîra; nēra ge ǃhaora Merarib dira.
NUM.3.34	Tsî ǁîra di ǃgôahe gen di ǀgaus ǃnân ge ǀgui ǁkhâb â-ib tsî ǁnāsa ǃnā hâba xu ǃnaniǀoadisi tsî ǀgamkaidisi ge i.
NUM.3.35	Tsî ǁgûsi ommi Merari ǃhaora dib di ǂamsab ge nî Suriel, Abigaili ôaba; ǁîn ge nî ǁgoe tabernakeli xōǀkhā, ǀapasǀî.
NUM.3.36	Tsî Merarib ôagu di ǃûidi mûǂams ge nî tabernakeli ǃnâǃkhâbe ǃnaogu di tsî daoǁkhaedi di tsî ǁîb ǂkhâǃnâhaigu di tsî ǁîb ǂaidi di tsî ǁîb di ǃoabasa anuba hân di;
NUM.3.37	tsî ǂkhâǃnâhaigu ai-ommi ǂnamipeb digu di tsî ǁîb ǂgāǀuridi di tsî ǁîb tsurigu dise nî i.
NUM.3.39	ǃGôahe gen hoan Leviǁîn din, Moseb tsî Aronni tsîkha ǃKhūb di mîmās ai ge ǃgôan, ǁîn di ǃhaodi ǃnâ, aoreb hoab ǀgui ǁkhâb â-ib tsî ǁnāsa ǃnā hâba xu: ǁÎn ge ǀgamdisiǀgamǀaǀoadisi ge i.
NUM.3.40	Tsî ǃKhūb ge Moseb ǃoa ge mî: ǂGuroǃnaesabegu hoaga ǃgôa, aoreb hoaba Israeli ôan ǃnâ ǀgui ǁkhâb â-ib tsî ǁnāsa ǃnā hâba xu, îts ǃgôakhâi ǁîgu ǀondi di ǀgausa.
NUM.3.41	Tsîts ge Leviǁîga tita nî ūba, Israeli ôan di ǂguroǃnaesabegu di amǃnâs ai tsî Leviǁîn di ǀgoana Israeli ôan di ǂguroǃnaesabegu amǃnâs ai. Tita ge ǃKhūta.
NUM.3.42	Ob ge Moseba ǃKhūb ge mîmā bi xase Israeli ôan ǃnâ hâ ǂguroǃnaesabegu hoaga ge ǃgôa.
NUM.3.43	Tsî ǂguroǃnaesabegu hoagu, hîa aore ge igu ge ǀondi di ǀgaus ǃnâ ǀgui ǁkhâb â-ib tsî ǁnāsa ǃnā hâba xu ǁîn di ǃgôahe gen ǃoa ǀgamdisiǀgamǀaǀoadisi tsî ǀgamkaidisi hûdisiǃnonaǀa ge i.
NUM.3.44	Tsî ǃKhūb ge Moseb ǃoa ge mî:
NUM.3.48	Tsîts ge nē mariba Aronni tsî ǁîb di ôaga nî mā, ǁîgu hîa ge orehegu, ǀgausa ǃnā hâgu di mariba.
NUM.3.49	ǃNubaib ge Moseba ǁnā oremarib, ǁîgu hîa Leviǁîgu xa orehe nîga ǃnā hâgu diba ge ū;
NUM.3.50	ǂguroǃnaesabegu Israeli ôan digu xab ge ǁnā mariba ge ū ǀguiǀoadisi tsî ǃnonakaidisiǃnanidisikoroǀa sekelde ǃanusib di sekels ǃoa.
NUM.3.51	Tsî Moseb ge ǁnā marib orehesagu diba Aronni tsî ǁîb di ôaga ge mā ǃKhūb di mîmās ǃoa, ǃKhūb ge Moseba mîmā xase.
NUM.4.1	Tsîb ge ǃKhūba Moseb tsî Aronni tsîkha ǃoa ge mî:
NUM.4.2	Ū ǀgaus Kehati ôagu disa Levib ôagu ǁaeguba xu ǁîgu di ǃhaodi ǃoa, ǁîgu îgu di omgu ǃoa.
NUM.4.4	Nēs ge ǃoabas Kehati ôagu disa nî i tentoms ǀhûs dis ǃnâ; ǁîs ge a ǃanusin di ǃanusi.
NUM.4.5	Tsî khoen nî does ka, o gu ge Aronni tsî ǁîb di ôaga hā tsî ǂgāmâiǃkhaib ǃgū-ais diba ūǁnâ tsî nî ǁîb ǀkha ǂgaes ǀhûǀguitimîs disa ǃgū-ai.
NUM.4.6	Tsî gu ge ǃgū-ais ǃâukhōn xa ge dīhesa ǁîs ai nî ǁgui tsî ǁîs ǂamai sarab ǀhomǂhoase ge dīheba nî ǃā; tsî gu ge ǁîs di tanihaikha nî ǂgā.
NUM.4.7	Tsî gu ge ǁkhāti ǁgauperegu di tāb ai ǀhomǂhoase ge dīhe saraba nî ǃā, tsî ǁîb ai nî mâi ǃoredi tsî ǀanǀanxapadi tsî ǀgabidi tsî ǃgū-aiǃoredi tsîna; ǁkhātib ge hâhâ ra pereba ǁîb ai nî hâ.
NUM.4.8	ǁNās khaoǃgâ gu ge skarlakǀapa saraba ǃā ǁîb ai tsî nî ǃâukhōn xa ge dīhe ǃgū-ais ǀkha ǁîba ǃgū-ai; tsî gu ge ǁîb di tanihaikha nî ǂgā.
NUM.4.10	Tsî gu ge ǁîba ǁkhāti sîsenūdan âb hoan ǀkha ǃâukhōn xa ge dīhe ǃgū-ais ǃnâ dī tsî nî ǁîba tanihais ai ǁgui.
NUM.4.11	Tsî ǃhuniǀuri-altars ǂamai gu ge ǀhomǂhoase ge dīhe saraba ǃā tsî nî ǁîsa ǃâukhōn xa ge dīhe ǃgū-ais ǀkha ǃgū-ai; tsî gu ge ǁîs di tanihaikha nî ǂgā.
NUM.4.12	Tsî gu ge ǁkhāti nî ū ǃoabas di sîsenūdan hoan, ǁîn ǀkha gu ǃanusib ǃnâ ra ǃoabana tsî nî ǁîna ǁgui ǀhomǂhoase ge dīhe sarab ǃnâ tsî ǃâukhōn xa ge dīhe ǃgū-ais ǀkha nî ǃgū-ai; tsî gu ge ǁîna tanihais ai nî ǁgui.
NUM.4.13	Tsî gu ge tsaob altars diba tsoroxū tsî ǁîs ai purpursaraba nî ǃā.
NUM.4.14	Tsî gu ge ǁîs ai nî ǁgui ǁîs di sîsenūdan hoan, ǁîn ǀkha gu ǁîs tawa ra ǃoaban, ǂnomsoadi tsî ferkhegu tsî sîsenbē-ūxūn, altars di sîsenūxūn hoana; tsî gu ge ǁîs ai ǃâukhōn xa ge dīhe ǃgū-aisa nî ǃā; tsî gu ge ǁîs di tanihaikha nî ǂgā.
NUM.4.15	Tsî Aronni tsî ǁîb di ôagu ga ǃanusib tsî ǃanusib di sîsenūdan hoana ǃgū-aitoao, ǁgoeǃkhaib ra ūkhâitoahe hîa, o gu ge Kehati ôaga hā tsî nî tani; xawe gu ge ǃanuba tsâǀkhā tide, ǁō gu tidega. Nēn ge Kehati ôagu nî tentoms ǀhûs dis ǃnâ tanina.
NUM.4.16	Tsî mûǂams Eleasari, Aronni ôab, pristeri dis ge olib ǃamamǀaes dib tsî ǃgâise ra mâ ǀanǀanxūn tsî hâhâ ra ǂûǁguibas tsî ǂkhau-olib ǂama nî ī; mûǂams tabernakeli hoab dis tsî ǁîb ǃnâ hân hoan dis ǃanusib ǂama tsî sîsenūdan âb ǂama.
NUM.4.17	Tsî ǃKhūb ge Moseb tsî Aronni tsîkha ǃoa ge mî:
NUM.4.18	ǃHaos Kehatiǁîn disa kho ge Leviǁîn ǁaeguba xu ǁōǂoa kai tide;
NUM.4.19	xawe kho ge nēsa ǁîna nî dī, în ûi în tā ǁō, ǃanusin di ǃanusi-en ga ǀgūo: Aronni tsî ǁîb di ôagu ge hā tsî nî ǁîga mâi, mâb hoab ǁîb di sîsenni tawa tsî ǁîb di tanis tawa;
NUM.4.21	Tsî ǃKhūb ge Moseb ǃoa ge mî:
NUM.4.22	Îts ǁkhāti ūǃoa ǀgaus Gersonni ôagu disa ǁîgu îgu di omgu ǃoa, ǁîgu di ǃhaodi ǃoa.
NUM.4.23	ǁÎgats ge ǃnonadisi kurigu â-ib tsî ǁnāsa ǃnā hâba xu korodisi kurigu â-ib kōse nî ǃgôa, ǃkhamsa ǁkhā hâgu hoaga, ǃoabasab nî ǃoabaga, tentoms ǀhûs dis ǃnâ.
NUM.4.24	Nēs ge ǃoabasa nî i Gersonni ǃhaodi disa, ǃoabas tsî tanis tawa.
NUM.4.25	ǁÎgu ge nî tani tabernakeli di îǂgoade tsî tentoms ǀhûs dis, ǁnās ge ǁîs di ǃgū-aisa tsî ǃâukhōǂganais, ǀgapise hâsa, tsî tentoms ǀhûs dis di dao-ams di aisa;
NUM.4.26	tsî ai-ommi di ǂgāmâiǃkhaiga, tsî ai-ommi ǁāb di dao-ams di aisa, tabernakeli tawa hâs tsî altars ǂnamipe hâsa; tsî ǁîb di tsurigu, tsî ǁîgu ǃoabas di sîsenūdan hoana tsî dīhesa anu hân hoana, î gu ǃoaba.
NUM.4.27	ǃOabas hoas Gersonni ôagu dis, ǁîgu di tanis hoas ǃnâ, tsî ǁîgu di ǃoabas hoas ǃnâ, ǁîs ge nî ī Aronni tsî ǁîb ôagu di mîmās ǃoa; tsî sakho ge ǁîgu di tanidi hoade ǁîga nî ǁgui-ai.
NUM.4.28	Nēs ge ǃoabas Gersonni ôagu di ǃhaodi disa tentoms ǀhûs dis ǃnâ; tsî ǁîgu di ǃûis ge Itamari, Aronni ôab, pristeri di ǃommi ǃnâ nî hâ.
NUM.4.29	Tsî Merarib ôagu xasa, ǁîgats ge ǁîgu di ǃhaodi ǃoa, ǁîgu îgu di omgu ǃoa nî ǃgôa.
NUM.4.30	ǁÎgats ge nî ǃgôa ǃnonadisi kurigu â-ib tsî ǁnāsa ǃnā hâba xu korodisi kurigu â-ib kōse ǃkhamsa ǁkhā hâgu hoaga, ǃoabas tentoms ǀhûs dis disa nî ǃoabase.
NUM.4.31	Nēs ge ǃkhōǀgaipes ǁîgu tanis dise nî ī, ǁîgu ǃoabas hoas disa tentoms ǀhûs dis ǃnâ: Omǀgaub tabernakeli dib tsî ǁîb di ǃnâkeǃkhâbehaigu tsî ǃnâkeǃkhâbeǃnaogu tabernakeli digu tsî ǁîb di daoǁkhaegu tsî ǁîb di ǂkhâǃnâhaigu tsî ǁîb di ǂaidi;
NUM.4.32	tsî ai-ommi ǂnamipe hâ ǂkhâǃnâhaigu tsî ǁîb di ǂaidi tsî ǁîb di ǂgāǀurigu tsî ǁîb di tsurigu tsîn ǁîgu di sîsenūdan hoan ǀkha tsî ǁîgu di ǃoabas hoas ǀkha, tsî sîsenūdan ǁîgu nî ǃûi tsî tanin, ǁînats ge ǀondi ǀkha nî ǃgôa.
NUM.4.33	Nēs ge ǃoabas Merarib ôagu di ǃhaodi disa, ǁîgu di ǃoabas hoas ǃoa tentoms ǀhûs dis ǃnâ Itamari, Aronni ôab, pristeri di ǃommi ǃnâ.
NUM.4.34	O gu ge Moseb tsî Aronni tsî ǀhaohâb di ǂamsagu tsîga Kehati ôaga ge ǃgôa, ǁîgu di ǃhaodi ǃoa tsî ǁîgu îgu di omgu ǃoa.
NUM.4.35	ǃNonadisi kurigu â-ib tsî ǁnāsa ǃnā hâba xu korodisi kurigu â-ib kōse ǃkhamsa ǁkhā hâgu hoaga, ǃoaba gu nîse tentoms ǀhûs dis ǃnâ;
NUM.4.36	ǁîgu di ǃgôahe hâgu ge ǁîgu di ǃhaodi ǃoa ǀgamǀoadisihûkaidisi tsî korodisi ge i.
NUM.4.37	Nēgu ge ǃgôahe hâgu, Kehatiǁîn digu, tentoms ǀhûs dis ǃnâ ra ǃoabagu hoagu, Moseb tsî Aronni tsîkha xa ge ǃgôahe ga, ǃKhūb di mîmās ǃoa, Moseb ǃomma xu.
NUM.4.38	ǁNās ǁkhās xase Gersonni ôagu di ǃgôahe hâgu ǁîgu di ǃhaodi ǃoa tsî ǁîgu îgu di omgu ǃoa.
NUM.4.39	ǃNonadisi kurigu â-ib tsî ǁnāsa ǃnā hâba xu korodisi kurigu â-ib kōse, ǃkhamsa ǁkhā hâgu hoaga, ǃoaba gu nîga tentoms ǀhûs dis ǃnâ;
NUM.4.40	ǁîgu di ǃgôahe hâgu ge ǃhaodi âgu ǃoa tsî ǁîgu îgu di omgu ǃoa ǀgamǀoadisiǃnanikaidisi tsî ǃnonadisi ge i.
NUM.4.41	Nēgu ge ǃgôahe hâgu Gersonni ôagu ǃhaodi diga, tentoms ǀhûs dis ǃnâ gere ǃoabaga, Moseb tsî Aronni tsîkha xa ge ǃgôahe ga ǃKhūb di mîmās ǃoa.
NUM.4.42	Tsî ǃgôahe hâgu Merarib ôagu di ǃhaodi digu ǁîgu di ǃhaodi ǃoa tsî ǁîgu îgu di omgu ǃoa:
NUM.4.43	ǃNonadisi kurigu â-ib tsî ǁnāsa ǃnâ hâba xu korodisi kurigu â-ib kōse ǃkhamsa ǁkhā hâgu hoagu, ǃoaba nîga tentoms ǀhûs dis ǃnâ.
NUM.4.44	ǁÎgu di ǃgôahe hâgu ge ǃhaodi âgu ǃoa ǃnonaǀoadisi tsî ǀgamkaidisi ge i.
NUM.4.45	Nēgu ge ǃgôahe hâgu Merarib ôagu di ǃhaodi diga, Moseb tsî Aronni tsîkha xa ge ǃgôahega, ǃKhūb di mîmās ǃoa Moseb ǃomma xu.
NUM.4.46	Tsî ǃgôahe hâgu Leviǁî ǃhaos digu, Moseb tsî Aronni tsî Israels ǂamsagu tsîgu xa ge ǃgôahega, ǁîgu di ǃhaodi ǃoa, tsî ǁîgu îgu di omgu ǃoa:
NUM.4.47	ǃNonadisi kurigu â-ib tsî ǁnāsa ǃnā hâba xu korodisi kurigu â-ib kōse, ǃoabas di sîsenni tsî tanis di sîsenna dīsa ǁkhā hâb hoab tentoms ǀhûs dis ǃnâ nî ǃoabaga,
NUM.4.48	ǁîgu di ǃgôahe hâgu ge ǁkhaisaǀoadisikorokaidisi tsî ǁkhaisadisi ge i.
NUM.4.49	ǃKhūb di mîmās ǃoa gu ge ge ǃgôahe Moseb di ǃomma xu, mâb hoaba ǁîb di ǃoabasa ǃoa tsî ǁîb di tanisa ǃoa; tsî ǁîgu ǃgôahe ge gu ge nēga, ǃKhūb ge Moseba mîmās xase.
NUM.5.1	Tsîb ge ǃKhūba Moseb ǃoa ge mî:
NUM.5.4	On ge Israeli ôana ǁnāti ge dī tsî ǁgoeǃkhais ǃaugab kōse ǁîga ge sî; ǃKhūb ge Moseb ǀkha ǃhoas ǁkhās xasen ge Israeli ôana gere dī.
NUM.5.5	ǃAruǀîb ge ǃKhūba Moseb ǃoa ge mî:
NUM.5.7	On ge ǁoren ge ǁoreba nî ǁguiǁnâ; ǁnās khaoǃgâ i ge ǁî-i di surudeba nî dī-unu-ai, danaǀgaus âs tsî koroǁî ǃâs âs ǃoa i ge ǃnā hâse dīǀaro tsî nî ǁî-e mā, ǁî-i tawa i ge ǀhapixa-e.
NUM.5.8	Xawe ǁnā khoeb ga ore-aob surudeb nî ǁîba mādawa-amheb xareba ūhâ tama io, ob ge ǁnā surudeb ǃKhūba nî mādawa-amheba nî pristeri di kai, bairab ǂkhîbagus dib, ǁîb ǀkhab ra ǂkhîbagusa dīb ose.
NUM.5.10	Tsî mâ-i hoa-i di ǃanu xūn ge nî ǁîb di; khoe-i ga pristera mā xū-i hoa-i ge nî ǁîb di.
NUM.5.11	ǃAruǀîb ge ǃKhūba Moseb ǃoa ge mî:
NUM.5.12	Israeli ôan ǀkha ǃhoa îts mî: Aob di taras ga ǁnāǁgôa tsî ǃûǂam-i ǀkha ǁîb aiǃâ ǃûǂamo;
NUM.5.13	ǀkhara khoeb ga ǁîs ǀkha ǁgoeo tsî ǁî ǃkhais ga aob âs di mûra ǃnâ ǂganǃgâsao tsî ǁîs ga ǃkhaisa gaugauo, ǀurisa kais ge xawe; ǃkhō-amao-i ga ǁîs ǃoagu ǀkhaio, dīs ǃnâs ǃkhōhe tama hâ xui-ao;
NUM.5.14	tsî gagas tauxasib dis ga ǁîb ǂama hā tsîb ga taras âb ǂama tauo, ǃanuoǃnâs ge amaga; gagas tauxasib dis ga ǁîb ǂama hā tsîb ga taras âb ǂama tauo, ǃanuoǃnâ tamas hâ xawe;
NUM.5.15	ob ge ǁnā aoba taras âba pristeri tawa nî ūsī tsîb ge nî ǁguibas âs ona ūsī, disiǁî ǃâs ǀgui efab gersttsampereb disa; tsîb ge oli-e ǂnâ-aisi tide tsî wiroka ǁgui-ai si tide, tauxasib di ǁguibas a amaga, ǂûǁguibas ǂâiǂâisens dis a amaga ǂhanuoǃnâsib xa nî ǂâihese.
NUM.5.16	Ob ge pristera ǁîsa nî ǀgū kai, ob ge ǁîsa ǃKhūb di ais aiǃâ nî mâi.
NUM.5.17	Ob ge pristera ǃanu ǁgam-i xa ǃhūsoa-i ǃnâ nî ū; tsî tsarab tabernakeli di ǃhūb ai hâb xab ge pristera ū tsî nî ǁgam-i ǃnâ ǂgā bi.
NUM.5.18	ǁGoasib ge pristera tarasa ǃKhūb di ais aiǃâ mâi tsî ǁîsa ǀōdana kai tsî nî ǂûǁguibas ǂâiǂâisens dis—tauxasib di ǂûǁguibasa—ǁîs di ǃomǁae ǁgui; tsî pristeri ǃomǁaeb ge au ǁgam-i, ǀâxareba ra ūhāba nî hâ.
NUM.5.19	Ob ge pristera ǁîsa nūba tsî ǁnā taras ǃoa nî mî: Khoe-i xare-i ga sa ǀkha ǁgoe tama io tsî aob âs ǃnâ hâǃâs ga ǃanuoǃnâsi-i ǃoa ǁnāǁgôa tama io, as ǃnorasa nē au ǁgam-i xa, ǀâxareba nî ūhāba;
NUM.5.20	xawe sa aob ǃnâ hâǃâs ga ǁnāǁgôa tsî ǃanuoǃnâo, sa aob oseb ge ǀnî khoeba sa ǀkha ǁgoe ǃkhais ǃaroma;
NUM.5.21	ob ge pristera ǁnā tarasa ǀâxarexūsens di nūb ǀkha nî nūba tsî pristeri ge taras ǃoa nî mî: Ab ǃKhūba ǂnûi si ǀâxarese tsî nūse sa ǁaes ǁaegu, îb ǃKhūba sa ǂnamisa toa kai tsî sa ǃnāba xâi kai;
NUM.5.22	îb nē ǁgam-i ǀâxareba ra ūhāba sa ǃnāb ǃnâ ǂgâ, ǃnābab nî xâi kaise tsî ǂnamisab nî toa kaise. ǃNubais ge ǁnā tarasa Amen, Amen! ti nî mî.
NUM.5.23	Ob ge pristera nē ǀâxaregu ǁkhāga ǂhapeb ai xoa tsî nî ǁîga au ǁgam-i ǀkha ǀari.
NUM.5.24	Tsîb ge ǁnā tarasa ǁnā au ǁgam-i, ǀâxareba ra ūhā-e nî āsi, î-i ǁgam-i, ǀâxareba ra ūhā-e ǁîs ǃnâ ǂgâ, aubahes nîga.
NUM.5.25	Tsî pristeri ge ǁnā taras di ǃomǁaeba xu ǂûǁguibas tauxasigu disa ū tsî ǁnā ǂûǁguibasa ǃKhūb di ais aiǃâ gongon tsî nî ǁîsa altars ai ǁguiba.
NUM.5.26	Tsî pristeri ge ǁkhāti ǁnā ǂûǁguibas xa ǂâiǂâisenǁguibase ǀgui ǃomsǀoa-e ū tsî nî ǁîsa altars ai ǂhubi; tsî ǁnās khaoǃgâb ge ǁnā ǁgam-e ǁnā tarasa nî āsi.
NUM.5.27	Tsî ǁnā ǁgam-eb ga ǁîsa āsio, o-i ge ǁgam-i, ǀâxareba ra ūhā-e ausib ǃoa ǁîs ǃnâ nî ǂgâ, ob ge ǃnāb âsa nî xâi, os ge ǂnamis âsa nî toa; os ge ǁnā tarasa ǁaes âs ǁaegu ǀâxarese nîra hâ.
NUM.5.28	Xawe taras ga ǃanuoǃnâ tama i, tsîs ga ǃanu, os ge nî ǃnorasa, os ge suriba nî ǀkhaehe.
NUM.5.29	Nēb ge ǂhanub tauxasib diba, taras ga aob ǃnâ hâǃâ ǁnāǁgôa tsî ǃanuoǃnâo;
NUM.5.30	aob ǂamas ga gagas taus disa hā, tsîb ga taras âb ǂama tauo, ob ge tarasa ǃKhūb di ais aiǃâ nî mâi, îb pristera ǁîs tawa nē ǂhanub hoaba ǀoaǀoa.
NUM.5.31	Tsî aob ge nî ǀhapio ǂhanuoǃnâsiba xu, xawe ǁnā taras ge ǁîs di ǂhanuoǃnâsiba nîra tani.
NUM.6.1	Tsîb ge ǃKhūba Moseb ǃoa ge mî:
NUM.6.2	ǃHoa re Israeli ôan ǃoa îts mî: Aob kas, taras kas hoas ga khaisen tsî Nasireǁî-i di mîmâisa mîmâi o, ǃKhūba i nî khaisenbase,
NUM.6.4	Nasireǁîsis â-i di tsēdi hoadi kōse i ge xū-i hîa ǂauxûib di hais xa dīhe hâ-e ǂû tide, ǂarana xu soron kōse.
NUM.6.6	ǁNā tsēdi, ǁî-i ǃnâ i ǃKhūba khaisenba hâdi kōse i ge ǁō hâ-i di sorosa sī ǀgū tide.
NUM.6.8	ǁÎ-i Nasireǁîsis tsēdi hoadi kōse i ge ǃKhūba a ǃanuba.
NUM.6.11	Ob ge pristera ǀguisa ǁoreǁguibase tsî nausa khauǁguibase ǁāǁā tsî ǁî-e nî ǂkhîbagu kai, ǁō hâ sorosa i ge ǁore-ūsa xu; nēti i ge ǁî-i di danasa ǁnā tsēs ǁkhās ai nî ǃanuǃanu.
NUM.6.12	ǁNās khaoǃgâ i ge tsēdi ǁî-i Nasireǁîsis dide ǃKhūba nî khaiba tsî ǁkhao-i ǀgui kurixa-e ǀhapiǁguibase nî ǁguiba; tsî aibekam tsēdi ge nî ǁau, ǁî-i di Nasireǁîsis ge ǀuriǀurihe amaga.
NUM.6.13	Tsî nēb ge ǂhanub Nasireǁî-i diba: ǁNā tsēs, ǁîs ais ga ǁî-i Nasireǁîsisa ǀoas ai i ge nēna tentoms ǀhûs dis di dao-ams tawa nî ūsī.
NUM.6.14	O i ge ǁî-i di ǁguibase ǃKhūba nî ǁguiba ūo ǀgui kurixa ǁkhaoba, khauǁguibase tsî ūo ǀgui kurixa ǁkhaosa, ǁoreǁguibase tsî ūo bairaba, ganganǁguibase;
NUM.6.15	tsî ǀgui ǀharus ǀkhuruoǃnâ amperedan ǀkha, tsampereb ǀkha dīhe hâ amperedan, olib ǀkha ǂnâ-aihe hân, tsî ǀkhuruoǃnâ ǂhaba tsamperen, olib ǀkha ǂnâ-aihe hân, ǁîn di ǂûǁguibas tsî ǁîn di ǂnâǁguibadi tsîn ǀkha.
NUM.6.16	Tsî pristeri ge ǁîna ǃKhūb di ais aiǃâ ūsī tsî nî ǁî-i di ǁoreǁguibas tsî ǁî-i di khauǁguibas tsîra ǁāǁā.
NUM.6.17	Tsîb ge ǁkhāti bairaba ganganǁguibase ǃKhūba nî ǁguiba ǀkhuruoǃnâ tsamperen hâǃnâ ǀharus ǀkha; tsî pristeri ge ǁî-i di ǂûǁguibas tsî ǁî-i di ǂnâǁguibas tsîra nî ǂhomi.
NUM.6.19	ǁNās khaoǃgâb ge pristera sâihe hâ ǁgarab bairab diba nî ū tsî ǀkhuruoǃnâ amperedaba ǀharusa xu tsî ǀkhuruoǃnâ ǂhaba peredaba; tsîb ge ǁîna Nasireǁî-i di ǃomkha ai nî ǁgui, ǁî-i di Nasireǁîsis ǀûna i ga ǂkhomo.
NUM.6.21	Nēb ge ǂhanub, Nasireǁî-i ge ǃKhūba Nasireǁîsis â-i di ǁguibase nūbaba tsî ǃommi â-i ga hō xū-i hoa-i dib; ǁî-i di mîmâis hîa i ga mîmâis ǁkhās xase i ge nî dī, Nasireǁîsis di ǂhanub ǃoa.
NUM.6.22	Tsî ǃKhūb ge Moseb ǃoa ge mî:
NUM.6.27	Nēti gu ge ti ǀonsa Israeli ôan ai nî ǁgui; tsî tita ge ǁîna nîra ǀkhae.
NUM.7.1	Tsî i ge ge ī, ǁnā tsēs Moseb ge tabernakela ǂnubikhâitoas ai, tsî ǁîbab ge ǂkhauǀkhā tsî a khais ai, ǁîb di sîsenūdan hoan ǀkha, tsî altars tsî ǁîs di sîsenūdan hoanab ge ǂkhauǀkhā tsî ǁîna a khais ai, 
NUM.7.2	o gu ge Israeli di ǂamsagu, ǁîn îgu ommi di danakhoega ge ǁguiba; nēgu ge ǃhaodi di ǂamsa ge igu, ǃgôahesan ǂamai ge mâ iga.
NUM.7.3	Tsî gu ge ǁîgu di ǁguibasa ǃKhūb di ais aiǃâ ge ūhā, ǃnani ǃgū-aihe hâ kunidi tsî disiǀgamǀa gomagu tsîn; ǀgui kunisa ǀgam ǂamkhoekha ama tsî ǀgui gomaba mâb hoab ama; tsî gu ge ǁîna tabernakeli aiǃâ ge ūhā.
NUM.7.4	Tsî ǃKhūb ge Moseb ǃoa ge mî:
NUM.7.5	Ū ǁîna ǁîga xu, în tentoms ǀhûs dis di ǃoabasa hâba; tsîts ge ǁîna Leviǁîga nî mā, mâb hoaba ǁîb di ǃoabas ǃoa.
NUM.7.6	Nētib ge Moseba ǁnā kunide ge ū tsî ǁnā gomaga tsî ǁîna Leviǁîga ge mā.
NUM.7.7	ǀGam kunira tsî haka gomagab ge Gersonni ôaga ge mā ǁîgu di ǃoabas ǃoa.
NUM.7.12	Tsî ǁîb ǂguro tsēs ai ǁguibas âba ge ǁguibab ge Nasonni, Aminadab ôab, Judab ǃhaos di ge iba,
NUM.7.14	tsî ǀanǀanǃores disi ǃhuniǀurisekeldi dis, ǃgâihamxūn xa ǀoa hâs;
NUM.7.15	ǀgui ǂkham ǁgōb, ǀgui bairab, ǀgui ǁkhaob hîa ǀgui kurixab tsîna, khauǁguibase;
NUM.7.16	ǀgui ǂkharapiriba ǁoreǁguibase;
NUM.7.17	tsî ganganǁguibase ǀgam gomakha, koro bairagu, koro piridi tsî koro ǀgui kurixa ǁkhaogu tsîna. Nēs ge ǁguibas Nasonni, Aminadab ôab di ge isa.
NUM.7.18	ǀGamǁî tsēs aib ge Nataneli, Suari ôab, Isaskari di ǂamsaba ge ǁguiba.
NUM.7.19	ǁÎb ge ǁguibas âba ge ǁguiba: ǀGui ǀhaiǀuriǃores, ǀguikaidisiǃnonadisi sekeldi kōse ǃgoms, ǀgui ǀhaiǀuriǀgapiǃores, hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibara;
NUM.7.20	ǀgui ǀanǀanǃores disi ǃhuniǀurisekeldi dis, ǃgâihamxūn xa ǀoa hâs;
NUM.7.21	ǀgui ǂkham ǁgōb, ǀgui bairab, ǀgui ǁkhaob hîa ǀgui kurixab tsîna, khauǁguibase;
NUM.7.22	ǀgui ǂkharapiriba ǁoreǁguibase;
NUM.7.23	tsî ganganǁguibase ǀgam gomakha, koro bairagu, koro piridi tsî koro ǀgui kurixa ǁkhaogu tsîna. Nēs ge ǁguibas Nataneli, Suari ôab di ge isa.
NUM.7.24	ǃNonaǁî tsēs aib ge Sebulonni ôagu di ǂamsab Eliab, Helonni ôaba ge ǁguiba.
NUM.7.25	ǁÎb di ǁguibas ge ǀgui ǀhaiǀuriǃores, ǀguikaidisi ǃnonadisi sekeldi kōse ǃgoms; tsî ǀhaiǀuriǀgapiǃores, hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibara;
NUM.7.26	ǀgui ǀanǀanǃores disi ǃhuniǀurisekeldi dis, ǃgâihamxūn xa ǀoa hâs;
NUM.7.27	ǀgui ǂkham ǁgōb, ǀgui bairab, ǀgui ǁkhaob hîa ǀgui kurixab tsîna, khauǁguibase;
NUM.7.28	ǀgui ǂkharapiriba ǁoreǁguibase;
NUM.7.29	tsî ganganǁguibase ǀgam gomakha, koro bairagu, koro ǀgui kurixa ǁkhaogu tsîna. Nēs ge ǁguibas Eliab, Helonni ôab di ge isa.
NUM.7.30	Hakaǁî tsēs aib ge Rubenni ôagu di ǂamsab Elisuri, Sedeuri ôaba ge ǁguiba.
NUM.7.31	ǁÎb di ǁguibas ge ǀgui ǀhaiǀuriǃores, ǀguikaidisi sekeldi kōse ǃgoms; tsî ǀgui ǀhaiǀuriǀgapiǃores, hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibara;
NUM.7.32	ǀgui ǀanǀanǃores, disi ǃhuniǀurisekeldi dis, ǃgâihamxūn xa ǀoa hâs,
NUM.7.33	ǀgui ǂkham ǁgōb, ǀgui bairab, ǀgui ǁkhaob, hîa ǀgui kurixab tsîna, khauǁguibase;
NUM.7.34	ǀgui ǂkharapiriba ǁoreǁguibase;
NUM.7.35	tsî ganganǁguibase ǀgam gomakha, koro bairagu, koro piridi tsî koro ǀgui kurixa ǁkhaogu tsîna. Nēs ge ǁguibas Elisuri, Sedeuri ôab di ge isa.
NUM.7.36	Tsî koroǁî tsēs aib ge Simeonni ôagu di ǂamsab Selumieli, Surisadaib ôaba ge ǁguiba.
NUM.7.37	ǁÎb di ǁguibas ge ǀgui ǀhaiǀuriǃores, ǀguikaidisi ǃnonadisi sekeldi kōse ǃgoms, tsî ǀgui ǀhaiǀuriǀgapiǃores, hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibara;
NUM.7.38	ǀgui ǀanǀanǃores, disi ǃhuniǀurisekeldi dis, ǃgâihamxūn xa ǀoa hâs,
NUM.7.39	ǀgui ǂkham ǁgōb, ǀgui bairab, ǀgui ǁkhaob, hîa ǀgui kurixaba, khauǁguibase;
NUM.7.40	ǀgui ǂkharapiriba, ǁoreǁguibase;
NUM.7.41	tsî ganganǁguibase ǀgam gomakha, koro bairagu, koro piridi tsî koro ǀgui kurixa ǁkhaogu tsîna. Nēs ge ǁguibas Selumieli, Surisadaib ôab di ge isa.
NUM.7.42	ǃNaniǁî tsēs aib ge Gadi ôagu di ǂamsab Eljasab, Dehueli ôaba ge ǁguiba.
NUM.7.43	ǁÎb di ǁguibas ge ǀgui ǀhaiǀuriǃores, ǀguikaidisi ǃnonadisi sekeldi kōse ǃgoms, tsî ǀgui ǀhaiǀuriǀgapiǃores, hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibara;
NUM.7.44	ǀgui ǀanǀanǃores, disi ǃhuniǀurisekeldi dis, ǃgâihamxūn xa ǀoa hâs,
NUM.7.45	ǀgui ǂkham ǁgōb, ǀgui bairab, ǀgui ǁkhaob hîa ǀgui kurixaba, khauǁguibase;
NUM.7.46	ǀgui ǂkharapiriba ǁoreǁguibase;
NUM.7.47	tsî ganganǁguibase ǀgam gomakha, koro bairagu, koro piridi tsî koro ǀgui kurixa ǁkhaogu tsîna. Nēs ge ǁguibas, Eljasab, Dehueli ôab di ge isa.
NUM.7.48	Hûǁî tsēs aib ge ǂamsab Efraimmi ôagu dib Elisamab, Amihudi di ôaba ge ǁguiba.
NUM.7.49	ǁÎb di ǁguibas ge ǀgui ǀhaiǀuriǃores, ǀguikaidisi ǃnonadisi sekeldi kōse ǃgoms, tsî ǀgui ǀhaiǀuriǀgapiǃores hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibara;
NUM.7.50	ǀgui ǀanǀanǃores, disi ǃhuniǀurisekeldi dis, ǃgâihamxūn xa ǀoa hâs;
NUM.7.51	ǀgui ǂkham ǁgōb, ǀgui bairab, ǀgui ǁkhaob, hîa ǀgui kurixaba, khauǁguibase;
NUM.7.52	ǀgui ǂkharapiriba, ǁoreǁguibase;
NUM.7.53	tsî ganganǁguibase ǀgam gomakha, koro bairagu, koro piridi, koro ǀgui kurixa ǁkhaogu tsîna. Nēs ge ǁguibas Elisamab, Amihudi ôab di ge isa.
NUM.7.54	ǁKhaisaǁî tsēs aib ge ǂamsab Manaseb ôagu dib Gamalieli, Pedasuri ôaba ge ǁguiba.
NUM.7.55	ǁÎb di ǁguibas ge ǀgui ǀhaiǀuriǃores ǀguikaidisi ǃnonadisi sekelde ǃgoms, tsî ǀgui ǀhaiǀuriǀgapiǃores, hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibara;
NUM.7.56	ǀgui ǀanǀanǃores, disi ǃhuniǀurisekeldi dis, ǃgâihamxūn xa ǀoa hâs;
NUM.7.57	ǀgui ǂkham ǁgōb, ǀgui bairab, ǀgui ǁkhaob, hîa ǀgui kurixaba, khauǁguibase;
NUM.7.58	ǀgui ǂkharapiriba ǁoreǁguibase;
NUM.7.59	tsî ganganǁguibase ǀgam gomakha, koro bairagu, koro piridi tsî koro ǀgui kurixa ǁkhaogu tsîna. Nēs ge ǁguibas Gamalieli Pedasuri ôab di ge i.
NUM.7.60	Khoeseǁî tsēs aib ge Benjaminni ôagu di ǂamsab Abidanni, Gideonni ôaba ge ǁguiba.
NUM.7.61	ǁÎb di ǁguibas ge ǀgui ǀhaiǀuriǃores, ǀguikaidisi ǃnonadisi sekeldi kōse ǃgoms, tsî ǀgui ǀhaiǀuriǀgapiǃores hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibara;
NUM.7.62	ǀgui ǀanǀanǃores, disi ǃhuniǀurisekeldi dis, ǃgâihamxūn xa ǀoa hâs;
NUM.7.63	ǀgui ǂkham ǁgōb, ǀgui bairab, ǀgui ǁkhaob hîa ǀgui kurixaba, khauǁguibase;
NUM.7.64	ǀgui ǂkharapiriba ǁoreǁguibase;
NUM.7.65	tsî ganganǁguibase ǀgam gomakha, koro bairagu, koro piridi, koro ǀgui kurixa ǁkhaogu tsîna. Nēs ge ǁguibas Abidanni Gideonni ôab di ge isa.
NUM.7.66	Disiǁî tsēs aib ge ǂamsab Danni ôagu dib Ahieseri, Amisadaib ôaba ge ǁguiba.
NUM.7.67	ǁÎb di ǁguibas ge ǀgui ǀhaiǀuriǃores, ǀguikaidisi ǃnonadisi sekeldi kōse ǃgoms, tsî ǀgui ǀhaiǀuriǀgapiǃores, hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibara;
NUM.7.68	ǀgui ǀanǀanǃores, disi ǃhuniǀurisekeldi dis, ǃgâihamxūn xa ǀoa hâs;
NUM.7.69	ǀgui ǂkham ǁgōb, ǀgui bairab, ǀgui ǁkhaob hîa ǀgui kurixaba, khauǁguibase;
NUM.7.70	ǀgui ǂkharapiriba ǁoreǁguibase.
NUM.7.71	Tsî ganganǁguibase ǀgam gomakha, koro bairagu, koro piridi, koro ǀgui kurixa ǁkhaogu tsîna. Nēs ge ǁguibas Ahieseri, Amisadaib ôab di ge isa.
NUM.7.72	Disiǀguiǀaǁî tsēs aib ge ǂamsab Aseri ôagu dib Pagieli, Okranni ôaba ge ǁguiba.
NUM.7.73	ǁÎb di ǁguibas ge ǀgui ǀhaiǀuriǃores, ǀguikaidisi ǃnonadisi sekeldi kōse ǃgoms, tsî ǀhaiǀuriǀgapiǃores, hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibara;
NUM.7.74	ǀgui ǀanǀanǃores, disi ǃhuniǀurisekeldi dis ǃgâihamxūn xa ǀoa hâs;
NUM.7.75	ǀgui ǂkham ǁgōb, ǀgui bairab, ǀgui ǁkhaob, hîa ǀgui kurixaba, khauǁguibase;
NUM.7.76	ǀgui ǂkharapiriba ǁoreǁguibase;
NUM.7.77	tsî ganganǁguibase ǀgam gomakha, koro bairagu, koro piridi, koro ǀgui kurixa ǁkhaogu tsîna. Nēs ge ǁguibas Pagieli, Okranni ôab di ge isa.
NUM.7.78	Disiǀgamǀaǁî tsēs aib ge ǂamsab Naftalib ôagu dib Ahirab, Enanni ôaba ge ǁguiba.
NUM.7.79	ǁÎb di ǁguibas ge ǀgui ǀhaiǀuriǃores, ǀguikaidisi ǃnonadisi sekeldi kōse ǃgoms; tsî ǀgui ǀhaiǀuriǀgapiǃores, hûdisi sekeldi kōse ǃgoms, ǃanusib di sekels ǃoa; hoara ge tsampereb, olib ǀkha ǂnâ-aihe hâb xa ge ǀoa hâ i ǂûǁguibase;
NUM.7.80	ǀgui ǀanǀanǃores, disi ǃhuniǀurisekeldi dis, ǃgâihamxūn xa ǀoa hâs;
NUM.7.81	ǀgui ǂkham ǁgōb, ǀgui bairab, ǀgui ǁkhaob, hîa ǀgui kurixaba, khauǁguibase;
NUM.7.82	ǀgui ǂkharapiriba ǁoreǁguibase;
NUM.7.83	tsî ganganǁguibase ǀgam gomakha, koro bairagu, koro piridi tsî koro ǀgui kurixa ǁkhaogu tsîna. Nēs ge ǁguibas Ahirab, Enanni ôab di ge isa.
NUM.7.84	Nēs ge khais altars dis Israeli ǂamsagu dis, ǂkhauǀkhāhes ge tsēs ai: Disiǀgamǀa ǀhaiǀurisoadi, disiǀgamǀa ǀhaiǀuriǀgapiǃoredi tsî disiǀgamǀa ǃhuniǀuriǀanǀansoadi tsîn.
NUM.7.85	ǀGui ǀhaiǀuriǃores ge ǀguikaidisi tsî ǃnonadisi sekeldi kōse ge ǃgom i, tsî ǀgui ǀgapiǃoresa hûdisidi kōse, ǀhaiǀurisoadi hoadi dib ge ǀgamǀoadisi tsî hakakaidisi ge i, ǃanusib di sekels ǃoa.
NUM.7.86	Disiǀgamǀa ǃhuniǀuriǀanǀanǃoredi, ǃgâihamxūn ǀkha ǀoa hâdi, mâ ǀanǀanǃores hoas ge disi sekeldi kōse ge ǃgom i, ǃanusib di sekels ǃoa; ǃgomsib ǃhuniǀuriǀanǀanǃoredi dib hoab ge ǀguikaidisi tsî ǀgamdisi sekel ge i.
NUM.7.87	ǀGoan khauǁguibas din hoan ge disiǀgamǀa ǁgōgu, disiǀgamǀa ǀgui kurixa bairagu di ǂûǁguibas ân ǀkha; tsî disiǀgamǀa piridi ǁoreǁguibas.
NUM.7.88	Tsî ǀgoan ganganǁguibas din hoan ge ǀgamdisihakaǀa ǁgō ge i, tsî bairaga ǃnanidisi, piride ǃnanidisi tsî ǀgui kurixa ǁkhaogu ge ge ǃnanidisi i. Nēs ge khais altars disa, ǂkhauǀkhāhes ges khaoǃgâ.
NUM.7.89	Tsî Moseb ge tentoms ǀhûs dis ǃnâ ǂgâo, ǁîb ǀkhab nî ǃhoase, ob ge dommi, ǁîb ǀkha ra ǃhoaba ge ǁnâu ǂkhîbagus ǂgaes ǀhûǀguitimîs di ǂgaes ai hâsa xu, ǀgam xerukha ǁaegu. Nētib ge ǁîb ǀkha ge ǃhoa.
NUM.8.1	ǃNubaib ge ǃKhūba Moseb ǃoa ge mî:
NUM.8.3	Ob ge Aronna ǁnāti ge dī. Kandelari ǃoa-aib ge ǁîb di ǃamamǀaede ge ǃamam; ǃKhūb ge Moseba mîmā khami.
NUM.8.4	Tsî kandelari ge ǃhuniǀuri ǀgui ge i, ǁôab âb kōse, ǃkhārogu âb kōseb ge ǂnauǃgâiǃgâihe hâ ge i; ǁnā īsib, ǃKhūb ge Moseba ǁgaub ǁkhāb xaseb ge kandelara gere dī.
NUM.8.5	Tsî ǃKhūb ge Moseb ǃoa ge mî:
NUM.8.8	ǁNās khaoǃgâ gu ge nî ū ǂkham ǁgōba, ǁîgu di ǂûǁguibas tsampereb dis, olib ǀkha ǂnâ-aihe hâb dis ǀkha; tsî ǀnî ǂkham ǁgōbats ge nî ū ǁoreǁguibase.
NUM.8.9	Tsîts ge Leviǁîga tentoms ǀhûs disa nî ǀgūǀgū; tsîts ge ǀhaohâb Israeli ôan dib hoaba nî ǀhûǀhû.
NUM.8.10	Ā, Leviǁîgats ge ǃKhūb di aisa nî ǀgū kai, on ge Israeli ôana ǃomgu âna Leviǁîga nî ǁgui-ai.
NUM.8.12	O gu ge Leviǁîga ǃomgu âga ǁgōkha di danara ai nî ǁgui; ǁnās khaoǃgâts ge ǀguiba ǁoreǁguibase tsî nauba khauǁguibase ǃKhūba nî ǁāǁāba, Leviǁîgu ǂamats nî ǂkhîbagusa dīse.
NUM.8.13	Tsîts ge Leviǁîga Aronni di ais aiǃâ tsî ǁîb ôagu di ais aiǃâ nî mâi, tsîts ge ǁîga gongonǁguibase ǃKhūba nî ǁguiba.
NUM.8.15	Tsî ǁnās khaoǃgâ gu ge Leviǁîga nî ǂgâ, tentoms ǀhûs disa gu nî ǃoabaga; tsîts ge ǁîga nî ǃanuǃanu, tsîts ge ǁîga gongonǁguibase nî gongon.
NUM.8.18	Tsî tita ge Leviǁîga ge ū ǂguroǃnaesabegu Israeli ôan digu hoagu di amǃnâs ai.
NUM.8.20	Tsî Moseb tsî Aronni tsî Israeli ôan di ǀhaohâb hoab ge Leviǁîgu tawa ǃKhūb ge Moseba Leviǁîgu xa mîmān hoan ǃoa ge dī, ǁnās ǁkhās xasen ge Israeli ôana ǁîgu tawa ge dī.
NUM.8.22	Tsî ǁnās khaoǃgâ gu ge Leviǁîga ge hā, ǁîgu di ǃoabasa gu nî ǃoabase, tentoms ǀhûs dis ǃnâ Aronni di ais aiǃâ tsî ǁîb ôagu di ais aiǃâ; ǃKhūb ge Moseba Leviǁîgu xa mîmās ǁkhās xasen ge ǁîgu tawa ge dī.
NUM.8.23	Tsî ǃKhūb ge Moseb ǃoa ge mî:
NUM.8.25	Xawe korodisi kurixab kao, ob ge ǂnoagus nē ǃoabas disa xu nî ǃnora, tsîb ge ǃaruǀî ǃoaba tide.
NUM.8.26	Tsîb ge ǃgâsagu âb ǀkha nî ǃoaba, tentoms ǀhûs dis ǃnâ ǃûisa nî ǃûise, xawe ǃoabasab ge ǃoaba tide. ǁNātits ge Leviǁîgu tawa nî dī ǁîgu di ǃûidi ǃnâ.
NUM.9.1	Tsîb ge ǃKhūba Moseb ǀkha ge ǃhoa ǃgaroǃhūb Sinaib ǃnâ ǀgamǁî kurib ǃnâ, Egipteǃhūba xun ge doeǂoas khaoǃgâ, ǂguro ǁkhâb ǃnâ, mî rase:
NUM.9.3	disihakaǀaǁî tsēs nē ǁkhâb dis ai du ge ǁîba nî dī, ǀgam ǃûiǁaekha ǁaegu, mîmâisa ǁaeb ai; ǁîb di ǂnûiǂgādi hoadi ǃoa, tsî ǁîb di ǂhanugu hoagu ǃoa du ge ǁîba nî dī.
NUM.9.4	Ob ge Moseba Israeli ôan ǀkha ge ǃhoa, Pasxaban nî dīsa.
NUM.9.5	On ge Pasxaba gere dī disihakaǀaǁî tsēs ǂguro ǁkhâb dis ai ǀgam ǃûiǁaekha ǁaegu ǃgaroǃhūb Sinaib ǃnâ; ǃKhūb ge Moseba mîmās ǁkhās xasen ge Israeli ôana ge dī.
NUM.9.7	Tsî ǁnā khoen ge ǁîkha ǃoa ge mî: Sida ge a ǃanuoǃnâ ǁō hâ soros khoe-i dis ǂama; tare xū-i ǃaroma da kha ǁnâi nî tôasi, ǃKhūb di ǁguibasa da ǁîb di mîmâisa ǁaeb ai ǁguiba ǁkhā tidese, Israeli ôan ǁaegu?
NUM.9.8	Ob ge Moseba ǁîn ǃoa ge mî: Mâ, î ta tita ǁnâu tare xū-eb nî ǃKhūba mîmā ǃkhaisa.
NUM.9.9	ǁGoasib ge ǃKhūba Moseb ǃoa ge mî:
NUM.9.10	ǃHoa re Israeli ôan ǃoa îts mî: Khoe-i sadu di-i tsî sadu ǃhaodi di-i ga ǁō hâ soro-i ǂama ǃanuoǃnâ xawe, ǃnū daob ai i ga hâ xawe i ge ǃKhūba Pasxaba nî dība.
NUM.9.11	ǀGamǁî ǁkhâb ǃnâ, disihakaǀaǁî tsēs ai, ǀgam ǃûiǁaekha ǁaegun ge ǁîba nî dī; ǀkhuruoǃnâ peregu tsî au ǁharen ǀkhan ge ǁîba nî ǂû.
NUM.9.12	ǁÎn ge ǁîb xa xū-e ǃgau tide, ǁgoas kōse, tsîn ge ǁîb di ǂkhō-i xare-e khôa tide; Pasxab di ǂnûiǂgās hoas ǃoan ge ǁîba nî dī.
NUM.9.13	Khoe-i ga ǃanu tsî i ga daob ai hâ tama i, xawe i ga Pasxaba dīsa ǁnākhao hâo, ǁnā ǀoms ǂhanis ge ǁîs di ǁaede xu nî ǃhomǂuihe; ǁîb ge ǁguibas ǃKhūb disa ǁaeb âb ai ǁguiba tama amagab ge ǁnā khoeba ǁoreb âba nî tani.
NUM.9.14	Tsî ǃhaokhoe-i ga sadu tawa ǃhaokhoese hâo, tsî i ga ǁkhāti Pasxaba ǃKhūba dībao, o i ge Pasxab di ǂnûiǂgās ǃoa tsî ǁîb di dommi ai ǁîba nî dī; ǀgui ǂnûiǂgās ǀguisa du ge nî ūhâ, ǃhaokhoe-i kas, ǃhūb ǃnaesabe-i kas hoasa.
NUM.9.16	ǁNāti i ge hugaǀgui ge ī, ǀnanus ge ǁîba tsēa ge ǃgū-ai, tsî tsuxuba i ge ǀaes di ī-i xase ge i.
NUM.9.17	Tsî ǀnanus ge tentomsa xu ūkhâihe ǃnubain ge Israeli ôana ǁkhāti ge dāǁnâ; tsî ǀnanus ge sī hâpa, ǁnāpan ge Israeli ôana ge ǁgoe.
NUM.9.18	ǃKhūb di mîmās ain ge Israeli ôana ge dāǁnâ, tsî ǃKhūb di mîmās ǃoan ge gere ǁgoe; ǀnanus ge tabernakeli ai hâ i tsēdi hoadi kōsen ge gere ǁgoe.
NUM.9.19	Tsî ǀnanus ge ǂgui tsēde tabernakeli ai ǀhawe, on ge Israeli ôana ǃKhūb di ǃûisa gere ǃûi tsî dāǁnâ tama.
NUM.9.20	Tsî ī i geo, ǀnanus ge ǀoro tsēde tabernakeli ai hâo, on ge ǃKhūb di mîmās ǃoa gere ǁgoe, tsî ǃKhūb di mîmās ǃoa gere dāǁnâ.
NUM.9.21	Tsî ī i geo, ǀnanus ge ǃuisa xu ǁgoas kōse hâ tsî ǀnanus ge ǁgoas ai khâi ǃkhaisa, on ge gere dāǁnâ; tsēas kao, tsuxubas kao, ǃâus ra ūkhâisen ǃnubain ge gere dāǁnâ.
NUM.9.22	Tsî ǀnanus ge ǀgam tsēra kōses kas, ǀgui ǁkhâb kōses ka xawe tabernakeli ai ǀhaweo, ǁîb ai ra hâse, on ge Israeli ôana ǁgoe tsî doe tama; tsî khâis ka ǃnubain ge gere doe.
NUM.9.23	ǃKhūb di mîmās ǃoan ge gere ǁgoe, tsî ǃKhūb di mîmās ǃoan ge gere doe; ǃKhūb di ǃûisan ge ge dī ǃKhūb ge mîmā khami, Moseb di ǃoabasa xu.
NUM.10.1	ǃAruǀîb ge ǃKhūba Moseb ǃoa ge mî:
NUM.10.3	Tsîn ga ǁîǀgamra xâio, ob ge ǀhaohâb hoaba sa tawa nî ǀhû, tentoms ǀhûs dis di dao-ams tawa.
NUM.10.4	Tsî ǀguisan ga ǀguri xâio, o gu ge ǂamsagu, Israeli ǀoadisin di danakhoega sa tawa nî ǀhû.
NUM.10.5	ǂKhupixa ǀōb ǀkhats ga xâio, on ge ǁgoe hân hîa aiǂoasǀî ǁgoena nî doe.
NUM.10.6	Tsî ǀgamǁî ǃnās aits ga ǂkhupixa ǀōb ǀkha xâio, on ge ǁgoe hân, hîa ǃkhawagasǀî ǁgoena nî doe; ǂkhupixa ǀōb ǀkhan ge nî xâi, doedi ân ǃoa.
NUM.10.7	Tsî ǀhaohâbats ga ǀhûǀhû ots ge xâis ǀguisa nî hî, xawets ge ǂkhupixase xâi tide.
NUM.10.8	Tsî pristergu, Aronni ôagu ge ǁnā ǀgapadara nî xâi; tsî ra ge sado ǀamo ǂnûiǂgāse nî ība sadu di ǃhaodi tawa.
NUM.10.9	Tsî sadu di ǃhūb ǃnâ du ga torodīǃgûo khākhoeb, sado ra ǂōǂōb ǃoagu, o du ge ǁnā ǀgapadara ǀkha ǁkhāti ǂkhupixa ǀō-e nî dī; o du ge nî ǂâibahe ǃKhūb sadu Elob di ais aiǃâ, tsî du ge sadu di khākhoena xu nî orehe.
NUM.10.11	Tsî i ge ǀgamǁî kurib di ǀgamǁî ǁkhâb ǃnâ, ǀgamdisiǁî tsēs ǁkhâb dis ai ge ī, ǀnanus ge tabernakeli ǀhûǀguitimîs diba xu khâi ǃkhaisa.
NUM.10.12	On ge Israeli ôana doedi ân ǃnâ ǃgaroǃhūb Sinaiba xu ge doe; tsî ǀnanus ge ǃgaroǃhūb Paranni ǃnâ ge hâ.
NUM.10.13	Nētin ge ge aidoe ǃKhūb di mîmās ǃoa Moseb ǃomma xu.
NUM.10.14	ǂGurob ge ǃkhaub Judab ôan di ǁgoeǃkhais diba ge doe, ǁîn di ǂnubidi ǃoa; tsî ǁîs di ǂnubis ǂamab ge Nasonni, Aminadab ôaba ge hâ i.
NUM.10.15	Tsî ǂnubis Isaskari ôan di ǃhaos dis ǂamab ge Nataneli, Suari ôaba ge hâ i.
NUM.10.16	Tsî ǂnubis Sebulonni ôan di ǃhaos dis ǂamab ge Eliab, Helonni ôaba ge hâ i.
NUM.10.17	ǃNubaib ge tabernakela ge ūǁnâhe, tsî Gersonni ôagu tsî Merarib ôagu ge ge doe, tabernakela ra taniǃâ.
NUM.10.18	ǁNās khaoǃgâb ge ǃkhaub Rubenni ǁgoeǃkhais diba ge doe, ǁîn di ǂnubidi ǃoa; tsî ǁîs di ǂnubis ǂamab ge Elisuri, Sedeuri ôaba ge hâ i.
NUM.10.19	Tsî ǂnubis Simeonni di ǃhaos dis ǂamab ge Selumieli, Surisadaib ôaba ge hâ i.
NUM.10.20	Tsî ǂnubis Gadi ôan dis ǂamab ge Eljasab, Dehueli ôaba hâ ge i.
NUM.10.21	ǃNubai gu ge Kehatǁîgu ge doe, ǃanusiba ra taniǃâ; tsî naugu ge tabernakela ge ǂnubikhâi, ǁîgu ge hās kōse.
NUM.10.22	ǁNās khaoǃgâb ge ǃkhaub Efraimmi ôan di ǁgoeǃkhais diba ge doe ǁîn di ǂnubidi ǃoa; tsî ǁîs di ǂnubis ǂamab ge Elisamab, Amihudi ôaba ge hâ i.
NUM.10.23	Tsî ǂnubis Manaseb ôan di ǃhaos dis ǂamab ge Gamalieli, Pedasuri ôaba ge hâ i.
NUM.10.24	Tsî ǂnubis Benjaminni ǃhaos dis ǂamab ge Abidanni, Gideonni ôaba ge hâ i.
NUM.10.25	ǃNubaib ge ǃkhaub Danni ôan di ǁgoeǃkhais diba ge doe, ǁgoeǃkhaidi din hoana ra ǃkhōǀhaose, ǁîn di ǂnubidi ǃoa; tsî ǁîs di ǂnubis ǂamab ge Ahieseri, Amisadaib ôaba ge hâ i.
NUM.10.26	Tsî ǂnubis Aseri ôan di ǃhaos dis ǂamab ge Pagieli, Okranni ôaba ge hâ i.
NUM.10.27	Tsî ǂnubis Naftalib ôan di ǃhaos dis ǂamab ge Ahirab, Enanni ôaba ge hâ i.
NUM.10.28	Nēdi ge doedi Israeli ôan dide ge i, ǁîn di ǂnubidi ǃoa, doen ra hîa.
NUM.10.30	Xaweb ge: ǃGû ta tide, ti ge mî, tsî, tita ge ti ǃhūb tsî ti ǀaokhoen ǃoa nî ǃgû.
NUM.10.31	Ob ge ǁîba: Tā ǁnāxū da re, ti ge mî, sats a ǂan xuige, ǃgaroǃhūb ǃnâ da nî ǁgoe ǃkhaisa, ots ge satsa mûse nî ība da.
NUM.10.32	Tsî i ge nî ī, sida ǀkhats ga ǃgû tsî ǃgâib ga īo, ǃKhūb nî sida tawa ǃgâidība, o da ge satsa ǁkhāti nî ǃgâidī.
NUM.10.33	Nētin ge ǃnona tsēdi di daob kōse ǃKhūb di ǃhomma xu ge doe; tsî ǂgaes ǃKhūb di ǃgaeǀhaos dis ge ǁîn di ais aiǃâ ge ǃgû, ǃnona tsēdi di daob kōse, ǁînas nî sâǃkhai-e ôaǂuibase.
NUM.10.36	Tsî sâs geo, ob ge ge mî: ǃHoba re, ǃKhūtse, disiǀoadisin Israeli din di ǀoadisin ǃoa.
NUM.11.2	ǃNubais ge ǁaesa Moseba ge ǂgai; ob ge Moseba ǃKhūb ǃoa ge ǀgore, tsîs ge ǀaesa ge ǀari.
NUM.11.3	ǁNā-amagab ge ǀons ǁnā ǃās disa Tabera ti ge ǂgai, ǃKhūb di ǀaes ge ǁîn ǁaegu khau amaga.
NUM.11.5	ǂÂi da kom rao ǁnā ǁaun Egipteb ǃnâ da ge xū-i ama tamase gere ǂûn xa; tôan xa tsî ǃhanatsaman xa tsî ǀoran xa tsî ǃhān xa tsî Jode-uib tsîn xa.
NUM.11.6	Xawe nēsis ge sida ǀomsa a ǂnâsa, ǀnî xū-i ge sida mûdi aiǃâ a ǀkhai, nē manab ǀguib komo.
NUM.11.8	Os ge ǁaesa ǃgûma tsî ge ǀhaoǀhao bi tsî ge ǁkhami bi ǁkhamidi ǃnâ tsî ge sâi bi sūdi ǃnâ tsî ǁîb xa amperedana ge dī; tsî ǁkhoab ge olitsampereb dib khami ge ǁkhoa.
NUM.11.9	Tsî ǀaub ge tsuxuba ǁgoeǃkhais ai ǁnāo, ob ge manaba ǁîb ai ge ǁgôaxa.
NUM.11.10	ǃNubaib ge Moseba ǁaes ra ā ǃkhaisa ge ǁnâu ǁîn ommi din ǃnâ, mâ-i hoa-i ǁî-i oms di dao-ams ǃnâ. Ob ge ǁaib ǃKhūb diba kaise ge khâi; tsî Moseb di mûǁae i ge ǁkhāti ge tsū i.
NUM.11.11	Ob ge Moseba ǃKhūb ǃoa ge mî: Tarexats kha satsa ǃgāb âtsa tsūse ge sîsenū, tsî tarexa ta kha sa mûǁae ǀkhomma hō tama hâ, ots ra ǃgommi nē ǁaes hoaragas diba tita ai ǁgui?
NUM.11.12	ǃKhōǃoa ta xare ge tita nē ǁaes hoasa? ǁOra ta xare ge ǁîsa? Ots ra tita ǃoa mî: ǁÎna tani sa tîǂams ǃnâ, kaikaiǁgûb ra dai ra ǀgôa-e tanis xase, ǁnā ǃhūb, ǁîn îgats ge nūbaba ǃoa
NUM.11.13	Mapa xu ta kha ǁnâi ǁgan-e nî hō, nē ǁaes hoasa ta nî mās kōse? Titaǀîn ra ā tsî: ǁGan-e mā da, î da ǂû re! ti mî.
NUM.11.14	Tita ǀgui ta kom nē ǁaes hoasa tani ǁoao, ǃgomdāhe ta kom rao.
NUM.11.17	o ta ge tita ǁgôaxa tsî nî ǁnāpa sa ǀkha ǃhoa tsî ǁnā gagas, sa ai hâs xa ū, tsî nî ǁîgu ai ǁgui; o gu ge ǃgommi nē ǁaes diba sa ǀkha nî tani, îts tā ǀguri tani.
NUM.11.19	O du ge nî ǂû ǀgui tsēs ǀguis kōse tama i, ǁkhāti ǀgam tsēra kōse tama i, ǁkhāti koro tsēdi kōse tama i, ǁkhāti disi tsēdi kōse tama i, ǁkhāti ǀgamdisi tsēdi kōse tama i tsî;
NUM.11.20	hî-î, ǀgui ǁkhâb hoaragab kōse, ǂguisa xus nî ǂoaxa tsî uixa du nîs kōse, ǃKhūb, sadu ǁaegu hâba du go aoxū, tsî ais âb aiǃâ du goro ā tsî: Tare xū-i ǃaroma da Egipteba xu ge doeǂoa? ti mî amaga.
NUM.11.21	Ob ge Moseba ge mî: ǃNanikaidisiǀoadisin ge, ǀnūǃgû ran nē ǁaes din, ǁîn ǁaegu ta hâna; xawets ra satsa: Tita ge ǁîna ǁgan-e nîra mā, ǀoasa ǁkhâb kōsen nî ǂûga, ti mî?
NUM.11.24	Ob ge Moseba ǂoa tsî ǃKhūb di mîde ǁaesa sī ge mîba; tsîb ge hûdisi aogu, ǁaes di kaiga ǀhaoǀhao tsî ǁîga tentoms ǂnamipe ge mâi.
NUM.11.25	ǃNubaib ge ǃKhūba ǀnanus ǃnâ ǁgôaxa tsî ǁîb ǀkha ge ǃhoa; tsîb ge gagas ǁîb ai hâs xa ū tsî ǁîsa hûdisi aogu, ǁnā kaigu ai ge ǁgui, o i ge ge ī, gagas ge ǁîgu ai sâo, o gu ge gere kēbo, xawe ǁnās khaoǃgâ tama.
NUM.11.26	Tsî ǀgam aokha ge ǁgoeǃkhais ǃnâ ge hâ i, ǀguib di ǀons ge Eldad tsî naub di ǀons ge Medad; tsî ǁnā gagas ge ǁîkha ai ge sâ, xoamâisan di kha ge i xui-ao, tentoms ǃoa kha ge ǂoa tama hâ i xawe; tsî kha ge ǁgoeǃkhais ǃnâ gere kēbo.
NUM.11.27	ǃNubaib ge ǀgôaba ǃkhoesī tsî Moseba ǂhôa tsî ge mî: Eldadi tsî Medadi tsîkha ge ǁgoeǃkhais ǃnâ ra kēbo.
NUM.11.30	ǁNās khaoǃgâb ge Moseba ǁgoeǃkhais ǃnâ ge ǀhû, ǁîb tsî Israeli di kaigu ona.
NUM.11.32	ǃNubais ge ǁaesa khâi tsî ǁnā tsēs hoas tsî ǁnā tsuxub hoab tsî sao ra tsēs hoasa ǃnabarina gere ǀhaoǀhao; ǀorose ūhâ-i ge disi gomerde ge ǀhaoǀhao; tsîn ge ǁîna ge ǁguiǃābasen ǁgoeǃkhais ǂnamipe.
NUM.11.33	Tsî ǁgan-i ganupe ǁîn di ǁgûgu ǁaegu hâ i ǁgaehe tama hâ hîab ge ǃKhūb di ǁaiba ǁaesǀî ge khâi, tsî ǃKhūb ge ǁaesa ama kai ǁnora-ai-i ǀkha ge ǂnau.
NUM.11.35	Turab ǀhobade xus ge ǁaesa Haserots ǃoa ge doe; tsîn ge Haserots tawa ge hâ.
NUM.12.2	tsî ra ge ge mî: ǁNâi Moseb ǃnâ-ū ǀguib ra ǃKhūba ǃhoa? Sim ǃnâ-ūs tsînab ǃhoa tama hâ? Tsî ǃKhūb ge ǁîsa ge ǁnâu.
NUM.12.3	Xawe ǁnā aob, Moseb ge kaise tsamtsiǃnâ ge i, khoen, ǃhūbaib ai hân hoan ǃgâ-ai.
NUM.12.4	ǃNubaib ge ǃKhūba ǃnapetamase Moseb, Aronni tsî Miriams tsîn ǃoa ge ǃhoa: Sa ǃnonado, ǂoaxa du re tentoms ǀhûs dis ǃoa. On ge ǁî ǃnonana ge ǀkhī.
NUM.12.6	Ob ge ge mî: ǁNâu nēsi ti mîde! Kēbo-aob ga sadu ǃnâ hâo, o ta ge tita ǃKhūta ai-e xu ǁîb tawa nî ǂanǂansen. ǁHapo-i ǃnâ ta ge tita ǁîb ǀkha nî ǃhoa.
NUM.12.9	ǃNubaib ge ǃKhūb di ǁaiba ǁîraǀî ge khâi, tsîb ge ǁîba ge bē.
NUM.12.11	ǁNā-amagab ge Aronna Moseb ǃoa ge mî: Okha, ti ǀhonkhoetse, tā sim ai ǁgui re nē ǁoreb ǂkhabasem go dīb tsî ǁîb ǀkham go ǁoreba.
NUM.12.12	As ǁîsa tā ǁō hâ-i xase ī re, ǁgans â-i, ǁgûs sorosa xu i ra ǀkhī hîa ǃkhareb ai hapuhe hâ-i xase.
NUM.12.15	Nētis ge Miriamsa hû tsēdi kōse ǁgoeǃkhais ǃauga ge dīǂuihe; tsî ǁaes ge aiǃâ doe tama, Miriams ge ǃkhōǃoahes kōse.
NUM.12.16	Xawe ǁnās khaoǃgâs ge ǁaesa Haserotsa xu ge doe tsî ǃgaroǃhūb Paranni ǃnâ ge sī ǁgoe.
NUM.13.1	Tsî ǃKhūb ge Moseb ǃoa ge mî:
NUM.13.3	Ob ge Moseba ǁîga ǃgaroǃhūb Paranna xu ge sî ǃKhūb di mîmās ǃoa. ǁNā khoegu hoagu ge Israeli ôan di danakhoe ge i.
NUM.13.4	Tsî nēdi ge ǀondi âga: Rubenni ǃhaos xa Samuab, Sakuri ôab;
NUM.13.5	Simeonni ǃhaos xa Safati, Horib ôab;
NUM.13.7	Isaskari ǃhaos xa Jigali, Joseb ôab;
NUM.13.9	Benjaminni ǃhaos xa Paltib, Rafub ôab;
NUM.13.10	Sebulonni ǃhaos xa Gadieli, Sodib ôab:
NUM.13.11	Joseb ǃhaos xa, Manaseb ǃhaos di amǃnâs ai Gadib, Susib ôab;
NUM.13.12	Danni ǃhaos xa Amieli, Gemalib ôab;
NUM.13.13	Aseri ǃhaos xa Seturi, Mixaeli ôab;
NUM.13.14	Naftalib ǃhaos xa Nabib, Wofsib ôab;
NUM.13.15	Gadi ǃhaos xa Geueli, Makib ôab.
NUM.13.17	Ob ge Moseba ǁîga ge sî, ǃhūb Kanaanna gu nî ǃkhēga, tsîb ge ǁîgu ǃoa ge mî: Nēpa-ū ǃgûǃapa ǃkhawagasǀî, î go ǃapa ǃhommi ai;
NUM.13.18	î go ǃhūba sī kō, matib ī ǃkhaisa, tsî ǁaes, ǁîb ǃnâ ǁan hâsa isen a ǀgaisa, isen a ǂkhabusa ǃkhaisa, isen a ǀoro, isen a ǂgui ǃkhaisa.
NUM.13.19	Tsî mati ī ǃhūb a ǃkhaisa, ǁîb ǃnân ǁan hâba, iseb a ǃgâi, iseb a tsū ǃkhaisa; tsî mati ī ǃādi asa, ǁîdi ǃnân ǁan hâde, ise di ǁgâudi ǃnâ, isen ǁaposa ǃkhaidi ǃnâ ǁan hâ ǃkhaisa;
NUM.13.20	tsî ǁkhāti mati ī ǃhūb a ǃkhaisa, iseb a kausas, iseb a ǃgarasasa, ise di haide ǁîb ǃnâ hâsa, ise di hâ tamasa. Î go ǃgariǃgarisen î go ǃhūb di ǂûn xa ū. Tsî ǁnā tsēdi ge ǂguro ǂûn ǂauxûiǂûhais din di tsē ge i.
NUM.13.21	Nēti gu ge ǃgûǃapa tsî ǃhūba ge ǃkhē ǃgaroǃhūb Sinna xu Rehobs kōse, Hamats ǃoats ra ǃgûǀî.
NUM.13.22	O gu ge ǃgûǃapa ǃkhawagasa-ū tsî Hebrons kōse ge sī, tsî ǁnāpa gu ge Ahimanni, Sesaib tsî Talmaib tsîga ge hâ i, Anaki ôaga. Tsî Hebrons ge Soans, Egipteb ǃnâ ǁgoes xa hû kurigu aiǃâ ge ǂnubihe hâ i.
NUM.13.23	ǁNās khaoǃgâ gu ge ǃgoaǃnāb Eskoli tawa sī tsî ǁnāpa ǀgui ǂgonaba ge ǃgaoǁnâ ǂauxûiǂûhais di narus ǀkha; ǁîsa kha ge ǀgamkha tanihai-i ai ge tani; tsî granatǂûn tsî ǀnomahais ǂûn on xa.
NUM.13.24	ǁNā ǃkhais ǁkhās ge ǃgoaǃnāb Eskoli dib ti ge ǂgaihe, ǁnā narus ǂauxûiǂûhais ǂûn dis, Israeli ôan ge ǁnāpa ǃgaoǁnâs ǃaroma.
NUM.13.25	ǁNās khaoǃgâ gu ge ǃhūb di ǃkhēsa xu ge oa hakadisi tsēdi di ǀunis ai.
NUM.13.26	Tsî gu ge Moseb tsî Aronni tsîkha ǃoa ǃgûsī tsî ǀhaohâb Israeli ôan dib ǃoa ge sī ǃgaroǃhūb Paranni ǃnâ Kades tawa; tsî gu ge ǁîkha ǃereamsa ge ūhāba, tsî ǀhaohâb hoaba ǃhūb di ǂûna ge mû kai.
NUM.13.28	Nēs ǀguis: ǁAes ge a ǀgaisa, ǁnā ǃhūb ǃnâ ǁan hâsa, tsî ǃādi ge ǁaposa tsî kaise a kai, tsî ge ge ǁnāpa ǁkhāti Anaki ôana ge mû.
NUM.13.29	Amalekǁîn ge ǃkhawagas ǃhūb ǃnâ ǁan hâ; xawe Hetiǁîn, Jebusǁîn tsî Amorǁîn ge ǃhomgu ǃnâ ǁan hâ, tsî Kanaanǁîn ge hurib tawa Jordanǃāb amǃgâ ǁan hâ.
NUM.13.31	Xawe aogu, ǁîb ǀkha ge ǃgûǃapa hâ igu ge ge mî: ǁNā ǁaes ǃoa da ge doeǃapa ǁoa, sada xan a ǀgaisa amaga.
NUM.13.32	Nēti gu ge ǁîga ǁnā ǃhūb hîa gu ge ǃkhēb xa Israeli ôana tsū gomma ge ūhāba mî raǃâ: ǁNā ǃhūb, ǁîba ge ge ǃgûǃnâǃganub, ǃkhē bi ge nîga, ǁîb ge a ǃhū, ǁîb ǃnâ ǁan hâna ra hapuba; tsî ǁaes ǃnâ ge ge mû khoegu hoagu ge gaxu soros â-i khoe ge i.
NUM.14.1	ǃNubain ge ǀhaohân hoana khâi tsî dommi âna ge ūkhâi, tsî ǁaes ge ǁnā tsuxub ǁkhāb ǃnâ gere ā.
NUM.14.4	On ge nē-e nau-i ǃoa ge mî: A da danakhoeba dībasen, î da Egipteb ǃoa sī oa.
NUM.14.7	Tsî kha ge Israeli ôan di ǀhaohâb hoab ǀkha ǃhoa tsî ge mî: ǁNā ǃhūb, sige ge ǃgûǃnâǃganub, ǃkhē bi ge nîse, ǁîb ge kaise a ǃgâi ǃhū.
NUM.14.9	Xawe du tā ǃKhūba mâǃoa, î du ǁaes ǁnā ǃhūb disa tā ǃao, ǁîn ge perese nî ība da; ǁîn di sommi ge ǁîna xu ge ǂgō, tsî ǃKhūb ge sada ǀkha hâ; tā ǁîna ǃao.
NUM.14.11	Ob ge ǃKhūba Moseb ǃoa ge mî: Mâ ǁaeb kōses kha nē ǁaesa tita nî ǂoeǂoe? Tsî matikōsen kha tita ǃnâ ǂgom tide buruxa dīn ǁîn ǁaegu ta ge dīn hoan tawa?
NUM.14.13	Ob ge Moseba ǃKhūb ǃoa ge mî: On ge Egipteǁîna ǁnāsa nî ǁnâu, sats ge nē ǁaesa sa ǀgaib ǀkha ǁîn ǁaeguba xu ǂgaeǂguiǂuikai xui-ao;
NUM.14.14	on ge ǁîna ǁanǂgā-aon nē ǃhūb din ǃoa nî mî, ǁnâun ge khami sats ǃKhūts ra nē ǁaes ǁaegu hâsa, sats ǃKhūts ra aisa xu ais ǃoa mûhesa, sa ǀnanus ra ǁîn ǂamǃnâ mâsa, tsî sats ra ǁîn di ais aiǃâ ǃgûsa, tsēa ǀnanus ǃnâ tsî tsuxuba ǀaes ǃnâ.
NUM.14.15	Tsîts kha ǁnâi nē ǁaesa ǀgui khoeb ǀguib as xase nî ǃgam? On kom ǀūben, nē gomma nî ǁnâuna ǃhoa tsî nî mîo:
NUM.14.17	Ab ǁnâi ǀgaib ǃKhūb diba kai, sats ge ǃhoas ǁkhās xase, mî raǃâ:
NUM.14.19	ǀÛba ǁnâi re ǂhanuoǃnâsib sa ǁaes diba kaisib sa ǀkhomxaǂgaosib dib ǃoa; tsî ǀnaits ǁîba nē ǁaesa Egipteǃhūba xu nēpas kōse gere ǀûba khami.
NUM.14.20	Ob ge ǃKhūba: Tita ge ǁîna go ǀûba sa mîs ǃoa, ti ge mî.
NUM.14.21	Xawe amase ûi ta hâ ǃkhais aob ge ǃhūbaib hoaragaba ǃKhūb di ǂkhaisib xa nîra ǀoa.
NUM.14.22	ǁNā khoegu hoagu, ti ǂkhaisib tsî ti buruxa dīgu, Egipteb ǃnâ tsî ǃgaroǃhūb ǃnâ ta ge dīga mû tsî xawe disi ǃnādi kōse ge ǃâitsâ te tsî ti domma ǁnâuǀnam tama igu
NUM.14.25	Tsî Amalekǁîn tsî Kanaanǁîn tsîn ge ǁnā ǃgoaǃnāb ǃnâ ǁan hâ. ǁAri ǂoa î du ǃgaro ǃhūb ǃoa doe, ǂĀxahuribǀî gau daob ai.
NUM.14.26	ǁNās khaoǃgâb ge ǃKhūba Moseb tsî Aronni tsîkha ǃoa ge mî:
NUM.14.27	Mâ ǁaeb kōse ta kha nē ǂkhaba ǀhaohâb, tita ǃoagu ra ǀarab ǀkha nî hâ? Tita ge ǀara-aidi Israeli ôan didi, ǁîdi ǀkhan ra tita ǃoagu ǀarade go ǁnâu.
NUM.14.28	Mî ǁîn ǃoa: Tita ûi hâ ǃkhais ao, tib ra ǃKhūba mî, tita ge sado nîra dī-ū, sadu ge ti ǂgaeǃnâ mî khami.
NUM.14.29	Sadu di ǁō hâ sorodi ge nē ǃgaroǃhūb ǃnâ nîra ǁnā; tsî sadu ǃgôahe hâdu hoadu, sadu di ǀgaus hoas ǃoa, ǀgamdisi kurigu â-ib tsî ǁnāsa ǃnā hâba xu, sadu, tita ǃoagu goro ǀarado;
NUM.14.30	amase du ge ǁnā ǃhūb ǃnâ sī tide, ǁîb ǂamai ta ge ti ǃomma ūkhâib, ǁîb ǃnâ ta nî ǁan kai duba, Kaleb, Jefuneb ôab tsî Josuab, Nunni ôab tsîkha ǀguikha.
NUM.14.31	Xawe sadu di ôaron, ǁîn xa du ge: ǁÎn ge nî ūǀhanahe, ti mîn, ǁîna ta ge nîra ūǂgâ, tsî ǁîn ge ǁnā ǃhūb, sadu ge ǃharaxūba, nîra ǂan.
NUM.14.32	Tsî sadu xasa, sadu di ǁō hâ sorodi ge ǃgaroǃhūb ǃnâ nîra ǁnā.
NUM.14.33	Tsî sadu ôan ge nē ǃgaroǃhūb ǃnâ ǃûi-aose nî doema hakadisi kurigu kōse; tsîn ge sadu di ǀaiga nîra tani, sadu di ǁō hâ sorodi nî ǃgaroǃhūb ǃnâ hapuhes kōse.
NUM.14.35	Tita ǃKhūta ge go ǃhoa: Amase ta ge ǁîsa nîra dī nē ǂkhaba ǀhaohâb, ǁnān, ti ǃoagu go ǀhûn dib hoab tawa; ǁîn ge nē ǃgaroǃhūb ǃnâ toa tsî nîra ǁō ǁnāpa.
NUM.14.37	ǁnā khoegu, ǃhūba tsū gomma ge ūǀkhībagu ge ǁō-i xa ge ǁō ǃKhūb di ais aiǃâ.
NUM.14.39	Tsî Moseb ge nē mîde Israeli ôan hoan ǀkha ge ǃhoa. Os ge ǁaesa kaise ge ǃoa.
NUM.14.41	Ob ge Moseba ge mî: Tare xū-i ǃaroma du kha ǃKhūb di mîmāsa ǁnāti ra ǃûǂam? Nē ǃkhais kom amǁnā tideo.
NUM.14.42	Tā doeǃapa, ǃKhūb ge sadu ǁaegu hâ tide xuige; î du tā ǀnîsi ǂnauhe sadu khākhoen di ais aiǃâ.
NUM.14.43	Amalekǁîn tsî Kanaanǁîn ge ǁnāpa sadu di ais aiǃâ hâ, tsî du ge gôab ǃnâ nîra ǁnā; ǃKhūba xu du ge ǂnanbē amagab ge ǃKhūba sadu ǀkha hâ tide.
NUM.14.44	Xawen ge ǂanapega dītsâ, ǃhommi di ǀgapib ai ǃapasa; xawe ǃKhūb ǃgaeǀhaos di ǂgaes tsî Moseb tsîn ge ǁgoeǃkhais ǁaeguba xu ǀgora tama ge i.
NUM.15.1	ǁNās khaoǃgâb ge ǃKhūba Moseb ǃoa ge mî:
NUM.15.3	tsî ǀaeǁguibasa du ga ǃKhūba ǁguibao, khauǁguibas kas, ǂāǁguibas kas hoasa, mîmâi-e du nî dīǀoaǀoase tamas ka io māsenxa ǁguibas ǃnâs kas, sadu di mîmâisa ǁâudīgu ǃnâs kas, ǀnamǀnamsa ǁama-e du ǃKhūba nî dībaga, goman xas kao, ǀgoan xas kao,
NUM.15.6	Tsî ǀgui bairab di amǃnâs ai du ge ǂûǁguiba-e nî ǁguiba, ǀgam disiǁî ǃâra tsampereb, olib ǀkha ǂnâ-aihe hâb dira xa, ǃnonaǁî ǃâs hinni dis ǀkha.
NUM.15.7	Tsî ǂauxûib xa du ge ǂnâǁguibase ǃnonaǁî ǃâs hinni disa nî ǁguiba ǀnamǀnamsa ǁamab ǃKhūb dib ase.
NUM.15.8	Tsî ǂkham ǁgōba du ga khauǁguibases kas, ǂāǁguibases kas hoasa ǁāǁāo, mîmâi-e du nî dīǀoaǀoase, ǃKhūb di ganganǁguibase,
NUM.15.9	o du ge ǂkham ǁgōb tawa ǂûǁguiba-e nî ǁguiba: ǃNona disiǁî ǃâdi tsampereb, olib ǀkha ǂnâ-aihe hâb dide xu, ǀgui hinni di ǃkhareba.
NUM.15.10	Tsî ǂauxûib xa du ge ǂnâǁguibasa nî ǁguiba ǀgui ǃkhareb hinni diba, ǀaeǁguibas, ǀnamǀnamsa ǁamab ǃKhūb dib dis ase.
NUM.15.11	Nēti i ge nî dīhe ǁnā ǀgui ǁgōb ǀkhas kas, ǁnā ǀgui bairab ǀkhas kas, ǁnā ǀgui ǁkhaob gūn tsî pirin dib ǀkhas kas hoasa.
NUM.15.12	ǀGaus hîa du nî ǁāǁās ǃoa du ge mâ-i hoa-i ǀkha ǁnāti nî dī, ǀgaus an ī khami.
NUM.15.13	Mâ ǃhūb ǃnaesabeb hoab ge nēna ǁnāti nî dī, ǀaeǁguiba-e ra ǁguibaǃâ ǀnamǀnamsa ǁamab ǃKhūb dib ase.
NUM.15.14	Tsî ǃhaokhoe-i ga sadu ǃnâ ǃhaokhoese hâo, sadu ǁaegu i ga hâo sadu di ǃhaodi ǃnâ, tsî i ga ǀaeǁguiba-e ǁāǁā, ǀnamǀnamsa ǁamab ǃKhūb dib ase, o i ge ǁîsa nî di, sadu on ra dī khami.
NUM.15.16	ǀGui ǂhanub ǀguib tsî ǀgui dommi ǀguib ge sadu tsî ǃhaokhoe-i, sadu ǁaegu hâ-i tsîdo nî hâba.
NUM.15.17	ǃAruǀîb ge ǃKhūba Moseb ǃoa ge mî:
NUM.15.18	ǃHoa re Israeli ôan ǃoa îts ǁîna ǃoa mî: Sadu ga sīo ǁnā ǃhūb, ǁîb ǃnâ ta nî ūǂgâ dub ǃnâ,
NUM.15.21	ǂGurosaben sadu di ǀâpereb din xa du ge ǃKhūba ǃkhōkhâiǁguiba-e nî ǁguiba sadu di ǃhaodi ǃnâ.
NUM.15.23	ǃKhūb ge Moseb ǃomma xu mîmā dun hoan, ǁnā tsēs, ǃKhūb ge ǁîsa mîmāsa xu, tsî ǃaruǀî sadu di ǃhaodi ǃnâ,
NUM.15.24	o i ge nîra i, xū-i ga ǁhapusa xu ǃnaeo, ǀhaohâb a ǀū hîa, ob ge ǀhaohâb hoaba ǂkham ǁgōba nî ǁāǁā khauǁguibase, ǀnamǀnamsa ǁamab ǃKhūb dib ase, ǁî-i di ǂûǁguibas ǀkha tsî ǁî-i di ǂnâǁguibas ǀkha, ǁnā dommi ai; tsî ǂkharapiriba ǁoreǁguibase.
NUM.15.25	Ob ge pristera Israeli ôan di ǀhaohâb hoaba ǂkhîbagusa nî dība, on ge nîra ǀûbahe, ǁhapuǃkhai-i ge i xui-ao, tsîn ge ǁîn di ǁguibasa ge ǁguiba ǀaeǁguibase ǃKhūba tsî ǁîn di ǁoreǁguibasa ǃKhūb di ais aiǃâ ǁîn di ǁhapus ǂama.
NUM.15.26	Ob ge Israeli ôan di ǀhaohâb hoaba nîra ǀûbahe, ǃhaokhoe-i, ǁîn ǁaegu ǃhaokhoese ǁan hâ-i on, ǁaes hoas ge ǁhapu-i xa ge hāǂamhe xui-ao.
NUM.15.28	Ob ge pristera ǁhapu ra ǀomsa ǂkhîbagusa nî dība, ǁhapu-i ǀkhas ga ǁoreo, ǃKhūb di ais aiǃâ ǂkhîbagusa ǁîsa ra dībaǃâ; os ge ǁîsa nîra ǀûbahe.
NUM.15.29	Israeli ôan di ǃnaesabe-i tsî ǃhaokhoe-i, ǁîn ǁaegu hâ-i on ge ǀgui ǂhanub ǀguib xa nî hâbahe, ǁnā-i ǁhapu-i ǀkha ra ǁore-e.
NUM.15.31	ǃKhūb mîsas ge ǃharaxū tsî mîmās âbas ge a ǁauǁau amaga; ǁnā ǀoms ǂûs ge nîra ǃhomǂuiǃarihe, ǂhanuoǃnâsib âs ge ǁîs ai hâ.
NUM.15.33	Tsî ǁîba ge ǀaena ra sā-aise a hōn ge ǁîba Moseb tsî Aronni tsî ǀhaohâb ǃoa ge ūhā.
NUM.15.35	Ob ge ǃKhūba Moseb ǁga ge mî: ǁNā khoeb ge ǂanǂansase nî ǃgamhe; ǀhaohâb ge ǁîba nî ǀuiǁhom ǁgoeǃkhais ǃauga.
NUM.15.36	ǃNubaib ge ǀhaohâb hoaba ǁgoeǃkhais ǃauga ūǂui tsî ge ǀuiǁhom bi, ǁōb ges kōse, ǃKhūb ge Moseba mîmā xase.
NUM.15.37	Tsî ǃKhūb ge Moseb ǃoa ge mî:
NUM.15.39	tsî ǁîb ge tsuriron tawa nî hâba du, kōǀî tsî du nî ǃKhūb di mîmādi hoadi xa ǂâi tsî ǁîde dīse; tsî du ge sadu di ǂgaob tsî sadu di mûde ôa-am tide, ǁîna du nî ǀaiǃgonga;
NUM.15.40	î du ǂâiǂâisen î du dī ǃKhūb mîmādi hoade, î du sadu Eloba ǃanuse ība.
NUM.15.41	Tita ge ǃKhūta, sadu di Elota, Egipteǃhūba xu ge ǂgaeǂguiǂui du ta, Elose ta nî ība duse: Tita ge ǃKhūta, sadu di Elota.
NUM.16.1	Tsî Koraxi, Jitshari ôab, Kehati ôab, Levib ôab ge Datanni tsî Abirammi tsîkha Eliab ôakha ge ū tsî Onni, Peleti ôab, Rubenni ôab tsîna,
NUM.16.3	Tsî gu ge Moseb tsî Aronni tsîkha ǃoagu ǀhû tsî ǁîkha ǃoa ge mî: Î kho ǂâubahe, nē ǀhaohâb hoab, ǁîn hoan kom a ǃanuo, tsî ǃKhūb kom ǁîn ǁaegu hâo; tarexa kho ǁnâi sakho ǃKhūb di ǀhaohâb ǂamai ra ǀgapiǀgapisen?
NUM.16.6	Dī nēsa: Ū wiroksoade, sats Koraxts tsî ǀhaohâb âts hoaba,
NUM.16.7	î du ǁari ǀaesa ǂgā, î du ǀanǀanxūna ǃKhūb di ais aiǃâ ǁîdi ai ǁgui; o i ge nîra ī, ǁnā khoeb, ǃKhūb xa ga ūǂuiheb nî ǃanu ǃkhaisa. ǂÂubahe go re, Levib ôago!
NUM.16.8	ǃAruǀîb ge Moseba Koraxi ǃoa ge mî: ǁNâu re, sa Levib ôago!
NUM.16.10	Tsîb ge sago tsî sago di ǃgâsagu, Levib ôagu hoagu tsîgo ge ǀgū kai; tsî go kha ǁnâi pristerǃoabas ona ra ôabasen?
NUM.16.12	ǃNubaib ge Moseba sîsī tsî Datanni tsî Abirammi tsîkha, Eliab ôakha ge ǂgai kai, xawe kha ge: ǃApasī khom tide, ti ge mî.
NUM.16.13	ǂKhariba tsi i a, ǃhūb, daib tsî danib tsîkha xa ra dâuba xuts go ǂgaeǂguiǃapa da ǃkhaisa, ǃgaroǃhūb ǃnâts nî ǃgam dase, ots ra gao-aodīsen sida ǂama?
NUM.16.15	ǃNubaib ge Moseba kaise ge ǁaixa tsîb ge ǃKhūb ǃoa ge mî: ǁÎn di ǁguibasa tā kōǀî! Tita ge esel-i xare-e ǁîna xu ū tama tsî ǀgui-i âna tsūdī tama hâ.
NUM.16.16	ǃNubaib ge Moseba Koraxi ǃoa ge mî: Sats tsî ǀhaohâb âts hoab tsîdo ǁari hâ ǃKhūb di ais aiǃâ; sats tsî ǁîn tsî Aronni tsîdo ǁaris ǁga.
NUM.16.17	Î du mâ-i hoa-e ǁî-i di wiroksoasa ū î du ǀanǀanxūna ǂgā, î du mâ-i hoa-e ǁî-i di wiroksoasa ǃKhūb di ais a aiǃâ ūhā, ǀgamkaidisi tsî korodisi wiroksoade; sats on tsî Aronni tsîkho, mâb hoaba ǁîb di wiroksoasa.
NUM.16.18	On ge mâ-i hoa-i âna ǁî-i di wiroksoasa ū tsî ǀaesa ǂgā tsî ǀanǀanxūna ge ǁgui-ai; tsîn ge tentoms ǀhûs dis di dao-ams tawa ge hā mâ, Moseb tsî Aronni tsîkha on.
NUM.16.19	Ob ge Koraxa ǀhaohâb hoaba ǁîkha ǃoagu ge ǀhaoǀhao, tentoms ǀhûs dis di dao-ams tawa. ǃNubaib ge ǂkhaisib ǃKhūb diba nē ǀhaohâb hoab tawa ge ǂhai.
NUM.16.20	Ob ge ǃKhūba Moseb tsî Aronni tsîkha ǃoa ge mî:
NUM.16.21	ǀGorasen nē ǀhaohâb di ǁaeguba xu, o ta ge tita ǁîna ǀgui mûsǀapiros ǀguis ǃnâs a khami nî hapu.
NUM.16.22	O kha ge ais âkha ai ǁnāǁgoe tsî ge mî: Elo, sats, gagadi ǁgans hoas didi di Elotse, ǀgui khoeb ǀguib ga ǁore, xawets kha ǀhaohâb hoaba ǁnâi nî ǁaixaǂam?
NUM.16.23	Ob ge ǃKhūba Moseb ǃoa ge mî:
NUM.16.24	ǃHoa re nē ǀhaohâb ǀkha îts mî: ǃGûǃapa du Koraxi, Datanni tsî Abirammi tsîgu di ǁanǃkhais ǂnamipesa xu.
NUM.16.25	ǃNubaib ge Moseba khâi tsî Datanni tsî Abirammi tsîkha ǃoa ge ǃgû; tsî ǁîb khaoǃgâ gu ge Israeli di kaiga ge ǃgû.
NUM.16.26	Ob ge ǀhaohâb ǁga ge mî: ǂGō re nē eloxoresa khoegu di tentomde xu, î du xū-i, hîa ǁîn di-e tā tsâǀkhā; î du ǀnîsi tā hîkākāhe ǁîn di ǁoren hoan ǃnâ.
NUM.16.27	Nētin ge ǁanǃkhais Koraxi, Datanni tsî Abirammi tsîgu dis di ǂnamipeba xu ge ǃgûǃapa; xawe Datanni tsî Abirammi tsîkha ge ǂoaxa tsî tentomdi ân di dao-ams ǃnâ ge hā mâ, taradi âkha ǀkha tsî ǀgôagu âkha ǀkha tsî ǀgôaron âkha ǀkha.
NUM.16.28	ǁGoasib ge Moseba ge mî: Nēs tawa du ge nî ǂan, ǃKhūb go tita sî ǃkhaisa, nē dīgu hoaga ta nî dīse, ti ǂgaob ǂûb di dī tama gu a ǃkhaisa.
NUM.16.29	Nēn ga ǁō-o, hoa khoen ra ǁōs xase, tsî ôaǃnâ-i ga ǁîn ǂama dīheo, khoen hoan ta ôaǃnâhe khami, ob ge ǃKhūba tita sî tama hâ.
NUM.16.30	Xawe ǃKhūb ga ǀasa xū-e kuruo, tsî ǃhūb ga ams âba khowa tsîb ga ǁîna ūn hâ xūn hoan ǀkha hapuo, tsîn ga ûitsamase ǀamoǀaeb ǃoa ǁgôao, o du ge nî ǂan, nē khoegu ge ǃKhūba goro ǂoeǂoe ǃkhaisa.
NUM.16.31	Tsî i ge ge ī, nē mîdeb ge ǃhoatoao, ob ge ǃhūb, ǁîn ǃnaga hâba ge ǂkhawe.
NUM.16.32	Tsî ǃhūb ge ams âba khowa tsî ǁîna omdi ân ǀkha ge hapu tsî khoen, Koraxa anuba hân hoan tsî xūn hoan tsîn ǀkha.
NUM.16.33	On ge ge ǁgôa, ǁîn tsî ūn hâ xūn hoana ûitsamase ǀamoǀaeb ǃoa, ob ge ǃhūba ǁîna ge ǃgū-ai, tsîn ge ge kā ǀhaohâb ǁaeguba xu.
NUM.16.34	Ob ge Israeli hoab, ǁîn ǂnamipe hâba, ǁîn di ǃaus xa ge ǁhâ, îb ǃhūba ǀnîsi sida ona tā hapu! tin ra mî xui-ao.
NUM.16.35	Tsî ǀae-i ge ǃKhūba xu ǃgûǂoa tsî ǁnā ǀgamkaidisi tsî korodisi khoega ge hapu, ǀanǀanxūna ge ǁguibaga.
NUM.17.1	Ob ge ǃKhūba Moseb ǃoa ge mî:
NUM.17.2	Mîba Eleasari, Aronni ôab, pristera, îb wiroksoade khau hâ ǀaesa xu ūkhâi, îts ǀaesa ǃnūse tsoroxu, ǁîdi a ǃanu xuige;
NUM.17.3	wiroksoadi ǁnāgu, ǁîgu di ǀomdi ǃoagu koro ǁoregu dide a di dīhe ǂnauǂhabaǂhabasa ǀurise, altars nî ǁîb ǀkha ǃkhûǃgâhese; ǃKhūb di ais aiǃâ gu go ǁîde ūhā amaga di ge a ǃanu; tsî di ge Israeli ôana saose nî ība.
NUM.17.4	Ob ge Eleasari, pristera ǁnā ǂaiwiroksoadi, khauǃkhūhe hâgu go ūhāde ū tsî ǁîde ge ǂnauǂhabaǂhaba, altars di ǃkhûǀkhāxūse.
NUM.17.5	ǂÂiǂâisens Israeli ôan dis ase, î-i khoe-i xare-i hîa ǃhaokhoe-i, Aronni surib di tama-e tā ǀgū, ǀanǀanxūna i nî ǂhubiga ǃKhūb di ais aiǃâ, î-i tā hāǂamhe Koraxi tsî ǁîb di ǀhaohâb go hāǂamhe khami, ǃKhūb ge Moseb di ǃoabasa xu mîs xase.
NUM.17.6	Xawe sao ra tsēs ge Israeli ôan di ǀhaohâb hoaba Moseb tsî Aronni tsîkha ǃoagu ǀara tsî ge mî: Sakho ge ǃKhūb di ǁaesa go ǃgam.
NUM.17.8	O kha ge Moseb tsî Aronni tsîkha ǀhûs di tentoms aiǃâ ge hā.
NUM.17.9	ǃNubaib ge ǃKhūba Moseb ǃoa ge mî:
NUM.17.12	Ob ge Aronna ǁîsa Moseb ge mî xase ū tsî ǀhaohâb di ǁaegub ǃnâ ge ǃkhoeǂgâ, tsî mû, ǁōb ge go tsoatsoa hâ i ǁaes ǁaegu; ob ge ǀanǀanxūna ǂgā tsî ǂkhîbagusa ge dī ǁaes ǂama.
NUM.17.13	Tsîb ge ǁō hân tsî ûitsaman tsîn ǁaegu ge mâ i, nētib ge ǁōba ge ǀû.
NUM.17.14	Tsî ǁnā ǁōb xa ge ǁōn ge hakaǀaǀoadisi tsî hûkaidisi ge i, Koraxi di dīǃkhais ǃaroma ge ǁōn ose.
NUM.17.15	Tsî Aronni ge Moseb ǃoa ge oa tentoms ǀhûs dis di dao-ams tawa, ob ge ǁōba ge ǀû.
NUM.17.16	ǃNubaib ge ǃKhūba Moseb ǃoa ǃhoa tsî ge mî:
NUM.17.17	ǃHoa re Israeli ôan ǀkha îts ǁîn xa mâ ǁgûsi ommi hoaba ǀgui haisa ūba, ǁîn di ǂamsagu hoagu xa ǁîgu îgu di ommi ǃoa, disiǀgamǀa haide; îts mâb hoab di ǀonsa hais âb ai xoa,
NUM.17.18	xawe Aronni di ǀonsats ge Levib di hais ai nî xoa; ǀgui hais ge ǁîn îgu ommi di danasa nî hâba xuige.
NUM.17.21	Ob ge Moseba Israeli ôan ǀkha ge ǃhoa; o gu ge ǁîn di ǂamsagu hoaga ǁîba ǀgui haisa ge mā, mâ ǂamsab hoab ama ǀgui haisa, ǁîgu îgu di ommi ǃoa; disiǀgamǀa haide; Aronni di hais ge ǁkhāti ǁîgu di haidi ǁaegu ge hâ i.
NUM.17.22	Ob ge Moseba nē haide ge ǁguibē ǃKhūb di ais aiǃâ, tentoms ǀhûǀguitimîs dis ǃnâ.
NUM.17.23	Tsî i ge sao ra tsēs ai ge ī, Moseb tentoms ǀhûǀguitimîs dis ǃnâ ge ǂgâ ǃkhaisa; tsî mû, Aronni di hais Levib ommi dis ge ge ǃī; ǃkhādes ge ǁîsa ūǀkhī xui-ao, ā, ǁhare tsîs ge amandelǂûna ge ūǀkhī.
NUM.17.24	ǃNubaib ge Moseba nē haidi hoade ǃKhūb di ais aiǃâba xu Israeli ôan hoan ǃoa ge ūǂui; on ge ge mû, tsî mâb hoab ge hais âba ge ū.
NUM.17.26	Ob ge Moseba ge dī; ǃKhūb ge ǁîba mîmā xaseb ge ge dī.
NUM.17.27	On ge Israeli ôana Moseb ǀkha ǃhoa tsî ge mî: Kō, ǁō da ra, kā da ra, hoatsama da ge ra kā.
NUM.18.1	Tsîb ge ǃKhūba Aronni ǃoa ge mî: Sats tsî sa ôagu tsî sa îb di ommi tsîn ge sa ǀkha ǂhanuoǃnâsib ǃanusib diba nîra tani; sats tsî sa ôagu tsîn ge sa ǀkha ǂhanuoǃnâsib sa pristerǃoabas diba nîra tani.
NUM.18.3	Tsî gu ge sa ǃûisa nî ǃûi tsî tentoms hoas di ǃûisa; xawe altars di sîsenūdan ǃanusib din tsî altars tsîna gu ge ǀgū tide, î gu tā ǁō, ti, ǁîgu tsî sats ona.
NUM.18.4	Tsî gu ge sats ǀkha mâǀhao tsî nî tentoms ǀhûs dis di ǃûisa ǃûi tentoms ǃoabas hoas ǃnâ; tsî ǃhaokhoe-i ge satsa ǀgū tide.
NUM.18.9	Nē-i ge nî sa ǃanun di ǃanu-i xa ǀaesa xu; ǁîn di ǁguibadi hoade ǂûǁguibas ân hoas ǀkha, tsî ǁoreǁguibas ân hoas ǀkha tsî ǀhapiǁguibas ân hoas ǀkha, titan nî mādawasa; ǁîs ge sats tsî sa ôaga ǃanun di ǃanusise nî ība.
NUM.18.10	Hoan xa ǃanu ǃkhais tawats ge ǁîsa nî ǂû; aoreb hoab ge ǁîsa nî ǂû, ǃanu xūses ge nî ība tsi.
NUM.18.12	Hoan xa ǃgâi-i olib di-i xa, tsî hoan xa ǃgâi-i, ǂkhon ǂauxûib di-i xa tsî ǃhorob di-i xa, ǁîn ǂgurosaben, ǃKhūban ga mān, ǁîna ta ge tita satsa ge mā.
NUM.18.16	Tsî ǁîn ǃnâ ga orehegu, ǁîgats ge ǀgui ǁkhâb â-ise nî ore, sa ǃgôas ǃoa koro sekeldi di marib ama, ǃanusib di sekels ǃoa, ǁîs ge a ǀgamdisi gera.
NUM.18.17	Xawe ǂguroǃnaesabeb gomas dib kao, ǂguroǃnaesabeb gūs dib kao, ǂguroǃnaesabeb piris dib kao, ǁîbats ge ore tide; ǁîgu ge a ǃanu, ǁîgu di ǀaobats ge altars ai nî ǀgapi, tsî ǁîgu di kaubats ge ǀaeǁguibase nî ǂhubi, ǃKhūba ǀnamǀnamsaba ǁamab ase.
NUM.18.18	Tsî ǁgans âgu ge nî sa; gongonǁguibas di ǁkhaib tsî ǁgarab khamin ge nî sa.
NUM.18.19	ǁGuibadi hoadi ǃanu xūn didi, Israeli ôan nî ǃKhūba ǁguibadi, ǁîde ta ge tita satsa ge mā, tsî sa ôaga tsî sa ôade sats ǀkha ǀamo ǂnûiǂgāse; ǀamo ǂōǃgaeǀhaosenses ge ǁîsa nî ība satsa tsî ǃkhommi, sats ǀkha hâba ǃKhūb di ais aiǃâ.
NUM.18.22	Tsî Israeli ôan ge ǃaruǀî tentoms ǀhûs disa ǀgū tide, ǁoreba tani tsîn nî ǁōga.
NUM.18.23	Xawe Leviǁîgu ge ǃoabas ǀhûs di tentoms disa ǃoaba tsî nî ǁîn di ǂhanuoǃnâsiba tani; ǀamo ǂnûiǂgāses ge ǁîsa sa ǃhaode nî ība; Israeli ôan ǁaegu gu ǀumi-i xare-e hō tide, ti.
NUM.18.24	Disiǁî ǃân Israeli ôan din, ǃKhūban ga ǁguiban ase ǁguiban, ǁîna ta ge tita Leviǁîga ǀumise ge mā; ǁnā-amaga ta ge tita ǁîgu ǃoa ge mî: ǀUmi-i xare-e gu Israeli ôan ǁaegu hō tide, ti.
NUM.18.25	Tsî ǃKhūb ge Moseb ǃoa ge mî:
NUM.18.26	Sats ge ǁkhāti Leviǁîgu ǀkha ǃhoa tsî ǁîga nî mîba: Israeli ôan xa go ga disiǁî ǃâna ǃkhōǃoao, ǀumise ta ǁîn xa sago ge māna, o go ge ǁîn xa ǁguiba-e ǃKhūba nî ǁguiba, disiǁî ǃâs disiǁîn disa.
NUM.18.27	O go ge ǁîsa ǁguibase nî ǃgôabahe, ǃhorob ase dāǃnâǃkhaisa xu tsî ǀoasib ase ǀāǃnâǃoreba xu.
NUM.18.28	Nēti go ge ǁkhāti ǃKhūba ǁguiba-e nî ǁguiba sago di disiǁî ǃân, Israeli ôan xa go nî ǃkhōǃoan xa; tsî go ge ǁîn xa ǃKhūba ǁguiba-e prister Aronna nî mā.
NUM.18.29	Sago di hōdi hoadi xa go ge ǁguiba-i hoa-e ǃKhūba nî ǁguiba; ǁîn di hoan ǃgâ-ai ǃgâin xa, ā, khaihe hâ ǃâs ân xa.
NUM.18.30	Ots ge ǁîn ǃoa nî mî: ǁÎn hoan ǃgâ-ai ǃgâina du ga ǁguibao, on ge ǁîna Leviǁîga hōbasens dāǃnâǃkhais dis ase nî ǃgôabahe, tsî hōbasens ǀāǃnâǃoreb dis ase.
NUM.18.32	O go ge ǁîn ǃaroma ǁoreba tani tide, ǁîn xa hoan ǃgâ-ai ǃgâina go ga ǁguibao; tsî go ge ǃanu xūn Israels dina ǃanuoǃnâ kai tide, î go tā ǁō ti.
NUM.19.1	ǃAruǀîb ge ǃKhūba Moseb tsî Aronni tsîkha ǀkha ǃhoa tsî ge mî:
NUM.19.3	Ots ge ǁîsa pristeri Eleasara nî mā; ob ge ǁîsa nî ūǂoa ǁgoeǃkhais ǃaugaba ǃoa, on ge ais âb aiǃâ nî ǂā si.
NUM.19.5	On ge tsâusa mûra âb aiǃâ nî khauǃkhū; ǁîs di khōb tsî ǁîs di ǁgans tsî ǁîs di ǀaob tsî ǁîs di ǀharab tsînan ge nî khauǃkhū.
NUM.19.8	Tsî ǁîsa go khauǃkhūb on ge saran âba ǁgam-i ǀkha ǁā tsî ǁgans âba ǁgam-i ǀkha khō tsî nî ǃanuoǃnâ, ǃuis kōse.
NUM.19.9	Tsî khoeb hîa ǃanub ge tsaob nē tsâus diba ǀhaoǀhao tsî ǁîba ǁgoeǃkhais ǃauga ǃanu ǃkhais ǃnâ nî ǁguibē; tsîb ge ǁîba ǀhaohâb Israeli ôan diba nî sâubahe khōsens di ǁgam-i ǃoa; ǁoreokaisens ge a ǁî.
NUM.19.10	Tsî tsaob nē tsâus diba ga ǀhaoǀhaob, ǁîb ge saran âba ǁā tsî nî ǃanuoǃnâ ǃuis kōse. Nēs ge Israeli ôan tsî ǃhaokhoe-i, ǁîn ǁaegu ǃhaokhoese hâ-i tsîna ǀamo ǂnûiǂgāse nî ība.
NUM.19.11	ǁŌ hâ xū-i kas, ǁō hâ soros khoe-i dis kas hoasa ga tsâǀkhā-i, ǁî-i ge hû tsēdi kōse nî ǃanuoǃnâ.
NUM.19.12	ǃNonaǁî tsēs ai i ge ǁîn ǀkha nî ǁoreokaisen, o i ge hûǁî tsēs ai nî ǃanu; xawe ǃnonaǁî tsēs ai i ga ǁoreokaisen tama io, o i ge hûǁî tsēs ai ǃanu tide.
NUM.19.14	Nēb ge ǂhanuba, khoe-i ga tentoms ǃnâ ǁō-o: Tentoms ǃnâ ga ǂgâ-i hoa-i tsî tentoms ǃnâ ga hâ-i hoa-i, ǁî-i ge hû tsēdi kōse nî ǃanuoǃnâ.
NUM.19.15	Tsî ǁkhāti mâ ǁkhowa-amsa soa-i hoa-i, ai-i ǃgae-aihe tama hâ-i, ǁî-i ge a ǃanuoǃnâ.
NUM.19.16	Tsî mâ-i hoa-i ǃgarob ai ga gôab ǀkha ǃgamhe hâ-i kas, ǁō hâ-i kas, khoe-i di ǂkhōgu kas, ǀhobas kas hoasa tsâǀkhā-i, ǁî-i ge hû tsēdi kōse nî ǃanuoǃnâ.
NUM.19.17	Tsî ǃanuoǃnâ-i ǂaman ge khauǃkhūhe hâ tsâus, ǁoreokais dis di tsaob xa ū tsî nî ǁîb ai ûitsama ǁgam-e soa-i ǃnâ ǂgā.
NUM.19.18	Tsî khoeb hîa ǃanub ge hisob xa ū tsî ǁgam-i ǃnâ ǂgā tsî nî tentoms tawa tsî sîsenūdan hoan tawa tsî ǀomdi, ǁnāpa hâ kaidi tawa ǀgapi; ǁnās ǁkhās xase ǁî-i, hîa ǂkhō-i kas, ǃgamhe hâ-i kas, ǁō hâ-i kas, ǀhoba-i kas hoasa ge tsâǀkhā-i tawa.
NUM.19.19	Tsî ǃanu khoeb ge ǃanuoǃnâ-e ǃnonaǁî tsēs ai tsî hûǁî tsēs ai nî ǀgapi; tsî hûǁî tsēs aib ge ǁî-e nî ǁoreo kai; o i ge ǁî-i di sarana nî ǁā, tsî ǁgam-i ǀkha khōsen tsî i ge nî ǃanu, ǃuis ai.
NUM.19.20	Xawe ǁnā-i hîa ǃanuoǃnâ-i tsî ǁoreokaisen tama ga ī-i, ǁnā-i di ǀoms ge ǀhaohâb di ǁaeguba xu nî ǃhomǂuihe, ǃanusib ǃKhūb diba i ge ǀuriǀuri, khōsens di ǁgam-i ge ǁî-i ai ǀgapihe tama hâ i xui-ao, ǁî-i ge a ǃanuoǃnâ.
NUM.19.21	Nēs ge ǁîna ǀamo ǂnûiǂgāse nî ība. Tsî ǁgam-i khōsens di-e ga ǀgapi-i, ǁnā-i ge ǁî-i di sarana nî ǁā; ǁkhāti ǁgam-i khōsens di-e ga tsâǀkhā-i ge nî ǃanuoǃnâ, ǃuis kōse.
NUM.19.22	Ā, ǁnā ǃanuoǃnâ-i ga tsâǀkhā-i hoa-i ge nî ǃanuoǃnâ; tsî ǀoms, ǁî-e ga tsâǀkhās ge nî ǃanuoǃnâ, ǃuis kōse.
NUM.20.3	Tsî ǁaes ge Moseb ǀkha ge ǂnoagu, tsîn ge ge mî: Î da ga ǁō hâ i, sida di ǃgâsagu ge ǃKhūb di ais aiǃâ ǁō ǃnubai.
NUM.20.4	Tsî tare xū-i ǃaroma kho kha ǀhaohâb ǃKhūb diba nē ǃgaroǃhūb ǃnâ go ūhā, nēpa da nî ǁōga, sida tsî sida di ǀgoan tsîda?
NUM.20.5	Tsî tare xū-i ǃaroma kho kha ge doeǃapa kai da Egipteba xu, nē tsū ǃkhais tawa kho nî ūhā dase? Tsoroǃkhai-i ge a ǀkhai, tsî ǀnomahais ǂûn tsî ǂauxûiǂûhais ǂûn tsî granatǂûn ge a ǀkhai; tsî āǁgam-i ge ǁkhāti a ǀkhai.
NUM.20.7	Tsî ǃKhūb ge Moseb ǃoa ge mî:
NUM.20.8	Haisa ū îts ǀhaohâba ǀhaoǀhao, sats tsî Aronni, sa ǃgâsab tsîkho, î kho ǃhaob, ǁîn di mûdi aiǃâ hâb ǀkha ǃhoa, ob ge ǁîna ǁgammi âba nî mā; nētits ge ǁîna ǁgam-e nî ūǀkhība ǃhaoba xu, tsîts ge ǀhaohâb tsî ǀgoan âna nî āsi.
NUM.20.9	ǁGoasib ge Moseba haisa ge ū ǃKhūb di ais aiǃâba xu, ǁîb ge mîmā bi xase.
NUM.20.11	ǃNubaib ge Moseba ǃommi âba ǀhōkhâi tsî ǃhaoba ǀgam ǃnāra kōse hais âb ǀkha ge ǂnau, o-i ge ǁgam-e ǀoasase ge ǀkhī, ǀhaohâb ge āse tsî ǁîn di ǀgoan ona.
NUM.20.15	Mati gu ge sida di îga Egipteb ǃoa doeǁgôa tsî mati da ge ǂgui tsēdi kōse Egipteb ǃnâ ǁan ǃkhaisa, tsî Egipteǁîn ge sida tawa tsî sida îgu tawa ge tsūdī.
NUM.20.18	Xawe Edommi ge ǁîb ǃoa ge mî: Tita-ūts ge doeǃganu tide, î ta tā ǀnîsi gôab ǀkha ǃgûǃoa tsi.
NUM.20.19	On ge Israeli ôana ǁîb ǃoa ge mî: Sida ge kai daob ǀkha nî doe, tsî sida ga sa ǁgam-e āo, tita tsî ti ǀgoan tsîda, o ta ge ǁî-e nî matare; ǀnî xū-e ta dī tide, ǀnūǃgûǃganus ǀguis.
NUM.20.20	Xaweb ge ǁîba ge mî: Doeǃgâuts ge tide. Tsî Edommi ge ǁîba ge ǃgûǂoaǃoa, kai ǁaes ǀkha tsî ǀgaisa ǃommi ǀkha.
NUM.20.21	Nētib ge Edomma ge ǂkhā, Israelsa ǀkharib âba-ū doeǃganu kaisa; ǁnā-amagas ge Israelsa ǁîba xu ge ǂgō.
NUM.20.22	ǁGoasin ge Kadesa xu ge dāǁnâ; on ge Israeli ôan, ǀhaohâb hoaba, Horǃhommi tawa ge sī,
NUM.20.23	tsî ǃKhūb ge Moseb tsî Aronni tsîkha ǃoa ge ǃhoa, Horǃhommi, Edomǃhūb di ǀkharib tawa, mî raǃâ:
NUM.20.24	Aronni ge ǁîb di ǁaes tawa nî ǀhaoǀhaohe, ǁnā ǃhūb, Israeli ôana ta ge māb ǃnâb ge sī tide xui-ao, sakho ge ti mîmāsa ǁnâuǀnam tama ge i amaga, Meribas di ǁgamgu tawa.
NUM.20.25	Ū Aronni tsî Eleasari, ǁîb di ôaba, îts ǁîkha Horǃhommi ai ǃapa kai.
NUM.20.27	Ob ge Moseba ge dī, ǃKhūb ge mîmā xase; Horǃhommi kōse gu ge ǀhaohâb hoab di mûǁae ge ǃapa xui-ao.
NUM.20.29	Tsî ǀhaohâb ge mûo, Aronni a ǀkhai ǃkhaisa, on ge Aronna ǃnonadisi tsēde ge āba Israeli ommi hoab dina.
NUM.21.1	Tsî Kanaanǁîb, Arads di gao-aob, ǃkhawagasǀî ǁan hâb ge ǁnâuo, Israeli ǃkhē-aogu Atarims di daoba-ū ra hā ǃkhaisa, ob ge Israeli ǃoagu ǃkham tsî ǀnîgu âna ǃkhōsase ge ūǃgû.
NUM.21.2	Ob ge Israela ǃKhūba nū-e nūba tsî ge mî: Nē ǁaesats ga ti ǃommi ǃnâ māǃario, o ta ge ǃādi âna nî hîkākā.
NUM.21.3	Ob ge ǃKhūba Israeli di domma ǁnâu-am tsî Kanaanǁîna ge māǁnâ; tsîb ge ǁîn tsî ǃādi ân tsîna ge hîǀhuru, tsîb ge ǁnā ǃkhaisa Horma ti ge ǂgai.
NUM.21.5	Os ge ǁaesa Elob tsî Moseb tsîkha ǃoagu gere ǃhoa: Tarexa kho kha sida Egipteba xu ge doeǃapa kai, nē ǃgaroǃhūb ǃnâ da nî ǁōga? Nēpa i kom pere-e a ǀkhaio, tsî ǁgam-i on, tsî sida di ǀoms kom nē xū tama ǂû-i xa ra uixao.
NUM.21.7	ǁNā-amagas ge ǁaesa Moseb tawa hā tsî ge mî: Sida ge go ǁore, ǃKhūb ǃoagu tsî sa ǃoagu da goro ǃhoa amaga, xuige ǀgore ǃKhūba îb nē ǀaona sida xu ūbē. ǃNubaib ge Moseba ǁaesa ge ǀgoreba.
NUM.21.9	Ob ge Moseba ǂaib ǀkha ǀao-e dī tsî hai-i ai ge mâi i; o i ge ge ī, khoe-i ga ǀao-i xa nâheo, o i ge ǂaiǀaoba kō tsî gere ûi.
NUM.21.10	Tsî Israeli ôan ge dāǁnâ tsî Obots tawa sī ge ǁgoe.
NUM.21.11	ǁNās khaoǃgân ge Obotsa xu dāǁnâ tsî ǃnomdi Abarims didi tawa ǃgaroǃhūb ǃnâ sī ge ǁgoe, Moab ǃoa-ai, aiǂoasǀî.
NUM.21.12	ǁNāpa xun ge dāǁnâ tsî ǃārob Seredi tawa sī ge ǁgoe.
NUM.21.13	ǁNāpa xun ge dāǁnâ tsî Arnonni, ǃgaroǃhūb ǃnâ hâb, Amorǁîn di ǀkhariga xu ra ǂoaxab tawa sī ge ǁgoe; Arnonni ge Moab di ǀkhariba xui-ao, Moab tsî Amorǁîn ǁaegu.
NUM.21.15	tsî ǃārogu di dâuǂoas Ari di hâǃkhaisǀî ra ǂoas tsî Moab di ǀkharib tawa ra ǃgâsens.
NUM.21.16	Tsî ǁnāpa xun ge Beers ǃoa ge ǃgû. Nēs ge ǁnā tsaus, ǃKhūb ge ǁîs xa Moseb ǃoa mîsa: Khoena ǀhaoǀhao î ta tita ǁîna ǁgam-e mā.
NUM.21.17	ǁNāǃnubais ge Israelǁaesa nē ǁnaetsana-e ge ǁnae: Urikhâi, sa tsause, î du ǁîs xa saogubes ai ǁnae.
NUM.21.18	Sa tsaus, gaosagu xa khaohe hâs, ǁaes di ǃgôahesagu xa xoraǃgamǃgamhe hâs, ǂhanub di mā-aoba xu ǁîn di haidi ǀkha. Tsî ǃgaroǃhūba xun ge Matanas ǃoa ge doe.
NUM.21.19	Tsî Matanasa xu Nahaliels ǃoa; tsî Nahalielsa xu Bamots kōse;
NUM.21.20	tsî Bamotsa xu ǁnā ǃgoaǃnāb, Moab di ǃgarob ǃnâ hâb, Pisgaǀgapib tawa ǁgoeb, ǃgaroǃhūbǀî ra kōb kōse.
NUM.21.23	Xawe Sihonni ge Israela mā-am tama, ǁîb di ǃhūb di ǀkhariba doe-īǀkhāsa, tsî Sihonni ge ǁaes âba ǀhaoǀhao tsî ǂoa tsî Israelsa ǃgaroǃhūb ǃnâ ge ǃgûǃoa; tsîb ge Jahas tawa sī tsî Israels ǀkha ge ǃkham:
NUM.21.24	Xawe Israels ge ǁîba gôab di ǀāb ǀkha ǂnau tsî ǃhūb âba ǀumixūse ge ū Arnonna xu Jabokǃāb kōse, Amonni ôan kōse: Amonni ôan di ǀkharib ge ǁaposa ge i xui-ao.
NUM.21.25	Nētib ge Israela ǁnā ǃādi hoade ge ū; ob ge Israela Amorǁîn di ǃādi hoadi ǃnâ ge ǁan, Hesbons ǃnâ tsî ǁîs ǃnaga mā ǃādi hoadi ǃnâ.
NUM.21.26	Hesbons ge Sihonni, Amorǁîn gao-aob di ǃā ge i xui-ao; tsîb ge ǁîba Moabǁîn di gao-aob ǃoagu ǃkham tsî ǃhūb âba ge ū ǁîn di ǃomǁaeba xu Arnonni kōse.
NUM.21.27	ǁNā-amagan ra mî ǂkhoamîde ra ǃhoana: Hā Hesbons tawa; as ǂnubihe tsî ǁapoǁapohe ǃās Sihonni disa!
NUM.21.28	ǀAe-i ge ge ǂoa Hesbonsa xu, ǁhabu-e Sihonni di ǃāsa xu; ǁî-i ge ge hapu Ars Moabǁîn disa tsî ǀhonkhoegu Arnonni ǀgapigu diga.
NUM.21.29	Tsūba tsi, Moatse, sas, Kemob di kā hâ ǁaese, ǁîb ge ǁîb di ôagu, ǁō ge gu, tsî ǁîb di ôadi tsîna ge mā ǃkhōsis ǃnâ Sihonni, Amorǁîn di gao-aoba.
NUM.21.30	Tsî sida ge ǁîna ge dā; Hesbons ge a kā Dibons kōse; tsî sida ge ǁîna ge hîǀhuru Nofas kōse, Medebas kōse ra sīsa.
NUM.21.31	Nētis ge Israelsa Amorǁîn di ǃhūb ǃnâ ge ǁan.
NUM.21.32	ǁNās khaoǃgâb ge Moseba khoega ge sî, Jasersab nî ǃkhē kaise; tsîn ge ǁîn di ǃnaga mâ ǃāde ge ū; tsîb ge Amorǁîn, ǁnāpa ǁan hâna ge doeǁgaǂui ūn hâsa xu.
NUM.21.35	Tsîn ge ǁîba ge ǂnau, tsî ǁîb di ôagu tsî ǁîb di ǁaes tsîn, khoe-i xare-i ge ǁîba ǃgauba tama is kōse, tsîn ge ǃhūb âba ǀumise ge ū.
NUM.22.1	ǁNās khaoǃgân ge Israeli ôana dāǁnâ tsî Moab ǃaub di ǂgādi ai sī ge ǁgoe, Jordanǃāb nēxaǃani Jerixos tawa.
NUM.22.2	Tsî Balaki, Sipori ôab ge mû, Israels Amorǁîn tawa ge dīn hoana,
NUM.22.3	ob ge Moaba nē ǁaes di ais aiǃâ kaise ge ǃao, kaisen ge ǂgui i xui-ao; ob ge Moaba ge ǀkhū Israeli ôan di ais aiǃâ.
NUM.22.4	ǁNā-amagab ge Moaba Midiaǁîn di kaigu ǃoa ge mî: Ob ge nē ǀhaohâba nî hapu sida ǂnamipe hân hoana, gomab ra ǃaub di ǃam xūna hapu khami. ǁNā ǁaeb ǁkhāb aib ge Balaki, Sipori ôaba, Moabǁîn di gao-ao ge i.
NUM.22.6	ǁNâi hā satsa îts nē ǁaesa ǀâxarexūba te re, tita xas a ǀgaisa xuige; ǀnîsi ta ǁîsa nî ǂnau ǁkhā, ǀnîsi ǁîsa ǃhūba xu doeǁgaǂui ǁkhā; ǂan ta a, sats ga ǀkhae-i ge ǀkhaehe hâ-e, tsî sats ga ǀâxarexū-i ge ǀâxarexuhe hâ-e xuige.
NUM.22.8	Ob ge ǁîgu ǃoa ge mî: Nē tsuxuba go hâǁgoa re, o ta ge ǃereamsa nî ūhāba go, ǃKhūb nî tita ǃoa ǃhoa khami. ǃNubai gu ge Moab di gaosabega Bileammi ǀkha ge hâ.
NUM.22.9	Ob ge Eloba Bileammi tawa hā tsî: Mâ khoega sa tawa hâga? ti ge mî.
NUM.22.10	Ob ge Bileamma Elob ǃoa ge mî: Balaki, Sipori ôab, Moabǁîn di gao-aob ge ǁîga tita ǃoa go sî, mî raǃâ:
NUM.22.11	Mû, ǁae-i ge Egipteba xu doeǂoaxa tsî ǃhūb di aisa ge ǃgū-ai; hā koma îts ǁîsa ǀâxarexūba te; ǀnîsi ta nî ǁîna ǃkhamū tsî ǁîna doeǁgaǂui ǁkhā.
NUM.22.12	ǃNubaib ge Eloba Bileammi ǃoa ge mî: Sats ge ǁîgu ǀkha ǃgû tide; sats ge ǁnā ǁaesa ǀâxare tide, ǀkhaehen hâ amaga.
NUM.22.13	Ob ge Bileamma ǃnauǁgoaga khâi tsî Balaki gaosagu ǃoa ge mî: ǃGûsī sago di ǃhūb ǃoa, ǃKhūb ge sago ǀkha ǃgûsa mā-amsa te tama hâ.
NUM.22.14	O gu ge gaosagu Moabǁîn diga khâi tsî Balaki tawa ge sī, tsî gu ge ge mî: Bileammi ge sige ǀkha ǃgûsa ge ǂkhā.
NUM.22.15	Tsî Balaki ge ǃaruǀî gaosaga ge sî, naugu ge ī is xa ǂgui tsî ǀgapiǃgôasaga.
NUM.22.16	ǁÎgu ge Bileammi tawa sī tsî ǁîb ǃoa ge mî: Nētib ra Balaki, Sipori ôaba mî: Tā ǂhanikaisen, îts ti tawa hā.
NUM.22.17	Kaise, kaise ta ge nî ǃgôa tsi, tsî mîǀî tets ka xū-i hoa-e ta nî dī xuige; hā ǁnâi îts nē ǁaesa ǀâxarexūba te!
NUM.22.19	Î go ǁnâi ǁkhāti nē tsuxuba nēpa hâǁgoa, î ta ǂan tare xū-eb nî ǃKhūba ǃaruǀî tita ǁga mî ǃkhaisa.
NUM.22.20	Ob ge Eloba tsuxuba Bileammi tawa hā tsî ǁîb ǃoa ge mî: ǁNā aogu go hā, satsa gu nî ǂgaise, xuige khâi îts ǁîgu ǀkha ǃgû; tsî ti ī, xawets ge satsa mîba tsi ta nî xū-i ǀgui-e nî dī.
NUM.22.21	ǃNubaib ge Bileamma ǃnauǁgoaga khâi tsî esels âba ge ǃgaeǃgâ, tsîb ge Moab di gaosagu ǀkha ge ǃgû.
NUM.22.22	Ob ge Elob di ǁaiba ge khau, ǃgûb go ǃkhais xa; tsî ǀhomǃgāb ǃKhūb dib ge daob ǃnâ sī ge mâ ǁîb di mâǃoasabese; tsî Bileammi ge esels âb ai ge ǃgapi, tsî ǀgam ǃgākha âb ge ǁîb ǀkha ge hâ i.
NUM.22.24	Xawe ǀhomǃgāb ǃKhūb dib ge ǂauxûiǂûǃhanagu di daob ǃnâ sī ge mâ, ǂnubiǂgoaba nē ǀkhāb ai tsî nau ǀkhāb ai ūhâba.
NUM.22.25	Tsî esels ge ǃKhūb di ǀhomǃgāba mûo, os ge ǂgoab tawa ǁnûsen tsî Bileammi ǂaisa ǂgoab tawa ge ǁgâiǃgani; xui-aob ge ǁîsa ge ǂnauhâhâ.
NUM.22.26	Ob ge ǃKhūb di ǀhomǃgāba aiǃâb ǃoa ǃgû tsî ǂō ǃkhais, ǁîs tawa i amǀkhābǀîs kas, ǁareǀkhābǀîs kas hoasa ǂgōǃkhai-e a ǀkhais tawa sī ge mâ.
NUM.22.27	Tsî esels ge ǃKhūb di ǀhomǃgāba mûo, os ge ge ǁgoe Bileammi ǃnaga; ob ge ǁaib Bileammi diba ge khâi, tsîb ge eselsa hai-i ǀkha ge ǂnau.
NUM.22.28	Ob ge ǃKhūba esels di amsa ge khowa, Bileammi ǃoa ge mîsa: Tare xū-e ta kha dī tsi hâ, ots nēsi ǃnona ǃnādi kōse go ǂnau te?
NUM.22.29	ǃNubaib ge Bileamma esels ǃoa ge mî: Titas goro ǃhō amaga; gôa-e ta ga ti ǃomǁae ūhâo, o ta kom ga ǃgam si hâo.
NUM.22.30	Os ge eselsa Bileammi ǃoa ge mî: Sa esel tama ta ǁnâi tita, ǁî ta aits gere ǃgapi ta, ti ǀhonkhoe kaits gesa xu, nētsēs kōse? Xare ǁnaeti ta ge hâ i, ǁnāti sîsenū tsisa? Ob ge: Hî-î, ti ge mî.
NUM.22.31	ǃNubaib ge ǃKhūba Bileammi di mûra ge khowa, ob ge ǃKhūb di ǀhomǃgāba daob ǃnâ, ǂgaeǂuihesa gôabab ǃomǁae ūhâse ge mûmâ; ǁnā-amagab ge danas âba ǃgam tsî ais âb ai ge ǁnāǁgôa.
NUM.22.32	ǃNubaib ge ǀhomǃgāb ǃKhūb diba ǁîb ǃoa ge mî: Tare xū-i ǃaromats kha ǁnâi nēsi sa eselsa ǃnona ǃnādi kōse go ǂnau? Mû, tita ge go ǃgûǂoa sa mâǃoasabese, nē daob ge tita xu ra ǁgôa amaga.
NUM.22.33	Xawe esels ge tita mû tsî ǃnona ǃnādi kōse ti ais aiǃâba xu go ǂgō; ti ais aiǃâba xus ga ǂgō tama hâ io, o ta ga ǁkhāti satsa nēsi ǃgam tsî ǁîsa ûitsamase sâu hâ i.
NUM.22.34	ǃNubaib ge Bileamma ǃKhūb di ǀhomǃgāb ǃoa ge mî: ǁOre ta go, ǀū ta go i xui-ao, sats daob ǃnâ mâ ǃkhaisa; tsî nēsi sa mûǁae-i ga ǂkhaba io, î ta oa.
NUM.22.35	Ob ge ǃKhūb di ǀhomǃgāba Bileammi ǃoa ge mî: ǃGû nē aogu ǀkha; xawets ge ǁnā mîs, tita nî mîba tsis ǀguisa nî ǃhoa. Nētib ge Bileamma Balaki di gaosagu ǀkha ge ǃgû.
NUM.22.36	Tsî Balaki ge ǁnâuo, Bileammi ra hā ǃkhaisa, ob ge ǃās Moabǁîn dis, Arnonni di ǀkharib ai ǁgoes, ǀkharib di ǀkhâuǀams tawa hâs kōse ge ǃgûǃoa bi.
NUM.22.37	Ob ge Balaka Bileammi ǃoa ge mî: Mû, ǁkhōse ta kha ǁnâi sa ǃoa sī tama hâ, ǂgai tsi ta nîse? Tarexats kha ǁnâi hā te tama hâ? Xare ǂhanuse ǃgôa tsi ǁkhā tama ta hâ tita?
NUM.22.38	Ob ge Bileamma Balaki ǃoa ge mî: Mû, tita ge sa ǃoa go hā; xare xū-e mî ǁkhā ta a tita? ǁNā mîs, Elob nî ti ams ǃnâ ǁguis, ǁîs ǀguisa ta nî ǃhoa.
NUM.22.39	Ob ge Bileamma Balaki ǀkha ge ǃgû; tsî kha ge Kirjat-Husots tawa ge sī.
NUM.22.40	ǃNubaib ge Balaka goman tsî gūn tsîna gere ǂā; tsîb ge ǁîn xa Bileammi tsî gaosagu, ǁîb ǀkha hâgu ǃoa ge sî.
NUM.23.1	ǃNubaib ge Bileamma Balaki ǃoa ge mî: Hû altarde nēpa ǂnubiba te, îts hû gomagu tsî hû bairaga nēpa ǁāǁāba te.
NUM.23.2	Ob ge Balaka ge dī, Bileammi go ǃhoa khami; o kha ge Balaki tsî Bileammi tsîkha mâ altars hoas ai ǀgui gomab tsî ǀgui bairab tsîkha ge ǁguiba.
NUM.23.3	ǃNubaib ge Bileamma Balaki ǃoa ge mî: Hā îts mâ sa khauǁguibas tawa, î ta tita ǃgû, ǀnîsib ge ǃKhūba tita nî ǃoa; tsî ǁîb ga ǂhaiǂhaiba te xū-i, ǁnā-e ta ge tita nî ǂanǂan tsi. ǁGoasib ge ǀgapib ai ge ǃgûǃapa.
NUM.23.4	Tsî Elob ge Bileamma ǃoao, ob ge ǁîba ǁîb ǃoa ge mî: Hû altarde ǂhomi, tsî ta ge mâ altars hoas ai ǀgui ǁgōb tsî ǀgui bairab tsîkha go ǁguiba.
NUM.23.5	ǃNubaib ge ǃKhūba mîsa Bileammi di ams ǃnâ ǁgui tsî ge mî: Oa Balaki ǃoa îts ǁnāti ǃhoa.
NUM.23.6	Tsî ǁîb ǃoab ge ǃhobao, mû, ob ge khauǁguibas âb tawa ge mâ i, ǁîb tsî Moab di gaosagu hoagu ona.
NUM.23.7	ǃNubaib ge ǂkhoamîs âba tsoatsoa tsî ge mî: Siriaba xub ge Balaki, Moabǁîn di gao-aoba tita go ūhā, ǃhommi aiǂoasǀî ǁgoeba xu, mî raǃâ: Hā îts koma Jakoba ǀâxarexūba te, hā îts Israela ǀao!
NUM.23.8	Mati ta ǁnâi nî ǀâxare ǁnā-i, Elob ǀâxare tama-e? Tsî mati ta nî ǀao, ǁnā-i ǃKhūb ǀao tama-e?
NUM.23.9	ǃHaogu di ǀgapiba xu ta ge ǁîsa ra mû, ǃnomde xu ta ge ǁîsa ra ǃgapaǀî; mû, ǁnā ǁaes ge ǀguri nîra ǁan, tsîn ge ǀūben ǀkha ǃgôahe tide.
NUM.23.11	ǃNubaib ge Balaka Bileammi ǃoa ge mî: Tare xū-ets kha go dī te? Tita ge go ū tsi, ti khākhoenats nî ǀâxarega, tsî mû, sats ge ǁîna go ǀkhaeǃari.
NUM.23.13	Ob ge Balaka ǁîb ǃoa ge mî: Tita ǀkha ǀkhara ǃkhais tawa sī, ǁîsa xuts nî ǁîba mûs; xawets ge ǀkhâuǀams âb ǀguisa nî mû tsî hoaragase mû bi tide, îts ǁnāpa xu Israela ǀâxarexūba te.
NUM.23.14	Nētib ge ǁîba Sofims di ǃgarob ǃoa ge ū, Pisgab di ǀgapib ai; tsîb ge hû altarde ge ǂnubi, tsîb ge mâ altars hoab ai ǀgui ǁgōb tsî ǀgui bairab tsîkha ge ǁguiba.
NUM.23.15	ǃNubaib ge ǁîba Balaki ǃoa ge mî: Nēpa mâ sa khauǁguibas tawa, î ta tita ǁnāpa ǁîba ǃoa.
NUM.23.16	Tsî ǃKhūb ge Bileamma ǃoao, ob ge ǁîb di mîsa ams âb ǃnâ ge ǁgui, tsîb ge ǁîba ge mîǀî: Oa Balaki ǃoa îts ǁnāti ǃhoa.
NUM.23.17	Tsî ǁîb tawab ge sīo, mû, ob ge ǁguibas âb tawa ge mâ i tsî Moabǁîn di gaosaga ǁîb tawa. Ob ge Balaka ǁîb ǃoa ge mî: Tare xū-eb go mî ǃKhūba?
NUM.23.18	ǃNubaib ge ǂkhoamîs âba tsoatsoa tsî ge mî: Khâi, Balaktse, îts ǁnâu! ǂŌ sa ǂgaera tiǀî, Sipori ôatse!
NUM.23.20	Mû, ǀkhae ta nîsa ta go ǃkhōǃoa; tsî ǁîb ra ǀkhae amaga ta ge tita ǁîsa a ǁkhae ǁoa.
NUM.23.21	ǁÎb ge kōǀî tama hâ Jakob di ǂhanuoǃnâsiba, tsîb ge ǁkhāti kōǀî tama hâ Israeli di ǂkhabasiba. ǃKhūb, ǁîb di Elob ge ǁîb ǀkha hâ, tsî ǀōb gao-aob dib ge ǁîb tawa hâ.
NUM.23.22	Elob ge ǁîna Egipteba xu ge ǂgaeǂguiǂui; ǁîb ge ǃgarogoma-i di ǀgaiba ūhâ.
NUM.23.23	ǃGaidī-i xare-i ge a ǀkhai Jakob ǃoagu, tsî aimûǀgaru-i xare-i ge Israeli ǃoagu a ǀkhai. ǁAeb aib ge Jakoba nî ǂhôahe tsî Israela Elob ra dī xūna.
NUM.23.25	ǃNubaib ge Balaka Bileammi ǃoa ge mî: ǀÂxares kas, ǀkhaes kas hoasats ge hî tide.
NUM.23.27	ǃAruǀîb ge Balaka Bileammi ǃoa ge mî: Hā re, î ta ǀkhara ǃkhais ǃoa ūsī tsi re; ǀnîsi i ge nî ǂhanu ǁnā Elob mûǁae, ǁnāpa xuts nî ǁîna ǀâxarexūba te ǃkhaisa.
NUM.23.30	Ob ge Balaka ge dī, Bileammi ge mî xase; tsîb ge mâ altars hoab ai ǀgui ǁgōb tsî ǀgui bairab tsîkha ge ǁguiba.
NUM.24.1	Tsî Bileammi ge mû, ǃKhūb mûǁae i a ǃgâi ǃkhaisa, Israelab ra ǀkhaesa, ob ge nē ǃnās ai ǃgûsī tama, nau ǃnādi aib ge dī xase, ǃgaidīdeb nî ôase, tsîb ge ais âba ǃgaroǃhūbǀî ge ǂnan.
NUM.24.2	Tsî Bileammi ge ǃgapakhâi tsî Israela mûo, ǃhaodi âb ī khamib ǁan hâ ǃkhaisa, ob ge Elob di Gagaba ǁîb ai ge hâ i.
NUM.24.5	Matikōse di a ǃgâi sa tentomde, Jakotse, sa ǁanǃkhaide, Israeltse!
NUM.24.6	ǃĀrogu khami di ge ra khoraǃāsen, ǃhanagu khami ǃāgu amǃgâ, aukoregu khami, ǃKhūb xa ǂgāhe hâga, sederhaidi khami ǁgammi amǃgâ.
NUM.24.7	ǁGammi ge nîra dâu, emerdi âba xu, tsî ǃkhommi âb ge kai ǁgamgu ǃnâ nîra hâ; tsî gao-aob âb ge Agagi ǃgâ-ai nîra ǀgapi, tsî gaosib âb ge nîra kaikaihe.
NUM.24.8	Elob ge ǁîba Egipteba xu ge ǂgaeǂguiǂui, ǀgaigu âb ge ǃgarogomab digu khami ī; ǁîb ge ǀūben, ǁîb di khākhoena nîra hapu tsî ǂkhōgu âba nîra khôaǂkhū; tsî ǁîb di ǂāgu ge nîra ǁkhâuhō.
NUM.24.10	ǃNubaib ge Balaki di ǁaiba ge ǂhubi Bileammiǀî, tsîb ge ge ǁam; tsî Balaki ge Bileammi ǃoa ge mî: Tita ge go ǂgai tsi, ti khākhoenats nî ǀâxarega, xawe kō, ǀnaits ge satsa ǁîna ǃnona ǃnādi kōse hugaǀgui goro ǀkhae.
NUM.24.11	Îts ǁnâi nēsi bē sa ǃāsa ǃoa! Tita ge go mî kaise ta nî ǃgôa tsi ǃkhaisa, xawe kō, ǃKhūb ge ǁnā ǃgôasa go ǂkhā tsi.
NUM.24.12	ǃNubaib ge Bileamma Balaki ǃoa ge mî: Tsî tita ona mîba tama ta hâ sa sîsabegu, tita ǃoats go sîga, mî raǃâ:
NUM.24.14	Tsî nēsi kō, tita ge ti ǁaes ǃoa ra ǃgû; hā î ta haisi tsi, tare xū-es nē ǁaesa sa ǁaes tawa nî dī ǃkhaisa ǀuni tsēdi ai.
NUM.24.16	Elob mîde ra ǁnâu aota ge ra ǃhoa, tsî ǂans Hoaǀgaixab disa ǂan ta; Hoaǀgaixab di aisa ra mû ta, ǂgaeǃapahe tsî mûdi â ta ra khowabahe ta.
NUM.24.22	Tsî ti ī xaweb ge Kainna nîra hapuhe, Assuri ǃkhōsase nîra ūbē tsis kōse.
NUM.24.23	ǃAruǀîb ge ǂkhoamîs âba tsoatsoa tsî ge mî: Okha, tari-e nî ûi, Elob ga nē xūna dī ǃnubai?
NUM.24.24	Tsî doe-omgu Kitimmi amǃgâb digu ge hā tsî Assura nîra ǁnora tsî Ebera nîra ǁnora; tsî ǁîb on ge nîra kāǁō.
NUM.25.1	Tsî Israeli ge Sitims tawa ge hâ, tsî ǁaes ge Moabǁîn di ôadi ǀkha ge ǀaitsoatsoa.
NUM.25.5	ǃNubaib ge Moseba Israeli di ǂhanuǂhanu-aogu ǃoa ge mî: Ab mâb hoaba ǁîb di khoegu, Baal-Peora ge ǃgaeǁaesenga ǃgam!
NUM.25.6	Tsî mû, khoeb Israeli ôan dib ge hā tsî Midiaǁîsa ǁîb di ǃgâsagu tawa ge ūhā, Moseb di mûra aiǃâ tsî ǀhaohâb Israeli ôan dib hoab di mûdi aiǃâ, tentoms ǀhûs dis di dao-ams aiǃân ra ā hîa.
NUM.25.7	Tsî Pinehab, pristeri Eleasari ôab, Aronni ôab, ge mûo, ob ge ǀhaohâb di ǁaeguba xu khâi tsî ǁhâigôaba ǃomǁaeb âb ǃnâ ū,
NUM.25.8	tsî Israelǁî khoeba ǀai-oms ǃnâ saoǂgâ tsî ǁîra hoara ge ǃkhāǃganu, Israelǁî khoeb tsî ǁnā tarasa ǃnāb âs ǃnâ. ǃNubaib ge ǁōba Israeli ôan ǂamaiba xu ge ǀû.
NUM.25.10	ǃNubaib ge ǃKhūba Moseb ǃoa ge mî:
NUM.25.11	Pinehab, pristeri, Eleasari ôab, Aronni ôab, ge ti ǁgôasiba Israela xu go ǁkhaedawa, ti tauǃkhaisab ge tau amaga ǁîn ǁaegu, î ta ga Israeli ôana ti tauxasib ǃnâ tā hapu, ti.
NUM.25.14	Tsî ǀons, ǁnā Israelǁî khoeb hîa ge ǃgamheb, Midiaǁîs ǀkha ge ǃgamheb ge Simri, Salub di ôa ge i, ǁgûsi ommi, Simeonǁîn dib di ǂamsaba.
NUM.25.16	ǃAruǀîb ge ǃKhūba Moseb ǃoa ge mî:
NUM.25.18	ǁÎn ge khākhoexaǃnâse sado goro sîsenū xuige ǁnā gāxaǃnâsigu hîan ge gāxaǃnâsise sadu ǃoagu ǂâiǂuigu ǀkha Peori di ǃkhais ǃnâ, Kosbis di ǃkhais ǃnâ, Midiaǁî ǂamsab di ôas, ǁîn di ǃgâsas, hîa go ǃgamhes ǁōb di tsēs ai, Peori di ǃkhais ǃaroma.
NUM.26.1	Tsî i ge ge ī, ǁnā ǁōb khaoǃgâ, ob ge ǃKhūba Moseb ǃoa tsî Eleasari, Aronni ôab, pristeri ǃoa ge mî:
NUM.26.2	ǃGôakhâi ǀgaus ǀhaohâb Israeli ôan dib hoab disa, ǀgamdisi kurigu â-in tsî ǁnāsa ǃnā hâna xu ǁîn îgu di omgu ǃoa, Israeli ǃnâ toroǂnubis ǃoa ra ǂoan hoana.
NUM.26.3	O kha ge Moseb tsî pristeri Eleasari tsîkha ǁîna ge gowaǀî, ǂgādi Moab didi, Jordanǃāb amǃgâ ǁgoedi ai, Jerixos ǀgūse, mî raǃâ:
NUM.26.4	An ǃgôakhâihe, ǀgamdisi kurigu â-in tsî ǁnāsa ǃnā hâna xu, ǃKhūb ge Moseba mîmā xase, tsî Israeli ôan, Egipteǃhūba xu ge doeǂoana.
NUM.26.5	Rubenni ge ǂguroǃnaesabeb Israeli diba ge i, Rubenni ôakha ge Henoxi, ǁîba xus ge ǃhaos Henoxǁîn disa a ǀkhīb, tsî Palub ǁîba xun Paluǁîna ge ǀkhīb tsîkha.
NUM.26.6	Tsî Hesronna xu Hesronǁîn di ǃhaosa, tsî Karmiba xu Karmiǁîn di ǃhaosa.
NUM.26.7	Nēdi ge ǃhaodi Rubenǁîn dide ge i, tsî ǁîn di ǃgôahe gen ge hakadisiǃnonaǀaǀoadisi tsî hûkaidisiǃnonadisi ge i.
NUM.26.8	Tsî Palub di ôab ge Elia ge i.
NUM.26.9	Tsî Eliab di ôagu ge Nemueli, Datanni tsî Abirammi tsîga ge i; nē Datanni tsî Abirammi tsîkha ge ǀhaohâb di ǂgaihesa ge i Koraxi di ǀhûs ǃnâ, Moseb tsî Aronni tsîkha ge ǂnoagu-ūkha, ǃKhūba gu ge ǂnoagu-ūo.
NUM.26.10	Ob ge ǃhūba ams âba khowa tsî Koraxi ǀkha ǁîna ge hapu, ǁnā ǀhû hân ge ǁō-o, ǀaes ge ǀgamkaidisi tsî korodisi khoega hapu ǃnubai, tsîn ge ge sao kai.
NUM.26.11	Xawe Koraxi di ôan ge ǁō tama ge i.
NUM.26.12	Simeonni di ôagu, ǁîgu di ǃhaodi ǃoa: Nemuela xu Nemuelǁîn di ǃhaos; Jaminna xu Jaminǁîn di ǃhaos tsî Jaxinna xu Jaxinǁîn di ǃhaos;
NUM.26.13	tsî Seraba xu Seraǁîn di ǃhaos; tsî Saula xu Saulǁîn di ǃhaosa.
NUM.26.14	Nēdi ge ǃhaodi Simeonǁîn dide, ǀgamdisiǀgamǀaǀoadisi tsî ǀgamkaidisi.
NUM.26.15	Tsî Gadi di ôagu ǁîgu di ǃhaodi ǃoa: Sefonna xu Sefonǁîn di ǃhaos; tsî Hagiba xu Hagiǁîn di ǃhaos; tsî Suniba xu Suniǁîn di ǃhaos;
NUM.26.16	tsî Osniba xu Osniǁîn di ǃhaos; tsî Eriba xu Eriǁîn di ǃhaos.
NUM.26.17	Aroda xu Arodǁîn di ǃhaos; tsî Areliba xu Areliǁîn di ǃhaosa.
NUM.26.18	Nēdi ge ǃhaodi Gadi ôagu dide ǁîgu di ǃgôahe gen ǃoa: Hakadisiǀoadisi tsî korokaidisi.
NUM.26.20	Nēti gu ge Judab di ôaga ge i ǁîgu di ǃhaodi ǃoa: Selaba xu Selaǁîn di ǃhaos; tsî Pereba xu Pereǁîn di ǃhaos; tsî Seraba xu Seraǁîn di ǃhaosa.
NUM.26.22	Nēdi ge ǃhaodi Judab dide ǁîn di ǃgôahe gen ǃoa, hûdisiǃnaniǀaǀoadisi tsî korokaidisi.
NUM.26.23	Isaskari di ôaga ǁîgu di ǃhaodi ǃoa: Tolaba xu Tolaǁîn di ǃhaos; tsî Puwaba xu Puwaǁîn di ǃhaos;
NUM.26.24	Jasuba xu Jasuǁîn di ǃhaos, tsî Simronna xu Simronǁîn di ǃhaosa.
NUM.26.25	Nēdi ge ǃhaodi Isaskari dide ǁîn di ǃgôahe gen ǃoa, ǃnanidisihakaǀaǀoadisi tsî ǃnonakaidisi.
NUM.26.26	Tsî Sebulonni di ôaga ǁîgu di ǃhaodi ǃoa: Sereda xu Seredǁîn di ǃhaos; tsî Elonna xu Elonǁîn di ǃhaos; tsî Jahleela xu Jahleelǁîn di ǃhaosa.
NUM.26.27	Nēdi ge ǃhaodi Sebulonǁîn dide, ǁîn di ǃgôahe gen ǃoa, ǃnanidisiǀoadisi tsî korokaidisi.
NUM.26.28	Joseb di ôakha ge ǁîkha di ǃhaodi ǃoa Manaseb tsî Efraimmi tsîkha ge i.
NUM.26.29	Manaseb di ôagu ge: Maxira xus ge ǃhaos, Maxirǁîn disa ge ǀkhī; Maxiri ge Gileada ge hō; Gileada xus ge Gileadǁîn ǃhaosa ge ǀkhī.
NUM.26.30	Nēgu ge Gileadi di ôaga: Iesera xu Ieserǁîn di ǃhaos; tsî Heleka xu Helekǁîn di ǃhaosa.
NUM.26.31	Tsî Asriela xu Asrielǁîn di ǃhaos; tsî Sexemma xu Sexemǁîn di ǃhaosa.
NUM.26.32	Tsî Semidaba xu Semidaǁîn di ǃhaos; tsî Hefera xu Heferǁîn di ǃhaosa.
NUM.26.34	Nēdi ge ǃhaodi Manaseb dide; tsî ǃgôahe gen ge korodisiǀgamǀaǀoadisi tsî hûkaidisi ge i.
NUM.26.35	Nēgu ge Efraimmi di ôaga ǁîgu di ǃhaodi ǃoa: Sutelaxa xu, Sutelaxǁîn di ǃhaos; Bexera xu Bexerǁîn di ǃhaos; Tahanna xu Tahanǁîn di ǃhaosa.
NUM.26.36	Tsî nēgu ge Sutelaxi di ôaga: Eranna xu Eranǁîn di ǃhaosa.
NUM.26.37	Nēdi ge ǃhaodi Efraimmi ôagu dide ǁîgu di ǃgôahe gen ǃoa, ǃnonadisiǀgamǀaǀoadisi tsî korokaidisi. Nēgu ge Joseb di ôaga ǁîgu di ǃhaodi ǃoa.
NUM.26.38	Benjaminni di ôagu, ǁîgu di ǃhaodi ǃoa: Belaba xu Belaǁîn di ǃhaos; Asbela xu Asbelǁîn di ǃhaos; tsî Ahiramma xu Ahiramǁîn di ǃhaos;
NUM.26.39	Sufamma xu Sufamǁîn di ǃhaos; Hufamma xu Hufamǁîn di ǃhaosa.
NUM.26.40	Tsî Belab di ôakha ge Ardi tsî Naamanni tsîkha ge i; Arda xu Ardǁîn di ǃhaos tsî Naamanna xu Naamanǁîn di ǃhaosa ge ǀkhī.
NUM.26.41	Nēgu ge Benjaminni di ôaga ǁîgu di ǃhaodi ǃoa; tsî ǁîgu di ǃgôahe gen ge hakadisikoroǀaǀoadisi tsî ǃnanikaidisi ge i.
NUM.26.42	Nēgu ge Danni di ôaga ǁîgu di ǃhaodi ǃoa: Suhamma xu Suhamǁîn di ǃhaos: Nēdi ge Danni di ǃhaode ǁîn di ǃhaodi ǃoa.
NUM.26.43	Suhamǁîn di ǃhaodi hoadi ge ǁîn di ǃgôahe gen ǃoa ǃnanidisihakaǀaǀoadisi tsî hakakaidisi ge i.
NUM.26.44	Aseri di ôaga ǁîgu di ǃhaodi ǃoa: Jimnaba xu Jimnaǁîn di ǃhaos; Jisviba xu, Jisviǁîn di ǃhaos; Beriaba xu Beriaǁîn di ǃhaos.
NUM.26.45	Beriab di ôaga xu: Hebera xu Heberǁîn di ǃhaos: Malkieba xu Malkieǁîn di ǃhaosa.
NUM.26.46	Tsî ǀons Aseri ôas dis ge Serax ge i.
NUM.26.47	Nēdi ge ǃhaodi Aseri ôagu dide ǁîgu di ǃgôahe gen ǃoa, korodisiǃnonaǀaǀoadisi tsî hakakaidisi.
NUM.26.48	Naftalib ôagu, ǁîgu di ǃhaodi ǃoa: Jaxseela xu Jaxseelǁîn di ǃhaos; tsî Guniba xu Guniǁîn di ǃhaos.
NUM.26.49	Jesera xu Jeserǁîn di ǃhaos; Silemma xu Silemǁîn di ǃhaosa.
NUM.26.50	Nēdi ge ǃhaodi Naftalib dide ǁîn di ǃhaodi ǃoa; tsî ǃgôahe gen ge hakadisikoroǀaǀoadisi tsî hakakaidisi ge i.
NUM.26.51	Nēn ge ǃgôahe gen Israeli ôagu dina: ǃNanikaidisi tsî ǀguiǀoadisihûkaidisi tsî ǃnonadisi.
NUM.26.52	Tsîb ge ǃKhūba Moseb ǃoa ge mî:
NUM.26.53	Nēnab ge ǃhūba nî ǀgoraǂuihe ǀumise, ǀondi di ǀgaus ǃoa.
NUM.26.54	ǁNān hîa ǂguin di ǀumis ge nî kai, tsî ǁnān hîa ǀoron di ǀumis ge nî ǂkhari; mâb hoab ge ǁîb di ǃgôahe gen ǃoa ǀumis âba nî māhe.
NUM.26.55	Xawe ǃhūb ge ǂnōgus ǀkha nî ǀgoraǂuihe; ǃhaodi ǁîn îgu didi di ǀomdi ǃoan ge nî ǀumi.
NUM.26.56	Mâ-i hoa-i di ǀumis ge ǂnōgus ǃoa nî ǀgorahe, ǂguin tsî ǀoron tsîn ǁaegu.
NUM.26.57	Tsî nēn ge ǃgôahe gen Levib dina ǁîn di ǃhaodi ǃoa: Gersonna xu Gersonǁîn di ǃhaos; Kehata xu Kehatǁîn di ǃhaos; Merariba xu Merariǁîn di ǃhaosa.
NUM.26.58	Nēdi ge Levib di ǃhaode: ǃHaos Libniǁîn dis, ǃhaos Hebronǁîn dis, ǃhaos Maxliǁîn dis, ǃhaos Musiǁîn dis, ǃhaos Koraxǁîn dis. Tsî Kehati ge Amramma ge hō.
NUM.26.59	Tsî ǀons Amrammi taras dis ge Joxebed ge i, Levib ôas, Levib di taras ge Egipteb ǃnâ ǁorasa; tsîs ge ǁîsa Amramma, Aronni tsî Moseb tsî Miriams ǁîkha di ǃgâsas tsîna ge ǁoraba.
NUM.26.60	Tsî Aronni ge ge ǁorabahe Nadab tsî Abihub, Eleasari tsî Itamari tsîga.
NUM.26.61	Tsî Nadab tsî Abihub tsîkha ge ge ǁō, ǃhao ǀaesa kha ge ǃKhūb di ais aiǃâ ūhā ǃnubai.
NUM.26.62	Tsî ǃgôahe gen ge ǀgamdisiǃnonaǀaǀoadisi ge i, aoregu hoagu, ǀgui ǁkhâb â-ib tsî ǁnāsa ǃnā hâba xu; ǁîgu ge Israeli ôan ǀkha ǃgôahe tama ge i, ǀumi-i xare-e gu ge māhe tama hâ i xui-ao Israeli ôan ǃnâ.
NUM.26.63	Nēn ge ǃgôahe gen Moseb tsî Eleasari, pristeri, tsîkha ge Israeli ôan xa ǃgôana, ǂgādi Moab didi ai, Jordanǃāb amǃgâ, Jerixos ǀgūse.
NUM.27.2	Tsî di ge Moseb di ais aiǃâ ge mâ, tsî Eleasari, pristeri, di ais aiǃâ, tsî ǂamsagu di ais aiǃâ, tsî ǀhaohâb di ais aiǃâ, tentoms ǀhûs dis di dao-ams tawa, mî raǃâ:
NUM.27.4	Tarexas kha ǁnâi sise îb di ǀonsa ǁîb ǃhaos di ǁaeguba xu nî ūbēhe, aore ǀgôa-eb ūhâ tama amaga? Sise ǁnâi mā re ūhâse nî xū-e, sise îb di ǃgâsagu ǁaegu.
NUM.27.6	Ob ge ǃKhūba Moseb ǃoa ge mî:
NUM.27.7	ǀGôadi Selofhadi didi ge ǂhanuse ra ǃhoa: Sats ge ǁîde ūhâ di nî xū-e ǀumise nî mā, ǁgûb di ǃgâsagu ǁaegu; tsîts ge ǀumis ǁgûb disa ǁîdi ǃoa nî hā kai.
NUM.27.8	Tsîs ge Israeli ôan ǀkha ǃhoa tsî nî mî: Khoeb ga ǁō tsîb ga aore ǀgôa-e ūhâ tama io, ots ge ǀumis âba ǁîb di ôas ǃoa nî hā kai.
NUM.27.9	Tsî ǀgôasab ga ūhâ tama io, ots ge ǀumis âba ǃgâsagu âba nî mā.
NUM.27.10	Tsî ǃgâsagab ga ūhâ tama io, ots ge ǀumis âba ǁîb îb di ǃgâsaga nî mā.
NUM.27.11	Tsî ǁîb di îb ga ǁkhāti ǃgâsaga ūhâ tama io, ots ge ǀumis âba ǁîb a ǀgū khoe-i, ǃhaos âb ǃnâ hoan ǃgâ-ai ǁîb tawa ǀgū khoe-e nî mā, ǀumise i nî ǁîsa ūhâga. Nēs ge Israeli ôana ǂhanub di ǂnûiǂgāse nî ība, ǃKhūb ge Moseba mîmā xase.
NUM.27.15	ǃNubaib ge Moseba ǃKhūb ǃoa ge mî:
NUM.27.19	Îts ǁîba pristeri, Eleasari di ais aiǃâ mâi tsî ǀhaohâb hoab di ais aiǃâ, îts ǁîba mîmāsa mā ǁîn di mûdi aiǃâ,
NUM.27.22	Ob ge Moseba ge dī, ǃKhūb ge mîmā bi xase: Ob ge Josuaba ū tsî Eleasari, pristeri di ais aiǃâ ge mâi bi tsî ǀhaohâb hoab di ais aiǃâ,
NUM.27.23	tsîb ge ǃomkha âba ǁîb ai ǁgui tsî mîmāsa ge mā bi, ǃKhūb ge Moseb di ǃoabasa xu mîmā khami.
NUM.28.1	ǃAruǀîb ge ǃKhūba Moseb ǃoa ge mî:
NUM.28.2	Mîmā Israeli ôana îts ǁîna mîba: Ti ǁguibas, ti ǂûb ti ǀaeǁguibadi dib, ti ǀnamǀnamsa ǁamaba du ge nî ǂan, tita du mîmâisa ǁaeb ai nî ǁguibase.
NUM.28.4	ǀGui ǁkhaobats ge ǁgoas ai nî ǁāǁā; tsî nau ǁkhaobats ge ǀgam ǃûiǁaekha ǁaegu nî ǁāǁā.
NUM.28.6	ǁÎs ge hâhâ ra khauǁguibas, Sinaiǃhommi ai ge ǂnûiǂgāhesa, ǀnamǀnamsa ǁamase, ǀaeǁguibas ǃKhūb dis ase.
NUM.28.7	Tsî ǂnâǁguibas âs ge hakaǁî ǃâs ǀgui hinni disa nî i ǀgui ǁkhaob ama; ǃanusib ǃnâ du ge ǂnâǁguibas ǀgaisa ǂauxûib disa ǃKhūba nî ǁguiba.
NUM.28.8	Tsî nau ǁkhaoba du ge ǀgam ǃuira ǁaegu nî ǂhomi; ǂûǁguibas khami ǁgoas ai tsî ǂnâǁguibas âs khami du ge ǁîsa nî ǂhomi, ǀaeǁguibas ǀnamǀnamsa ǁamab ǃKhūb dib dis ase.
NUM.28.10	Khauǁguibas sâtsēs dis ge ǁîsa, mâ sâtsēs hoas dis, hâhâ ra khauǁguibas tsî ǂnâǁguibas âsa ǃnā hâsa.
NUM.28.13	tsî mâb hoab tawa disiǁî ǃâs tsampereb disa ǂûǁguibase, olib ǀkha ǂnâ-aihe hâǃâ, ǁnā ǀgui ǁkhaob tawa: ǁÎs ge khauǁguibasa ǀnamǀnamsa ǁamab ase, ǃKhūb di ǀaeǁguibas ase.
NUM.28.14	Tsî ǂnâǁguibadi ân ge ǀgui hinni di ǃkharese nî ī ǀgui ǁgōb tawa, tsî ǃnonaǁî ǃâs ǀgui hinni disa ǀgui bairab tawa, tsî hakaǁî ǃâs ǀgui hinni ǂauxûib disa ǀgui ǁkhaob tawa; nēs ge khauǁguibas ǂkham ǁkhâb disa, ǁkhâkorobe kurib di ǁkhâgu ǃoa.
NUM.28.16	Tsî ǂguro ǁkhâb ǃnâ, disihakaǀaǁî tsēs ǁkhâb dis aib ge Pasxaba ǃKhūba hâba.
NUM.28.17	Tsî disikoroǀaǁî tsēs ǁkhā ǁkhâb dis ais ge kaitsēsa nî hâ; on ge ǀkhuruoǃnâ perena nî ǂûhe, hû tsēdi kōse.
NUM.28.19	Tsî du ge ǀaeǁguiba-e ǃKhūba nî ǁguiba khauǁguibase: ǀGam ǂkham ǁgōkha tsî ǀgui bairab tsî ǁîn tawa hû ǀgui kurixa ǁkhaoga; ūose gu ge nî i.
NUM.28.21	Mâb hoab tawa du ge disiǁî ǃâ-e nî ǂhomi ǀgui ǁkhaob tawa ǁnā hû ǁkhaogu kōse.
NUM.28.23	ǁGoakhauǁguibas, hîa hâhâ ra khauǁguibas xōǀkhā du ge nē xūna nî ǁāǁā.
NUM.28.24	Saogubes ai du ge nē xūna tsēa nî dī hû tsēdi kōse, ǀaeǁguibas di ǂûba du ge nî ǁāǁāba, ǃKhūba ǀnamǀnamsa ǁamab ase; hâhâ ra khauǁguibas ǃnā hâses ge nî ǂhomihe ǂnâǁguibas âs ǀkha.
NUM.28.25	Tsî hûǁî tsēs ai du ge ǃanu ǂgaiǀhû-e nî ūhâ; o du ge dīxū-i xare-e dī tide.
NUM.28.26	ǁNās ǁkhās xase ǂgurosaben di tsēs ai, ǀasa ǂûǁguiba-e du ga ǃKhūba ǁguibao, sadu di wekhegu ǃoa, o du ge ǃanu ǂgaiǀhû-e nî ūhâ; o du ge dīxū-i xare-e dī tide.
NUM.28.27	ǃNubai du ge ǃKhūba khauǁguiba-e nî ǁguiba ǀnamǀnamsa ǁamab ase: ǀGam ǂkham ǁgōkha, ǀgui bairab tsî hû ǀgui kurixa ǁkhaogu tsîna;
NUM.28.28	tsî ǁîn di ǂûǁguibasa tsampereb, olib ǀkha ǂnâ-aihe hâb xa, ǃnona disiǁî ǃâde ǀgui ǁgōb tawa, ǀgam disiǁî ǃâra ǀgui bairab tawa;
NUM.28.29	mâb hoab tawa disiǁî ǃâsa ǀgui ǁkhaob tawa, ǁnā hû ǁkhaogu kōse;
NUM.28.31	Hâhâ ra khauǁguibas tsî ǂûǁguibas âs ose du ge ǁîna nî ǁāǁā: ǁÎn ge nî ūo ǂnâǁguibadi ân ǀkha.
NUM.29.2	ǃNubai du ge khauǁguiba-e ǃKhūba nî ǂhomiba, ǀnamǀnamsa ǁamab ase: ǀGui ǂkham ǁgōb, ǀgui bairab tsî hû ūo ǀgui kurixa ǁkhaogu tsîna;
NUM.29.3	tsî ǁîn di ǂûǁguibas tsampereb, olib ǀkha ǂnâ-aihe hâb xa ǃnona disiǁî ǃâde ǁgōb tawa, ǀgam disiǁî ǃâra bairab tawa.
NUM.29.4	Tsî ǀgui disiǁî ǃâsa ǀgui ǁkhaob tawa, ǁnā hû ǁkhaogu kōse;
NUM.29.5	Tsî piriba, ǁoreǁguibase, ǂkhîbagusa du nî dībahese;
NUM.29.6	khauǁguibas ǁkhâb dis ose tsî ǂûǁguibas âs tsî hâhâ ra khauǁguibas tsî ǂûǁguibas âs ǁîn di ǂnâǁguibadi ǀkha ǁîn di dommi ai, ǀnamǀnamsa ǁamase, khauǁguibas ǃKhūb dis ase.
NUM.29.8	Tsî du ge khauǁguibade ǃKhūba nî ǁguiba, ǀnamǀnamsa ǁamab ase: ǀGui ǂkham ǁgōb, ǀgui bairab tsî hû ǀgui kurixa ǁkhaogu tsîna; ǁîgu ge ūose nî ī.
NUM.29.9	Tsî ǂûǁguibas ân, tsampereb, olib ǀkha ǂnâ-aihe hâb xa: ǃNona disiǁî ǃâde ǁgōb tawa, ǀgam disiǁî ǃâra bairab tawa,
NUM.29.10	mâb hoab tawa disiǁî ǃâsa ǁkhaob tawa, ǁnā hû ǁkhaogu kōse;
NUM.29.13	Tsî du ge khauǁguiba-e nî ǁguiba ǀaeǁguibase, ǀnamǀnamsa ǁamab ǃKhūb dib ase: Disiǃnonaǀa ǂkham ǁgōga, ǀgam bairakha, disihakaǀa ǀgui kurixa ǁkhaoga; ǁîgu ge nî ūo.
NUM.29.14	Tsî ǁîna ǂûǁguibase tsampereb, olib ǀkha ǂnâ-aihe hâb xa, ǃnona disiǁî ǃâde ǀgui ǁgōb tawa, ǁnā disiǃnonaǀa ǁgōgu kōse; ǀgam disiǁî ǃâra ǀgui bairab tawa ǁnā ǀgam bairakha ǁaegu;
NUM.29.15	tsî mâb hoab tawa disiǁî ǃâsa ǀgui ǁkhaob tawa ǁnā disihakaǀa ǁkhaogu kōse.
NUM.29.16	Tsî ǀgui bairaba ǁoreǁguibase, hâhâ ra khauǁguibas ose, ǁîs di ǂûǁguibas tsî ǁîs di ǂnâǁguibas tsîna.
NUM.29.17	ǁNās khaoǃgâ ǀgamǁî tsēs ai: Disiǀgamǀa ǂkham ǁgōga, ǀgam bairakha, disihakaǀa ūo ǀgui kurixa ǁkhaoga;
NUM.29.18	tsî ǁîn di ǂûǁguibas tsî ǁîn di ǂnâǁguibadi tsîn ǁgōgu tawa, bairakha tawa tsî ǁkhaogu tawa ǀgaus ân ǃoa dommi ai;
NUM.29.19	tsî ǀgui piriba ǁoreǁguibase; hâhâ ra khauǁguibas ose tsî ǂûǁguibas ân ǂnâǁguibadi ân ǀkha.
NUM.29.20	Tsî ǃnonaǁî tsēs ai disiǀguiǀa ǁgōga, ǀgam bairakha, disihakaǀa ūo ǀgui kurixa ǁkhaoga;
NUM.29.21	tsî ǁîn di ǂûǁguibade tsî ǁîn di ǂnâǁguibade ǁgōgu tawa, bairakha tawa tsî ǁkhaogu tsîn tawa, ǁîn di ǀgaus ǃoa dommi ai;
NUM.29.22	tsî ǀgui piriba ǁoreǁguibase; hâhâ ra khauǁguibas ose, tsî ǂûǁguibas âs tsî ǂnâǁguibas âsa.
NUM.29.23	ǃAruǀî hakaǁî tsēs ai, disi ǁgōga, ǀgam bairakha, disihakaǀa ūo ǀgui kurixa ǁkhaoga;
NUM.29.24	ǁîn di ǂûǁguibas tsî ǁîn di ǂnâǁguibadi tsîn ǁgōgu tawa, bairakha tawa tsî ǁkhaogu tawa, ǀgaus ân ǃoa dommi ai;
NUM.29.25	tsî ǀgui piriba ǁoreǁguibase, hâhâ ra khauǁguibas ose, ǂûǁguibas âs tsî ǂnâǁguibas âs tsîna.
NUM.29.26	Tsî koroǁî tsēs ai khoese ǁgōgu, ǀgam bairakha tsî disihakaǀa ūo ǀgui kurixa ǁkhaoga;
NUM.29.27	tsî ǁîn di ǂûǁguibas tsî ǁîn di ǂnâǁguibadi tsîn ǁgōgu tawa, bairakha tawa tsî ǁkhaogu tawa, ǀgaus ân ǃoa dommi ai;
NUM.29.28	tsî ǀgui piriba ǁoreǁguibase, hâhâ ra khauǁguibas ose tsî ǂûǁguibas âs tsî ǂnâǁguibas âs tsîna.
NUM.29.29	ǁNās khaoǃgâ, ǃnaniǁî tsēs ai, ǁkhaisa ǁgōga, ǀgam bairakha, disihakaǀa ūo ǀgui kurixa ǁkhaoga;
NUM.29.30	tsî ǁîn di ǂûǁguibasa tsî ǁîn di ǂnâǁguibade ǁgōgu tawa, bairakha tawa tsî ǁkhaogu tawa, ǀgaus ân ǃoa dommi ai;
NUM.29.31	tsî ǀgui piriba ǁoreǁguibase, hâhâ ra khauǁguibas ose, ǁîs di ǂûǁguibas tsî ǁîs di ǂnâǁguibadi tsîna.
NUM.29.32	Tsî hûǁî tsēs ai, hû ǁgōga, ǀgam bairakha, disihakaǀa ūo ǀgui kurixa ǁkhaoga;
NUM.29.33	tsî ǁîn di ǂûǁguibasa tsî ǁîn di ǂnâǁguibade ǁgōgu tawa, bairakha tawa tsî ǁkhaogu tawa, ǀgaus ân ǃoa dommi ai;
NUM.29.34	tsî ǀgui piriba ǁoreǁguibase, hâhâ ra khauǁguibas ose, ǂûǁguibas âs tsî ǂnâǁguibas âs tsîna.
NUM.29.35	ǁKhaisaǁî tsēs ai du ge ǃkhâitsē-e nî ūhâ; dīxū-i xare-e du ge dī tide,
NUM.29.36	tsî du ge khauǁguiba-e nî ǁguiba ǀaeǁguibase, ǃKhūb di ǀnamǀnamsa ǁamab ase: ǀGui ǁgōb, ǀgui bairab tsî hû ūo ǀgui kurixa ǁkhaoga,
NUM.29.37	ǁîn di ǂûǁguibase tsî ǁîn di ǂnâǁguibade ǁgōb tawa, bairab tawa tsî ǁkhaogu tawa, ǀgaus ân ǃoa dommi ai;
NUM.29.38	tsî ǀgui piriba ǁoreǁguibase, hâhâ ra khauǁguibas ose tsî ǂûǁguibas âs tsî ǂnâǁguibas âs tsîna.
NUM.29.39	Nē xūna du ge ǃKhūba nî dība sadu di mîmâisa kai ǁaegu ai; sadu di mîmâidi tsî māsenxa ǁguibadi ose khauǁguibadi âdu ǀkha, tsî ǂûǁguibadi âdu ǀkha tsî ǂnâǁguibadi âdu ǀkha tsî ganganǁguibadi âdu ǀkha.
NUM.30.2	Tsî Moseb ge danakhoegu Israels di ǃhaodi digu ǃoa ǃhoa tsî ge mî: Nēs ge ǃkhais, ǃKhūb ge mîmāsa:
NUM.30.3	Khoeb ga ǃKhūba mîmâi-e mîmâibao, nū-eb ga nūo, ǀoms âbab ga ǃgaeǀhao-i ǀkha ǃgaeǀhao-o, ob ge mîs âba ǀuriǀuri tide; ǁîb di amsa xu ge ǂoan hoan ǃoa ab dī.
NUM.30.4	Xawe taras ga ǃKhūba mîmâi-e mîmâiba tsî ǃgaeǀhao-i ǀkha ǃgaeǀhaoseno, ǁgûb di ommi ǃnâ, ǂkhamsis âs ǃnâ;
NUM.30.5	tsî ǁgûb ga mîmâis âs tsî ǃgaeǀhaosens âs, ǁîs ǀkhas ge ǀoms âsa ǃgaeǀhaosa ǁnâuo, tsî ǁgûb ga ǁîsǀî ǃnō-o, o di ge ǁîs di mîmâidi hoade nî mâhō, os ge ǃgaeǀhaosens âs hoas, ǁîs ǀkhas ge ǀoms âsa ǃgaeǀhaosa nî mâǁapo.
NUM.30.6	Xawe ǁgûb ga ǁîsa ǁnâub ra tsēs ai khôao, o di ge mîmâidi hoadi tsî ǁîs di ǃgaeǀhaodi, ǁîdi ǀkhas ge ǀoms âsa ǃgaeǀhaode mâhō tide; tsî ǃKhūb ge ǁîsa nî ǀûba si, ǁgûb ge ǁîde ge khôa kai si amaga.
NUM.30.7	Tsî aobas ga ūhâ tsî ǁîs di mîmâidi ga ǁîs ai hâo, ǁîs amǁgaugu ǀkhas ge ǂoa kai xū-i, ǁî-i ǀkhas ge ǀoms âsa ǃgaeǀhao-i;
NUM.30.8	tsî aob âs ga ǁîsa ǁnâu tsîb ga ǁnâub ra tsēs ai ǁîsǀî ǃnō-o, o di ge ǁîs di mîmâide nî mâǁapo, o di ge ǁîs di ǃgaeǀhaodi, ǁîdi ǀkhas ge ǀoms âsa ǃgaeǀhaode nî mâhō.
NUM.30.9	Xawe aob âs ga ǁnâub ra tsēs ai ǁîde khôao tsîb ga ǁnā mîmâis, ǁîs ai hâsa ǁauǁauo, tsî amǁgaugu âs ge ǂoa kai xū-i on ǁî-i ǀkhas ge ǀoms âsa ǃgaeǀhao-i, ob ge ǃKhūba ǁnā-e nî ǀûba si.
NUM.30.10	Tsî ǃoataras kas, ǂhāxuhe hâs kas di mîmâi-i xasa: ǁÎs di ǀomsas ga ǃgaeǀhao-ū xū-i hoa-i ge nî mâhō ǁîs ai.
NUM.30.11	Xawe aob âs di ommi ǃnâs ga mîmâi-e dīo, nū-i ǀkhas ga ǀoms âsa ǃgaeǀhao-o,
NUM.30.12	xawe aob âs ga ǁnâu, xaweb ga ǁîsǀî ǃnō-o, ǁî-e khôa tamase, o di ge ǁîs di mîmâidi hoade nî mâǁapo tsî ǃgaeǀhaosens, ǁîs ǀkhas ge ǀoms âsa ǃgaeǀhaos hoas ge nî mâǁapo.
NUM.30.13	Xawe aob âs ga ǁnā xūna dīǁauǁauǃario, ǁnâub ra tsēs ai, o i ge amǁgaugu âsa xu ge ǂoa xū-i hoa-i, tamas ka io mîmâis âs hoas, tamas ka io ǀoms âs di ǃgaeǀhaosa mâhō tide; ǁîs di aob ge ǁîna ge dīǁauǁau amaga, ob ge ǃKhūba ǁîsa nî ǀûba.
NUM.30.14	Mâ mîmâi-i hoa-i, tsî mâ nū-i ǃgaeǀhaos di-i hoa-i, ǀoms nî ǃgamǃgamsense ra nūhe-i, ǁnā-eb ge aob âsa ǁapoǁapo, tamas ka io nî ǁauǁau.
NUM.30.15	Tsî aob âs ga tsēsa xu tsēsa ǃoa ǁîsa xu ǃnōǃario, ob ge ǁîs di mîmâidi hoadi kas, ǁîs di ǃgaeǀhaosendi, ǁîs ai hâdi hoadi kasa ra ǁapoǁapo; ǁîb ge ǁîna ge ǁapoǁapo, ǁîsa xub ge ǁnâub ra tsēs ai ǃnōǃari amaga.
NUM.30.16	Tsî ǁîdeb ga dīǁauǁautoao, ǁnâub ges khaoǃgâ, ob ge ǂhanuoǃnâsib âsa nîra tani.
NUM.30.17	Nēdi ge ǁnā ǂnûiǂgādi, ǃKhūb ge Moseba mîmāde, aob tsî taras âb tsîra ǁaegu, ǁgûb tsî ǀgôas âb, ǂkhamsis âs ǃnâ ǁgûb di ommi ǃnâ hâs tsîra ǁaegu.
NUM.31.1	Tsî ǃKhūb ge Moseb ǃoa ge mî:
NUM.31.3	Ob ge Moseba ǁaes ǀkha ǃhoa tsî ge mî: Sado xu a gu aoga ǂhomisen ǃkhammi ǃoa, î gu Midiaǁîna mâǃoa, ǃKhūb di ǀkhaosa gu nî ǀkhaose, Midiaǁîn tawa.
NUM.31.4	Mâ ǃhaos hoas Israeli ǃhaodi hoadi dis xa du ge ǀguiǀoadisiga ǃkhammi ǃoa nî sî.
NUM.31.5	Nēti gu ge Israeli di ǀoadisiga xu mâ ǃhaos hoasa xu ǀguiǀoadisiga ge māǁnâhe: Disiǀgamǀaǀoadisigu ǃkhammi ǁga ǁâtanisen hâga.
NUM.31.7	O gu ge ge ǃkham Midiaǁîn ǃoagu, ǃKhūb ge Moseba mîmā xase, tsî gu ge aoreb hoaba ge ǃgam.
NUM.31.9	Xawe Israeli ôan ge Midiaǁî taradi tsî ǀgôan âde ge ǃkhō; tsî gu ge ǁkhāti ǁîn di goman hoan tsî ǁîn di ǀgoan hoan tsî ūn hâ xūn hoana ge ǀâ.
NUM.31.10	ǃAruǀî gu ge ǁîn di ǃādi hoade ǁanǃkhaidi ân ǀkha tsî ǁîn di ǁaposa hâǃkhaidi hoade ǀaes ǀkha ge khauǃkhū.
NUM.31.11	Tsî gu ge ǃnarixūn hoan tsî ǁkhâuǁnâxūn hoana ge ū, khoena xu ǀgoan kōse.
NUM.31.12	ǁNās khaoǃgâ gu ge ǃkhōsan tsî ǁkhâuǁnâxūn tsî ǃnarixūn tsîna Moseb ǃoa tsî Eleasari pristeri ǃoa tsî Israeli ôan di ǀhaohâb ǃoa ǁgoeǃkhais ǃnâ ge ūhā, ǂgādi Moab didi ai, Jordanǃāb amǃgâ, Jerixos ǀgūse.
NUM.31.13	O gu ge Moseb tsî pristeri Eleasari tsî ǀhaohâb di ǂamsagu hoaga ǁîga ge ǃgûǃoa, ǁgoeǃkhais ǃaugab kōse.
NUM.31.14	Ob ge Moseba kaise ge ǁaixa ǂnubis di mîmā-aogu tsî ǀoadisigu di danakhoegu tsî kaidisigu di danakhoegu, ǁnā torob di ǃkhamma xu go hāgu ǂama.
NUM.31.15	Ob ge Moseba ǁîgu ǃoa ge mî: Taradi hoade go ǁnâi go ûi kai?
NUM.31.18	Xawe tarare ǀgôadi, aob di ǁgoeǀkhāsa a ǀūde, ǁîde go ûi kaibasen.
NUM.31.20	Î go ǁkhāti saran hoan tsî khōn ǀkha dīhe hâ xūn hoan tsî piriǀûn ǀkha dīhe hân hoan tsî hain ǀkha dīhe hân hoana ǁoreo kai.
NUM.31.21	Ob ge pristeri Eleasara toro-aogu, torob ǃoa ge hâ igu ǃoa ge mî: Nēs ge ǂnûiǂgās ǁnā ǂhanub, ǃKhūb ge Moseba mîmāb disa.
NUM.31.22	ǃHuniǀurib, ǀhaiǀurib, ǂaib, ǂnūǀurib, tin-i tsî ǂgoaǀurib ǀguib,
NUM.31.23	mâ xū-i hoa-i, ǀaesa ga tani-i, ǁî-e go ge ǀaesa nî ǃganu kai, ǃanu i nîs kōse! Tsî ti ī xawe i ge khōsens ǁgam-i ǀkha nî ǁoreo kaihe; xawe ǀaesa ga tani tama i-i hoa-e go ge ǁgammi ǃnâ nî ǃkharu kai.
NUM.31.24	Î go ǁkhāti sago di sarana ǁā hûǁî tsēs ai, ǃanu go nîse; tsî ǁnās khaoǃgâ hā ǁgoeǃkhais ǃnâ.
NUM.31.25	ǃAruǀîb ge ǃKhūba Moseb ǃoa ge mî:
NUM.31.26	ǃGôakhâi go ǀgaus ūhe hâ ǁkhâuǁnâxūn disa, khoen tsî ǀgoan tsîn disa, sats tsî pristeri Eleasari tsî danaǁgûgu ǀhaohâb digu tsîgo.
NUM.31.28	ǁNās khaoǃgâ go ge ǃKhūba ǁguiba-e nî ǂgaoǀkhāba ǁnā toro-aogu, torob ǃoa go ǂoa hâ igu xa: ǀGui ǀomsa korokaidiside xu, khoena xus kao, gomana xus kao, eselna xus kao, gūna xus kao.
NUM.31.29	ǁÎn di ǃkhareba xu go ge ǁî-e ū tsî nî prister Eleasara mā, ǃKhūb di ǁguibase;
NUM.31.30	xawe Israeli ôan di ǃkhareba xu go ge ǀgui ǃâsa nî ǃkhōǂui, khoena xus kas, gomana xus kas, eselna xus kas, gūna xus kas tsî ǀgoaǃnôan hoana xus kas hoasa, tsîts ge ǁîna Leviǁîgu, ǃKhūb tabernakeli di ǃûisa ra ǃûiga nî mā.
NUM.31.31	O kha ge Moseb tsî pristeri Eleasari tsîkha ge dī, ǃKhūb ge Moseba mîmā xase.
NUM.31.32	Tsî ǁkhâuǁnâxūn ǁnān, toroǁaes ge ǃnarin xa ge ǃgaun ge ǃnanikaidisihûdisikoroǀaǀoadisi gū ge i;
NUM.31.33	tsî hûdisiǀgamǀaǀoadisi goman,
NUM.31.34	tsî ǃnanidisiǀguiǀaǀoadisi eseln,
NUM.31.35	tsî khoen di ǀomdi, ǁnā taradi, aob di ǁgoeǀkhāsa ǀū ge idi, ǁnā ǀomdi hoadi ge ǃnonadisiǀgamǀaǀoadisi ge i.
NUM.31.36	Tsî ǀgui ǃkhareb torob ǃoa ǃgûǂoa hâ ge igu dib di ǀgaus ge ǃnonakaidisiǃnonadisihûǀaǀoadisi tsî korokaidisi gū ge i.
NUM.31.37	Tsî ǁguibas ǃKhūb dis ge ǃnanikaidisihûdisikoroǀa ge i.
NUM.31.38	Tsî goman ge ǃnonadisiǃnaniǀaǀoadisi ge i; tsî ǁîn xas ge ǃKhūb di ǁguibasa hûdisiǀgamǀa ge i.
NUM.31.39	Tsî eseln ge ǃnonadisiǀoadisi tsî korokaidisi ge i; tsî ǁîn xas ge ǃKhūb di ǁguibasa ǃnanidisiǀguiǀa ge i.
NUM.31.40	Tsî khoen di ǀomdi ge disiǃnaniǀaǀoadisi ge i; tsî ǁîdi xas ge ǃKhūb di ǁguibasa ǃnonadisiǀgamǀa ǀomde ge i.
NUM.31.41	Tsî Moseb ge Eleasari pristera ǁguibas, ǃKhūb ge ǃkhōkhâibahesa ge mā, ǃKhūb ge Moseba mîmā xase.
NUM.31.42	Tsî Israeli ôan di ǃkhareb, Moseb ge ǀgorab, aogu hîa gere ǃkhamgu xa,
NUM.31.43	tsî ǀgui ǃkhareb ǀhûs dib, ge gūn xa ǃnonakaidisiǃnonadisihûǀaǀoadisi tsî korokaidisi ge i;
NUM.31.44	tsî goman ge ǃnonadisiǃnaniǀaǀoadisi ge i;
NUM.31.45	tsî eseln ǃnonadisiǀoadisi tsî korokaidisi;
NUM.31.46	tsî khoen di ǀomde disiǃnaniǀaǀoadisi.
NUM.31.47	ǁNā ǃkhareb Israeli ôan dib xab ge Moseba ǀgui-e ge ūǂui, korodisi khoen tsî ǀgoan tsîna xu; tsîb ge ǁîna Leviǁîgu, ǃKhūb tabernakeli di ǃûisa ra ǃûiga ge mā, ǃKhūb ge Moseba mîmā xase.
NUM.31.48	ǃNubai gu ge mîmā-aogu, ǂnubis di ǀoadisigu ǂama hâgu ǀoadisigu di danakhoegu, kaidisigu di danakhoega ge dāhā;
NUM.31.49	tsî gu ge Moseb ǃoa ge mî: Sa ǃgāge ge ǀgaus toro-aogu disa go ǃgôakhâi, sige ǃomǁae ge hâ isa, tsî sige xab ge ǀgui khoeb xaweba ǀkhai tama hâ.
NUM.31.50	ǁNā-amaga ge ge sige ǃKhūba ǁguibasa go ūhāba, mâb hoaba hōb go khami: ǃHuniǀurisoa-i kas, ǁkhami-i kas, ǀkhunuǂnûida-i kas, ǃganu-i kas, ǃhororosen hâ ǃgaesen-i kas hoasa, sige ǀomde ge nî ǀûbagusa dībase, ǃKhūb di ais aiǃâ.
NUM.31.51	Nēti kha ge Moseb tsî Eleasari pristeri tsîkha ǁîgu xa ǃhuniǀuriba ge ū, ǃgâise ge dīhe hâ i soadi hoade.
NUM.31.52	Tsî ǁguibas di ǃhuniǀurib hoab, ǃKhūba gu ge ǁguibab ge disiǃnaniǀaǀoadisihûkaidisi tsî korodisi sekel ge i, ǀoadisigu di danakhoegu xa tsî kaidisigu di danakhoegu xa.
NUM.31.53	Tsî toro-aogu xasa: Mâb hoab ge ǁî-aitsama ge ǀâbasen.
NUM.31.54	Nēti kha ge Moseb tsî prister Eleasari tsîkha ǃhuniǀuriba ge ū ǀoadisigu di danakhoega xu tsî kaidisigu diga xu, tsî kha ge ǁîba tentoms ǀhûs dis ǃnâ ge ūǂgā, Israeli ôan di ǂâiǂâisenxūse, ǃKhūb di ais aiǃâ.
NUM.32.1	Tsî Rubenni ôan ge ǀgoaxa ge i, tsî Gadi ôan ge kaise ǂgui ǀgoana ge ūhâ i; tsîn ge Jaseri ǃhūb tsî Gileadi ǃhūba sī ge kō, tsî mû, ǃhūb ge ǀgoaǃhū ge i.
NUM.32.2	On ge Gadi ôan tsî Rubenni ôan tsîna hā tsî Moseb ǀkha ge ǃhoa, tsî pristeri Eleasari ǃoa tsî ǀhaohâb di ǂamsagu ǃoa, mî raǃâ:
NUM.32.3	Atarots, Dibons, Jasers, Nimras, Hesbons, Eleales, Sibmas, Nebos tsî Beons tsîdi,
NUM.32.4	nē ǃhūb ǂûb hîab ge ǃKhūba Israeli ǀhaohâb di ais aiǃâ ǂnaub, ǁîb ge a ǀgoaǃhū, tsî sa ǃgāda ge ǀgoana ūhâ.
NUM.32.5	Tsîn ge ǃarulî ge mî: ǀKhomma da ga sa mûǁae hō-o, ab ǁnā ǃhūba sa ǃgāda ǁîsis ase māhe, îts tā Jordanǃāb nauǃanib ǁga doe kai da.
NUM.32.6	Ob ge Moseba Gadi ôan tsî Rubenni ôan ǃoa ge mî: Sadu di ǃgâsaga ǃkhamǃgû tsî du nî sado nēpa hâ?
NUM.32.7	Tsî tare xū-i ǃaroma du kha ǁnâi Israeli ôan di ǂgaoba nî khôa, doesīn tidega ǁnā ǃhūb, ǃKhūb ge ǁîna māb ǃoa?
NUM.32.9	ǃGoaǃnāb Eskoli dib kōse gu ge sī tsî nē ǃhūba mûo, o gu ge Israeli ôan di ǂgaoba ge khôa, ǁnā ǃhūb, ǃKhūb ge ǁîna māb ǃoan ǃgû tidega.
NUM.32.10	ǃNubaib ge ǃKhūb di ǁaiba ǁnātsē ge ǂhubi, tsîb ge nū tsî ge mî:
NUM.32.12	Kaleb ǀguib, Jefuneb ôab, Kenisiǁîb, tsî Josuab Nunni ôab tsîkha; ǁîkha ge ǃKhūba saohâhâ xui-ao.
NUM.32.13	Nētib ge ǃKhūb di ǁaiba ge ǂhubi Israeliǀî, tsîb ge ǁîna ǃgaroǃhūb ǃnâ ge doema kai hakadisi kurigu kōse, ǁnā ǃhaos ǂkhabase ǃKhūb mûǁae ge dīs hoas ge hapuhes kōse.
NUM.32.14	Tsî mû, sadu ge sadu îgu ǃās ǃnâ ge khâi, sadu ǁorexa khoen di ǂnubido, ǃKhūb ǁaib di ǃgamsiba du nî ǀgamǀgamse, Israeliǀî.
NUM.32.15	ǁÎb khaoǃgâba xu du ga ǁnāǁgôao, ob ge ǃaruǀî ǁîna ǃgaroǃhūb ǃnâ nî ǁnāxū; o du ge nē ǁaes hoasa nî hîǀhuru.
NUM.32.16	On ge ǁîb tawa dāǀgū tsî ge mî: Sida ge nēpa sida di ǀgoana ǃharade nî dība tsî sida di ôana ǃāde nî ǂnubiba.
NUM.32.17	Xawe sige ǂûge ge ǂhomisen tsî nî Israeli ôan di ais aiǃâ ǃhae, ǁîn di ǃkhais ǃoa ge nî ūsīns kōse. Tsî sige di ôan ge ǁaposa ǃādi ǃnâ nî hâ, ǃhūb di ǁanaon ǃaroma.
NUM.32.18	Sige ge sige omgu ǃoa oa tide, Israeli ôan nî ǁîba ǀumixūse ūhâs kōse, mâ-i hoa-e ǁî-i di ǀumisa.
NUM.32.19	Sida kom ǁîn ǀkha ǀumi tideo Jordanǃāb nauǃanib ai tsî aiǃâb ǃoa; sida di ǀumis ga sida di kaio, Jordanǃāb nēxaǃanib ai, aiǂoasǀî.
NUM.32.21	tsî mâb hoab sadu dib ga ǁâtanisen hâse ǃKhūb di ais aiǃâ Jordanǃāb nauǃanib ǃoa ǃgâuo, ǁîb di khākhoenab nî ais âb aiǃâ ūn hâna xu doeǁgaǂuis kōse,
NUM.32.22	tsî ǃhūb nî ǃKhūb ais aiǃâ dāhes kōse; o du ge ǁnās khaoǃgâ oa tsî nî ǀhapio ǃKhūb aiǃâ tsî Israeli aiǃâ, tsî nē ǃhūb ge nî sadu di kai, ǃKhūb di ais aiǃâ.
NUM.32.23	Xawe ǁnāti du ga dī tama io, mû, o du ge ǃKhūb ǃoagu ge ǁore; tsî du ge sadu di ǁoreba nîra hōǃâ, ǁîb ga sado hō-o.
NUM.32.24	Sadu di ôana ǃāde ǂnubiba, tsî sadu di gūna ǃharade dība; î du dī, sadu di amsa xu ge ǂoan hoana.
NUM.32.25	ǃNubain ge Gadi ôan tsî Rubenni ôan tsîna Moseb ǀkha ǃhoa tsî ge mî: Sa ǃgāda ge nî dī, ti ǀhonkhoets ra mî xase.
NUM.32.26	Sida di ôan, sida di taradi, sida ūhâ xūn tsî sida di goman hoan ge ǁnāpa Gileadi di ǃādi ǃnâ nî hâ.
NUM.32.27	Xawe sa ǃgāge ge nî ǃgâu, mâb hoab ǂnubisa ǂhomisen hâba, ǃKhūb di ais aiǃâ ǃkhammi ǃoa, ti ǀhonkhoets ge mî xase.
NUM.32.28	ǃNubaib ge Moseba ǁîn ǃaroma prister Eleasari tsî Josuab, Nunni ôab, tsî danaǁgûgu Israeli ôan di ǃhaodi digu tsîga ge mîmā.
NUM.32.30	xawe ǁâtanisen hâsen ga sadu ǀkha ǃgâu tama io, on ge sadu ǁaegu, Kanaanǃhūb ǃnâ ǁîn di ǂhunuma xūna nî ūhâ.
NUM.32.31	On ge Gadi ôan tsî Rubenni ôan tsîna ǃeream tsî ge mî: ǃKhūb ge sa ǃgāda ǃoa mîn, ǁîna da ge nî dī.
NUM.32.32	Sida ge ǁâtanisen hâse ǃKhūb di ais aiǃâ Kanaanǃhūb ǃoa nî ǃgâu; xawe a da ǁîsis sida ǀumis disa ūhâ, Jordanǃāb nēxaǃanib ai.
NUM.32.34	Tsî Gadi ôan ge ge ǂnubibasen: Dibons, Atarots, Aroers,
NUM.32.35	Atrot-Sofans, Jasers, Jogbehas,
NUM.32.36	Bet-Nimras tsî Bet-Harans tsîde, ǁaposa ǃāde tsî ǃharadi ona.
NUM.32.37	Tsî Rubenni ôan ge ge ǂnubibasen: Hesbons, Eleales, Kirjataims,
NUM.32.38	Nebos, Baal-Meons (ǀondi âde ǀkharaǀkharahe hâǃâ) tsî Sibmas tsîde; tsîn ge ǁîn ra ǂnubi ǃādi di ǀonde ge ǂgai-unu.
NUM.32.39	Tsî Maxiri, Manaseb ôab di ôan ge Gileadi ǃoa ǃgû tsî ǁîba ū tsî Amorǁîn, ǁîb ǃnâ hâna, ūn hâna xu ge doeǁgaǂui.
NUM.32.40	Nētib ge Moseba Maxiri, Manaseb ôaba, Gileada ge mā; tsîb ge ǁîb ǃnâ ge ǁan.
NUM.32.42	Tsî Nobaxi ge ǃgû tsî Kenatsa sī ge ū, ǁîs di ǃnaga mâ ǃādi ǀkha, tsî ǁîb di ǀons ǃoa Nobax ti ge ǂgai.
NUM.33.1	Nēdi ge doedi Israeli ôan, Egipteǃhūba xu ge doeǂoan dide, ǁîn di ǂnubidi ǃoa, Moseb tsî Aronni tsîkha di ǃomma xu.
NUM.33.2	Tsî Moseb ge ǁîn di ǃgûǂoade ge xoa ǁîn di doedi ǃoa, ǃKhūb di mîmās ǃoa; tsî nēdi ge ǁîn di doede ǁîn di ǃgûǂoadi ǃoa:
NUM.33.10	Tsîn ge Elimsa xu doe tsî ǂĀxahurib tawa sī ge ǁgoe.
NUM.33.12	Tsîn ge ǃgaroǃhūb Sinna xu doe tsî Dofkas tawa sī ge ǁgoe.
NUM.33.13	Tsîn ge Dofkasa xu doe tsî Alus tawa sī ge ǁgoe.
NUM.33.19	Tsîn ge Ritmasa xu doe tsî Rimon-Peres tawa sī ge ǁgoe.
NUM.33.20	Tsîn ge Rimon-Peresa xu doe tsî Libnas tawa sī ge ǁgoe.
NUM.33.21	Tsîn ge Libnasa xu doe tsî Risas tawa sī ge ǁgoe.
NUM.33.22	Tsîn ge Risasa xu doe tsî Kehelatas tawa sī ge ǁgoe.
NUM.33.23	Tsîn ge Kehelatasa xu doe tsî Seferi di ǃhommi ai sī ge ǁgoe.
NUM.33.24	Tsîn ge Seferi di ǃhomma xu doe tsî Haradas tawa sī ge ǁgoe.
NUM.33.25	Tsîn ge Haradasa xu doe tsî Makhelots tawa sī ge ǁgoe.
NUM.33.26	Tsîn ge Makhelotsa xu doe tsî Tahats tawa sī ge ǁgoe.
NUM.33.27	Tsîn ge Tahatsa xu doe tsî Teraxs tawa sī ge ǁgoe.
NUM.33.28	Tsîn ge Teraxsa xu doe tsî Mitkas tawa ge sī ǁgoe.
NUM.33.29	Tsîn ge Mitkasa xu doe tsî Hasmonas tawa ge sī ǁgoe.
NUM.33.30	Tsîn ge Hasmonasa xu doe tsî Moserots tawa ge sî ǁgoe.
NUM.33.32	Tsîn ge Bene-Jaakansa xu doe tsî Hor-Gidgads tawa sī ge ǁgoe.
NUM.33.34	Tsîn ge Jotbatasa xu doe tsî Abronas tawa ge sī ǁgoe.
NUM.33.35	Tsîn ge Abronasa xu doe tsî Esion-Gebers tawa ge sī ǁgoe.
NUM.33.37	Tsîn ge Kadesa xu doe tsî Horǃhommi tawa sī ge ǁgoe, Edomǃhūb di ǀams tawa.
NUM.33.38	ǃNubaib ge prister Aronna Horǃhommi ai ǃapa, ǃKhūb di mîmās ǃoa, tsî ǁnāpa ge ǁō, hakadisiǁî kurib ǃnâ Israeli ôan ge Egipteǃhūba xu doeǂoas khaoǃgâ, koroǁî ǁkhâb ǃnâ, ǂguro tsēs ǁkhâb dis ai.
NUM.33.39	Tsî Aronni ge ǀguikaidisiǀgamdisiǃnonaǀa kurixa ge i, ǁōb geo, Horǃhommi ai.
NUM.33.41	Tsîn ge Horǃhomma xu doe tsî Salmonas tawa sī ge ǁgoe.
NUM.33.42	Tsîn ge Salmonasa xu doe tsî Punons tawa sī ge ǁgoe.
NUM.33.44	Tsîn ge Obotsa xu doe tsî Abarimmi di ǃnomdi tawa sī ge ǁgoe, Moab di ǀkharib tawa.
NUM.33.45	Tsîn ge Ijimsa xu doe tsî Dibon-Gads tawa sī ge ǁgoe.
NUM.33.46	Tsîn ge Dibon-Gadsa xu doe tsî Almon-Diblatajims tawa sī ge ǁgoe.
NUM.33.50	Tsî ǃKhūb ge ǂgādi, Moabǁîn didi ai Jordanǃāb amǃgâ Jerixos ǀgūse Moseb ǀkha ǃhoa tsî ge mî:
NUM.33.51	ǃHoa re Israeli ôan ǀkha îts ǁîna mîba: Sadu ga Jordanna-ū Kanaanǃhūb ǃnâ ǂgâo,
NUM.33.52	o du ge ǃhūb di ǁansaben hoana sadu di ais aiǃâ ūn hâna xu doeǁgaǂui tsî nî īgu ân hoana hîǀhuru; ǁkhāti du ge ǁîn di ǂnâhe hâ īgu hoaga nî hîkākā tsî ǁîn di ǀgapigu hoaga nî aoǁgui.
NUM.33.53	Tsî du ge ǃhūba ǀumise ū tsî nî ǁîb ǃnâ ǁan; tita ge ǁnā ǃhūba sado mā xui-ao, ǀumise du nî ūhâ biga.
NUM.33.56	Tsî i ge nîra ī, sado ta nîra dī ǃkhaisa ǁîna ta nî dīse ta ge ǂâibasen hâ i xase.
NUM.34.1	ǃAruǀîb ge ǃKhūba Moseb ǃoa ge mî:
NUM.34.4	Tsî nē ǀkharib ge nî ība du ǃkhawagasa xu Akrabimmi di ǃapadaob kōse tsî nî ǃganu Sinni ǃoa; tsî ǃgûǂoadi âb ge nî ī ǃkhawagasa xu Kades-Barneas ǁga; tsîb ge nî ǂoa Hasar-Adars ǃoa tsî nî ǃganu Asmonni ǁga.
NUM.34.5	ǃAruǀîb ge nē ǀkhariba nî īǂnami Asmonna xu Egipteb di ǃāb ǃoa, tsî ǃgûǂoadi âb ge huribǀî nî ī.
NUM.34.6	ǀKharib huriǂoas dib xasa, ǁnāpab ge Kaihuriba ǀkharise nî ība du; ǁîb ge sadu di ǀkharise nî ī huriǂoasǀî.
NUM.34.7	ǃAruǀîb ge ǀkharib ǀapas diba nēti nî ība du: Kaihuriba xu du ge Horǃhomma nî xoamâibasen.
NUM.34.8	Horǃhomma xu du ge nî xoamâibasen Hamats tawats ra sīs kōse; tsî ǃgûǂoadi nē ǀkharib didi ge Sedads ǃoa nî ī.
NUM.34.9	Tsî nē ǀkharib ge nî ǂoa Sifrons ǁga, tsî ǃgûǂoadi âb ge Hasar-Enans tawa nî ī. Nēn ge ǀapas di ǀkharise nî ība du.
NUM.34.10	ǃAruǀî du ge ǀkharise aiǂoasǀî nî xoamâibasen Hasar-Enansa xu Sefams kōse.
NUM.34.11	Tsî nē ǀkharib ge nî ǁgôa Sefamsa xu Riblas ǃoa, Ains di aiǂoasǀî; ǁnās khaoǃgâb ge nē ǀkhariba ǁgôa tsî nî ī Kinerethurib di amǃgâba-ū aiǂoasǀî.
NUM.34.12	ǃAruǀîb ge nē ǀkhariba Jordanna-ū nî ǁgôa tsî ǃgûǂoadi âb ge ǂŌxahurib tawa nî ī. Nētib ge ǃhūba nî ība du ǀkharib âb ǀkha ǁîb ǂnamipe.
NUM.34.13	Tsî Moseb ge Israeli ôana mîmā tsî ge mî: Nēb ge ǁnā ǃhūb, ǂnōgus ǀkha du ǀumise nî ūb, ǃKhūb ge khoese ǃhaodi tsî ǃkhare ǃhaos Manaseb disab nî māhe ǃkhaisa ge mîmāba.
NUM.34.15	ǀGam ǃhaora tsî ǃkhare ǃhaos tsîn, ǁîn ge ǀumis âna Jerixos tawa Jordanǃāb nēxaǀkhāb ai ge hō.
NUM.34.16	ǃAruǀîb ge ǃKhūba Moseb ǃoa ge mî:
NUM.34.18	ǁÎkha tawa du ge mâ ǃhaos hoasa xu ǀgui ǂamsaba nî ū, ǃhūbab nî ǀumise ǀgoraǂuise.
NUM.34.20	Tsî Simeonni ôan di ǃhaosa xu Semueli, Amihudi ôab.
NUM.34.21	Tsî Benjaminni ôan di ǃhaosa xu Elidadi, Kislonni ôab.
NUM.34.22	Tsî Danni ôan di ǃhaosa xu ǂamsab Bukib, Joglib ôab.
NUM.34.23	Tsî Joseb di ôakha xa: Manaseb ôan di ǃhaosa xu ǂamsab Hanieli, Efodi ôab.
NUM.34.24	Tsî Efraimmi ôan di ǃhaosa xu ǂamsab Kemueli, Siftanni ôab.
NUM.34.25	Tsî Sebulonni ôan di ǃhaosa xu ǂamsab Elisafanni, Parnaxi ôab.
NUM.34.26	Tsî Isaskari ôan di ǃhaosa xu ǂamsab Paltieli, Asanni ôab.
NUM.34.27	Tsî Aseri ôan di ǃhaosa xu ǂamsab Ahihudi, Selomib ôab.
NUM.34.28	Tsî Naftalib ôan di ǃhaosa xu ǂamsab Pedaheli, Amihudi ôab.
NUM.34.29	Nēgu ge ǁîgu, ǃKhūb ge mîmāga, Israeli ôana gu nî ǀumide ǀgoraǂuisa, Kanaanǃhūb ǃnâ.
NUM.35.1	Tsî ǃKhūb ge Moseb ǃoa ge ǃhoa ǂgādi Moabǁîn didi ai, Jordanǃāb amǃgâ Jerixos ǀgūse mî raǃâ:
NUM.35.3	Tsî ǁnā ǃāden ge nî ūhâ ǁanǃnân nîga; xawe ǃû-aidi âdi ge ǁîn di ǀgoan, ǁîn di xūn tsî ǁîn di ûitsama xūn hoana hâǃkhaise nî ība.
NUM.35.4	Tsî ǃû-aidi ǃādi didi, Leviǁîna du nî mādi, ǁîdi ge nî sī ǃās di ǂnubiǂgoaba xu tsî ǃaugab ǃoa ǀguiǀoadisi ǂhâgu kōse.
NUM.35.5	Tsî du ge nî ǀguiro ǃās di ǃaugaba xu aiǂoasǀî hâ ǁhôas tawa ǀgamǀoadisi ǂhâgu kōse, tsî huriǂoasǀî hâ ǁhôas tawa ǀgamǀoadisi ǂhâgu kōse, tsî ǀapasǀî hâ ǁhôas tawa ǀgamǀoadisi ǂhâgu kōse, îs ǃāsa ǁaegu hâ. ǁÎden ge ǃû-aise, ǃādi dise nî ūhâ.
NUM.35.7	ǃĀdi, Leviǁînats ga mādi hoadi ge hakadisiǁkhaisaǀa ǃā nî ī, ǁîdi di aiǃādi ǀkha.
NUM.35.9	ǃAruǀîb ge ǃKhūba Moseb ǃoa ge mî:
NUM.35.10	ǃHoa re Israeli ôan ǃoa îts ǁîna mîba: Jordanna-ū du ga Kanaanǃhūb ǃoa ǃgâuo,
NUM.35.11	o du ge ǃāde nî ūǂuibasen, ǃnoraǃāse nî ība dude; î-i ǃgamao-i, khoe-e ga ǁgapadommi ai ǃgam-e ǁnāǀî ǁhâ, ti.
NUM.35.12	Tsî nē ǃādi ge ǁhaiǁhâǃkhaise nî ība du ǀkhao-aoba xu; ǃgamao-i ǁō tidega, ǀhaohâb aiǃâ i nî ǀgoraǃgâs ǃnâ mâ hâ is kōse.
NUM.35.13	Tsî nē ǃādi, hîa du ga mādi ge ǃnani ǃnoraǃāse nî ība du.
NUM.35.14	Nē ǃādi di ǃnonade du ge Jordanǃāb nēxaǃanib ai nî mā, tsî ǃnona ǃāde du ge Kanaanǃhūb ǃnâ nî mā; ǁîdi ge ǃnoraǃāse nî ī.
NUM.35.15	Nē ǃnani ǃādi ge Israeli ôan tsî ǃhaokhoeb tsî sadu ǁaegu ǁanǀhao hâb tsîna ǁhaiǁhâse nî ība; î-i ǁnā-i, ǀomsa ǁgapadommi ai ga ǂnau-e ǁnāǀî ǁhâ.
NUM.35.16	Xawe ǂnūǀurisîsenūxū-i ǀkha i ga ǁî-e ǂnauo, ǁō i ges kōse o i ge a ǃgamao; nē ǃgamao-i ge ǂanǂansase nî ǃgamhe.
NUM.35.17	Tsî ǃommi di ǀui-i, ǁî-i xa i khoe-e ǁō ǁkhā-i ǀkha i ga ǁî-e ǂnoao, ǁō i ges kōse, o i ge a ǃgamao; nē ǃgamao-i ge ǂanǂansase nî ǃgamhe.
NUM.35.18	Tsî haixū-i ǃommi di-i, ǁî-i xa i khoe-e ǁō ǁkhā-i ǀkha i ga ǁî-e ǂnauo, ǁō i ges kōse, o i ge a ǃgamao; nē ǃgamao-i ge ǂanǂansase nî ǃgamhe.
NUM.35.19	ǀKhao-aob ǀaob dib ge ǃgamaoba nî ǃgam; ǁîbab ga ǃoao, ob ge nî ǃgam bi.
NUM.35.20	Tsî ǁkhanna xub ga ǂhā bio, ǂanapegab ga ao bio, ǁōb ges kōse,
NUM.35.21	khāǂgaosiba xub ga ǃommi ǀkha ǂnau bio, ǁōb ges kōse, ob ge ǃgamaoba ǂanǂansase nî ǃgamhe, ǃgamaob a ǁî; ǀkhao-aob ǀaob dib ge ǁîba nî ǃgam, ǃoa bib kao.
NUM.35.22	Xawe ǃhaedāhesa xub ga khāǂgaosi-i ose ǂhā bio, ǀnî sîsenūxū-eb ga ǂâibasen tama hâse ǁîb ai ao-o,
NUM.35.23	ǃnapetamaseb ga ǀui-i, ǁî-i xa i khoe-e ǁō ǁkhā-i ǀkha ao-o, tsî i ga ǁîb ai ǁnāo, ǁōb nîse, ǁîb khākhoe tamab a hîa, ǁîb di ǂkhaba-eb ôa tama hâ hîa,
NUM.35.24	ob ge ǀhaohâba ǂnau-aob tsî ǀaob di ǀkhao-aob tsîkha ǁaegu nî ǀgoraǃgâ, nē ǂhanugu ǂûgu ǃoa.
NUM.35.26	Xawe ǃgamaob ga ǂkhariroses ka xawe ǂoao, ǁîb di ǃnoraǃās, ǁîs ǃoab ge ǁhâs di ǀkhariba xu
NUM.35.27	tsî ǀaob di ǀkhao-aob ga ǁîb di ǃnoraǃās di ǀkharib ai hō bi, ǁnā ǀaob di ǀkhao-aob ga ǃgamaoba ǃgam xawes ge ǁîsa ǀaob di ǀhapise ība bi tide,
NUM.35.28	ǁîb ga ǃnoraǃās âb ǃnâ hâ hâ i xui-ao; ǀgapipristeri di ǁōb khaoǃgâb ge ǃgamaoba nî oa, ūb hâ ǃhūb ǃoa.
NUM.35.29	Tsî nē xūn ge ǂhanub di ǂnûiǂgāse nî ība du sadu di ǃhaodi tawa, sadu di ǁanǃkhaidi hoadi tawa.
NUM.35.31	Tsî du ge ǃgamaob hîa ǁōba anu hâb di ǀomsa ǂkhîbaguxū-e ūba tide; ǁîb ǂanǂansase nî ǃgamhe xui-ao.
NUM.35.32	ǁKhāti du ge ǁnāb hîa ǃnoraǃās âb ǃoa ge ǁhâba, ǂkhîbaguxū-e ūba tide, oa tsîb nî ǁkhawa ǁanga ǁnā ǃhūb ǃnâ, ǀgapipristeri di ǁōb kōse.
NUM.36.1	Tsî danaǁgûgu, Gileadi ôan di ǃhaos digu, Maxiri ôab, Manaseb ôab, Joseb ôakha di ǃhaora digu ge dāhā tsî Moseb di ais aiǃâ ge ǃhoa tsî ǂamsagu, Israeli ôan di danaǁgûgu di ais aiǃâ,
NUM.36.3	ǁÎdi ga nau ǃhaodi Israeli ôan didi di ôagu di ǀguib di tara kaio, os ge ǁîs di ǀumisa sida îgu di ǀumisa xu ǂgaeǁnâhe tsî nî ǁnā ǃhaos, ǁîs di kais kas di ǀumise dīǀarohe; nētis nî sida ǀumis di ǂnōgusa ǂgaeǁnâhe.
NUM.36.5	ǃNubaib ge Moseba Israeli ôana ǃKhūb di mîs ǃoa mîmā tsî ge mî: Joseb ôakha di ǃhaos ge ǂhanuse ra ǃhoa.
NUM.36.6	Nēs ge mîs, ǃKhūb ge Selofhadi ôadi xa mîmāsa, mî raǃâ: A di ǁnāgu, ǁîdi mûǁae a ǃgâigu di tara kai; xawe ǀguise di ge nî ǁîdi îb ǃhaos digu di tara kai.
NUM.36.7	Nētis ge Israeli ôan di ǀumisa mā-unuhe tide ǃhaosa xu ǃhaosa ǃoa. Israeli ôan ge mâ-i hoa-e ǁî-i îgu ǃhaos di ǀumis tawa nî ǂae xui-ao.
NUM.36.8	Os ge mâ ǀgôas Israeli di ǃhaodi ǃnâ ǀumisa ga ǀumis hoasa nî ǀguib, ǁîs îb di ǃhaos dib di tara kai, în Israeli ôana ǀumisa ūhâ, mâ-i hoa-e ǁî-i îgu di ǀumisa.
NUM.36.9	Os ge ǀumisa mā-unuhe tide nē ǃhaosa xu nau ǃhaosa ǃoa; Israeli ôan di ǃhaodi ge mâ-i hoa-e ǁî-i îgu di ǀumis tawa nî ǂae xui-ao.
NUM.36.10	ǃKhūb ge Moseba mîmā xase di ge Selofhadi di ôade ge dī.
NUM.36.12	Manaseb, Joseb ôab di ǃhaodi ǃnâ di ge ǁîde ge tara kai; nētis ge ǁîdi di ǀumisa ǁîdi îb di ǃhaos tawa ge hâ.
NUM.36.13	Nēn ge ǁnā mîmādi tsî ǂhanugu tsîn ǃKhūb ge Israeli ôana Moseb di ǃoabasa xu māna, ǂgādi Moabǁîn didi ai, Jordanǃāb amǃgâ, Jerixos ǀgūse.
DEU.1.1	Nēdi ge mȋdi, Moseb ge Israels hoaragas ǃoa gere ǃhoade Jordanni nē ǃanib ai ǃgaroǃhūb ǃnȃ ǂgās ai, Sufs ǃoa-ai, Parans tsȋ Tofels tsȋ Labans tsȋ Hatserots tsȋ Di-Sahabs tsȋdi ǁaegu.
DEU.1.2	ǀGuiǀa tsēdi daob ge a Horeba xu ǃhommi Seiri di daoba ū Kades-Barneas kōse.
DEU.1.3	Tsȋ i ge ge ī hakadisiǁȋ kurib ǃnȃ, ǀguiǀaǁȋ ǁkhȃb ai, ǂguro tsēs ǁkhȃb dis ai, ob ge Moseba Israeli ôan ǃoa gere ǃhoa, ǃKhūb ge ǁȋba ǁȋn ǂama mān hoana;
DEU.1.4	Sihonni, Amorǁȋn di gao-aob, Hesbons tawa ǁan hȃbab ge ǂnaus khaoǃgȃ, tsȋ Ogi, Basanni di gao-aob, Astarots tawa ǁan hȃb, Edreis tawa.
DEU.1.5	Jordanni tawa nē ǃanib ai Moab di ǃhūb ǃnȃ, ǁnāpab ge Moseba ǂhanuba ǁguiǃā tsoatsoa tsȋ ge mȋ:
DEU.1.6	Khūb sada di Elob ge Horeb tawa ǃhoaǀȋ da tsȋ ge mȋ: ǂȂu hȃse du ge nē ǃhommi tawa ge hȃ i;
DEU.1.7	oa ȋ du dāǁnȃ ȋ du Amorǁȋn di ǃhommi ǃoa ǃgȗ tsȋ ǀgūse ǁan hȃn hoan ǃoa, ǂgās ais kao, ǃhommi ais kao, ǃgoaǃnāb ǃnȃs kao, ǃkhawagasǀȋs kao, hurib di ǂnȗidomdi tawas kao, Kanaanǁȋn di ǃhūb ǃoa tsȋ Libanonni ǃoa, ǁnā kai ǃāb Eufrati kōse.
DEU.1.8	Kō, tita ge ǃhūba ge mā sadu di ais aiǃȃ; ǂgȃ ȋ du ǀomise ūhȃ ǁnā ǃhūb, ǃKhūb ge sadu di ȋgu, Abrahammi tsȋ Isaki tsȋ Jakob tsȋga ge nūbaba, ǁȋgu tsȋ ǁȋgu di ǃkhommab nȋ ǁȋba ǁȋgu khaoǃgȃ mā, ti.
DEU.1.9	Tsȋ tita ge ǁnā ǁaeb ǁkhāb ai sadu ǀkha ǃhoa tsȋ ge mȋ: Tita ǀgui ta ge sado nȋ tani ǁoa.
DEU.1.10	ǃKhūb sadu di Elob ge sado ge ǂguiǂgui, tsȋ mȗ, o du ge nētsē ǀhommi di ǀgamirodi kōse a ǂgui.
DEU.1.11	ǃKhūb, sadu ȋgu di Eloba ab nēsi du īsa xu ǀoadisi ǃnādi kōse ǂguiǂgui du, ȋb ǁȋba ǀkhae du, sadu ǃoab ge ǃhoa xase.
DEU.1.12	Mati ta kha ǁnȃi tita ǀguri sadu di ǀhupub tsȋ sadu di ǃgommi tsȋ sadu di ǂnoagu-aidi tsȋna nȋ tani ǁkhā?
DEU.1.13	Ūbasen du sadu di ǃhaode xu, gā-ai tsȋ ǁnȃuǃāxa tsȋ hōǃȃsenxa aoga, ȋ ta ǁȋga tanikhoese mȃi.
DEU.1.14	ǃNūbai du ge ǃeream te tsȋ ge mȋ: Nē mȋs ge a ǃgȃi, sats go mȋsa, dīhes nȋga.
DEU.1.15	O ta ge sadu ǃhaodi di danakhoega ge ū, gā-ai tsȋ hōǃȃsenxa aoga, tsȋ ta ge ǁȋga danase ge ǂnȗi, sadu ǂama ǂamkhoese, ǀoadisin dise tsȋ ǂamkhoese kaidisin dise tsȋ ǂamkhoese korodisin dise tsȋ ǂamkhoese disin dise tsȋ ǃoabasabegu sadu ǃhaodi digu dise.
DEU.1.16	Tsȋ ta ge sadu di ǂhanuǂhanu-aoga ǁnā ǁaeb ǁkhāb ai mȋmā tsȋ ge mȋ: ǁNȃu go sago di ǃgȃsagu ǁaegu hȃ ǂnoaguǃkhaide ȋ go ǀgoraǃgȃ, aob tsȋ ǃgȃsab ȃb ǁaegu tsȋ ǁȋb di ǃhao khoeb ǁaegu.
DEU.1.17	Aisa go ge ǀgoraǃgȃs ǃnȃ ǂan tide; ǂkhariba go ge kaib ǁkhāb xase nȋ ǁnȃu; sago ge khoe-i di aisa ǃao tide, ǀgoraǃgȃs ge a Elob di xuige; xawe ǁnā ǃkhais, ǁȋs xa go ga ǃgomdāhes, ǁȋsa go ge tita ǃoa nȋ ūhā, ȋ ta tita ǁnȃu si.
DEU.1.18	Nētimȋ ta ge ǁnā ǁaeb ǁkhāb ai ǃkhaidi, dī du nȋdi hoade ge mȋmā du.
DEU.1.19	ǁGoasi da ge Horeba xu dāǁnȃ tsȋ ǁnā kai tsȋ ǃaoǃaosa ǃgaroǃhūb, sadu ge mȗb hoaba ge doeǃnȃǃganu Amorǁȋn ǃhommi di daob ai, ǃKhūb, sada di Elob ge mȋmā da khami; tsȋ da ge Kades-Barneas tawa ge sī.
DEU.1.20	ǃNūbai ta ge tita sadu ǃoa ge mȋ: Sadu ge go hā, Amorǁȋn di ǃhommi, ǃKhūb, sada di Elob nȋ mā dab tawa.
DEU.1.21	Mȗ, ǃKhūb, sadu di Elob ge ǁnā ǃhūba sadu di ais aiǃȃ ge mā; doeǃapa ȋ du ǁȋba ǀomise ūhȃ, ǃKhūb, sadu ȋgu di Elob ge sadu ǃoa ǃhoa khami; tā ǃao ȋ du tā ǃhuri.
DEU.1.22	ǃNūbai du ge hoatsama ti ǀgūse ǀkhī tsȋ ge mȋ: A da aoga sȋ, sada di ais aiǃȃ, ǃhūba nȋ ôaǃnȃba daga tsȋ ǃereamsa nȋ ūhȃba daga, mȃ daoba ū da nȋ doeǃapa tsȋ mȃ ǃādi tawa da nȋ sī ti.
DEU.1.23	Os ge nē ǃkhaisa ge ǃgȃi i ti mȗǁae; o ta ge sadu xa ǀgamǀa aoga ge ū, mȃ ǃhaos hoasa xu ǀgui aoba.
DEU.1.24	O gu ge ǂnan tsȋ ǃhommi ai ǃapa tsȋ ge sī ǃgoaǃnāb Eskoli tawa tsȋ ǁȋba gere ǃkhē.
DEU.1.25	Tsȋ gu ge ǃhūb di ǂȗn xa ǃomǁae ū tsȋ ǁȋna ge ūǁgôaxaba da, tsȋ amsa ūhāba da tsȋ ge mȋ: ǁNā ǃhūb, ǃKhūb, sada di Elob nȋ mā dab ge a ǃgȃi.
DEU.1.26	Xawe sadu ge doeǃapa ǂgao tama ge i, tsȋ du ge ǃKhūb, sadu Elob di amsa ge mȃǃoa,
DEU.1.27	tsȋ du ge sadu di tentomdi ǃnȃ ǀara tsȋ ge mȋ: ǃKhūb ta ǁkhan da amagab ge Egipteǃhūba xu ge ǂgaeǂguiǃapa da, māǁnȃ dab nȋga, Amorǁȋn di ǃomǁae, hȋkākāhe da nȋse.
DEU.1.28	Mȃǀȋ da kha nȋ doeǃapa? Sada di ǃgȃsagu ge ǂgaob ȃda go tsunitsuni, mȋ rase: ǁNā ǁaes ge sada xa a kai tsȋ gaxu; ǃādi ge a kai tsȋ a ǁaposa ǀhommi kōse; tsȋ da ge ǁnapa ǁkhāti Anakǁȋn di ôana go mȗ.
DEU.1.29	ǃNūbai ta ge tita sadu ǃoa ge mȋ: Tā ǃhuri ȋ tā ǁȋna ǃao!
DEU.1.30	ǃKhūb, sadu di Elob, sadu di ais aiǃȃ ra ǃgȗb, ǁȋb ge sado nȋ ǂnoaba, ǁnān, Egipteb ǃnȃb ge sadu di mȗdi aiǃȃ sadu tawa gere dīn hoan ǃoa.
DEU.1.31	Tsȋ ǃgaroǃhūb ǃnȃ, ǁȋb ǃnȃ du ge mȗ ǃKhūb, sadu di Elob ǁȋb ǃnȃ ge tani du ǃkhai-e, aob ta ǀgôaba tani khami, ǁnā daob, ǁȋb ai du ge ǃgȗb hoab ai, nē ǃkhais tawa du ge hās kōse.
DEU.1.32	Xawe du ge nē mȋsa xu ǂgom tama ge i ǃKhūb, sadu di Elob ǃnȃ,
DEU.1.33	ǁȋb sadu di ais aiǃȃ daob ai ge ǃgȗb, ǁnā ǃkhais, ǁȋs ai du nȋ ǁgoesab nȋ mȗǂuiba duse, tsuxuba ǀaes ǃnȃ, daob, ǁȋb ai du nȋ ǃgȗbab nȋ ǁgau duse tsȋ tsēa ǀnanus ǃnȃ.
DEU.1.34	Tsȋ ǃKhūb ge sadu di mȋdi di domma ǁnȃuo, ob ge kaise ǁaixa tsȋ nū tsȋ ge mȋ:
DEU.1.35	ǀGuib xareb, ǁnā aogu nē ǂkhawa ǃhaos digu dib ge ǁnā ǃgȃi ǃhūba mȗ tide, ǁȋb xa ta ge tita nūb, sadu ȋga ta nȋ mā bi ǃkhai-eba.
DEU.1.36	Kaleb ǀguib, Jefuneb ôab, ǁȋb ge nȋra mȗ bi, tsȋ ǁȋba ta ge ǁnā ǃhūb ǁȋb aib ge dāba nȋra mā tsȋ ǁȋb di ôana; ǃKhūbab ge sao hȃhȃ amaga.
DEU.1.37	Tita on ǀkhab ge ǃKhūba ge ǁaixa, sadu ǂama, mȋ raǃȃ: Sats on ge ǁnāpa sī ǂgȃ tide.
DEU.1.38	Josuab, Nunni ôab, sa ais aiǃȃ mȃb, ǁȋb ge nȋra sī ǂgȃ; ǀgaiǀgai bi re, Israelab nȋ ǁȋba ǀomi kai xuige.
DEU.1.39	Tsȋ sadu di ôaron, ǁȋn xa du ge: ǀȂxūsen kom nȋ īo, ti gere mȋn, tsȋ sadu di ôaron, nētsē mȃ-i a ǃgȃi tsȋ mȃ-i a ǂkhawa ǃkhai-e a ǀūn ge nȋra ǂgȃ, tsȋ ǁȋna ta ge tita ǁȋba nȋra mā, tsȋ ǁȋn ge ǀomise ǁȋba nȋra ūhȃ.
DEU.1.40	Xawe sado oa ȋ du doe ǃgaroǃhūb ǃoa ǂĀxahuriba ū gau daob ai.
DEU.1.41	ǃNūbai du ge ǃeream tsȋ ge mȋǀȋ te: Sida ge ǃKhūb ǃoagu goro ǁore, ǃapa tsȋ da ge nȋ ǃkham, ǃKhūb, sida di Elob ge mȋmā dan hoan ǃoa. O du ge mȃ-i hoa-e ǁȃtanin ȃ-i ǀkha ǃgaesen, tsȋ du ge māsenxase ge ī, tsȋ ǃhommi ai sī ǃapasa.
DEU.1.42	Ob ge ǃKhūba tita ǃoa ge mȋ: ǁȊna mȋba: Tā doeǃapa ȋ du tā ǃkham, tita ge sadu ǁaegu hȃ tama hȃ xuige; ȋ du sadu khākhoen di ais aiǃȃ tā ǂnauhe.
DEU.1.43	Tsȋ sadu ǃoa ta ge ǃhoa xawe du ge ǁnȃu tama tsȋ du ge ǃKhūb di amsa mȃǃoa tsȋ ǂkhawase dī tsȋ ǃhommi ai ge ǃapa.
DEU.1.44	ǃNūbain ge Amorǁȋn, ǃhommi ai ǁan hȃna sado ǃgȗǃoa tsȋ ge ǃgôaǃgon du, ǃhabun ra dī khami; tsȋn ge Seirs ǃnȃ ge ǂnauǂkhūǂkhū du Hormas kōse.
DEU.1.45	Tsȋ oa tsȋ du ge āo ǃKhūb di ais aiǃȃ, ob ge ǃKhūba sadu di domma ǁnȃu tama tsȋ ǁȋb di ǂgaera sado ǂōǀȋ tama ge i.
DEU.1.46	Nēti du ge ǂgui tsēde Kades tawa ge hȃ, ǁnāpa du ge hȃ i tsēdi hoade.
DEU.2.1	ǁNās khaoǃgâ da ge oa tsî ge doe ǃgaroǃhūb ǃoa ǂĀxahurib di daoba-ū, ǃKhūb ge tita mîmā xase, tsî da ge ǃhommi Seira ge doeǂnamipe ǂgui tsēde.
DEU.2.2	ǃNubaib ge ǃKhūba tita ǀkha ǃhoa tsî ge mî:
DEU.2.3	ǂÂu hâse du ge nē ǃhomma ge doeǂnamipe; ǂnan ǀapasǀî.
DEU.2.6	ǂÛna du ge ǁîn tawa marin ama nî ǁama, ǂû du nîga, tsî du ge ǁkhāti ǁîn tawa ǁgam-e nî ǁama marin ama, ā du nîga.
DEU.2.7	ǃKhūb sadu Elob ge sadu di ǃommi di sîsenni hoab ǃnâ ǀkhae du xui-ao; ǁîb ge nē kaise kai ǃgaroǃhūb di ǃgûǃganus âdo a ǂan; nē hakadisi kurigab ge ǃKhūb, sadu Eloba sadu ǀkha ge hâ i; xū-i xare-e du ge ge tôasi tama hâ i.
DEU.2.8	Tsî sada di ǃgâsan, Esaub ôan, Seirs ǃnâ ge ǁan hâ ina xu da ge doe-īǀkhāǃganuo, ǂgās di daob Elats dib tsî Esion-Gebers diba-ū, o da ge oa tsî Moab ǃgaroǃhūb di daoba ge doe-īǀkhāǃganu.
DEU.2.11	ǁÎn ge ǁkhāti Refaimǁî khoese ge ūhe hâ i, Anakǁîn xase, tsî Moabǁîn ge ǁîna Emiǁîn ti ge ǂgai.
DEU.2.15	Nētib ge ǃKhūb di ǃomma ǁîn ǃoagu ge hâ i, ǂnubis ǁaeguba xun nî hîǀhuruhese, hapuhen ges kōse.
DEU.2.16	Tsî i ge ge ī, toro-aogu ge hapuheo, ǂnubis ǁaeguba xu ra ǁōtoaǃâ,
DEU.2.17	ob ge ǃKhūba tita ǀkha ǃhoa tsî ge mî:
DEU.2.20	ǁÎb ge ǁkhāti Refaimǁîn di ǃhūse ge ūhe, Refaimǁîn ge aiga ǁîb ǃnâ ǁan hâ i xui-ao, tsî Amonǁîn ge ǁîna Samsumǁîn ti ge ǂgai,
DEU.2.21	kai tsî ǂgui tsî gaxu ǁaesa, Anakǁîn khami; xawe ǃKhūb ge ǁîna ais âna xu ge hîkākā, on ge ǁîna ǁîsisa xu doeǁgaǂui tsî ǁîn di ǃās ǃnâ ge ǁan,
DEU.2.22	Esaub ôan, Seiri ǃnâ ǁan hân, ǁîn di aisa xub Horǁîna ge doeǁgaǂuin tawab ge dīs ǁkhās xase; tsîn ge ǁîna ǁîsisa xu doeǁgaǂui tsî ǁîn di ǃās ǃnâ ge ǁan, nētsēs kōse.
DEU.2.24	Khâi î du doe î du ǃārob Arnonna doeǃgâu; mû, tita ge Sihonni, Hesbons di gao-aob, Amorǁîb, tsî ǁîb di ǃhūba sa ǃomǁae ge mā; ǀumitsoatsoa î du ǁîb ǀkha ǃkham.
DEU.2.25	Nētsēs ǁkhāsa xu ta ge tita sadu di ǃhurib tsî sadu di ǃaoba nîra mātsoatsoa, ǁaedi di ais aiǃâ ǀhommi hoaragab ǃnaga; sadu di gomma ga ǁnâun hoan ge ǀkhū tsî nîra ǃao sadu di ais aiǃâ.
DEU.2.27	A ta sa ǃhūba doeǃnâǃganu; daob ǀguib ǀkha ta nî doe; ǂgō ta tide amǀkhāb ǁôab ais kao, ǁareǀkhāb ǁôab ais kao.
DEU.2.28	Marin ama ǂûna ǁamaxū-ai te re, î ta ǂû, îts marin ama ǁgam-e mā te re, î ta ā; ti ǂaidi ǀguidi ai î ta doeǃganu,
DEU.2.29	Esaub ôan, Seiri ǃnâ ǁan hân, tsî Moabǁîn, Ari ǃnâ ǁan hân ge dī te khami, Jordanna-ū ta nî ǁnā ǃhūb, ǃKhūb, sida Elob nî mā dab ǃnâ sīs kōse.
DEU.2.30	Xawe Sihonni, Hesbons di gao-aob ge ǁîba doeǃganu kai da ǂgao tama ge i; ǃKhūb, sadu Elob ge gagas âba karokaro tsî ǂgaob âba ǀkhamaǀkhama xui-ao, sadu ǃomǁaeb nî ǁîba māse, nētsēs ǁkhās ai ī khami.
DEU.2.31	Ob ge ǃKhūba tita ǃoa ge mî: Mû, tita ge Sihonni tsî ǁîb di ǃhūba sa ais aiǃâ ge mātsoatsoa; ǁnâi ǀumitsoatsoa îts ǃhūb âba ǀumise ūhâ.
DEU.2.32	Ob ge Sihonna sada ge ǃgûǃoa, ǁîb tsî ǁaes âb hoab ǃkhammi ǃoa, Jahas ǁga.
DEU.2.33	Ob ge ǃKhūb sada Eloba ǁîba ge mā sada di ais aiǃâ, tsî da ge ǁîba ge ǂnau tsî ǁîb di ôagu tsî ǁîb di ǁaes hoasa.
DEU.2.34	Tsî da ge ǁnā ǁaeb ǁkhāb ai ǁîb di ǃādi hoade ge ū, tsî da ge ǃādi hoadi, aogu, taradi tsî ǀgôaron tsîna ge ǀâxare; khoe-i xare-e da ge ǃgau kai tama ge i.
DEU.2.35	ǀGoan ǀguina da ge sada ge ǁkhâuǁnâbasen tsî ǁnā ǃnarixūn ū da ge ǃādi dina.
DEU.2.36	Aroers, Arnonni amǃgâ ǁgoesa xu tsî ǁnā ǃās, ǃārob amǃgâ ǁgoesa xu Gileadi kōses ge ǃās hîa ǀgapidā da hâsa ge ǀkhai i; ǃKhūb, sada Elob ge ǁîn hoana ge mā da.
DEU.2.37	ǃHūb, Amonni ôan dib ǀguiba du ge ǀgū tama ge i tsî ǁkhāti Jabokǃāb di ǃhūǃâs hoaragas tsî ǁkhāti ǃhommi di ǃādi tsî ǁkhāti ǁnā xū-i, ǃKhūb, sada Elob ge ǃkhâi da-i hoa-e du ge ǀgū tama ge i.
DEU.3.2	ǃNubaib ge ǃKhūba tita ǃoa ge mî: ǁÎba tā ǃao, ǁîb tsî ǁaes âb hoab tsî ǃhūb âba ta ge sa ǃomǁae ge mā xuige; ots ge ǁîba nî dī, Sihonni, Amorǁîn di gao-aob Hesbons tawa ǁan hâbats ge dī khami.
DEU.3.3	Tsî ǃKhūb, sada Elob ge ǁkhāti Ogi, Basanni di gao-aob tsî ǁaes âb hoaba sada ǃomǁae ge mā, o da ge ǁîba ge ǂnau, khoe-i xare-e da ge ǁîba ǃgauba tama is kōse.
DEU.3.4	Tsî da ge ǁnā ǁaeb ǁkhāb ai ǁîb di ǃādi hoade ge ū; ǀgui ǃās xares ge hâ tama ge hâ i, ǁîna xu ta ge ū tama isa; ǃnanidisi ǃādi, Argob di ǃhūǃâs hoaragas, Basanni ǃnâ hâ gaosis Ogi dis hoas dide.
DEU.3.5	ǁNā ǃādi hoadi ge ǀgapi ǂnubiǂgoagu tsî ǁāgu tsî daoǁkhaegu tsîn ǀkha ge ǁapoǁapohe hâ i, tsî ǁkhāti ǂnubiǂgoao ǃādi ǂguide.
DEU.3.6	O da ge ǁîde ge ǀâxare, Sihonni, Hesbons di gao-aoba da ge dīs xase, ǃādi hoadi, aogu, taradi tsî ǀgôaron tsîna ra ǀâxarese.
DEU.3.8	Nēti da ge ǁnā ǁaeb ǁkhāb ai ǃhūba ge ū, ǁnā ǀgam gao-aokha Amorǁîn dikha, Jordanǃāb nēxaǃani ge hâ ikha di ǃomǁaeba xu, ǃārob Arnonna xu Hermonǃhommi kōse;
DEU.3.10	ǃĀdi ǂhaba ǃhūb didi hoade tsî Gileadi hoab dide Salxas kōse tsî Edreis kōse, ǃādi, Ogi, Basanni dib di gaosis dide.
DEU.3.11	Ogi, Basanni di gao-aob ǀguib ge Refaimǁîn xa ge ǃgau; mû, ǁomaixūs âb, ǀurib ǀkha dīhe hâ ǁomaixūsa hâ tamas hâ Rabas, Amonni ôan dis tawa? ǁÎs ge khoese ǂhâgu kōse a gaxu tsî haka ǂhâgu kōse a ǂhaba, khoeb di ǃunib ǃoa.
DEU.3.13	Tsî Gileadi xa ge ǃgau-i, ǁî-e ta ge Basanni hoaragab, Ogi di gaosis ǀkha ǃkhare ǃhaos Manaseb disa ge mā, Argob di ǃhūǃâs hoaragasa, Basanni hoaragaba ǃganu; ǁîb ge Refaimǁîn di ǃhūb ti gere ǂgaihe.
DEU.3.14	Jairi, Manaseb ôab ge ǃhūǃâs Argob dis hoasa ge hō, Gesurǁîn tsî Maaxatǁîn di ǀkharib kōse; ob ge ǁîsa ǀons âb ǃoa Basan Havot-Jair, ti ge ǂgai nētsēs kōse.
DEU.3.15	Tsî Maxira ta ge Gileada ge mā.
DEU.3.16	Xawe Rubenǁîn tsî Gadǁîn tsîna ta ge Gileada xu ǃārob Arnonni kōse ge mā, ǃārob tsî ǀkharib ǁaegu, tsî Jabokǃāb kōse Amonni ôan di ǀkhariba;
DEU.3.17	ǁnās tawa ǂhaba ǃhūb tsî Jordanǃāb tsîn ǀkharib ǀkha; Kineretsa xu ǂGās di Hurib kōse, ǂŌxahurib Asdot-Pisgas ǃnaga aiǂoasǀî.
DEU.3.18	ǃAruǀî ta ge ǁkhā ǁaeb ai mîmā du tsî ge mî: ǃKhūb, sadu Elob ge nē ǃhūba ge mā du, ǀumi bi du nîse; î go ǁnâi ǃkham ǁkhā aogo hoago, ǁâtanisen hâse sago di ǃgâsan, Israeli ôan di ais aiǃâ ǃgû.
DEU.3.19	Sago di taradi ose tsî sago di ôaron ose tsî sago di ǀgoan ose (ǂan ta a ǀgoaxa du a ǃkhaisa) ǁîn ge nî hâ ǁnā ǃādi, sado ta ge mādi ǃnâ;
DEU.3.20	ǃKhūb nî sago di ǃgâsana sâba mās kōse, sadu khami, în ǁkhāti ǀumi ǁnā ǃhūb, ǃKhūb, sada Elob nî ǁîna māba, Jordanǃāb nauǃanib ai; ǃnubai du ge nî oa, mâb hoab ǁîb di ǀumis, tita ge sado mās ǃoa.
DEU.3.23	ǁKhāti ta ge ǃKhūb tawa ǀkhomma ge ǂganbasen, ǁnā ǁaeb ǁkhāb ai ra mîǃâ:
DEU.3.24	ǃKhūtse, ǃKhūtse, sats ge sa ǃgāta ge ǁgautsoatsoa, sa kaisib tsî sa ǀgaisa ǃommi tsîkha; mâ elo-e kha ǁnâi hâ, ǀhommi ǃnâs karao, ǃhūbaib ais karao, sa sîsengu ǃoa tsî sa ǁkhāsigu ǃoa dī ǁkhā-e?
DEU.3.25	A ta ǃgâu Jordanǃāba, î ta sī mû, ǁnā ǃgâi ǃhūb, Jordanǃāb nauǃani hâb, ǁnā ǃgâi ǃhomxa ǃhūb tsî Libanonni tsîna.
DEU.3.26	Xawe ǃKhūb ge ti ai kaise ge ǁaixa sadu ǃaroma, tsî ǁnâu-am te tama tsîb ge ǃKhūba ge tita ǃoa ge mî: ǂKhî, îts nē ǃkhais xa tā ǁkhawa tita ǀkha ǃhoa.
DEU.3.27	ǃApa Pisgab di ǂaob ai îts ǃgapakhâi huriǂoasǀî, ǀapasǀî, ǃkhawagasǀî tsî aiǂoasǀî îts sa mûra ǀkha mû: Nē Jordanats ge satsa ǃgâu tide xuige.
DEU.3.29	Nēti da ge ǁnā ǃgoaǃnāb ǃnâ ge hâ, Bet-Peors ǃoa-ai.
DEU.4.1	ǁNâu ǁnâi, Israeltse, ǁnā ǂnûiǂgādi tsî ǁnā ǂhanugu tsîn, dī du nîse ta ra ǁkhāǁkhā duna; î du ûi î du sī, î du ǁnā ǃhūb, ǃKhūb, sadu îgu Elob ra mā duba ǀumi.
DEU.4.4	Xawe sadu, ǃKhūb sadu Eloba ge ǂae-ai du ge nētsē hoatsama a ûitsama.
DEU.4.5	Mû, tita ge sado ge ǁkhāǁkhā ǂnûiǂgādi tsî ǂhanugu tsîna, ǃKhūb, ti Elob ge mîmā te khami, î du ǁnāti dī ǁnā ǃhūb, ǁîb ǃoa du ra ǃgûb ǁaegu, ǁîba du nî ǀumise.
DEU.4.6	ǁÎna ǁnâi ǂan î du ǁîna dī, nēb ge sadu di gā-aisi tsî sadu di ǁnâuǃā nî ī, ǁnā ǁaedi, nē ǂnûiǂgādi tsî ǂhanugu tsîna nî ǁnâudi tsî: Nē kai ǁaes ǀguis ge a gā-ai tsî ǁnâuǃāxa ǁae, ti nî mîdi di mûdi aiǃâ.
DEU.4.8	Tsî mâ kai ǁaesa kha ǁnâi hâ, ǁnāti ī, ǂhanu-ai ǂnûiǂgādi tsî ǂhanugu tsîna ūhâsa, nē ǂhanub hoab, nētsē ta sadu di ais aiǃâ nî māb ī khami?
DEU.4.11	Tsî dāǀgū tsî du ge ǃhommi tawa mâo; tsî ǃhommi ge ǀaes xa ge khau ǀhommi di ǁaegub kōse, ǃkhaeb, ǀnanudi tsî ǃkhaenab tsîn ge ge hâ i
DEU.4.12	Ob ge ǃKhūba sadu ǃoa ǀaes di ǁaeguba xu gere ǃhoa; dommi mîdi diba du ge ǁnâu, xawe du ge īsi-e mû tama ge i, dommi ǀguib ge ge hâ i.
DEU.4.14	ǁKhātib ge ǃKhūba tita ǁnā ǁaeb ǁkhāb ai ge mîmā, ǂnûiǂgādi tsî ǂhanugu tsîna ta nî ǁkhāǁkhā du ǃkhaisa, ǁîna du nî dīse ǁnā ǃhūb, ǁîb ǃoa du ǀumi bi du nîga ra doeb ǃnâ.
DEU.4.15	ǁNâi ǃgâise ǂanbasen sadu di ǀomdi ǂama: Ī-i xare-e du ge mû tama ge i xui-ao, ǃKhūb ge Horeb ai ǀaes ǁaeguba xu ǃhoaǀî du ǃnubai,
DEU.4.17	ǀguru-i hoa-i, ǃhūbaib ai hâ-i di ī-i kas, ǁgaboxa ani-i hoa-i ǀhommi ǃnâ ra ǁkhana-i di ī-i kas;
DEU.4.18	xū-i ǃhūb ai ra ǂhana-i hoa-i di ī-i kas; ǁau-i hoa-i, ǁgammi ǃnâ ǃhūb ǃnaga hâ-i di ī-i kas hoasa.
DEU.4.22	O ta ge tita nē ǃhūb ǃnâ nî ǁō, tita ge Jordanna ǃgâu tide; xawe sadu ge ǃgâu tsî nî ǁnā ǃgâi ǃhūba ǀumi.
DEU.4.23	ǂAnbasen î du ǃgaeǀhaos, ǃKhūb, sadu Elob dis, sadu ǀkhab ge dīsa tā ǀuru, î du ǃgaoǂuihesa ī-e tā dībasen, ǁnā xū-i, ǃKhūb sadu Elob ge ǃkhâi du-i di ī-e.
DEU.4.25	ǀGôan tsî ǀgôan di ôana du ga ǁnâi hō-o, tsî ǃhūb ǃnâ du ga kairao, tsî ǁgao tsî du ga ǃgaoǂuihesa īga dībaseno, xū-i di ība, tsî ǃKhūb, sadu Elob mûǁae a ǂkhaba xū-e du ga dīo, ǁîba du nî ǁaib ǁga ǂoeǂoese,
DEU.4.27	Tsî ǃKhūb ge sado ǁaedi ǃnâ nîra ǀgaruǀgaru; tsî du ge ǂkhari ǀgaus â-i ǁaerose nîra ǃgau ǁnā ǀūben, ǁîn ǃoab nî ǃKhūba ǂgaeǂguisī dun ǃnâ.
DEU.4.31	ǃKhūb sadu Elob ge a ǀkhomxaǂgao Elo xui-ao; ǁîb ge ǁnāxū du tide tsî ǁkhāti hîkākā du tide; ǁîb ge sadu îgu di ǃgaeǀhaos, ǁîgab ge nūbasa ǀuru tide.
DEU.4.32	Dîǃgâ re aibegam tsēdi, sadu aiǃâ ge hâ ide, ǁnā tsēs, ǁîs aib ge Eloba khoeba ǃhūbaib ai kurusa xu ǀhommi di nē ǀkhāba xu ǀhommi di nau ǀkhāb kōse, ise i ge ǁnāti ī kai xū-e ī tsî ǁnâuhe ǃkhaisa, nē-i khami:
DEU.4.36	ǀHomma xub ge dommi âba ge ǁnâu kai du, sadob nî ǁgause; tsî ǃhūbaib aib ge kai ǀaes âba ge mû kai du, tsî du ge mîdi âba ǀaes di ǁaeguba xu gere ǁnâu.
DEU.4.38	ǁaedi sadu xa kai tsî ǀgaisa ge ideb nî sadu di ais aiǃâ ūn hâna xu doeǁgaǂuiga; sadob nî ūǂgāse, îb ga ǁîn di ǃhūba ǀumise mā du ti, nētsē ī khami.
DEU.4.39	O du ge nētsē nî ǂan tsî sadu di ǂgaob ǃnâ nî ǂâiǂâisen, ǃKhūb a ǁnā Elo ǃkhaisa, ǀgapise ǀhommi ǃnâs kas, ǃnaga ǃhūbaib ais kas hoasa; ǀnîb ge a ǀkhai.
DEU.4.40	Tsî du ge nî ǃkhōǀgaipe ǁîb di ǂnûiǂgādi tsî ǁîb di mîmādi, nētsē ta ra mîmā dude, î du sadu tsî sadu ôana sadu khaoǃgâ ǃgâibahe, î du sadu di tsēde ǃnūǃnūbahe ǁnā ǃhūb, ǃKhūb, sadu Elob ra mā dub ǃnâ, ǀamos kōse.
DEU.4.42	ǃgamaob ǀgūkhoe-i, ǁari tsî aetsēsa xub ǁkhan tama-i âba ǁgapadommi ai ga ǂnauǃanni nî ǁnāǀî ǁhâga; îb ga nē ǃādi di ǀguis ǃnâ ǁhâsī, îb ga ûi ti:
DEU.4.43	Besers ǃgaroǃhūb ǃnâ, ǂhaba ǃhūb ǃnâ, Rubenǁîn dise; tsî Ramots Gileadi ǃnâ, Gadǁîn dise; tsî Golans Basanni ǃnâ, Manaseǁîn dise.
DEU.4.44	Nēb ge ǁnā ǂhanub, Moseb ge Israeli ôana mâi-aiǃâba.
DEU.4.45	Nēn ge ǃkhō-amdi tsî ǂnûiǂgādi tsî ǂhanugu tsîn, Moseb ge Israeli ôan ǃoa ǃhoana, Egipteba xun ge doeǂoao,
DEU.4.46	Jordanǃāb nēxaǃani, ǃgoaǃnāb Bet-Peors ǃoa-ai ǁgoeb ǃnâ, Sihonni, Amorǁîn di gao-aob, Hesbons tawa ge ǁanni di ǃhūb ǃnâ; ǁîban ge Moseb tsî Israeli ôana ge ǂnau, Egipteba xun ge doeǂoao,
DEU.4.47	tsî ǃhūb âban ge ǁîsise ūo; tsî ǁnāb tawa Ogi, Basanni gao-aob di ǃhūba, ǀgam gao-aokha, Amorǁîn dikha, Jordanǃāb nēxaǃanib ai gere hâkha, sores ra ǁhaiǀî;
DEU.4.49	tsî ǂhaba ǃhūb hoab Jordanǃāb nēxaǃanib ai aiǂoasǀî, ǂGās di Hurib kōse, Pisgas ǃnaga.
DEU.5.1	Tsî Moseb ge Israeli hoaba ǂgai tsî ǁîna ge mîba: ǁNâu, Israeltse, ǂnûiǂgādi tsî ǂhanugu tsîn, nētsē ta sadu ǂgaedi ǃnâ ra ǃhoana, î du ǁkhāǁkhāsen, î du ǂan, î du ǁîna dī.
DEU.5.6	Tita ge ǃKhūta sa Elota, Egipteǃhūb, ǁnā khobosis omma xu ge ǂgaeǂguiǂui tsi ta.
DEU.5.9	ǁîn aiǃâts ge ǃhonǁgoa tsî ǁîna ǃoaba tide; tita ǃKhūta sa Elota ge tauxa Elota, ǁgûgu di ǁorena ra ôaǃnâ ta ǀgôan tawa, ǃnonaǁî tsî hakaǁî ǃhaos kōse, tita ǁkhan hân disa;
DEU.5.10	tsî ta ge ǀkhomxaǂgaosiba ra dī ǂgui ǀoadisin, tita ǀnam hân tsî ti mîmāde ra dīn tawa.
DEU.5.11	ǃKhūb, sa Elob ǀonsats ge ǁause ǂgaiǀhuru tide: ǃKhūb ǁnān, ǀons âba ǁause ra ǂgaiǀhuruna ǀhapiose ūhâ tide xui-ao.
DEU.5.12	Sâtsēs xa ǂâi îts ǁîsa khai, ǃKhūb, sa Elob ge mîmā tsi khami.
DEU.5.13	ǃNani tsēdets ge sîsen tsî nî dīxūn âts hoana dī;
DEU.5.14	xawe hûǁî tsēs ge a ǃKhūb, sa Elob di sâtsē; ǁîs aits ge sîsen-i xare-e dī tide, sats karao, sa ôab karao, sa ôas karao, sa ǃgāb karao, sa ǃgās karao, sa ǀgoa-i karao, sa ǃhaokhoe-i sa ǁāgu ǃnâ hâ-i karao; î ra sa ǃgāb tsî sa ǃgās tsîra sâ, sats ǁkhāts xase.
DEU.5.16	Saob tsî saos tsîrats ge nî ǃgôa, ǃKhūb, sa Elob ge mîmā tsi xase, î di sa tsēde ǃnūǃnūhe, îts ǃgâibahe ǃKhūb, sa Elob nî mā tsi ǃhūb ǃnâ.
DEU.5.17	ǃGamts ge tide.
DEU.5.18	ǃGamebats ge khôa tide.
DEU.5.19	ǃNarits ge tide.
DEU.5.20	ǂKhabasets ge sa ǀgūkhoeba ǂgā-am tide.
DEU.5.21	Tsîts ge sa ǀgūkhoeb tarasa tura tide; tsîts ge sa ǀgūkhoeb omma tura tide tsî ǁîb ǃhanab kas, ǁîb ǃgāb kas, ǁîb ǃgās kas, ǁîb gomab kas, ǁîb eseli kas tsî ǀnî xū-i sa ǀgūkhoeb di-i kas hoasa.
DEU.5.23	Tsî i ge ge ī, sadu ge ǁnā domma ǃkhaenas di ǁaeguba xu ǁnâuo tsî ǃhommi ge ǀaes xa khauo, o du ge tita ge ǀgū sadu ǃhaodi di danakhoegu hoagu tsî sadu kaiga.
DEU.5.25	Xawe tare xū-i ǃaroma da kha ǁnâi nî ǁō? Nē kai ǀaes kom nî hapu dao; ǃaruǀîǀgui da ga ǃKhūb, sada Elob di domma ǁnâuo, o da kom nî ǁō-o.
DEU.5.26	Mâ khoe-e hâ ǁgans hoas ǃnâ, ûitsama Eloba ǀaes ǁaeguba xu ra ǃhoase sada khami ǁnâu tsî ga ûitsamase hâ-e?
DEU.5.27	ǀGū îts satsa ǁnâu, ǃKhūb, sada Elob nî mî xūn hoana, îts ǃKhūb, sada Elob nî mîmā tsin hoana sida ǃoa ǃhoa, o da ge sida ǁîna ǁnâu tsî nî dī.
DEU.5.28	Tsî ǃKhūb ge sadu mîdi di domma ǁnâuo, tita ǀkha du ra ǃhoa hîa, ob ge ǃKhūba tita ǃoa ge mî: Tita ge dommi nē ǁaes di mîdi, tita ǃoan goro ǃhoadi diba go ǁnâu: Mîn go xūn hoan ge a ǃgâi.
DEU.5.30	ǃGû î ǁîna mîba: Oa sadu di tentomdi ǃoa!
DEU.5.31	Xawe satsa mâ nēpa, tita tawa, î ta sa ǃoa ǃhoa ǁnā mîmādi, ǂnûiǂgādi tsî ǂhanugu tsîn, sats nî ǁîna ǁkhāǁkhān, ǁînan nî dīse, ǁnā ǃhūb, tita nî ǁîna ǀumin nîse māb ǃnâ.
DEU.5.33	ǁNā daob, ǃKhūb sadu Elob nî mîmā dub hoab ǃnâ du ge nî ǃgû, ûi du nîga tsî ǃgâibahe du nîga, tsî sadu tsēde du nî ǃnūǃnūbasenga ǁnā ǃhūb, ǁîba du nî ǀumib ǃnâ!
DEU.6.1	Nēn ge mîmādi tsî ǂnûiǂgādi tsî ǂhanugu tsîn, ǃKhūb sadu Elob ge ǁkhāǁkhāhe du nîga mîmāna, ǁîna du nî dīse ǁnā ǃhūb ǃnâ, ǁîb ǃoa du ra doeba, ǀumise du nî ūhâ biga,
DEU.6.2	ǃKhūb, sadu Eloba ǃao tsî du nî dīse ǁîb di ǂnûiǂgādi tsî ǁîb di mîmādi, nētsē ta ra mîmā dudi hoade, sats tsî sa ôab tsî sa ôab di ôab tsîna, sa ûitsēdi hoadi kōse; î di sa tsēde ǃnūǃnūhe, ti.
DEU.6.3	ǁNâu ǁnâi Israeltse, ǂan, îts ǁîna dī, îts ǃgâibahe, îts kaise ǂguiǂguihe, ǃKhūb, sa îgu Elob ge sa ǁga ǃhoa xase, ǁnā ǃhūb, daib tsî danib tsîkha ra dâuǃnâb ǃnâ.
DEU.6.9	Tsîts ge ǁîde dao-amdi haigu sa ommi digu ai tsî sa ǁāgu ai nî xoa.
DEU.6.10	Tsî ī-i kao, ǃKhūb sa Elob nî ǁnā ǃhūb ǃnâ ūǂgâ tsi ǃkhaisa, ǁîb ge sa îgu Abrahammi, Isaki tsî Jakob tsîga nūbab, satsab nî mā biga, kai tsî ǃgâi ǃādi, sats ǂnubi tamadi,
DEU.6.12	ǁnâi ǂanbasen, îts ǃKhūb, Egipteǃhūba xu, khobosis omma xu ge ǂgaeǂguiǂui tsiba tā ǀuru.
DEU.6.14	ǀKhara elogats ge sao tide, ǁnā ǁaedi, sats ǂnamipe hâdi di elogu xa.
DEU.6.17	Sats ge ǃKhūb, sa Elob di mîmāde ôasase nî ǃkhōǀgaipe, ǁîb di ǀhûǀguitimîdi tsî ǁîb di ǂnûiǂgādi, satsab ge mîmādi ǀkha.
DEU.6.18	Tsîts ge ǃKhūb mûǁae a ǂhanu tsî ǃgâina nî dī, ǃgâibahets nîga, tsî ǂgâ tsîts nî ǁnā ǃgâi ǃhūb, ǃKhūb ge sa îga nūbaba ǀumise;
DEU.6.22	Tsî ǃKhūb ge saodi tsî kai tsî tsū buruxa dīna gere dī Egipteb ǃnâ, Faraob tawa tsî ǁîb di ommi hoaragab tawa, sida di mûdi âiǃâ.
DEU.6.23	Tsîb ge ǁnāpa xu ge ǂgaeǂguiǂui da, ūǂgā dab nîga, ǁnā ǃhūb, sada îgab ge nūbabab nî mā dase.
DEU.6.24	Tsî ǃKhūb ge ge mîmā da, nē ǂnûiǂgādi hoade da nî dīsa, î da ǃKhūb, sada Eloba ǃao, ǃgâibahe da nîga hugaǀgui tsî da ûib ǃnâ nî sâuhega, nētsē ī khami.
DEU.6.25	Tsî ǁî-i ge nî sada di ǂhanu-aisi, ǂan tsî da ga dīo nē mîmādi hoade ǃKhūb, sada Elob di ais aiǃâ, ǁîb ge mîmā da xase.
DEU.7.4	Sadu di ôaga di nî tita xu ǂgō kai amaga, ǀkhara eloga gu nî ǃoaba ga; ob ge ǃKhūb di ǁaiba saduǀî ǂhubi tsî ǃhaese nî hîǀhuru du.
DEU.7.8	Tsî sadob ǃKhūba ǀnam hâ amaga, tsî sadu îgab ge nūba nūsab nî ǃkhōǀgaipeseb ge ǃKhūba ǀgaisa ǃommi ǀkha ǂgaeǂguiǂui tsî ge ore du khobosis omma xu tsî Faraob, Egipteb gao-aob di ǃomǁaeba xu.
DEU.7.10	Tsî ǁîb ge mâ-i hoa-i ân, ǁîba ǁkhan hân di-e ǁî-i di ais ǃnâ ra mādawa-am, ǁî-eb nî hîkākāse; ǁîb ge ǁkhansabe-i âba ǀhape-ū tide, ǁî-i di ais ǃnâb ge ǁî-e nî dīdawa-am.
DEU.7.13	tsîb ge nîra ǀnam du, ǀkhae du tsî ǂguiǂgui du; tsî ǁîb ge nîra ǀkhae sa ǃnāb di ǂûtanib, sa ǃhanab di ǂûtanib, sa ǃhorob, sa ǂkhon ǂauxûib, sa olib, sa gomadi di ôas tsî sa ǀgoan di ǀarosens tsîna ǁnā ǃhūb, sadu îgab ge nūbab ǃnâ, sadob nî ǁîba mā ti.
DEU.7.14	ǀKhaehe du ge nîra ǁaedi hoadi ǃgâ-ai, sadu ǃnâ i ge ǂûtanioǃnâse ī tide, aob kas, taras kas hoasa tsî ǁkhāti ǀgoan ǃnâ.
DEU.7.15	Tsî ǃKhūb ge ǀaesenni hoaba sado xu nîra ǁkhaebē tsîb ge Egipteǁîn di ǂkhaba ǀae-aigu sadu a ǂangu xa ǁgui-ai du tide, tsîb ge ǁîga ǁnān, sado ǁkhan hân hoan ai nîra ǁgui.
DEU.7.18	Tā ǁîna ǃao, hugaǀgui ǂâi tare xū-eb ge ǃKhūb, sadu Eloba Faraob tsî Egipteǁîn hoan tawa dī ǃkhaisa,
DEU.7.21	Tā ǃhurigâ ǁîn di ais aiǃâ; ǃKhūb, sadu Elob ge sadu ǁaegu hâ, kai tsî ǃaoǃaosa Eloba.
DEU.7.22	Tsî ǃKhūb sadu Elob ge nē ǁaede ǂkhariǂkharibese nîra aoǂui; ǃhaese du ge ǁîna hîkākā ǁoa nî ī, în ǀgurun ǃaub dina sadu ǃoa-ai tā ǂgui ti.
DEU.7.23	Tsî ǃKhūb ge ǁîna sa ais aiǃâ nîra mā, tsîb ge ǁîna kai ǃhurib ǀkha nîra ǃhuriǃhuri, hîǀhuruhen nîs kōse.
DEU.7.24	Tsîb ge ǁkhāti gao-aogu âna sadu ǃomǁae nîra mā, ǁîgu di ǀonde du nî ǀhommi ǃnagaba xu ǁauǁaus kōse; khoeb xareb ge sadu ais aiǃâ mâ tide, ǁîna du nî hîkākās kōse.
DEU.7.25	ǃGaoǂuihesa īgu ǁîn elogu diga du ge ǀaes ǀkha nîra khauǃkhū; ǀhaiǀurib tsî ǃhuniǀurib, ǁîgu tawa hâba du ge tura tide tsî ǁkhāti ūbasen tide, ǁî ǃkhais ǀkha du ǂhanikaisen tidega; ǁîs ge a ǁgaidī ǃKhūb, sa Elob tawa.
DEU.8.1	Nē mîmādi, nētsē ta ra mîmādi hoadi, ǁîde du ge nî ǂan, dī du nîse, ûi tsî du nî ǂguiǂguisense tsî ǂgâ tsî du nî ǀumise ǁnā ǃhūb, ǃKhūb ge sadu îga nūbaba.
DEU.8.6	Î du ǃKhūb sadu Elob di mîmāde ǃkhōǀgaipe, ǁîb di daogu ǃnâ ǃgû tsî du nî ǁîba ǃaoga.
DEU.8.7	ǃKhūb sadu Elob ra ǃgâi ǃhū-i ǃnâ ūǂgā du, ǃhū-i ǁgamxa ǃārogu â-i-i, ǀaudi tsî ǃgam ǃkhaidi, ǃgoaǃnāgu tsî ǃhomgu tsîga-ū ra dâuǂoadi â-i-i,
DEU.8.8	ǃhū-i, ǃhorob tsî gerst tsîkha â-i-i, tsî ǂauxûiǂûhaidi â-i-i tsî ǀnomahaidi â-i-i tsî granatǂûn â-i-i; ǃhū-i, ǁnuixa ǀkherahaidi â-i-i tsî danib â-i-i;
DEU.8.9	ǃhū-i, ǁî-i ǃnâ du ǀoro ra pereba ǂû tide-i, ǁî-i ǃnâ du xū-e tôasi tide-i, ǃhū-i, ǀuidi â-i a ǂnūǀuri-i, tsî ǃhomgu â-e xuts nî ǂaiba ǁhāǂui-e.
DEU.8.10	ǂÛ tsî du ga ǁâo, o du ge ǃKhūb, sadu Eloba nî ǃkhōǀkhā ǁnā ǃgâi ǃhūb, ǁîb ge sado māb ǃaroma.
DEU.8.11	ǂAnbasen, î du ǃKhūb sadu Eloba tā ǀuru, ǁîb di mîmādi tsî ǁîb di ǂhanugu tsî ǁîb di ǂnûiǂgādi tsîn, nētsē ta ra mîba duna du ǃkhōǀgaipe tidesa xu;
DEU.8.12	îb tā ǀnîsi ǂû tsî du ga ǁâ tsî ǃgâi omga ǂnubibasen tsî ǁîga ǁanǃnâ,
DEU.8.13	tsî sadu goman tsî sadu gūn ga ǂgui, tsî ǀhaiǀurib tsî ǃhuniǀurib on ga ǂguio, ā, ū du hân hoan ga ǂguio;
DEU.8.14	sadu di ǂgaoba ǁnāǃnubai ǀnîsi tā ǀgapiǀgapisen, î du tā ǀuru ǃKhūb sadu Elob, Egipteǃhūba xu, khobosis omma xu ge ǂgaeǂguiǂui duba,
DEU.8.16	ǃGaroǃhūb ǃnâ manab, sadu îgu ge ǀū i xūba ge ǂû kai dub, sadob nî ǃgamǃgam tsî sadob nî ǃâitsâse, ǀuni ǀams aib nî ǃgâidī-ū duga;
DEU.8.17	tsî sadu ǂgaob ǃnâ du mî tidega: Ti ǀgaib tsî ǁkhāsib ti ǃommi dib ge ǃkhūsiba go ǃoaǂuiba te, ti.
DEU.8.19	Tsî ī i karao, ǃKhūb, sadu Eloba du ga ǀuruǃari, tsî ǀkhara eloga sao tsî ǁîga ǃoaba, tsî ǁîgu aiǃâ ǃhonǁgoao, o ta ge tita nētsē ra ǀhûǀguitimî sadu ǃoagu, amase du nîra kā ǃkhaisa.
DEU.8.20	ǀŪben, ǃKhūb xa sadu ais aiǃâ hîkākāhe hân ǁkhās xase du ge sado nîra kā, ǃKhūb, sadu Elob di domma du ǁnâuǀnam tama xui-ao.
DEU.9.2	kai tsî gaxu ǁaes, Anakǁîn di ôan, ǁîna du a ǂan tsî ǁîn xa du ge: Tari-e mâ ǁkhā Anaki ôan di ais aiǃâ? ti ǁnâuna.
DEU.9.5	Sadu di ǂhanu-aisib ǃaroma tamas ge tsî ǁkhāti sadu ǂgaob di ǂhauǃnâsib ǃaroma tamas ge ǂgâ tsî du nî ǃhūba ǀumisa, tsî nē ǁaedi di eloxoresasib ǃaromas ge ǃKhūb, sadu Elob ra ǁîna sadu di ais aiǃâ ūn hâna xu doeǁgabēsa; tsî ǁnā mîsab nî ǁapoǁapose, ǃKhūb, sadu Elob ge abogu Abrahammi, Isaki tsî Jakob tsîga nūbasa.
DEU.9.7	ǂÂis ǃnâ ūhâ, î du tā ǀuru, ǃKhūb, sadu Eloba du ge ǃgaroǃhūb ǃnâ kaise gere ǁaiǁai ǃkhaisa; ǁnātsē, Egipteǃhūba xu du ge ǃgûǂoasa xu, nē ǃkhais tawa du ge hās kōse du ge mâǃoaxa ge i ǃKhūb ǃoagu.
DEU.9.9	ǃHommi ai ta ge ǃapao, ǀuixoa-aixūra, ǃgaeǀhaos, ǃKhūb ge sadu ǀkha dīs di xoa-aixūra, ǃkhōǃoasa ǃoa, o ta ge hakadisi tsēdi tsî hakadisi tsuxugu kōse ǃhommi ai hâ tsî pere-i xa ǂû tama tsî ǁgam-i xa ā tama ge hâ i.
DEU.9.10	Tsî ǃKhūb ge ǁnā ǀgam ǀuixoa-aixūra, Elob di ǀkhunub ǀkha xoahe hâra ge mā te; tsî ǁîra ai i ge ge xoahe hâ i ǁnā mîdi, ǃKhūb ge ǃhommi ai sadu ǀkha ǀhûs di tsēs ai ǀaes ǁaeguba xu ǃhoadi hoadi ǃoa.
DEU.9.11	O i ge hakadisi tsēdi tsî hakadisi tsuxugu tsîn di ǀunis ai ge ī, ǃKhūb ge tita ǁnā ǀgam ǀuixoa-aixūra, ǃgaeǀhaos di xoa-aixūra māo,
DEU.9.12	ob ge ǃKhūba tita ǃoa ge mî: Khâi îts ǃhaese nēpa xu ǁgôa, sa ǁaes, Egipteba xuts ge ǂgaeǂguiǂuis ge go ǁgao; ǁîn ge ǃhaese go ǁnā, daob tita ge ǁîna mîmāba xu; ǂnâhe hâ ī-en kom go dībaseno.
DEU.9.13	ǃAruǀîb ge ǃKhūba tita ǃoa ge mî: Tita ge nē ǁaesa go ǃgaoǃgâ tsî mû, ǂnîxaǃao ǁaes ge ǁîsa.
DEU.9.14	ǁNāxū te î ta ǁîsa hîkākā, î ta ǀons âna ǀhommi ǃnagaba xu ǀari; o ta ge tita satsa nēs xa kai tsî ǀoasa ǁaese nîra dī.
DEU.9.15	ǃNubai ta ge dabasen tsî ǃhomma xu ge ǁgôa, tsî ǃhommi ge ǀaes xa ge khau, tsî ǃgaeǀhaos di xoa-aixūra ge ti ǃomkha hoakha ǃnâ ge hâ i.
DEU.9.16	Tsî ta ge ge kō tsî mû, sadu ge ǃKhūb, sadu Elob ǃoagu ǁore tsî ǂnâhe hâ tsâu-e ge dībasen; ǃhaese du ge ǁnā daob, ǃKhūb ge mîmā duba xu ge ǂgō.
DEU.9.17	O ta ge tita ǁnā ǀgam xoa-aixūra ū tsî ti ǃomkha hoakha xu ǁîra aoǁgui tsî ǁîra sadu di mûdi aiǃâ ge khôaǂkhū.
DEU.9.20	ǁKhātib ge ǃKhūba kaise ge ǁaixa Aronni ǂama, hîǀhuru bib nîga; xawe tita ge ǁkhā ǁaeb ai Aronna gere ge ǀgoreba.
DEU.9.21	Xawe sadu di ǁoreb, ǁnā tsâub hîa du ge dībasenni, ǁîba ta ge ū tsî ǀaes ǀkha khauǃkhū tsî ge xon, ǁîba ǃgâise ra ǁkhamitsautsauǃâ, tsarab khamib ge ǂkharis kōse; o ta ge tsarab âba ǃārob, ǃhomma xu ra dâuǁgôaxab ǃnâ ge tsoroǂgā.
DEU.9.26	O ta ge ǃKhūb ǃoa ǀgore tsî ge mî: ǃKhūtse, ǃKhūtse, sa ǁaes tsî sa ǀumis, sa kaisiba xuts ge oresa tā hîǀhuru, Egipteba xuts ge ǀgaisa ǃommi ǀkha ǂgaeǂguiǂuisa.
DEU.9.27	ǂÂi re sa ǃgāgu, Abrahammi, Isaki tsî Jakob tsîgu xa; tā kō karosasib nē ǁaes diba tsî ǁîn di eloxoresasib tsî ǁîn di ǁoreb ona;
DEU.9.29	Sa ǁaes kom tsî sa ǀumis komo, sa kai ǀgaib ǀkha tsî sa ǀhōǂuihesa ǁôab ǀkhats ge ǂgaeǂguiǂuisa.
DEU.10.2	O ta ge tita ǁnā xoa-aixūra ai nî xoa ǁnā mîdi, ǂguro xoa-aixūra, sats ge khôara ai ge hâ ide; ots ge ǁîra ǁnā ǂgaes ǃnâ nî ǁgui.
DEU.10.3	Nēti ta ge sitimhai-i xa ǂgae-e dī tsî ǀgam ǀuixoa-aixūra ge ǁhābasen, ǂgurora ge ī i khami īra, tsî ta ge ǃhommi ai ge ǃapa, ǁnā ǀgam ǀuixoa-aixūra ti ǃomǁae ūhâǃâ.
DEU.10.5	O ta ge dabasen tsî ǃhomma xu ǁgôaxa tsî xoa-aixūra, tita ge dīra, ǂgaes ǃnâ ge ǁgui; tsî ǁnāpa ra ge hâ, ǃKhūb ge mîmā te xase.
DEU.10.7	ǁNāpa xun ge Gudgodsa ǃoa ge dāǁnâ, tsî Gudgodsa xu Jotbatas, ǁgamxa ǃhūb ǃoa.
DEU.10.11	Tsî ǃKhūb ge tita ǃoa ge mî: Khâi îts ǁaes di ais aiǃâ dāǁnâ; în ǂgâ în ǁnā ǃhūb, ǁîn di îga ta ge ǁîna ta nî mā bisa nūbaba ǀumi.
DEU.10.13	ǃkhōǀgaipets nîga, ǃKhūb di mîmādi tsî ǁîb di ǂnûiǂgādi nētsē ta ra mîmā tside, sa ǃgâiba ǃoa.
DEU.10.14	Mû, ǀhommi tsî ǃhomgu di ǀhommi ge a ǃKhūb, sa Elob di, tsî ǃhūbaib tsî ǁîb ǃnâ hân hoana.
DEU.10.17	ǃKhūb, sadu Elob ge a elogu di Elo tsî ǃkhūgu di ǃKhū; ǁnā kai, ǀgaisa tsî ǃaoǃaosa Elob, ai-e kōǀî tamab tsî ǁkhāti ǀkhaexū-e ǃkhōǃoa tamab;
DEU.10.18	ǃoaǀgôa-i tsî ǃoataras tsîna ǂhanuba ra kurubab, tsî ǃhaokhoe-e ǀnam hâba, pereb tsî saran tsînab nî ǁî-e māse.
DEU.11.1	ǁNā-amaga du ge ǃKhūb, sadu Eloba nî ǀnam, tsî du ge hoa tsēde nî ǃkhōǀgaipe ǁîb di mîs tsî ǁîb di ǂnûiǂgādi tsî ǁîb di mîmādi tsîna.
DEU.11.2	Tsî du ge nētsē nî ǂan sadu ôan hîa ǀūn tsî ǃKhūb, sadu Elob di ǁgaus tsî ǁîb di kaisib tsî ǁîb di ǀgaisa ǃommi tsî ǁîb di ǀhōǂuihesa ǁôab tsîna mû tama hân ǀkha ta ǃhoa tama ǃkhaisa;
DEU.11.3	tsî ǁîb di saodi tsî ǁîb di dīgu tsîn, Egipteb ǁaegub ge Faraob, Egipteǁî gao-aob tsî ǃhūb âb hoab tawa gere dīn,
DEU.11.5	tsî tare xū-eb ǃgaroǃhūb ǃnâ sadu tawa ge dī ǃkhaisa, nē ǃkhais tawa du ge hās kōse;
DEU.11.7	Sadu mûdi ge nē kai sîsenni ǃKhūb dib hîab ge dība mû xui-ao.
DEU.11.8	ǁNā-amaga ǃkhōǀgaipe mîmādi, nētsē ta ra mîmā du di hoade, î du ǀgaisa, î du ǂgâ, î du ǀumi ǁnā ǃhūb, ǁîb ǃoa du gauba, ǀumi bi du nîga;
DEU.11.10	ǃHūb, ǁîb ǃoa du ǀumi bi nîse ra ǃgûb ge Egipteǃhūb khami ī tama, ǁîba xu du ge ǃgûǂoab, ǁîb ai du ge sadu di ǃkhomma tsorob, ǁîba du ge sadu di ǂais ǀkha ǂnâba, ǃam xūn di ǃhanab xase.
DEU.11.11	Xawe ǁnā ǃhūb, ǁîb ǃoa du ge ǀumi bi nîse ǃgûb ge ǃhomxa tsî ǃgoaǃnāxa ǃhūba; ǁîb ra ǀapib ǀhommi dib di ǁgamma ā,
DEU.11.14	o ta ge tita ǀapib sadu ǃhūb diba ǁaeb ai nîra mā, haiǃkharub tsî ǃkhāǁaeb tsîkha, sadu di ǃhorob tsî sadu di ǂkhon ǂauxûib tsî sadu di oliba du nî ǀhaoǀhaobasense.
DEU.11.15	Tsî ta ge sadu di ǃaub ai ǀgâba ǀgoan âdo nîra mā; tsî du ge ǂû tsî nîra ǁâ.
DEU.11.16	ǂAnbasen îb sadu di ǂgaoba tā ǂgaeǂhapuhe, î du tā ǂgō, î du ǀkhara eloga tā ǃoaba, î du ǁîgu aiǃâ tā ǃhon.
DEU.11.19	Î du ǁîde sadu ôana ǁkhāǁkhā, ǁîdi xa ra ǃhoaǃâ, ommi ǃnâts ga ǂnûo tsî daob aits ga ǃgûo, tsî ǁgoets kao tsî khâits kao;
DEU.11.20	î du ǁîde xoa, haigu sadu ommi digu ai tsî sadu ǁāgu tawa;
DEU.11.21	î di sadu tsēdi tsî sadu ôan di tsēde ǂguiǂguihe ǁnā ǃhūb, ǃKhūb ge sadu îga nūbab ǃnâ, māb nîse ǀhommi di tsēdi khami ǃhūbaib ai.
DEU.11.22	Ôasase du ga ǃkhōǀgaipeo nē mîmādi, nētsē ta ǁîde du nî dīse ra mîmā dude, ǃKhūb, sadu Eloba ra ǀnamse, ǁîb di daogu hoagu ǃnâ ra tanisense tsî ǁîb tawa ra ǂaese,
DEU.11.24	Mâ ǃkhais hoas, sadu ǂaiǃnās ǁîs ai ra dās ge nîra sadu di: ǃGaroǃhūb tsî Libanonna xu, ǃāba xu, Eufratǃāba xu hurib di ǀkhâuǀams kōseb ge sadu ǀkhariba nîra hâ.
DEU.11.25	Khoe-i xare-i ge sadu aiǃâ nîra mâ ǁoa: ǃKhūb, sadu Elob ge sadu di ǃhurib tsî sadu ǃaoba nîra mā, mâ ǃhūb, ǁîb ai du ga dāb hoab ai, ǁîb ge mî xase.
DEU.11.28	tsî ǀâxareba, ǁnâu tama du ka io ǃKhūb, sadu Elob di mîmāde, tsî ǂgō du kao daob, nētsē ta ra mîmā duba xu, ǀkhara elogu hîa du ǂan tama hâga du nî saoga.
DEU.11.31	Sadu ge Jordanna nî ǃgâu, ǂgâ tsî du nî ǀumise ǁnā ǃhūb, ǃKhūb, sadu Elob nî mā duba; tsî du ge ǁîba ǀumise ūhâ tsî nîra ǁan ǁîb ǃnâ.
DEU.11.32	ǂAn ǁnâi î du dī ǂnûiǂgādi tsî ǂhanugu tsîn, nētsē ta ra mâi-aiǃâ dun hoana.
DEU.12.1	Nēn ge ǂnûiǂgādi tsî ǂhanugu tsîn, sadu nî ǃkhōǀgaipen dī du nîse ǁnā ǃhūb, ǃKhūb, sadu îgu Elob ge mā dub ǃnâ, ǀumi bi du nîga, ǁnā tsēdi, ǃhūbaib ai du nî hâdi hoadi kōse.
DEU.12.3	Tsî du ge ǁîn di altarde ǃhanǁgui tsî ǁîn di ǂnûikhâihesa īga nî khôaǂkhū tsî ǁîn di haixa ǃkhaide ǀaes ǀkha nî khauǃkhū tsî ǁîn elogu di ǃgaohesa īga nî ǁhāǁgui; tsî du ge ǁîgu di ǀonsa nî hîkākā ǁnā ǃkhaisa xu.
DEU.12.4	Xawe du ge ǃKhūb, sadu Eloba ǁnāti dī tide.
DEU.12.5	Tsî du ge ǁnā ǃkhais, ǃKhūb, sadu Elob sadu ǃhaodi hoade xu nî ǃkhōǂuibasens, ǀons âbab nî ǁnāpa ǂnûiga, ǁnā ǃkhais âba dîǃgâ tsî ǁnāpa nî sī.
DEU.12.6	Tsî du ge ǁnāpa nî ūsī sadu di khauǁguibadi, sadu ǂāǁguibadi, sadu di disiǁî ǃâdi, ǃkhōkhâiǁguibas sadu ǃommi dis, sadu di mîmâidi, sadu di māsenxa ǁguibadi, ǂguroǃnaesabegu sadu goman tsî sadu gūn digu tsîna.
DEU.12.7	Tsî du ge ǁnāpa ǃKhūb, sadu Elob di ais aiǃâ ǂû tsî nî ǃgâiaǂgao, sadu tsî ommi âdu tsîdo, sadu ǃomma du ge ǁguiǀkhā xūn, ǃKhūb, sadu Elob ge ǁîn ǃnâ ǀkhae dun hoan ǂama.
DEU.12.8	Sadu ge dī tide, nētsē da nēpa ra dīn hoan ǃoa, mâ-i hoa-e, ǁî-i di mûǁae i a ǃgâi xase.
DEU.12.9	Nēs kōse du ge ǁnā sâb tsî ǁnā ǀumis, ǃKhūb, sadu Elob nî mā dus ǃnâ sī tama hâ xui-ao.
DEU.12.10	Xawe du ge Jordanna ǃgâu tsî ǁnā ǃhūb, ǃKhūb, sadu di Elob nî ǀumi kai dub ǃnâ nî ǁan, tsîb ge sadu ǂnamipe hâ khākhoen hoana xu sâba nî mā du, o du ge sâusase nîra ǁan.
DEU.12.13	ǂAnbasen, î du sadu di khauǁguibade, mû du ga ǃkhai-i hoa-i ai tā ǁguiba;
DEU.12.14	xawe ǁnā ǃkhais, ǃKhūb nî sadu ǃhaodi di ǀguis ǃnâ ǃkhōǂuibasens tawa, ǁnāpa du ge sadu di khauǁguibade nî ǁguiba, tsî ǁnāpa du ge mîmā du ta ra xūn hoana nî dī.
DEU.12.17	Xawe du ge sadu di ǁāgu ǃnâ ǂû tide disiǁî ǃâs sa ǃhorob dis kas, ǂkhon ǂauxûib dis kas tsî olib dis kas tsî sa ǂguroǃnaesabegu, sadu goman tsî sadu gūn din kas hoasa, tsî ǀnî mîmâi-i, mîmâi du ka-i hoa-i kas, sadu di māsenxa ǁguibadi kas, sadu ǃommi di ǃkhōkhâiǁguiba-i kas hoasa.
DEU.12.20	ǃKhūb, sadu Elob ga sadu ǀkhariba haraharao, sadu ǃoab ge mî khami, tsî sadu ga mîo: ǁGan-e da ra ǂû ǂgao, sadu ǀoms ra ǁganǂûsa ǁkhore amaga du ge nî ǂû, sadu ǀoms di turab hoab ǃoa.
DEU.12.21	ǁNā ǃās, ǃKhūb, sadu Elob ga ǀons âbab nî ǁnāpa ǂnûise ūǂuibasens ga sado xu ǃnūo, o du ge nî ǂā sadu di goman tsî sadu di gūn, ǃKhūb nî mā dun xa, mîmā du ta ge xase; tsî du ge nî ǂû sadu di ǁāgu ǃnâ, sadu ǀoms di turab hoab ǃoa.
DEU.12.24	ǁîba du ge ǂû tide; ǃhūb ai du ge ǁîba nî ǂnâxū ǁgam-i khami.
DEU.12.25	ǁÎba du ge ǂû tide sadu tsî sadu ôan nî sadu khaoǃgâ ǃgâibahega, ǃKhūb mûǁae a ǂhanu xū-e du ga dīo.
DEU.12.26	Sadu khaixūn hîa du ga ūhân tsî sadu mîmâin tsîna du ge ū tsî nî ǁnā ǃās, ǃKhūb nî ǃkhōǂuibasens tawa sī.
DEU.12.28	ǃGaoǃgâ î du ǁnâu ǁnā mîdi, nētsē ta ra mîmā dude, î du sadu tsî sadu di ôana sadu khaoǃgâ ǃgâibahe ǀamos kōse, dī du kao ǃKhūb, sadu Elob mûǁae a ǃgâi tsî ǂhanu xūna.
DEU.12.29	ǃKhūb, sadu Elob ga sadu di ais aiǃâba xu ǃhomǂuio ǁnā ǁaedi, ǁîdi ǃoa du gaudi, ǁîde du nî ǀumise ūhâga, ǁîde ǀumise ū tsî du ga ǁîn ǃhūb ǃnâ ǁano,
DEU.12.31	Sadu ge ǃKhūb, sadu Eloba ǁnāti dī-ū tide; ǃKhūba a ǁgaiǁgaisaba xūn, ǁîb ra ǁkhan xūn, ǁnānan ge elogu âna gere dība; ǁîn ôagu tsî ǁîn ôadi tsînan kom ǁgôa-elogu âna gere khauǃkhūbao.
DEU.13.2	Sadu ǃnâ ga kēbo-aob kas, ǁhapode ra ǁhapo ǁhapo-aob kas hoasa khâi tsî ga sao-i kas, buruxadī-i kas hoasa māo;
DEU.13.3	tsî ǁnā sao-i kas, buruxa dī-i kas, sadu ǃoab ga ǃhoas hoas ga hā: A da ǀkhara elogu, ǀū du aga sao, î da ǁîga ǃoaba, ti ra mîse,
DEU.13.5	ǃKhūb, sadu Eloba du ge sao tsî nî ǁîba ǃao, tsî du ge mîmādi âba nî ǃkhōǀgaipe tsî dommi âba nî ǁnâuǀnam tsî ǁîba nî ǃoaba tsî ǁîb tawa nî ǂgāmâisen.
DEU.13.7	Sa ǃgâsab, sa îs di ôab kas, sa ôab kas, sa ôas kas, sa tîǂams di taras kas, sa ǀhōsab, sa ǀoms ǂûs khami īb kas hoas ga ǂgânǃgâsase nana tsî mîǀî tsio: A da ǃgû, î da ǀkhara elogu, sats kas, sa îgu kas hoas a ǀūga ǃoaba,
DEU.13.8	ǁnā ǁaedi sa ǂnamipe hâdi, sa tawa ǀgūse, satsa xu ǃnūse hâdi di elogu xa, ǃhūb di nē ǀamsa xu ǃhūb di nau ǀams kōse,
DEU.13.9	ots ge ǁîba māsen tide tsî ǁîba ǁnâu tide; ǁkhātis ge sa mûsa ǁîba sâu tide, tsîts ge ǀkhom tsî gaugau bi tide,
DEU.13.11	Tsîts ge nî ǀuiǁhom bi ǁōb nîga, ǁîb ge ge ôa-am ǃKhūb, sa Elob, Egipteǃhūb khobosis omma xu ge ǂgaeǂguiǂui tsiba xub nî doeǁgabē tsi ǃkhaisa.
DEU.13.12	Israels hoas nî ǁnâu tsî ǃaose tsî ǃaruǀî dī tidese, nē ǂkhabadīǃkhais ī khami sadu ǁaegu.
DEU.13.13	Sa ǃādi, ǃKhūb, sadu Elob ǁanǃnâ du nîga nî mā dudi di ǀguis ǃnâts ga ǁnâu, mîn rasa:
DEU.13.14	Khoegu, Beliali ôagu ge sadu ǁaeguba xu ǃgûǂoa tsî ǃās di ǁansabena ǃkhari tsî ge mî: ǃGû î du ǀkhara eloga ǃoaba, sadu a ǀūga,
DEU.13.15	ots ge satsa ǃkhaisa nî ôa-am tsî ǃkhari tsî ǃgâise dîǃgâ; tsî mû, ǃkhais ga amao, ǃkhais ga ǁapo-o, ǁnāti ī ǁgaiǁgaisab ga sadu ǁaegu dīhe hâo,
DEU.13.17	Tsî ǁkhâuǁnâs âts hoasats ge ǁîs di ǁaegu nî ǀhaoǀhao, tsîts ge ǁnā ǃās tsî ǁkhâuǁnâs âs hoasa ǃKhūb, sa Eloba nî khauǃkhūba, ǀaes ǀkha; os ge ǀamose khôaǂkhūsase nîra hâ, tsîs ge ǁkhawa ǂnubihe tide.
DEU.13.19	ǁnâuǀnamts kao ǃKhūb, sa Elob di domma, dīts nîse ǁîb di mîmādi, nētsē ta ra mîmā tsidi hoade, dīts nîse ǃKhūb, sa Elob mûǁae a ǂhanu xūna.
DEU.14.2	Sadu ge ǃanu ǁaese ība ǃKhūb, sadu Eloba; tsî ǃKhūb ge sado ge ǃkhōǂuibasen, ǁaedi, ǃhūbaib ai hâdi hoade xu du ǁîba ūb hâ ǁaese nî ībaga.
DEU.14.3	Sadu ge ǁgaiǁgaisa xū-e ǂû tide.
DEU.14.4	Nēn ge ǀgoan ǂû ǁkhā du ana: Goma-i, gū-i tsî piri-i;
DEU.14.5	ǁkhama-i, ǁgû-i, ǀgao-i, ǃari-i, ǃâu-i, ǃkhan-i tsî ǁkhâise-i tsîna.
DEU.14.6	ǀGoan hoan, ǁkhorasa ra ǂkhawen tsî ǂkhawes ǁkhoras disa ǀgam ǃâra ǃnâ ra ǀgoran, tsî ǀgoan ǃnâ ra ǃgaiǁgaen, ǁîna du ge a ǂû ǁkhā.
DEU.14.7	Xawe nēna du ge ǂû tide, ǁîn hîa ǃgaiǁgaes ǀguisa ra hîn xa, tsî ǁnān, ǂkhawe hâ ǁkhorasa ǀgoras ǀguisa ra hîn xa: Kamel-i tsî ǃôa-i tsî ǃâu-i tsîna; ǁîn ra ǃgaiǁgae, xawen ǀgorasa tama ǁkhorasa ūhâ xui-ao; ǁîn ge ǃanuoǃnâse nî ība du.
DEU.14.8	Hāgūb tsîn, ǁkhorasab ra ǀgora xaweb ge ǃgaiǁgae tama hâ xui-ao; ǁîb ge ǃanuoǃnâse nî ība du. ǁÎn di ǁgan-i xa du ge ǂû tide, tsî ǁō hâ soros âna du ge tsâǀkhā tide.
DEU.14.9	Nēna du ge a ǂû ǁkhā, ǁgam-i ǃnâ hân hoan xa: ǀGaregu tsî ǂhapirogu tsîga ūhân hoana du ge a ǂû ǁkhā.
DEU.14.10	Xawe ǀgaregu tsî ǂhapiroga ūhâ tama hâna du ge ǂû tide. ǁÎn ge ǃanuoǃnâse nî ība du.
DEU.14.11	ǃAnu ani-i hoa-e du ge a ǂû ǁkhā.
DEU.14.12	Xawe nēn ge ǁîn xa du ǂû tidena: ǃAriǃkhā-i tsî ǀhaiǀau-i tsî huriǃariǃkhā-i,
DEU.14.13	tsî ǀau-i tsî ǃurigora-i tsî gir-i ǁî-i di ǃnôab ǃoa;
DEU.14.14	tsî gora-i hoa-e ǁî-i di ǃnôab ǃoa;
DEU.14.15	tsî ǀami-i tsî ǃhûro-i tsî ǃnoa-i tsî ǀgîǁgâu-i ǁî-i di ǃnôab ǃoa;
DEU.14.16	tsî ǁhoaǀhone-i tsî ǂuwi-i tsî ǀhone-i,
DEU.14.17	tsî rurdom tsî pelikan-i tsî ǂuwi-i
DEU.14.18	tsî oivar-i tsî reir-i ǁî-i di ǃnôab ǃoa; tsî ǁkhūǃgōǃgō-i tsî soretsiǃgube-i.
DEU.14.19	Tsî ǁgaboxa ǁgamaben hoan on ge ǃanuoǃnâse nî ība du; ǁîn ge ǂûhe tidena.
DEU.14.20	ǃAnu aniǃnôan hoana du ge a ǂû ǁkhā.
DEU.14.24	Tsî daob xa du ga gaxubahe, ǁîna du a ūsī ǁoas kōse, ǁnā ǃkhais, ǃKhūb, sadu di Elob ga ǀons âbab nî ǁnāpa ǂnûise ūǂuibasens a ǃnūba du amaga, ǃKhūb, sadu Elob ga ǀkhae duo,
DEU.14.25	ǁnâi ǁîna marin ǃnâ ǂnûiǃkhuni, î du mariba sadu di ǃommi ǃnâ ǃgae î du ǃgû ǁnā ǃkhais, ǃKhūb, sadu Elob nî ūǂuibasens ǃoa,
DEU.14.26	î du ǁnā marina mā, sadu di ǀoms ga tura xūn hoan ama, goman amas kao, tsî ǀgaisa āxūb amas kao, tsî sadu ǀoms ga ǂgaoǀkhā du xūn hoan ama, î du ǁnāpa ǂû ǃKhūb, sadu Elob di ais aiǃâ, î du ǃgâiaǂgao, sats tsî sa ommi din tsîdo.
DEU.14.29	ob ge Leviǁîba nî hā, amǃnâ-i tsî ǀumi-i xare-eb sadu ǀkha ūhâ tama hâ xui-ao, tsî ǃhaokhoeb tsî ǃoaǀgôab tsî ǃoataras tsîn, sadu di ǁāgu ǃnâ hân on, tsîn ge ǂû tsî nîra ǁâ; ǃKhūb, sadu Elob nî ǀkhae duga, sadu ǃommi di sîsenni, hîa du nî dīb hoab ǃnâ.
DEU.15.2	Tsî nēs ge ǃkhais ǃnorakais disa: Mâ surudemā-aob hoab, ǀgūkhoeb âba ga ǀkhupi hâba, ab ǁîba ǀûba; ab ǀgūkhoeb âb kas, ǃgâsab âb kas hoasa tā ǂgaoǀkhā, ǃnorakaisan ge ǃKhūba ǂgaiǂuiba xui-ao.
DEU.15.3	ǃHaokhoebats ge nî ǂgaoǀkhā; xawe sa ǃgâsab tawats ūhân, ǁînab ge sa ǃomma nî ǀûba.
DEU.15.4	Nēs ǀguis ǂama, ǀkhope-ao-i xare-i sadu ǃnâ hâ tidega: ǃKhūb ge ǃnāǂamsase nîra ǀkhae tsi xui-ao ǁnā ǃhūb, ǃKhūb sa Elob ǀumise nîra mā tsib ǃnâ, ǀumisets nî ǁîba ūhâga,
DEU.15.5	ǃKhūb, sa Elob di dommats ga ôasase ǁnâuǀnamo, ǂan tsîts nî dīse nē mîmādi, nētsē ta ra mîmā tsidi hoade.
DEU.15.9	ǃÛisen, î-i tā Beliali mî-e hâ sa ǂgaob ǃnâ, hîa ra mî-e: Hûǁî kurib, ǃnoraǃnoras di kurib ra ǀgū, îs sa mûsa tā ǂkhaba, sa ǃgâsab hîa ǀgâsabǀî, mā bits tidega; tāb sats ǂama ǃKhūb ǃoa ǂgai, îb tā ǁoreba sa ǃnâ hâ.
DEU.15.10	Māsenxasets ge nî mā bi, tsî ǂgaob âts ge ǂkhaba tide, mā bits ra hîa; nē ǃkhais ǂûs ǃaromab ge ǃKhūb, sa Eloba nîra ǀkhae tsi xui-ao sa sîsenni hoab ǃnâ tsî sa ǃommats ga ǁgui-ai xū-i hoa-i ǃnâ.
DEU.15.13	Tsî ǃnorasasets ga ǁî-e ǃgû kai, xawets ge ǀkhaiǃomse ǁî-e ǃgû kai tide.
DEU.15.14	ǃKhū hâsets ge sa gūn xa ǁî-e nî ǁgui-ai tsî sa dāǃnâǃkhais xa tsî sa ǂauxûiǀāǃnâǃoreb xa; ǁnā xū-i, ǁî-i ǀkhats ǃKhūb, sa Elob xa ǀkhaehe hâ-i ǀkhats ge ǁî-e nî ǀkhae.
DEU.15.16	Tsî i ga īo, sa ǃoab ga mîsa: Tita ge satsa xu ǃgûǂoa tide, sats tsî ommi âtsa ta ǀnam hâ amaga, sa tawa ta ǃgâise hâ amaga, ti
DEU.15.17	ots ge ǂorosa ū tsî nî ǂgaes âb ǃnâ tsî dao-ams ǃnâ nî ǃkhā, ob ge ǀamose sa ǃgāse nî hâ; tsî ǃgās âts tawats ge ǁkhās ǁkhāsa nî dī.
DEU.15.18	Karosaba tsi tide sa mûǁae, satsa xuts ga ǃnorasase ǃgû kai bio; ǃhonarisa amǃnâs â-i ǃgaesab aseb ǃnani kuriga gere ǃoaba tsi xui-ao; ob ge ǃKhūb, sa Eloba dīts ka xūn hoan ǃnâ nîra ǀkhae tsi.
DEU.16.2	ǃNubaits ge ǃKhūb, sa Eloba Pasxaba nî ǂāba, gūn tsî goman tsîna ǁnā ǃkhais, ǃKhūb ga ǀons âbab nî ǁnāpa ǁan kaise ūǂuibasens tawa.
DEU.16.3	Xū-i hîa ǀkhuruǀkhuruhe hâ-ets ge ǁîb ai ǂû tide; hû tsēdets ge ǀkhuruoǃnâ pereba ǁîb ai nî ǂû, ǀkhomǀkhomsasib di pereba; ama ǃhaesets ge Egipteǃhūba xu doeǂoa xui-ao, ǂâits nîga Egipteǃhūba xuts ge doeǂoa tsēs xa, sa ûitsēdi hoadi kōse.
DEU.16.4	Hû tsēdi kōse i ge ǀkhuruǀkhurupere-i xare-e mûhe tide sa ǀkharigu hoagu ǃnâ; ǁkhāti i ge ǁnā ǁgan-i, ǂguro tsēs aits ga ǃuia ǂā-i xa xū-i xare-e ǃgau tide, ǁgoas kōse.
DEU.16.5	Pasxabats ge ǂā tide ǁnā ǁāgu âts, ǃKhūb, sa Elob ra mā tsigu di ǂguib ǃnâ.
DEU.16.6	Xawe ǁnā ǃkhais, ǃKhūb, sa Elob ga ǃkhōǂuibasens tawa, ǀons âbab nî ǁnāpa ǁan kaiga, ǁnāpats ge ǃuia Pasxaba nî ǂā, sores ra ǂgâ hîa, Egipteba xu doeǂoas di mîmâisa ǁaeb ai.
DEU.16.7	ǃNubaits ge sâi tsî nî ǂû bi, ǁnā ǃkhais, ǃKhūb, sa Elob ga ǃkhōǂuibasens tawa; ǁnās khaoǃgâts ge ǁgoas ai oa tsî nî ǁaru tentomdi âts ǃoa.
DEU.16.8	ǃNani tsēdets ge ǀkhuruoǃnâ perega nî ǂû, tsî hûǁî tsēs ais ge ǃkhâitsēs, ǃKhūb, sa Elob disa nî hâ; ǃnubaits ge sîsenni xareba dī tide.
DEU.16.9	Hû wekhegats ge nî ǃgôabasen; ǃgaogôab ǀkhan ra mâ hâ ǃhorob ǃnâ ǃgaotsoatsoasa xuts ge hû wekhega nî ǃgôatsoatsoa.
DEU.16.10	ǁNās khaoǃgâts ge ǃKhūb, sa Eloba wekhegu di kaitsēdi ǁaeba nî tsēdība; māsenxa ǁguibas sa ǃommi dis hîats nî mās ge nî ǁîb di, ǃKhūb, sa Elob nî ǀkhae tsi khami ī.
DEU.16.13	ǃAm ǁhaogu kaitsēdi ǁaebats ge hû tsēdi kōse nî tsēdībasen, dāǃnâǃkhais âts tsî ǂauxûiǀāǃnâǃoreb âts dinats ge ǀhaoǀhaobasen ǃnubai.
DEU.16.16	ǃNona ǃnādi kōseb ge sa ǀkha hâ aoreb hoaba ǃKhūb, sa Elob di ais aiǃâ nî ǂhai ǁnā ǃkhais, ǁîb nî ǃkhōǂuibasens tawa: ǀKhuruoǃnâ peregu di kaitsēdi ǁaeb ai, tsî wekhegu di kaitsēdi ǁaeb ai tsî ǃam ǁhaogu dib ai; xawe ab tā xū-i ose ǃKhūb di ais aiǃâ ǂhai;
DEU.16.17	mâb hoaba ǁîb ǃommi di hōs ǃoa, ǃKhūb, sa Elob ge mā tsi ǀkhaeba ǃoa.
DEU.16.19	ǂHanubats ge gamagama tide, aisats ge ǂan tide, tsîts ge ǁkhāti ǀkhaexū-e ū tide; ǀkhaexūb ge gā-ain di mûde ra ǂgī kai tsî ǂhanu-ain di mîde ra dawaǃkhapu xui-ao.
DEU.16.20	ǂHanu-aisib, ā ǂhanu-aisibats ge nî sauruǃgon, ûi tsîts nî ǁnā ǃhūb, ǃKhūb, sa Elob nî mā tsiba ǀumiga.
DEU.17.4	tsîts ga satsa ǁî khaisa mîbaheo, tsîts ga ǁnâu sio, ots ge îsase nî ôaǃnâ; tsî mû, ama i kao, ǃkhais ga ǁaposao, ǁnāti ī ǁgaiǁgaisa ǃkhais ga Israels ǃnâ dīhe hâo,
DEU.17.5	ots ge ǁnā khoeb kas, ǁnā taras kas hoas, nē tsū ǃkhaisa ge dī-e sa ǁāgu ǃoa nî ūǂui, ǁnā khoeb tamas ka io tarasa; tsîts ge ǁî-e ǀuiǁhom, ǁō i nîs kōse.
DEU.17.7	ǀHûǀguitimî-aon di ǃommi ge ǂgurosa ǁî-i ǃoagu nî hâ, ǁî-e nî ǃgamse, tsî ǁnās khaoǃgâ ǁaes hoas di ǃomma; nētits ge ǂkhababa sa ǁaeguba xu nî dībē.
DEU.17.8	ǃKhai-i xats ga ǂhanub ǃnâ ǃgomdāhe, ǀaob tsî ǀaob tsîkha ǁaegu, ǂhanu ǃkhai-i tsî ǂhanu ǃkhai-i tsîn ǁaegu, tsî ǂnaus tsî ǂnaus tsîra ǁaegu sa ǃādi ǁāgu ǃnâ hâ ǂnoaguǃkhaise, ots ge khâi tsî nî ǃapa ǁnā ǃkhais, ǃKhūb, sa Elob ga ǃkhōǂuibasens ǃoa;
DEU.17.9	tsîts ge Leviǁî pristergu tawa nî hā tsî ǂhanuǂhanu-aob, ǁnā tsēdi ai nî hâb tawa, tsîts ge ǁîga nî dîǃā, o gu ge ǃkhais ǂhanub disa nî mîǃāba tsi;
DEU.17.10	ots ge satsa nî dī, mîs ra mî khami, ǁîgu ga mîba tsisa ǁnā ǃkhais, ǃKhūb ga ǃkhōǂuibasensa xu; tsîts ge ǂan tsî nî dī, ǁîgu ga ǁkhāǁkhā tsin hoan ǃoa.
DEU.17.12	Tsî ǁnā khoeb, ǃnâudanaxase ga dīb tsî ga pristera ǁnāpa mâ tsî ǃKhūb, sa Eloba ra ǃoabab kas, ǂhanuǂhanu-aob kas hoasa ǁnâu ǂgao tama ib, ǁnā khoeb ge nîra ǁō; tsîts ge ǂkhababa Israelsa xu nîra dībē.
DEU.17.13	Îs ǁaes hoasa ǁîsa ǁnâu, în ǃao în tā ǃaruǀî ǃnâudanaxase sîsen.
DEU.17.15	ots ge ǁnāb, ǃKhūb, sa Elob ga ūǂuibasenni ǀguiba sa ǂamai gao-aose nî ǂnûi; sa ǃgâsagu di ǁaeguba xuts ge gao-ao-e sa ǂamai nî ǂnûi; ǃhaokhoeb, hîa sa ǃgâ tamabats ge a ǂnûi ǁoa,
DEU.17.18	O i ge nîra ī, ǂnû-aiǃnaos ǁîb gaosis dis aib ga ǂnûo, ob ge ǃhonarisa xoas, nē ǂhanub disa ǂkhani-i ǃnâ nî xoaǁnâbasen, Leviǁî pristergu di ais aiǃâ hâsa xu;
DEU.17.19	os ge ǁîb tawa nî hâ, tsîb ge ǁîs ǃnâ nîra khomai ûitsēdi âb hoadi kōse; ǁkhāǁkhāsenni nîra, ǃKhūb, ǁîb Eloba ǃaosa, nē ǂhanub di mîdi hoade sâusa tsî nē ǂnûiǂgādi, ǁîdeb nî dīga;
DEU.18.2	ǁNā-amagab ge ǀumi-i xare-e ūhâ tide ǁîb ǃgâsagu ǁaegu; ǃKhūb ǂûb ge a ǁîb di amǃnâ, ǁîb ge ǁîb ǃoa mî xase.
DEU.18.3	Tsî nēb ge ǂhanub, pristeri di nî ība ǁaes tawa, ǁnān, ǁguiba-e ra ǁguiban tawa, goma-i xas kas, ǀgoa-i xas kas hoasa: A-i pristera mā ǁgaras, ǀgam ǃnanikha tsî ǁkhoms tsîna.
DEU.18.4	ǂGurosaben, sa ǃhorob din, tsî sa ǂkhon ǂauxûib din tsî sa olib din, tsî ǂgurosaben sa gūǂkhoms din tsînats ge ǁîba nî mā.
DEU.18.5	ǃKhūb, sa Elob ge ǁîba sa ǃhaodi hoade xu ge ǃkhōǂuibasen, mâ tsîb nî ǃKhūb di ǀons ǃnâ ǃoabaga, ǁîb tsî ǁîb di ôagu ona hoa tsēde.
DEU.18.6	Tsî Leviǁîb ga sa ǁāgu di ǀguiba xu ǀkhī, Israeli hoaba xu, ǁanni hâ ǃkhaisa xu, tsîb ga ǀons âb di turab ǀkha hāo, ǁnā ǃkhais, ǃKhūb ga ūǂuibasens ǃoa,
DEU.18.7	tsîb ga ǀons ǃKhūb sa Elob disa ǃoabao, ǃgâsagu âb, Leviǁîgu, ǁnāpa ǃKhūb di ais aiǃâ mâgu hoagu khami,
DEU.18.8	o gu ge ǁkhā amǃnâs ǀguisa nî ǂû, ǁamaxūhe ka xūn ǁgûgu din ose.
DEU.18.9	ǁNā ǃhūb, ǃKhūb, sa Elob nî mā tsib ǃnâts ga sīo, ots ge ǁkhāǁkhāsen tide ǁnā ǁaedi di ǁgaidīn ǃoa dīsa.
DEU.18.12	Nē xūna ga dī-i hoa-i ge ǃKhūba ǁgaiǁgaisase ība xui-ao; tsî nē ǁgaiǁgaisan ǃaromab ra ǃKhūb, sa Eloba ǁîna sa ais aiǃâ ūn hâna xu doeǁgaǂui.
DEU.18.14	Nē ǁaedi hîats nî ǀumidi ge ǃgai-aon tsî aimûǀgaru-aona ra ǁnâuǀnams; xawe sats xasa: ǃKhūb, sa Elob ge ǁnāti ī xūna mā-am tsi tama hâ.
DEU.18.17	ǃNubaib ge ǃKhūba tita ǃoa ge mî: ǃGâi ǃkhais ge ǁîn goro mîsa.
DEU.18.18	Kēbo-aoba ta ge tita ǁîna nîra ǂkhaiǂkhaiba, ǃgâsagu ân di ǁaeguba xu, sats khami ība; tsî tita ge ti mîde ǁîb ams ǃnâ nîra mā, tsîb ge ǁîn ǃoa nî ǃhoa ǁîba ta nî mîmān hoana.
DEU.18.19	Tsî i ge nîra ī, ǁnā khoeb, ti mîdi, ǁîb nî ǀons âtas ǃnâ ǃhoade ga ǁnâuǀnam tama ib, ǁîb tawa ta tita ǁîsa nîra ôa ǃkhaisa.
DEU.18.21	Tsî ǂgaob âts ga mîo: Mati ta ǁnâi ǁnā mîs, ǃKhūb ǃhoa tamasa nî ǂan?
DEU.18.22	Kēbo-aob ga ǃKhūb di ǀons ǃnâ ǃhoa tsî ǁnā mîs ga ī tama io tsîs ga hā tama io, ǁnās ge mîs, ǃKhūb ǃhoa tamasa: ǀGapiǂâixasiba xub ge ǁnā kēbo-aoba go ǃhoa; ǁîbats ge ǃao tide.
DEU.19.1	ǃKhūb, sa Elob ga ǁnā ǁaedi, ǁîdi di ǃhūbab nî mā tside ǃhomǂuio, tsî sats ga ǁîba ǀumise ūhâ tsî ǃādi ân tsî omgu ân ǃnâts ga ǁano,
DEU.19.3	Daoba ǁāǁābasen tsîts ge nî ǀkharib ǁnā ǃhūb, ǃKhūb, sa Elob nî ǀumi kai tsiba ǃnona ǃâdi ǃnâ ǀgora; tsîs ge nēsa nî ī, mâ ǃgamaob hoab nî ǁnāǀî ǁhâse.
DEU.19.4	Tsî nēs ge ǃkhais ǃgamaob disa, ǁnāǀî nî ǁhâba, ûib nîga; ǀgūkhoeb âb, ǁaris kas, aetsēs kas hoasab ga ǁgapadommi ai ǂnauǃanni,
DEU.19.5	ǀgūkhoeb âb ǀkha ga ǀgomhaixa ǃkhais ǃnâ ǂgâb, haina nî ǁhāse, tsî ǃommi âb ga ǁhātsâ tsî ǃōs ga haiba xu ǃae tsîs ga ǀgūkhoeb âba hō, ǁōb nîse, ǁîb ge nē ǃādi di ǀguis ǃnâ ǁhâǂgâ tsî nî ûi;
DEU.19.6	îb ǀaoǀkhao-aoba tā, ǀgamsab a hîa ǃgamaoba ǃgôaǃgon, îb tā daob xab ra ǃnūdāhe amaga saoǁae tsî ûib tawa ǂnau bi, ǁōb di ǀgoraǃgâǃkhai-i ǁîb ǃnâ a ǀkhai hîa, ǁarisa xus kas, aetsēsa xus kas hoasab ge ǁkhan bi tama hâ i xui-ao.
DEU.19.7	ǁNā-amaga ta ge ra mîmā tsi: ǃNona ǃādets ge nî khaibasen, ti.
DEU.19.8	Tsî ǃKhūb, sa Elob ga ǀkharib âtsa haraharao, ǁîb ge sa îga nūba xase, tsîb ga ǁnā ǃhūb hoaba mā tsi, sa îgab ge ǁîb xa: Mā du ta nî, ti mîbaba;
DEU.19.9	nē mîmās hoas, nētsē ta ra mîmā tsisa ǂan tsîts ga dīo, ǃKhūb, sa Eloba ǀnam hâǃâ tsî tsēdi hoade daob âb ǃnâ ra ǃgûǃâ, ots ge nē ǃnonadi tawa ǀnî ǃnona ǃāde nî ǀaro;
DEU.19.10	ǀhapiob di ǀaob sa ǃhūb, ǃKhūb sa Elob nî ǀumi-amǃnâse mā tsib di ǁaegub ǃnâ ǂnâxūhe tide tsî di ǀaoǀhapide sa ai hâ tidega.
DEU.19.11	Xawe khoeb ga hâo, ǀgūkhoeb âba ga ǁkhanni tsî ga ǁnoaga ǁguiba bib tsî ga khâi ǁîb ǃoagu tsî ûib tawa ǂnau bib, ǁōb nîs kōse, tsîb ga ǁnā ǃādi di ǀguis ǃoa ǁhâo,
DEU.19.12	o gu ge ǁîb ǃās di kaiga sî tsî nî ǁnāpa xu ū bi, tsî gu ge ǀaoǀkhao-aob di ǃomǁae nî mā bi, ǁōb nîse.
DEU.19.13	Sa mûs ge ǁîba sâu tide, tsîts ge ǀhapiob di ǀaoba Israela xu nî dībē, ǃgâibahets nîga.
DEU.19.16	ǂKhaba ǃkhō-amaob ga khoe-i ǃoagu khâio, ǂkhaba xū-eb nî ǁî-i ǃoagu ǃkhō-amse,
DEU.19.18	O gu ge ǂhanuǂhanu-aoga ǃgâise nî ôaǃnâ; tsî mû, ǃkhō-amaob ga ǂkhaba ǃkhō-amao io, ǃgâsab âb ǃoagub ga tsūse ǃkhō-am hâ io,
DEU.19.19	o du ge ǁîba nî dī-ū, ǃgâsab âbab ge dī-ū ǂgao hâ i xase; nēti du ge ǂkhababa sadu ǁaeguba xu nî dībē,
DEU.19.20	în ǃgau hâna ǁîsa ǁnâu tsî ǃao, în tā ǃaruǀî dī nē ǂkhaba dīǃkhais ǃoa, sadu ǁaegu.
DEU.20.1	Tsî ǃgûǂoats kao ǃkhamgub ǃoa, sa khākhoeb ǃoagu, tsîts ga mûo hān, kunidi tsî sadu xa a kai ǁaesa, ots ge ǁîn aiǃâ ǃao tide: ǃKhūb, sa Elob ge sa ǀkha hâ, ǁîb, Egipteǃhūba xu ge ǂgaeǂguiǂui tsiba.
DEU.20.2	Tsî ī i kao, ǃkhamguba du ra ǀgū ǃkhaisa, ob ge pristera dāhā tsî ǁaesa ǃhoa-ū
DEU.20.3	tsî ǁîn ǃoa nî mî: ǁNâu, Israeltse, sadu ge nētsē ǃkhamguba ǀgū hâ sadu di khākhoen ǃoagu; ab sadu di ǂgaoba tā tsau, tā ǃao î du tā ǀkhū, î du tā ǃhuri ǁîn di ais aiǃâ.
DEU.20.4	ǃKhūb, sadu di Elob a ǁî, sadu ǀkha ra ǃgûba, sadu di khākhoenab nî ǃkhamūba duse, sadob nî orega xuige.
DEU.20.9	Tsî i ge nîra ī, ǃoabasabegu ga ǁaesa ǃhoa-ūtoao, o gu ge ǁîga ǂnubidi di danakhoega nî ǂnûi, ǁaes di danakhoese.
DEU.20.11	Tsî i ge nîra ī, ǂkhîba ǃeream tsîs ga ǁkhowa-amsenba tsi, os ge ǁîs ǃnâ ga hōhe ǁaes hoasa satsa ǃoabasabese nî ība tsî nî ǃoaba tsi.
DEU.20.12	Xawe ǂkhîbas ga sa ǀkha dī tama i, tsîs ga torodīo, ots ge nî xāǂgā si.
DEU.20.13	Ob ge ǃKhūb, sa Eloba, sa ǃomǁae nî mā si; ots ge ǁîs ǃnâ hâ aoreb hoaba nî ǂnau, gôab di ǀāb ǀkha.
DEU.20.14	Taradi, ǀgôaron, ǀgoan tsî ǃās ǃnâ ga hân hoan ose: ǁÎs di ǁkhâuǁnâs hoasats ge nî ǀâbasen; tsîts ge ǁkhâuǁnâs sa khākhoen dis, ǃKhūb, sa Elob nî mā tsisa nîra ǂû.
DEU.20.15	Nētits ge ǁnā ǃādi, satsa xu ǃnūdi, nē ǁaedi di ǃā tamadi hoadi ǀkha nî dī.
DEU.20.18	ǁîn di ǁgaidīn ǃoa dīsan ǁkhāǁkhā du tidega, ǁnān ǁîn di elogan gere dībana, î du tā ǁore ǃKhūb, sadu Elob ǃoagu.
DEU.20.19	ǃĀsats ga ǂgui tsēde xāǂgāo, ǁîsa ra ǃkhamūǃâ, ū sits nîga, ots ge haidi âsa hîǀhuru tide, ǃōsa ǁîdi ǃnâ ra ǁhāǂgāse; ǁîdi xats nî ǂû amagats ge ǁîde ǁhāǁnâ tide, ǃaub di hain ge a khoen di ǂû xui-ao; î di sa ais aiǃâ sâuǃkhaise ība tsi.
DEU.20.20	Xawe ǁnā haidi, ǂûtani tama haisets a ǂandi, ǁîdets ge hîǀhuru tsî nî ǁhāǁnâ; tsîts ge sâuǃkhai-e ǁnā ǃās ǃoa-ai nî ǂnubibasen, ǁîs ǃkhamū tsi rasa, ǁîs nî ǀkhais kōse.
DEU.21.1	ǃGamhe hâ-i ga ǁnā ǃhūb, ǃKhūb sa Elob nî ǀumits nîse mā tsib ǃnâ hōheo, ǃgarob ǃnâ ǁgoese, tari-i go ǃgam-i ǃkhaisa i khoe-e ǂan tama hâse,
DEU.21.2	o gu ge sa kaigu tsî sa ǂhanuǂhanu-aogu tsîga ǂoa tsî ǃādi, ǃgamhe hâ-i ǂnamipe hâdiǀî nî ǀguiro.
DEU.21.3	Tsî ǁnā ǃās, hoadi xa ǃgamhe hâ-i tawa ǀgūs: ǁNāpa gu ge ǁnā ǃās di kaiga tsâusa goman xa nî ū, sîsenūhe tama hâs, ǃnaob ǃnâ ǂgae tama hâsa;
DEU.21.4	tsî ǁnā ǃās di kaigu ge tsâusa ǀkhaiǃnâ ǃgoaǃnāb, sîsenhe tsî tsorohe tama hâb ǃoa ūǁgôa tsî nî ǁnāpa ǂkham gomasa ǃgoaǃnāb ǃnâ ǃaos âsa ǁhāǁnâ.
DEU.21.7	Tsî gu ge ǃkhō-am tsî nî mî: Sige di ǃomgu ge nē ǀaoba ǂnâxū tama hâ, tsî sige di mûdi ge ǁîba mû tama hâ.
DEU.21.8	ǀKhom re sa ǁaes Israels, sats, ǃKhūts, ge oresa, îts ǀhapio ǀaob xareba tā ǁgui re sa ǁaes Israels ǁaegu. Ob ge ǁnā ǀaoba ǁîna nîra ǀûbahe.
DEU.21.10	Tsî torob ǃoats ga ǂoao, sa khākhoen ǃoagu, tsî ǃKhūb, sa Elob ga ǁîna sa ǃomǁae māo, tsîts ga ǃkhōsan âna ūǃgûo;
DEU.21.11	tsîts ga ǃkhōsan ǃnâ taras îsa īsib â-isa mûo, tsîts ga ǁîsa ǁâo, tsîts ga ǁîsa tarase ūo,
DEU.21.12	ots ge ǁîsa sa oms ǃnâ nî ūǂgâ; os ge ǁîs di danas tsî ǁgorogu âsa nî ǂkhom;
DEU.21.13	os ge ǃkhōsis âs di saraba ǁhûǁnâ tsî sa oms ǃnâ ǂnû tsî nî ǁgûb tsî ǁgûs tsîra ǀgui ǁkhâb kōse āba; ots ge ǁnās khaoǃgâ ǁîs tawa ǂgâ tsî nî ǁîs di ao kai, tsî ǁîs ge nî sa tara kai.
DEU.21.14	Tsî i ge nîra ī, ǁîs xats ga ǃgâibahe tama io, ots ge ǁîs ra ǂgao khami nî ǃgû kai si; xawets ge ǁîsa tātsē marin ama ǁamaxū tide tsî khobodī si tide, ǁîsats go ǃgamǃgam amaga.
DEU.21.16	o i ge nîra ī, ǀgôagu âbab ra ūb hâna ǀumi kai tsēs ai, ob ge ǀnamsabes di ôaba ǂguroǃnaesisa a mā ǁoa, ǁkhansabes di ôab hîa a ǂguroǃnaesabeb di ais aiǃâ.
DEU.21.18	Khoe-i ga ǃnâudanaxa tsî mâǃoaxa ǀgôab, ǁgûb tsî ǁgûs tsîra di domma ǁnâuǀnam tama hâba ūhâo, tsîn ga ǁkhara bi xaweb ga ǁnâu ǂgao tama io,
DEU.21.19	o ra ge ǁgûb tsî ǁgûs tsîra ǁîba ǃkhō tsî nî ǁîba ǃās âb di kaigu ǃoa ūǂoa, ǃās di ǁāb tawa,
DEU.21.20	tsî ra ge ǃās âb di kaigu ǃoa nî mî: Nēb, sim di ôab, ge a ǃnâudanaxa tsî mâǃoaxa, ǁîb ge sim di domma ǁnâu ǂgao tama hâ, hîtoa-aob tsî ā-aob ge a ǁî.
DEU.21.22	ǃAruǀî khoe-i ǃnâ ga ǁore-i, hîa ǁōba anu hâ-e hâo, ǃgamhe-i nî ti, tsî i ga haib ai ǂgāmâiheo,
DEU.22.2	Tsî sa ǃgâsab ga ǀgūse hâ tama io, ǁîbats ga ǂan tama io, ots ge ǁîna sa oms tawa nî ǀhaoǀhao, în sa tawa hâ, ǃgâsab âts nî ǁîna ôas kōse, ǃnubaits ge ǁîna ǁkhawa nî mā bi.
DEU.22.3	Nētits ge ǁkhāti ǁîb di esel-i ǀkha nî dī tsî nētits ge ǁîb di sara-i ǀkha nî dī, tsî nētits ge sa ǃgâsab di kā hân, ǁîba xu kā hân, sats ga hō hân hoan ǀkha nî dī; ūdawasents ge tide.
DEU.22.4	Sa ǃgâsab di esel-i kas, ǁîb di goma-i kas hoas ra daob ai ǁnā ǃkhai-ets ga mû, xawets ge ūdawasen tide, ǀoasasets ge ǁîna ǁîb ǀkha nî guikhâi.
DEU.22.5	Sarab aorekhoeb dib ge tarare khoes tawa hâ tide, tsî aorekhoeb ge tarare khoes di sara-e ǂgaeǂgā tide; nēti īna ga dī-i hoa-i ge ǃKhūb, sa Eloba ǁgaidīse ība.
DEU.22.6	Ī i kao, daob aits ra ani-om-e sīǂam ǃkhaisa, hai-i ǃnâs kas, ǃhūb ais kas, ǂkhamron ǀkhas kas, ǃupun ǀkhas kas hoasa, tsî ǁgûs ga ǂkhamron ais kas, ǃupun ais kas hoasa ǂnûo, ots ge ǁgûsa ǂkhamron ǀkha ū tide.
DEU.22.8	ǀAsa omsats ga ǂnubibaseno, ots ge ǂamǃnâs âs ai ǃgâsenai-e nî dīǂnamipe, ǀaoǀhapi-ets sa oms ai ǁgui tidese, khoe-i ga ǁnāpa xu ǁnāo.
DEU.22.10	Gomab tsî eseli tsîkha ǀkhats ge ǀhûpe ǃhūǃgao tide.
DEU.22.13	Aob ga tara-e ū tsîb ga ǁîs tawa ǂgâ tsîb ga ǁnās khaoǃgâ ǁkhan sio,
DEU.22.14	tsîb ga ǁause xū-e ǁguiǂam sio, tsîb ga ǂkhaba ǀonsa dība si tsîb ga mîo: Nē tarasa ū tsî ta ge ǁîsa ge ǀgū, xawe ta ge ǁîs tawa oaxaesisa hō tama ge i,
DEU.22.15	ob ge ǁgûb nē ǂkham khoes dib tsî ǁgûs âs tsîra ū tsî nî ǁîsa kaigu ǃās digu ǃoa ǁāb tawa ūǂoa, oaxaesis nē ǂkham ǀgôas dis ǂama.
DEU.22.16	Ob ge ǁgûb, nē ǂkham khoes diba kaigu ǃoa nî mî: Tita ge ti ôasa nē aoba tarase ge mā, xaweb ge ǁîsa ge ǁkhan;
DEU.22.17	tsî mû, xū-eb ge ǁîsa ge ǁguiǂam, mî rase: Tita ge oaxaesisa hō tama ge i sa ôas tawa; nēs ge oaxaesis ti ôas disa. O ra ge saraba kaigu ǃās digu di ais aiǃâ nî ǃā.
DEU.22.18	ǃNubai gu ge kaigu ǁnā ǃās diga aoba ū tsî nî ǁkhara bi.
DEU.22.20	Xawe mîs ga amao, oaxaesis ga ǂkham khoes tawa hōhe tama hâ io,
DEU.22.23	ǂKham khoes ga hâo, oaxaes, ao-e āba ge māsa, tsîb ga aore khoeba ǃās ǃnâ ǁîsa hō tsî ǁgoeǀkhā sio,
DEU.22.24	o du ge hoara ǁnā ǃās di ǁāb ǃoa ūǂoa tsî ǁîra nî ǀuiǁhom, ǁîra nî ǁōs kōse; ǂkham khoesa, ǃās ǃnâs ge ǂgai tama i amaga, tsî aoba, ǀgūkhoeb âb di tarasab ge ǃgamǃgam amaga; nētits ge ǂkhababa sa ǁaeguba xu nî dībē.
DEU.22.25	Tsî khoeb ga ǂkham khoes, āba ge māsa ǃgarob ai hō, tsî ǁîsa ǃkhō tsî ǁîs ǀkha ǁgoeo, ob ge khoeb ǁîs ǀkha ge ǁgoeb ǀguiba nî ǁō;
DEU.22.26	xawe ǂkham khoesats ge xū-e dī tide; ǂkham khoes ge ǁōba anu hâ ǁore-e ūhâ tama hâ; khoeb ra khâi ǁîb di ǀgūkhoeb ǃoagu tsî ǁîba ra ǃgams ǁkhās xases ge nē ǃkhaisa ī.
DEU.22.27	ǃGarob aib ge ǁîsa ge hō xui-ao; āba ge mā khoes ge ǂgai, xawe khoe-i, ǁîsa ga ore-i ge ǀkhai ge i.
DEU.22.28	Aore khoeb ga ǂkham khoesa hō, oaxaes, āba mā tama hâsa, tsîb ga ǃkhō tsî ǁîs ǀkha ǁgoeo, tsî ra ga hōheo,
DEU.23.2	ǂKhūǂkhūhes ǀkha ǀhapiǂnûihe hâb kas, aorekhoesib âba ǃgaoǁnâhe hâb kas hoas ge ǃKhūb di ǀhaohâb ǃnâ sī tide.
DEU.23.3	ǀAiǀgôab xareb ge ǃKhūb di ǀhaohâb ǃnâ sī tide; disiǁî ǃhaos âb ka xawes ge ǃKhūb di ǀhaohâb ǃnâ sī tide.
DEU.23.4	Amonǁîb xareb kas, Moabǁîb xareb kas hoas ge ǃKhūb di ǀhaohâb ǃnâ sī tide; disiǁî ǃhaos ân ka xawes ge ǃKhūb di ǀhaohâb ǃnâ sī tide, ǀamosib kōse.
DEU.23.6	Xawe ǃKhūb, sa Elob ge Bileamma ǁnâu ǂgao tama ge i, tsî ǃKhūb, sa Elob ge satsa ǁnā ǀâxareba ǀkhaeb ǃnâ ge ǀkharaǀkharaba, ǃKhūb, sa Elob ǀnam tsi hâ amaga.
DEU.23.7	ǁÎb di ǂkhîb tsî ǁîn di ǃgâibats ge ôa tide sa tsēdi hoade, ǀamosib kōse.
DEU.23.9	ǀGôan xasa, ǁîna nî ǃnonaǁî ǃhaos ǃnâ ǁorabahen: Mâ-i hoa-i ân ge ǃKhūb di ǀhaohâb ǃnâ nîra sī.
DEU.23.10	Toroǂnubis ga ǃgûǂoao sa khākhoen ǃoagu, ots ge mâ ǂkhaba ǃkhai-i hoa-e xu nî ǃûisen.
DEU.23.12	Xawe i ge nî ī, ǃui-amǁaeb aib ǁgam-i ǀkha nî khōsen ǃkhaisa; tsî sores ga ǂgâ ǃnubaib ge ǁgoeǃkhais ǃnâ nî sī ǂgâ.
DEU.23.13	Tsîts ge ǃkhai-e nî ūhâ ǁgoeǃkhais ǃauga, tsî ǁnāpats ge nî ǃgûǂoa.
DEU.23.14	Tsîts ge sa sîsenūdan tawa khao-ūxūro-e nî ūhâ; tsî i ge nî ī, ǃaugats ga ǂnûo, ots ge ǁî-i ǀkha khao tsî nî ǂoa go xū-e dawasen tsî nî ǁhanǂgan.
DEU.23.16	Khobob, ǀhonkhoeb âba xu sa ǃoa ga ǃhūbats ge ǁîb di ǀhonkhoeba māǁnâ tide.
DEU.23.21	ǃHaokhoebats ge hōǃnāsa ǁgui-ai ǁkhā, xawe sa ǃgâsabats ge hōǃnāsa a ǁgui-ai ǁoa, îb ǃKhūb, sa Eloba ǀkhae tsi xūn, ǁîn aits ra sa ǃomma ǁguin hoan ǃnâ ǁnā ǃhūb, ǁîb ǃoats ra ǃgûb ǃnâ, ǀumi bits nîse.
DEU.23.23	Xawe mîmâiǀûts kao, o i ge ǁorese ība tsi tide.
DEU.23.25	ǂAuxûiǂûǃhanab sa ǀgūkhoeb dib ǃnâts ga ǂgâo, ots ge ǂauxûiǂûna nî ǂû, ǂgaots ras kōse; xawe sa ǁgarus ǃnâts ge xū-e ǂgā tide.
DEU.24.2	Tsî oms âba xu ǃgûǂoa tsîs ga sī tsî ǀkhara khoeb di tara kaio,
DEU.24.3	tsî nē ǀuni aob ga ǁîsa ǁkhan tsîb ga ǀgoraǂkhani-e xoaba sio, tsîb ga ǁîs ǃomǁae mā sio, tsîb ga ǁîb di omsa xu ǃgû kai sio, ǀuni aob hîa ǁîsa tarase ge ūb ga ǁō-o,
DEU.24.4	ob ge ǂguro aob âs hîa ge ǃgû kai siba ǁîsa ǁkhawa ū tide, ǁîbas nî tarase ībase, ǀuriǀurihes ges khaoǃgâ; ǁîs ge a ǁgai dī ǃKhūb di ais aiǃâ; nētits ge ǁnā ǃhūb, ǃKhūb, sa Elob ra ǀumise mā tsiba, ǁore kai tide.
DEU.24.6	ǁKhamiǀuira hoara, ǃnaga hâs kas, ǀgapise hâs kas hoasats ge mâiǁkhaese ū tide; ǀomsats ra mâiǁkhaese ū xui-ao.
DEU.24.10	Sa ǀgūkhoebats ga xū-e ǀkhupio, ots ge oms âb ǃnâ ǂgâ tide, mâiǁkhae-i âbats nî mâiǁkhaese ūga.
DEU.24.11	ǃAugats ge nî mâ, tsîb ge ǁnā khoeb, ǀkhupits geba, ǁauǁau xūba ǃaugab ǃoa sa tawa nî ūǂoa.
DEU.24.12	Tsî ǀgâsa khoeb kao, ots ge mâiǁkhae-i âb ǀkha sī ǁgoe tide.
DEU.24.15	Tsēs âb aits ge ǁîba amǃnâs âba nî mā, tsî sores ge mā tamats hâ hîa ǂgâ tide; ǁîb a ǀgâsa tsî ǀoms âb ra ǁîsa ǁkhore xui-ao; îb tā sa ǃoagu ǃKhūba ǂgaiǀî, îb tā ǁoreba hâ sa ǃnâ ti.
DEU.24.20	Sa ǀkherahais ǂûnats ga ǂnauǁnâo, ots ge ǂgonaga sa khaoǃgâ ǂōrisase ôaǃnâ tide; ǃhaokhoeb, ǃoaǀgôab tsî ǃoatarasan ge ǁîna nî hâba.
DEU.24.21	Sa ǂauxûiǂûǃhanabats ga ǃorao, ots ge sa khaoǃgâ ǃoratoa tide; ǃhaokhoeb, ǃoaǀgôab tsî ǃoataras tsînan ge ǁîna nî hâba.
DEU.24.22	Tsîts ge nî ǂâi, Egipteb ǃnâts ge khobo isa, ǁnā-amagats ge nē ǃkhais, tita ra mîmā tsisa nî dī.
DEU.25.1	ǂNoagub ga khoen ǁaegu hāo, tsîn ga ǂhanub tawa dāhāo, ǂhanuǂhanuhen nîga, o gu ge ǂhanu-aiba ǂhanu-aise nî ǀgora tsî ǂhanuoǃnâba nî ǀgoraǃgâ.
DEU.25.2	Tsî i ge nî ī, ǂhanuoǃnâb ga ǂnauhesa anuo, ob ge ǂhanuǂhanu-aoba ǁîba ǁgoe kai tsî nî ǂnau kai bi, ǁîb hâ hîa, ǂhanuoǃnâsib âba ǂâu hâ ǀgaus ai.
DEU.25.6	O i ge nî ī, ǂguroǃnaesabeb, ǁîs ga ǁorab ge ǃgâsab âb, ǁō geb di ǀons ǃnâ nî mâ ǃkhaisa, ǀons âb Israelsa xu ǀarihe tidega.
DEU.25.7	Xawe nē aob ga ǃgâibahe tama io, ǃgâsab âb di tarasa ūsa, os ge ǃgâsab âb di tarasa ǁāb ǃoa nî ǃgûǃapa, kaigu ǃoa tsî nî mî: Ti aob di ǃgâsab ra ǂkhā, ǃgâsab âba ǀonsa ǂkhaiǂkhaibasa Israels ǃnâ, ǁîb ge aob di ǃgâsab di anuba dī-ū te ǂgao tama hâ.
DEU.25.8	O gu ge kaigu ǁîb di ǃās diga ǁîba ǂgai tsî nî ǁîb ǀkha ǃhoa; ǁîs tawa hâ tsîb ga: Ū si ǂgao tama ta hâ, ti mîo,
DEU.25.9	os ge ǃgâsab âb di tarasa kaigu di mûdi aiǃâ ǁîb tawa dāhā tsî nî ǁharos âba ǁîb di ǂaisa xu ǂgaeǂui tsî ais âb ǃnâ ǂara tsî ǃkhō-am tsî: ǁNātib ge ǁnā aoba nî dī-ūhe, ǃgâsab âb di omsa om ǂgao tama hâba, ti nî mî.
DEU.25.10	Tsî ǁîb di ǀons ge Israeli ǃnâ ǁnāb, ǁharos âba ge ǂgaeǂuiheb di oms, ti nîra ǂgaihe.
DEU.25.11	Aogu ga ǃkhamūguo, tsî ǀguib di taras ga dāhāo, ǁîs di aobas nî ǁnāb, ǁîba ra ǂnaub di ǃomma xu orega, tsîs ga ǃommi âsa ǀhōǂui tsî taotaosa ǃkhais âba ǃkhō-o,
DEU.25.12	ots ge ǃommi âsa nî ǁhāǁnâ, sa mûs ge ǃkharesi tide.
DEU.25.14	Sa oms ǃnâts ge ǀgamǃnâgu efara ūhâ tide, kais tsî ǂkharis tsîra.
DEU.25.15	ǀOasa tsî ǂhanu ǀnō-ūǀuisats ge nî ūhâ; ǂgau tsî ǂhanu efasats ge nî ūhâ; sa tsēdi nî ǃnūǃnūhese ǃKhūb, sa Elob nî mā tsi ǃhūb ǃnâ.
DEU.25.18	Matib ge daob ai satsa ǃoa tsî sa ǃnâ ǃonkhao hâ ǂkhabusana ǂnau ǃkhaisa ǀhupu tsîts tsau hâ hîa; tsîb ge Eloba ǃao tama ge i.
DEU.26.1	ǃAruǀî i ge nîra ī, ǁnā ǃhūb ǃKhūb, sa Elob nî ǀumise mā tsib ǃnâts ga sīo, tsî ǀumisets ga ǁîba ūhâ tsî ǁîb ǃnâ ǁano,
DEU.26.3	Tsîts ge pristeri, ǁnā tsēdi ai nî hâb tawa sī tsî ǁîb ǃoa nî mî: Tita ge nētsē ra ǂanǂan ǃKhūb, sa Elob aiǃâ ǁnā ǃhūb ǃKhūb sada îga sadab nî ǁîga mā ti ge nūbab ǃnâ ge hā ǃkhaisa.
DEU.26.4	Ob ge pristera ǀharusa sa ǃomǁaeba xu ū tsî nî ǁîsa ǃKhūb, sa Elob di altars aiǃâ mâi.
DEU.26.6	Xawe Egipteǁîn ge tsūdī tsî ge ǁgâiǀā da tsî ǃgom ǃoabasa ge ǁgui-ai da.
DEU.26.7	ǁGoasi da ge ǃKhūb, sada îgu di Elob ǃoa ge ǂgai; ob ge ǃKhūba dommi âda ǁnâu tsî ge kōǀî sada di ǀkhomǀkhomsasib tsî sada di sîsenni tsî sada di ǁgâiǀāb tsîna.
DEU.26.8	Tsî ǃKhūb ge sada ǀgaisa ǃommi ǀkha tsî ǀhōǂuihesa ǁôab ǀkha tsî kai ǃhurib ǀkha tsî saodi tsî buruxa dīn tsîn ǀkha Egipteba xu ge ǂgaeǂguiǂui.
DEU.26.9	Tsî ǁîb ge sada nē ǃkhais kōse ge ūhā; tsîb ge nē ǃhūba ge mā da, ǃhūb, daib tsî danib tsîkha ra dâuǃnâba.
DEU.26.10	Tsî nēsi mû, tita ge ǂgurosaben nē ǃhūb, sats, ǃKhūts, ge mā teb dina go ūhā. ǃNubaits ge ǁîna ǃKhūb, sa Elob di ais aiǃâ ǁgui, tsîts ge nî ǃhon ǃKhūb, sa Elob di ais aiǃâ.
DEU.26.12	Disiǁî ǃân, ūǀkhībahets ran hoan dinats ga mātoao ǃnonaǁî kurib, hîa disiǁî ǃân di kurib ǃnâ, ots ge Leviǁîb, ǃhaokhoeb, ǃoaǀgôab tsî ǃoataras tsîna nî mā, sa ǁāgu ǃnân nî ǂû tsî ǁâse.
DEU.26.13	Tsîts ge ǃKhūb, sa Elob di aiǃâ nî mî: Tita ge ǃanu xūna omma xu dībē, tsî ta ge ǁîna ǁkhāti Leviǁîb, ǃhaokhoeb, ǃoaǀgôab tsî ǃoataras tsîna ge mā, sa mîmādi, titats ge mîmādi hoadi ǃoa; sa mîmādi xa ta ge xū-e ǃûǂam tama tsî xū-e ǀuru tama hâ.
DEU.26.14	Ti ǃoab ǃnâ ta ge ǁîn xa ǂû tama tsî xū-e ūbē tama ǃanuoǃnâ-iǀî tsî ǁkhāti xū-e mā tama, ǁō hâ-i ǂama; tita ge ǃKhūb, ti Elob di domma ǁnâuǀnamxa go i, tita ge sats ge mîmāden hoana goro dī.
DEU.26.15	Kōǁgôa re sa ǃanu ǁanǃkhaiba xu, ǀhomma xu, îts sa ǁaes Israelsa ǀkhae tsî ǁnā ǃhūb, sats ge mā daba, sida îgats ge nūba xase, ǃhūb, daib tsî danib tsîkha ra dâuǃnâba.
DEU.26.16	Nē tsēs ǁkhās aib ge ǃKhūb, sa Eloba nē ǂnûiǂgādi tsî ǂhanugu tsîna ra mîmā tsi, dīts nîga; ǂan ǁnâi îts ǁîna dī sa ǂgaob hoab ǀkha tsî sa ǀoms hoas ǀkha.
DEU.26.17	Nētsēts ge ǃKhūba go mî kai, ǁîb nî sa Elo ti, tsî sats nî ǁîb di daogu ǃnâ ǃgû tsî ǂnûiǂgādi âb tsî mîmādi âb tsî ǂhanugu âbats nî ǂan, tsî dommi âbats nî ǁnâuǀnam ti.
DEU.26.18	Tsî ǃKhūb ge nētsē satsa go mî kai, ǁîbats ūb hâ ǁaese nî ība, mîba tsib ge xase, tsî ǁîb di mîmādi hoadets nî ǂan, ti.
DEU.27.1	Tsî Moseb ge Israeli di kaigu ǀkha ǁaesa mîmā tsî ge mî: Nē mîmādi, nētsē ta ra mîmā tsi di hoade sâu.
DEU.27.2	Tsî i ge nîra ī, Jordanna-ū du ga ǁnā ǃhūb, ǃKhūb, sa Elob nî mā tsib ǃnâ ǃgâu tsēs ai, ots ge kai ǀuide ǂnubikhâi tsî nîra ǃuri ǂgoab ǀkha ǁîde ǂkhau.
DEU.27.3	Tsîts ge ǁîdi ai nē ǂhanub di mîdi hoade nî xoa, ǃgâuts ga io; sīts nîga ǁnā ǃhūb, ǃKhūb, sa Elob nî mā tsib ǃnâ, ǃhūb, daib tsî danib tsîkha ra dâuǃnâba, ǃKhūb, sa îgu di Elob ge sa ǃoa ǃhoa xase.
DEU.27.4	O i ge nîra ī, Jordanna du ga ǃgâuo, o du ge nē ǀuidi, ǁîdi xa ta nētsē ra mîmā tside nî ǂnubikhâi Ebalǃhommi ai, îts ǁîde ǃuri ǂgoab ǀkha ǂkhau.
DEU.27.6	ǂUru ǀuidi ǀkhats ge ǃKhūb, sa Elob di altarsa nî ǂnubi; tsîts ge ǃKhūb, sa Eloba ǁîs ai khauǁguibade nî ǁguiba.
DEU.27.8	Tsîts ge nē ǀuidi ai nē ǂhanub di mîdi hoade nî xoa, ǃgāsase ra xoaǂgāse.
DEU.27.10	ǁNā-amagats ge ǃKhūb, sa Elob di domma nî ǁnâuǀnam, tsîts ge nî dī ǁîb di mîmādi tsî ǁîb di ǂnûiǂgādi, nētsē ta ra mîmā tside.
DEU.27.11	Tsî Moseb ge ǁkhā tsēs ai ǁaesa mîmā tsî ge mî:
DEU.27.13	Tsî nēgu ge nî mâ ǀâxareb ǂama Ebalǃhommi ai: Rubenni, Gadi, Aseri, Sebulonni, Danni tsî Naftalib tsîga.
DEU.27.14	Tsî Leviǁîgu ge ǃkhō-am tsî mâb hoab Israeli dib ǃoa nî mî ǃgari dommi ǀkha:
DEU.28.2	O gu ge nē ǀkhaegu hoaga sa ai nîra hā, tsîts ge ǁîga nîra ǃoa, ǃKhūb, sa Elob di dommats ga ǁnâuo:
DEU.28.3	ǀKhaehesasets ge nîra i ǃās ǃnâ, ǀkhaehesasets ge nîra i ǃaub ǃnâ.
DEU.28.4	ǀKhaehesan ge nîra sa ǃnāb di ǂûtanib tsî sa ǃhanab di ǂûtanib tsî sa ǀgoan di ǂûtanib, sa gomadi di ôananôagub tsî sa gūdi di ôananôagub tsîna.
DEU.28.5	ǀKhaehesa ra ge nîra sa ǀharus tsî sa ǀhomamǃoreb tsîra.
DEU.28.7	ǃKhūb ge sa khākhoen, sa ǃoagu ra khâina sa ais aiǃâ ǂnauhe hâse nîra mâ; ǀgui daoba-ūn ge sa ǃoa nîra ǂoa, xawen ge hû daoga-ū sa ais aiǃâba xu nîra ǁhâ.
DEU.28.10	Tsî ǁaedi ǃhūbaib didi hoadi ge nîra mû, ǃKhūb di ǀons sa ǂama ǂgaihe hâsa, tsîdi ge nîra ǃao tsi.
DEU.28.11	Tsî ǃKhūb ge satsa xūn ǃnâ nîra ǃnā kai, sa ǃnāb di ǂûtanib ǃnâ tsî sa ǀgoan di ǂûtanib ǃnâ tsî sa ǃhanab di ǂûtanib ǃnâ; ǁnā ǃhūb, ǃKhūb ge sa îga, satsab nî ǁîba mā, ti nūbab ǃnâ.
DEU.28.13	Tsî ǃKhūb ge nîra dana kai tsi tsî ǂare kai tsi tide, tsîts ge nîra ǃnā tsî ǃnaga hâ tide, ǁnâuǀnamts kao ǃKhūb, sa Elob di mîmādi, nētsē ta ǂan tsîts nî dīse ra mîmā tside,
DEU.28.16	ǀÂxarexūhesats ge nîra ǃās ǃnâ, tsî ǀâxarexūhesats ge nîra ǃaub ǃnâ.
DEU.28.17	ǀÂxarexūhe ra ge nîra sa ǀharus tsî sa ǀhomamǃoreb tsîra.
DEU.28.18	ǀÂxarexūhesan ge nîra sa ǃnāb di ǂûtanib tsî sa ǃhanab di ǂûtanib, sa gomadi di ǁorab tsî sa gūdi di ǁorab tsîna.
DEU.28.19	ǀÂxarexūhesats ge nîra sa ǂgâs ǃnâ, tsî ǀâxarexūhesats ge nîra sa ǂoas ǃnâ.
DEU.28.20	ǃKhūb ge sa ǁaegu nîra sî ǀâxareb tsî hîǀhurus tsî ǁgaoǁgaos tsîna, sa ǃommats ga ǁguiǀkhā xū-i hîats ra dī-i hoa-i ǃnâ, hîkākāhets nîs kōse, tsî ǃhaesets nî kās kōse, sa sîsengu di ǂkhabasib, ǁîb ǀkhats ge ǁnāxū teb ǃaroma.
DEU.28.21	ǃKhūb ge ǂhīǁōba nîra ǂae-ai kai tsi, hîkākā tsib nîs kōse ǁnā ǃhūb, ǁîb ǃoats ra ǀumi bits nîse ǃgûba xu.
DEU.28.24	ǃKhūb, sa Elob ge tsarab tsî tsaob tsîkha ǀapib sa ǃhūb dib ase nîra mā; ǀhomma xub ge sa ai nî ǁgôaxa, hîǀhuruhets nîs kōse.
DEU.28.25	ǃKhūb ge satsa sa khākhoen di ais aiǃâ ǂnauhe hâse nîra mā; ǀgui daoba-ūts ge ǁîb ǃoa nîra ǂoa, xawets ge hû daogu âba xu nîra ǃhū; tsîts ge ǃhūbaib di gaosidi hoadi xa nîra gongonǃnâhe.
DEU.28.26	Tsî ǁō hâ soros âts ge mâ anin ǀhommi din hoan tsî mâ ǀgurun ǃhūbaib din hoana ǂûse nî ība; tsî khoe-i xare-i ge ǁîna ǃhaebē tide.
DEU.28.28	ǃKhūb ge nîra ǂnau tsi ǃkhausasib ǀkha, ǂgīsib ǀkha tsî ǂgaob di ǃhurigâs ǀkha;
DEU.28.29	ots ge tsēǃgâǁaeb ai nî tsanana, ǂgī hâb ra ǃkhaeb ǃnâ tsanana xase, tsîts ge ǃgâiǃgâ kai tide sa daoga; tsîts ge ǁgâiǀāhes tsî ǀâǀhanahes ǀguisa nî hîhe hoa tsēde, tsî ore-ao-i ge nî ǀkhai.
DEU.28.31	Sa gomab ge sa mûdi aiǃâ nî ǂāhe, xawets ge ǁîb xa ǂû tide; sa eseli ge sa ais aiǃâ nî ǃnarihe, xaweb ge sa ǃoa oa tide; sa ǀgoan ge sa khākhoena nî māhe, xawe hui-ao-i ge satsa hâba tide.
DEU.28.32	Sa ôagu tsî ôadi tsîn ge ǀkhara ǁaesa nîra māhe, tsî sa mûdi ge ǁîsa mû tsî nî tsēs hoasa ǁîna ǁkhore; xawe ǁkhāsi-i ge sa ǃomǁae hâ tide.
DEU.28.34	Tsîts ge nî ǃkhau sa mûra di ai-i, hîats nî mû-i ǃaroma.
DEU.28.35	ǃKhūb ge tsū tsuidi ǀkha nîra ǂnau tsi ǁgoakha tawa tsî ǀnūkha tawa, ǁîn xats ǂgauǂgauhe ǁoana, sa ǂaiǃnāba xu sa danaǂkhōs kōse.
DEU.28.39	ǂAuxûiǂûǃhanabats ge ǂgā tsî nî sîsen, xawets ge ǂauxûi-e ā tide tsî xū-e ǀhaoǀhaobasen tide; ǂunib ge ǁîna nîra hapu xui-ao.
DEU.28.40	ǀKherahaidets ge nî ūhâ sa ǀkharigu hoagu ǃnâ, xawets ge olib ǀkha ǂkhauǀkhāsen tide; ǀkherahais âts di ǂûn ge nîra ǁnā xui-ao.
DEU.28.41	ǀGôagu tsî ǀgôadi tsînats ge nî hō, xawen ge sa tide; ǁîn ge ǃkhō-oms ǃnâ nîra ǂgâ xui-ao.
DEU.28.42	Sa haidi hoadi tsî ǂûb sa ǃhūb diban ge ǂhomna ǀumise nîra ūhâ xui-ao.
DEU.28.43	ǃHaokhoe-i, sa ǁaegub ǃnâ hâ-i ge sats xa o-i ra ǀgapi o nî ǀgapi, tsî sats ge ots ra ǁgôa o nî ǁgôa.
DEU.28.45	Tsî nē ǀâxaregu hoagu ge nîra hāǂam tsi tsî nî ǃgôaǃgon tsi tsî nî hō tsi, hîkākāhets nîs kōse, ǃKhūb, sa Elob di dommats ǁnâuǀnam tama ge i xui-ao, dīts nîse ǁîb di mîmādi tsî ǁîb di ǂnûiǂgādi, ǁîb ge mîmā tside.
DEU.28.46	Tsî di ge sa ǃnâ saose nî ī tsî buruxa dīse nî ī, ā, surib âts ǃnâ ǀamosib kōse.
DEU.28.47	ǃKhūb, sa Elobats ge ǃgâiaǂgaob tsî dâxa ǂgaob ǀkha ǃoaba tama i ǃkhais ǃaroma, ǃnāǂamsasib hoan dib ǃaroma;
DEU.28.48	ots ge sa khākhoen, ǃKhūb nî sa ǃnâ sîna nîra ǃoaba, ǃâs ǃnâ tsî ǁgâs ǃnâ tsî ǀōǀkhāsib ǃnâ tsî hoan di tôasib ǃnâ; tsî ǁîb ge ǂnūǀuriǃnaoba sa ǃaob ai nîra ǁgui, hîǀhuru tsib nîs kōse.
DEU.28.51	Tsî i ge ǂûn sa ǀgoan din tsî ǂûn sa ǃhūb dina nîra hapu, hîǀhuruhets nîs kōse; tsî i ge ǃhoro-i xare-i tsî ǂauxûi-i tsî oli-i xare-e tsî gomadi âts di ǁora-i tsî ǀgoan âts di ǁora-i xare-e ǃgau kaiba tsi tide, ǁîb nî hîkākā tsis kōse.
DEU.28.52	Tsî i ge sa ǁāgu hoagu ǃnâ nîra ǂōǂō tsi, ǁnā ǀgapi tsî ǁaposa ǂnubiǂgoagu, ǁîgu aits sa ǃhūb hoab ǃnâ ge ǂgomaiǂnûigu nî ǁnās kōse; ā, ǁî-i ge nîra ǂōǂō tsi sa ǁāgu hoagu ǃnâ, sa ǃhūb, ǃKhūb, sa Elob ge mā tsib hoab ǃnâ.
DEU.28.54	ǁNā khoeb xasa, sa ǃnâ a tsamra tsî a turaxab: ǁÎb di mûs ge nî ǁaixa ǃgâsab âb ǂama tsî ǃâǃnâb âb di taras ǂama tsî nau ǀgôagu âb, ǃgaubaheb nîgu ǂama;
DEU.28.55	ob ge ǀgui-i âna mā tide ǁnā ǁgans, ǁîb di ôagu, hîab nî ǂûgu dis xa, xū-i xare-eb ge ǃgaubasen tama hâ ǃkhais ǃaroma; ǁnā xāǂgās tsî ǂōǂōs, khākhoeb âts nî satsa sa ǁāgu hoagu ǃnâ ǂōǂōs ǃnâ.
DEU.28.56	Tsamra tsî turaxa taras, sa ǃnâ hâs xasa, ǁîs hîa ǂaiǃnāb âsa ǃhūb ai ǂnûitsâ tama ge is, turaxa tsî tsamtsises ge ūsen hâ i amaga, ǁîs di mûs ge nî ǁaixa ǃâǃnâb âs di aob ǂama, tsî ǁîs di ôab ǂama tsî ǁîs di ôas ǂama.
DEU.28.57	Tsî ǁîs di ǁgôa ra ǁhās, ǁîs di ǀnūkha ǁaeguba xu ge ǂoaxas tsî ǁîs di ôagu, hîas ge ǁoragu ǃaroma: ǁÎnas ge ǂganǃgâsib ǃnâ nîra ǂû, xūn hoan tawas tôasi hâ amaga; xāǂgās tsî ǂōǂōs, sa khākhoeb sa ǁāgu hoagu ǃnâ nîra ǂōǂō tsis ǃnâ.
DEU.28.58	ǂAn tsîts ga dī tama io, nē ǂhanub di mîdi, ǂkhanis ǃnâ xoahe hâdi hoade, nē ǂkhaisa tsî ǃaoǃaosa ǀons, ǃKhūb, sa Elobats nî ǃaose;
DEU.28.59	ob ge ǃKhūba sa tsûtsû-aide buruxase nîra dī tsî tsûtsû-aidi sa surib didi on; ǁîdi ge kai tsî hâhâ ra tsûtsû-ai tsî tsū tsî hâhâ ra ǀaesenaise nî ī.
DEU.28.61	Tsî ǀaesenai-i hoa-i tsî tsûtsû-ai-i hoa-i, nē ǂhanub di ǂkhanis ǃnâ xoahe tama hâ i onab ge ǃKhūba sa ai nîra hā kai, hîkākāhets nîs kōse.
DEU.28.64	Tsî ǃKhūb ge nîra ǀgaruǀgaru tsi ǁaedi hoadi ǃnâ, ǃhūbaib di ǀgui ǀamsa xu ǃhūbaib di nau ǀams kōse; tsî ǁnāpats ge ǀkhara eloga nî ǃoaba, sats ge ǀū iga tsî sa îgu on; haib tsî ǀuib tsîkha.
DEU.28.65	Tsî nē ǁaedi ǁkhādi ǃnâts ge sâsase hâ tide, tsî ǂaiǃnāb âts ge sâ-i xare-e ūhâ tide: ǃKhūb ge ǁnāpa ǀkhū ra ǂgaoba nîra mā, tsî ǀhape mûǁkhāsib tsî ǀoms di ǂoposib tsîna.
DEU.28.66	Tsî sa ûib ge sa ǃoagu nîra ǂgāmâisen, tsîts ge tsēa tsî tsuxuba nîra ǃhuri; tsîts ge ûib âts xa ǁaposase hâ tide.
DEU.28.67	ǁGoas aits ge nî mî: Ae, î-i ga ǃui! Tsî ǃuiats ge nî mî: Ae, î-i ga ǁgoa, ǃhurib sa ǂgaob dib ǃaroma, ǁîb xats nî ǃhurib, tsî ais sa mûdi dis, hîats nî mûs ǃaroma.
DEU.28.69	Nēdi ge mîdi, ǁnā ǃgaeǀhaos didi, ǃKhūb ge Moseba mîmās, Israeli ôan ǀkhab nî ǁîsa dīsa, Moab ǃhūb ǃnâ ǁnā ǃgaeǀhaos, Horeb tawab ge ǁîn ǀkha dīs ǃgâ-ai.
DEU.29.2	ǁnā kai ǃâitsâdi, sa mûdi ge mûde, ǁnā saodi tsî kai buruxa dīgu on;
DEU.29.5	Pereba du ge ǂû tama, tsî ǂauxûib tsî ǀgaisa xûiba du ge ā tama ge i; ǂan du nîga, tita a ǃKhū, sadu di Elo ǃkhaisa.
DEU.29.8	Sâu ǁnâi mîdi nē ǃgaeǀhaos dide î du ǁîde dī; î du ǁnâuǃāxase sîsen, dī du kan hoan ǃnâ.
DEU.29.9	Sadu ge nētsē hoatsama mâ ǃKhūb, sadu Elob di ais aiǃâ: Sadu ǃhaodi di danakhoegu, sadu di kaigu tsî sadu di ǃoabasabegu, mâ aob Israeli dib hoab,
DEU.29.10	sadu di ôan, sadu di taradi tsî sadu di ǃhaokhoeb, sadu di ǁgoeǃkhais ǁaegu hâb, haiǁhā-aob âtsa xu ǁgamxuri-aob âts kōse,
DEU.29.11	ǂgâ nîse ǃgaeǀhaos ǃKhūb, sadu Elob dis ǃnâ tsî ǀâxareb âb ǃnâ, nētsēb ra ǃKhūb, sadu Eloba sadu ǀkha dība;
DEU.29.12	nētsēb nî satsa ǁaese ǁapoǁapobasense, îb ga sa Elo, ti, sa ǃoab ge ǃhoa xase, tsî sa îgu, Abrahammi, Isaki tsî Jakob tsîgab ge nūba khami.
DEU.29.14	tsî ǁnāb, nētsē sada ǀkha nēpa ǃKhūb sada Elob di ais aiǃâ mâb ǀkha; tsî ǁnāb, nētsē sada ǀkha nēpa hâ tama hâb ǀkha.
DEU.29.15	Sadu ge a ǂan, mati da ge Egipteb ǃnâ ǁan hâ isa tsî mati da ge ǁnā ǁaedi hîa da ge doeǃganude ǃkharuǃnâ ǃkhaisa.
DEU.29.16	Tsî du ge ge mû ǁîn di ǁgaiǁgaisan tsî ǁîn di ǀurisan, haib, ǀuib, ǀhaiǀurib tsî ǃhuniǀurib tsîn, ǁîn ǀkha ge hâ ina.
DEU.29.18	Tsî i ga īo, nē ǀâxareb di mîdeb ga ǁnâuo, ǂgaob âb ǃnâb ǀkhaesen tsî ra mîsa: Tita ge ǂkhîba nî ūhâ, ti ǂgaob di karokarosens ǃnâ ta ga tanisen xawe, ākhanu hâ-i tsî ǁgâ hâ-i tsîna ta nî hîkākāse.
DEU.29.20	Tsî ǃKhūb ge ǁîba ǂkhabab ǃoa nîra ǀgora Israeli di ǃhaodi hoade xu, ǀâxaregu ǁnā ǃgaeǀhaos, nē ǂhanub di ǂkhanis ǃnâ xoahe hâs digu hoagu ǃoa.
DEU.29.21	Os ge saoǃgoaxa ǃhaosa nîra mî, sadu di ôan, sadu khaoǃgâ nî khâin, tsî ǃhaokhoeb, ǃnū ǃhūba xu nî hāb tsîn, mûn kao nē ǃhūb di tsûtsû-aidi tsî ǁîb di ǀaesengu, ǃKhūb ge ǁîba ǁîgu ǀkha ǀaesen kaiga;
DEU.29.23	î di ǁaedi hoade mî: Tare xū-i ǃaromab kha ǁnâi ǃKhūba nē ǃhūba ǁnāti go dī? Tarexasa kha ǁnâi, nē kai ǁaib ra ǂhubisa?
DEU.29.24	On ge nîra mî: ǃKhūb, ǁîn Elob di ǃgaeǀhaos ǃaromas ge ǁîn ǀkhab ge dīsa, Egipteba xub ge ǁîna ǂgaeǂguiǂui ǃnubai;
DEU.29.25	tsî sī tsîn ge ǀkhara eloga ǃoaba tsî ǁîgu aiǃâ ǃhon ǃnubai; elogu ǁîn a ǀūgu tsî ǀguib âgu ǁîna xū-e ǀkhae tama gu:
DEU.29.26	ǁNā-amagab ge ǃKhūb di ǁaiba ge ǂhubi nē ǃhūbǀî, ǁîb ǂamab nî ūhāga nē ǀâxareb, nē ǂkhanis ǃnâ xoahe hâb hoaba.
DEU.29.27	Tsî ǃKhūb ge ǁîna ǁîn di ǃhūba xu ge tsubuǂui ǁaib ǃnâ tsî ǁgôasib ǃnâ tsî kai ǁaixasib ǃnâ; tsîb ge ǁîna ge aoxū ǀkhara ǃhūb ǃoa, nētsē i ī khami.
DEU.30.4	Tsî sa doeǁgabēhesan ga ǀhommi di ǀams tawa hâ xawe, ǃKhūb, sa Elob ge ǁnāpa xu nîra ǀhaoǀhao tsi, tsî ǁnāpa xub ge nîra ū tsi.
DEU.30.5	Tsî ǃKhūb, sa Elob ge nîra ūsī tsi ǁnā ǃhūb, sa îgu ge ǀumise ūhâ ib ǃnâ, tsîts ge ǁîba ǀumise nî ūhâ, tsîb ge nîra ǃgâidī tsi tsî nîra ǂguiǂgui tsi sa îgu ǃgâ-ai.
DEU.30.7	Tsî ǃKhūb, sa Elob ge nē ǀâxaregu hoaga sa khākhoen tsî sa ǁkhansaben, satsa gere ǃgôaǃgonn ai nîra ǁgui.
DEU.30.8	Ots ge satsa nîra ǃhobasen tsî ǃKhūb di domma nîra ǁnâuǀnam, tsîts ge nîra dī ǁîb di mîmādi, nētsē ta ra mîmā tsidi hoade.
DEU.30.10	ǃKhūb, sa Elob di dommats ga ǁnâuǀnamo, ǁîb di mîmādi tsî ǁîb di ǂnûiǂgādi, nē ǂhanub di ǂkhanis ǃnâ xoahe hâde ra dīǃâ; ǃhobasents kao ǃKhūb, sa Elob ǃoa sa ǂgaob hoab ǀkha tsî sa ǀoms hoas ǀkha.
DEU.30.11	Nē mîmās, nētsē ta ra mîmā tsis ǁkhās ge ǂganǃgâsaba tsi tama hâ, tsîs ge ǃnū tama hâ.
DEU.30.13	ǁÎs ge hurib nau ǀkhāb ai hâ tama hâ, mîts nîse: Tari-e nî hurib nauǀkhāb ai ǃgâu, ǁîsa i nî ūhāba dase, tsî ǁîsa i nî ǁnâu kai dase, î da ǁîsa dī?
DEU.30.14	Nē mîs ge satsa kaise ǀgūse hâba sa ams ǃnâ tsî sa ǂgaob ǃnâ, dīts nîga.
DEU.30.16	Tita ge nētsē ra mîmā tsi xui-ao, ǃKhūb, sa Eloba ǀnam tsîts nî ǁîb di daogu ǃnâ ǃgûsa, ǁîb di mîmādi tsî ǁîb di ǂhanugu tsînats nî dīsa, ûi tsîts nî ǂguiǂguisenga, tsî ǃKhūb, sa Elob nî ǀkhae tsiga ǁnā ǃhūb, ǁîb ǃoats ra ǃgûb ǃnâ, ǀumi bits nîga.
DEU.30.17	Xawe sa ǂgaob ga ǂnanoao tsî ǁnâu tamats ka io, tsî doeǁgahets kao, ǀkhara elogu aiǃâ ǃhon tsîts nî ǁîga ǃoaba, timîo,
DEU.30.20	ǃKhūb, sa Eloba ǀnam hâse, ǁîb di domma ra ǁnâuǀnamse tsî ǁîba ra ǂae-aise; ǁîb ge a sa ûi tsî sa tsēdi di kōsi xui-ao; hâhâts nîga ǁnā ǃhūb, ǃKhūb, sa îgu Abrahammi, Isaki tsî Jakob tsîgab ge nūbab ǃnâ, ǁîgab nî mā ti.
DEU.31.1	ǁNās khaoǃgâb ge Moseba ǃgûsī tsî nē mîde gere ǃhoa Israeli hoaragab ǃoa.
DEU.31.6	ǀGaisa, î du ǃgâiǂâixa, tā ǃao î du tā ais ân aiǃâ ǃhuri; ǃKhūb, sa Elob ge ǁnāb, sa ǀkha ra ǃgûba xuige; ǁîb ge ǀû tsî ǁnāxū tsi tide.
DEU.31.8	Tsî ǃKhūb ge ǁnāb, sa aisa ra aiǃgûbaba; ǁîb ge ǀû tsî ǁnāxū tsi tide; tā ǃao îts tā ǃhuri.
DEU.31.9	Tsî Moseb ge nē ǂhanuba xoa tsî ǁîba pristergu, Levib ôagu, ǃgaeǀhaos ǃKhūb dis di ǂgaesa ra taniga ge mā tsî Israeli di kaigu hoaga.
DEU.31.11	Israeli hoab ga hāo, ǃKhūb, sa Elob di ais aiǃân nî ǁnā ǃkhais, ǁîb nî ūǂuibasens tawa ǂhaise, ǃnubaits ge nē ǂhanuba Israeli hoab aiǃâ nî khomai, ǁîn di ǂgaedi aiǃâ.
DEU.31.12	ǁAesa ǀhaoǀhao, aogu, taradi, ǀgôan tsî sa ǃhaokhoeb, ǁāgu âts ǃnâ hâb tsîna; în ǁnâu, în ǁkhāǁkhāsen, în ǃKhūb, sa Eloba ǃao, în ǂan în dī nē ǂhanub di mîdi hoade.
DEU.31.13	În ǁîn di ôan, hîa ge ǀū ina ǁnâu tsî ǁkhāǁkhāsen, ǃKhūb, sa Eloba ǃaosa ǁnā ǃhūb, Jordanna-ūts ra ǁîb ǃoa ǀumi bits nîga ǃgûbab di tsēdi hoadi kōse.
DEU.31.14	Tsî ǃKhūb ge Moseb ǃoa ge mî: Mû, sa tsēdi go ǀgū, ǁîdi aits nî ǁōde; ǂgai Josuaba î kho tentoms ǀhûs dis ǃnâ sī mâ, î ta mîmā bi. Nēti kha ge Moseb tsî Josuab tsîkha tentoms ǀhûs dis ǃnâ sī ge mâ.
DEU.31.16	Ob ge ǃKhūba Moseb ǃoa ge mî: Mû, sats ge sa îgu ǀkha nîra ǁom; os ge nē ǁaesa khâi tsî nîra ǀaiǃgon elogu ǁnā ǃhūb, ǁîb ǃoan ra ǃgûb di ǃhaokhoen diga ǁîn di ǁaegu; on ge tita ǁnāxū tsî nîra hîkākā ti ǃgaeǀhaos, ǁîn ǀkha ta ge dīsa.
DEU.31.17	Ob ge ti ǁaiba ǁnā tsēs ǁkhās ai ǁînǀî nîra ǂhubi, o ta ge tita ǁîna nîra ǁnāxū tsî ti aisa ǁîna xu nîra gaugau, on ge ǂûse nîra hâ tsî ǂgui ǁōgu tsî ǂōǂōsigu tsîn xa nîra hāǂamhe; on ge ǁnātsē nîra mî: Nē ǁōgu xa hāǂamhe tama ta hâ, ti Elob ti ǁaegu hâ tama hâ ǃkhais ǃaroma.
DEU.31.18	Tsî ta ge tita ti aisa ǁnā tsēs ǁkhās ai nîra gaugauǃari, ǁîn ge dī ǂkhaban hoan ǃaroma, ǀkhara elogu ǃoan ge dabasen amaga.
DEU.31.22	Nētib ge Moseba nē ǁnaetsanasa ǁnātsē xoa, tsî Israeli ôana ge ǁkhāǁkhā.
DEU.31.24	Tsî i ge ge ī, Moseb ge nē ǂhanub di mîde ǂkhani-i ǃnâ xoatoao, toaǃari di ges kōse,
DEU.31.25	ob ge Moseba Leviǁîgu, ǃgaeǀhaos ǃKhūb dis di ǂgaesa ra taniga mîmā tsî ge mî:
DEU.31.26	Nē ǂhanub di ǂkhanisa ū î go ǁîsa ǃgaeǀhaos, ǃKhūb, sa Elob dis di ǂgaes xōǀkhā ǁgui, îs ǁnāpa ǀhûǀguitimî-aose hâ sa ǃoagu.
DEU.31.27	Tita ge a ǂan sa mâǃoaxasib tsî sa ǂnîxaǃaosib tsîkha xuige. Mû, ǁnātsē ta ganupe sadu ǀkha hâ, hîa du ge ǀnai a mâǃoaxa ǃKhūb ǃoagu; matikō ǃnā hâse du kha ǁnāti nî ī ti ǁōb khaoǃgâ!
DEU.31.29	Tita ge a ǂan xui-ao, ti ǁōb khaoǃgâ du ǂanǂansase ǁgao tsî nîra ǁnāǁgôa ǃkhaisa ǁnā daob, tita ge mîmā duba xu; ǁnāǃnubaib ge nē ǂkhababa ǀuni tsēdi ǃnâ nîra ǃoa du, ǃKhūb mûǁae a ǂkhaba xūna du ga dīo, ǁîba du nî sadu ǃomgu di sîsenni ǀkha ǁaiǁaise.
DEU.31.30	ǃNubaib ge Moseba Israeli di ǀhaohâb hoab aiǃâ nē ǁnaetsanas di mîde ge ǃhoa ǀams kōse.
DEU.32.3	Tita ge ǃKhūb di ǀonsa nî ǂgaiǂui xuige; kaikai du re sida Eloba!
DEU.32.4	ǃGareǀuib ge a ǁî, sîsenni âb ge a ǀoasa. ǁÎb di daogu hoagu ge a ǂhanu xui-ao; Elob ge a ama tsî gāxaǃnâ tama, ǂhanu-aib tsî ǂhauǃnâb ge a ǁî.
DEU.32.9	ǃKhūb di amǃnâs a ǁîb di ǁae xui-ao, Jakob ge a ǀumis âb di tsuri.
DEU.32.12	ǁnās ǁkhās khamib ge ǃKhūb ǀguiba ǁîba gere ǂgaeǂgui, tsî ǃhao elob xareb ge ǁîb ǀkha hâ tama ge hâ i.
DEU.32.14	ora ǁnuiba gomade xu, tsî daiba ǀgoana xu, ǁkhaon tsî bairagu, Basanni ǃnâ ra ǃûn di kaub ǀkha tsî pirin dib tsî ǃnaidi ǃhorob didi di kaub ǀkha; tsî ǀaob ǂauxûiǂûn dib, ǃanu ǂauxûibats ge gere ā.
DEU.32.16	ǁÎn ge ǁîba ge tauxa kai ǃhao elogu ǀkha; ǁgaidīn ǀkhan ge ǁîba ge ǁaixa kai.
DEU.32.17	ǁÎn ge ǁgâuaga gere ǁguiba, Eloba tama, elogu, hîan ge ǀū iga, ǀasagu, ǀgūseba xu ge hāgu, ǁîgu aiǃâ gu ge sa îga ǃhuri tama hâ iga.
DEU.32.18	ǁNā ǃgareǀuib, satsa ge ôab, ǁîbats ge ge ǀuru; tsîts ge ge ǀuru ǁnā Elob, satsa ge ǁoraba.
DEU.32.19	Tsî ǃKhūb ge mûo, ob ge ǁîna ge ǃharaxū, ǁaib, ǁîb ôagu tsî ǁîb ôadiǀîb ūhâba xu.
DEU.32.20	Tsîb ge ge mî: Tita ge ti aisa ǁîna xu nî gaugau; mû ta ge nî, mâs nî ǁîn di ǀam ǃkhaisa; ama ǂkhaba ǃhaos ge a ǁî, ǀgôan, ǂgomǂgomsasi-i xare-e ǁîn ǃnâ hâ tama hâna.
DEU.32.22	ǀAe-i ge go ǂhubi ti ǁaib ǃnâ tsî nîra khau hoan xa ǃnaga hâ ǀamo ǀaeb kōse, tsî i ge ǃhūba ūǀkhīn âb ǀkha hapu tsî nîra ǃhomgu di ǃgaoǃgaode ǂhubi.
DEU.32.24	ǁÎn ge nîra ǃgarasa ǃâs xa, hapuhen ge nîra karbonkeltsuigu tsî au ǁōb xa; tsî ta ge ǀgurun di ǁgûga ǁîn ǁaegu nîra sî, tsarab ǃnâ ra ǀkhuri ǀaon di ǃgāb ǀkha.
DEU.32.25	ǃAugaba xub ge gôaba nîra ǀâǀhana tsî ǃnā-omdi ǃnâ ǃhurib, ǁkhāti ǂkham khoeb tsî ǁkhāti ǂkham khoes, dai ra ǀgôa-e ǀhaidana aob ǀkha.
DEU.32.26	Tita ge ge mî: ǁHôagu hoagu ǃnâ ta ga ǁîna ǀgaruǀgaru; tita ga ǂâiǂâisens âna khoen ǁaeguba xu ǀû kai,
DEU.32.27	se i ga ī tama io, khākhoeb di ǁaiba ta ra sausa, în ga ǁîn di mâǃoasabena tā ǀū khami dīsen, în tā mî: Sida di ǃommi ge ǀgapi ge i, tsî ǃKhū tamab ge ǁnāb, nēn hoana go sîsenna.
DEU.32.29	Ae, în ga ǁnâuǃāxa, on ga ǁîsa ǂanǃā, ǀams ân ain ga ǃgaoǃgâ!
DEU.32.31	ǁÎn di ǃgareǀuib ge sida di ǃgareǀuib khami ī tama xui-ao, sida khākhoen ǂûn a ǂhanuǂhanu-ao.
DEU.32.33	ǁÎn di ǂauxûib ge a ǀaexa ǀaoǃgā tsî a ǃaoǃaosa ǃgaenǃgā.
DEU.32.37	ǃNubaib ge ǁîba nîra mî: Mapa gu hâ ǁîn di eloga, ǃgareǀuib, ǁîb ain ge ǂgomaiǂnûiba,
DEU.32.41	Tita ga ti ǂkhaisa gôaba ǀāǀā tsî ti ǃommi ga ǂhanuba ǃkhō-o, o ta ge tita ǀkhaoba ti mâǃoasaben ai nîra oa kai tsî ti ǁkhansabena nîra mādawa-am.
DEU.32.42	O ta ge ti ǂāga nîra ākhanu kai ǀaob ǃnâ, tsî ti gôab ge ǁgansa nîra ǂû: ǂNauǃanhe hâb tsî ǃkhōsab di ǀaob xa, ǀûdanasa xu di ge khākhoeb di ǀkhaode nîra hâ.
DEU.32.44	Tsî Moseb ge hā tsî gere ǃhoa nē ǁnaetsanas di mîdi hoade ǁaes di ǂgaedi aiǃâ, ǁîb tsî Josuab, Nunni ôab tsîkha.
DEU.32.45	Tsî Moseb ge nē mîdi hoade Israeli hoab ǃoa ǃhoatoao,
DEU.32.48	ǁNās khaoǃgâb ge ǃKhūba ǁnā tsēs ǁkhās ai Moseb ǀkha ǃhoa tsî ge mî:
DEU.33.3	Aio, ǁîb ge ǁaede ǀnam hâ, ǁîb di ǃanun hoan ge sa ǃomǁae hâ; ǁîn ge sa ǂaira ǁaegu nîra ǂnûihe; mâ-i hoa-i ge sa mîdi xa nîra ǃkhōǃoa.
DEU.33.4	Moseb ge ǂhanuba ge mîmā da, ǀumi-amǃnâs Jakob ǀhaohâb disa;
DEU.33.6	Ab Rubenna ûi, îb tā ǁō, în khoen âba ǀgauxa.
DEU.33.7	Nēs ge Judab dis, nētib ge mîsa: ǁNâu, ǃKhūtse, Judab di domma, îts ǁîba ǁkhawa ǁaes âb ǃoa ūhā; ǁîb di ǃomkha ge ǁîba nî ǂâuba, îts satsa huise ība bi, khākhoen âb ǃoagu.
DEU.33.10	ǁÎn ge Jakoba sa ǂhanusiga nîra ǁkhāǁkhā tsî Israela sa ǂhanuba; ǁîn ge ǀanǀanxūna nîra ǁgui sa ǂguis ǃnâ tsî ǀoasa khauǁguibade sa altars ai.
DEU.33.11	ǀKhae re, ǃKhūtse, ūb hâ xūna, îts ǃgâibahe ǃomgu âb di sîsenni xa; ǂnauǂkhūǂkhū kamanagu ǁnān, ǁîb ǃoagu khâi tsî ra ǁkhan bin diga, ǁkhawan nî khâi ǁoas kōse.
DEU.33.12	Tsî Benjaminni xab ge ge mî: ǀNamǀnamsab ǃKhūb dib, ǁîb ge sâusase ǁîb tawa nîra ǁan; ǁîb ge hoaraga tsēsa ǁîba nîra ǃgū-aiǂam, tsî ǁîb di ǃhōra ǁaegub ge nîra ǁan.
DEU.33.13	Tsî Joseb xab ge ge mî: ǁÎb di ǃhūb ge ǃKhūb xa ǀkhaehe hâba ǀhommi di ǀgapiǃgôasan ǀkha, ǀaub ǀkha tsî ǃgamsib ǃnaga hâb tsîn din ǀkha,
DEU.33.14	tsî ǀgapiǃgôasa ūǀkhīn sores din ǀkha, tsî ǀgapiǃgôasa ūǀkhīn ǁkhâb din ǀkha;
DEU.33.15	tsî ǃgomǀgausan kaira ǃhomgu din ǀkha, tsî ǀgapiǃgôasan ǀamo ǃnomdi din ǀkha;
DEU.33.17	ǁÎb ge ǂkhaisib, ǁîb di gomab di ǂguroǃnaesabeb diba ūhâ tsî ǁîb di ǁnâgu ge a ǀgui ǁnâb â-ib di ǁnâ; ǁîgu ǃgarogomab ge ǁaede nîra ǃkhākākā ǃhūb di ǀams kōse. Nēn ge disiǀoadisin Efraimmi dina, tsî nēn ge ǀoadisin Manaseb dina.
DEU.33.18	Tsî Sebulonni xab ge ge mî: Dâ, Sebulontse, sa doeǂoas xa, tsî Isaskartse, sa tentomdi xa.
DEU.33.19	ǁÎn ge ǁaede ǃhommi ǃoa nîra ǂgai; ǁnāpan ge ǁguibadi ǂhanu-aisib dide nîra ǁguiba; hurigu di ǃnāǂamsasin ge nîra ǀgom xui-ao tsî ǂganǃgâsa xūn ǀgopab dina.
DEU.33.20	Tsî Gadi xab ge ge mî: ǀKhaehesab ge ǁnāb, Gada hara ǃkhai-e ra dībaba; ǁîb ge kaira xammi xase ǁan hâ, tsîb ra ǁôaba ǀkhauǃā tsî danaǂkhōs ona.
DEU.33.22	Tsî Danni xab ge ge mî: Danni ge ǂkham xamma; ǁîb ge Basanna xus a khami ra uriǂoa.
DEU.33.23	Tsî Naftalib xab ge ge mî: Naftalitse, ǁâ ǀkhomxasib xa îts ǀoa ǃKhūb di ǀkhaeb ǀkha; ǀumise ūhâ huriǂoasǀkhāb tsî aiǂoasǀkhāb tsîkha.
DEU.33.24	Tsî Aseri xab ge ge mî: Asera ab ǀkhaehe ǀgôagu ǀkha; îb ǁîb di ǃgâsaga ǃgâiba, îb ǂais âba olib ǃnâ ǂgā.
DEU.33.25	ǂNūǀurib tsî ǂaib tsîkha ge sa ǁharos ǃnaga nîra hâ, îb ǀgaib âtsa sa tsēdi khami ī.
DEU.33.27	Ab ǀamo Eloba satsa hâǃkhaise ība tsî ǃnagaba xu ǀamo ǁôase; îb ǁîba khākhoeba sa ais aiǃâba xu doeǁgabē îb: Hîǀhuru, ti mî.
DEU.34.2	tsî Naftalib hoab, Efraimmi tsî Manaseb tsîkha di ǃhūb tsî Judab di ǃhūb hoaragaba huriǂoas di hâ hurib kōse;
DEU.34.3	tsî ǃkhawagas di ǃhūb tsî ǂgās Jerixos, palmǃās di ǃgoaǃnāb dis Soars kōse;
DEU.34.7	Tsî Moseb ge ge ǀguikaidisiǀgamdisi kurixa i, ǁōb geo; mûs âb ge ǃkhae tama, tsî ǀgaib âb ge kā tama ge hâ i.
DEU.34.11	ǁNā saodi tsî buruxa dīdi hoadi ǃnâ, ǁîdi ǃaromab ǃKhūba ǁîba ge sîdi, ǁîdeb nî Egipteǃhūb ǃnâ Faraob tawa dīse tsî ǁîb di ǃgāgu hoagu tawa tsî ǁîb di ǃhūb hoaragab tawa;
DEU.34.12	tsî ǁnā ǀgaisa ǃommi hoab ǃnâ tsî ǁnā kai ǃhuriǃhuris, Moseb Israeli hoab di mûdi aiǃâ ge dīs ǃnâ.
JOS.1.1	Tsî i ge ge ī, Moseb, ǃKhūb di ǃgāb di ǁōb khaoǃgâ, ob ge ǃKhūba Josuab Nunni ôab, Moseb di ǃgāba ǃoa ge mî:
JOS.1.4	ǃGaroǃhūb tsî nē Libanonna xu ǁnā ǃāb, Eufrat kōseb ge Hetiǁîn di ǃhūb hoaba tsî Kaihurib, sores ra ǂgâǀî ǁgoeb kōse nî sadu di ǀkhari.
JOS.1.9	Tita mîmā tsi tama ta hâ ǁîsa? ǁNâi ǀgaisa îts ǃgâiǂâixa, îts tā ǃhuri îts tā burugâ; ǃKhūb, sa Elob ge sa ǀkha hâ, mapats ga ǃgûs hoasa.
JOS.1.10	ǃNubaib ge Josuaba ǃoabasabegu ǁaes diga mîmā tsî ge mî:
JOS.1.11	ǁGoeǃkhaisa ǃgûǃganu î go ǁaesa mîmā: Daob di ǂûna ǂhomibasen, ǀnî ǃnona tsēdi khaoǃgâ du ge nē Jordanna nî ǃgâu xuige, ǂgâ tsî du nî ǀumise ǁnā ǃhūb, ǃKhūb, sadu Elob nî mā dub ǃnâ, ǀumi bi du nîga.
JOS.1.12	Tsî Josuab ge Rubenǁîn tsî Gadǁîn tsî ǃkhare ǃhaos Manaseb dis ǃoa ǃhoa tsî ge mî:
JOS.1.14	An sago di taradi tsî sadu di ǀgôaron tsî sadu di ǀgoan tsîna hâ, nē ǃhūb Moseb ge Jordanǃāb nē ǃanib ai mā dub ǃnâ; xawe sago ge ǁâtanisen hâse sago ǃgâsagu di ais aiǃâ nî ǃgâu, sago ǃkham ǁkhā ǁē-aogo hoago, ǁîga go nî huise;
JOS.1.15	ǃKhūb nî sago di ǃgâsaga sâba mās kōse sago khami, ǁîgu on nî ǁnā ǃhūb, ǃKhūb, sago Elob nî ǁîga māba ǀumise ūhâs kōse; ǃnubai go ge ǁkhawa nî oa ǃhūb, sago ǀumis dib ǃoa, tsî go ge ǁnāb, Moseb, ǃKhūb di ǃgāb ge mā goba ǀumise nî ūhâ, Jordanǃāb nē ǃanib ai, sores ra ǁhai ǀkhāb ai.
JOS.1.16	ǁGoasi gu ge Josuaba ǃeream tsî ge mî: Sats go mîmā gen hoana ge nî dī tsî sîǀî gets ka ǃkhai-i hoa-i ǃoa ge nî ǃgû.
JOS.1.17	Hoan ǃnâ ge ge Moseba ǁnâuǀnam is ǁkhās xase ge ge satsa nî ǁnâuǀnam, nēs ǀguis: Ab ǃKhūb, sada Eloba sa ǀkha hâ, Moseb ǀkhab ge hâ i khami.
JOS.2.2	ǃNubaib ge Jerixos di gao-aoba ge ǂanǂanhe, mî raǃâ: Mû, nē tsuxub ǃnâ kha ge aokha go hā Israeli ôana xu, ǃhūba kha nî ǃkhēga.
JOS.2.3	ǁNā-amagab ge Jerixos di gao-aoba Raxas ǃoa sî tsî ge mî: Ūǀkhī ǁnā aokha, sa oms ǃnâ go ǂgâkha, sa ommi tawa go hākha; ǁîkha ge go hā ǃhūb hoaragaba kha nî ǃkhēǃnâǃganuse xuige.
JOS.2.4	Xawe ǁnā taras ge ǁnā ǀgam khoekha ū tsî ǁîkha go gaugau; tsîs ge nēti ge mî: Ā, khoekha ge go hā, xawe ta ge go ǀū i, mapa xu kha go hā ǃkhaisa.
JOS.2.5	Tsî i ge ge ī, ǁāban ra ǂganamǁga ǃnubai, ǃkhae i go ǃnubai, o kha ge ǁnā khoekha go ǃgûǂoa, xawe ta ge a ǀū mâǀî kha go ǃgû ǃkhaisa. ǃHaese ǁîkha ǃkhoeǃgon, ǁîkha go nî saoǁae xuige.
JOS.2.6	Xawes ge ǁîkha ǂamais ai ge ǃapa kai, tsîs ge ǁîkha ǀharuǃgaeǀkhādi, ǁîdes ge ommi ǂamais ǃnâ ǁgui hâ idi ǃnaga ge gaugau.
JOS.2.7	O gu ge ǁnā aoga ǁîkha Jordanǃāb ǃoa gau daob ai ǃgâu-amdi kōse ge ǃkhoeǃgon; tsîn ge ǁāba ge ǂganam, ǁnāgu, hîa ge ǃkhoeǃgongu ge ǂoao.
JOS.2.8	Tsî ǁom tama kha hâ hîas ge ǁîkha ǃoa ommi ǂamǃnâb ai ge ǃapa,
JOS.2.12	Î kho ǁnâi nēsi nūba te ǃKhūb tawa, tita ǀkhomxaǂgaosiba go dī-ū kho ǃkhais ǃaroma kho ge ǁkhāti ǀkhomxaǂgaosiba nî dī, ti îb di oms tawa, î kho îǂhôasib di sao-e mā te,
JOS.2.13	î kho ti îb tsî îs tsîra ûi kai, tsî ti ǃgâsagu tsî ti ǃgâsadi ona, ūn hâ xūn hoan ǀkha; î kho sida di ǀomde ore ǁōba xu.
JOS.2.14	ǃNubai kha ge ǁnā khoekha ǁîs ǃoa ge mî: As sikhom di ǀomsa sado ǁōba, sikhom di ǃkhaisa du ga ǂanǂan tama io, o i ge nîra ī, ǃKhūb ga nē ǃhūba sida māo, o da ge sida ǀkhomxaǂgaosib tsî îǂhôasib tsîkha ǀkha nîra sîsenū si.
JOS.2.15	ǁGoasis ge tsurib ǀkha ǁîkha mûǂuidaosa-ū ge ǁgôa kai, ǁîs di oms ge ǃās di ǂnubiǂgoab ai hâ i; tsîs ge ǂnubiǂgoab ai ǁan hâ i xui-ao.
JOS.2.16	Tsîs ge ǁîkha ǃoa ge mî: ǃHommi ai ǃapa, î gu ǃgôaǃgonaoga sakho tā ǃoa, î kho ǁnāpa ǃnona tsēde gaugausen, ǃgôaǃgonaogu nî oas kōse; î kho ǁnās khaoǃgâ sakho daoba ǃgû.
JOS.2.17	Tsî khoekha ge ǁkhāti ǁîs ǃoa ge mî: Sikhom ge nî ǀhapio nē nūs âs, sikhomas go nū kais tawa.
JOS.2.18	Mû, ǃhūb ǃnâ da ga ǂgâo, os ge nē tsurib, îsa ǀapa ǁapab diba ǁnā mûǂuidaos, ǁîsa-ūs ge sikhoma ǁgôa kais ǃnâ nî ǃgae; tsîs ge oms ǃnâ sa tawa nî ǀhaoǀhao sa îb, sa îs, sa ǃgâsan tsî sa îb oms din hoana.
JOS.2.19	O i ge nîra ī, mâ-i hoa-i, sa oms di ǁāga-ū ga ǂoa-i, ǁnā-i di ǀaoba ab ǁî-i di danas ai hâ, î khom sikhoma ǀhapio; xawe mâ-i hoa-i, sa oms ǃnâ sa ǀkha ga hâ-i, ǁnā-i di ǀaoba ab sikhom di danas ai hâ, khoe-i di ǃommi ga ǁî-i ǃoagu hâo.
JOS.2.20	Tsî nē ǃkhais âkhomas ga ǂanǂano, o khom ge sikhoma nî ǀhapio sa nūs, sikhomas go nū kais tawa.
JOS.2.21	Os ge ǁîsa ge mî: Sakho di mîdi ǃoa a-i ī! ǃNubais ge ǁîkha ge xū, tsî kha ge ge ǃgû; tsîs ge ǁîsa îsa ǀapa tsuriba mûǂuidaos ǃnâ ge ǃgae.
JOS.2.22	O kha ge ǃgû tsî ǃhommi ai sī tsî ǁnāpa ge hâ ǃnona tsēde, ǃgôaǃgonaogu ge oas kōse; ǃgôaǃgonaogu ge ǁîkha daob hoaragab ai gere ôa, xawe hō tama i xui-ao.
JOS.2.23	Nēti kha ge ǁnā ǀgam khoekha oa tsî ǃhomma xu ǁgôaxa tsî ǃgâu tsî Josuab, Nunni ôab tawa sī tsî hāǂam kha go xūn hoana ge ǃhoaba bi.
JOS.2.24	Tsî kha ge Josuab ǃoa ge mî: ǃKhūb ge ǁnā ǃhūb hoaragaba sada ǃomǁae ge mā; ǃhūb di ǁanǂgāsaben hoan kom sada di ais aiǃâ go tsunio.
JOS.3.2	Tsî i ge ge ī, ǃoabasabegu ǃnona tsēdi di ǀunis ai ǁgoeǃkhaisa ge ǃgûǃganu ǃkhaisa;
JOS.3.3	tsî gu ge ǁaesa mîmā tsî ge mî: ǃKhūb, sadu Elob di ǃgaeǀhaos di ǂgaesa du ga mûo tsî Leviǁî pristergu ǁîsa ra taniga, o du ge ǁkhāti sadu di ǃkhaisa xu dāǁnâ tsî nî ǁîsa sao.
JOS.3.4	Xawe a-i soa-e hâ sadu ǁaegu tsî ǁîs ǁaegu ǀgamǀoadisi nî ī ǂhâgu kōse ǀguiros ǃnâ; î du ǁîsa tā ǀgū, ǂan du nîga ǁnā daob, ǁîb ai du nî ǃgûba; sadu ge ǁnā daoba ǃgû tama hâ i ǁari tsî aetsē xui-ao.
JOS.3.8	Ots ge satsa pristergu, ǃgaeǀhaos di ǂgaesa ra taniga mîmā tsî nî mî: Jordanǃāb ǁgammi di ǀkhâuǀams tawa go ga sīo, o go ge Jordanǃāb ǃnâ nî mâǀgara.
JOS.3.9	ǃNubaib ge Josuaba Israeli ôan ǃoa ge mî: ǃGû, î du ǃKhūb, sadu Elob di mîde ǃgâ.
JOS.3.10	ǃAruǀîb ge Josuaba ge mî: Nēs tawa du ge nî mûǂan, ûitsama Elob sadu ǁaegu hâ ǃkhaisa tsî sadu di ais aiǃâba xub ge Kanaanǁîn, Hetiǁîn, Hiviǁîn, Perisiǁîn, Girgasiǁîn, Amorǁîn tsî Jebusǁîn tsîna nî doeǁgaǂui ǃkhaisa.
JOS.3.11	Mû, ǃgaeǀhaos di ǂgaes ǃhūbaib hoab di ǃKhūb dis ge sadu aiǃâ Jordanǃāb ǃnâ nî ǃgâu.
JOS.3.12	Î du ǁnâi ūbasen disiǀgamǀa khoegu Israeli ǃhaodi diga, mâ ǃhaos hoasa xu ǀgui khoeba.
JOS.3.13	Tsî i ge nîra ī, pristergu ǃKhūb di ǂgaes, ǃhūbaib hoab di ǃKhūb disa ra tanigu di ǂaiǃnāgu ga Jordanǃāb di ǁgammi ǃnâ sī sâ ǃnubai gu ge Jordanǃāb di ǁgamga nîra ǃgaoǁnâhe, ǁnā ǁgamgu, ǀgapiseba xu ra dâuǁgôaga, tsî gu ge ǀhû hâ ǁgammi ase nîra mâ.
JOS.3.14	Tsî i ge ge ī, ǁaes ge tentomdi âna xu dāǁnâo, Jordannan nî ǃgâuse, o gu ge pristerga ǃgaeǀhaos di ǂgaesa ǁaes di ais aiǃâ ge tani.
JOS.3.15	Tsî ǁnāgu, ǂgaesa ra tanigu ge Jordanǃāb kōse sī tsî pristergu, ǂgaesa ra tanigu di ǂaidi ge ǁgam-i ǃnâ ǂgâo (tsî Jordanǃāb ge ǃgaoǁaeb di tsēdi hoade amǃgâkha âb hoakha kōse ge ǀoa hâ i),
JOS.3.17	O gu ge pristergu, ǃgaeǀhaos ǃKhūb dis di ǂgaesa ra taniga ge mâǁapo ǂnâsa ǃhūb ai Jordanǃāb ǁaegu. Ob ge Israeli hoaba ǂnâsa ǃhūb ai ge ǃgâu, hoaraga ǁaes ge Jordanna doeǃgâutoas kōse.
JOS.4.1	Tsî i ge ge ī, ǁaes ge Jordanna doeǃgâutoao, ob ge ǃKhūba Josuab ǀkha ǃhoa tsî ge mî:
JOS.4.2	Disiǀgamǀa khoega ūbasen du ǁaesa xu, mâ ǃhaos hoasa xu ǀgui khoeba.
JOS.4.3	Î du ǁîga mîmā, mî rase: Ūkhâibasen go nēpa Jordanǃāb ǁaeguba xu, pristergu di ǂaidi go ǁîs ai mâǁapo hâ i ǃkhaisa xu disiǀgamǀa ǀuidi, ǁāǁāhe hâde, î go ǁîde sago ǀkha ūǃgâu, î go ǁîde ǂnûi ǁgoeǃkhais, ǁîs ai go nē tsuxub ǃnâ nî hâǁgoas ǃnâ.
JOS.4.4	Ob ge Josuaba ǁnā disiǀgamǀa khoega ge ǂgai, Israeli ôana xub ge ǂnûiǂgāga, mâ ǃhaos hoasa xu ǀgui aoba.
JOS.4.5	Tsî Josuab ge ǁîgu ǃoa ge mî: Aiǃgû go ǃKhūb, sago Elob di ǂgaes aiǃâ, Jordanǃāb ǁaegub kōse, î go mâb hoab âgo ǀgui ǀuisa ǁîb di ǃhōs ai ūkhâi, ǃhaodi Israeli ôan didi di ǀgaus ǃoa;
JOS.4.7	o du ge ǁîn ǃoa nî mî: ǁGamgu Jordanǃāb digu ge ǃgaeǀhaos di ǂgaes ǃKhūb dis aiǃâ ge ǃgaoǁnâhe hâ i amaga; Jordannas ge ǃgâuo, o gu ge Jordanǃāb di ǁgamga ge ǃgaoǁnâhe; o di ge nē ǀuide Israeli ôana ǂâiǂâixūse nî ība ǀamosib kōse.
JOS.4.8	On ge Israeli ôana ǁnāti ge dī, Josuab ge mîmās xase; tsîn ge disiǀgamǀa ǀuide ge ūkhâi Jordanǃāb ǁaeguba xu, ǃKhūb ge Josuab ǃoa ǃhoa khami, Israeli ôan di ǃhaodi di ǀgaus ǃoa; tsîn ge ǁîde ge ūsīǀhao tsuxuǁgoeǃkhais tawa, tsîn ge ǁîde ǁnāpa ge ǂnûi.
JOS.4.9	Tsî Josuab ge ǁkhāti disiǀgamǀa ǀuide ge ǂnûikhâi Jordanǃāb ǁaegu ǁnā ǃkhais, pristergu, ǃgaeǀhaos di ǂgaesa ge tanigu di ǂaidi ǁîs ai ge mâ is ai; tsî di ge ǁnāpa hâ nētsēs kōse.
JOS.4.10	Tsî pristergu, ǂgaesa ge tanigu ge Jordanǃāb ǁaegu ge mâ, ǁnā xūn, ǃKhūb ge Josuaba mîmān ǁaesab nî mîban hoan ge dītoahes kōse, Moseb ge Josuaba mîmān hoan ǃoa. Os ge ǁaesa ǃhae tsî ge doeǃgâu.
JOS.4.11	Tsî i ge ge ī, ǁaes ge ǃgâutoao, os ge ǃKhūb di ǂgaesa ge ǃgâu tsî pristergu ona ǁaes di ais aiǃâ.
JOS.4.13	Hakadisiǀoadisi nî ī ǂhomisen hâ toro-aogu ge ǃKhūb di ais aiǃâ ge ǃgâu, ǃkhammi ǁga ǂgādi Jerixos dide ǃoa.
JOS.4.15	Tsî ǃKhūb ge Josuab ǁga ge mî:
JOS.4.16	Mîmā pristergu, ǃgaeǀhaos di ǂgaesa ra taniga, î gu Jordanna xu ǃapaǂoaxa ti.
JOS.4.17	ǃNubaib ge Josuaba pristerga mîmā tsî ge mî: ǃApaǂoaxa go Jordanna xu.
JOS.4.18	Tsî i ge ge ī, pristergu, ǃKhūb di ǃgaeǀhaos di ǂgaesa ra tanigu ge Jordanǃāb ǁaeguba xu ǃapa tsî pristergu di ǂaiǃnāgu ge ǂnâsa ǃhūb kōse ǂgaekhâiheo, o gu ge Jordanǃāb di ǁgamga ǁkhawa ǁîgu di ǃkhais ai oahā tsî ge dâu, ǁaris tsî aetsēs khami, ǁîgu di amǃgâkha hoakha ai.
JOS.4.20	Tsî Josuab ge ǁnā disiǀgamǀa ǀuidi, Jordanna xun ge ūde Gilgals tawa ge ǂnûikhâi.
JOS.4.22	o du ge sadu di ôana hōhōǃnâ tsî: ǂNâsa ǃhūb ain Israeli ôana nē Jordanna ge ǃgâu amaga, ti nî mî.
JOS.4.24	ǁaedi, ǃhūbaib didi hoadi ǃKhūb di ǃommi a ǀgaisa ǃkhaisa nî ǂanga; ǃKhūb, sadu Eloba du nî ǃaose, mâ ǁaeb hoab ai.
JOS.5.3	ǃNubaib ge Josuaba ǀuigôade dībasen tsî Israeli ôana ge ǃgao aikhōgu di ǃnoms ai.
JOS.5.4	Tsî nēs ge ǃkhais, ǁîs ǃaromab Josuaba ǁîna gere ǃgaosa: ǁNā ǁaes, Egipteba xu ge doeǂoas hoas, aoregu hoagu, toro-aogu hoagu ge ǃgaroǃhūb ǃnâ daob ai ge ǁō, Egipteba xun ge doeǂoao.
JOS.5.5	ǁNā ǁaes, doeǂoa ges hoaragas ge ǃgaohe hâ i xui-ao, xawe ǁnā ǁaes, ǃgaroǃhūb ǃnâ daob ai ge ǃnaes hoas ge doeǂoan ges khaoǃgâ ǃgaohe tama ge hâ i.
JOS.5.7	Xawe ǁîn di ôagab ge ǁîgu di ǃkhais ai ge ǂnûi, ǁîgab ge Josuaba gere ǃgao, aikhōba gu ūhâ amaga, daob ai gu ǃgaohe tama hâ i xui-ao.
JOS.5.8	Tsî i ge ge ī, hoaraga ǁaes ge ǃgaotoaheo, o gu ge ǁîgu di ǃkhais ai ge hâ, ǁgoeǃkhais ǃnâ, ǂuru gu ges kōse.
JOS.5.9	Ob ge ǃKhūba Josuab ǃoa ge mî: Nētsē ta ge tita taosib Egipteb diba sado xu go ǁkhaebē. ǁNā-amagas ge ǁnā ǃāsa Gilgal ti ra ǂgaihe, nētsēs kōse.
JOS.5.11	Tsîn ge ǃhūb di ǃhorob nau kurib dib xa sao ra tsēs Pasxab dis khaoǃgâ ǀkhuruoǃnâ peregu tsî amǀkhāhe hâ ǃnurugu tsîga gere ǂû, ǁnā tsēs ǁkhās ai.
JOS.6.1	Tsî Jerixos ge ǁāga ǂganam, tsî ge ǂganamsen hâ i Israeli ôan di ais aiǃâ; khoe-i xare-i ge ǂoa tama tsî khoe-i xare-i ge ǂgâ tama ge hâ i.
JOS.6.2	ǃNubaib ge ǃKhūba Josuab ǃoa ge mî: Mû, tita ge Jerixosa ǁîs di gao-aob tsî ǁîs di ǃkham ǁkhā ǁē-aogu ǀkha sa ǃomǁae go mā.
JOS.6.3	O go ge sago toro-aogo hoago ǃāsa nî ǃgûǂnamipe, ǃāsa ǀgui ǃnās ai ra hâǂgāǃâ; nēti go ge ǃnani tsēdi kōse nî dī.
JOS.6.5	O i ge nîra ī, xâiǁnâb ra ǂause xâihe ǃnubai, xâiǁnâb di ǀōba du ga ǁnâuo, os ge ǁaes hoasa kaise nî dâ; ob ge ǃās di ǂnubiǂgoaba nîra ǁnāǁgoe, tsîs ge ǁaesa ǁîba-ū nîra ǃapaǂgâ mâ-i hoa-e ǁî-i ǃoa-ai.
JOS.6.6	ǃNubaib ge Josuab, Nunni ôaba pristerga ǂgai tsî ǁîgu ǃoa ge mî: ǃGaeǀhaos di ǂgaesa tani, î gu hû pristerga hû bairaxâiǁnâga tani, ǃKhūb di ǂgaes aiǃâ.
JOS.6.7	Tsî ǁaes ǃoab ge ge mî: ǃGûsī î du ǃāsa ǃgûǂnamipe, tsî ǁāǁāǁâtanisen hâna an ǃgû ǃKhūb di ǂgaes aiǃâ.
JOS.6.8	Tsî i ge ge ī, Josuab ge ǁaes ǃoa ǃhoas xase gu ge hû pristerga ge ǃgû, hû bairaxâiǁnâga ra taniǃâ ǃKhūb di ais aiǃâ; ǃgûgauǃâ gu ge bairaxâiǁnâga gere xâi; tsî ǃgaeǀhaos di ǂgaes ge ǁîga ge sao.
JOS.6.9	Tsî ǁâtanisen hâb hoab ge pristergu, xâiǁnâga ra xâigu di ais aiǃâ ge ǃgû; tsî nau ǁaes, khaosǀkhāb ai hâs ge ǂgaesa ge sao, ǃgû gu gau tsî xâiǁnâga gu ra xâi hîa.
JOS.6.10	Tsî Josuab ge ǁaesa mîmā tsî ge mî: Sadu ge dâ tide, ā, dommi âdu ge ǁnâuhe tide, tsî mî-i xare-i ge sadu di amsa xu ǂoa tide, ǁnā tsēs ai ta nî: Dâ! ti mîs kōse; ǃnubai du ge nî dâ.
JOS.6.11	Tsîb ge ǃKhūb di ǂgaesa ǃāsa ge ǃgûǂnamipe kai, ǀgui ǃnās ai ǁîsa ra hâǂgāǃâ; ǃnubain ge ǁkhawa ǁgoeǃkhais ǃnâ hā tsî ǁgoeǃkhais ǃnâ ge hâǁgoa.
JOS.6.12	ǁNās khaoǃgâb ge Josuaba ǃnauǁgoaga ge khâi, tsî pristergu ge ǃKhūb di ǂgaesa ge tani.
JOS.6.13	Tsî hû pristergu ge hû bairaxâiǁnâga ǂgaes ǃKhūb dis aiǃâ ra taniǃâ ge ǃgûgau i tsî xâiǁnâga gere xâi; tsî ǁâtanisen hân ge ǁîgu aiǃâ ge ǃgû, tsî nau ǁaes, khaosǀkhāb ǃgâ hâs ge ǃKhūb di ǂgaesa ge sao, ǃgû gu gau tsî xâiǁnâga gu ra xâi hîa.
JOS.6.14	Nētin ge ǃāsa ǀgui ǃnās ai ge ǃgûǂnamipe ǀgamǁî tsēs ai; tsîn ge ǁkhawa ǁgoeǃkhais ǃoa ge oa. Nētin ge ǃnani tsēdi kōse gere dī.
JOS.6.15	Tsî i ge ge ī, hûǁî tsēs ai, on ge ǃnauǁgoaga ge khâi, ǁgoas ra ǁgoa hîa tsîn ge ǃāsa gere ǃgûǂnami ǁkhā dommi ai hû ǃnādi kōse; ǁnā tsēs ǀguis ain ge ǃāsa hû ǃnādi kōse ge ǃgûǂnami.
JOS.6.16	O i ge hûǁî ǃnās ai ge ī, pristergu xâiǁnâga ra xâi hîa, ob ge Josuaba ǁaes ǃoa ge ǃhoa: Dâ re! ǃKhūb ge ǃāsa sado go mā xuige.
JOS.6.19	Tsî ǀhaiǀurib, ǃhuniǀurib, ǂaib tsî ǂnūǀurixapan ge ǃKhūba nî ǃanuba; ǃKhūb di ǁuib ǃnân ge nî sī.
JOS.6.21	Tsîn ge ǃās ǃnâ hân hoana ge ǀâxare, aoba xu taras kōse, ǀgôaba xu kairab kōse tsî gomab kōse tsî gūb kōse tsî eseli kōse gôab di ǀāb ǀkha.
JOS.6.24	On ge ǃāsa ǀaes ǀkha ge khauǃkhū tsî ǁîs ǃnâ hân hoana; ǀhaiǀurib tsî ǃhuniǀurib ǀguiban ge ǂaib tsî ǂnūǀurisoan ǀkha ǃKhūb ommi di ǁhōb ǃnâ ge mā.
JOS.6.27	Nētib ge ǃKhūba Josuab ǀkha ge hâ i, tsî gommi âb ge ǃhūb hoaragaba ge ǃgûǃganu.
JOS.7.2	Tsî Josuab ge Jerixosa xu Ais, Bet-Avens tawa ǁgoes, Bet-Elsa xu aiǂoasǀî hâs ǃoa khoega sîo, ob ge ǁîgu ǃoa ǃhoa tsî: ǃGûǃapa î go ǃhūba ǃkhē! ti ge mî. O gu ge ǁnā khoega ǃgûǃapa tsî Aisa ge ǃkhē.
JOS.7.3	ǁÎs khaoǃgâ gu ge Josuab ǃoa oa tsî ǁîb ǃoa ge mî: As tā ǁaes hoasa ǃapa, a gu ǀgamǀoadisi aogu kas, ǃnonaǀoadisi aogu kas hoasa ǃapa, Aisa gu nî ǂnause, tā ǁaes hoasa ǁnāǀî ǀhupuǀhupu, ǀoro khoeron komo.
JOS.7.4	Nēti gu ge ǁaes di ǃnonaǀoadisi nî ī khoega ǁnāǀî ge ǃapa; ǁîgu ge ge ǁhâ Ais khoegu di ais aiǃâ.
JOS.7.5	Tsî Ais di khoegu ge ǁîgu xa ǃnonadisiǃnaniǀa khoega ǂnau tsî ǁîga ge ǃgôaǃgon ǁāb aiǃâba xu Sebarims kōse, tsî ǁnō-i tawa ge ǂnau gu. ǃNubaib ge ǁaes di ǂgaoba tsuni tsî ge ǁgam kai.
JOS.7.6	ǃNubaib ge Josuaba saran âba ǀkhau tsî ais âb ai ge ǁnā ǃhūb ai ǃKhūb di ǂgaes aiǃâ ǃuis kōse, ǁîb tsî Israeli di kaigu on, tsî gu ge tsara-e ge tsoro ǁîgu di danadi ai.
JOS.7.7	Ob ge Josuaba ge mî: Okha, ǃKhūtse, ǃKhūtse, tare xū-i ǃaromats ǁnâi nē ǁaesa Jordanna ge ǃgâu kai, Amorǁîn di ǃomǁaets nî mā dase, hîǀhuru dats nîse? Î da ga ǂkhî tsî Jordanǃāb nauǃanib ai hâ hâ i!
JOS.7.8	Ti ǃKhūtse, tare-e ta kha ǁnâi nî mî, Israeli khākhoen âb aiǃâ ǃaoba go unus khaoǃgâ?
JOS.7.10	ǁGoasib ge ǃKhūba Josuab ǃoa ge mî: Khâi, tare xū-i ǃaromats kha ǁnâi ais âts ai ǁgoe?
JOS.7.11	Israeli ge go ǁore; tsîn ge ǁkhāti ti ǃgaeǀhaos, ǁîna ta ge mîmāsa go ǃûǂam, tsîn ge ǁkhāti ǀâxarehe hân xa go ū tsî ǁkhāti go ǀâ tsî ǁkhāti go ǂhomi tsî sîsenūdan ân ǃnaga ǁîna go ǁgui.
JOS.7.12	ǁNā-amagan ge Israeli ôana nî mâ ǁoa ǁîn di khākhoen aiǃâ, ǃaoban ge khākhoen ân di ais aiǃâ nî unu, ǀâxarexū kain go amaga. Tita ge ǃaruǀî sadu ǀkha hâ tide, ǀâxareba du ga sadu ǁaeguba xu hîkākā tama io.
JOS.7.14	O du ge ǁgoaǁaeb ai nî ǀgū, sadu di ǃhaodi ī xase; o i ge nîra ī, ǁnā ǃhaos, ǃKhūb xa ga hōhes, ǁîs ge nî ǀgū hā, ǃhaoǃnādi ī xase, tsî ǃKhūb xa ga hōhe ǃhaoǃnās, ǁîs ge nî ǀgū ommi din ī xase, tsî ǃKhūb xa ga hōhe ommi din, ǁîn ge nî ǀgū ao-aobese.
JOS.7.15	O i ge nîra ī, ǀâxareb ǀkha ga hōheb nî ǀaes ǀkha khauǃkhūhe ǃkhaisa, ǁîb tsî ūb hân hoan tsîna, ǃKhūb di ǃgaeǀhaosab ge ǃûǂam amaga, tsî gâresi-eb ge Israeli ǃnâ dī amaga.
JOS.7.18	Tsî ommi din âbab ge ǀgū kaio ao-aobese, ob ge Axanna ge hōhe, Karmib ôab, Sabdib ôab, Serab ôab, Judab ǃhaos diba.
JOS.7.19	ǁGoasib ge Josuaba Axanni ǃoa ge mî: Ti ôa, ǃKhūb, Israeli Eloba ǃgôa îts ǁîba ǁguiǁnâba; îts tita ǂanǂan re, tare xū-ets go dī ǃkhaisa; tā xū-e tita xu gaugau.
JOS.7.20	Ob ge Axanna Josuaba ǃeream tsî ge mî: Amase ta ge ǃKhūb, Israeli Elob ǃoagu ǁore tsî nēti tsî nauti goro dī.
JOS.7.21	Tita ge ǁkhâuǁnâxūn ǃnâ ǃgomǀgausa tsî ǂkhaisa Babilonǁî ǂamsaraba go mû xui-ao tsî ǀgamkaidisi sekeldi ǀhaiǀurib xa tsî ǃhuniǀurinammi, korodisi sekeldi kōse ǃgomma, o ta ge tura tsî ǁîna ge ū; tsî mû, ǁîn ge ǃhūb ǃnâ gaugauhe hâ ti tentoms ǁaegu, tsî ǀhaiǀuriba ǁîn ǃnaga.
JOS.7.22	ǃNubaib ge Josuaba sîsabega ge sî, tentoms ǃoa ge ǃkhoega; tsî mû, ǁîn ge tentoms ǃnâ gaugauhe ge hâ i, tsî ǀhaiǀuriba ǁîn ǃnaga.
JOS.7.23	O gu ge ǁî xūna tentoms ǁaeguba xu ū tsî Josuab tawa tsî Israeli ôan hoan tawa ge ūsī; tsî gu ge ǁîna ǃKhūb di ais aiǃâ ge tsoroǁgui.
JOS.7.24	On ge Josuab tsî Israeli hoab ǁîb ǀkha Axanna, Seraxi ôab, ǀhaiǀurib, ǂkhaisa ǂamsarab, ǃhuniǀurinammi, ǁîb di ôagu, ǁîb di ôadi, ǁîb di goman, ǁîb di eseln, ǁîb di ǀgoan, ǁîb di tentoms tsî ūb hân hoana ge ū, tsîn ge ǁîna ǃgoaǃnāb Axori ǃoa ge ūǃgû.
JOS.7.25	Ob ge Josuaba ge mî: Matikōsets go gongonǃnâ da! Ob ge ǃKhūba satsa nî gongonǃnâ nētsēs ǁkhās ai. Ob ge hoaraga Israela ǁîba ge ǀuiǁhom, tsîn ge ǁîna ǀaes ǀkha ge khauǃkhū; tsîn ge ǀuide ǁîn ai ge ao.
JOS.8.1	ǃNubaib ge ǃKhūba Josuab ǃoa ge mî: Tā ǃao îts tā ǂkhabuǂâi. Toroǁaes hoasa sa ǀkha ū îts khâi îts ǃapa Ais ǁga; mû, tita ge Ais di gao-aob, ǁîb di ǁaes, ǁîb di ǃās tsî ǁîb di ǃhūb tsîna sa ǃomǁae go mā.
JOS.8.3	Ob ge Josuaba khâi tsî toroǁaes hoasa, Ais ǃoan nî ǃapase. Tsî Josuab ge ǃnonaǀoadisi khoega ge ǃkhōǂuibasen, ǃkham ǁkhā ǁē-aoga, tsîb ge ǁîga tsuxuba ge sîǂui,
JOS.8.4	tsîb ge mîmā gu tsî ge mî: Mûbasen î go ǃāsa ǃgâǃhabi-aose ǁgoeba ǁîs ǃgâba xu; xawe î go tā ǃnūse bē ǃāsa xu, î go hoatsama ǂhomisen hâ.
JOS.8.5	O ta ge tita hâǀkhā te hâ ǁaes hoas ǀkha ǃāsa nî ǀgū. Tsî ī-i kao, ǂoaxa tsî gu ga ǃoa geo, ǂguro ǃnās ais khami, o ge ge nî ǃhū ǁîn di ais aiǃâ.
JOS.8.7	ǃNubai go ge ǁgoeǃgâǃkhaisa xu khâi tsî ǃāsa nî ū; ǃKhūb, sago Elob ǁîsa sago ǃomǁae nîra mā xui-ao.
JOS.8.8	Tsî i ge nîra ī, ǃāsa go ga ūo, o go ge ǃāsa ǀaes ǀkha nî ǂhubi; ǃKhūb di mîs ǃoa go ge nî dī; mû, tita ge ǁîsa ge mîmā go.
JOS.8.9	Nētib ge Josuaba ǁîga ge sî, tsî gu ge ǁgoeǃgâǃkhais ǃoa ge ǃgû, tsî gu ge Bet-Els tsî Ais tsîra ǁaegu ge hâ huriǂoasǀî, xawe Josuab ge ǁnā tsuxub ǃnâ ǁaes di ǁaegub ǃnâ ge hâǁgoa.
JOS.8.10	Tsî Josuab ge ǃnauǁgoaga khâi tsî ǁaesa ge kō; tsîb ge ge ǃapa, ǁîb tsî Israeli di kaiga ǁaes di ais aiǃâ Ais ǃoa.
JOS.8.11	Tsî toroǁaes, ǁîs ǀkha hâs hoas on ge ge ǃapa; o gu ge ǀgū tsî ǃās ǃoa-ai ge sī, tsî gu ge Ais di ǀapasǀî ge ǁgoe; tsî ǃgoaǃnāb ge ǁîb tsî Ais ǁaegu ge hâ i.
JOS.8.12	Tsîb ge ǁkhāti koroǀoadisi nî ī khoega ū tsî ǁîga ǃgâǃhabi-aose ge ǁgui Bet-Els tsî Ais tsîra ǁaegu, ǃās di huriǂoasǀî.
JOS.8.13	Tsîn ge ǁaes, ǁgoeǃkhais hoas, ǃās di ǀapasǀî ǁgoesa ge mâi, tsî ǁgoeǃkhais âs ge ǃās di huriǂoasǀî ge hâ i. Tsî Josuab ge ǁnā tsuxub ǁkhāb ǃnâ ǃgoaǃnāb di ǁaegub ǃnâ ge ǃgûǂgâ.
JOS.8.14	Tsî i ge ge ī, Ais di gao-aob ge mûo, on ge ǃhae tsî ǃnauǁgoaga ge khâi, tsî ǃās di khoegu ge ge ǂoa, Israela gu nî ǃoaga ǃkhams ǁga, ǁîb tsî ǁîb di ǁaes hoas, mîmâisa ǁaeb ai, ǂgāb aiǃâ, ǀūb a amaga, khoe-i ǁîba ǃgâǃhabi-aoga ǁguiba hâ ǃkhaisa, ǃās ǃgâb ai.
JOS.8.15	Ob ge Josuab tsî hoaraga Israela ge ǂnauhe ǁîgu di aidi aiǃâ; tsîn ge ǃgaroǃhūb di daobǀî ge ǁhai.
JOS.8.16	ǁNā-amagas ge ǃās ǃnâ hâ hoaraga ǁaesa ge ǂgaiǀhûhe, ǁîgan nî sauruǃgonse, on ge Josuaba sauruǃgon tsî ǃāsa xu ge ǂgaeǂuihe.
JOS.8.17	Tsî ǀgui aob xareb ge ǃgau tama Ais tsî Bet-Els tsîra ǃnâ, hîa ǂoa tamaba Israeli khaoǃgâ; tsîn ge ǃāsa ǁkhowa-amsase ǁnāxū tsî Israela ge sauruǃgon.
JOS.8.18	ǃNubaib ge ǃKhūba Josuab ǃoa ge ǃhoa: Gôab, sa ǃomǁae hâba ǀhōǂui Aisǀî, tita ge ǁîna sa ǃomǁae nîra mā xuige. Tsîb ge Josuaba gôab, ǁîb ǃomǁae hâba ǃāsǀî ge ǀhōǂui.
JOS.8.19	O gu ge ǃgâǃhabi-aoga ǃhaese ǃkhais âga xu khâi tsî, ǃommi âbab ra ǀhōǂui hîa ǃkhoe tsî ǃās tawa sī tsî ge ū si, tsî gu ge ǃhae tsî ǃāsa ǀaes ǀkha ge ǂhubi.
JOS.8.20	Tsî Ais di khoegu ge ǂnan tsî kō-o, mû, ob ge ǀanni ǃās diba ǀhommiǀî ra ǃapa, tsî gu ge nē ǀkhāb tamas ka io nau ǀkhāb ai gu nî ǁhâ soa-e ge ūhâ tama hâ i, ǁaes, ǃgaroǃhūb ǃoa ra ǁhâs ge sauruǃgon ra gu ǃoa oa xui-ao.
JOS.8.21	Tsî Josuab tsî Israeli hoab ge ǃgâǃhabi-aogu ge ǃāsa ū tsî ǃās di ǀanni ra ǃapa ǃkhaisa mûo, on ge oa tsî Ais di khoega ge ǂnau.
JOS.8.22	ǁKhātin ge nauna ǃāsa xu ǁîna ge ǃoa, on ge ǁîna Israelǁîn ǁaegu ge hâ, nēna nē ǀkhāba xu tsî nauna nau ǀkhāba xu; tsîn ge ǁîna ge ǂnau, khoe-i ǁîn ǃnâ ǃgau tama tsî ûi tama ge is kōse.
JOS.8.23	Tsî gao-aob Ais diban ge ûitsamase ǃkhō tsî Josuab tawa ge ūsī bi.
JOS.8.24	Tsî i ge ge ī, Israeli ge Ais di ǁansabena ǃgamtoao ǃaub ai, ǃgaroǃhūb, ǁîb ǃoan ge ǁîna sauruǃgon hâ ib ǃnâ, tsî ǁîn hoan ge gôab di ǀāb xa ǁnāo, ǁîn hoan ge hîǀhuruhe hâ is kōse, ob ge Israeli hoaba Ais ǃoa oa tsî ǁîna gôab di ǀāb ǀkha ge ǂnau.
JOS.8.25	Tsî ǁnātsē ge ǁnān hoan, aogu tsî taradi tsîn ge disiǀgamǀaǀoadisi ge i, hoatsama Ais di khoen ǀguina.
JOS.8.27	Israelǁîn ge ǀgoan tsî ǁkhâuǁnâxūn nē ǃās din ǀguina ge ǀâbasen, ǃKhūb di mîs, Josuabab ge mîmāsa ǃoa.
JOS.8.28	Tsî Josuab ge Aisa ge khauǃkhū, tsîb ge ǁîsa ǀamo ǀuiǁkhopose ge ǂnûi, hîǀhuruse nētsēs kōse.
JOS.8.31	Moseb, ǃKhūb di ǃgāb ge Israeli ôana mîmā xase, ǂhanub di ǂkhanis Moseb dis ǃnâ xoahe hâs ǁkhās khami, altars ǁhauhe tama ǀuidi, ǁîdi ai i ǂnūǀuri-i xare-e gongonhe tama hâ idi xa. ǁÎs ain ge ǃKhūba khauǁguibade gere ǁguiba, ǁkhātin ge ganganǁguibade gere ǁguiba.
JOS.8.32	Tsîb ge ǁnāpa ǁkhāti ǀuidi ai ge xoa xoaǁnâs Moseb di ǂhanub dis, hîab ge xoasa Israeli ôan di ais aiǃâ.
JOS.8.34	Tsî ǁnās khaoǃgâb ge ǂhanub di mîdi hoade gere khomai, ǀkhaeb tsî ǀâxareb tsîkha, ǂhanub di ǂkhanis ǃnâ xoahe hân hoan ǃoa.
JOS.8.35	ǀGui mî-i, Moseb ge mîmādi hoadi di-i ge hâ tama hâ i, Josuab xa Israeli di ǀhaohâb hoab tsî taradi tsî ǀgôaron tsî ǃhaokhoen, ǁîn ǁaegu ra ǃgûn tsîna ǃgarise khomaibahe tama ge hâ i-e.
JOS.9.1	Tsî i ge ge ī, gao-aogu, Jordanǃāb nē ǃanib ai ǃhommi tsî ǃgoaǃnāb ǃnâ tsî Kaihurib di ǂnûidomdi hoadi tawa Libanonni ǃoa-ai hâgu ge ǁnâuo, Hetiǁîn, Amorǁîn, Kanaanǁîn, Perisiǁîn, Hiviǁîn tsî Jebusǁîn tsîna,
JOS.9.2	o gu ge hoatsama ge ǀhao, Josuab tsî Israeli ǀkha gu ǃkhamga nî ǀguiǂâixase.
JOS.9.4	on ge ǁkhāti gāxaǃnâsise sîsen tsî sîsabese ge ǁgoasen, tsîn ge ǀoro ǁhōga ge ū ǁîn di eseln ai tsî ǀorotoa tsî ǂomhe hâ ǂauxûiǁhōga,
JOS.9.5	tsî ǀoro tsî ǃnabahe hâ ǁharona ǂaidi ân tawa tsî ǀoro sarana sorodi ân tawa; tsî pereb, daob ain ūhâb hoab ge karo tsî ge ǀhōpere hâ i.
JOS.9.6	Tsîn ge Josuab ǃoa ge ǃgû ǁgoeǃkhais ǃnâ Gilgals tawa, tsîn ge ǁîb ǃoa tsî Israels di aogu ǃoa ge mî: Sige ge ǃnū ǃhūba xu go hā, xuige ǃgaeǀhao-e dī-ū ge re.
JOS.9.8	O gu ge Josuab ǃoa: Sa ǃgāda ge sida, ti ge mî. ǁGoasib ge Josuaba ǁîga: Tarigo sago, tsî mapa xu go go hā? ti ge dî.
JOS.9.9	O gu ge ǁîb ǃoa ge mî: Sa ǃgāda ge kaise ǃnū ǃhūba xu go hāda ǃKhūb, sa Elob di ǀons ǃaroma, gommi âb tsî Egipteb ǃnâb ge gere dī xūn hoana da ge ǁnâu amaga;
JOS.9.11	ǁNā-amagan ge sida di kaigu tsî ǃhūb di ǁansaben hoana sige ǃoa ǃhoa tsî ge mî: Daob ǂûna sago ǃomǁae ū î go ǁîna ǃgûǃoa î go ǁîna ǃoa mî: Sadu di ǃgāda ge sida, xuige ǁnâi ǃgaeǀhao-e dī sida ǀkha.
JOS.9.12	Nē pereb âge ge ge ǀgamsab a hîa daob ǂûse sige omma xu ge ū, ǃgûǂoa ge ge tsēs ai, sadu ǃoa ge nî ǃgûse; xawe mû, nēsib ge karo tsî ǀhōpere hâ.
JOS.9.13	Tsî nē ǂauxûiǁhōgu, sige ge ǀoaǀoagu ge ge ǀasa i, xawe mû, ǁîgu ge go toa; tsî nē saran âge tsî ǁharodi âge ge go ǀoro kaise gaxus daob dis xa.
JOS.9.16	Tsî i ge ǃnona tsēdi di ǀunis ai ge ī, ǃgaeǀhaosan ge ǁîgu ǀkha dīs khaoǃgâ, on ge ge ǁnâu, ǁîn di ǀgūkhoen a ǃkhaisa, tsî ǁîn ǁaegun ǁan hâ ǃkhaisa.
JOS.9.17	Israeli ôan ge aiǃâb ǃoa doeo, on ge ǃnonaǁî tsēs ai ǁîn di ǃādi tawa ge sī. Tsî ǁîn di ǃādi ge Gibeons, Kefiras, Beerots tsî Kirjat-Jearims tsîde.
JOS.9.18	Tsî Israeli ôan ge ǁîna ǂnau tama, ǀhaohâb di ǂgaeǂgui-aogu ge ǁîna ǃKhūb, Israeli Elob tawa nūba amaga. ǁNā-amagab ge hoaraga ǀhaohâba ǂgaeǂgui-aogu ai ge ǀara.
JOS.9.19	ǃNubai gu ge ǂamsagu hoaga hoaraga ǀhaohâb ǃoa ge mî: Sige ge ǁîna ǃKhūb, Israeli di Elob tawa ge nūba, o ge ge ǁîna tsâǀkhā ǁoa.
JOS.9.20	Nēsa ge ge nî dī, ûib ǃnâ ge ǁîna nî sâusa, ǁaib sige ai hâ tidese ǁnā nūs, ǁîna ge ge nūbas ǃaroma.
JOS.9.21	ǃAruǀî gu ge ǂgaeǂgui-aoga ǁîn ǃoa ge mî: An ûi în hoaraga ǀhaohâb di ǀaeǁhā-ao tsî ǁgamxuri-ao kai, ǂgaeǂgui-aogu ǁîna ǃoa ge mî xase.
JOS.9.22	Ob ge Josuaba ǁîna ǂgai tsî ǁîn ǃoa ge ǃhoa, mî raǃâ: Tarexa du sida gā tsî go mî: Sida ge ǃnūse sado xu hâ, sida ǁaegu du ǁan hâ hîa?
JOS.9.23	Tsî nēsi du ge ǀâxarexuhe hâse hâ, sadu ǃnân ge toa tide ǁîn hîa ǃgān tsî ǀaeǁhā-aon tsî ǁgamxuri-aona ti Elob di ommi tawa.
JOS.9.24	On ge Josuaba ǃeream tsî ge mî: ǂAnǂansase da ge sida, sa ǃgāda, ge ǂanǂanhe, ǃKhūb, sa Elob ge ǃgāb âb Moseba mîmāsa, ǁîb nî sado nē ǃhūb hoaba mā, tsî nē ǃhūb di ǁansabenab nî sadu aiǃâ hîkākā ǃkhaisa, o da ge sadu di aidi aiǃâ ge ǃao sida di ûib ǃaroma; ǁnā-amaga da ge nē ǃkhaisa go dī.
JOS.9.25	Tsî nēsi mû, sida ge sa ǃomǁae hâ; dī, sa mûǁae i a ǃgâi tsî ǂhanu khami sida ǀkha.
JOS.9.26	Ob ge ǁnāti ǁîna dī tsî ǁîna ge ore Israeli ôan di ǃomma xu, on ge ǁîna ǃgam tama ge i.
JOS.10.2	on ge kaise ge ǃao, Gibeons ge kai ǃā i xui-ao, gao-aosi ǃādi di ǀguis khami; ā, Ais ǃgâ-ais ge ǁîsa ge kai i, tsî ǁîs di khoegu ge ge ǀgaisa i.
JOS.10.3	ǁNā-amagab ge Adoni-Sedeki, Jerusalems di gao-aoba ge sî Hohammi, Hebrons di gao-aob ǃoa tsî Pirammi, Jarmuts di gao-aob ǃoa tsî Jafiab, Laxis di gao-aob ǃoa tsî Debiri, Eglons di gao-aob ǃoa mî raǃâ:
JOS.10.4	ǃApahā tita ǁga î go hui te, î ge Gibeonsa ǂnau, Josuab tsî Israeli ôan ǀkhas go ǂkhîba dī amaga.
JOS.10.5	ǃNubai gu ge ǀhao tsî ge ǃapa koro gao-aogu Amorǁîn diga: Jerusalems di gao-aob tsî Hebrons di gao-aob tsî Jarmuts di gao-aob tsî Laxis di gao-aob tsî Eglons di gao-aob tsîga, ǁîgu tsî ǁîgu di toroǂnubidi hoade; tsîn ge Gibeonsa xāǂgā tsî ǁîsa ge ǃkhamū.
JOS.10.6	O gu ge Gibeons di aoga sîsabega ge sî Josuab ǁga ǁgoeǃkhais ǃnâ Gilgals tawa, mî raǃâ: Sa ǃomkha tā ǂgaedawa sa ǃgāda xu, ǃhaese ǃapahā sida ǁga îts ore da, îts hui da, Amorǁîn di gao-aogu, ǃhommi ai ǁan hâgu hoagu ge sida ǃoagu go ǀhao xuige.
JOS.10.7	ǃNubaib ge Josuaba Gilgalsa xu ge ǃapa, ǁîb tsî toroǁaes hoas ǁîb ǀkha tsî ǃkham ǁkhā ǁē-aogu hoaga.
JOS.10.8	ǃKhūb ge Josuab ǃoa mî xui-ao: ǁÎna tā ǃao, sa ǃomǁae ta ge ǁîna go mā xuige; khoe-i xare-i ân ge sa ais aiǃâ mâ ǁkhā tide.
JOS.10.9	Nētib ge Josuaba ǃhaese ǁîn ai ge hā; tsuxub hoabab ge Gilgalsa xu gere hāǃapa.
JOS.10.10	Tsî ǃKhūb ge ǁîna Israeli di ais aiǃâ ge ǃhuriǃhuri; ob ge Gibeons tawa ǁîna kai ǂnaus ǀkha ge ǂnau, tsîb ge ǁîna Bet-Horons ǃoa gau daob ai ge ǃgôaǃgon, tsîb ge ǁîna ge ǂnau Asekas kōse tsî Makedas kōse.
JOS.10.12	ǃNubaib ge Josuaba ǃKhūb ǀkha ge ǃhoa, ǃKhūb ge Amorǁîna Israeli ôan di ais aiǃâ māǁnâ tsēs ai, tsîb ge Israeli di mûdi aiǃâ ge mî: Sorese, ǂkhîse mâ Gibeons tawa, tsî sats ǁkhâtse, ǃgoaǃnāb Ajalons dib ǃnâ!
JOS.10.15	ǁGoasib ge Josuaba ge oa tsî hoaraga Israeli ǁîb ǀkha, ǁgoeǃkhais Gilgals tawa.
JOS.10.16	Tsî ǁnā koro gao-aogu ge ǃhū tsî ge gaugausen Makedas tawa hâ ǁhoab ǃnâ.
JOS.10.17	Ob ge Josuaba ge ǂhôahe, ǁnā koro gao-aogu ge Makedas tawa hâ ǁhoab ǃnâ hōhe ti.
JOS.10.18	Ob ge Josuaba ge mî: Kai ǀuide gaba ǁhoab di ams aiǃâ, î du khoega mâi ǁîb aiǃâ, ǁîga gu nî ǃûise.
JOS.10.19	Xawe sado tā mâ, î du sadu di khākhoena sauruǃgon, î du ǁîn di ǂareba ǂnau; tān ǁîn di ǃādi ǃnā hā, ǃKhūb sadu Elob ǁîna sadu ǃomǁae ge mā xuige.
JOS.10.20	Tsî i ge ge ī, Josuab tsî Israeli ôan tsîn ge ǁîna ǂnauǂkhôatoao, hîǀhuruhen ges kōse, tsî ǁîn xa ge ǃgaun ge ǁaposa ǃādi ǃnâ sīo,
JOS.10.21	os ge hoaraga ǁaesa Josuab ǃoa ge oa ǁgoeǃkhais ǃnâ Makedas tawa ǂkhîb ǃnâ; khoe-i xare-i ge ǁî-i di namsa gongon tama ge i Israeliǀî.
JOS.10.22	ǁNās khaoǃgâb ge Josuaba ge mî: ǁHoaba ǁkhowa-am î du ǁnā koro gao-aoga tita ǃoa ūǂoaxa ǁnā ǁhoaba xu.
JOS.10.23	On ge ǁnāti dī tsî ǁîb ǃoa ǁnā koro gao-aoga ge ūǂoaxa ǁhoaba xu: Jerusalems di gao-aob tsî Hebrons di gao-aob tsî Jarmuts di gao-aob tsî Laxis di gao-aob tsî Eglons di gao-aob tsîga.
JOS.10.24	Tsî i ge ge ī, ǁnā gao-aogan ge Josuab ǃoa ūǂoaxao, ob ge Josuaba Israeli di aogu hoaga ǂgai tsî toroǁaes di ǂamsagu, ǁîb ǀkha ge ǃgû hâ igu ǃoa ge mî: Dāǀgū î go sago di ǂaide ǂnûi nē gao-aogu di ǃaogu ai. O gu ge dāǀgū tsî ǂaidi âga ǁîgu di ǃaogu ai ge ǂnûi.
JOS.10.25	ǃNubaib ge Josuaba ǁîgu ǃoa ge mî: Tā ǃao î go tā ǃhuri, ǀgaisa î go ǃgâiǂâixa; nētib ge ǃKhūba sago khākhoen, ǁîna go ra ǃkhamūn hoan ǀkha nîra dī xuige.
JOS.10.26	Tsî Josuab ge ǁnās khaoǃgâ ǁîga ǂnau, tsî ge ǃgam gu, tsîb ge ǁîga koro haigu ai ge ǂgāmâi; tsî gu ge haigu ai ǃuis kōse ge ǂgāmâihe hâse mâ.
JOS.10.29	ǃNubaib ge Josuab tsî hoaraga Israeli, ǁîb ǀkha hâba ge doeǃganu Makedasa xu Libnas kōse; tsîb ge Libnas ǃoagu ge ǃkham.
JOS.10.30	Tsî ǃKhūb ge ǁîs ona Israeli ǃomǁae ge mā gao-aob âs ǀkha; tsîb ge ǁîsa gôab di ǀāb ǀkha ge ǂnau tsî mâ ǀoms hoas, ǁîs ǃnâ hâsa; tsîb ge ǁîs ǃnâ khoe-i xare-e ǃgau tama; tsîb ge ǁîs di gao-aoba ge dī-ū, Jerixos di gao-aobab ge dī-ū xase.
JOS.10.31	ǃNubaib ge Josuaba aiǃâb ǃoa ge doe tsî Israeli hoaba ǁîb ǀkha Libnasa xu Laxis kōse; tsîb ge ǁîsa xāǂgā tsî ǁîs ǃoagu ge ǃkham.
JOS.10.32	Tsî ǃKhūb ge Laxisa Israeli ǃomǁae ge mā; tsîb ge ǁîsa ge ū ǀgamǁî tsēs ai, tsîb ge ǁîsa ge ǂnau gôab di ǀāb ǀkha tsî mâ ǀoms hoas ǁîs ǃnâ hâsa, Libnasab ge dī-ūn hoan ǃoa.
JOS.10.33	ǃNubaib ge Horammi, Gesers di gao-aoba ge ǂnauǂui, Laxisab nî huiga; xawe Josuab ge ǁîb tsî ǁîb di ǁaesa ge ǂnau, khoe-i xare-eb ge ǃgau tama is kōse.
JOS.10.34	Tsî Josuab ge aiǃâb ǃoa Laxisa xu Eglons kōse ge doe tsî Israeli hoaba ǁîb ǀkha; tsîb ge ǁîsa xāǂgā tsî ge ǃkhamū si.
JOS.10.35	Tsîn ge ǁnā tsēs ǁkhās ai ǁîsa ū tsî ge ǂnau si gôab di ǀāb ǀkha, tsî mâ ǀoms hoas, ǁîs ǃnâ hâsab ge ǁnā tsēs ǁkhās ai ge ǀâxare, Laxisab ge dī-ūs ǁkhās xase.
JOS.10.36	ǁNās khaoǃgâb ge Josuaba ge doeǃapa tsî hoaraga Israela ǁîb ǀkha Eglonsa xu Hebrons ǁga, tsîn ge ǁîsa ge ǃkhamū.
JOS.10.38	ǃNubaib ge Josuaba ge dabasen Debirs ǃoa tsî hoaraga Israela ǁîb ǀkha, tsîb ge ǁîsa ge ǃkhamū.
JOS.10.39	Tsîb ge ǁîsa ge ū, gao-aob âs ǀkha tsî ǁîs di ǃādi hoadi ǀkha, tsîn ge ǁîsa gôab di ǀāb ǀkha ǂnau tsî mâ ǀoms hoas ǁîs ǃnâ hâsa ge ǀâxare; tsîb ge khoe-i xare-e ǃgau tama ge i, Hebronsab ge dī-ūs ǁkhās xaseb ge ǁkhāti Debirs tsî ǁîs di gao-aoba ge dī-ū, tsî Libnas tsî ǁîs di gao-aobab ge dī-ūs ǁkhās khami.
JOS.11.1	ǁNās khaoǃgâ i ge ge ī, Jabinni, Hasors di gao-aob ge ǁnâuo, ob ge Jobab, Madons di gao-aob ǃoa ge sî tsî Simrons di gao-aob ǃoa tsî Axsafs di gao-aob ǃoa.
JOS.11.2	Tsî ǁnā gao-aogu ǀapasǀî ǃhommi ai tsî Kineretsa xu ǃkhawagasǀî tsî ǃgoaǃnāb ǃnâ tsî Nafot-Dors ǃnâ hurib amǃgâ hâgu ǃoa;
JOS.11.3	tsî Kanaanǁîn ǃoa aiǂoasǀî tsî huriǂoasǀî hân tsî Amorǁîn, Hetiǁîn, Perisiǁîn, Jebusǁîn, ǃhommi ai hân, tsî Hiviǁîn, Hermonni ǃgao hân, Mispaǃhūb ǃnâ.
JOS.11.4	Tsîn ge nēna ge ǂoa tsî ǂnubidi ân hoadi ǁîn ǀkha, kai ǁaes, ǀgopab, hurib amǃgâ ǁgoeb a ǂgui khami; tsî kaise ǂgui hān tsî kunidi tsîn ǀkha.
JOS.11.5	Nē gao-aogu hoagu ge ǀhû tsî hā tsî Meroms ǁgamgu tawa ge ǁgoe, Israelan nî ǃkhamūse.
JOS.11.6	Ob ge ǃKhūba Josuab ǃoa ge mî: Tā ǃao aidi ân aiǃâ, ǁari, nē ǁaeb ǁkhāb ai ta ge tita ǁîna hoatsama ǃgamhe hâse nîra mā Israeli di ais aiǃâ. ǁÎn di hāgats ge nî ǃhomǃhom tsî ǁîn di kunide ǀaes ǀkha nî khauǃkhū.
JOS.11.7	Ob ge Josuab tsî toroǁaes hoas ǁîb ǀkha hâsa ǃnapetamase Meroms ǁgamgu tawa ǁîna hāǃgâ tsî ge ǁnāǂam.
JOS.11.9	Ob ge Josuaba ǁîna ge dī-ū, ǃKhūb ge ǁîba mîba khami: Hān âbab ge ge ǃhomǃhom, tsî kunidi ânab ge ǀaes ǀkha ge khauǃkhū.
JOS.11.10	Tsî Josuab ge ǁkhā ǁaeb ai oa tsî Hasorsa ge ū; tsî gao-aob âbab ge gôab ǀkha ge ǂnau, Hasors ge aibe nē gaosidi hoadi di dana i xui-ao.
JOS.11.12	Tsî Josuab ge nē gao-aogu di ǃādi hoade ge ū tsî ǁîdi di gao-aoga, tsîb ge ǁîna gôab di ǀāb ǀkha ge ǂnau, ǁîna ra ǀâxareǃâ, Moseb, ǃKhūb di ǃgāb ge mîmā xase.
JOS.11.13	ǁNā ǃādi, ǁîdi di ǃnomdi ai mâdi ǀguiden ge Israelǁîna khauǃkhū tama, Hasors ǀguis, ǁîsab ge Josuaba ge khauǃkhū.
JOS.11.14	Tsî nē ǃādi di ǁkhâuǁnâs hoas tsî ǀgoan tsînan ge Israelǁîna ge ǀâbasen; khoen ǀguinan ge gôab di ǀāb ǀkha ge ǂnau, ǁînan ge hîkākās kōse; xū-i, ǀomsa ūhâ-i xare-i ge ǃgau tama.
JOS.11.15	ǃKhūb ge Moseb, ǃgāb âba mîmās ǁkhās xaseb ge Moseba Josuaba ge mîmā; tsî ǁnātib ge Josuaba ge dī. ǁÎb ge ǀgui mî-i xare-e ǁnāxūǂui tama, ǃKhūb ge Moseba mîmān hoan xa.
JOS.11.16	Nētib ge Josuaba ǁnā ǃhūb hoaba ge ū, ǃhommi tsî hoaraga ǃkhawagas tsî hoaraga Gosenǃhūb tsî ǃgoaǃnāb tsî ǂgās tsî Israeli ǃhommi tsî ǃgam ǃkhaidi âb tsîna.
JOS.11.17	ǃGoraǃhommi Seiri ǃoa ǃapagauba xu Baal-Gads kōse Libanonni di ǃgoaǃnāb kōse Hermonǃhommi ǃgao, ǁîn di gao-aogu hoagu ona ū tsîb ge ǁîga ǂnau tsî ge ǃgam gu.
JOS.11.18	ǂGui tsēdeb ge Josuaba nē gao-aogu hoagu ǀkha toroba gere dī.
JOS.12.1	Tsî nēgu ge gao-aogu ǃhūb digu, Israeli ôan ge ǂnaugu tsî ǃhūb âga ǀumise ūga Jordanǃāb nauǃanib ai, sores ra ǁhaiǀî, ǃārob Arnonna xu Hermonǃhommi kōse tsî ǂgās hoasa aiǂoasǀî:
JOS.12.3	tsî ǂgās ǂama hurib Kinereti kōse aiǂoasǀî tsî ǂGās di Hurib, ǂŌxahurib kōse aiǂoasǀî, Bet-Jesimots ǃoa gau daob ai; tsî ǃkhawagasǀî Asdot-Pisgas ǃnaga;
JOS.12.4	tsî Ogi, Basanni di gao-aob, Refaimǁîn xa ge ǃgaub, Astarots tawa tsî Edreis tawa ge ǁan hâ ib di ǀkharib ona,
JOS.12.6	Moseb, ǃKhūb ǃgāb tsî Israeli ôan tsîn ge ǁîna ge ǂnau, tsî Moseb, ǃKhūb ǃgāb ge Rubenǁîn, Gadǁîn tsî ǃkhare ǃhaos Manaseb disa ǃhūba ǀumiǁîsise ge mā, ǁîn di ǃâdi ǃoa.
JOS.12.17	gao-aob Tapuaxs dib a ǀgui; gao-aob Hefers dib a ǀgui;
JOS.12.21	gao-aob Tanaxs dib a ǀgui; gao-aob Megidos dib a ǀgui;
JOS.12.22	gao-aob Kedes dib a ǀgui; gao-aob Jokneams, Karmeli tawa ǁgoes dib a ǀgui;
JOS.12.24	gao-aob Tirsas dib a ǀgui. Nē gao-aogu hoagu ge ǃnonadisiǀguiǀaga.
JOS.13.1	Tsî Josuab ge kaise ge kaira tsî ǃKhūb ge ǁîb ǃoa ge mî: Sats ge kaira hâ, tsî kaise kai ǃâs ge ǃgau hâ ǃhūba ūs xa.
JOS.13.2	Nēb ge ǃhūb hîa go ǃgauba: Filisteǁîn di ǀkharigu hoagu tsî hoaraga Gesuri,
JOS.13.3	Sihori, Egipteb aiǃâ ra dâuba xu Ekrons di ǀkharib kōse, ǀapasǀîb ge Kanaanǁîna nî ǃgôabahe; koro gaosagu Filisteǁîn digu: Gasaǁîb, Asdodǁîb, Askelonǁîb, Gatǁîb, Ekronǁîb tsî Aviǁîn tsîna.
JOS.13.4	ǃKhawagasa xu: Kanaanǁîn di hoaraga ǃhūb tsî Mearas, Sidonǁîn dis Afeks kōse, Amorǁîn di ǀkharib kōse.
JOS.13.5	ǁNās xōǀkhā Gibalǁîn di ǃhūb tsî Libanonni hoaragab, sores ra ǁhaiǀî Baal-Gadsa xu Hermonǃhommi tawa, Hamatsats ra ǂgâs kōse;
JOS.13.6	ǃhommi ai ǁan hân hoan Libanonna xu Misrefot-Majims kōse, Sidonǁîn hoan; tita ge ǁîna nîra doeǁgaǂui Israeli ôan di ais aiǃâba xu; nēs ǀguisa dī, îb Israela ǁîba ǀumi-amǃnâse hō, tita ge mîmā tsi xase.
JOS.13.7	Îts ǁnâi nē ǃhūba ǀumi-amǃnâse ǀgora khoese ǃhaodi ǃnâ tsî ǃkhare ǃhaos Manaseb dis ǃnâ.
JOS.13.9	Aroers, ǃārob Arnonni amǃgâ ǁgoesa xu tsî ǃās, ǃārob ǁaegu hâs tsî ǂgāb hoaba, Medebasa xu Dibons kōse;
JOS.13.10	tsî ǃādi Sihonni, Amorǁîn di gao-aob, Hesbons tawa ge gaob didi hoade, Amonni ôan di ǀkharib kōse;
JOS.13.11	tsî Gileadi, Gesurǁîn di ǀkharib, Maaxatǁîn dib, Hermonǃhommi hoab tsî Basanni hoaba Salxas kōse;
JOS.13.12	gaosis Ogi, Basanni gao-aob, Astarots tawa tsî Edreis tawa ge gaob dis hoasa; nēb ge ǁîb, ǃgau ge Refaimǁîn dib, Moseb ge ǂnau tsî doeǁgaǂuin xa.
JOS.13.13	Xawe Israeli ôan ge Gesurǁîn tsî Maaxatǁîn tsîna doeǁgaǂui tama; tsî Gesuri tsî Maaxati tsîkha ge Israeli ǁaegu ge ǁan nētsēs kōse.
JOS.13.17	Hesbons tsî ǁîs di ǃādi hoadi, ǂgāb ai hâde, Dibons, Bamot-Baals, Bet-Baal-Meons.
JOS.13.18	Jahas, Kedemots, Mefaats,
JOS.13.19	Kirjataims, Sibmas, Seret-Sahars, ǃgoaǃnāb di ǃhommi ai ǁgoes,
JOS.13.20	Bet-Peors, Asdot-Pisgas tsî Bet-Jesimots tsîde,
JOS.13.21	tsî ǂgāb di ǃādi hoadi tsî Sihonni, Amorǁîn di gao-aob, Hesbons tawa gere gaob di gaosis hoasa, ǁnāb, Moseb xa ge ǂnauheb, Midianni di gaosagu ǀkha: Evib, Rekemmi, Suri, Huri tsî Rebab tsîgu, Sihonni di ǃgari-aogu, ǃhūb ǃnâ a ǁanaoga.
JOS.13.23	Ob ge Jordanna Rubenni ôan di ǀkhari ge i ǀkharib ân ǀkha. Nēs ge ǀumi-amǃnâs Rubenni ôan disa, ǁîn ommi din ī xase, ǃādi tsî ǁîdi di ǃhaidi tsîn.
JOS.13.24	Tsî Gadi di ǃhaos: Gadi di ôanab ge Moseba ǁîn ommi din ī khami ge mā,
JOS.13.25	ob ge ǀkharib âna Jasers tsî Gileadi ǃāde ge i tsî Amonni ôan di ǃkhare ǃhūb, Aroers, Rabas tawa ǁgoes kōse;
JOS.13.26	tsî Hesbonsa xu Ramat-Mispes tsî Betonims kōse; tsî Mahanaimsa xu Debirs di ǀkharib kōse;
JOS.13.27	tsî ǃgoaǃnāb ǃnâ: Bet-Harams, Bet-Nimras, Sukots tsî Safons, Sihonni, Hesbonni gao-aob di gaosis xa ge ǃgaus, Jordanǃāb tsî ǀkharib âb, Kinereti hurib di ǀkhâuǀams kōse, aiǂoasǀî.
JOS.13.28	Nēs ge ǀumi-amǃnâs Gadi ôan disa, ǁîn ommi din ī xase, ǃādi tsî ǁîdi di ǃhaidi tsîde.
JOS.13.29	ǃAruǀîb ge Moseba ǃkhare ǃhaos Manaseb disa ǀumi-e ge mā, Manaseb ôan di ǃkhare ǃhaosa ge hâba-e, ǁîn ommi din ī xase.
JOS.13.31	Tsî Gileadi ǃkhareb tsî Astarots tsî Edreis tsîra, Ogi, Basanni gao-aob di gaosis di ǃāra ge Maxiri, Manaseb ôab di ôan di ge i, Maxiri ôan di ǃkhareb ti, ǁîn ommi din ī khami.
JOS.13.32	Nēs ge ǁnās, Moseb ge ǀumise ǀgorasa Moab di ǂgādi ai Jordanǃāb nauǃanib ai Jerixosa xu aiǂoasǀî.
JOS.14.5	ǃKhūb ge Moseba mîmās ǁkhās xasen ge Israeli ôana dī tsî ǃhūba ge ǀgora.
JOS.14.8	Xawe ti ǃgâsagu, tita ǀkha ge ǃapagu ge ǁaes di ǂgaoba ge tsunitsuni; xawe ta ge tita ǃKhūb, ti Eloba ge saohâhâ.
JOS.14.9	ǃNubaib ge Moseba ǁnā tsēs ǁkhās ai nū tsî ge mî: Amaseb ge ǁnā ǃhūb, ǂais âts ge dā-aiba sats tsî sa ôana ǀumi-amǃnâse nîra hâba ǀamosib kōse, ǃKhūb, sa Elobats ge saohâhâ xui-ao.
JOS.14.10	Tsî nēsi mû, ǃKhūb ge tita ûib ǃnâ ge sâu, ǁîb ge mî xase: Hakadisikoroǀa kurigu ge ǃKhūb ge nē mîsa Moseb ǀkha ǃhoasa xu, Israeli ge ǃgaroǃhūb ǃnâ ǃgûo; tsî mû nēsi, tita ge nētsē a ǁkhaisadisikoroǀa kurixa.
JOS.14.14	ǁNā-amagas ge Hebronsa Kaleb, Jefuneb ôab, Kenisiǁîb di ǀumi-amǃnâ kai nētsēs kōse, ǃKhūb, Israeli di Elobab ge saohâhâ xui-ao.
JOS.15.2	Ob ge ǁîn di ǀkharib ǃkhawagasǀîb diba ǂŌxahurib di ǀkhâuǀam ge i ǁnā nammi, ǃkhawagasǀî ra ǂuiba xu.
JOS.15.3	Tsîb ra ǂoa ǃkhawagasǀî Akrabimmi di ǀgapib ǃoa tsî Sins ǃoa ra ǃganu, tsîb ra ǃkhawagasa xu Kades-Barneas ǃoa ǃapa tsî Hesronsa ǃganu tsî Adars ǃoa ra ǃapa tsî Karkas ǃoa ra nami;
JOS.15.4	tsîb ge ǃgâu Asmons ǃoa tsî ra sī ǂoa Egipteb di ǃārob tawa; tsî ǀamǂoadi nē ǀkharib didi ge hurib tawa nî hâ. Nēb ge sadu di ǀkharise nî ī ǃkhawagasǀî.
JOS.15.5	Tsî ǀkharib aiǂoas ǀkhāb dib ge ǂŌxahurise nî ī Jordanǃāb di ǀkhâuǀams kōse; tsî ǀkharib ǀapas ǀkhāb dib ge hurib di namma xu nî ī, Jordanǃāb di ǀkhâuǀamsa xu.
JOS.15.10	ǁNās khaoǃgâb ge nē ǀkhariba Baalasa xu huriǂoasǀî nî ǃoa ǃhommi Seiri ǃoa tsî nî ǃganu ǃhommi Jearims xōǀkhā ǀapasǀî, ǁnās ge Kesalonsa; tsîb ge Bet-Semes ǃoa ǁgôa tsî Timnasa nî ǃganu.
JOS.15.11	ǃAruǀîb ge nē ǀkhariba nî ǂoa Ekrons xōǀkhā ǀapasǀî, tsî nē ǀkharib ge nî sī Sikerons kōse, tsî Baalaǃhomma īǂam tsî nî Jabneels tawa ǂoa; tsî ǀamǂoadi nē ǀkharib didi ge huribǀî nî ǂoa.
JOS.15.12	Tsî ǀkharib huriǂoas dib ge Kaihuribǀî nî ǂoa tsî ǀkharib âb nēb ge ǀkharib Judab ôan diba ǁîn ǂnamipe, ǁîn ommi din ī xase.
JOS.15.14	Tsî Kaleb ge ǁnāpa xu ǃnona ǀgôagu Anaki diga ge doeǁgabē: Sesaib, Ahimanni tsî Talmaib tsîgu, Anaki ôaga.
JOS.15.15	Tsî ǁnāpa xub ge ge ǃapa Debirs di ǁansaben ǃoa; tsî Debirs di ǀons ge aiga Kirjat-Sefer ge i.
JOS.15.16	Tsî Kaleb ge ge mî: Kirjat-Sefersa ǂnau tsî ga ū sib, ǁîba ta ge tita ti ôas Axsasa tarase nî mā.
JOS.15.17	ǃNubaib ge Otnieli, Kenab, Kaleb ǃgâsab di ôaba ǁîsa ge ū; ob ge Kaleba ǁîba Axsas, ǁîb di ôasa tarase ge mā.
JOS.15.18	Tsî i ge ge ī, ǁîb tawas ge hāo, os ge ǁîba ge ǂgaoǂgaoǃnâ, ǁîs di îb tawab nî ǃhū-e ǂgan ǃkhaisa ti, os ge eselsa xu ge uriǁgôa; ǃnubaib ge Kaleba ǁîs ǃoa: Tare-es ôa hâ? ti ge mî.
JOS.15.19	Os ge ge mî: ǀKhaexū-e mā te re. ǂNâsa ǃhū-ets ge mā te xuige ǁkhāti ǀaude mā te re. ǃNubaib ge Kaleba ǁîsa ǀgapise ǁgoe ǀaudi tsî ǃnaga ǁgoe ǀaudi tsîde ge mā.
JOS.15.20	Nēs ge amǃnâs Judab ôan di ǃhaos disa, ǁîn ommi din ge ī i xase.
JOS.15.21	Tsî nēdi ge ǃādi Judab ôan di ǃhaos di ǀkhâuǀamsa xu Edommi di ǀkharib kōse ǃkhawagasǀî: Kabseels, Eders, Jagurs,
JOS.15.22	Kinas, Dimonas, Adadas,
JOS.15.23	Kedes, Hasors, Jitnans,
JOS.15.24	Sifs, Telems, Bealots,
JOS.15.25	Hasor-Hadatas, Keriot-Hesrons, ǁnās ge Hasorsa,
JOS.15.26	Amams, Semas, Moladas,
JOS.15.27	Hasar-Gadas, Hesmons, Bet-Pelets,
JOS.15.28	Hasar-Suals, Bersebas, Bisiotias,
JOS.15.29	Baalas, Ijims, Esems,
JOS.15.30	Eltolads, Kesils, Hormas,
JOS.15.31	Siklags, Madmanas, Sansanas,
JOS.15.32	Lebaots, Silhims, Ains tsî Rimons tsîde. Nē ǃādi hoadi ge a ǀgamdisikhoeseǀa tsî ǁîdi di ǃhaide.
JOS.15.34	Sanoaxs, En-Ganims, Tapuaxs, Enajims,
JOS.15.35	Jarmuts, Adulams, Soxos, Asekas,
JOS.15.36	Saarajims, Aditajims, Gederas tsî Gederotaims tsîde hâ: Disihakaǀa ǃādi tsî ǃhaidi âde.
JOS.15.37	Senans, Hadasas, Migdal-Gads,
JOS.15.38	Dileans, Mispes, Jokteels,
JOS.15.39	Laxis, Boskats, Eglons,
JOS.15.40	Kabons, Laxmas, Kitlis,
JOS.15.41	Gederots, Bet-Dagons, Naamas tsî Makedas tsîde: Disiǃnaniǀa ǃādi tsî ǃhaidi âde.
JOS.15.42	Libnas, Eters, Asans,
JOS.15.43	Jiftaxs, Asnas, Nesibs,
JOS.15.46	Ekronsa xu tsî huribǀî Asdods xōǀkhā hâdi hoade tsî ǃhaidi âde.
JOS.15.48	Tsî ǃhommi ai: Samirs, Jatirs, Soxos,
JOS.15.50	Anabs, Estemoas, Anims,
JOS.15.51	Gosens, Holons tsî Gilos tsîde: Disiǀguiǀa ǃādi tsî ǃhaidi âde.
JOS.15.52	Arabs, Dumas, Esans,
JOS.15.53	Janums, Bet-Tapuaxs, Afekas,
JOS.15.54	Humtas tsî Kirjat-Arbas, ǁîs ge Hebrons, tsî Siors tsîde: Khoese ǃādi tsî ǃhaidi âde.
JOS.15.55	Maons, Karmels, Sifs, Jutas,
JOS.15.56	Jesreels, Jokdeams, Sanoaxs,
JOS.15.57	Kajins, Gibeas tsî Timnas tsîde: Disi ǃādi tsî ǃhaidi âde.
JOS.15.58	Halhuls, Bet-Surs, Gedors,
JOS.15.59	Maarats, Bet-Anots tsî Eltekons: ǃNani ǃādi tsî ǃhaidi âde.
JOS.15.61	ǃGaroǃhūb ǃnâ: Bet-Arabas, Midins, Sexaxas,
JOS.15.62	Nibsans, ǂŌxaǃās tsî Engedis: ǃNani ǃādi tsî ǃhaidi âde.
JOS.16.1	ǁNās khaoǃgâs ge Joseb ôan di ǂnōgusa ge ǀkhī: Jordanna xu Jerixos tawa, Jerixos di ǁgammi tawa, aiǂoasǀî, Jerixosa xu Bet-Els di ǃhommi ai ra ǃapa ǃgaroǃhūb;
JOS.16.2	tsîb ra ǂoa Bet-Elsa xu Lus ǃoa; tsîb ra ǃganu Arkiǁîn di ǀkharib ǃoa Atarots kōse;
JOS.16.3	tsîb ra ǁgôa huriǂoasǀî Jafletǁîn di ǀkharib ǃoa ǃnaga ǁgoe Bet-Horons di ǀkharib kōse tsî Gesers kōse; tsî ǀamǂoadi âb ge hurib tawa hâ.
JOS.16.4	Nēti kha ge Joseb ôakha, Manaseb tsî Efraimmi tsîkha ǀumi-amǃnâs âkha ge hō.
JOS.16.5	Tsî Efraimmi ôan di ǀkharib ge nēba ǁîn ommi din ī xase; tsîb ge ǀkharib ǁîn amǃnâs diba ge ī aiǂoasǀî Atarot-Adarsa xu ǀgapise ǁgoe Bet-Horons kōse.
JOS.16.6	Tsî nē ǀkharib ra ǂoa huriǂoasǀî Mixmetats tawa ǀapasa xu, tsî nē ǀkharib ra oa aiǂoasǀî Taanat-Silos ǃoa, tsîb ra īǃganu si aiǂoasa xu Janoaxs ǃoa,
JOS.16.7	tsîb ra ǁgôa Janoaxsa xu Atarots tsî Naaras ǃoa tsî ra sī Jerixos ǃoa tsî ra ǀamǂoa Jordanǃāb tawa.
JOS.16.8	Tapuaxsa xub ge nē ǀkhariba huriǂoasǀî ra ǂoa Kanaǃārob ǃoa, tsî ǀamǂoadi âb ge hurib tawa hâ. Nēs ge amǃnâs Efraimmi ôan di ǃhaos dis, ǁîn di ommi din ge ī i xase.
JOS.17.1	Tsî ǃhaos Manaseb dis on ge ǀgui ǂnōgusa ge ūhâ i, Joseb di ǂguroǃnaesabeb a amaga, ǁnāb ge Maxiri, Manaseb di ǂguroǃnaesabeb, Gileadi îba; ǁîb a toro-ao amagab ge Gileadi tsî Basanni ǃhūb tsîkha ge ūhâ i.
JOS.17.2	ǁKhātin ge ǃgau gen Manaseb ôab dina ǂnōgusa ge ūhâ i, ǁîn ommi din ī xase; ǁnān ge Abieseri ôan, Heleki ôan, Asrieli ôan, Sexemmi ôan, Heferi ôan tsî Semidab ôana. Nē gu ge aore ǀgôagu Manaseb, Joseb ôab diga, ǁîgu ommi din ī khami.
JOS.17.4	Tsî di ge ǁîde ge ǀkhī Eleasari, pristeri di ais aiǃâ tsî Josuab, Nunni ôab di ais aiǃâ tsî ǂamsagu di ais aiǃâ, mî rase: ǃKhūb ge Moseba ge mîmā, ǀumi-amǃnâ-e se nî māhe ǃkhaisa sise ǃgâsagu ǁaegu. ǁNā-amagab ge ǁîde ǃKhūb di mîmās ǃoa ǀumi-amǃnâ-e ge mā ǁîdi îb di ǃgâsagu ǁaegu.
JOS.17.5	Tsî Manaseb ge disi amǃnâde ge hō Gileadi tsî Basanni tsîkha di ǃhūb, Jordanǃāb nauǃani ǁgoeb kōse.
JOS.17.6	Manaseb ôadi ge ǀumi-amǃnâ-e ge ǀumi ǁîb di ôagu ǁaegu; tsî Gileadi ǃhūb ge ge ǃgau gen Manaseb ôan din di ǃhū kai.
JOS.17.7	Ob ge ǀkharib Manaseb diba ge i Aser ǀkhariba xu Mixmetats, Sexems aiǃâ ǁgoes kōse; tsî nē ǀkharib ge amǀkhāb ǁôabǀî En-Tapuaxs di ǁansaben kōse ra ī.
JOS.17.8	Tsî Manaseb ge Tapuaxs di ǃhūba ge ūhâ i, xawe Tapuaxs ǂûs, Manaseb di ǀkharib tawa ǁgoesan ge Efraimmi ôana ge ūhâ i.
JOS.17.10	Efraimmi dib ge ǃkhawagasǀî ǁgoe ǃhū ge i tsî ǀapasǀî ǁgoeb ge Manaseb di ge i, hurib ge ǁîb di ǀkhari ge i, tsî ǀapasǀîn ge ǃoagu Aseri tawa tsî aiǂoasǀî Isaskari tawa.
JOS.17.11	Manaseb ge Isaskari tsî Aseri tsîkha ǃnâ ge ūhâ i Bet-Seans tsî ǁîs ǃnaga hâ ǃāde tsî Jibleams tsî ǁîs ǃnaga hâ ǃādi tsî ǁansaben Dors din tsî ǁîs ǃnaga hâ ǃādi tsî Endors di ǁansaben tsî ǁîs ǃnaga hâ ǃādi tsî Tanaxs di ǁansaben tsî ǁîs ǃnaga hâ ǃādi tsî Megidos di ǁansaben tsî ǁîs ǃnaga hâ ǃāde: ǃNona ǃhūǃâde.
JOS.17.13	Tsî i ge ge ī, Israeli ôan ge ǀgaisao, on ge Kanaanǁîna ǁguibasa ge mā kai; xawen ge ǁîna ǃhaexuǃari tama.
JOS.17.14	ǃNubain ge Joseb ôana Josuab ǀkha ǃhoa tsî ge mî: Tare xū-i ǃaromats kha ǁnâi tita ǀumi-amǃnâse ǀgui ǂnōgus ǀguis tsî ǀgui amǃnâs ǀguisa go mā, kai ǁaeta xawe, nēs kōseb ge ǃKhūba ǀkhae te hîa?
JOS.17.15	Ob ge Josuaba ǁîn ǃoa ge mî: Kai ǁae du a, xuige ǃapa ǀgomhaixa ǃkhaisǀî îts ǁnāpa ǁhāǃnâbasen Perisiǁîn tsî Rafaiǁîn di ǃhūb ǃnâ, Efraimmi di ǃhommi a ǂōba du xuige.
JOS.17.16	ǃNubain ge Joseb ôana ge mî: ǁNā ǃhommi ge ǂâuba da tide, tsî di ge ǁkhāti ǂnūǀurikunide hâ Kanaanǁîn ǃgoaǃhūb ǃnâ ǁan hân hoan tawa, ǁnān, Bet-Seans tawa tsî ǁîs ǃnaga hâ ǃādi ǃnâ tsî ǁnān, Jesreels di ǃgoaǃnāb ǃnâ hâna.
JOS.17.17	ǃAruǀîb ge Josuaba Joseb ommi din ǃoa, Efraimmi tsî Manaseb tsîkha ǀkha ǃhoa tsî ge mî: Sadu ge a kai ǁae, tsî du ge kai ǀgaiba ūhâ, sadu ge ǀgui ǂnōgus ǀguisa ūhâ tide;
JOS.17.18	xawe ǀgui ǃhommi ge nî sa; tsî ǀgomhaixa ǃkhaib a xuige ǁhāǃnâ bi, o di ge nî sa ǁîb di ǀamǂoade; sadu ge Kanaanǁîna nîra ǃhaexu, ǂnūǀurikuniden ūhâ xawe, ǀgaisan a xawe.
JOS.18.1	Tsî ǀhaohâb Israeli ôan dib hoaragab ge Silos tawa ge ǀhao, tsîn ge ǁnāpa tentoms ǀhûs disa ge ǂnubikhâi, ǃhūb ge ǁîn ǃnaga ǃgamǃgamhes khaoǃgâ.
JOS.18.2	Tsî di ge Israeli ôan ǃnâ hû ǃhaode ge ǃgau, ǀumi-amǃnâs âde ǀgoraǂuibahe tama ge hâ ide.
JOS.18.3	Ob ge Josuaba Israeli ôan ǃoa ge mî: Matikōse du kha ǁnâi nî ǀopesaba, ǃgû tsî sī ǀumisa, ǁnā ǃhūb, ǃKhūb sadu îgu di Elob ge mā duba?
JOS.18.4	Sadu amǃnâs ai ǃnona khoega mā mâ ǃhaos hoasa xu, î ta ǁîga sî, î gu khâi î gu ǃhūba ǃgûǃnâǃganu, î gu ǁîba xoamâi ǁîn di ǀumi-amǃnâdi ī xase, î gu tita ǃoa ǁkhawa hā.
JOS.18.5	O gu ge ǁîba hû ǃâdi ǃnâ nî ǀgora: Judab ge nî hâ ǀkharib âb ai ǃkhawagasǀî, tsî Joseb ommi ge nî hâ ǀkharib âb ai ǀapasǀî.
JOS.18.6	Tsî du ge ǃhūba nî xoamâi hû ǃâdi ǃnâ, tsî du ge ǁîsa tita tawa nî ūhā, î ta tita ǃKhūb, sadu Elob di ais aiǃâ ǂnōgusa aoba du.
JOS.18.8	ǃNubai gu ge khoega khâi tsî ge ǃgû. Tsî Josuab ge ǁnāgu, hîa ǃhūba gu nî xoamâise ge ǃgûga mîmā tsî ge mî: ǃGû î go ǃhūba ǃgûǃnâǃganu î go ǁîba xoamâi, ǁnās khaoǃgâ ǁkhawa hā tita ǁga, o ta ge tita nēpa ǂnōgusa nî aoba du ǃKhūb di ais aiǃâ Silos tawa.
JOS.18.9	O gu ge aoga ǃgû tsî ǃhūba ǃgûǃnâǃganu tsî ge xoamâi bi ǁîb di ǃādi ī xase, hû ǃâdi ǃnâ ǂkhanis ǃnâ; tsî gu ge ǁkhawa Josuab ǃoa ǁgoeǃkhais ǃnâ Silos tawa ge hā.
JOS.18.10	ǁGoasib ge Josuaba ǂnōgusa ǁîna ge aoba Silos tawa ǃKhūb di ais aiǃâ. Tsî Josuab ge ǁnāpa Israeli ôana ǃhūba ge ǀgoraba, ǁîn di ǀgoradi ī khami.
JOS.18.11	Tsî ǂnōgus Benjaminni ôan dis ge ǀkhī, ǁîn ommi din ī xase; tsî ǀkharib ǁîn ǂnōgus dib ge ge ǂoa Judab ôan ǁaegu tsî Joseb ôan ǁaegu.
JOS.18.15	Tsî ǁhôas ǃkhawagas ǀkhāb dis ge ǀkhâuǀams Kirjat-Jearims dis tawa hâ; tsî nē ǀkharib ra ǂoa huriǂoasǀî, tsîb ra sī ǂoa Neftoaxs ǁgamgu di ǀaudi tawa.
JOS.18.16	Tsî nē ǀkharib ra ǁgôa ǁnā ǃhommi, Hinommi ôab di ǃgoaǃnāb ǃoa-ai, Rafaimǁîn di ǃgoaǃnāb ǃnâ hâb di ǀkhâuǀams kōse ǀapasǀî; tsîb ra ǁgôa tsî Hinommi di ǃgoaǃnāba ǃganu Jebusǁîn di ǀkhāb ai ǃkhawagasǀî tsî ra ǁgôa ǀaus Rogels dis ǃoa;
JOS.18.17	tsîb ra ǀapasǀî ī tsî ra ǂoa En-Semes tawa; ǁnāpa xub ra ǂoa Gelilots ǃoa, Adumims ǃoats ra ǃapa ǃkhais ǃoagu hâsa, tsîb ra ǁgôa Bohanni, Rubenni ôab di ǀuib ǃoa.
JOS.18.18	Tsîb ra ǃgâu Bet-Arabas di ǀkhāb ǃoagu ǀapasǀî, tsîb ra ǁgôa Bet-Arabas ǁga.
JOS.18.19	ǃAruǀîb ra nē ǀkhariba ǃganu Bet-Hoglas xōǀkhā ǀapasǀî, tsî ǃgûǂoadi nē ǀkharib didi ge ǂŌxahurib di nammi tawa hâ ǀapasǀî, Jordanǃāb di ǀkhâuǀams tawa ǃkhawagasǀî. Nēb ge ǀkharib ǃkhawagas diba.
JOS.18.20	Tsî Jordanǃāb ge ǁîba ra xōxō aiǂoasǀî hâ ǁhôas tawa. Nēs ge ǀumi-amǃnâs Benjaminni ôan dis, ǁîn di ǀkharigu ra īǂnamipen khami, ǁîn ommi din ī xase.
JOS.18.21	Tsî ǃādi Benjaminni ǃhaos di ôan didi ge nēde, ommi din ân ī xase: Jerixos, Bet-Hoglas, Emek-Kesis,
JOS.18.22	Bet-Arabas, Semarajims, Bet-Els,
JOS.18.23	Avims, Paras, Ofras,
JOS.18.24	Kefar-Amonis, Ofnis tsî Gebas tsîde, disiǀgamǀa ǃādi tsî ǃhaidi âde.
JOS.18.25	Gibeons, Ramas, Beerots,
JOS.18.26	Mispes, Kefiras, Mosas,
JOS.18.27	Rekems, Jirpeels, Tarealas,
JOS.19.1	ǁNās khaoǃgâs ge ǀgamǁî ǂnōgusa Simeonni, ǃhaos Simeonni ôan disa ge ǀkhība, ǁîn ommi din ī xase; tsî ǀumi-amǃnâs ân ge ǀumi-amǃnâs Judab ôan dis ǁaegu ge hâ i.
JOS.19.2	Tsîn ge ǀumi-amǃnâs ân ǃnâ ge ūhâ i: Bersebas, Sebas, Moladas,
JOS.19.3	Hasar-Suals, Balas, Esems,
JOS.19.4	Eltolads, Betuls, Hormas,
JOS.19.5	Siklags, Bet-Markabots, Hasar-Susas,
JOS.19.6	Bet-Lebaots tsî Saruhens tsîde: Disiǃnonaǀa ǃādi tsî ǃhaidi âde;
JOS.19.7	Ains, Rimons, Eters tsî Asans tsîde: Haka ǃādi tsî ǃhaidi âde;
JOS.19.8	tsî ǃhaidi nē ǃādi ǂnamipe ǁgoedi hoade Baalat-Beers, ǁnās ge Ramas kōse ǃkhawagasǀî. Nēs ge ǀumi-amǃnâs Simeonni ôan disa, ǁîn ommi din ī xase.
JOS.19.9	ǀUmi-amǃnâs Simeonni ôan dis ge Judab ôan di amǃnâs ǃnâ hâ. Judab ôan di ǀumi-amǃnâs ge ǁîna kaiba i xui-ao; ǁnā-amagan ge Simeonni ôana ǁîna ǀumi-amǃnâs ǃnâ ge ǀumi.
JOS.19.10	ǁNās khaoǃgâs ge ǃnonaǁî ǂnōgusa Sebulonni ôana ge ǀkhība, ǁîn ommi din ī xase; tsî ǀkharib ǁîn ǀumi-amǃnâs dib ge Sarids kōse ge i.
JOS.19.11	Tsî ǀkharib ân ra ǃapa huriǂoasǀî tsî Maralasǀî tsî ra sī Dabesets kōse, tsî ra sī ǁnā ǃārob, Jokneams aiǃâ ra dâub kōse,
JOS.19.12	tsîb ra Saridsa xu dabasen aiǂoasǀî, sores ra ǁhaiǀî, Kislot-Tabors di ǀkharib kōse, tsîb ra ǂoa Daberats tawa tsî ra ǃapa Jafias ǃoa.
JOS.19.13	Tsî ǁnāpa xub ra aiǂoasǀî ǃgâu sores ǁhais ǁga Gat-Hefers ǃoa, Et-Kasins tawa, tsîb ra ǂoaxa Rimon-Metoars ǁga, Neas kōse.
JOS.19.14	Tsî nē ǀkharib ge ǀapasǀî ra dabasen Hanatons ǃoa, tsî ǀamǂoadi âb ge a Jiftax-Els di ǃgoaǃnā.
JOS.19.16	Nēs ge ǀumi-amǃnâs Sebulonni ôan disa, ǁîn ommi din ī xase, nē ǃādi tsî ǃhaidi âde.
JOS.19.17	Hakaǁî ǂnōgus ge Isaskara ge ǀkhība, Isaskari ôana, ǁîn ommi din ī xase.
JOS.19.19	Hafarajims, Sions, Anaharats,
JOS.19.20	Rabits, Kisjons, Ebets,
JOS.19.21	Remets, En-Ganims, En-Hadas tsî Bet-Pases tsîde.
JOS.19.22	Tsî nē ǀkharib ra sī Tabors, Sahasajims tsî Bet-Semes kōse; tsî ǀamǂoadi ǁîn ǀkharib didi ge Jordanǃāb tawa hâ: Disiǃnaniǀa ǃādi tsî ǃhaidi âde.
JOS.19.23	Nēs ge ǀumi-amǃnâs Isaskari ôan di ǃhaos disa, ǁîn ommi din ī xase ǃādi tsî ǃhaidi âde.
JOS.19.24	ǃNubais ge koroǁî ǂnōgusa Aseri ôan di ǃhaosa ge ǀkhība, ǁîn ommi din ī xase.
JOS.19.25	Tsî ǁîn di ǀkharib ge ge i: Helkats, Halis, Betens, Axsafs,
JOS.19.26	Alamelexs, Amads tsî Misals tsîde, tsîb ra Karmels kōse sī huriǂoasǀî Sihor-Libnats ǁga,
JOS.19.27	tsîb ra unusen sores ra ǁhai ǀkhāb ai Bet-Dagons ǁga, tsîb ra sī Sebulons kōse tsî Jiftax-Els di ǃgoaǃnāb ǁga ǀapasǀî Bet-Emeks tsî Neiels ǃoa, tsî ra ǂoa Kabuls tawa, ǁareǀkhāb ai;
JOS.19.28	tsî Ebrons, Rehobs, Hamons tsî Kanas ǃoa, Sidons kais kōse.
JOS.19.30	Tsî Umas, Afeks tsî Rehobs tsîde: ǀGamdisiǀgamǀa ǃādi tsî ǃhaidi âde.
JOS.19.31	Nēs ge ǀumi-amǃnâs Aseri ôan disa, ǁîn ommi din ī xase, nē ǃādi tsî ǃhaidi âde.
JOS.19.32	ǃNaniǁî ǂnōgus ge Naftalib ôana ge ǀkhība, Naftalib ôana, ǁîn ommi din ī xase.
JOS.19.33	Tsî ǁîn di ǀkharib ge hâ Helefsa xu tsî Alonsa xu Saananims, Adami-Nekebs tsî Jabneels kōse, Lakums kōse; tsî ǀamǂoadi âb ge Jordanǃāb tawa hâ.
JOS.19.34	Tsî nē ǀkharib ge huriǂoasǀî ra unusen Asnot-Tabors ǃoa, tsî ǁnāpa xub ra ī aiǃâb ǃoa Hukoks ǁga, tsîb ra sī Sebulonni ǁga ǃkhawagasǀî, tsî Aseri kōse huriǂoasǀî tsî Judab ǁga Jordanǃāb kōse, sores ra ǁhai ǀkhāb ai.
JOS.19.35	Tsî ǁaposa ǃādi ge nēde: Sidims, Sers, Hamats, Rakats, Kinerets,
JOS.19.36	Adamas, Ramas, Hasors,
JOS.19.37	Kedes, Edreis, En-Hasors,
JOS.19.39	Nēs ge ǀumi-amǃnâs Naftalib ôan di ǃhaos disa, ǁîn ommi din ī xase, ǃādi tsî ǃhaidi âde.
JOS.19.40	Hûǁî ǂnōgus ge Danni ôana ge ǀkhība, ǁîn ommi din ī xase.
JOS.19.41	Tsî ǀkharib ǀumi-amǃnâs ân dib ge i: Soras, Estaols, Ir-Semes,
JOS.19.43	Elons, Timnas, Ekrons,
JOS.19.44	Eltekes, Gibetons, Baalats,
JOS.19.45	Jehuds, Bene-Beraks, Gat-Rimons,
JOS.19.46	Me-Jarkons tsî Rakons, Jopas ǃoagu hâ ǀkharib ǀkha.
JOS.19.47	Tsî ǀkharib Danni ôan dib ge ǁîna ǂkharise ge ǀkhība. ǁNā-amagan ge Danni ôana ǃapa tsî Lesemsa ǃkhamū tsî ge ū si tsî gôab di ǀāb ǀkha ge ǂnau si tsî ǀumi si tsî ǁîs ǃnâ ge ǁan; tsîn ge Lesemsa Dans ti ge ǂgai ǁîn îb Danni di ǀons ǃoa.
JOS.19.48	Nēs ge ǀumi-amǃnâs Danni ôan disa, ǁîn ommi din ī xase, nē ǃādi tsî ǃhaidi âde.
JOS.19.49	Tsî ǃhūban ge ǀumise ǀgoratoao, ǀkharigu âb ī xase, on ge Israeli ôana Josuab, Nunni ôaba ǀumi-amǃnâ-e ǁîn ǁaegu ge mā.
JOS.20.1	ǃAruǀîb ge ǃKhūba Josuab ǃoa ge mî:
JOS.20.2	ǃHoa re Israeli ôan ǃoa îts mî: ǂHûiǂuibasen ǁnā ǃnoraǃādi, Moseb di ǃoabasa xu ta ge ǁîdi xa sadu ǃoa ǃhoade,
JOS.20.3	îb ǁnāǀî ǁhâ ǂnauǃanaob, ǀomsa ga ǂâibasen tamab hâse ǁgapadommi ai ǃgamma; î di ǁîde sado ǁhaiǁhâǃkhaise ība ǀaoǀkhao-aob aiǃâ.
JOS.20.4	Tsî ǁhâb kao, ǁnā ǃādi di ǀguisa ǃoa, ob ge ǁāb ǁnā ǃās dib di ǂgâ-ams ǃnâ mâ tsî nî mîdi âba ǃhoa, ǁnā ǃās kaigu di ǂgaedi aiǃâ; o gu ge ǁîba ǁîgu tawa nî ū ǃās ǃnâ tsî ǃkhai-e nî mā bi, îb ǁîgu tawa ǁan.
JOS.20.5	Tsî ǀaoǀkhao-aob ga ǁîba sauruǃgono, o gu ge ǂnauǃanaoba ǁîb ǃomǁae mā tide, ǁîb di ǀgūkhoe-eb ge ǂan tama hâse ǃgam tsî ǁari tsî aetsēb ge ǁkhan bi tama hâ i xui-ao.
JOS.20.6	Ob ge ǁnā ǃās ǃnâ nî ǁan, ǀhaohâb di ais aiǃâb nî ǀgoraǃgâs ǂama mâs kōse, ǀgapipristeri ǁnā tsēdi ai ga hâb nî ǁōs kōse; ǁnāǃnubaib ge ǂnauǃanaoba nî oa ǃās âb ǃoa, ommi âb ǃoa tsî ǁnā ǃās, ǁîsa xub ge ǁhâs ǃoa.
JOS.20.9	Nēdi ge ǁnā ǃādi, Israeli ôan tsî ǃhaokhoeb ǁîn ǁaegu hâb tsîna ge ǂnûibahe hâ ide, ǁnāǀîn nî ǁhâga, ǀomsa ga ǁgapadommi ai ǃgammi hoaba, ǁōb tidese ǀaoǀkhao-aob di ǃomma xu, ǀhaohâb di ais aiǃâb nî mâs kōse.
JOS.21.1	ǃNubai gu ge ǁgûgu Leviǁîn diga ge hāǀgū prister Eleasari tsî Josuab, Nunni ôab tsî Israeli ôan ǃhaodi di ǁgûgu tsîgu tawa;
JOS.21.3	ǁNā-amagan ge Israeli ôana Leviǁîna ǁîn di ǀumi-amǃnâs xa ge mā, ǃKhūb di mîmās ǃoa nē ǃādi tsî aiǃādi âde.
JOS.21.5	Tsî ǃgau ge ǀgôan Kehati din ge ǂnōgusa xu Efraimmi ǃhaos di ommi din xa tsî Danni ǃhaos din xa tsî ǃkhare ǃhaos Manaseb dis din xa disi ǃāde ge hō.
JOS.21.6	Tsî Gersonni ôan ge Isaskari ǃhaos di ommi din xa tsî Aseri ǃhaos din xa tsî Naftalib ǃhaos din xa tsî ǃkhare ǃhaos Manaseb dis din xa Basanni ǃnâ ǂnōgusa xu disiǃnonaǀa ǃāde ge hō.
JOS.21.7	Tsî Merarib ôan ge ommi din ân ī xase Rubenni ǃhaos din xa tsî Gadi ǃhaos din xa tsî Sebulonni ǃhaos din xa disiǀgamǀa ǃāde ge hō.
JOS.21.8	Nētin ge Israeli ôana Leviǁîna nē ǃādi tsî aiǃādi âde ǂnōgusa xu ge mā, ǃKhūb ge Moseb di ǃoabasa xu mîmā xase.
JOS.21.9	ǃAruǀîn ge Judab ôan di ǃhaos xa tsî Simeonni ôan di ǃhaos xa nē ǃāde ge mā, ǀons tawan ge ǂgaide,
JOS.21.10	tsî di ge ge Aronni ôan di kai Kehati ommi din xa Levib ôana xu; ǂguro ǂnōgus ge ǁîn di i xui-ao.
JOS.21.13	Nētin ge prister Aronni ôana ǃnoraǃās ǂnauǃanaob dis, Hebronsa ge mā tsî ǁîs di aiǃādi tsî Libnasa tsî ǁîs di aiǃāde;
JOS.21.14	tsî Jatirs tsî ǁîs di aiǃādi tsî Estemoas tsî ǁîs di aiǃāde;
JOS.21.15	tsî Holons tsî ǁîs di aiǃādi tsî Debirs tsî ǁîs di aiǃāde;
JOS.21.17	Tsî Benjaminni di ǃhaos xa Gibeons tsî ǁîs di aiǃādi, Gebas tsî ǁîs di aiǃāde;
JOS.21.19	ǃĀdi Aronni ôan, pristergu didi hoadi ge disiǃnonaǀa ǃā ge i tsî ǁîdi di aiǃāde.
JOS.21.20	Tsî Kehati ôan di ommi din, Leviǁîn, Kehati ôan xa ge ǃgaun, ǁîn ge ǂnōgus di ǃāde Efraimmi di ǃhaos xa ge ūhâ i.
JOS.21.22	tsî Kibsajims tsî ǁîs di aiǃādi tsî Bet-Horonsa tsî ǁîs di aiǃādi: Haka ǃāde.
JOS.21.23	Tsî Danni di ǃhaos xa Eltekes tsî ǁîs di aiǃādi, Gibetons tsî ǁîs di aiǃāde;
JOS.21.24	Ajalons tsî ǁîs di aiǃādi, Gat-Rimons tsî ǁîs di aiǃādi: Haka ǃāde.
JOS.21.25	Tsî ǃkhare ǃhaos Manaseb dis xa Tanaxs tsî ǁîs di aiǃādi tsî Gat-Rimons tsî ǁîs di aiǃādi: ǀGam ǃāra.
JOS.21.26	Nau ǃādi Kehati ôan ommi din didi hoadi ge a disi tsî ǁîdi di aiǃāde.
JOS.21.28	Tsî Isaskari di ǃhaos xa Kisjons tsî ǁîs di aiǃāra tsî Daberats tsî ǁîs di aiǃāde;
JOS.21.29	Jarmutsa tsî ǁîs di aiǃādi, En-Ganims tsî ǁîs di aiǃādi: Haka ǃāde.
JOS.21.30	Tsî Aseri di ǃhaos xa Misals tsî ǁîs di aiǃādi, Abdons tsî ǁîs di aiǃāde.
JOS.21.31	Tsî Helkats tsî ǁîs di aiǃādi tsî Rehobs tsî ǁîs di aiǃādi: Haka ǃāde.
JOS.21.33	ǃĀdi Gersonǁîn didi hoadi ge ǁîna ommi din ī xase disiǃnonaǀa ǃādi tsî aiǃādi âde.
JOS.21.34	Tsî Merarib ôan di ommi din, nau Leviǁîn ge Sebulonni di ǃhaos xa Jokneamsa ge māhe tsî ǁîs di aiǃāde, Kartas tsî ǁîs di aiǃāde;
JOS.21.35	Dimnas tsî ǁîs di aiǃādi, Nahalals tsî ǁîs di aiǃādi: Haka ǃāde.
JOS.21.37	Kedemots tsî ǁîs di aiǃādi tsî Mefaats tsî ǁîs di aiǃādi: Haka ǃāde.
JOS.21.39	Hesbons tsî ǁîs di aiǃādi, Jasers tsî ǁîs di aiǃādi: Nē ǃādi hoadi ge a haka.
JOS.21.40	ǁNā ǃādi Merarib ôan didi hoadi ge ǁîn ommi din ī xase ganupe Levib ommi din xa ge ǃgau Leviǁîn, ǁîn ǂnōgus di ǃādi hoadi ge disiǀgamǀa ge ide.
JOS.21.41	Leviǁîn di ǃādi hoadi, Israeli ôan di ǀumis ǁaegu hâdi ge hakadisiǁkhaisaǀa ǃā ge i tsî ǁîdi di aiǃāde.
JOS.21.42	Nē ǃādi xas ge mâs hoasa aiǃāde ǁîs ǂnamipe ge ūhâ i; ǁnāti i ge nē ǃādi hoadi ǀkha ge ī i.
JOS.21.44	Tsî ǃKhūb ge ǁîna ǁîn ǂnamipe sâba ge mā, ǁîn di îgab ge nūban hoan ǃoa; tsî ǀgui khoeb, ǁîn khākhoen hoan dib xareb ge ǁîn di ais aiǃâ mâ ǁoa ge i; ǁîn di khākhoen hoanab ge ǃKhūba ǁîn ǃomǁae ge mā.
JOS.22.1	ǃNubaib ge Josuaba Rubenǁîn tsî Gadǁîn tsî ǃkhare ǃhaos Manaseb disa ǂgai
JOS.22.3	Sadu di ǃgâsaga du ge nē ǂomxa ǁaeba ǁnāxū tama ge i nē tsēs kōse, tsî du ge ge dī dīhe nî xūna, ǃKhūb, sadu Elob di mîmāde.
JOS.22.4	Tsî nēsi ǃKhūb, sadu Elob ge sadu di ǃgâsaga sâba ge mā, ǁîgab ge mîmâiba khami; xuige ǁnâi oa î du sadu di tentomdi ǃoa ǃgû ǃhūb sadu ǁîsis dib ǃoa, Moseb, ǃKhūb di ǃgāb ge sado māba Jordanǃāb nauǃanib ai.
JOS.22.5	Nēs ǀguisa ǂan î du ôasase dī ǁnā mîmās tsî ǂhanub, Moseb, ǃKhūb di ǃgāb ge sado mîmāba, î du ǃKhūb, sadu Eloba ǀnam î du ǃgû ǁîb di daogu hoagu ǃnâ î du ǁîb di mîmāde dī î du ǁîb tawa ǂgāmâisen, î du ǁîba ǃoaba sadu di ǂgaob hoab ǀkha tsî sadu di ǀoms hoas ǀkha.
JOS.22.6	Nētib ge Josuaba ǁîna ge ǀkhae, tsîb ge ǁîna ge ǃgû kai; on ge tentomdi ân ǃoa ge ǃgû.
JOS.22.7	Moseb ge Manaseb di ǃkhare ǃhaosa ǀumi-amǃnâ-e ge mā Basanni ǃnâ, xawe nau ǃkharebab Josuaba ǁîn di ǃgâsagu tawa ǀumi-amǃnâ-e ge mā Jordanǃāb nēxa ǃanib ai huriǂoasǀî xui-ao. Tsî ǃaruǀîb Josuaba ǁîna tentomdi ân ǃoa ge ǃgû kaio, ob ge ǁîna ge ǀkhae.
JOS.22.9	Nētin ge Rubenni ôan tsî Gadi ôan tsî ǃkhare ǃhaos Manaseb dis din tsîna oa tsî Israeli ôana xu Silos, Kanaanǃhūb ǃnâ ǁgoesa xu Gileadǃhūb, ǁîn ūhâ ǃhūb ǃoa, ǁîb ǃnân ge ǁîn di ǂhunuma xūna a hōba, ǃKhūb ge mîmā Moseb di ǃoabasa xu khami.
JOS.22.10	Tsî Jordanǃāb ǀkharigu, Kanaanǃhūb ǃnâ hâgu tawan ge sīo, on ge Rubenni ôan tsî Gadi ôan tsî ǃkhare ǃhaos Manaseb dis tsîna ǁnāpa Jordanǃāb tawa altarsa ge ǂnubi, kaise kai altarsa.
JOS.22.11	Tsî Israeli ôan ge ge ǁnâu, mîn rasa: Mû, Rubenni ôan, Gadi ôan tsî ǃkhare ǃhaos Manaseb dis din tsîn ge altarsa ge ǂnubi Kanaanǃhūb ǃoagu, Jordanǃāb ǀkharigu tawa, Israeli ôan xōǀkhā.
JOS.22.12	Tsî Israeli ôan ge ǁnâuo, ob ge Israeli ôan di ǀhaohâb hoaba ge ǀhû Silos tawa, ǁîn ǃoagun nî toroǂnubi-i ǀkha ǃgûǃapase.
JOS.22.14	tsî disi gaosaga ǁîb ǀkha, mâ ǁgûsi ommi hoab di ǀgui gaosaba Israeli di ǃhaodi hoade xu; tsî mâb hoab âgu ge ǁgûsi ommi di dana ge i Israeli ǃhaodi di ǀoadisin ǃnâ.
JOS.22.15	Tsî Rubenni ôan, Gadi ôan tsî ǃkhare ǃhaos Manaseb dis din tsîn tawa gu ge sī Gileadǃhūb ǃnâ, o gu ge ǁîn ǀkha ǃhoa tsî ge mî:
JOS.22.17	ǂKharibahe da ǁnâi hâ Peori di ǃûǂams xa, nētsēs kōse da ǁîs xa ǃanuǃanuhe tama hâsa, ǁōb ge ǃKhūb di ǀhaohâb ǃnâ hâ i xawe?
JOS.22.18	Tsî nētsē du ǃKhūba xu ra ǁnāǁgôa amaga i ge nîra ī, ǃKhūb ǃoagu du ga nētsē khâimao, ob ge ǁari kaise Israeli di hoaraga ǀhaohâb ǂama nîra ǁaixa.
JOS.22.19	Tsî amaseb ga ǃhūb sadu diba ǃanuoǃnâo, ǁnâi ǃgâuxa ǃKhūb di ǃhūb ǃnâ, ǃKhūb di tabernakeli ǁîb ǃnâ hâba, î du sida ǁaegu sadu ǂhunuma xūna ūhâbasen; xawe du tā ǃKhūb ǃoagu khâima, î du tā sida ǃoagu khâima, ǃKhūb, sida Elob di altars ose ǀnî altarsa ra ǂnubibasenǃâ.
JOS.22.22	Elogu di Elob, ǃKhūb, elogu di Elob, ǃKhūb! ǁÎb ge a ǂan, îb Israeli ǂûba ǁkhāti ǂan: Mâǃoasiba xu i ga ī hâ io, ǃûǂams, ǃKhūb ǃoagu da ge ǃûǂamsa xu i ga ī hâ io, ab ǁnâi nētsē tā sâu da!
JOS.22.23	Altarsa da ga ǂnubibaseno, ǃKhūba xu da nî ǁnāǁgôaga, khauǁguibadi tsî ǂûǁguibadi tsîde da nî ǁîb ai ǁguibaga, ganganǁguibade da nî ǁîb ai dīga, ab ǁnâi ǃKhūba ǁîsa ǂgaoǀkhā da.
JOS.22.24	Tsî nē ǂhansenǃkhaisa xu da ga ǁîsa dī tama hâ io, mî raǃâ: ǁArin ga ǀnîsi sadu di ôana sida di ôan ǀkha ǃhoa tsî a mî: Tare dīxū-e du ūhâ ǃKhūb, Israeli Elob ǀkha?
JOS.22.25	ǃKhūb kom Jordanna ǀkharise ge ǂnûio sida tsî sadu ǁaegu, sadu Rubenni ôadu tsî sadu Gadi ôado, sadu ge amǃnâ-e ūhâ tama hâ ǃKhūb ǃnâ. Nētin ga ǀnîsi sadu ôana sida ôana ūdawa, ǃKhūban ǃao tidese.
JOS.22.26	ǁNā-amaga da ge nēti ge mî: A da ǁnâi dī î da altarsa ǂnubibasen, khauǁguibas ǃoa tama i tsî ǁkhāti ǂāǁguibas ǃoa tama,
JOS.22.27	îb ǀhûǀguitimîse ī sida ǁaegu tsî sadu ǁaegu tsî sada khaoǃgâ nî hā ǃhaodi ǁaegu, î da ǃKhūb di ǃoabasa ais âb aiǃâ ǃoaba sida khauǁguibadi ǀkha, sida ǂāǁguibadi ǀkha tsî sida ganganǁguibadi ǀkha; în sadu ôana sida ôan ǃoa aetsē tā mî: Sadu ge amǃnâ-e ūhâ tama hâ ǃKhūb ǃnâ, ti.
JOS.22.28	ǁNā-amaga da ge sida ge mî: Ī i kao, ǁnātin ra aetsē sida tsî sida ǃhaodi ǃoa mîsa, o da ge sida nî mî: Mû, iseb ǃKhūb di altars, sida îgu ge dīb diba, khauǁguibas ǃoa tama i, tsî ǁkhāti ǂāǁguibas ǃoa tama i, xawe ǀhûǀguitimîxūseb nî īga sida ǁaegu tsî sadu ǁaegu.
JOS.22.29	Tātsē a-i tā ība da, sida ǃKhūb ǃoagu da nî khâima ǃkhaisa tsî nētsē da nî ǃKhūba xu ǁnāǁgôa ǃkhaisa, altarsa ra ǂnubibasenǃâ, khauǁguibas ǃoas kas, ǂûǁguibas ǃoas kas tsî ǂāǁguibas ǃoas kas hoasa, ǃKhūb, sida Elob di altars tabernakeli âb aiǃâ hâs ǀguis ose.
JOS.22.30	Tsî pristeri Pinehab tsî ǀhaohâb di ǂamsagu tsî Israeli ǀoadisin di danakhoegu, ǁîb ǀkha hâgu ge mîdi, Rubenni ôan, Gadi ôan tsî Manaseb ôan ge ǃhoade ǁnâuo, o di ge ge ǃgâi i ǁîn mûǁae.
JOS.22.31	Ob ge Pinehab, prister Eleasari di ôaba Rubenni ôan, Gadi ôan tsî Manaseb ôan ǃoa ge mî: Nētsē da ge a ǂan, ǃKhūb sada ǁaegu hâ ǃkhaisa, nē ǃûǂamsa du ǃKhūb ǃoagu dī tama hâ ǃkhais ǃaroma; o du ge Israeli ôana ǃKhūb di ǃomǁaeba xu go ore.
JOS.22.32	ǁGoasib ge Pinehab, prister Eleasari di ôaba Rubenni ôan di ǂamsagu tsî Gadi ôan digu ǀkha ge oa, Gileadǃhūba xu Kanaanǃhūb ǁga Israeli ôan ǃoa, tsî gu ge ǁîna ǃereamsa ge ūhāba.
JOS.22.33	Tsî ǃereams ge ge ǃgâi i Israeli ôan mûǁae, tsî Israeli ôan ge Eloba ge koa, tsîn ge ǃaruǀî mî tama ge i, toroǂnubi-i ǀkhan nî ǁîn ǃoagu ǃapa ǃkhaisa, ǃhūb, Rubenni ôan tsî Gadi ôan, ǁîb ǃnâ ǁan hâban nî hîkākāse.
JOS.22.34	Tsî Rubenni ôan tsî Gadi ôan ge ǁnā altarsa, ǀHûǀguitimîxū, ti ge ǂgai, ǃKhūb a Elo ǃkhaisas ra ǀhûǀguitimî xui-ao.
JOS.23.2	ob ge Josuaba Israeli hoaba ge ǂgai, ǁîn di kaigu, ǁîn di danakhoegu, ǁîn di ǂhanuǂhanu-aogu tsî ǁîn di ǃoabasabega, tsîb ge ǁîn ǃoa ge mî: Tita ge go kaira tsî tsēxa;
JOS.23.3	tsî sadu ge ge mû, ǃKhūb, sadu Elob ge nē ǁaedi hoadi tawa sadu ais aiǃâ dīna: ǃKhūb sadu Elob ǂûb ge ǁnāb, sado ge ǃkhambaba.
JOS.23.4	Mû, tita ge nē ǃgau ge ǁaede ǂnōgus ǀkha sadu di kai, sadu ǃhaodi di ǀumise Jordanna xu ǁaedi hoadi, ǃhūǃnoma ta ge di ǀkha, tsî Kaihurib kōse, sores ra ǂgâ ǀkhāb ai.
JOS.23.5	Tsî ǃKhūb, sadu Elob ǂûb ge ǁîna nîra ǂhāǂui sadu di ais aiǃâ, tsîb ge ǁîba ǁîna nîra ǃhaexū sadu di ais aiǃâ, tsî du ge ǁîn di ǃhūba ǀumise nîra ūhâ, ǃKhūb, sadu i Elob ge sadu ǃoa ǃhoa xase.
JOS.23.8	Î du ǃKhūb, sadu Eloba ǂgāmâisenai, nētsēs kōse du ge dīs ǁkhās xase.
JOS.23.10	ǀGui aob ǀguib sadu dib ge ǀoadisiga nîra sauru; ǃKhūb, sadu Elob ǂûb ge ǁnāb, sado ra ǃkhambaba, ǁîb ge mîba du xase.
JOS.23.11	ǁNā-amaga ôasase sâu sadu di ǀomde, î du ǃKhūb, sadu Eloba ǀnam.
JOS.23.12	ǂKharirose ǁnāǁgôa tsî du ga ǃgau ge ǁaede ǂgāmâisenai, nēn, sadu tawa ge ǃgaun xa, tsî du ga ǁîn ǀkha ǀuigu, tsî du ga ǁîn tawa sī tsî ǁîna sadu tawa,
JOS.23.15	Tsî i ge nîra ī, ǁnā ǃgâi xūn hoan ge sadu ai hā khami, ǁnān, ǃKhūb, sadu di Elob ge ǃhoaǀî duna, ǁnās ǁkhās xaseb ge ǃKhūba sadu ǂama nîra hā kai ǁnā ǂkhaba xūn hoana, ǁîb nî hîkākā dus kōse nē ǃgâi ǃhūb, ǃKhūb sadu Elob ge mā duba xu.
JOS.23.16	ǃGaeǀhaos ǃKhūb, sadu Elob dis hîab ge mîmā dusa ǃûǂam tsî du ga ǀkhara eloga sī ǃoabao tsî ǁîgu aiǃâ ǃhono, ob ge ǃKhūb di ǁaiba saduǀî nîra ǂhubi, tsî du ge ǃhaese nîra kā ǁnā ǃgâi ǃhūb, sadob ge māba xu.
JOS.24.1	ǁNās khaoǃgâb ge Josuaba Israeli di ǃhaodi hoade ge ǀhaoǀhao Sexems tawa, tsîb ge Israeli di kaiga ge ǂgai tsî ǁîb di danakhoegu tsî ǁîb di ǂhanuǂhanu-aogu tsî ǁîb di ǃoabasabega; o gu ge Elob ais aiǃâ sī ge mâ.
JOS.24.3	ǃNubai ta ge tita abob Abrahamma ǃāb nauǃaniba xu ū tsî Kanaanǃhūb hoaragaba ge ǃgûǃnâǃganu kai. Tita ge surib âba ǂguiǂgui tsî Isaka ge mā bi.
JOS.24.10	Xawe tita ge Bileamma ǁnâu ǂgao tama ge i; xui-aob ge ge ǀkhaehâhâ du, tsî tita ge sado ǁîb ǃomǁaeba xu ge ore.
JOS.24.16	Os ge ǁaes hoasa ǃeream tsî ge mî: Tātsē a-i tā ī, ǃKhūba da nî ǁnāxū ǃkhaisa, ǀkhara eloga da nî ǃoabase.
JOS.24.17	ǃKhūb ge a sida di Elo; ǁîb ge ǁNāb sida tsî sida di îga Egipteǃhūba xu khobosis omma xu ge ūǃapab tsî nē kai saode sida di mûdi aiǃâ ge dīb tsî ǁnā daob ǁîba-ū da ge doeb ai tsî ǁnā ǁaedi, ǁîdi ǁaegu da ge doedi ǃnâ ge sâu daba.
JOS.24.18	Tsî ǃKhūb ge sida ais aiǃâba xu ge ǂhāǂui ǁnā ǁaedi hoadi tsî Amorǁîn ǃhūb di ǁansaben tsîna. Sida on ge ǃKhūba nî ǃoaba, ǁîb a sida Elo xui-ao.
JOS.24.20	ǃKhūba ǁnāxū tsî du ga ǃhao eloga ǃoabao, ob ge ǁkhawa tsūdī du tsî nî hîǀhuru du, ǃgâidī dub ges khaoǃgâ.
JOS.24.21	ǁGoasis ge ǁaesa Josuab ǃoa ge mî: Tātsē, xawe da ge ǃKhūba nî ǃoaba.
JOS.24.22	Ob ge Josuaba ǁaes ǃoa ge mî: ǀHûǀguitimî-aodu ge sado, sadu ǂûdu xa, ǃKhūba du ge go ǁhûiǂuibasen ǃkhaisa, ǁîba du nî ǃoabase. On ge: ǀHûǀguitimî-aoda, ti ge mî.
JOS.24.24	Os ge ǁaesa Josuab ǃoa ge mî: Sida ge ǃKhūb, sida Eloba nî ǃoaba, tsî da ge dommi âba nî ǁnâuǀnam.
JOS.24.28	ǃNubaib ge Josuaba ǁaesa ge sîbē, mâ-i hoa-e ǁî-i di ǀumi-amǃnâsa ǃoa.
JOS.24.29	Tsî i ge ge ī, ǁnā tsēdi khaoǃgâ, Josuab Nunni ôab, ǃKhūb di ǃgāb ge ǁō ǃkhaisa, ǀguikaidisi tsî disi kurigu â-ise.
JOS.24.33	ǁKhātib ge Eleasari, Aronni ôaba ge ǁō, tsîn ge ǁîba ǃnoms Pinehab, ǁîb di ôab dis, Efraimmi ǃhommi aib ge māhes ǃnâ ge ǁkhō.
JDG.1.2	Ob ge ǃKhūba ge mî: Judab ge nî ǃapa; mû, tita ge ǃhūba ǁîb ǃomǁae ge mā.
JDG.1.3	ǃNubaib ge Judaba ǃgâsab âb Simeonni ǃoa ge mî: ǃGûǃapa tita ǀkha ti ǃâs ǃnâ, î khom Kanaanǁîn ǀkha torodī, o ta ge tita ǁkhāti nî ǃgûǃapa sats ǀkha sa ǃâs ǃnâ. Nētib ge Simeonna ǁîb ǀkha ge ǃgûǃapa.
JDG.1.4	Ob ge Judaba ge ǃgûǃapa, tsî ǃKhūb ge Kanaanǁîn tsî Perisiǁîn tsîna ǁîkha ǃomǁae ge mā, tsî kha ge Beseks tawa disiǀoadisi khoega ge ǂnau.
JDG.1.5	Tsîn ge Adoni-Beseka Beseks tawa hō tsî ge ǃkhamū bi; tsîn ge Kanaanǁîn tsî Perisiǁîn tsîna ge ǂnau.
JDG.1.6	Tsî Adoni-Beseki ge ge ǁhâ; o gu ge ǁîba sauruǃgon tsî ǁîba ǃkhō tsî ǃomkha âb tsî ǂaira âb di kaitsiǁgubede ge ǁhāǁnâ.
JDG.1.7	ǃNubaib ge Adoni-Beseka ge mî: Hûdisi gao-aogu, ǃomgu âgu tsî ǂaidi âgu di kaitsiǁgubede ǁhāǁnâhe hâgu ge ti tāb ǃnaga hâ tsî ge ǂomarona sākhâi; tita ge dī khamib ge Eloba ge dīdawa-am te. Tsîn ge Jerusalems ǃoa ge ūsī bi, tsîb ge ǁnāpa ge ǁō.
JDG.1.8	Judab ôan ge Jerusalemsa ǃkhamū tsî ū si tsî gôab di ǀāb ǀkha ǂnau si xui-ao, tsîn ge ǃāsa ge ǂhubi.
JDG.1.10	Tsî Judab ge Kanaanǁîn Hebrons tawa ǁan hân ǃoagu ge ǃgû (tsî ǀons Hebrons dis ge aibe Kirjat-Arba ge i) tsîn ge Sesaib tsî Ahimanni tsî Talmaib tsîga ge ǂnau.
JDG.1.11	Tsîb ge ǁnāpa xu Debirs di ǁansaben ǃoagu ge ǃgû; tsî ǀons Debirs dis ge aiga Kirjat-Sefer ge i.
JDG.1.12	Tsî Kaleb ge ge mî: Kirjat-Sefersa ǂnau tsî ga ū sib, ǁîba ta ge tita ti ôas Axsasa tarase nî mā.
JDG.1.13	ǃNubaib ge Otnieli, Kenab, Kaleb xa ǂkham ǃgâsab di ôaba ǁîsa ge ū; ob ge Kaleba ǁîba Axsas, ǁîb di ôasa tarase ge mā.
JDG.1.14	Tsî i ge ge ī, ǁîb tawas ge hāo, os ge ǁîba ge ǂgaoǂgaoǃnâ, ǁîs di îb tawab nî ǃhū-e ǂgan ǃkhaisa, os ge eselsa xu ge uriǁgôa; ǃnubaib ge Kaleba ǁîs ǃoa ge mî: Tare-es ôa hâ?
JDG.1.15	Os ge ǁîb ǃoa ge mî: ǀKhaexū-e mā te re. ǂNâsa ǃhū-ets ge mā te xuige ǁkhāti ǀaude ǀkhae te re. ǃNubaib ge Kaleba ǁîsa ǀgapise ǁgoe ǀaudi tsî ǃnaga ǁgoe ǀaudi tsîde ge mā.
JDG.1.18	ǁNās tawab ge Judaba Gasasa ge ū ǁîs di ǀkharib ǀkha, tsî Askelonsa ǁîs di ǀkharib ǀkha tsî Ekronsa ǁîs di ǀkharib ǀkha.
JDG.1.19	Tsî ǃKhūb Judab ǀkha hâ xui-aob ge ǃhommi di ǁansabena ge doeǁgabē; xawe ǃgoaǃnāb di ǁansaben ge doeǁgabēhe ǁoa ge i, ǂnūǀurikuniden ge ūhâ i xui-ao.
JDG.1.22	Tsî Joseb ommi din on ge ge doeǃapa Bet-Els ǁga, tsî ǃKhūb ge ǁîn ǀkha ge hâ i.
JDG.1.23	Tsî Joseb ommi din ge Bet-Els tawa ge ǃkhē kai. ǀOns nē ǃās dis ge ǂguro Lus ti ge hâ i.
JDG.1.24	Tsî ǃkhē-aogu ge khoeb ra ǃāsa xu ǂoa ǃkhaisa ge mû, tsîn ge ǁîb ǃoa ge mî: ǃĀs di ǂgâǃkhaisa ǁgau ge re, o ge ge nî ǃgâidī tsi.
JDG.1.26	ǃNubaib ge ǁnā khoeba Hetiǁîn di ǃhūb ǃnâ ge doeǂgâ; tsîb ge ǃāsa ge ǂnubi, tsîb ge ǀons âsa Lus ti ge ǂgai; nēs ge ǀons âsa nētsēs kōse.
JDG.1.28	Tsî i ge ge ī, Israeli ge ǀgaisao, ob ge Kanaanǁîna ǁgui-aisase ge sîsen kai, xaweb ge ǁîna doeǁgaǂuiǃari tama ge i.
JDG.1.31	Tsî Aseri ge Akos di ǁansabena doeǁgaǂui tama ge i, tsî Sidons di ǁansaben, Axlabs din, Axsibs din, Helbas din, Afiks din tsî Rehobs din tsîna;
JDG.1.32	tsî Aserǁîn ge Kanaanǁîn ǃhūb ǃnâ ǁan hân ǁaegu ge ǁan, ǁînan ge doeǁgaǂui tama i xui-ao.
JDG.1.34	Tsî Amorǁîn ge Danni ôana ge ǁgâi ǃhommi ǃoa; ǁînan ge mā-am tama ge i, ǃgoaǃnāb ǃnâ ǁgôasa.
JDG.1.36	Tsî ǀkharib Amorǁîn dib ge ǃapaǃkhais Akrabimsa xu ǃhaoba xu tsî aiǃâb ǃoa ge i.
JDG.2.1	Tsî ǀhomǃgāb ǃKhūb dib ge Gilgalsa xu Boxims ǃoa ge ǃapahā, tsîb ge ǁîba ge mî: Tita ge sado Egipteba xu ǂgaeǂguiǃapa tsî ge ūhā du ǁnā ǃhūb, sadu di îga ta ge nūba tsî: Tita ge ti ǃgaeǀhaosa sadu ǀkha khôa tide ǀamosib kōse, ti mîb ǃnâ.
JDG.2.4	Tsî i ge ge ī, ǃKhūb di ǀhomǃgāb ge nē mîde Israeli ôan hoan ǃoa ǃhoatoao, os ge ǁaesa dommi âsa ūkhâi tsî gere ā.
JDG.2.5	ǁNā-amagan ge ǁnā ǃās di ǀonsa Boxim ti ge ǂgai; tsîn ge ǁnāpa ǃKhūba gere ǁguiba.
JDG.2.6	Tsî Josuab ge ǁaesa ǃgû kaio, on ge Israeli ôana ge ǃgû, mâ-i hoa-e ǁî-i di ǀumi-amǃnâs ǃoa, ǃhūban nî ǀumise ūhâse.
JDG.2.8	Xawe Josuab Nunni ôab, ǃKhūb di ǃgāb ge ǁō-o, ǀguikaidisi tsî disi kurixab a hîa,
JDG.2.10	tsî ǁnā ǃhaos hoas ge ǁkhāti ǁgûgu tawa ǀhaoǀhaohe hâ io, os ge ǀkhara ǃhaosa ǁîn khaoǃgâ ge khâi, ǃKhūba a ǀūs tsî ǁkhāti ǁnā sîsenni, Israelab ge dī-ūba.
JDG.2.11	ǃNubain ge Israeli ôana ǃKhūb mûǁae a ǂkhabana dī tsî Baala gere ǃoaba.
JDG.2.12	Tsîn ge ǃKhūb, ǁîn îgu di Elob, Egipteǃhūba xu ǁîna ge ǂgaeǂguiǂuiba ǁnāxū tsî ǀkhara eloga ge sao, ǁnā elogu, ǁîn ǂnamipe hâ ǁaedi digu xa, tsîn ge ǁîgu aiǃâ ge ǃhon, tsîn ge ǃKhūba ge ǁaixa kai.
JDG.2.13	ǃKhūba ǁnāxū tsîn Baali tsî Astarots tsîra gere ǃoaba xui-ao.
JDG.2.14	Ob ge ǃKhūb di ǁaiba ge khâi Israeli ǃoagu, tsî ǁîb ge ǁîna ǁkhâuǁnâ-aon, ǁîna ra ǁkhâuǁnân ǃomǁae ge mā; tsî ǁîb ge ǁîna ǁîn ǂnamipe hâ khākhoen ân ǃomǁae ge mā; on ge ǃaruǀî ge mâ ǁoa i khākhoen ân di ais aiǃâ.
JDG.2.17	Xawen ge ǁkhāti ǁîn di ǂhanuǂhanu-aoga ǁnâu tama i tsî ǀkhara eloga gere ǀaiǃgon; ǃhaesen ge ǁnā daob, ǁîn îgu ǃKhūb di mîmāde ra ǁnâuǀnamǃâ gere ǁîb ai ǃgûba xu ge ǂgō; tsîn ge ǁnāti ge dī tama i.
JDG.2.18	Tsî ǃKhūb ge ǁîna ǂhanuǂhanu-aoga ǂkhaiǂkhaibao, ob ge ǃKhūba ǁnā ǂhanuǂhanu-aob ǀkha ge hâ i tsî ǁîna ge ore khākhoen ân di ǃomǁaeba xu, ǂhanu-ǂhanu-aob di tsēdi hoadi kōse; ǃKhūb ge ge ǃhausen ǁîn di ǀhâimâinǀoms, ǁnān, ǁîna ge ǁgari tsî ǁgâin xan ra ǀhâimâinǀoms ǃaroma.
JDG.2.19	Xawe ǂhanuǂhanu-aob di ǁōb ǀkha i ge ge ī, oa tsîn ge ǁîn di îgu ǃgâ-ai ǁore ǃkhaisa, ǀkhara eloga ra sao tsî ǁîga ǃoaba tsî ǁîgu aiǃâ ra ǃhonse; ǁîn sîsengu xan ge xū-i xare-e ǁnā kai tama tsî karosa daob ân xa.
JDG.2.20	ǁNā-amagab ge ǃKhūb di ǁaiba ge khâi Israeli ǃoagu, ob ge ge mî: Nē ǁaes ge ti ǃgaeǀhaos, ǁîn îga ta ge mîmāsa ge ǃûǂam, ti domman ge ǁnâuǀnam tama hâ i amaga.
JDG.2.21	ǁNā-amaga ta ge tita ǃaruǀî ais ân aiǃâ khoe-e ū i hâ xūna xu doeǁgaǂui tide ǁnā ǀūben, Josuab ge ǁnākhaon xa, ǁōb ge ǃnubai,
JDG.2.23	Nētib ge ǃKhūba nē ǀūbena ge hâ kai, ǃhaesen ūn hâna xu doeǁgaǂuihe tidese, tsîb ge ǁîna Josuab ǃomǁae mā tama ge i.
JDG.3.2	Israeli ôan di ǃhaodi nî ǂanga, torobab nî ǁîna ǁkhāǁkhāse, ǁnān, ǁîb xa aibe xū-e ǂan tama ge hâ ina.
JDG.3.4	Nēn ge ǁnān, Israeli ǁîn ǀkha nî ǃâitsâhena, khoe-i nî ǂanse, īsen ǃKhūb di mîmādi, Moseb di ǃomma xub ge ǁîn îga mîmāde nî ǁnâuǀnam ǃkhaisa.
JDG.3.5	Tsî Israeli ôan ge Kanaanǁîn, Hetiǁîn, Amorǁîn, Perisiǁîn, Hiviǁîn tsî Jebusǁîn ǁaegu ǁano,
JDG.3.7	Tsî Israeli ôan ge ǃKhūb mûǁae a ǂkhabana dī tsî ge ǀuru ǃKhūb, ǁîn Eloba tsîn ge Baalgu tsî haixaǃkhaidi tsîna gere ǃoaba.
JDG.3.8	ǃNubaib ge ǃKhūb di ǁaiba ge ǂhubi Israeliǀî, ob ge ǁîna ge ǁamaxū Kusan-Risataimmi, Mesopotamiab gao-aob di ǃomǁae; on ge Israeli ôana ǁkhaisa kuriga Kusan-Risataimma gere ǃoaba.
JDG.3.11	ǃNubaib ge ǃhūba hakadisi kurigu kōse ge ǃnō, tsî Otnieli, Kenab ôab ge ge ǁō.
JDG.3.12	Tsî Israeli ôan ge ǃaruǀîǀgui ǃKhūb mûǁae a ǂkhabana gere dī; ǃnubaib ge ǃKhūba Eglonni, Moabǁîn di gao-aoba ge ǀgaiǀgai Israeli ǃoagu, ǃKhūb mûǁae a ǂkhabanan ge gere dī amaga.
JDG.3.14	Tsî Israeli ôan ge Eglonni, Moabǁîn di gao-aoba gere ge ǃoaba, disiǁkhaisaǀa kurigu kōse.
JDG.3.15	ǁGoasin ge Israeli ôana ǃKhūb ǃoa ge ǂgai; ob ge ǃKhūba ore-aoba ǁîna ge ǂkhaiǂkhaiba, Ehudi, Gerab ôab, Benjaminǁîb, aob, ǁare ge iba. Tsî Israeli ôan ge ǁîb ǀkha ǀkhaexū-e Eglonni, Moabǁîn di gao-aoba ge sîba.
JDG.3.16	Tsî Ehudi ge gôaba ge dībasen, hoaǀkhāǀāba, ǀgui ǂhâb kōse a gaxuba; tsîb ge ǁîba saran âb ǃnaga, amǀkhāb ǂnamib âb ai ge ǃgae.
JDG.3.17	Tsîb ge Eglonni Moabǁîn di gao-aoba ǁnā ǀkhaexū-e ge ūsība; tsî Eglonni ge kaise kausa ao ge i.
JDG.3.18	Tsî ǀkhaexū-eb ge māǁnâtoa, o i ge ge ī, ǁaes, ǀkhaexū-e go tanisab ge ǁnū ǃkhaisa.
JDG.3.19	Xawe ǁîb ǂûb ge ǁnā ǃgaohe hâ īgu, Gilgals tawa hâga xu oa tsî ge mî: ǂGanǃgâsa ǃkhai-e ta ge satsa ūba hâ, gao-aotse. Ob ge ǁîba: ǃNō, ti ge mî. On ge ǁîb ǂnamipe mân hoana ǁîba xu ǃaugab ǁga ge ǂoa.
JDG.3.20	Tsî Ehudi ge ǁîb tawa ge ǂgâ, karasa ǂamommi, ǁîb ǂûb ǀguri gere hâǃnâb ǃnâb ǂnôa hîa; tsî Ehudi ge ge mî: Eloba xu hâ mî-e ta ge satsa ūba hâ. Ob ge ǂnû-aiǃnaosa xu ge khâima.
JDG.3.21	Ob ge Ehuda ǁîb di ǁareǀkhāb ǃomma ǀhōǂui tsî gôaba amǀkhāb ǂnamib âba xu ǀkhū tsî ǃnāb ǃnâ ge ǃkhā bi;
JDG.3.22	ǃkhōǃkhais on ǂnūǀurib khaos ai ge ǂgâ tsî kaub ǂnūǀurib ǂnamipe ge ǂganamsens kōse, gôabab ge ǃnāb âba xu ǂgaeǂui tama xui-ao, tsî xaub ge ge ǂoa.
JDG.3.23	ǃNubaib ge Ehuda ai-ommi ǃoa ǂoa tsî ǂamommi di dao-amde ǁîb ǃgâb ai ǂganam tsî ǁîde ge ǂganamǁapoǁapo.
JDG.3.24	Tsî ǂoab geo, o gu ge ǁîb ǃgāga hā tsî ge kō, tsî mû, ǂamommi di dao-amdi ge ǂganamǁapoǁapohe ge hâ i; o gu ge ge mî: ǂAnǂansaseb ra ǂaira âba karakara-oms ǃnâ ǃgū-ai.
JDG.3.25	Tsî taos kōse gu ge ǃâu hâ i, xaweb ge ǂamommi di dao-amde ǁkhowa-am tama i, ǃnubai gu ge ǁkhowa-amxūba ū tsî ge ǁkhowa-am; tsî mû, ǁîgu di ǀhonkhoeb ge ǁō hâse ǃhūb ai ge ǁgoe i.
JDG.3.26	Tsî Ehudi ge ge ûiǂoa, ǁîn ra ǀhawe hîa; ǃgaohe hâ īǀuigab ge ǃgû-īǀkhā tsî Seirats kōse ge sī.
JDG.3.27	Tsî i ge ge ī, sīb geo, ob ge xâiǁnâba ge xâi Efraimmi di ǃhommi ai; on ge Israeli ôana ǁîb ǀkha ǃhomma xu ge ǁgôa tsî ǁîb ǂûba ais ân aiǃâ.
JDG.3.28	Tsîb ge ǁîn ǃoa ge mî: Sao te, ǃKhūb ge sadu di khākhoen, Moabǁîna sadu ǃomǁae go mā xuige. On ge ge ǁgôa ǁîb khaoǃgâ, tsî Jordanǃāb di ǃgâu-amdi, Moab ǃoa garude-ū tsî khoe-i xare-e ǃgâu kai tama ge i.
JDG.3.29	Tsîn ge Moabǁîn xa ge ǂnau ǁnā ǁaeb ai disiǀoadisi khoega, hoatsama kausa tsî ǃkham ǁkhā khoega, ǀguib xareb ge ûi tama is kōse.
JDG.3.30	Nētib ge Moaba ǁnātsē Israeli di ǃommi ǃnaga ge ǃgamǃgamhe; tsî ǃhūb ge ǃnōsa ge i ǁkhaisadisi kurigu kōse.
JDG.3.31	ǁÎb khaoǃgâb ge Samgari, Anati ôaba ge hā; ǁîb ge Filisteǁîga ge ǂnau gomaǃkharihai-i ǀkha; nētib ge ǁîb ona Israela ge ore.
JDG.4.1	Tsî Israeli ôan ge ǃaruǀîǀgui ǃKhūb mûǁae a ǂkhaba xūna ge dī, Ehudi ge ǁō-o.
JDG.4.2	Ob ge ǃKhūba ǁîna ge ǁamaxū Jabinni, Kanaanǁîn di gao-aob, Hasors tawa ge gaob ǃomǁae; tsî ǁîb di toroǂamkhoeb ge ge Sisera i, tsî ǁîb ge Harosets ǀūben dis tawa ge ǁan.
JDG.4.3	ǃNubain ge Israeli ôana ǃKhūb ǃoa ge ǂgai; khoesekaidisi ǂnūǀurikunideb ge ūhâ i xui-ao, tsîb ge Israeli ôana ǀgaib ǀkha ge ǁgâiǀā, ǀgamdisi kurigu kōse.
JDG.4.4	Tsî Deboras, taras hîa kēbo-ao ge is, Lapidoti di taras, ǁîs ge Israela ǁnā ǁaeb ai gere ǂhanuǂhanu.
JDG.4.5	Tsîs ge ǁîsa palmhais Deboras dis ǃgao, Ramas tsî Bet-Els tsîra ǁaegu Efraimmi ǃhommi ai ge ǁan; tsî Israeli ôan ge ǁîs ǃoa gere ǃapa, ǂhanuǂhanuhen nîga.
JDG.4.6	Tsîs ge sî tsî Baraki, Abinoammi ôab, Kedes Naftalib dis diba ǂgai tsî ǁîb ǃoa ge mî: ǃKhūb, Israeli di Eloba mîmā tamab hâ: ǃGû îts Taborǃhommi ai ǃapa îts ūǀhao disiǀoadisi khoegu Naftalib ôan diga tsî Sebulonni ôan diga?
JDG.4.7	Tsî tita ge ǃārob Kisonni tawa sa ǃoa nî ǂgai Siserab, Jabinni di ǂamtorokhoeba kunidi âb tsî ǂguib âb ǀkha; tsî tita ge ǁîba sa ǃomǁae nîra mā, ti.
JDG.4.8	ǃNubaib ge Baraka ǁîs ǃoa ge mî: Sas ga tita ǀkha ǃgûo, o ta ge nî ǃgû; xawe sas ga tita ǀkha ǃgû tama io, o ta ge ǃgû tide.
JDG.4.9	Os ge ge mî: Tita ge ǂanǂansase sa ǀkha nî ǃgû, xawe ǃgôab ge sa tide, nē daob hîats nî ǃgûb ai; ǃKhūb ge Siseraba tara-i ǃomǁae nîra mā amaga. Nētis ge Deborasa khâi tsî Baraki ǀkha ge ǃgû Kedes ǃoa.
JDG.4.10	ǃNubaib ge Baraka Sebulonni tsî Naftalib tsîkha Kedes tawa ge ǂgaiǀhû; tsîb ge ǀnūb ǀkha ge ǃapa disiǀoadisi khoegu ǀkha; tsî Deboras on ge ǁîb ǀkha ge ǃapa.
JDG.4.12	ǁGoasin ge Siseraba ge ǂanǂan, Baraki, Abinoammi ôab, Taborǃhommi ai go ǃapa ǃkhaisa.
JDG.4.13	Ob ge Siseraba ǁîb di kunidi hoade ge ǂgaiǀhû, khoesekaidisi ǂnūǀurikunidi tsî ǁaes ǁîb ǀkha hâs hoasa, Harosets ǀūben disa xu ǃārob Kisonni kōse.
JDG.4.15	Tsî ǃKhūb ge Siseraba ge ǂnaukākā ǁîb di kunidi hoadi tsî toroǂnubis hoasa gôab di ǀāb ǀkha Baraki di ais aiǃâ, Siserab ge kunisa xu uriǁgôa tsî ǀnūb ǀkha ǁhâs kōse.
JDG.4.16	Tsî Baraki ge kunide ge sauruǃgon tsî toroǂnubisa Harosets ǀūben dis kōse. Tsî toroǂnubis Siserab dis hoas ge gôab di ǀāb ǀkha ge ǁnā, ǀguib xareb ge ǃgau tama is kōse.
JDG.4.17	Xawe Siserab ge ǀnūb ǀkha ge ǃhū Jaels, Heberi, Keniǁîb di taras di tentoms ǃoa; ǂkhîb ge hâ i xui-ao Jabinni, Hasors di gao-aob, tsî Heberi, Keniǁîb di ommi ǁaegu.
JDG.4.18	Tsî Jaels ge ge ǂoa, Siserabas nî ǃoase, tsî ǁîb ǃoa ge mî: ǂGâ re, ǀhonkhoetse, ǂgâ re ti tawa îts tā ǃao! Ob ge ǁîs tawa tentoms ǃnâ ge ǂgâ, tsîs ge ǁîba ǃkhaib ǀkha ge ǃgū-ai.
JDG.4.19	ǁNās khaoǃgâb ge ǁîs ǃoa ge mî: ǁGamro-i xa au te, î ta ā re, ǁgâ ta hâ xuige. ǃNubais ge daixapa-e ǁkhowa-am tsî āsi bi tsî ge ǃgū-ai bi.
JDG.4.20	Tsîb ge ǁkhāti ǁîs ǃoa ge mî: Dao-ams tentoms dis ǃnâ mâ, tsî khoe-i ga hā tsî dî si tsî, Khoe-e hâ i a? ti a mî os ge, Khoe-i a ǀkhai, ti nî mî.
JDG.4.21	ǁNās khaoǃgâs ge Jaels, Heberi di tarasa tentoms di ǂnūǀuridaba ū tsî hamersa ǃomǁae ǃkhō tsî ǃnōsase ǁîb tawa sī ǂgâ tsî ǀuridaba danas âb di ǃnammi ǃnâ ge ǂnauǂgā ǃhūb ǃnâb ge ǁapos kōse; tsî ǁîb ge ǃgam ǂomsi dāhe tsî ge ǀhupu, tsî ge ǁō.
JDG.4.22	Tsî mû, Baraki ge Siseraba ge ǃgôaǃgon, os ge Jaelsa ǁîba ǃgûǃoa tsî ǁîb ǃoa ge mî: Hā î ta ǁnā aob, sats ra ôaba, ǁgau tsi. Tsî ǁîs tawab ge ǂgâsīo, mû, ob ge Siseraba ǁō hâse ǁgoe tsî ǀurib ge danas âb di ǃnammi ǃnā hâ.
JDG.4.23	Nētib ge Eloba ǁnātsē Jabinni, Kanaanni di gao-aoba ge ǃgamǃgam Israeli ôan di ais aiǃâ.
JDG.4.24	Tsî Israeli ôan di ǃommi ge ǃaruǀîǀgui ge ǃgom Jabinni, Kanaanni di gao-aoban ge ǃhūǃnomas kōse.
JDG.5.1	Tsî Deboras tsî Baraki, Abinoammi ôab tsîra ge ǁnā tsēs ǁkhās ai ǁnae tsî ge mî:
JDG.5.2	ǃKhōǀkhā re ǃKhūba, Israeli ǃnâb go ǀkhao ǀkhaodi ǃaroma ǁaes ge māsenxase ǁgausensa xu.
JDG.5.3	ǁNâu re, gao-aogo, î ǁnâuǃā re, gaosabego, tita, ǃKhūba ta ge nî ǁnaeba, tita ge ǃKhūb Israeli di Eloba nî psalmǁnaeba.
JDG.5.7	ǃHaidi ge ǀkhai ge i Israeli ǃnâ, ǁîdi ge ge ǀû; tita, Deborata, ge khâis kōse, Israeli ǃnâ a ǁgû ta.
JDG.5.9	Ti ǂgaob ge ǂhanuǂhanu-aogu Israeli digu ǀkha hâ, māsenxase ǁaes ǃnâ ge ǁgausenga. ǃKhōǀkhā re ǃKhūba!
JDG.5.11	ǁKhâu-aon ǂkhupib di amǃnâs ai, a di ǁnā ǃkhaidi, ǁîdi ǃnâ i ǁgam-e ra xurihedi tawa ǃhoaǀhao ǃKhūb di ǂhanu-aisigu, Israeli di ǃkhaideb go sîsenūgu xa. ǃNubais ge ǃKhūb di ǁaesa ǁāgu ǃoa ge ǁgôa.
JDG.5.12	ǂKhai re ǂkhai re, Deborase, ǂkhai re ǂkhai re, îs ǁnaetsana-e dī; khâi re, Baraktse, î ǃkhōsan âtsa ǃkhōsase ūǃgû, Abinoammi ôatse.
JDG.5.13	ǃNubaib ge ǁîba ǃgau gena ge gao kai ǁaes di ǂkhaisan ǂama; ǃKhūb ge tita ra gao kai ǃgari-aogu ǂama.
JDG.5.15	Gaosagu Isaskari digu on ge Deboras ǀkha ge hâ i; tsî Isaskari ge īs ǁkhās xaseb ge Baraka ge ī, ǀnūb ǀkhāb ge ǃgoaǃnāb ǃnâ ge sîhe. Rubenni di ǃhūǃâdi ǃnâ di ge ǂgaob di ǂâide ge kai i.
JDG.5.16	Tare xū-i ǃaromats ǃharadi ǁaegu ge ǂnûhâhâ, gūn di āsats nî ǁnâuse? Rubenni di ǃhūǃâdi ge kai ôaǃnâsenaidi ǂgaob dide ge ūhâ i.
JDG.5.17	Gileadi ge Jordanǃāb nauǃanib ai ge hâhâ; tsî Danna, tarexab kha doe-omgu ǃnâ ge hâhâ? Aseri ge huri-ammi tawa ǂnû tsî ge hâhâ ǁîb di sâsa huri-amǃādi ǃnâ.
JDG.5.18	Sebulonni ge a ǁae, ǀoms âsa ǁōb kōse ge ǃharaxūsa, ǁnās ǁkhās xase Naftaliba ǃaub di ǀgapib ai.
JDG.5.19	Gao-aogu ge ǃkham nîse ge hā; ǃnubai gu ge Kanaanni di gao-aoga ge ǃkham Tanaxs, Megidos di ǁgamgu amǃgâ ǁgoes tawa; ǀhaiǀuri-e gu ge hōbasen tama ge i.
JDG.5.20	ǀHomma xu di ge ge ǃkham, ǀgamirodi ge ǃgûdaogu âde xu Siserab ǃoagu ge ǃkham.
JDG.5.21	ǃĀrob Kisonni ge ǁîga ge dâubē, Kedumimǃārob, ǃārob Kisonna; dāǂkhūǂkhū, ti ǀomse, ǁnā ǀgaisaga.
JDG.5.22	ǁNāǃnubai di ge hān di ǂaide ge ǂkhū, ǃkhoes, ā, ǃkhoes ǁîn di ǀgaisagu dis xa.
JDG.5.23	ǀÂxare Merosa, tib ra mî ǀhomǃgāb ǃKhūb diba, ǀâxare ǁîs di ǁansabena hugaǀgui, hā tsîn ge ǃKhūba hui tama, ǃKhūban hui tama ǃkhais ǃaroma, ǀgaisagu ǀkha.
JDG.5.24	ǀKhaehesas ge a taradi ǃnâ Jaels, Heberi, Keniǁîb di tarasa; ǀkhaehesas ge a tentomdi di taradi ǃnâ.
JDG.5.26	ǁAreǀkhāb ǃommi âsas ge ǂnūǀuribǀî ge ǀhōǂui tsî amǀkhāb ǃommi âsa sîsenaon di hamersǀî; tsîs ge Siseraba ǂnau tsî danas âba ge ǂnauǁnâ, danas di ǃnammi âbas ge ǃgâu tsî ǃkhāǃganuo.
JDG.5.27	ǂAira âs ǁaegub ge ǃhamisen tsî ge ǁnā; ǁnāb ge ǁgoe, ǂaira âs ǁaegub ge ǃhamisen tsî ge ǁnā; ǃhamisenni nî ge ǃkhai-i ai, ǁnāpab ge ge ǁgoe, hîkākāhe hâse.
JDG.5.28	Siserab îs ge mûǂuidaosa-ū ǂui tsî ge ǃau tralisa xu: Tarexasa kunis âb di hās ra ǀhapesa? Tare xū-i ǃaromasa kunidi âb di ǃgûs ǃonkhao hâsa?
JDG.5.29	Hoadi xa gā-ai taradi kaidi âs ge ge ǃeream, tsîs ge ǁkhāti aitsama mîdi âsa ge ǃkhōǃgâsen:
JDG.5.30	ǁKhâuǁnâsa hō tsî ǀgoran tide? ǀGui ǁâsas kas, ǀgam ǁâsara kasa mâ khoeb hoab dise? ǀGui ǁkhâuǁnâ-i ge Siserab di-e, ǃkharaga angu â-i-e, ǁkhâuǁnâ-i ǃkharaga angu â-i-e ǂom î-îhe hâ-e, ǁkhâuǁnâsa ra tanigu di-e?
JDG.5.31	Nētin ge sa khākhoen hoana nîra ǀkhai, ǃKhūtse. Xawe ǁîba ǀnam hân, ǁîn ge sores ra ǀgaib âs ǃnâ ǁhai khami nîra ī. Tsî ǃhūb ge hakadisi kuriga ge ǃnōsa i.
JDG.6.1	Tsî Israeli ôan ge ǃKhūb mûǁae a ǂkhabana gere dī; ob ge ǃKhūba ǁîna Midiaǁîn ǃomǁae ge mā, hû kuriga.
JDG.6.2	Tsî Midianǁîn di ǃommi ge Israeli ǂama ǀgaisao, on ge Israeli ôana Midiaǁîn xa ǁnā ǁhoagu, ǃhomgu ǃnâ hâgu tsî ǁhāgu tsî ǁaposa hâǃkhaigu tsîga ge dībasen.
JDG.6.4	Tsîn ge ǁîb ǃoa-ai ǁgoe tsî ǃhūb di ūǀkhīna hā ge hapu, Gasas tawats ra sīs kōse; tsîn ge Israeli ǃnâ ûixū-i xare-e ǃgau tama ge i, ǀgoa-i xas kas, goma-i xas kas, esel-i xas kas hoasa.
JDG.6.5	ǁÎn di ǀgoan tsî ǁîn di tentomdi tsîn ǀkhan ge ǃapahā xui-ao; ǂhoms a ǂgui khamin ge ge hā, ǁîn tsî ǁîn di ǃnain ge ǃgôahe ǁoa is kōse; tsîn ge ǃhūb ǃnâ ge hā, hîǀhuru bin nîse.
JDG.6.6	Nētib ge Israela kaise ge ǀgâ kaihe Midianni xa. ǃNubain ge Israeli ôana ǃKhūb ǃoa ge ǂgai.
JDG.6.7	Tsî i ge ge ī, Israeli ôan ge ǃKhūb ǃoa ǂgaio Midiaǁîn di ǃkhais xa,
JDG.6.8	ob ge ǃKhūba khoeb hîa kēbo-aoba Israeli ôan ǃoa ge sî, nēti ǁîna ǃoa ra mîba: Nētib ra mî ǃKhūb, Israeli di Eloba: Tita ge sado Egipteba xu doeǃapa kai tsî khobosis omma xu sado ge ǂgaeǂguiǂui;
JDG.6.9	tsî Tita ge sado ge ore Egipteǁîn di ǃomǁaeba xu tsî sado ge ǁgâiǀān hoan di ǃomǁaeba xu; tsî tita ge ǁîna sadu ais aiǃâba xu doeǁgaǂui tsî ǃhūb âna sado ge mā;
JDG.6.10	tsî ta ge sadu ǁga ge mî: Tita ge ǃKhūta, sadu Elota, tā ǃao Amorǁîn, ǃhūb ân ǃnâ du ǁan hân di eloga, xawe sadu ge dommi âtaba ǁnâuǀnam tama ge i.
JDG.6.12	ǃNubaib ge ǀhomǃgāb ǃKhūb diba ǁîb tawa ǂhai tsî ǁîb ǃoa ge mî: ǃKhūba ab hâǀkhā tsi, ǃgari ǁē-aotse!
JDG.6.13	Ob ge Gideonna ǁîb ǃoa ge mî: Okha, ǃkhūkhoetse, ǃKhūb ga sida ǀkha hâo, tare xū-i ǃaroma da kha ǁnâi nēn hoan xa go hāǂamhe? Tsî mapan kha ǁnâi hâ ǁîb di buruxa dīn, sida îgu ge ǁîn xa ǃhoaba dana, mî rase: ǃKhūba Egipteba xu ǂgaeǂguiǃapa da tamab hâ? Xawe nēsib ge ǃKhūba ǁnāxū da tsî Midianni ǃomǁae ge mā da.
JDG.6.15	Ob ge ǁîb ǃoa ge mî: Okha, ǃKhūtse, tare xū-i ǀkha ta ǁnâi Israela nî ore? Ti ǃhaoǃnās ge hoadi xa a ǀgâsa Manaseb ǃnâ, tsî tita ge ǂkham ta ti îb di ommi ǃnâ.
JDG.6.17	Ob ge ǁîb ǃoa ge mî: ǀKhomma ta ga hō io sa mûǁae, ǁnâi sao-e dība te re, sats a ǁî, tita ǀkha ra ǃhoatsa ǃkhaisa.
JDG.6.19	Ob ge Gideonna ǂgâ tsî piriro-i tsî ǀkhuruoǃnâ amperedi tsîna ge ǁāǁā, ǀgui efab tsampereb xa; ǁgan-eb ge ǀharu-i ǃnâ ge ǂgā tsî surobab ge sū-i ǃnâ ge ǂnâǂgā; tsîb ge ǁîna ǁîb ǃoa ge ūǂoa haiǃgaos tawa, tsî ǁnāpa ge ǁgui-aiǃâba bi.
JDG.6.20	Ob ge ǀhomǃgāb ǃKhūb diba ǁîb ǃoa ge mî: Ū ǁgan-i tsî ǀkhuruoǃnâ amperedi tsîna, îts ǁîna ǁnā ǃhaob ai ǁgui îts suroba ǂnâxū. Ob ge ǁnāti ge dī.
JDG.6.22	ǃNubaib ge Gideonna ge mû ǃKhūb di ǀhomǃgāb a ǃkhaisa. Ob ge Gideonna ge mî: Okha, ǃKhūtse, ǃKhūtse, ǃKhūb di ǀhomǃgā-e ta kom aisa xu ais ǃoa go mûo.
JDG.6.24	ǃNubaib ge Gideonna ǁnāpa altarsa ǃKhūba ge ǂnubiba, tsîb ge ǁîsa: ǃKhūb a ǂkhî, ti ge ǂgai; ǁîs ge nētsēs kōse ganupe hâ Ofras Abieserǁîb dis ǃnâ.
JDG.6.26	îts ǃKhūb, sa Eloba altarsa ǂnubiba ǀgaib di ǀgapib ai, anu ǃkhai-i tawa; îts ǀgamǁî ǁgōba ū îts ǁîba khauǁguibase ǁguiba ǁnā hain haixaǃkhais din hîats nî ǁhāǁnân ǀkha.
JDG.6.27	ǁGoasib ge Gideonna disi khoegu ǁîb ǃgāgu diga ū tsî ge dī, ǃKhūb ge ǁîb ǃoa ǃhoa xase. Tsî i ge ge ī, ǁîb ommi tsî ǃās di aogu tsînab ra ǃao amagab ge ǁîsa tsēas di amǃnâs ai tsuxuba ge dī.
JDG.6.28	Tsî ǁnā ǃās di khoegu ge ǃnauǁgoaga khâio, mû, os ge altars Baali disa khôaǁguihe ge hâ i, tsî haixaǃkhais, ǁîs tawa hâs ge ge ǁhāǁnâhe hâ i, tsî ǁnā ǀgamǁî ǁgōb ge ǂnubihe hâ altars ai ge ǁguibahe hâ i.
JDG.6.29	On ge nē-e nau-i ǃoa ge mî: Tari-e nē dīǃkhai-e go dī? Tsî ôaǃnâ tsîn ge dîǂuio, on ge ge mî: Gideonni, Joab ôab ge nē ǃkhaisa go dī.
JDG.6.30	O gu ge aogu ǁnā ǃās diga Joab ǃoa ge mî: Sa ôaba ūǂoaxa, îb ǁō, altars Baali disab go ǃgauǁgui tsî haixaǃkhais, ǁîs tawa hâsab go ǁhāǁnâ xuige.
JDG.6.32	ǁNā-amagab ge ǁnātsē Jerubbaal ti ge ǂgai bi, mî raǃâ: Ab Baala ǂnoagubasen, altars âbab ge ǃhanǁgui amaga.
JDG.6.33	Tsî Midiaǁîn tsî Amalekǁîn hoan tsî aiǂoas di ôan tsîn ge ǀhû tsî Jordanna ǃgâu tsî ge ǁgoe, Jesreels di ǃgoaǃnāb ǃnâ.
JDG.6.35	Tsîb ge sîsabega ge sî Manaseb hoab ǃnâ, on ge ǁîn ona ge ǂgaiǀhûhe ǁîb khaoǃgâ; ǁnās ǁkhās xaseb ge sîsabega ge sî Aseri, Sebulonni tsî Naftalib ǃnâ; on ge ǁîba ge ǃoa.
JDG.6.36	Ob ge Gideonna Elob ǃoa ge mî: Israelats ga satsa ti ǃomǁaeba xu ore ǂgao-o, sats go mî xase,
JDG.6.37	mû, o ta ge tita ǀûxa khō-e ǃhūb ai nî ǁgui; ǀaub ga khōb ǀguib ai hâo, tsî ǃhūb hoab ga ǂnâsao, o ta ge nî ǂan, Israelats nî ti ǃomǁaeba xu ore ǃkhaisa, sats go mî khami.
JDG.6.38	Tsî i ge ǁnāti ge ī: Sao ra tsēs aib ge ǃnauǁgoaga khâi tsî khōba ǀāo, ob ge ǀauba ge ǀāǂui, xapasǀoab kōse ǁgam-i xa.
JDG.6.40	Ob ge Eloba ǁnā tsuxub ǁkhāb ǃnâ ǁnāti ge dī: Khōb ǀguib ai i ge ge ǂnâsa i, tsî ǃhūb hoab ge ge ǀauxa i.
JDG.7.1	ǃNubaib ge Jerubbaala, ǁnāb ge Gideonna, ǃnauǁgoaga ge khâi tsî ǁnā toroǁaes, ǁîb ǀkha hâs hoasa; tsîn ge ǀaus Harods tawa ge ǁgoe; ob ge toroǂnubis Midiaǁîn disa ǀapasǀî ge ūhâ i ǃnoms, Mores dis ǃgâb ai, ǃgoaǃnāb ǃnâ.
JDG.7.2	Tsî ǃKhūb ge Gideonni ǃoa ge mî: ǁAes, sa ǀkha hâs, ge ǀgausa ǃnā hâ, Midiaǁîna ta nî ǁîn ǃomǁae mās ǃgâ-ai; Israeli ti ǃoagu koasen tsî: Ti ǃommi go ore te, ti mî tidega.
JDG.7.4	Tsî ǃKhūb ge Gideonni ǃoa ge mî: Goroses ǃnā hâ toroǁaes di ǀgausa; ǁîna ǁgôa kai ǁgam-i ǃoa, o ta ge tita ǁnāpa ǁîna nî ǃâitsâ, tsî i ge nîra ī, ǁîb xa ta ga tita sa ǃoa: Nēb ge sa ǀkha nî ǃgû, ti a mîb, ǁîb ge sa ǀkha nî ǃgû, xawe ǁîb xa ta ga tita sa ǃoa: Nēb ge sa ǀkha ǃgû tide, ti a mîb, ǁîb ge ǃgû tide.
JDG.7.5	Ob ge toroǁaesa ge ǁgôa kai, ǁgam-i ǃoa. ǃNubaib ge ǃKhūba Gideonni ǃoa ge mî: Nams âb ǀkha ga ǁgam-i xa ari-i ra tsā xase ǂnapinammi hoab, ǁîbats ge ǀguri nî mâi; ǁnās ǁkhās xase ǁnāb, ǁgoakha âb ai ga ǁnāb hoaba, ā nîse.
JDG.7.6	ǃNubais ge ǀgaus, ǃommi âgu ǀkha ǁîgu di ams ǃnâ goro ǂnapinamgu disa ǃnonakaidisi khoe ge i. Naugu ǁaes digu hoagu ge ǁgoagu âgu ai ge ǁgoe, ǁgam-i xa nî āse.
JDG.7.8	Os ge toroǁaesa daob ǂûna ǁîgu ǃomǁae ge ū tsî xâiǁnâgu ona; tsîb ge ǁnā khoegu Israeli digu hoaga ge ǃgû kai, mâb hoaba tentoms âb ǃoa; xawe ǁnā ǃnonakaidisi khoegab ge ge ūǀgara hâ i. Tsî toroǂnubis Midiaǁîn dis ge ǁîb ǃnaga ǃgoaǃnāb ǃnâ ge hâ i.
JDG.7.9	Tsî i ge ǁnā tsuxub ǁkhāb ǃnâ ge ī, ǃKhūb ǁîb ǃoa ge mî ǃkhaisa: Khâi îts ǁgôa ǁgoeǃkhais ǃnâ, tita ge ǁîsa sa ǃomǁae go mā xuige.
JDG.7.10	Tsî ganupets ga ǁgôasa ǃao-o, î kho ǁnâi sats tsî Purab, sa ǃgāb tsîkho ǁgôa ǁgoeǃkhais ǃoa.
JDG.7.11	Ots ge tare-en ra ǃhoasa nî ǁnâu, tsî ǁnās khaoǃgâ kha ge sa ǃomkha nî ǀgaiǀgaihe, tsîts ge ǁgoeǃkhais ǃnâ nî ǃgûǁgôa. ǃNubaib ge Purab, ǁîb di ǃgāb ǀkha ǀkhâuǀams ai hâ ǃûitoro-aogu, ǁgoeǃkhais ǃnâ hâgu kōse ge ǁgôa.
JDG.7.12	Tsî Midiaǁîn tsî Amalekǁîn tsî aiǂoas di ôan hoan ge ǂhoms a ǂgui khami ge ǁgoe ǃgoaǃnāb ǃnâ, tsî ǁîn di ǃnain ge ǃgôaheǁoasase ge ǂgui i, ǀgopab hurib amǃgâ ǁgoeb ī khami.
JDG.7.14	Ob ge horesab âba ǃeream tsî ge mî: ǀNî xū tama i ge nē-e, Gideonni, Joab ôab, Israelǁî-aob di gôab ge; Elob ge Midiaǁîn tsî nē ǁgoeǃkhais hoasa ǁîb ǃomǁae go mā.
JDG.7.16	Ob ge ǃnonakaidisi khoega ǃnona ǃâdi ǃnâ ge ǀgora; tsîb ge mâb hoaba ǀgui xâiǁnâba ǃomǁaeb âb ǃnâ ge mā tsî ǀkhaiǃnâ ǂgoaxapade tsî ǃamamǀaede xapadi ǃnâ.
JDG.7.18	Tita ga xâiǁnâsa xâio, tita tsî ti ǀkha hâgu hoagu, o go ge ǁkhāti xâiǁnâsa nî xâi ǁgoeǃkhais hoas ǂnamipe tsî go ge: ǃKhūb tsî Gideonni tsîkha di gôab, ti nî mî.
JDG.7.19	Nētib ge Gideonni tsî ǀguikaidisi khoegu, ǁîb ǀkha hâgu tsîga ge sī ǁgoeǃkhais di ǀkhâuǀams kōse, tsuxuǃgâǃûiǁaeb di tsoatsoas ǃnâ, ǃûi-aogan ǀase mâi hâ hîa, tsî gu ge xâiǁnâde ge xâi tsî xapadi, ǁîgu ǃomǁae hâde ge ǂnauǂkhūkhū.
JDG.7.20	Nēti di ge ǁnā ǃnona ǂnubide xâiǁnâde xâi tsî xapade ge khôa; tsî gu ge ǁîgu di ǁareǀkhāb ǃommi ǀkha ǃamamǀaede ge ǃkhō, tsî amǀkhāb ǃommi ǀkha xâiǁnâde, xâi nîse; tsîn ge: ǃKhūb di gôab tsî Gideonni dib, ti ge ǂgai.
JDG.7.21	Tsî gu ge ge mâ i, mâb hoaba ǃkhais âb ai, ǁgoeǃkhais ǂnamipe. ǃNubais ge ǁgoeǃkhais hoasa ge ǃkhoeǃā tsîn ge ǃau tsî ge ǃhū.
JDG.7.22	Tsî ǁnā ǃnonakaidisigu ge xâiǁnâde xâio, ob ge ǃKhūba gôaba ge unu, nēb diba naub dib ǃoagu ǁgoeǃkhais hoas ǃnâ, tsî ǁgoeǃkhais din ge ge ǁhâ Bet-Sitas ǃoa Sereras kōse, Abel-Meholas, Tabats ǀgapise ǁgoes di ǀkharib kōse.
JDG.7.23	ǃNubai gu ge Israeli di aoga ge ǂgaiǀhûhe Naftaliba xu tsî Asera xu tsî Manaseb hoaba xu; tsî gu ge Midiaǁîna ge sauruǃgon.
JDG.7.24	ǁKhātib ge Gideonna sîsabega ge sîǂui Efraimmi hoab ǃnâ, mî raǃâ: ǁGôa î du Midiaǁîna ǃoa, î du ǁîna ǁgamma xu ǃkhai, Bet-Baras tsî Jordanǃāb kōse; nētib ge Efraimmi di aob hoaba ge ǂgaiǀhûhe, tsî gu ge ǁîna ǁgamma xu ge ǃkhai, Bet-Baras tsî Jordanǃāb kōse.
JDG.7.25	Tsî gu ge ǀgam gaosakha Midiaǁîn dikha, Oreb tsî Seeb tsîkha ge ǃkhō, tsî gu ge Oreba Oreb di ǃhaob ai ge ǃgam tsî Seeba gu ge Seeb di ǀāǃnâǃoreb ǃnâ ge ǃgam, tsî gu ge Midiaǁîna ge ǃgôaǃgon; tsî gu ge Oreb tsî Seeb tsîkha di danara Gideonni ǃoa ge ūsī Jordanǃāb nauǃanib ai.
JDG.8.3	Elob ge Midianni di gaosakha Oreb tsî Seeb tsîkha sago ǃomǁae go mā; tita kha sago go dī xase dī ǁkhā ta go i? ǁGoasib ge ǁîgu di ǁaib ǁîb ǃoagu gu ūhâba ge toa, nē mîsab ge ǃhoao.
JDG.8.4	Tsî Gideonni ge Jordanǃāb tawa sīo, ob ge ge ǃgâu ǁnā ǃnonakaidisi khoegu, ǁîb ǀkha hâgu ǀkha, tsau hâǃâ xawe ra ǃgôaǃgonse.
JDG.8.5	Ob ge Sukots di khoen ǃoa ge mî: ǀNî perega mā ǁaes, ti dāǃharode ra saosa, tsau gu hâ xuige; tsî tita ge Sebaxi tsî Salmunab tsîkha, Midiaǁîn di gao-aokha ra sauruǃgon.
JDG.8.6	O gu ge Sukots di ǂamsaga ge mî: ǀNaib kha ǃomǃnāb Sebaxi tsî Salmunab tsîkha diba sa ǃomǁae hâ, o da sa ǂnubisa pereba nî mā?
JDG.8.7	ǃNubaib ge Gideonna ge mî: ǁNā-amaga, ǃKhūb ga Sebaxi tsî Salmunab tsîkha ti ǃomǁae māo, o ta ge sadu di ǁgansa nî dāǂkhū ǃgaroǃhūb di ǁkhūgu ǀkha tsî ǀgamin tsîn ǀkha.
JDG.8.8	Tsîb ge ǁnāpa xu Penuels ǃoa ǃapa tsî ǁnās ǁkhās xase ǁîna ǃoa ge ǃhoa. On ge Penuels khoena ǁîba ge ǃeream, Sukots khoen ge ǃeream bis ǁkhās khami.
JDG.8.9	Ob ge ǁkhāti Penuels khoen ǃoa ge mî: ǂKhîb ǀkha ta ga oao, o ta ge nē ǂgō-omma nî ǃgauǁgui.
JDG.8.10	Tsî Sebaxi tsî Salmunab tsîkha ge Karkors tawa ge hâ i tsî toroǂnubis âkha ǁîkha ǀkha, disikoroǀaǀoadisi nî ī khoegu aiǂoas ôan di toroǂnubis xa ge ǃgaugu hoaga; tsî ǁnā ge gu ge ǀguikaidisi tsî ǀgamdisiǀoadisi ge i, gôaba ra ǂgaeǂuiga.
JDG.8.11	Tsî Gideonni ge ge ǃgûǃapa tentomdi ǃnâ ǁan hân di daoba-ū Nobaxs tsî Jogbehas tsîra xu aiǂoasǀî; tsîb ge ǁnā ǁgoeǃkhaisa ge ǂnau, ǁūsen ge ǁgoeǃkhais dina hâ i xui-ao.
JDG.8.12	O kha ge Sebaxi tsî Salmunab tsîkha ge ǁhâ, xaweb ge ǁîkha sauruǃgon tsî ge ǃkhō, Midianni di gao-aokha, Sebaxi tsî Salmunab tsîkha, tsîb ge ǁgoeǃkhais hoasa ge ǃhuriǃhuri.
JDG.8.13	Tsî Gideonni, Joab ôab ge ǃkhamguba xu oahāo Heresa xu,
JDG.8.14	ob ge ǀgôab Sukots khoen diba ǃkhō tsî ge dîǃā bi; ǁîb ge Sukots ǂamkhoegu tsî ǁîs di kaigu tsîga ge xoamâiba bi, hûdisihûǀa aoga.
JDG.8.15	ǃNubaib ge Sukots khoen tawa sī tsî ge mî: Mû, nēkha hâ Sebaxi tsî Salmunab tsîkha, ǁîkha xa du ge ǃhō te kha, mî rase: ǀNaib kha ǃomǃnāb Sebaxi tsî Salmunab tsîkha diba sa ǃomǁae hâ, o da sa khoegu, hîa tsau hâga pereba nî mā?
JDG.8.16	Ob ge khoegu ǁnā ǃās diga ge ū tsî ǃgaroǃhūb di ǁkhūgu tsî ǀgamin tsîna, tsîb ge Sukots khoena ǁîn ǀkha ge ǁkhāǁkhā.
JDG.8.17	Tsî ǂgō-ommi Penuels dibab ge khôaǁnâ tsî ǃās di khoena ge ǃgam.
JDG.8.18	ǁNās khaoǃgâb ge Sebaxi tsî Salmunab tsîkha ǃoa ge mî: Mati ī khoeǃnôaga ge i, sakho ge Tabors tawa ǃgamga? O kha ge ge mî: Sats ǁkhāts ī khami gu ge ge ī i; mâb hoab âgu ge gaoǀgôa-i khami ge ī i.
JDG.8.19	Ob ge ǁîba ge mî: ǁÎgu ge ti ǃgâ ge ī, ti îs di ôaga! ǃKhūb a ûitsama ǃkhais ao, ǁîga kho ga ûi kai hâ io, o ta ga tita ǃgam kho tama i hâ.
JDG.8.20	Ob ge Jeteri, ǂguroǃnaesabeb âb ǃoa: Khâi îts ǁîkha ǃgam! ti ge mî; xawe ǀgôab ge gôab âba ǂgaeǂui tama ge i, ǃaob ra xui-ao, ganupeb a ǀgôa amaga.
JDG.8.21	ǃNubai kha ge Sebaxi tsî Salmunab tsîkha: Satsa khâi îts sikhoma ǂnû-ai, aob ī khami, ǁnās ǁkhās khamib ge ǀgaib âba ī xuige, ti ge mî. Ob ge Gideonna khâi tsî Sebaxi tsî Salmunab tsîkha ǃgam tsî ǁkhârogu ǃnain âkha di ǃaob ai hâga ge ū.
JDG.8.22	ǃNubai gu ge Israeli aoga Gideonni ǃoa ge mî: Gao re sida ǂama, sats tsî sa ôab tsî sa ôab di ôab tsîgo, Midiaǁîn ǃomǁaeba xuts go ore da xuige.
JDG.8.23	Ob ge Gideonna ǁîgu ǃoa ge mî: Tita ge sado gaoǂam tide, ǁkhātib ge ti ôaba gaoǂam du tide. ǃKhūb ge nîra gaoǂam du.
JDG.8.24	ǃAruǀîb ge Gideonna ǁîgu ǃoa ge mî: ǀGui ǂgaoǀkhā-i ǀgui-e ta ge sago nî ǂgaoǀkhā, îb mâb hoab âgo ǁkhâuǁnâs âb xa ǃūs di î-îxū-e mā te. ǁÎn ge ǃhuniǀuri-î-îxūn ǃūs dina ge ūhâ i, Ismaelǁîn ge i amaga.
JDG.8.25	O gu ge: Mā ǂgao ge ra, ti ge mî; o gu ge sara-e ge ǃā tsî ǁî-i aib ge mâb hoaba ǁkhâuǁnâs âb xa ǃūs di î-îxū-e ge aoǁgui.
JDG.8.26	Tsî ǃgommi ǁnā ǃhuniǀuri-î-îxūn ǃūs din hîab ge ǂgaoǀkhān dib ge ǃhuniǀurib xa ǀguiǀoadisi tsî hûkaidisi sekeldi kō ge i, ǁkhârogu tsî ǁkhamrogu tsî purpursaran, Midiaǁîn di gao-aogu ge ǂgaeǂgāsen hâ in ose tsî ǃaob di î-îxūn, ǃnaidi di ǃaogu ai ge hâ in ose.
JDG.8.29	Tsî Jerubbaali, Joab ôab, ge ǃgû tsî oms âb ǃnâ sī ge ǁan.
JDG.8.30	Tsî Gideonni ge hûdisi ǀgôaga ge ūhâ i, kamanab âba xu ge ǀkhīga, ǂgui taradeb ge ūhâ i xui-ao.
JDG.8.31	Tsî ǀgamitaras âb, Sexems tawa hâs, ge ǁkhāti ǀgôaba ge ǁoraba bi; tsîb ge ǀons âba Abimelex ti ge ǂgai.
JDG.8.34	Tsî Israeli ôan ge ǃKhūb, ǁîn Elob ǁîna ǁîn ǂnamipe hâ khākhoen âna xu ge oreb xa ǂâi tama ge hâ i.
JDG.9.2	ǃHoa du re Sexems ǁgâuǁîgu hoagu di ǂgaedi ǃnâ: Mâ xū-e a ǃgâiba du, hûdisi aogu hoatsama Jerubbaali ôagu ra gaoǂam dusa? ǀGui aob ǀguib ra gaoǂam dusa? Î du ǁkhāti ǂâiǂâisen, sadu di ǂkhō tsî ǁgan ta asa.
JDG.9.3	ǃNubai gu ge ǁîb îs di ǃgâsaga ǁîb xa ge ǃhoa Sexems di ǁgâuǁîgu hoagu di ǂgaedi ǃnâ nē mîdi hoade; ob ge ǂgaob âna Abimelexiǀî ge ǂōsen: ǁÎb a sida di ǃgâ, ti mî tsî.
JDG.9.5	Tsîb ge ǁîb îb di ommi ǃnâ ge sī Ofras tawa, tsîb ge ǁîb di ǃgâsagu, Jerubbaali ôagu, hûdisi aoga ǀuis ai ge ǃgam; tsî Jotammi, Jerubbaali di ôab ǂkhammi ǀguib ge ge ǃgau, ǁîb ge gaugausen amaga.
JDG.9.7	Tsî Jotamman ge mîbao, ob ge ǃgû tsî Gerisimǃhommi di ǀgapib ai mâ tsî dommi âba ūkhâi tsî ǂgai tsî ǁîn ǃoa ge mî: ǃGâ te re, Sexems di ǁgâuǁîgo, ob ge Eloba sago nî ǃgâ.
JDG.9.8	Hain ge koma ge ǃgû, gao-ao-en nî ǁîn ǂama ǀnause; on ge ǀkherahais ǃoa ge mî: Sasa hā îs gao-ao kai sida ǂama!
JDG.9.9	Os ge ǀkherahaisa ǁîn ǃoa ge mî: Ti ǁnuixasib, Elob tsî khoen tsîn ti ǃnâ ra ǃkhōǀkhāba ǁnāxū tsî ta kha sī hain ai nî ǀnarema?
JDG.9.10	ǃNubain ge haina ǀnomahais ǃoa ge mî: Sasa hā îs gao-ao kai sida ǂama!
JDG.9.11	Os ge ǀnomahaisa ǁîn ǃoa ge mî: Okha, tita ti ǂkhonni tsî ti ǃgâi ǂûna ǁnāxū tsî sī hain ai nî ǀnarema?
JDG.9.12	ǃNubain ge haina ǂauxûiǂûhais ǃoa ge mî: Sasa hā îs gao-ao kai sida ǂama!
JDG.9.13	Os ge ǂauxûiǂûhaisa ǁîn ǃoa ge mî: Okha, tita ti ǂkhon ǂauxûib, Elob tsî khoen tsîna ra ǃgâiaǂgao kaiba ǁnāxū tsî sī tsî hain ai nî ǀnarema?
JDG.9.15	Os ge ǁkhūhaisa hain ǃoa ge mî: Amase du ga tita gao-aose sadu ǂama ǂkhauǀkhāo, ǁnâi hā î du ti sommi ǃnâ sâ; ǁnā tamas ka io, as ǀaesa ǀkhī, ǁkhūhaisa xu, îs Libanonni di sederhaina hapu.
JDG.9.16	Tsî nēsi ǁnâi, amab tsî ǂhauǃnâb ǀkha du ga dī hâo, Abimelexa du go gao-aodī ǃkhaisa, tsî ǃgâidī-e du ga Jerubbaali tsî ommi âb tawa dī hâo, ǃomkha âb di ǃoaǂuibasens ǃoa du ga dī-ū bi hâo:
JDG.9.17	Ti îb kom sado gere ǃkhambao, tsîb kom ûib âba ǃaorosasib ǃnâ mâi tsî Midiaǁîn di ǃomǁaeba xu ge ore duo;
JDG.9.18	xawe sadu kom nētsē go khâio ti îb di ommi ǃoagu, tsî du kom ǁîb ôagu, hûdisi aoga, ǀgui ǀuis ai go ǃgamo, tsî du kom Abimelexi, ǃgās âb di ôaba go gao-aodīo, Sexems di ǁgâuǁîgu ǂama, sadu ǃgâsab a amaga.
JDG.9.19	ǁNâi amab tsî ǂhauǃnâb tsîkha ǀkha du ga Jerubbaali tsî ommi âb tawa nētsē dī hâo, ǃgâiaǂgao ǁnâi Abimelexi ǂama, îb ǁîba ǁkhāti sadu ǂama ǃgâiaǂgao!
JDG.9.20	Tsî ǁnā tamas ka io, as ǁnâi ǀaesa ǀkhī Abimelexa xu, îs Sexems di ǁgâuǁîgu tsî Milos ommi hoaba hapu; îs ǀaesa ǀkhī Sexems ǁgâuǁîga xu tsi Milos ommi hoaba xu, îs Abimelexa hapu!
JDG.9.21	ǁGoasib ge Jotamma ǁhâ tsî Beers ǃoa ge ǃgû; tsîb ge ǁnāpa ge ǁan ǁîb di ǃgâsab Abimelexi ǃaroma.
JDG.9.22	Tsî Abimelexi ge ǃnona kuriga Israeli ǂama gao-o,
JDG.9.23	ob ge Eloba ǂkhaba gaga-e ge sî Abimelexi tsî Sexems di ǁgâuǁîgu ǁaegu; o gu ge Sexems di ǁgâuǁîga Abimelexa îǂhôaoǃnâse ge sîsenū,
JDG.9.25	Tsî Sexems di ǁgâuǁîgu ge ǁîb ǃoagu khoega ge ǂnûi, ǃhomgu di ǀgapigu ai gu nî ǁgoeǃgâ biga, tsî ǁîga ǁnā daoba-ū ra ǃgû-īǀkhān hoana gu ge gere ūǀhana; tsîs ge ǁî ǃkhaisa Abimelexa ge mîbahe.
JDG.9.26	Tsî Gaali, Ebedi ôab, ge ǁkhāti ǃgâsagu âb ǀkha Sexems ǃnâ ge ǃgûǂgâ; tsî Sexems di ǁgâuǁîgu ge ǁîba ge ǂgomaiǂnûi.
JDG.9.27	Tsîn ge ǃaub ai ǂoa tsî ǂauxûiǂûǃhanagu âna ǃoratoa tsî ǂauxûiǂûna ge dāǃnâ tsî koatsanade ge dī; tsîn ge ǁîna ǁîn elob di ommi ǃnâ ǂgâ tsî ǂû tsî ā tsî Abimelexa gere ǀâxare.
JDG.9.28	Tsî Gaali, Ebedi ôab, ge ge mî: Tariba Abimelexa tsî tariba Sexemma, o da ǁîba nî ǃoaba? Jerubbaali ôa tamaba ǁîba? Tsî Sebula ǁîb di danakhoe tamaba? Hamori, Sexemmi îb di aoga ǃoabaǀnam ǁîb ǃgâ-ai: Tare xū-i ǃaroma da kha ǁîba nî ǃoaba?
JDG.9.30	Sebuli, ǃās di ǂamsab ge Gaali, Ebedi ôab di mîde ǁnâuo, ob ge ǁaib âba ge ǂhubi.
JDG.9.31	Tsîb ge ǂganǃgâsase sîsabega Abimelexi ǃoa Arumas ǁgā sî tsî ge mî: Mû, Gaali, Ebedi ôab tsî ǃgâsagu âb ge Sexems tawa go hā, tsî mû, ǁîgu ge nē ǃās ǀkha khākhoese ra sîsenǃoa tsi.
JDG.9.32	ǁNâi tsuxuba khâi, sats tsî sa ǀkha hâ ǁaes tsîdo, î ǃaub ǃnâ ǁîna ǁgoeǃgâ.
JDG.9.33	O i ge nîra ī, ǃnauǁgoaga, sores ra ǁhai hîa, khâi, ǃnaube îts ǃāsa ǃhabi; tsî mû, ǁîb tsî ǁîb ǀkha hâ ǁaes ga sa ǃoa ǂoaxao, ǁnâi ǁîba dī-ū, sa ǃommi a ǁkhās kōse.
JDG.9.34	Ob ge Abimelexa ǁaes, ǁîb ǀkha hâs ǀkha tsuxuba khâi tsî Sexems tawa ge ǁgoeǃgâ, haka ǃnandi ǃnâ.
JDG.9.35	Tsî Gaali, Ebedi ôab ge ǂoaxa tsî ǃās di ǁāb tawa ge hā mâ; ob ge Abimelexi tsî ǁîb ǀkha hâ ǁaes hoasa ǁgoeǃgâǃkhaiba xu ge khâi.
JDG.9.36	Tsî Gaali ge ǁaesa mûo, ob ge Sebuli ǃoa ge mî: Mû, ǁae-i kom ra ǁgôaxao ǃhomgu di ǀgapiga xu. Ob ge Sebula ǁîb ǃoa ge mî: ǃHomgu di sommats ra satsa khoen axase mû.
JDG.9.37	Ob ge Gaala ǃaruǀîǀgui ǃhoa tsî ge mî: Mû, ǁnās ra ǁaesa ǁgôaxa ǃhūb di ǁaeguba xu, tsî ǀgui ǂguib ge Meonenims di daoba-ū ra hā.
JDG.9.38	Ob ge Sebula ǁîb ǃoa ge mî: Mapas nēsi hâ sa ams, ǁîs ǀkhats ge, Tariba Abimelexa, ǁîba ta nî ǃoababa? ti mîsa. Nēsa ǁnā ǁae tamasa, sats ge ǃharaxūsa? ǁNâi ǂoa nēsi îts ǁîba ǃkhamū.
JDG.9.39	Ob ge Gaala Sexems ǁgâuǁîgu di ais aiǃâ ǂoa tsî Abimelexa ge ǃkhamū.
JDG.9.40	Tsî Abimelexi ge ǁîba ge sauruǃgon, ais âb aiǃâb ra ǃhū xui-ao; tsî ǂguin ge ǃgamhe gena ge i, ǃās di ǁāb kōse.
JDG.9.41	Tsî Abimelexi ge Arumas tawa ge hâ; tsî Sebuli ge Gaali tsî ǃgâsagu âba ge ǃhaebē, Sexems tawa gu ge ǁan ǁoa is kōse.
JDG.9.42	Tsî i ge sao ra tsē ge ī, ǁaes ra ǃaub ǃoa ǃgû ǃkhaisa, tsîn ge ǁîsa Abimelexa ge sī mîba.
JDG.9.43	Ob ge ǁaesa ū tsî ǁîna ǃnona ǃâdi ǃnâ ge ǀgora tsî ǃaub ǃnâ ge ǁgoeǃgâ; tsî kō tsîb ge mûo, ǁaes ra ǃāsa xu ǂoa ǃkhaisa, ob ge ǁîna hāǂam tsî ge ǂnau.
JDG.9.44	Tsî Abimelexi tsî ǃâdi, ǁîb ǀkha hâdi tsîn ge ǁîna hāǂam tsî ge sī mâ, ǃās di ǁāb tawa; tsî nau ǃâra ge ǃaub ai hân hoana hāǂam tsî ge ǂnau.
JDG.9.45	ǃAruǀîb ge Abimelexa ǁnā tsēs ǁkhās ai ǃāsa ge ǃkhamū, tsîb ge ǃāsa ū tsî ǁaes, ǁîs ǃnâ hâsa ge ǃgam; tsîb ge ǃāsa hîǀhuru tsî ǁîs ai ǂōba ge tsoro.
JDG.9.47	Tsî Abimelexi ge mîbaheo, Sexems ǂgō-ommi di ǁgâuǁîgu hoagu ge ǀhû ǃkhaisa,
JDG.9.48	ob ge Abimelexa ǃhommi Salmonni ai ge ǃapa, ǁîb tsî ǁîb ǀkha hâ ǁaes hoaragasa; tsî Abimelexi ge ǃō-e ge ū ǃomǁaeb âb ǃnâ, tsîb ge hai-e xu ǁnâu-e ǁhāǁnâ tsî ūkhâi tsî ǃhōb âb ai ge ǁgui; tsîb ge ǁaes ǁîb ǀkha hâs ǃoa ge mî: Tita goro dī xū-i hîa du go mû-e, ǃhae î du dī tita khami.
JDG.9.49	Os ge ǁaes hoasa ǁkhāti mâ-i hoa-i ǁî-i di ǁnâu-e ǁhāǁnâ tsî Abimelexa sao tsî ǁî-e ǁaposa ǃkhaib tawa ǁgui tsî ǁnāti ǁaposa ǃkhaiba ǀaes ǀkha ge khauǃkhū; on ge Sexems ǂgō-ommi di khoen hoana ge ǁō, ǀguiǀoadisi nî ī khoena, aogu tsî taradi tsîn kōse.
JDG.9.50	ǁNās khaoǃgâb ge Abimelexa Tebes ǃoa ǃgû tsî Tebesa xāǂgā tsî ǁîsa ge ū.
JDG.9.51	Tsî i ge ǁaposa ǂgō-om-e ǃās ǁaegu ge hâ i; on ge aogu tsî taradi tsîn hoan tsî ǃās di ǁgâuǁîgu hoaga ǁnāǀî ǁhâ tsî ǁîn khaoǃgâ ge ǂganam; tsîn ge ǂgō-ommi di ǂamais ai ge ǃapa.
JDG.9.52	ǃNubaib ge Abimelexa ǂgō-ommi kōse sī tsî ǁîsa ge ǃhapi; tsîb ge ǂgō-ommi di ǁāb kōse ge ǀgū, ǁîbab nî ǀaes ǀkha khauǃkhūse.
JDG.9.53	ǃNubai i ge tara-e ǁkhamiǀuis di ǃâba Abimelexi di danas ai ge aoǁnâ; tsîs ge danaǂkhōs âba ge ǂkhū.
JDG.9.55	Tsî Israeli aogu ge mûo, Abimelexi ge ǁō ǃkhaisa, o gu ge ge ǃgû, mâb hoaba ǁîb di ǃās ǃoa.
JDG.10.1	Abimelexi khaoǃgâb ge Tolab, Puab ôab, Dodob ôab, Isaskari khoeba ge khâi, Israelab nî sâuga. Tsîb ge Samirs tawa ge ǁan, Efraimmi ǃhommi ai.
JDG.10.2	Tsîb ge ǁîba Israela ge ǂhanuǂhanu ǀgamdisiǃnonaǀa kuriga, tsîb ge ǁō tsî Samirs tawa ge ǁkhōhe.
JDG.10.5	Tsî Jairi ge ǁō tsî ge ǁkhōhe Kamons tawa.
JDG.10.6	Tsî Israeli ôan ge ǃaruǀîǀgui ǃKhūb mûǁae a ǂkhabana gere dī, tsîn ge gere ǃoaba Baalgu, Astaroti, Siriab di elogu, Sidons di elogu, Moab di elogu, Amonni ôan di elogu tsî Filisteǁîn di eloga; tsîn ge ǃKhūba ǁnāxū tsî ǁîba ǃoaba tama ge i.
JDG.10.7	Ob ge ǃKhūb di ǁaiba ge ǂhubi Israeliǀî; ob ge ǁîna ge ǁamaxū Filisteǁîn ǃomǁae tsî Amonni ôan ǃomǁae.
JDG.10.8	Tsîn ge Israeli ôana ǁnā kurib ǁkhāb ǃnâ gere ǁgâiǀā tsî dāǃgâ, disiǁkhaisaǀa kurigu kōsen ge Israeli ôan, Jordanǃāb nauǃanib ai Amorǁîn di ǃhūb, Gileadi ǃnâ hâb ǃnâ hân hoan ǀkha gere dī xase.
JDG.10.9	ǁNās tawan ge Amonni ôana Jordanna ge ǃgâu, ǁkhātin nî ǃkhamūga, Judab tsî Benjaminni tsî Efraimmi di omma; ob ge Israela kaise ge ǃao.
JDG.10.10	ǃNubain ge Israeli ôana ǃKhūb ǃoa ǂgai tsî ge mî: Sida ge goro ǁore sa ǃoagu, sida Eloba da ge ǁnāxūs ǀkhas kas, Baalga da ge ǃoabas ǀkhas kas hoasa.
JDG.10.11	Ob ge ǃKhūba Israeli ôan ǃoa ge mî: Tita kha ǁî tama ta, Egipteǁîn, Amorǁîn, Amonni ôan, Filisteǁîn,
JDG.10.12	Sidonǁîn, Amalekǁîn tsî Maonǁîn, sado ge ǁgâiǀāna xu, tita ǃoa du ge ǂgai ǃnubai ǁîn ǃomǁaeba xu ge ore du ta?
JDG.10.13	Xawe du ge tita ge ǁnāxū, ǀkhara eloga du nî ǃoabase; ǁnā-amaga ta ge tita ǃaruǀî ore du tide.
JDG.10.15	On ge Israeli ôana ǃKhūb ǃoa ge mî: Sida ge goro ǁore, îts ǁnâi satsa dī-ū da, sa mûǁae a ǃgâin hoan ǃoa; nēs ǀguisa dī îts nē tsēs ǁkhās ai ore da re.
JDG.10.16	Tsîn ge ǃhao eloga ǁîn ǁaeguba xu dībē tsî ǃKhūba ge ǃoaba. ǃNubais ge ǀoms âba ge ǃoa Israeli di ǃoas ǂama.
JDG.10.17	Tsî Amonni ôan ge ǂgaiǀhûhe tsî Gileadi ǃnâ sī ge ǁgoe; tsî Israeli ôan ge ǁnās ǃoa-ai ǀhûǀhûhe tsî Mispas tawa sī ge ǁgoe.
JDG.10.18	ǁGoasis ge ǁaesa ge mî, Gileadi di ǂamsaga, nēba naub ǃoa: Tariba ǁnā aob, Amonni ôana nî ǃkhamūba? ǁÎb ge nî danakhoe, Gileadi di ǁansaben hoan ǂama.
JDG.11.1	Tsî Jeftab, Gileadǁîb ge ǃgari ǁē-ao ge i, xaweb ge ǀaiǀgôa ge i; tsî Gileadi ge Jeftab di î.
JDG.11.2	Tsî Gileadi di taras ge ǁkhāti ǀgôaga ge ǁoraba bi, tsî nē taras di ôagu ge kai gu geo Jeftaba ǂhāǂui tsî ǁîb ǃoa ge mî: Sats ge sage îb di ommi ǃnâ ǀumi tide, ǀkhara taras di ôats a amaga.
JDG.11.3	Ob ge Jeftaba ǃgâsagu âb di ais aiǃâba xu ǁhâ tsî Tobǃhūb ǃnâ sī ge ǁan, tsî ǁause ra hâ khoegu ge Jeftab tawa ǀhao tsî ǁîb ǀkha ge ǂoa.
JDG.11.4	Tsî i ge ǀnî tsēdi khaoǃgâ ge ī, Amonni ôan ge Israela ǃkhamū ǃkhaisa.
JDG.11.5	Tsî i ge ge ī, Amonni ôan ge Israela ǃkhamū ǃnubai gu ge Gileadi di kaiga ǃgû ǃkhaisa, Jeftaba gu nî Tobǃhūba xu ūhāga.
JDG.11.6	Tsî gu ge Jeftab ǃoa ge mî: Hā îts sida di ǂamkhoe, î da Amonni ôana ǃkhamū.
JDG.11.7	Xawe Jeftab ge Gileadi di kaigu ǃoa ge mî: Sago ǁî tamago, tita ge ǁkhan tsî ti îb di omma xu a ǂhāǂuigo? Tare xū-i ǃaroma go kha ǁnâi nēsi go hā, ǂōǂōsib ǃnâ go go ǂgâ ǃnubai?
JDG.11.8	O gu ge Gileadi di kaiga Jeftab ǃoa ge mî: ǁNā-amagas ge sa tawa ge go hāsa, sige ǀkha ǃgû tsîts nî Amonni ôana ǃkhamūse, tsîts nî sige danase ībase, Gileadi di ǁansabeda hoada ǂama.
JDG.11.9	ǃNubaib ge Jeftaba Gileadi di kaigu ǃoa ge mî: Sadu ga tita ūdawao, Amonni ôana ta nî ǃkhamūse, tsî ǃKhūb ga ǁîna ti ais aiǃâ māo, ǁnâi danase ta nî ība du?
JDG.11.10	O gu ge Gileadi di kaiga Jeftab ǃoa ge mî: Ab ǃKhūba ǁnâuǃgâ-aose ī sada ǁaegu, sida ga sa mîs ǃoa dī tama io.
JDG.11.12	ǃAruǀîb ge Jeftaba sîsabega ge sî Amonni ôan di gao-aob ǃoa, mî rase: Tare-e khom tita tsî sats tsîkhoma ǁae-ūgu hâ, ots go hā ti tawa, ti ǃhūb ǀkhats nî torodīse?
JDG.11.13	Ob ge Amonni ôan di gao-aoba Jeftab di sîsabegu ǃoa ge mî: Israeli ge Egipteba xub ge doeǂoa ǃnubai ti ǃhūba ge ū, Arnonna xu Jabokǃāb kōse tsî Jordanǃāb kōse; xuige ǁnâi ǁîba mādawa te ǂkhîb ǀkha.
JDG.11.14	Tsî Jeftab ge ǃaruǀî sîsabega ge sî Amonni ôan di gao-aob ǃoa.
JDG.11.16	Egipteba xun ge doeǂoaxao, ob ge Israela ǃgaroǃhūba ge doeǃganu, ǂĀxahurib kōse, tsîb ge Kades tawa ge sī.
JDG.11.20	Xawe Sihonni ge Israela ǁîb di ǀkhariba doeǃganu kaisa ǂgomaiǂnûi tama ge i; ob ge Sihonna ǁaes âb hoaba ǀhaoǀhao tsî Jahas tawa sī ge ǁgoe; tsîb ge Israela ge ǃkhamū.
JDG.11.21	Tsî ǃKhūb, Israeli Elob ge Sihonna ǁaes âb hoab ǀkha Israeli ǃomǁae ge mā; on ge ǁîba ge ǂnau; nētib ge Israela Amorǁîn di ǃhūba ǀumise ge ū, ǁnā ǃhūb ǃnâ ǁan hân di ǃhūba.
JDG.11.22	On ge Amorǁîn di ǀkharib hoaba ǀumise ge ū, Arnonna xu Jabokǃāb kōse, tsî ǃgaroǃhūba xu Jordanǃāb kōse.
JDG.11.23	Nētib ge ǃKhūb, Israeli Eloba Amorǁîna Israeli ǁaes di ais aiǃâba xu ūn hâna xu ge doeǁgaǂui; tsî ǁîn di ǀumi-aots nî satsa?
JDG.11.26	Israeli ge ǃnonakaidisi kuriga Hesbons ǃnâ ge ǁan tsî ǃhairodi âs ǃnâ, tsî Aroers ǃnâ tsî ǃhairodi âs ǃnâ, tsî ǁnā ǃādi, Arnonni amǃgâ hâdi hoadi ǃnâ; tarexats kha ǁnâi ǁnāǃnubai ge ore bi tama hâ i?
JDG.11.27	Tsî tita on ge ǁore tsi tama hâ, tsî sats ra ǂkhabase dī-ū te, tita ǀkhats ra torodīs ǀkha; ab ǁnâi ǁnā ǃKhūb hîa ǂHanuǂhanu-aoba nētsē ǀgoraǃgâ Israeli ôan tsî Amonni ôan tsîn ǁaegu.
JDG.11.28	Xawe Amonni ôan di gao-aob ge Jeftab di mîdi, ǁîb ǃoab ge sîde ǁnâu tama ge i.
JDG.11.30	Tsî Jeftab ge ǃKhūba mîmâi-e mîmâiba tsî ge mî: Amonni ôanats ga ti ǃomǁae māǃario,
JDG.11.31	o i ge ǂoaxa ka-i, ti ommi di dao-amsa xu ga ǃoa te nîse ǂoaxa-i, ǁî-i ge ǂkhîb ǀkha ta ga Amonni ôana xu ǁaruo nî ǃKhūb di, tsî tita ge ǁî-e khauǁguibase nîra ǁguiba.
JDG.11.32	Nētib ge Jeftaba Amonni ôan ǃoa ge ǃgâu, ǁînab nî ǃkhamūga; tsî ǃKhūb ge ǁîna ǁîb ǃomǁae ge mā.
JDG.11.33	Tsîb ge ǁîna ge ǂnau Aroersa xu, Minnits tawats ra sīs kōse, ǀgamdisi ǃāde tsî Abel-Keramims kōse ama kai ǂnau-i ǀkha. Nētin ge Amonni ôana Israeli ôan di ais aiǃâ ge ǃgamǃgamhe.
JDG.11.36	Os ge ǁîsa ge mîǀî bi: Ti îtse, sa amsats ga ǃKhūba khowaba hâo, ǁnâi dī-ū te re, sa amsa xu i ge ǀkhī khami, ǃKhūb ge sa khākhoen, Amonni ôan tawa ǀkhaotoaba tsis khaoǃgâ.
JDG.11.37	Tsîs ge ǃaruǀî ǁgûb ǃoa ge mî: As nē ǃkhaisa tita ǀkha ī: ǀGam ǁkhâkha ǀguikha kōse ǀûǀkhā te, î ta ǃgû, î ta ǃhomgu ai sī, î ta ti oaxaesisa āba, tita tsî ti horesadi tsîse.
JDG.11.38	Ob ge: ǃGû, ti ge mî, tsîb ge ǀgam ǁkhâkha kōse ge ǁnāxū si. Os ge horesadi âs ǀkha ǃgû tsî oaxaesis âsa ge āba ǃhomgu ai.
JDG.11.39	Tsî i ge ge ī, ǀgam ǁkhâkha di ǀunis ais ge ǁgûb ǃoa oa ǃkhaisa; ob ge mîmâis âb hîab ge mîmâisa ǁîs tawa ge dīǀoaǀoa; tsîs ge ǁîsa ao-e ǂan tama ge hâ i. O i ge ge ǁnaeti kai Israeli ǃnâ,
JDG.11.40	kurikorobe di Israeli di ǀgôade gere ǃgû ǃkhaisa, Jeftab Gileadǁîb di ôasa di nî ābase, haka tsēde kurib ǃnâ.
JDG.12.1	ǃNubai gu ge Efraimmi di aoga ǂgaiǀhûhe tsî ǀapasǀî Safons ǁga ge doeǃgâu; tsî gu ge Jeftab ǃoa ge mî: Tare xū-i ǃaromats kha ǁnâi go doeǃgâu, Amonni ôanats nî ǃkhamūse, tsîts sige ǂgai tama hâ, ǃgûǀkhā tsi ge nîse? O ge ge ommi âtsa ǀaes ǀkha nî khauǃkhū.
JDG.12.2	Ob ge Jeftaba ǁîgu ǃoa ge mî: Tita tsî ti ǁaes tsîda ge Amonni ôan ǀkha kaise ge ǃkham, tsî ta ge sado ge ǂgai, xawe du ge ǁîn ǃomǁaeba xu ore da tama ge i.
JDG.12.4	Ob ge Jeftaba Gileadi di aogu hoaga ǀhaoǀhao tsî Efraimmi ǀkha ge ǃkham; tsî Gileadi di aogu ge Efraimma ge ǂnau, Gileadǁîn hîa Efraimmi tsî Manaseb tsîkha ǁaegu hân ge a Efraimmi di ǁhâsabe, tin ge mî xui-ao.
JDG.12.5	Gileadǁîn ge Efraimǁîna Jordanǃāb di ǃgâu-amde ūǀhana xui-ao; tsî i ge ge ī, Efraimmi di ǁhâsaben ge: A ta ǃgâu, ti mîo, o gu ge Gileadi di aoga ǁîb ǃoa ge mî: Efraimǁîtsa? Tsî: Hî-î, tib ge mîo,
JDG.12.6	o gu ge ǁîb ǃoa ge mî: Shibolet, ti mî, ti. Xaweb ge ǁîba: Sibolet, ti mî tsî ǂhanuse ǁnāti ǃhoa ǁoa i; o gu ge ǃkhō tsî ge ǃgam bi Jordanǃāb di ǃgâu-amdi tawa, Efraimmi xan ge ǁnā ǁaeb ǁkhāb ai hakadisiǀgamǀaǀoadisina ǁnās kōse.
JDG.12.7	Tsî Jeftab ge Israela ǃnani kuriga gere ǂhanuǂhanu; tsî Jeftab, Gileadǁîb, ge ǁō tsî ge ǁkhōhe Gileadi di ǃādi ǃnâ.
JDG.12.8	Tsî ǁîb khaoǃgâb ge Ibsanni, Betlehemǁîba Israela gere ǂhanuǂhanu.
JDG.12.9	Tsîb ge ǃnonadisi ǀgôaga ge ūhâ i; tsîb ge ǃnonadisi ǀgôade omma xu ge sîǂoa, tsîb ge ǃnonadisi ǀgôade ǁîb di ôaga ge ūǂgâxaba; tsîb ge Israela hû kuriga gere ǂhanuǂhanu.
JDG.12.10	ǃNubaib ge Ibsanna ǁō tsî ge ǁkhōhe Betlehems tawa.
JDG.12.11	Tsî ǁîb khaoǃgâb ge Elonni, Sebulonǁîba Israela gere ǂhanuǂhanu; tsîb ge disi kuriga Israela gere ǂhanuǂhanu.
JDG.12.12	Tsî Elonni, Sebulonǁîb ge ǁō tsî ge ǁkhōhe, Ajalons tawa Sebulonni di ǃhūb ǃnâ.
JDG.12.13	Tsî ǁîb khaoǃgâb ge Abdonni, Hilleli ôab, Piratonǁîba Israela gere ǂhanuǂhanu.
JDG.12.14	Tsîb ge hakadisi ǀgôaga ge ūhâ i tsî ǃnonadisi ǀgôagu di ôaga hûdisi ǂkham eselrogu ai ra ǃgapiga; tsîb ge ǁîba Israela ǁkhaisa kuriga gere ǂhanuǂhanu.
JDG.12.15	ǃNubaib ge Abdonni, Hilleli ôab, Piratonǁîba ge ǁō; tsîb ge Piratons tawa, Efraimmi di ǃhūb ǃnâ, Amalekǁîb di ǃhommi ai ge ǁkhōhe.
JDG.13.1	Tsî Israeli ôan ge ǃaruǀî ǃKhūb mûǁae a ǂkhabana gere dī, ob ge ǃKhūba ǁîna Filisteǁîn di ǃomǁae ge mā, hakadisi kuriga.
JDG.13.2	Tsîb ge aoba ge hâ i Soras dib, Danni ǃhaos dib, Manoax ti ǀon hâba; tsî taras âb ge ǂûtanioǃnâ tsî ǁora tama ge hâ i.
JDG.13.3	Tsî ǀhomǃgāb ǃKhūb dib ge nē taras tawa ǂhai tsî ǁîs ǃoa ge mî: Mû, sas ge nēsi ǁora tama hâ tsî ǀgôa-e ūhâ tama hâ, xawes ge ǀgamǀkhā tsî ǀgôaba nîra ǁora.
JDG.13.5	Mû, ǀgamǀkhā tsîs ge ǀgôaba nîra ǁora, danas âb ai i ǂkhomgôa-e hā tideba. ǀGôab ge Elob khaiǂuisabese nî ī ǁgûs di ǃnāba xu; tsîb ge ǁîba Israela nîra oretsoatsoa, Filisteǁîn di ǃomǁaeba xu.
JDG.13.6	ǃNubais ge ǁnā tarasa hāǂgâxa tsî aob âs ǀkha ǃhoa tsî ge mî: Elob ao-i ge ti tawa go hā, tsî ais âb ge Elob ǀhomǃgāb di ais ǁkhās khami go ī i, kaise ǃaoǃaosa; tsî ta ge dî bi tama go i, mapa xub hâsa, tsîb ge ǀons âba mîba te tama hâ.
JDG.13.7	Tsîb ge tita ǃoa go mî: Mû, sas ge ǀgamǀkhā tsî ǀgôaba nîra ǁora; îs ǁnâi nēsi tā ā, ǂauxûib kas, ǀnî ǀgaisa āxūb kas hoasa, îs tā ǃanuoǃnâ xū-e ǂû, ǀgôab ge Elob khaiǂuisabese nî ī xuige, ǁgûs di ǃnāba xu, ǁîb di ǁōtsēs kōse.
JDG.13.8	ǃNubaib ge Manoaxa ǀaexase ǃKhūba ǀgoreǀî tsî ge mî: Ti ǃKhūtse, ǁnā Elob aob, sats go sîba ab ǁkhawa sim ǃoa hā, îb sima ǁkhāǁkhā, tare-em ǁnā ǀgôab hîa nî ǃnaeb ǀkha nî dī ǃkhaisa.
JDG.13.9	Tsî Elob ge Manoaxi di domma ge ǁnâu-am; tsî ǀhomǃgāb Elob dib ge ǁkhawa taras tawa ge hā. Tsîs ge ǁîsa ǃaub ǃnâ ge ǂnôa i, tsî aob âs, Manoaxi ge ǁîs ǀkha hâ tama ge hâ i.
JDG.13.10	Os ge tarasa ǃhae tsî ǃkhoe tsî aob âsa ge ǂanǂan, tsîs ge ǁîb ǃoa ge mî: Mû, ǁnā aob ge ti tawa go ǂhai, ǁnātsē ti tawa ge hāba.
JDG.13.11	Ob ge Manoaxa khâi tsî taras âba ge sao; tsîb ge ǁnā aob tawa sī tsî ǁîb ǃoa ge mî: Satsa ǁnā aotsa, nē taras ǃoa ge ǃhoatsa? Ob ge: ǁÎ ta ge, ti ge mî.
JDG.13.12	Ob ge Manoaxa ge dî: Sa mîdi nî īs kao, o ǀgôaba matib nî dī? Mati ī ûibab kha nî ûi?
JDG.13.13	Ob ge ǀhomǃgāb ǃKhūb diba Manoaxi ǃoa ge mî: Taras ǃoa ta go mî xūn hoana xus ge nî ǃûisen.
JDG.13.16	Xawe ǀhomǃgāb ǃKhūb dib ge Manoaxi ǃoa ge mî: Tsî ǀhapeǀhape te ro ka xawe ta ge saro di pereb xa ǂû tide; tsî khauǁguiba-e ro ga ǁguiba o ro ge ǃKhūba ǁî-e nî ǁguiba. Manoaxi ge ǀū ge i xui-ao, ǃKhūb di ǀhomǃgāb a ǃkhaisa.
JDG.13.18	Ob ge ǃKhūb di ǀhomǃgāba ǁîb ǃoa ge mî: Tarexats ra ǁnāti ti ǀonsa dîǃā, ǁîs a buruxa xawe?
JDG.13.19	ǁGoasib ge Manoaxa piriro-i tsî ǂûǁguibas tsîna ū tsî ǃhaob ai ǃKhūba ge ǁguiba; tsîb ge ǁîba buruburuxase ge dī, dīb âb ǃnâ; tsî Manoaxi tsî ǁîb di taras tsîra ge gere mûǃnâ.
JDG.13.20	Tsî i ge ge ī, ǁhabub ra altarsa xu ǀhommiǀî ǃapa hîab ge ǃKhūb di ǀhomǃgāba altars di ǁhabub ǃnâ ǃapa ǃkhaisa. Tsî Manoaxi tsî taras âb tsîra ge mûo, o ra ge ǁîra di aira ai ǃhūb ai ge ǁnāǁgoe.
JDG.13.21	Tsî ǃKhūb di ǀhomǃgāb ge ǃaruǀî Manoaxi tsî ǁîb di taras tsîra tawa ǂhai tama. ǃNubaib ge Manoaxa ge ǂanǃā, ǃKhūb di ǀhomǃgāb go i ǃkhaisa.
JDG.13.23	Os ge taras âba ǁîb ǃoa ge mî: ǃKhūb ga sama ǃgam ǂgao-o, ob ga khauǁguibas tsî ǂûǁguibas tsîra sam di ǃomǁaeba xu ǃkhōǃoa tsî nēn hoana ǁgau tsî ǁnā ǁaeb ai nēti ī xū-e sama ǁnâu kai tama hâ.
JDG.13.24	ǁNās khaoǃgâs ge nē tarasa ǀgôaba ge ǁora, tsîs ge Simsonni ti ge ǂgai bi; tsî ǀgôab ge ge kai, tsî ǃKhūb ge ǁîba ge ǀkhae.
JDG.14.1	Tsî Simsonni ge Timnas ǃoa ǁgôa tsî Timnas tawa tara-e ge mû, Filisteǁîn ôadi di-e.
JDG.14.2	Ob ge ǃapa tsî ǁgûb tsî ǁgûs tsîra ǁîsa ǂanǂan tsî ge mî: Tita ge tara-e go mû Timnas tawa, Filisteǁîn ôadi di-e; î ro ǁnâi ǁîsa tarase ūba te.
JDG.14.4	Tsî ǁîb di îb tsî ǁîb di îs tsîra ge ǀū ge i, nēs ǃKhūba xu hâsa, ǃgâi ǀhapiǀhapiǃkhai-eb ra ôa amaga Filisteǁîn tawa; Filisteǁîn ǁnā ǁaeb ai Israeli ǂama gere gao amaga.
JDG.14.5	Nētib ge Simsonna ǁgûb tsî ǁgûs tsîra ǀkha Timnas ǃoa ge ǁgôa. Tsî Timnas di ǂauxûiǂûǃhanagu kōsen ge sīo, mû, ob ge ǂkham xamma ǃgui rase ǁîba ge ǃoa.
JDG.14.6	ǃNubaib ge ǃKhūb di Gagab xa ge hāǂamhe, ob ge ǁîba ge ǀkhauǃā, piriro-i ra ǀkhauǃāhes ǁkhās xase; tsî xū-i xare-i ge ǁîb ǃomǁae hâ tama ge hâ i; tsîb ge ǁkhāti ǁgûb tsî ǁgûs tsîra ǂanǂan tama, tare xū-eb go dī ǃkhaisa.
JDG.14.7	Tsî ǁgôa tsîb ge taras ǀkha ge ǃhoa, tsîs ge Simsonni mûǁae ǃgâi ge i.
JDG.14.8	Tsîb ge ǀnî tsēdi khaoǃgâ ǁkhawa ge hā, ū sib nîga; ǁgoasib ge ge ǂgō, ǁō hâ soros xammi disab nî kōse; tsî mû, ǃhabugu di ǂguib ge xammi di soros ǃnâ hâ tsî danib tsîna.
JDG.14.9	Ob ge ǁîba ǃomǁaeb âb ǃnâ ū tsî ge ǃgû, ǃgûgause ra ǂûǃâ; tsîb ge ǁgûb tsî ǁgûs tsîra ǃoa ǃgû tsî ǁîra ǁîb xa ge mā; o ra ge ge ǂû; xaweb ge ǁîra ǂanǂan tama, danibab go xamma xu ū ǃkhaisa.
JDG.14.10	Tsî ǁîb di îb ge ǁnā taras tawa ǁgôasīo, ob ge Simsonna ǁnāpa ǃgameǁâu-e ge dī, ǁnāti gu ǂkhamkhoega gere dī xui-ao.
JDG.14.11	Tsî i ge ge ī, ǁîba gu ge mûo, o gu ge ǃnonadisi horesaga ge ū, ǁîb ǀkha nî hâga.
JDG.14.12	Ob ge Simsonna ǁîgu ǃoa ge mî: Tita ge nēsi nî ǀhae kai go; ǁî-e go ga hû tsēdi ǃgameǁâus didi ǃnâ ǁguiǃā tsî hōǂuio, o ta ge tita ǃnonadisi ǀui linesarana nî mā go tsî ǃnonadisi ǂgaeǂgāǃkhunisaran tsîna.
JDG.14.13	Tsî ǁguiǃāba te ǁoa go kao, o go ge sago tita ǃnonadisi ǀui linesarana nî mā tsî ǃnonadisi ǂgaeǂgāǃkhunisarana. O gu ge ǁîb ǃoa ge mî: ǀHaes âtsa mā ge, î ge ǁîsa ǁnâu.
JDG.14.14	Ob ge ǁîgu ǃoa ge mî: ǂÛ-i ge ō-aoba xu ge ǂoa, tsî ǂkhonsib ge ǀgaisaba xu ge ǂoa. Tsî gu ge ǀhaesa ǃnona tsēdi ǃnâ ǁguiǃāba bi ǁoa ge i.
JDG.14.15	ǁNās khaoǃgâ i ge hûǁî tsēs ai ge ī, o gu ge Simsonni di taras ǃoa ge mî: Sa aoba ǃhoadan, îb ǁnā ǀhaesa ǁguiǃāba ge, î ge tā ǀnîsi sas tsî sa îb di omma ǀaes ǀkha khauǃkhū. Saro kha ǁkhau ge ro go, sige dina ro nî ūǀhana ge ga? Ti i ī tama hâ?
JDG.14.16	Os ge Simsonni di tarasa ǁîb aiǃâ kaise ā tsî ge mî: ǁKhans ǀguisats ra hî te satsa, tsîts ǀnam te tama hâ; ti ǁaes di ôagats ge ǀhaesa, hōǂui gu nîse mā, xawets ge ǁîsa ǁguiǃāba te tama hâ. Ob ge ǁîs ǃoa ge mî: Mû, ti îb tsî ti îs tsîra xawe ta ge ǁîsa ǁguiǃāba tama hâ, mati ta kha ǁnâi sasa nî ǁguiǃāba?
JDG.14.18	ǃNubai gu ge ǃās di aoga ǁîb ǃoa ge mî hûǁî tsēs ai, sores ganupe ǂgâ tama hâ hîa: Tare xū-e kha danib ǃgâ-ai a ǂkhon? Tsî tare xū-e kha xammi xa a ǀgaisa? Ob ge ǁîgu ǃoa ge mî: Ti tsâub ǀkha go ga ǃhūǃgao tama i hâo, o go ga ǀhaesa hōǂui tama hâ.
JDG.14.19	ǃNubaib ge ǁîba ǃKhūb di Gagab xa ge hāǂamhe, tsîb ge Askelonǁîn ǃoa ǁgôa tsî ǁîn xa ǃnonadisi khoega ge ǃgam; tsîb ge ǁîgu di sarana ū tsî ǂgaeǂgāǃkhunisaraga ge māǁnâ gu, ǀhaesa ge mîǃāga. Tsî ǁaib âb ge ge khâi, tsîb ge ǁgûb di ommi ǃoa ge ǁaruǃapa.
JDG.15.1	Tsî i ge ǀnî tsēdi khaoǃgâ ge ī, ǃhoroǃgaos di tsēdi ǃnâ, ob ge Simsonna taras âba piriro-i ǀkha ge sari, tsîb ge ge mî: A ta ti taras tawa ǂgâ ǃnā-oms ǃnâ. Xawe ǁgûb âs ge ǁîba ǂgâsa mā-am tama ge i.
JDG.15.3	ǃNubaib ge Simsonna ǁîn ǃoa ge mî: Tita ge nē ǃnās ai a ǀhapio, Filisteǁîn tawa, ǁîna ta ga ǂkhabase sîsenūo.
JDG.15.4	Ob ge Simsonna ǃgû tsî ǃnonakaidisi ǀgiriga sī ge ǃkhō, tsî ǃamamǀaede ū tsî ǂareba ǂareb tawa ǃgae tsî ǀgui ǃamamǀaesa ǀgam ǂarekha ǁaegu ge ǂgā.
JDG.15.5	Tsîb ge ǃamamǀaede ǀaes ǀkha ǃamam tsî ǀgiriga mâ hâ ǃhorob Filisteǁîn dib ǃnâ ge ǃkhoeǂgâ kai; tsîb ge ǃgaeǀkhādadi tsî mâ hâ ǃhoroba ge ǂhubi, ā, ǂauxûiǂûǃhanagu tsî ǀkherahaiǃhanagu kōse.
JDG.15.7	ǁGoasib ge Simsonna ǁîn ǃoa ge mî: ǁNāti du kha ǁnâi nî dī? Amase sadu tawa ta ǀkhaobasen hâs khaoǃgâ ǀgui ta nî ǀû.
JDG.15.8	Tsîb ge ǁîna ge ǂnau, tîs tsî ǂnamib tsîra tawa, ama kai ǂnau-i ǀkha; tsîb ge ǁgôa tsî Etams ǃhaob di ǀgapib ai ge sī ǁan.
JDG.15.9	ǃNubain ge Filisteǁîna ǃapa tsî Judab ǃoa-ai ǁgoe tsî Lehis kōse ge khoraǃāsen.
JDG.15.10	O gu ge Judab di aoga ge mî: Tare xū-i ǃaroma du kha sige ǃoagu go ǂoaxa? O gu ge ge mî: Sige ge go ǂoaxa, Simsonna ge nî ǃgaese, ǁîba ge nî dī-ūse, ǁîb ge sida dī-ūs ǁkhās xase.
JDG.15.11	ǁGoasi gu ge ǃnonaǀoadisi aoga ge ǁgôa, Judaba xu Etams ǃhaob di ǃgoaǃnāb kōse tsî Simsonni ǃoa ge mî: ǂAn tamats kha go hâ i, Filisteǁîn ra sada ǂama gao ǃkhaisa? Tarexats kha ǁnâi ǁnāti go dī-ū da? Ob ge ǁîgu ǃoa: ǁÎn go tita dī-ūs ǁkhās xase ta ge ǁîna go dī-ū, ti ge mî.
JDG.15.12	O gu ge ǁîb ǃoa: Sige ge go ǁgôaxa, ǃgae tsi ge nîse, Filisteǁîn di ǃomǁaeb ǃnâ ge nî māǁnâ tsise, ti ge mî. Ob ge Simsonna ǁîgu ǃoa: Nūba te re sago ǃgam te tide ǃkhaisa, ti ge mî.
JDG.15.13	O gu ge ǁîb ǃoa ge mî: Hî-î, ǃgae tsis ǀguisa hî tsî ge ge nî ǁîn ǃomǁae māǁnâ tsi, xawe ge ge tātsē ǃgam tsi tide. O gu ge ǀgam ǀasa tsurikha ǀkha ǃgae bi tsî ǃhaoba xu ge ǂgaeǂguiǃapa bi.
JDG.15.15	Tsî ǀasa eselǃnaniba hō tsîb ge ǃommi âba ǀhōǂui tsî ū bi tsî ǁîb ǀkha ǀguiǀoadisi khoega ge ǂnau.
JDG.15.16	ǁGoasib ge Simsonna ge mî: Eselǃnani-i ǀkha ǀgui ǂguiba, ǀgam ǂguikha, eselǃnani-i ǀkha ta ge tita ǀguiǀoadisi khoega go ǂnau.
JDG.15.17	Tsî i ge ge ī, ǃhoatoab geo, ob ge ǃnaniba ǃomǁaeb âba xu ge aoxū, tsîb ge ǁnā ǃāsa Ramat-Lehi ti ge ǂgai.
JDG.15.18	Tsî kaiseb ge ǁgâo, ob ge ǃKhūb ǃoa ǂgai tsî ge mî: Sats ge sa ǃgāta di ǃomma xu nē ǃgâiǃgâb kaiba go mā; tsî ta kha ǁnâi ǁgâs xa ǁō tsî nî nē ǃgaohe tama hâgu di ǃomǁae ǁnā?
JDG.16.1	Tsî Simsonni ge ge ǃgû Gasas ǃoa; tsîb ge ǁnāpa tara-e ge mû, ǀai-ao-e, tsîb ge ǁîs tawa ge ǂgâ.
JDG.16.2	ǃNubain ge Gasaǁîna ge mîbahe: Simsonni ge nēpa go hāǂgâxa; on ge ǃgûma tsî tsuxub hoaba ge ǁgoeǃgâ bi ǃās di ǁāb ǃnâ; xawen ge tsuxub hoaba ǃnōsase hâ tsî: ǁGoaǂnobos ǀkha da ge nî ǃgam bi, ti ge mî.
JDG.16.3	Xawe Simsonni ge tsuxuǃgâb kōse ge ǁgoe; ǃnubaib ge tsuxuǃgâb ai khâi tsî ǃās ǁāb di dao-amra ǁîra di ǃnamamǃgâhaikha ǀkha ǃkhō tsî ǁîna ge ūbē ǁkhaehaib ǀkha, tsîb ge ǁîna ǃhōra âb ai ǁgui tsî ǁîna ge taniǃapa ǃhommi di ǂnaob, Hebrons di ais aiǃâ ǁgoeb ai.
JDG.16.4	Tsî i ge ǁnās khaoǃgâ ge ī, tara-eb ge ǁâ ǃkhaisa, ǃgoaǃnāb Soreki tawa, Delila ti ǀon hâsa.
JDG.16.6	Os ge Delilasa Simsonni ǃoa ge mî: Mîǃāba te re, mâ xū-i ǃnâb hâ sa kai ǀgaiba, tsî mâ xū-i ǀkhats ǃgaehe ǁkhā ǃkhaisa, ǁnorahets nîse.
JDG.16.7	Ob ge Simsonna ǁîs ǃoa ge mî: Hû ǀasa tsurigu ǀkhan ga ǃgae te, ǂnâsa tamagu ǀkha, o ta ge ga ǂkhabu, tsî ta ga nau khoe-i khami ī.
JDG.16.8	ǁGoasi gu ge Filisteǁîn di gaosaga hû ǀasa tsurigu hîa ǂnâsa tamaga ge ūǃapa, tsîs ge ǁîba ǁîgu ǀkha ge ǃgae.
JDG.16.10	ǃNubais ge Delilasa Simsonni ǃoa ge mî: Mû, sats ge go ǃhō te tsî ǂhumiba go mîba te; mîǃāba te ǁnâi re, mâ xū-i ǀkhats nî ǃgaehe ǁkhā ǃkhaisa.
JDG.16.11	Ob ge ǁîs ǃoa ge mî: ǀAsa tsurigu tātsē sîsenūhe tama hâgu ǀkha gu ga ǃgae teo, o ta ge ga ǂkhabu, tsî ta ga nau khoe-i khami ī.
JDG.16.12	Os ge Delilasa ǀasa tsuriga ū tsî ǁîgu ǀkha ǃgae bi tsî ǁîb ǃoa ge mî: Filisteǁîgu ra hāǂam tsi, Simsontse! Tsî ǃkhē-aogu ge ǃnā-oms ǃnâ ge ǂnôa i. Ob ge ǁîga ǁôakha âba xu ǁaparo-i axase ge ǂgaeǃgao.
JDG.16.13	Os ge Delilasa Simsonni ǃoa ge mî: Nēsis kōsets ge go ǃhō te tsî ǂhumiba go mîba te; ǁnâi mîǃāba te re, mâ xū-i ǀkhats nî ǃgaehe ǁkhā ǃkhaisa. Ob ge ǁîs ǃoa ge mî: Ti danas di hû ǂgomasenǀûgan ga ǂgapu-ūxūs ǃnâ ǂgapuǀhao-o.
JDG.16.14	Os ge ǁîde ge ǁapoǁapo ǀuri-i ǀkha, tsîs ge ǁîb ǃoa ge mî: Filisteǁîgu ra hāǂam tsi, Simsontse! Ob ge ǂoms âba xu ǃnoaǂkhai tsî ǂgapu-ūheb hâ ǂgomasenǀûgu di ǀuriba ge ūbē tsî ǂgapu-ūxūs tsîna.
JDG.16.15	Os ge ǁîb ǃoa ge mî: Matits kha: ǀNam si ta a, ti nî mî, sa ǂgaob tita ǀkha hâ tama hâ xawe; ǃnona ǃnādi kōsets ge go ǃhō te, tsîts ge mîǃāba te tama hâ, mâ xū-i ǃnâb sa kai ǀgaiba hâ ǃkhaisa.
JDG.16.18	Tsî Delilas ge mû, ǂgaob âb hoabab go mîǃāba si ǃkhaisa os ge sî tsî Filisteǁîn gaosaga ǂgai tsî ge mî: Nē ǃnās ai ǂoaxa, ǂgaob âb hoabab ge go mîǃāba te xuige. O gu ge Filisteǁîn di gaosaga ǁîs tawa ǂoaxa tsî marina ge ūhā ǁîgu ǃomǁae.
JDG.16.19	ǃNubais ge ǁîba ge ǁom kai tîǃgâkha âs ai, tsîs ge khoeba ǂgai tsî ǁîb danas di hû ǂgomasenǀhaide ge ǂkhomǁnâ kai, tsîs ge ǁîba ge ǁnoratsoatsoa; ob ge ǀgaib âba ge ǂgōxū bi.
JDG.16.21	ǃNubai gu ge Filisteǁîga ǃkhō bi tsî mûra âba ge ǁhoreǂui; tsî gu ge ǁîba Gasas ǃoa ǂgaeǂguiǁgôa tsî ge ǃgae bi, ǀgam ǂaiǁkhamkha ǀkha, ob ge ǁkhamisa gere ǁkhami ǃkhō-oms ǃnâ.
JDG.16.22	Tsî ǀûn danas âb din ge ǁkhawa ge ǀomtsoatsoa, ǂkhomheb ges khaoǃgâ.
JDG.16.24	Tsî ǁaes ge mû bi on ge ǁîn di eloba ge ǃkhōǀkhā, nētin ra mî xui-ao: Sida di elob ge sida khākhoeba sida ǃomǁae go mā, sida ǃhūba ge hîǀhurub tsî sida ǃgamhesana ge ǂgui kaiba.
JDG.16.25	Tsî i ge ge ī, ǂgaob ân ge dâxao, on ge ge mî: Simsonna ǂgai îb sida aiǃâ ǀkhō. On ge Simsonna ge ǂgai ǃkhō-omsa xu, ob ge aidi ân aiǃâ ge ǀkhō, tsîn ge ǁîba ǂkhâǃnâhaikha ǁaegu ge mâi.
JDG.16.26	ǁGoasib ge Simsonna ǁnā ǀgôab, ǁîba ge ǃkhōǁôa hâ ib ǃoa ge mî: A ta ǀgū, î ta ǂkhâǃnâhaikha ommi ǁîkha ai ǁapoǁapohe hâkha tsâǀkhā, î ta ǁîkha tawa ǃgâsen.
JDG.16.27	Tsî ommi ge aogu tsî taradi tsîn xa ǀoa ge hâ i, tsî Filisteǁîn di gaosagu hoagu ge ǁnāpa ge hâ i; tsî ǂamais ain ge ǃnonaǀoadisi nî ī aogu tsî taradi tsîn, matib ra Simsonna ǀkhō ǃkhaisa ra mûǃnâna ge hâ i.
JDG.16.28	ǃNubaib ge Simsonna ǃKhūb ǃoa ǂgai tsî ge mî: ǃKhūtse, ǃKhūtse, tita xa ǂâi îts nē ǃnās ǀguisa ǀgaiǀgai te re, ti Elo, î ta ti mûra ǂama Filisteǁîn tawa ǀkhaobasen.
JDG.16.29	Tsî Simsonni ge ǁaegub ǃnâ mâ ǂkhâǃnâhaikha, ommi ǁîkha ai ǁapoǁapohe hâkha tsî ǁîkha tawab ǃgâsen hâkha ge ǃkhō, ǀguiba amǀkhāb ǁôab âb ǀkha tsî nauba ǁareǀkhāb ǁôab ǀkha;
JDG.17.1	Tsîb ge khoeba ge hâ i Efraimmi ǃhommi ai, Mixa ti ǀon hâba.
JDG.17.3	Nētib ge ǁgûsa ǁnā ǀguiǀoadisi tsî ǀguikaidisi marina ge mādawa. Os ge ǁgûsa ge mî: Tita ge ǁnā mariba ǃKhūba hoaragase ge khaiba hâ i, ti ôab ǃaroma, ǁhāhesa ī-i tsî ǂnâhesa ī-eb nî dīse; o ta ge ǁîba ra mādawa tsi.
JDG.17.8	Tsî nē aob ge ǁnā ǃās, Betlehem-Judasa xu ge doebē, ǀkhara, ǃkhai-i ǃgâiba bi ka-i hoa-i tawab nî hâga. Tsî Efraimmi ǃhommi tawab ge Mixab di oms kōse sīo, aiǃâb ǃoab nî ǃgûse,
JDG.17.9	ob ge Mixaba ǁîb ǃoa ge mî: Mapa xuts ra hā? Ob ge ǁîb ǃoa ge mî: Tita ge Leviǁîta Betlehem-Judas dita, tsî ta ge ra ǃgûma, ǃgâiba te ka ǃkhai-i tawa ta nî hâse.
JDG.17.10	ǃNubaib ge Mixaba ǁîb ǃoa ge mî: Tita ǀkha hâ îts ǁgûse tsî pristerse ība te re; o ta ge tita kurikorobe disi ǀhaiǀurimarina nî mā tsi, tsî ǂhâts hâ sarana tsî sa ûixūn tsîna; ob ge Leviǁîba ge ǃgûǀkhā bi.
JDG.17.11	Ob ge Leviǁîba ge māsen, ǁnā aob ǀkha hâsa; tsî ǂkhamkhoeb ge ǀgôagu âb di ǀguib khami ge ība bi.
JDG.17.12	Tsî Mixab ge Leviǁîb di ǃomma ge ǀoaǀoa; ob ge ǁîba ge prister kaiba; nētib ge Mixab di ommi ǃnâ ge hâ.
JDG.17.13	ǃNubaib ge Mixaba ge mî: Nēsi ta ge a ǂan, ǃKhūb nî ǃgâidī te ǃkhaisa nē Leviǁîba ta pristerse ūhâ amaga.
JDG.18.4	Ob ge ǁîba ge mî ǁîgu ǃoa: Nēti tsî nētib ge Mixaba ge dī te; ǁîb ge tita ge ǃgae, tsî tita ge ǁîba pristerse ība.
JDG.18.5	O gu ge ǁîb ǃoa ge mî: Eloba dîǃā re, î ge ǂan, iseb sige di daob, ǁîb ai ge ra ǃgûba nî ǃgâiǃgâ ǃkhaisa.
JDG.18.6	Ob ge pristera ǁîgu ǃoa ge mî: ǂKhîb ǀkha ǃgû; sago daob hîa go ra ǃgûb ge Elob di ais aiǃâ hâ.
JDG.18.7	ǃNubai gu ge ǁnā koro khoega ǃgû tsî Lajis tawa ge sī; tsî gu ge ǁaes ǁîs ǁaegu hâsa ge mû, sâusase ǁgoese, Sidonǁîn di dommi ǃoa ǃnōsase tsî ǂkhîse hâse; tsî ǀumiǃkhūkhoeb ge ǁnāpa ge ǀkhai i, mâ ǃkhai-i hoa-i ǃaroma khoe-e ra ǁgâiǀāba ǁnā ǃhūb ǃnâ; tsîn ge ǁkhāti ǃnūse ge hâ i Sidonǁîna xu, tsîn ge ǀnî khoe-i xare-e ǁae-ū tama ge hâ i.
JDG.18.8	Tsîn ge ǁîn di ǃgâsagu tawa ge sī Soras tsî Estaols tsîra tawa, tsî ǁîn di ǃgâsagu ge ǁîn ǃoa ge mî: Tare-e go ra mî?
JDG.18.9	O gu ge ge mî: Khâi, î da ǁîna ǃoa doeǃapa; ǁnā ǃhūba ge go sī kō, tsî mû kaiseb ge a ǃgâi; mati du nî ǃnō? Tā ǀope doesa, sī tsî du nî ǃhūba ǀumise ūhâga.
JDG.18.10	Sī du kao, o du ge ǁūse hâ ǁaes tawa nî sī, tsî ǃhūb ge a hara, Elob ǁîba sadu ǃomǁae go mā xuige; ǃkhai-i, ǁî-i tawa i mâ xū-i, ǃhūbaib ai hâ-i hoa-e tôasi tama-e.
JDG.18.11	ǃNubai gu ge ǁnāpa xu Danǁîǃhaos din xa Soras tsî Estaolsa xu ge doeǃapa ǃnanikaidisi khoegu, ǀāxūna ǃgaesen hâga.
JDG.18.12	Tsî gu ge doeǃapa tsî ge ǁgoe, Kirjat-Jearims tawa Judab ǃnâ; ǁnā-amagan ge ǁnā ǃāsa Mahane-Dan ti ge ǂgai nētsēs kōse; mû, ǁîs ge Kirjat-Jearims ǃgâb ai hâ.
JDG.18.15	ǃNubai gu ge ǁnāǀî ǂgō tsî ge sī Leviǁî ǂkhamkhoeb di oms tawa Mixab di oms ǃnâ; tsî gu ge ǂkhîb xa ge dî bi.
JDG.18.16	Tsî ǁnā ǃnanikaidisi khoegu Danni ôan digu ge toroǀāxūn âga ǃgaesen hâǃâ ge mâ, ǁāb ǃnâ.
JDG.18.17	Tsî ǁnā koro aogu, ǃhūba ge ǃkhēǃgûgu ge ǃapaǂgâ tsî ge ūbē ǃgaohesa īb, efob, omelon tsî ǂnâhesa ība; tsî pristeri ge sī ge mâ, ǁāb ǃnâ, ǃnanikaidisi khoegu, torob di ǀāxūna ǃgaesen hâgu ǀkha.
JDG.18.18	Tsî ǁîgu ge Mixab di oms ǃnâ ǂgâ tsî ǃgaohesa īb, efob tsî ǂnâhesa īb tsîna ūbēo, ob ge pristera ǁîgu ǃoa ge mî: Tare-e go ra dī?
JDG.18.19	O gu ge ǁîb ǃoa ge mî: ǃNō, îts sa ǃomma ams âts ai ǁgui, îts sige ǀkha ǃgû, îts sige ǁgûse tsî pristerse ība. ǃGâiba tsi-e xare, ǀgui aob ǀguib oms di pristersets nî īsa, Israelǁîn ǃhaoǃnā tamas ka io, ǃhaos di pristersets nî īs xa?
JDG.18.20	ǃNubaib ge pristeri di ǂgaoba ǃgâiaǂgao kai, tsî efoba ge ū tsî omeloga tsî ǃgaohesa īb tsîna, tsîb ge ǁaes ǁaegu ge sī.
JDG.18.21	Nēti gu ge dabasen tsî ge dāǁnâ; tsî gu ge ǀgôaron, ǀgoan tsî xūn tsîna ge aiǃgû kai.
JDG.18.22	Tsî Mixab di omsa xu gu ge ǃnūo, o gu ge aogu, oms ǃnâ hâgu, Mixab oms ǀgūse hâga ge ǂgaiǀhûhe, tsî gu ge Danni ôana ge saoǁae.
JDG.18.23	O gu ge Danni ôana ge ǂgaiǃgon; on ge aidi âna daba tsî Mixab ǃoa ge mî: Tare-ets hō hâ, ots ǁîga go ǂgaiǀhû?
JDG.18.24	Ob ge ǁîba ge mî: Sago ge ti elogu hîa ta ge dībasenga go ūbē pristeri ǀkha, tsî go ge go bē; tare-e ǃgauba te hâ? Tsî tare-e kha nē-e, sago tita ǃoa: Tare-ets hō hâ? ti ra mî-e?
JDG.18.25	On ge Danni ôana ǁîb ǃoa ge mî: Sa domma ab sida tawa tā ǁnâuhe, îts tā aogu, ǁaixa gagas â-igu xa hāǂamhe, îts sa ûiba tā ǂoaǃnâ tsî sa oms din di ûiba.
JDG.18.26	Nētin ge Danni ôana daob ân ai aiǃâb ǃoa ge ǃgû; tsî Mixab ge ǁîb xan a ǀgaisa ǃkhaisa mûo, ob ge dabasen tsî ge ǁaru.
JDG.18.27	On ge ǁîna Mixab ge kuru xūna ge ū, tsî pristeri hîab ge ūhâ ib tsîn ge Lajis tawa ge sī, ǃnōsa tsî ǁūse hâ ǁae-i tawa, tsîn ge ǁîna gôab di ǀāb ǀkha ge ǂnau, tsî ǃāsan ge ǀaes ǀkha ge khauǃkhū.
JDG.18.28	Tsî khoe-i ǁîna ga ore hâ-i ge ǀkhai ge i; Sidonsa xus ge ǃnūse ge hâ i, tsî khoe-i ǀkhan ge ǁaeǁaesen tama hâ i xui-ao; tsîs ge ǃgoaǃnāb Bet-Rehob tawa hâb ǃnâ ge ǁgoe i. Tsîn ge ǃāsa ǁkhawa ǂnubi tsî ǁîs ǃnâ ge ǁan.
JDG.18.29	Tsîn ge ǀons ǁnā ǃās disa Dan ti ge ǂgai, ǁîn di îb Danni Israela ge ǁorabaheb di ǀons ǃoa; nē ǃās di ǀons ge aibe Lajis ti gere ǂgaihe xawe.
JDG.18.31	Nētin ge Mixab di īb hîab ge kuruba ǁîn ǁaegu ge ǂnûikhâi, Elob ommi Silos ǃnâ hâ tsēdi hoadi kōse.
JDG.19.2	Tsî ǀgamitaras âb ge ǁîb ǀkha hâǃâ ǀai tsî ǁîba xu ge bē, ǁgûb di ommi Betlehem-Judas dib ǃoa; tsîs ge ǁnāpa ǀnî tsēde ge hâ i, haka ǁkhâgu kōse.
JDG.19.3	Ob ge aob âsa khâi tsî ge ǃgûǃgon si, ǂgaob âs ra ǂgao xaseb nî ǃhoase, ǁkhawab nî ǁîsa ūhāga; tsî ǃgāb âb ge ǁîb ǀkha ge hâ tsî ǀnî eseln tsîna. Os ge ǁîba ǁgûb âs di ge i ommi ǃoa ge ūǂgā. Tsî ǂkham taras di îb ge mû bio, ob ge ǃoa bib ge ǃkhais xa ge ǃgâiaǂgao.
JDG.19.4	Tsî ǀuiǁgûb âb, ǂkham taras di îb ge ǁîba ge ǁkhau, ob ge ǃnona tsēde ge hâ i ǁîb ǀkha; tsî ra ge ǂû tsî ge ā tsî ǁnāpa ge ǁomǂkhai.
JDG.19.5	Tsî hakaǁî tsēs ai i ge ge ī, ǃnauǁgoaga ra ge khâi ǃkhaisa; ob ge ge khâi, ǃgûb nîga; ǁgoasib ge ǂkham taras di îba ǀuiǀgôab âb ǃoa ge mî: ǂGaob âtsa ǀgaiǀgai perero-i ǀkha î ro ǁnās khaoǃgâ ǃgû.
JDG.19.6	O ra ge ǂnû tsî ǂû tsî ge ā. ǃNubaib ge ǂkham taras di îba aob ǃoa ge mî: Māsen îts ǁomǂkhai îb ǂgaob âtsa ǃgâiaǂgao.
JDG.19.7	Tsî aob ge ge khâi, ǃgûb nîga, xawe ǀuiǁgûb âb ge ǁîba ge ǁgūǃgâ, ǁkhawab nî ǁnāpa ǁomǂkhaise.
JDG.19.8	Tsî koroǁî tsēs aib ge ǃnauǁgoaga khâio, ǃgûb nîga, ob ge ǂkham taras îba ge mî: ǂGaob âtsa ǀgaiǀgai. O ra ge tsēs ra toas kōse ge ǀhawe; tsî ra ge ge ǂû.
JDG.19.9	ǃNubaib ge aoba ge khâi, ǁîb tsî ǁîb di ǀgamitaras tsî ǃgāb âb tsîna; ob ge ǀuiǁgûb, ǂkham taras îba ge mî: Kō re tsēs go toa, tsî i ge go ǃui, xuige ǁomǂkhai re; mû, tsēs go toa, xuige ǁomǂkhai re nēpa îb ǂgaob âtsa ǃgâiaǂgao re, î ro ǁarikamǁgoa, ǃnauǁgoaga saro di daoba khâiba îts sa tentoms ǃoa ǁaru.
JDG.19.11	Tsî Jebus ǀgūsen ge sī tsî tsēs ge toao, ob ge ǃgāba ǀhonkhoeb âb ǃoa ge mî: ǃGû î da nē ǃās Jebusǁîn dis ǃnâ ǂgâ î da ǁîs ǃnâ ǁomǂkhai.
JDG.19.12	Ob ge ǀhonkhoeb âba ǁîb ǃoa ge mî: Tā da nē ǃhao ǃās ǃnâ ǂgâ, Israeli di ǃā tamasa, î da Gibeas kōse ǃgû.
JDG.19.13	ǃAruǀîb ge ǃgāb âb ǃoa ge mî: ǃGû î da ǁnā ǃādi ǀguisa ǀgū, î da Gibeas tawas kas, Ramas tawas kas hoasa ǁomǂkhai.
JDG.19.14	Nētin ge dāǁnâ tsî ge ǃgû; tsî sores ge ǁîna Gibeas, Benjaminni dis, tawa ge ǂgâxū.
JDG.19.15	On ge ǁnāǀî ge ǂoa, Gibeas tawan nî ǁomǂkhaise. Tsî ǂgâb geo, ob ge ǃās di ǁaegub ǂgās ai ge hâ, khoe-i xare-i ǁîna nî oms ǃnâ ǁom kai-i a ǀkhai amaga.
JDG.19.16	Tsî mû, kaira aob ge sîsenni âb, ǃhanab aib goro dība xu ge hā, ǃui-am ǁaeb ai; tsî aob ge ǁkhāti Efraimmi ǃhommi di ge i, ǃhaokhoese Gibeas tawa hâba, xawe ǃās khoen ge Benjaminni ôa ge i.
JDG.19.17	Tsî ǃgapakhâib geo, ob ge ǃgûkhoeba ǃās di daob ai mûǂnôa; ob ge kaira aoba ge mî: Mâǀîts ra ǃgû? Tsî mapa xuts ra hā?
JDG.19.18	Ob ge ǁîb ǃoa ge mî: Sida ge ra doeǃgâu Betlehem-Judasa xu Efraimmi ǃhommi, ǁîb di ta ab di ǃgâbǀkhāb kōse; tsî ta ge Betlehem-Judas ǃoa ge ǃgû hâ i, tsî ta ge nēsi ǃKhūb ommi ǃoa ra ǃgû, tsî khoe-i tita nî oms ǃnâ ūǂgâ-i xare-i ge a ǀkhai,
JDG.19.19	Sida di eselra ǃhoroǃgaodan kas, ǀnî ǂûǃnôan kas hoasa ūhâ xawe, tsî pereb tsî ǂauxûib on, tita tsî sa ǃgās tsî ǃgāb sa ǃgān tawa hâna hâba xawe; xū-i xare-i tôasi tama hâ.
JDG.19.20	ǃNubaib ge kaira aoba ge mî: ǂKhîba ab hâǀkhā tsi, sats ga ǂhâ xūn hoan ge ti tawa hâ; îts ǁnâi ǃganni ai tā ǁomǂkhai.
JDG.19.21	Ob ge ǁîba oms âb ǃnâ ūsī tsî eselra ge ǂûmā; tsî ǂaidi âna ǁā tsîn ge ǂû tsî ge ā.
JDG.19.24	Mû, ti ôas, hîa ǂkhamkhoes, tsî ǁîb di ǀgamitaras tsîra a ta ǁîra nēsi ūǂoaxa, î go ǁîra ǁgaidī-ū, î go ǁîra dī-ū, sago mûǁae i a ǃgâi khami; xawe go nē aob tawa nēti ī gâre xū-e tā dī.
JDG.19.25	Xawe khoegu ge ǁîba ǁnâu ǂgao tama ge i. ǃNubaib ge aoba ǀgamitaras âba ǃkhō tsî ge ūǂoa si ǁîgu tawa; o gu ge ǁîsa ge ǂanguǀkhā, tsî gu ge tsuxub hoaba ǁîsa ge ǁore-ū, ǁgoas kōse, tsî gu ge ǁîsa ge xū, ǁgoaǂnobos ge tsoatsoa ǃnubai.
JDG.19.26	Tsî taras ge, ǁgoas ge ǁgoao, hā tsî aob oms, ǀhonkhoeb âs ǁîs ǃnâ hâs di dao-ams aiǃâ ge ǁnāǁgoe, ǃnâ i ges kōse.
JDG.19.27	Tsî ǀhonkhoeb âs ge ǃnauǁgoaga khâi tsî oms di dao-amsa ǁkhowa-am tsî ǂoao, daob âbab nî ǃgûse, mû, os ge taras, ǀgamitaras âba oms ǁāb ai ge ǁgoe i, ǃomkha âs dao-ams di ǀhani-amǃnaob ai ǁgoese.
JDG.19.28	Ob ge ǁîs ǃoa ge mî Khâi îm ǃgû; xawe ǃeream-i ge ǀkhī tama ge i. ǃNubaib ge ǁîsa esels ai ūǃapa, tsî ge khâi tsî ge ǃgû ǃās âb ǁga.
JDG.19.29	Tsî oms âb ǃnâb ge sīo, ob ge gôasa ū tsî ǀgamitaras âba ǃkhō tsî ǂkhōgu âs ǀkha disiǀgamǀa ǃâdi ǃnâ ge ǀgora; tsîb ge ǁîde Israeli ǃhūb di ǀkharigu hoagu ǃnâ ge sî.
JDG.19.30	O i ge ge ī, ǁî-e ge mû-i hoa-i ge mî ǃkhaisa: Nēti ī xū-i ge tātsē ī tama tsî mûhe tama hâ Israeli ôan ge Egipteba xu doeǂoaxa tsēsa xu, nētsēs kōse. ǂGaoba ǁî ǃkhais ai ǂnûi, î du ǀapemā î du ǃhoa.
JDG.20.2	Tsî ǁaes hoas di ǁhôaga xu di ge Israeli di ǃhaode ge mâisen, Elob ǁaes di ǀhûb ǃnâ hakakaidisiǀoadisi aogu, ǀnūǃgû ra gu, gôaba ra ǂgaeǂuiga.
JDG.20.3	Tsî Benjaminni ôan ge ge ǁnâu, Israeli ôan Mispas ǃoa go ǃapa ǃkhaisa. Tsî Israeli ôan ge ge mî: ǃHoa, matib go nē ǂkhababa a ī ǃkhaisa?
JDG.20.5	Tsî Gibeas di ǁgâuǁîgu ge ti ǃoagu khâi tsî tita ǂama omsa ge ǃnamiǂgā tsuxub ǃnâ. ǁÎgu ge ge ǃgam te ǂgao hâ i tsî ti ǀgamitarasa ge sîsenūsā, ǁîs ge ǁōs kōse.
JDG.20.6	ǃNubai ta ge ti ǀgamitarasa ǃkhō tsî ge ǀgora si tsî Israeli ǀumis di ǃhūb hoaragab ǃnâ ge sîma si, taotaosa dīs tsî gâresisan ge Israeli ǃnâ dī amaga.
JDG.20.7	Mû, sadu hoadu ge a Israeli ôa, ǃhoaǀhao î du ǀapemā.
JDG.20.8	ǃNubais ge ǁaes hoasa ǀgui aob ǀguib khami khâi tsî ge mî: Sida ge mâ-i hoa-i âda tentoms ǃoa ǃgû tide tsî ǂgō tide tsî mâ-i hoa-i ǁaru tide.
JDG.20.9	Tsî nēs ge ǃkhais Gibeas tawa da nî dīsa: Mâǃoahes ge ǀkhūdi ǃoa.
JDG.20.10	Tsî da ge disi aoga nî ū, kaidisina xu, Israeli ǃhaodi hoade xu, tsî kaidisiga ǀoadisina xu, tsî ǀoadisiga disiǀoadisina xu, daob ǂûna gu nî ǁaesa ūbaga, în Gibea-Benjamins tawan ga sīo, ǁîsa dī-ū ǁnā gâresib, Israeli tawas ge dīb hoab ǃoa.
JDG.20.11	ǁNā-amaga gu ge Israeli di aogu hoaga nē ǃās ǃnâ ge ǀhûǀhûhe, ǀgui aob ǀguib khami ǃgaeǁaesen hâse.
JDG.20.12	Tsî Israeli di ǃhaodi ge khoega ge sî, Benjaminni di ǃhaos hoas ǃnâ mî raǃâ: Mâ ǂkhabaǃnôa-e kha nē-i, sadu ǃnâ go ī-e?
JDG.20.13	Î du ǁnâi ǁnā khoegu, Beliali ôagu, Gibeas ǃnâ hâga māǂui, î da ǁîga ǃgam, î da ǂkhababa dībē Israela xu. Xawe Benjaminni ôan ge ǁîn di ǃgâsan, Israeli ôan di domma ǁnâu ǂgao tama ge i.
JDG.20.14	Tsî Benjaminni ôan ge ǃāde xu Gibeas tawa ge ǀhû, ǂoa tsîn nî Israela ǃkhamūga.
JDG.20.15	Tsî Benjaminni ôan ge ǁnātsē ge ǃgôahe ǃāde xu, ǀgamdisiǃnaniǀaǀoadisi aogu, gôaba ra ǂgaeǂuiga, Gibeas di ǁansaben ose, ǁîn xa gu ge hûkaidisi ǃkhōǂuihesa aoga ge ǃgôahe.
JDG.20.16	Nē ǁaes hoas ǃnâ gu ge hûkaidisi khoega ge hâ i, ǁare ge iga: Nēgu hoagu ge ǀui-i ǀkha ǁîs ai gere ǂnoa tsî sā tama ge hâ i.
JDG.20.17	Tsî Israeli di aogu ge ge ǃgôahe (Benjaminni ose) hakakaidisiǀoadisi aogu, gôaba ra ǂgaeǂuiga; nēgu hoagu ge toro-ao ge i.
JDG.20.19	Nētin ge Israeli ôana ǃnauǁgoaga khâi tsî Gibeas ǃoa-ai ge ǁgoe.
JDG.20.20	Tsî Israeli aogu ge ge ǂoa, Benjaminna gu nî ǃkhamūse; o gu ge Israeli ôaga ge ǂhomisen ǃkhammi ǁga ǁîn ǃoagu Gibeas tawa.
JDG.20.21	ǃNubain ge Benjaminni ôana Gibeasa xu ǂoa tsî Israeli xa ǃhūb ai ge ǂnauǁgui, ǀgamdisiǀgamǀaǀoadisi khoega.
JDG.20.22	Xawe ǁaes, ǁnās ge Israeli aoga, ge ǀgaiǀgaisen, tsî gu ge ǃaruǀî ǃkhammi ǁga ge ǂhomisen ǁnā ǃkhais, ǁarikamtsē gu go ǁîs ai goro ǂhomisens ǁkhās ai.
JDG.20.23	Tsî Israeli ôan ge ǃapa tsî ge ā ǃKhūb di ais aiǃâ ǃuis kōse, tsîn ge ǃKhūba dîǃā tsî ge mî: ǁKhawa ǀgū da nî ǃkhamma, Benjaminni, ti ǃgâsab ôan ǃoagu? Ob ge ǃKhūba: ǃApa ǁîb ǃoagu, ti ge mî.
JDG.20.24	Nētin ge Israeli ôana Benjaminni ôana ge ǀgū ǀgamǁî tsēs ai.
JDG.20.27	Tsî Israeli ôan ge ǃKhūba ge dî, ǁnāpas ge ǁnā tsēdi ai ǃgaeǀhaos Elob dis di ǂgaesa hâ i xui-ao.
JDG.20.29	On ge Israeli dina Gibeas ǂnamipe ǁgoeǃgâ-aoga ge ǁgui.
JDG.20.30	Tsîn ge Israeli ôana ǃnonaǁî tsēs ai Benjaminni ôan ǃoagu ge ǃapa; tsîn ge ǃkhamma ge ǂhomisenba, nau ǃnāra ǁkhāra xase Gibeas ai.
JDG.20.31	ǃNubain ge Benjaminni ôana ge ǂoa, ǁaesan nî ǃoaga, tsîn ge ǃāsa xu ge ǂgaeǂuihe, tsîn ge Israelǁîn din xa ge ǂnau tsî ǃkhāǃganutsoatsoa ǃnonadisi nî ī khoega, nau ǃnāra ǁkhāra khami, ǃgangu ai, ǀguib âgu Bet-Els ǃoa gaub tsî naub Gibeas ǃoa gaub ai.
JDG.20.32	ǃNubain ge Benjaminni ôana ge mî: ǁÎn ge ǂnauhe hâ sida di ais aiǃâ, aibe ge ī khami. Xawe Israeli ôan ge ge mî: A da ǁhâ, î da ǁîna ǃāsa xu ǃgangu ai ǂgaeǁnâ.
JDG.20.33	ǁGoasi gu ge Israeli aogu hoaga ǁîgu ge mâ i ǃkhaiba xu khâi tsî Baal-Tamars tawa sī ge mâ, tsî Israeli di ǁgoeǃgâ-aogu on ge ǁîgu di ǃkhaisa xu ge ǃgû Gebas ge ǀkhaiǃnâs khaoǃgâ.
JDG.20.34	Tsî Israeli hoab di disiǀoadisi ǃkhōǂuihesa khoegu ge Gibeas ǃoa-ai sī tsî ǃkhammi ge ge ǃgom; xawe gu ge Benjaminǁîga ge ǀū i, ǂkhabab ǁîga nî hō ǃkhaisa.
JDG.20.35	ǃNubaib ge ǃKhūba Benjaminna ge ǂnau Israeli di ais aiǃâ, Israeli ôan ge ǁnātsē ǀgamdisikoroǀaǀoadisi tsî ǀguikaidisi khoega hîkākās kōse, hoatsama gôaba ra ǂgaeǂuiga.
JDG.20.36	Tsî Benjaminni ôan ge ǂnauhen hâ ǃkhaisa ge mû. Israeli aogu ge Benjaminǁîga soa-e ge mā, ǁgoeǃgâ-aogu Gibeas ǃoa-ai gu ge ǁguigu ai gu ge mûmâinǃgâ xui-ao.
JDG.20.37	Tsî ǁgoeǃgâ-aogu ge ǃhae tsî ge ǀkhī Gibeasǀî, ā, ǁgoeǃgâ-aogu ge ǂhanuse ǃgâu tsî ǃās hoaragasa gôab di ǀāb ǀkha ge ǂnau.
JDG.20.38	Tsî Israeli aogu ge ǁgoeǃgâ-aogu ǀkha mîmâisa ǁaeba ge ūhâ i, mâ ǁae gu nî kai ǀanna ǃāsa xu ǃapa kai ǃkhaisa.
JDG.20.39	Nēti gu ge Israeli aoga ǃkhammi ǃnâ ge oa; tsî Benjaminni ge Israeli aogu xa ǃnonadisi nî i aoga ge ǂnau tsî ǃkhāǃganutsoatsoa; nētin ra mî xui-ao: Amase gu kom ǂnauhe hâo sige di ais aiǃâ, aibekam ǃkhammi ǃnâs ǁkhās khami.
JDG.20.40	Os ge ǀaesa ǃāsa xu ge ǃapa ǀanni ǂkhâǃnâ-i axase; tsî Benjaminni ge kōnǃgâo, mû, ob ge ǁhabuba ǃāsa xu ǀhommiǀî ra ǃapa.
JDG.20.41	Tsî Israeli aogu on ge kōnǃgâ, o gu ge Benjaminni aoga ge ǃhurigâ, ǂkhabab nî ǁîga hō ǃkhaisa gu ge mû xui-ao.
JDG.20.42	O gu ge Israeli aogu di ais aiǃâ ǃgaroǃhūb ǃoa gau daobǀî ge dabasen; xawe ǃkhammi ge ǁîga ge ǂae-ai, tsî ǃādi din ge ǁîga ǁîn ǁaegu ge hîǀhuru.
JDG.20.43	ǁÎn ge Benjaminna ge ǃnamiǂgā, tsîn ge ǁîba ge ǃgôaǃgon, tsîn ge ǁîba supuse ge dāǃgâ, Gibeas ǃoa-ais kōse, sores ra ǁhai ǀkhāb ai.
JDG.20.44	Tsî gu ge Benjaminni xa ǁkhaisaǀaǀoadisi aoga ge ǁnā; ǁîgu hoagu ge ǃkham ǁkhā ao ge i.
JDG.20.45	ǃNubai gu ge dabasen tsî ǃgaroǃhūb ǃoa ge ǃhū Rimons di ǃhaob ǃoa; xawe gu ge khaoǃorasa ge dī ǁîgu ǁaegu, ǃgangu ai koroǀoadisi aogu kōse; ǃaruǀî gu ge ǁîga ge ǃkhoeǃgon Gidoms kōse tsî ǁîgu xa ǀgamǀoadisi aoga ge ǂnau.
JDG.20.46	Nēti gu ge Benjaminni xa ǁnātsē ge ǁnāgu hoaga ǀgamdisikoroǀaǀoadisi ao ge i, gôaba ra ǂgaeǂuigu hoaga, hoatsama gu ge ǃkham ǁkhā ao ge i.
JDG.20.48	Tsî Israeli aogu ge ǁkhawa Benjaminni ôan ǃoa oa tsî ǁîna ge ǂnau gôab di ǀāb ǀkha, ǃās hoas dina ǀgoan kōse tsî naun, hōhe gen hoana; tsî gu ge ǁkhāti hō gu ge ǃādi hoade ge ǂhubi.
JDG.21.2	Tsî ǁaes ge Bet-Els tawa sī tsî ǁnāpa ge hâ, ǃuis kōse Elob di ais aiǃâ; tsîn ge dommi âna ūkhâi tsî ǃgarise ge ā.
JDG.21.3	Tsîn ge ge mî: ǃKhūtse, Israeli Elotse, tare xū-i ǃaromas kha nē ǃkhaisa go ī Israeli ǃnâ, nētsēs ǀgui ǃhaosa nî ǁkhuihe ǃkhaisa?
JDG.21.4	Tsî i ge sao ra tsēs ai ge ī, ǁaes ge ǃnauǁgoaga khâi tsî altarsa ǁnāpa ǂnubi ǃkhaisa; tsîn ge khauǁguibadi tsî ganganǁguibadi tsîde gere ǁguiba.
JDG.21.6	Tsî Israeli ôan ge Benjaminni, ǁîn di ǃgâsab ǃaroma ge ǃhausen, tsîn ge: Nētsēs ge ǀgui ǃhaos Israeli disa go ǃgaoǁnâhe, ti ge mî.
JDG.21.8	On ge ge mî: Khoe-i Israeli di ǃhaodi di-i hîa ǃKhūb ǃoa Mispas tawa hāǃapa tama-e hâ-e? Tsî mû, Jabes Gileadi disa xu i ge khoe-i xare-e hāǃapa tama ge hâ i, ǁgoeǃkhais ǃnâ ǀhaohâb ǃoa.
JDG.21.9	ǁAes ge ǃgôaheo, mû, o i ge Jabes Gileadi dis di ǁansaben xa ǀgui-i xare-e hâ tama ge hâ i.
JDG.21.10	ǃNubaib ge ǀhaohâba disiǀgamǀaǀoadisi aogu, hoagu xa ǃkham ǁkhāga ǁnāǀî ge sî; ǁîn ge ǁîga mîmā tsî ge mî: ǃGû, î go Jabes Gileadi dis di ǁansabena gôab di ǀāb ǀkha ǂnau, taradi tsî ǀgôaron tsîna.
JDG.21.12	Tsî gu ge Jabes Gileadi dis di ǁansaben ǃnâ hakakaidisi ǀgôade ge hō, ǂkham khoedi, aore khoeb di ǁgoeǀkhāsa ge ǂan tama hâ ide; o gu ge ǁîde ǁgoeǃkhais Silos, Kanaanǃhūb ǃnâ hâs ǃnâ ge sī-ū.
JDG.21.14	O gu ge Benjaminni ôaga ǁnā ǁaeb ǁkhāb ai ge oa; on ge ǁîga ǁnā taradi, Jabes Gileadi dis di taradi xan ge ûi kaide ge mā; xawe gu ge ǂâubahe tama ge hâ i.
JDG.21.15	ǁGoasis ge ǁaesa Benjaminni ǂama ge ǃhausen, ǃKhūb ge Israeli di ǃhaodi ǂama ǀkhao-e ǀkhao amaga.
JDG.21.16	O gu ge ǀhaohâb di kaiga ge mî: Mati da kha ǁnāgu, hîa go ǃgauga nî dī-ū, taradi xasa? Taradi kom hîkākāhe hâo Benjaminna xuo.
JDG.21.17	ǃAruǀî gu ge ge mî: ǀUmis ǁnāgu, hîa go ǃgaugu dis ge a Benjaminni di, tsî ǃhaos xares ge Israela xu ǃhomǂuihe tide.
JDG.21.19	ǃNubai gu ge ge mî: Mû, ǃKhūb di kaitsēs ge kurikorobe Silos tawa hâ, Elob omma xu ǀapasǀî ra dīhe-i, sores ra ǁhai ǀkhāb ai, ǁnā ǀgapi daob, Bet-Elsa xu Sexems ǃoa gaub tawa, tsî Lebonasa xu ǃkhawagasǀî.
JDG.21.20	O gu ge Benjaminni ôaga mîmā tsî ge mî: ǃGû î go ǂauxûiǂûǃhanagu ǃnâ sī ǁgoeǃgâ.
JDG.21.21	Î go ǃgaoǃgâ, tsî mû, Silos di ôadi ga ǀkhō rase ǂoaxao, ǂnā nîse, o go ge sago ǂauxûiǂûǃhanaga xu ǃkhoeǂoaxa tsî mâb hoab âgo taras âba nî ǀâbasen, Silos di ôade xu; î go Benjaminǃhūb ǃoa ǃgû.
JDG.21.22	Tsî i ge nî ī, ǁgûgu âdi kas, ǃgâsagu âdi kas hoas ka hā, sige ǀkha nî ǂnoaguse, o ge ge sige ǁîga nî mîǀî: Sige ǂama ǁîga ǀkhom, sige ge nē torob ǃnâ mâb hoab ǁîgu diba tara-e ūba tama. Sago kom ǁîde ǁîga mā tamao, ǁnās ga io, o go ga nēsi ǀhapixa hâ.
JDG.21.23	O gu ge Benjaminni ôaga ǁnāti dī tsî ǁîgu di ǀgaus īs kōse tarade ge ū, ǁnā ǂnā ra ǀgôadi hîa gu go ǀâbasendi xa; tsî gu ge ǃgû tsî ǁîgu di ǀumis ǃoa ge ǁaru; tsî gu ge ǃāde ǁkhawa ǂnubi tsî ǁîdi ǃnâ ge ǁan.
JDG.21.24	Tsî Israeli ôan ge ǁkhāti ǁnā ǁaeb ǁkhāb ai ǁnāpa xu ge ǃgû, mâ-i hoa-e ǁî-i di ǃhaoǃnās ǃoa tsî ǀǀî-i di ǃhaos ǃoa; nētin ge ǁnāpa xu ge ǂoa, mâ-i hoa-e ǁî-i di ǀumis ǃoa.
JDG.21.25	ǁNā tsēdi ǃnâ i ge gao-ao-e Israeli ǃnâ hâ tama ge hâ i, mâ-i hoa-i ge ǁî-i mûǁae a ǂhanu xū-e gere dī.
RUT.1.1	Tsî i ge ǂhanuǂhanu-aogu ra ǂhanuǂhanu tsēdi ǃnâ ge ī, ǃâtsūǀkhāb ǃhūb ǃnâ ge hā ǃkhaisa; ob ge aob Betlehem-Judas diba ge doe, ǃhaokhoeseb nî Moab di ǃaugu ǃnâ hâse, ǁîb tsî ǁîb taras tsî ǁîb ǀgam ǀgôakha tsîn ǀkha.
RUT.1.2	Tsî ǀons ǁnā aob dis ge Elimelex ti ge hâ i tsî taras âb di ǀonsa Naomi tsî ǀgam ǀgôakha âb di ǀonra Maxlon tsî Kiljon, Efrataǁîn, Betlehem-Judas dina; tsîn ge Moab di ǃaugu ǃnâ sī tsî ǁnāpa ge hâ.
RUT.1.3	Tsî Elimelexi, Naomis aob ge ge ǁō; tsîs ge ǁîsa ge ǃgau ǀgôakha âs ǀkha.
RUT.1.4	Tsî kha ge ǁîkha Moabǁî tarara ge ū, ǀguis di ǀons ge Orpa ge i tsî naus di ǀonsa Rut; tsîn ge ǁnāpa disi nî i kurigu kōse ge hâ i.
RUT.1.5	Tsî ǁî ǀgamkha, Maxlonni tsî Kiljonni tsîkha ge ǁkhāti ge ǁō; nētis ge tarasa ge ǁnāxūhe, ǀgôakha tsî aob âs tsîgu xa.
RUT.1.6	ǃNubais ge ǁîsa ǀuiǀgôara âs ǀkha khâi tsî ge ǁaru Moab di ǃauga xu, Moab di ǃhūb ǃnâs ge ǁnâu xui-ao, ǃKhūb ge ǁaes âba sari tsî ǁîna pereba mā ǃkhaisa.
RUT.1.7	Tsîs ge hâs ge i ǃkhaisa xu ge ǂoa, tsî ǁîs di ǀuiǀgôara ǁîs ǀkha. Tsî daob ai di ǃgûgau hîa, Judaǃhūb ǃoa di nî ǁaruse,
RUT.1.8	os ge Naomisa ǀuiǀgôara âs ǃoa ge mî: ǃGû î ro oa, mâs hoasa ǁgûs di oms ǃoa; îb ǃKhūba ǃgâidī ro, saro ge ǁō hâgu tsî tita dības ǁkhās xase.
RUT.1.9	Îb ǃKhūba saro mā, sâba ro nî hō ǃkhaisa, mâs hoasa ǁîs di aob oms tawa. Tsî ǁoa ras ge o ra ge dommi âra ūkhâi tsî ge ā,
RUT.1.10	tsî ra ge ǁîs ǃoa ge mî: Sim ge amase sas ǀkha nî oa, sa ǁaes ǁga.
RUT.1.11	Os ge Naomisa ge mî: Oa ro re, ti ôaro, tarexa ro kha tita ǀkha nî ǃgû? Tita kha ganupe ǀgôakha ti soros ǃnâ ūhâ, aose kha nî ība roga?
RUT.1.12	Oa ro re, ti ôaro, î ro ǃgû, tita ge ao-e ūsa kairaba hâ. Tsî mî ta kao, ǃâubasensa ta ūhâ tsî ao-e ta ga ǁkhāti ūhâ nē tsuxub ǃnâ tsî ǀgôakha ta ga ǁkhāti ǁora,
RUT.1.14	ǃNubai ra ge dommi âra ūkhâi tsî ǁkhawa ge ā; tsî Orpas ge ǀuiǁgûs âsa ge ǁoa, xawe Ruts ge ǁîsa ge ǂae-ai.
RUT.1.15	Os ge Naomisa ge mîǀî si: Mû, sa ǀgamisas ge go ǁaru ǁîs di ǁaes ǃoa tsî ǁîs di elogu ǃoa; ǁnâi sas ona ǁaru re sa ǀgamisas khaoǃgâ.
RUT.1.17	Sas ra ǁō ǃkhais ai ta ge tita ona nî ǁō, tsî ǁnāpa ta ge nî ǁkhōhe; nēti ab ǃKhūba dī-ū te, îb ǁîba ǁnāti dīǀaro-ū te, ǁōb ǀguib ga tita tsî sas tsîm ǁaegu ǀgorasa dī tama io.
RUT.1.18	Tsî mûs geo, ǁaposases ǂâibasen hâ ǃkhaisa, ǁîs ǀkha ǃgûsa, os ge ǁîsa ge ǃhoa-ūǀû.
RUT.1.19	ǁNāti ra ge ǁîǀgamra ge ǃgû Betlehems tawa ra ge sīs kōse; tsî i ge ge ī, Betlehems tawa ra ge sī ǃnubais ge ǃās hoasa ǁîs ǂama gon tsîn ge: Naomisa kha? ti mî ǃkhaisa.
RUT.1.21	ǀOasase ta ge ge doebē, xawe ǀkhaiǃnâseb ge ǃKhūba go ǁaruhā kai te; tare xū-i ǃaroma du kha Naomi ti nî ǂgai te, ǃKhūb ra ti ǃoagu ǃkhō-am xawe, tsî Hoaǀgaixab tsūdī-ū te hâ xawe?
RUT.1.22	Nētis ge Naomisa ǁkhawa ge ǁaruhā tsî Ruts, Moabǁîs, ǀuiǀgôas âsa ǁîs ǀkha, Moab di ǃauga xus ge ǁkhawa ǁaruhā ǃnubai; tsî ra ge Betlehems tawa ge sī gerstǃgaos di tsoatsoas ǃnâ.
RUT.2.1	Tsî Naomis ge ǁnāpa ǀaokhoeb ǁîs aob diba ge ūhâ i, aob hîa ǃgarib, Elimelexi di ǃhaoǃnās dib, Boa ti ǀon hâba.
RUT.2.2	Tsî Ruts, Moabǁîs ge Naomis ǃoa ge mî: A ta ǃgû ǃhanab ǁga, î ta ǃnuruga sākhâi, ǁnāb ǁîb mûǁae ta ga ǀkhomma hōb hoab ǃgâb ai. Os ge ǁîs ǃoa: ǃGû re ti ôase, ti ge mî.
RUT.2.3	ǁGoasis ge ǃgû tsî sī tsî ge sākhâi ǃhanab di ǃgao ra gu khaoǃgâ; tsîs ge ge ībahe, ǃhanab di ǃâs hîa Boab, Elimelexi ǃhaoǃnās dib disas ge hō ǃkhaisa.
RUT.2.4	Tsî mû, Boab ge Betlehemsa xu hā tsî ǃgao ra gu ǃoa ge mî: ǃKhūba ab hâǀkhā go! O gu ge ǁîb ǃoa: ǃKhūba ab ǀkhae tsi, ti ge mî.
RUT.2.5	ǁNās khaoǃgâb ge Boaba ǁîb di ǃgāb hîa ǃgao raga ra mûǂamma ge dî: Tarib disa nē ǂkham khoesa?
RUT.2.6	Ob ge ǁnā ǃgāb, ǃgao raga ra mûǂamma ge ǃeream: Nēs ge ǁnā Moabǁî ǂkham khoes, Naomis ǀkha Moab di ǃauga xu ge hāsa;
RUT.2.7	tsîs ge ge mî: A ta sā-ai re î ta ǃgaeǀkhādadi ǁaegu ǃnuruga ǀhaoǀhaobasen, ǃgao ra gu khaoǃgâ, nētis ge go hā, tsîs ge ǃnauǁgoagasa xu go mâ, tsî nēs kōses ama ǀorose go sâ, oms ǃnâ.
RUT.2.8	ǃNubaib ge Boaba Ruts ǃoa ge mî: ǁNâu, ti ôase, tā ǀkhara ǃhana-i ai sā-aiǃgû, îs ǁkhāti tā nēpa xu ǃgûbē, îs nēpa hâ ti ǃgādi tawa.
RUT.2.9	Sa mûra ge nē ǃhanab hîa gu ra ǃgaob ai nî hâ, tsîs ge ǁîgu khaoǃgâ nî ǃgû; mîba tama ta hâ ǃgāga, tsâǀkhāhes tide ǃkhaisa? ǁGâs kao, ǁnâi ǃgû soadi ǃoa îs ā, ǃgāgu xuri hâ-i xa.
RUT.2.10	Os ge ais âs ai ǁnāǁgoe tsî ǃhūb ai ǃgamǃgâ tsî ǁîb ǃoa ge mî: Tare-i ǃaromasa ǀkhomma ta sa mûǁae go hō tsîts tita ra mûsa, ǃhaokhoe ta a hîa?
RUT.2.12	Ab ǃKhūba nē dīs âsa dīdawa-am si îs sa amǃnâsa ǀoa ǃKhūb, Israeli di Elob, ǁgabokha âb ǃnâs ge ǁhaiǂgâba xu.
RUT.2.13	Os ge ge mî: A ta ǀkhomma hō re sa mûǁae, ti ǃkhūkhoetse, ǁkhaeǂgao te tsîs go sa ǃgāta di ǂgaob ǃoa ǃhoa xuige, ǃgādi âts di ǀguis ase ta ī tama hâ xawe.
RUT.2.14	Tsî ǂûǁaeb ge hā ǃnubaib ge Boaba ǁîs ǃoa ge mî: Hā îs pereb xa ǂû, îs pereǃâs âsa ǀkhuruxûib ǃnâ ǀobe. Os ge ǃgao ra gu xōǀkhā ge ǂnû, tsîb ge ǁîsa ǁnaruǀkhāhe hâ ǃhorona ge ūǀkhība; os ge ǂû tsî ǁâ tsî ge ǃgau.
RUT.2.15	Tsî sā nîses ge khâio, ob ge Boaba ǃgāgu âba mîmā tsî ge mî: As ǁkhāti ǃgaeǀkhādadi ǁaegu sā-ai, î go ǁîsa tā taotao.
RUT.2.17	Nētis ge ǁnā ǃhanab ai ǃuis kōse ge sā-ai; tsîs ge sā-ais gona ge ǂnauǁnâ on ge ǀgui nî ī efa gerstǃhoro-i kō ge i.
RUT.2.18	Os ge ǁîna ūkhâi tsî ǃās tawa ge sī; tsî ǀuisas âs ge sā-ais gona ge mû; tsîs ge ǁkhāti ūǀkhī tsî ge mā si, ǁâs ge os ge ǃgauna.
RUT.2.19	ǃNubais ge ǀuisas âsa ǁîs ǃoa ge mî: Mapas nētsē goro sā-ai tsî mapas goro xūre? Ab ǃKhūb xa ǀkhaehe ǁnāb, sasa go ǂanna! Os ge ǀuisas âsa ge ǃhoaba, tarib tawas goro xūre ǃkhaisa tsî ge mî: ǁNā aob, ǁîb tawa ta goro xūreb ǀons ge a Boa.
RUT.2.20	ǃNubais ge Naomisa ǀuiǀgôas âs ǃoa ge mî: Ab ǃKhūb xa ǀkhaehe ǁnāb, ǃgâidīb âba ûitsaman tsî ǁō hân tsîn ǂama ǁnākhao tama hâba. ǃAruǀîs ge Naomisa ǁîs ǃoa ge mî: ǁNā aob ge a sam di ǀgūkhoe, ǁîb ge a sam orekhoegu di ǀgui.
RUT.2.21	Os ge Ruts, Moabǁîsa ge mî: ǁKhātib ge tita ǃoa ge mî: Sas ge ǃgāgu tigu tawa nî hâ ǁnā ǃgaos, hîa ta ūhâs hoas nî toas kōse.
RUT.2.22	Os ge Naomisa ǁîs di ǀuiǀgôas Ruts ǃoa ge mî: ǃGâi i ge a, ti ôase, ǁîb di ǃgādi ǀguidi ǀkhas nî ǂoa ǃkhaisa, nau ǃhana-i ais ǀnîsi tsūse sîsenūhe tidega.
RUT.2.23	Os ge Boab di ǃgādi ǀkha ge hâ, sā-ais nîse, gerstǃgaos tsî ǃhoroǃgaos ge toas kōse; tsîs ge ǀuisas âs tawa ǁkhawa ge hâ.
RUT.3.2	Tsî nēsi Boab, ǃgādi âb ǀkhas go hâ ib, ǁîba sam di ǀgūkhoe tamaba? Mû, ǁîb ge nē tsuxub ǃnâ gerstǃhoroba dāǃnâǃkhais ai nî ǂoaru.
RUT.3.3	Khōsen ǁnâi îs ǂkhauǀkhāsen îs sa sarana ǂgaeǂgā îs ǁgôa dāǃnâǃkhais ǃoa, xawe tā ǂanǂansen, ǂû, tsîb nî ātoas kōse.
RUT.3.4	Tsî i ge nî ī, ǁgoeb kao, os ge ǁnā ǃkhais, ǁîb ga ǁgoe-aisa nî ǃgaoǃgâ; îs ǁnâi ǂgâ îs ǂaira âb di ǃgū-aixūsa ǀhuikhâi îs ǁgoe; ob ge ǁîba nî ǂanǂan si, tare-es nî dī ǃkhaisa.
RUT.3.5	Os ge ǁîs ǃoa: Mîba tes ra xūn hoana ta ge nî dī, ti ge mî.
RUT.3.6	Nētis ge dāǃnâǃkhais ǃoa ǁgôa tsî ǀuisas âs ge mîmā sin hoana ge dī.
RUT.3.7	Tsî Boab ge ǂû tsî āo, tsî ǂgaob âb ge ǃgâiaǂgao-o, ob ge hā tsî ge ǁgoedīsen, ǃgaeǀkhādadi ǂguib di ǀams tawa. ǁNās khaoǃgâs ge ǁîsa ǂause hāǂgâxa tsî ǂaira âb di ǃgū-aixūsa ǀhuikhâi tsî ge ǁgoe.
RUT.3.8	Tsî i ge ge ī tsuxuǃgâb ai, aob ge ǃhuri tsî ǂnûkhâi ǃkhaisa, tsî mû, tara-i ge ǁgoe ǂaira âb di ǃgū-aixūs tawa.
RUT.3.10	Ob ge ge mî: As ǃKhūb xa ǀkhaehe re, ti ôase, sas ge nē ǀuni ǃgâidīb âsa ǂgurob ǃgâ-ai ǃgâise go dī, ǂkhamkhoegas ge saoǃgon tama hâ, ǀgâsab kas, ǃkhū hâb kas hoasa.
RUT.3.11	Tsî nēsi ti ôase, tā ǃao, mîs gon hoana ta ge tita nî dī; ǃās hoaragas ti ǁaes dis ge a ǂan, ǃgâiǂūxa taras a ǃkhaisa xui-ao.
RUT.3.12	Tsî nēsi, nēs ge a ama, orekhoe ta a ǃkhaisa, xawe ǀnî orekhoeb ge hâ, tita xa a ǀgūba.
RUT.3.13	Nē tsuxuba ǁomǂkhai; tsî ǁgoaǁaeb ai i ga ī, ore sib ra ǃkhaisa, o i ge a ǃgâi, ab ore, tsî ore si ǂgao tamab ka io, o ta ge tita nî ore si, ǃKhūb a ûitsama ǃkhais ao; ǁgoe ǁgoas kōse.
RUT.3.14	Nētis ge ǂaira âb di ǃgû-aixūs tawa ge ǁgoe ǁgoas kōse; tsîs ge ge khâi, nē khoe-i nau khoe-e mûǃā ǁoa ǁaeb aiǃâ; nētib ra mî xui-ao: Tā îs ǂansa, tara-i go dāǃnâǃkhais ǃoa hā ǃkhaisa.
RUT.3.15	ǃAruǀîb ge ge mî: Anaǂamxūb âs, sa ai hâba ūǀkhī î xapa. Os ge ǁîsa ge xapa, tsî ǁîb ge ǃnani ǀguiroga gerstǃhorob ǀkha ǀoaǀoa tsî ge ǁgui-ai si; ǁnās khaoǃgâb ge ǃās ǃnâ ge ǂgâ.
RUT.3.16	ǁGoasis ge ǁîsa ǀuisas âs tawa ge sī, ǁîs hîa ra mîsa: Matisa ti ôa? Os ge ǁnā aob go dī-ū sin hoana ge ǃhoaba si.
RUT.3.17	Tsîs ge ǁkhāti ge mî: Nē ǃnani ǀguirogu gerstǃhorob digab go mā te, nētib ra mî xui-ao: Tā îs ǀkhaiǃomse sa ǀuisas tawa sī.
RUT.3.18	ǃNubais ge ǁîsa ge mî: ǂKhîse ǂnû, ti ôase, ǂans nîs kōse, matis nî ǃkhaisa ǀamǂoasa; ǁnā aob ge sâ tide, nētsēb nî nē ǃkhaisa dītoas kōse.
RUT.4.1	Tsî Boab ge ǁāb ǃoa ge ǃgûǃapa, tsîb ge ǁnāpa sī ge ǂnû, tsî ǁnā orekhoeb, Boab ge ǁîb xa ǃhoab ge ǃgû-ī; ob ge ǁîb ǃoa ge mî: Nēpa ǀkhī, î ǂnû, sats ǂanǂansatse. Ob ge sī tsî ge ǂnû.
RUT.4.2	Tsîb ge disi aogu, ǃās di kaiga ū tsî ge mî: ǂNû nēpa. O gu ge ge ǂnû.
RUT.4.3	ǃNubaib ge ǁnā orekhoeb ǃoa ge mî: ǁNā ǃhūǃâs, sakhom di ǃgâsab Elimelexi di ge isas ge Naomis, Moabǁîn di ǃhūba xu ge hāsa ra ǁamaxū.
RUT.4.6	Ob ge orekhoeba ge mî: Tita ge ǁîsa a orebasen ǁoa, î ta ti ǀumisa tā ǂkhôa; îts satsa ti oresa oreba te re, ore ǁoa ta a xuige.
RUT.4.8	Ob ge orekhoeba Boab ǃoa: Satsa ǁîsa ūbasen, ti mî tsî ǁharos âba ge ǂgaeǂui.
RUT.4.9	ǃNubaib ge Boaba kaigu tsî ǁaes hoas ǃoa ge mî: Sadu ge nētsē a ǃkhō-amao, Elimelexi di ge in hoan tsî Kiljonni tsî Maxlonni tsîkha di ge in hoana ta Naomis di ǃomǁaeba xu go ū ǃkhaisa.
RUT.4.10	Nēn tawa ta ge ǁkhāti Ruts, Moabǁîs, Maxlonni di tarasa tarase ra ū, ǁō geb di ǀonsa ta nî ǀumis âba ǂkhaiǂkhaibase, ǁō geb di ǀons ǃgâsagu âba xu ǀarihe tidega tsî ǃās âb di ǁāba xu; sadu ge nētsē a ǃkhō-amao.
RUT.4.11	On ge ǁāb ǃnâ hâ khoen hoana kaigu ǀkha ge mî: Sida ge a ǃkhō-amao; ab ǃKhūba nē taras, sa oms ǃnâ ra sīsa Raxels tsî Leas tsîra hîa hoara Israeli di omma ge ǂnubira ǁkhāra khami dī, îts satsa ǀgai Efratas ǃnâ, îts ǂgaihesa ǀonsa hō Betlehems ǃnâ.
RUT.4.14	ǃNubai di ge tarade Naomis ǃoa ge mî: ǃKhūba ab koahe, orekhoeba mā sisa ǁnākhao tama hâba, îs ǀons âba ǂansa Israeli ǃnâ.
RUT.4.15	ǁÎb ge ǀoms di khoakhoa-aose nî ība si tsî kairasib âs di sâu-aose; sa ǀuiǀgôas, sasa ǀnam hâs ge ǁîba go ǁora, ǁîs hîa hû ǀgôagu ǂamai a ǃgâiba sisa.
RUT.4.21	tsî Salmonni ge Boaba ge ôa; tsî Boab ge Obeda ge ôa;
1SA.1.4	Tsî i ge Elkanab ra ǁîs ai ǁguiba tsēs ai ge ī, Peninas, ǁîb di taras, tsî ǁîs di ôagu hoagu tsî ǁîs di ôadi hoadeb ǃâde ge mā ǃkhaisa.
1SA.1.5	Xawe Hannasab ge ǃhonarisa ǃâsa ge mā, Hannasab ǀnam hâ xui-ao, tsî ǃKhūb ge ǁîs di ǃnāba ge ǂganam hâ i.
1SA.1.6	Os ge mâǃoasabes âsa ǁkhāti ǁîsa ǁgonǁgonǂgao rase ge ǂoeǂoe, ǁaixa kai sis nîga, ǃKhūb ge ǃnāb âsa ge ǂganam hâ i xui-ao.
1SA.1.7	Tsî nētib ge kurikorobe gere dī; ǃKhūb di ommi ǃoas ge ǁîsa ǃapasa xus ge ǁnāti gere ǂoeǂoe si; ǁnā-amagas ge ge ā tsî ǂû tama ge hâ i.
1SA.1.8	ǃNubaib ge Elkanab, ǁîs di aoba ge mî: Hannase, tarexas ra ā? Tsî tarexas ǂû tama hâ? Tsî tarexab ǂgaob âsa ǃoa hâ? Tita kha ǁnâi disi ǀgôagu ǃgâ-ai ǃgâiba si tama hâ?
1SA.1.9	Tsî Hannas ge ge khâi, ǂû tsîn ge ātoao Silos tawa. Tsî Elib, pristeri, ge ǂnû-aiǃnaos ai ge ǂnôa i, ǃKhūb tempeli ǁāb di haib tawa.
1SA.1.10	Tsî ǁîs ge ǀoms ǃnâ ǃoa hâse ǃKhūba ǀkhoma tsî kaise gere ā.
1SA.1.12	Tsî i ge ge ī, ǀgorehâhâs geo ǃKhūb di ais aiǃâ, ob ge Eliba ams âsa ge ǃgaoǃgâ.
1SA.1.13	Hannas ǂgaob âs ǃnâ ra ǃhoa xui-ao kha ge ǁîs di amǁgaukha ǀguikha gere gon, xawe dommi ge ǁnâuhe tama ge hâ i; ob ge Eliba ǀhoros hâ, ti ge ǂâi hâ i.
1SA.1.14	Ob ge Eliba ǁîs ǃoa ge mî: Matikōses kha nî ǀhoro? ǂAuxûib âsa ūbēxūsen!
1SA.1.16	Sa ǃgāta tā Beliali di ôase ū, ti ǃoab tsî ti tsûaǂgaob di kaisiba xu ta ge nēs kōse goro ǃhoa.
1SA.1.17	Ob ge Eliba ǃeream tsî ge mî: ǃGû ǂkhîb ǃnâ, îb Elob Israeli diba sa ǀgores, hîas goro ǀgoresa ǁnâu-am si.
1SA.1.18	Os ge ǁîsa ge mî: Sa ǃgāta a ta ǀkhomma hō re sa mûǁae! Nētis ge tarasa ǁîs di daoba ge ǃgû; tsîs ge ge ǂû, tsî ais âs ge ǃaruǀî, aibes ge ī i xase ge ī tama hâ i.
1SA.1.20	Tsî i ge ge ī, tsēdi ge ǀoao, os ge Hannasa ǀgamǀkhā tsî ǀgôaba ge ǁora, tsîs ge ǀons âba Samuel ti ge ǂgai, ǃKhūba xu ta ge ǀgoreǁnâ, tis ra mî xui-ao.
1SA.1.21	Tsî ǁnā aob Elkanab ge ommi âb hoaragab ǀkha ge ǃgûǃapa, ǃKhūbab nî mâ kurib hoab di ǁguibasa ǁguibase tsî ǁîb di mîmâisa,
1SA.1.22	xawe Hannas ge ǃapa tama tsîs ge aob âs ǃoa ge mî: ǀGôab ga ǀōǀōheo, o ta ge ǁîba nî sī-ū, ǃKhūb di ais aiǃâb nî ǂhaise, tsî ǁnāpab nî ǀamose hâse.
1SA.1.23	Ob ge Elkanab, aob âsa ǁîs ǃoa ge mî: Sa mûǁae a ǃgâi xū-e dī; hâ ǁîbas nî ǀōǀōs kōse; ab ǃKhūba ǁîb di mîsa ǀgaiǀgai re. Nētis ge tarasa hâ tsî ǁîs di ôaba ge daisi, ǁîbas ge ǀōǀōs kōse.
1SA.1.24	ǁNās khaoǃgâ, ǁîbas ge ǀōǀō, os ge ǁîba ǁîs ǀkha ge ūǃapa ǃnona ǁgōgu ǀkha tsî ǀgui efab tsampereb ǀkha tsî ǀgui ǃgapas ǂauxûib ǀkha; tsîs ge ǁîba ǃKhūb ommi ǃnâ ge ūǂgâ Silos tawa; tsî ǀgôarob ge kaise ge ǂkham i.
1SA.1.25	Tsîn ge ǀgui ǁgōba ge ǂā; nētimîn ge ǀgôaba Elib tawa ge ūsī.
1SA.1.26	Tsîs ge ge mî: Ti ǃkhūkhoetse, sa ǀoms a ûitsama ǃkhais ao ta ge tita a ǁnā tara, nēpa ge mâ ita, ǃKhūb ǃoa ta nî ǀgorese.
1SA.1.28	ǁNā-amaga ta ge ǁkhāti ǃKhūba ǁkhawa go mā bi, hâb nî tsēdi hoadese; ǃKhūba xu ǀgoreǁnâhe hâb ge ǁîba. Tsî ra ge ǁnāpa ǃKhūba ge ǀgoreǀî.
1SA.2.2	ǀNîb ge ǃanu tama hâ, ǃKhūb ǀguib; ǀnîb ge hâ tama hâ, sats ǀguits, tsî ǀnîb ge ǃhaose ī tama hâ sida Elob khami.
1SA.2.3	Tā nētikōse kaise ǀgapise ǃhoa; î-i tā karosa xū-e sa amsa xu ǂoa; ǃKhūb ge a ǂandi di Elo, tsî dīgu âb ge ǂhanuse dīhe hâ.
1SA.2.4	Khās ǀgaisagu dis ge khôahe hâ; tsî ǃnôa gen, ǁîn ge ǀgaib ǀkha ǃgaesen hâ.
1SA.2.5	ǁÂ ge hâ in ge pereb ǃaroma gere ǃgaesen, tsî ǃâ ge hâ in ge ti ī tama hâ; ǁora tamas ge hûna ge ǁora tsî ǀgôaxa ge is ge ǀgaioǃnâ.
1SA.2.11	ǁNās khaoǃgâb ge Elkanaba Ramas ǃoa ge ǁaru oms âb ǃoa; xawe ǀgôab ge ǃKhūba gere ǃoaba prister Elib di ais aiǃâ.
1SA.2.12	Tsî Elib di ôakha ge ǁgauoǃnâ ǀgôa ge i; ǁîkha ge ǃKhūba ǂan tama ge hâ i.
1SA.2.14	Tsîb ge kastrols ǃnâs kas, ketels ǃnâs kas, amǃnâǃores ǃnâs kas, sūs ǃnâs kas hoasa gere ǃkhāǂgā; ǃkhāxūb ra ǂoaxa-ū-i hoa-i, ǁnā-eb ge pristera gere ūbasen. ǁNāti kha ge Israelǁîn, Silos tawa ge sīn hoan tawa gere dī.
1SA.2.16	Tsî ǁnā aob ga ǁîb ǃoa: Kauban ge nētsē hoaragase nî ǂhubi, îts ǁnâi ūbasen, sa ǀoms ra tura khami, ti a mîo, ob ge ǁîb ǃoa gere mî: Hî-î, xawets ge nēsi ǁî-e nî mā, tsî ǁnā tamas ka io, o ta ge ǀgaib ǀkha ǁî-e nî ū.
1SA.2.17	Nētib ge ǁoreb ǁnā ǂkham khoekha diba kaise ge kai i ǃKhūb di ais aiǃâ; khoen ge ǃKhūb di ǂûǁguibasa ǃharaxū xui-ao.
1SA.2.18	Tsî Samueli ge ǃKhūb di ais aiǃâ gere ǃoaba, ǂkham khoese, linesarab ǁkhaib diba ǃgaesen hâǃâ.
1SA.2.19	Tsî ǁgûs ge ǂkhari ǂamsararo-e ge dība bi, tsîs ge kurikorobe ǁîba gere ūhāba bi, aob âs ǀkhas gere hāo, kurikorobe ǁguibasa nî ǁguibase.
1SA.2.20	Tsî Elib ge Elkanab tsî ǁîb di taras tsîra ǀkhae tsî ge mî: Ab ǃKhūba suriba mā tsi nē tarasa xu ǁnā ǀgores hîas ge ǃKhūba xu ǀgoreǁnâs di amǃnâs ai. Tsî ra ge ǁîra di ǃkhais ǃoa ge ǁaru.
1SA.2.21	Tsî ǃKhūb ge Hannasa ge sari, os ge ǀgamǀkhā tsî ǃnona ǀgôagu tsî ǀgam ǀgôara tsîna ge ǁora; tsî ǀgôab Samueli ge ǃKhūb tawa ge kai.
1SA.2.23	Ob ge ǁîkha ǃoa ge mî: Tare xū-i ǃaroma kho kha nēn hoana ra dī? O ta kha tita nē ǂkhabadīǃkhaidi, sakho didi hoade ra ǁnâu nē ǁaes hoasa xu?
1SA.2.24	Tā dī, ti ôakho, ǃgâi tama gommi ge nēb, hîa ta ra ǁnâuba; sakho ge ǁîkho, ǃKhūb di ǁaesa ra ǃûǂam kaikho.
1SA.2.25	Khoe-i ga khoe-e ǁore-ūo, o gu ge eloga ǁî-e ra ǀgoraǃgâ; xawe khoe-i ga ǃKhūb ǃoagu ǁoreo, tari-e nî ǁî-e ǀgoreba? Xawe kha ge ǁgûb di domma ǁnâuǀnam tama ge i, ǃKhūb ge ǁîkha ǃgam ǂgao hâ i xui-ao.
1SA.2.27	Tsî i ge Elob ao-e Elib tawa hā tsî ǁîb ǃoa ge mî: Nētib ra ǃKhūba mî: Tita ǃgāsase ǂhaiǂhaisen tama ta hâ sa îb di ommi tawa, Egipteb ǃnân hâ hîa Faraob di ommi ǃnâ?
1SA.2.32	Tsî sats ge ǂōǂōsib Elob ǁanǃkhais diba nîra ǃgapalî ǁnā ǃgâib, Israelab ga dī-ū hâb hoab di amǃnâs ai; tsî kaira ao-i ge ǁnātsē tātsē sa ommi ǃnâ hâ tide.
1SA.2.36	Tsî i ge nîra ī, mâ-i hoa-i, sa ommi din xa ga ǃgau-i hā tsî nî ǁîb aiǃâ ǃhonǁgoa ǃkhaisa, mariro-i ǂama tsî pereǃâro-i ǂama tsî nî mî: ǂNûiǂgā te re mâ pristersi ǃoaba-i hoa-i ǃnâ, î ta pereǃâro-e ǂû re.
1SA.3.2	Tsî i ge ǁnātsē ge ī, Elib ge ǃkhais âb ai ǁgoe, tsî mûra âb ge ǀhaio, mû ǁoab ges kōse;
1SA.3.3	tsî Samueli on ge ǁgoeo, Elob di ǃamamǀaes ganupe ǀari tama hâ hîa, ǃKhūb di tempeli, Elob di ǂgaes ǁîb ǃnâ hâb ǃnâ.
1SA.3.4	ǃNubaib ge ǃKhūba Samuela ge ǂgai; ob ge ǁîba: Mû nē ta a, ti ge mî.
1SA.3.5	Tsîb ge Elib ǃoa ǃkhoe tsî: Mû, nē ta a, ti ge mî, sats go ǂgai te xui-ao. Xaweb ge ǁîba: Tita ge ǂgai tsi tama hâ, ti ge mî, xuige oa îts ǁgoe. Ob ge ǃgû tsî sī ge ǁgoe.
1SA.3.6	ǃNubaib ge ǃKhūba Samuela ǁkhawa ge ǂgai; ob ge Samuela khâi tsî Elib ǃoa ǃgû tsî ǁîb ǃoa: Mû, nē ta a, ti ge mî, sats go ǂgai te xui-ao. Ob ge ǁîba: ǂGai tama ta hâ ti ôa, ti ge mî, xuige oa îts sī ǁkhawa ǁgoe.
1SA.3.7	Samueli ge ǁnāǃnubai ǃKhūba ganupe ge ǂan tama hâ i, tsî ǃKhūb di mîs ge ǁîb tawa ganupe ǂhaiǂhaihe tama ge hâ i.
1SA.3.8	ǃNubaib ge ǃKhūba Samuela ǁkhawa ǃnonaǁî ǃnās ai ge ǂgai; ob ge khâi tsî Elib ǃoa ǃgû tsî: Mû, nē ta a, ti ge mî, sats go ǂgai te xui-ao. ǃNubaib ge Eliba ge ǁnâuǃā, ǃKhūb asa, ǀgôaba ra ǂgaiba.
1SA.3.9	ǁNā-amagab ge Samueli ǃoa ge mî: ǃGû, îts ǁgoe, tsî ī i kao, ǁîb ra ǂgai tsi ǃkhaisa, ots ge: ǃHoa re, ǃKhūtse, sa ǃgāta ra ǁnâu xuige, ti nî mî. Ob ge Samuela ǃgû tsî ǁîb di ǃkhais ai sī ge ǁgoe.
1SA.3.10	ǁGoasib ge ǃKhūba hā tsî sī mâ tsî nau ǃnādi ais ǁkhās khami Samueltse! Samueltse! ti ge ǂgai. Ob ge Samuela: ǃHoa re, sa ǃgāta ra ǁnâu xuige, ti ge mî.
1SA.3.11	Ob ge ǃKhūba Samueli ǃoa ge mî: Tita ge xū-e ra dī, Israeli ǃnâ ǁî-i xa kara ǁnâu-i hoa-i di ǂgaera nî ǃnuru-e.
1SA.3.12	ǁNātsē ta ge tita Elib ǂama nîra ǂkhaiǂkhaikhâi ǁîb di ommi ǃoagu ta ge mîn hoana; tita ge ǁî ta, ǁîsa tsoatsoa tsî nîra dītoa ta.
1SA.3.14	ǁNā-amaga ta ge tita Elib di omma ge nūba, Elib ommi dīsās ge tātsē ǂkhîbagu kaihe tide ǃkhaisa ǀamosib kōse, ǂāǁguibadi ǀkhas kas, ǂûǁguibadi ǀkhas kas hoasa.
1SA.3.15	Tsî Samueli ge ǁgoas kōse ge ǁgoe; ǃnubaib ge ǃKhūb ommi di dao-amde ge ǁkhowa-am, xawe Samueli ge nē aisab nî Eliba ǂanǂansa ge ǃao.
1SA.3.16	ǃNubaib ge Eliba Samuela ǂgai tsî ǁîb ǃoa: Ti ôa, Samueltse! ti ge mî. Ob ge ǁîba: Mû nē ta a, ti ge mî.
1SA.3.17	Ob ge ge mî: Mâsa ǁnā mîs, ǁîb sats ǃoa go ǃhoasa? Tā ǁîsa tita xu gaugau re! Eloba ab nēti dī-ū tsi îb ǁnāti dīǀaro tsi, ǁnā mîdi, sa ǃoab go ǃhoadi xats ga ǀgui mîs xawesa tita xu gaugauo.
1SA.3.19	Tsî Samueli ge ge kai; tsî ǃKhūb ge ǁîb ǀkha ge hâ i, tsîb ge nē mîdi hoadi xa ǀgui mîs xawesa ǃhūb ai ǁnā kai tama ge hâ i.
1SA.3.20	Tsî Israeli hoaragab ge Dansa xu Bersebas kōse ge ǂanǃā, Samueli ǃKhūb di kēbo-aose ǁapoǁapohe hâ ǃkhaisa.
1SA.3.21	Tsî ǃKhūb ge ǃaruǀî Silos tawa ge ǂhai. ǃKhūb ge Samueli tawa ge ǂhaiǂhaisen Silos ǃnâ ǃKhūb di mîs ǀkha xui-ao. Tsî mîs Samueli dis ge Israeli hoab ǃnâ ge ī.
1SA.4.2	Tsî Filisteǁîn ge ǃkhammi ǁga ge ǂhomisen, Israelan nî ǃoaga; tsî ǃkhammi ge kaio, ob ge Israela ge ǂnauhe Filisteǁîn di ais aiǃâ; ǃkhammi ǃnân ge ǃaub ai hakaǀoadisi nî ī khoega ǂnau xui-ao.
1SA.4.5	Tsî i ge ge ī, ǃKhūb di ǃgaeǀhaos di ǂgaes ge ǁgoeǃkhais ǃnâ hāo, ob ge Israeli hoaba kai dâb ǀkha ge dâ, ǃhūb ge ǀganas kōse.
1SA.4.6	Tsî Filisteǁîn ge dâb di domma ǁnâuo, on ge ge mî: Tarebe domma nē kai dâb diba Hebreǁîn di ǁgoeǃkhais ǃnâ? ǃNubain ge ge ǁnâuǃā, ǃKhūb di ǂgaes go ǁgoeǃkhais ǃnâ hā ǃkhaisa.
1SA.4.7	ǁNā-amagan ge Filisteǁîna ge ǃao: Elob ge ǁgoeǃkhais ǃnâ go hā, tin ge mî xui-ao. Tsîn ge ge mî: Tsūba da, nēti ī xū-i ge ǁari tsî aetsē ī tama hâ i xui-ao!
1SA.4.8	Tsūba da, tari-e nî ore da, nē ǂkhaisa elogu di ǃomǁaeba xu? Nēgu ge ǁnā elogu, Egipteǁîna ǁnora-aigu hoagu ǀkha ge ǁnoraga, ǃgaroǃhūb ǃnâ.
1SA.4.10	ǃNubai gu ge Filisteǁîga ge ǃkham, tsî Israeli ge ge ǂnauhe, on ge ge ǁhâ, mâ-i hoa-e ǁî-i di tentoms ǃoa; tsî ǂnauǁguis ge ge kai i, Israeli xa gu ge ǃnonadisiǀoadisi ǀnūǃgû-aoga a ǁnās kōse.
1SA.4.11	Tsî Elob di ǂgaes ge ge ūhe, tsî ǀgam ǀgôakha Elib dikha, Hofnib tsî Pinehab tsîkha ge ge ǁō.
1SA.4.12	ǃNubaib ge Benjaminǁîba toroǂnubide xu ǃkhoe tsî ǁnā tsēs ǁkhās ai Silos tawa ge sī; tsî saran âb ge ge ǀkhauhe hâ i, tsî ǃhūb ge danas âb ai ge hâ i.
1SA.4.13	Tsî hāb geo, mû ob ge Eliba ǂnû-aiǃnao-i ai ge ǂnôa i, daob amǃgâ ra kōse; ǂgaob âb ra ǀkhū Elob di ǂgaes ǂama xui-ao. Tsî ǁnā aob ge hāo, ǃās ǃnâb nî ǁîsa ǂhôase, os ge ǃās hoasa ge buru.
1SA.4.14	Tsî Elib ge ǃnurus di domma ǁnâuo, ob ge ge mî: Tarebe dom-e nē ǂkhupib di-e? Ob ge aoba ǃhaese hā tsî Eliba ǁîsa ge ǂhôa.
1SA.4.16	Tsî ǁnā aob ge Elib ǃoa ge mî: Tita ge ǁî ta, toroǂnubide xu go hā ta, tsî ta ge nētsē toroǂnubide xu go ǁhâ. Ob ge ǁîba: Tare xū-e go ī, ti ôa? ti ge dî.
1SA.4.17	Ob ge ǁîb ǂhôasa go ūhāba ǃeream tsî ge mî: Israeli ge go ǁhai Filisteǁîn di ais aiǃâ, tsî kai ǂnauǁguis ge ǁkhāti ǁaes ǃnâ go ī; ǁnās xōǀkhā kha ge sa ǀgam ǀgôakha Hofnib tsî Pinehab tsîkha go ǁō, tsî Elob di ǂgaes ge go ūhe.
1SA.4.18	Tsî i ge ge ī, Elob di ǂgaes xab ge ǂhôao, ob ge ǃgâs ǂama ǂnû-aiǃnaosa xu ge ǁnā, ǁāb di ǃnammi ai, tsîb ge ǃaosa khôa tsî ge ǁō, aob a kaira tsî a ǃgom xui-ao; tsîb ge ǁîba Israela hakadisi kuriga gere ǂhanuǂhanu.
1SA.4.19	Tsî ǀuiǀgôas âb, Pinehab di taras ge ǀgamǀkhā tsî ǁora nîse ge ī i; tsî ǁîs ge ǂhôasa ǁnâuo, Elob di ǂgaes go ūhe ǃkhaisa, tsî ǀuisab âs go ǁōsa tsî ǁîs di aob ona, os ge ǃgamǃgâ tsî ge ǁora, tsûgu âs xas ge ge hāǂamhe xui-ao.
1SA.4.22	Os ge: ǃGôasib ge Israela xu go bē, Elob di ǂgaes ge go ūhe amaga, ti ge mî.
1SA.5.1	Tsî Filisteǁîn ge Elob di ǂgaesa ū tsî ǁîsa Eben-Esersa xu Asdods ǃoa ge ūsī.
1SA.5.3	Tsî Asdods din ge sao ra tsē ǃnauǁgoaga khâio, mû, ob ge Dagonna ais âb ai ǃhūb ai ge ǁnāǁgoe i, ǃKhūb di ǂgaes aiǃâ. On ge Dagonna ū tsî ǁkhawa ǃkhais âb ai ge mâi.
1SA.5.4	Tsî sao ra tsēn ge ǃnauǁgoaga khâio, ob ge Dagonna ais âb ai ǃhūb ai ge ǁnāǁgoe i, ǃKhūb di ǂgaes aiǃâ, tsî Dagonni di danas tsî ǃomǃnākha âb ge ǁāb di dā-aiǃkhais ai ge ǁgoe i, ǁhāǁnâhe hâse; Dagonni soros ǀguis ge ǁîb ai ge ǃgau hâ i.
1SA.5.5	ǁNā-amaga gu ge Dagonni pristergu tsî Dagonni ommi ǃnâ ra hân hoana ǁîb di dā-aiǃkhais ai dā tama hâ Asdods tawa, nētsēs kōse.
1SA.5.7	Tsî Asdods di aogu ge mû, ǁnāti i ge ī ǃkhaisa, o gu ge ge mî: As ǂgaes Israeli Elob disa tā sida tawa hâ, ǃommi âb ge sida ǂama tsî Dagonni, sida di elob ǂama a ǃgom amaga.
1SA.5.8	ǁNā-amaga gu ge sî tsî Filisteǁîn di gao-aogu hoaga ǁîgu tawa ǀhaoǀhao tsî ge mî: Tare-e da kha nî dī Israeli Elob di ǂgaes ǀkha? O gu ge ǁîga ge mî: As Israeli Elob di ǂgaesa Gats ǃoa ūsīhe. On ge Israeli Elob di ǂgaesa ge tanisī.
1SA.5.9	Tsî i ge ge ī, ǁîsan ge tanisīo, ob ge ǃKhūb di ǃomma ǁnā ǃās ǃoagu ge hā, ama kai ǃhurib ǀkha, tsîb ge ǁnā ǃās di khoena ge ǂnau ǂkhari-e xu kai-i kōse, o gu ge tsuiga khoen ai ge ǁhai.
1SA.5.10	ǃNubain ge Elob di ǂgaesa Ekrons ǃoa ge sî; tsî i ge ge ī, Elob di ǂgaes ge Ekrons tawa sīo, on ge Ekronǁîna ǂgai tsî ge mî: Tita ǃoan ge Israeli Elob di ǂgaesa go ūhā, tita tsî ti ǁaesan nî ǃgamse.
1SA.5.11	On ge sî tsî Filisteǁîn di gaosagu hoaga ǀhaoǀhao tsî ge mî: Israeli Elob di ǂgaesa sî îs ǁîs di ǃkhais ǂhunumas ai oasī, îs tita tsî ti ǁaesa tā ǃgam; ǁōǁōsa ǃhurib ge ǃās hoaragas ǃnâ hâ, tsî Elob di ǃommi ge kaise ge ǃgom i.
1SA.5.12	Tsî ǁnā khoen hîa ge ǁō tama hâ in ge tsuigu ǀkha ge ǂnauhe, ǃās di ǃaub ge ǀhommi ǃoa ǃapas kōse.
1SA.6.1	Tsî ǃKhūb di ǂgaes ge hû ǁkhâgu kōse Filisteǁîn di ǃhūb ǃnâ hâ io,
1SA.6.2	on ge Filisteǁîna pristergu tsî aimûǀgaru-aogu tsîga ǂgai tsî ge mî: Tare-e da kha nî dī ǃKhūb di ǂgaes ǀkha? ǂAnǂan da re, mati da nî ǁîsa ǃkhais âs ai sîsīsa.
1SA.6.3	O gu ge ge mî: Israeli Elob di ǂgaesa du ga sîbēo, tā ǁîsa ǀkhaiǃnâse sîbē, î du ǁîsa ǀhapiǁguiba-e ǁguiba; o du ge ǂuru tsî nî ǂan, tare xū-i ǃaromab ǃommi âba sado xu bē tama ǃkhaisa.
1SA.6.5	Î du dī sadu tsuigu di īga, tsî sadu durugu īga, î du Israeli Eloba ǃgôaba mā; ǀnîsib ge ǃommi âba sado xu tsî sadu eloga xu tsî sadu ǃhūba xu nî supu.
1SA.6.7	Î du ǁnâi ǀasa kuni-e ū tsî dī tsî ǀgam ǁoragomara, ǃnao-i tātsē ǁîra ai hā tama ge hâ ira; î du gomara kunis ǃnâ ǂgāǃao, î du tsâun âra ǁîra khaoǃgâba xu ūǁaru.
1SA.6.8	Î du ǃKhūb di ǂgaesa ū î du ǁîsa kunis ai mâi î du ǁnā ǃhuniǀuri ǃgomǀgausa xūn hîa du nî ǀhapiǁguibase ǁguibana ǂgaero-i ǃnâ ǁîs xōǀkhā mâi, î du ǁîsa sîbē, îs ǃgû!
1SA.6.9	Î du kōǃgâ, ǁîs di ǃhūb di ǀkhariba-ūs ga Bet-Semes ǃoa ǃapao, ob ge ǁîba nē kai ǂkhababa ge dī-ū da; xawe ti i ga ī tama io, o du ge nî ǂan, ǁîb di ǃom tamab a ǃkhaisa, sada ge ǂnauba; o i ge ǁause ge hāǂam da.
1SA.6.10	On ge khoena ǁnāti ge dī, ǀgam ǁoragomara ū tsîn ge ǁîra kunis ǃnâ ǂgāǃao, tsî tsâun âra oms tawa ge ǂganam.
1SA.6.11	Tsîn ge ǃKhūb di ǂgaesa kunis ai ge mâi tsî ǂgaerosa ǃhuniǀuridurugu tsî ǁîn tsuigu di īgu ǀkha.
1SA.6.12	Tsî gomara ge ǂhanuse ǁnā daob ai ge ǃgû, Bet-Semes ǃoa gau daob ǀguib ai, tsî ra ge ǃaruǀîǀgui ā rase ge ǃgû tsî ǂgō tama, amǀkhāb ais kas, ǁareǀkhāb ais kas hoasa, tsî Filisteǁîn di gaosagu ge ǁîra ge ǃgôaǃgon, Bet-Semes di ǀkharib kōse.
1SA.6.13	Tsî Bet-Semes din ge ǃhoroba gere ǃgao, ǃgoaǃnāb ǃnâ, tsî ǃgapakhâin geo, on ge ǂgaesa ge mû, tsîn ge ge ǃgâiaǂgao ǁîsan ge mûo.
1SA.6.14	Tsî kunis ge Josuab, Bet-Semeǁîb di ǃhanab ai ge hā mâ; tsî ǁnāpas ge kai ǀuisa ge hâ i; on ge kunis di haina ǁhā tsî gomara khauǁguibase ǃKhūba ge ǁguiba.
1SA.6.15	Tsî Leviǁîgu ge ǃKhūb di ǂgaesa ūǁnâ tsî ǂgaeros, ǁîs tawa hâs, ǃhuniǀuriǃgomǀgausa xūn ǁîs ǃnâ hâsa tsî ǁnā kai ǀuis ai ge mâi; tsî Bet-Semes khoen ge khauǁguibade ge ǁguiba tsî ǂāǁguibade ǃKhūba ge ǂāba, ǁnā tsēs ǁkhās ai.
1SA.6.16	Tsî koro gaosagu Filisteǁîn digu ge mûo, o gu ge ǁnā tsēs ǁkhās ai Ekrons ǃoa ge oa.
1SA.6.17	Tsî nēgu ge ǃhuniǀuritsuigu, Filisteǁîn ge ǃKhūba ǀhapiǁguibase ǁguibaga: Asdods ǃaroma ǀguib, Gasas ǃaroma ǀguib, Askelons ǃaroma ǀguib, Gats ǃaroma ǀguib, Ekrons ǃaroma ǀguiba;
1SA.6.18	tsî ǃhuniǀuridurugu, ǃādi Filisteǁîn didi hoadi, ǁnā koro gaosagu ǃnaga mâdi di ǀgaus ī khami, ǁaposa ǃāde xu ǃhūb di ǃhaidi kōse; tsî Abels kōse, ǁnā kai ǀuis, ǁîs ain ge ǃKhūb di ǂgaesa mâisa, nētsēs kōse Josuab, Bet-Semeǁîb di ǃhanab ai hâsa.
1SA.6.20	ǃNubain ge Bet-Semes di khoena ge mî: Tari-e nî mâ ǁkhā, ǃKhūb, nē ǃanu Elob di ais aiǃâ? Tsî tari-i ǃoab nî sida xu doeǃapa?
1SA.6.21	On ge sîsabega ge sî Kirjat-Jearims di ǁansaben ǃoa mî raǃâ: Filisteǁîn ge ǃKhūb di ǂgaesa ǁkhawa go ūhā; ǁgôaxa, î du ǁîsa sadu ǃoa ūǃapa.
1SA.7.1	ǃNubai gu ge Kirjat-Jearims diga hā tsî ǃKhūb di ǂgaesa ge ūǃapa, tsî gu ge ǁîsa Abinadab di oms, ǃnoms ai mâs ǃnâ ge ūǂgā; tsî gu ge ǁîb di ôab Eleasara ge khai, ǃKhūb di ǂgaesab nî sâuga.
1SA.7.6	On ge Mispas tawa ge ǀhû; tsî ǁgam-e xuri tsîn ge ǁî-e ǃKhūb aiǃâ ge ǂnâǂui; tsî ǁnātsē ǂûtama hâ tsîn ge ǁnāpa ge mî: Sida ge ǃKhūb ǃoagu gere ǁore. Nētib ge Samuela Israeli ôana ge ǂhanuǂhanu, Mispas tawa.
1SA.7.7	Tsî Filisteǁîn ge ǁnâuo, Israeli ôan Mispas tawa ǀhû hâ ǃkhaisa, o gu ge Filisteǁîn di ǂamsaga Israeli ǃoagu ge ǃapahā. Tsî Israeli ôan ge ǁnâuo, on ge Filisteǁîn di ais aiǃâ ge ǃao.
1SA.7.9	ǃNubaib ge Samuela dai ra ǁkhaoba ū tsî ǀoasase ǁîba ǃKhūba khauǁguibase ge ǁguiba; tsî Samueli ge Israeli ǃaroma ǃKhūb ǃoa ge ǂgai, tsî ǃKhūb ge ǁîba ge ǁnâu-am.
1SA.7.10	Tsî i ge ge ī, khauǁguibasab ra ǁguiba hîa gu ge Filisteǁîga ge hā, Israeli ǀkha gu nî ǃkhamga; ob ge ǃKhūba ǁnātsē kai ǃgurub ǀkha Filisteǁîgu ǂama ge ǃguru, tsîb ge ǁîga ge ǃhuriǃhuri, Israeli di ais aiǃâ gu ge ǂnauhes kōse.
1SA.7.11	O gu ge Israeli aoga Mispasa xu ǂoa tsî Filisteǁîga ge ǃgôaǃgon, tsî gu ge ǁîga ge ǂnau, Bet-Kars ǃnagas kōse.
1SA.7.12	Ob ge Samuela ǀuisa ū tsî ǁîsa ge ǂnûikhâi Mispas tsî Sens tsîra ǁaegu, tsîb ge ǁîsa Eben-Eser ti ge ǂgai: Nēs kōseb ge ǃKhūba go hui da, tib ra mî xui-ao.
1SA.7.13	Nētin ge Filisteǁîna ge ǃgamǃgamhe, tsîn ge ǃaruǀî Israeli di ǀkharib ǃnâ hâ tama ge hâ i; ǃKhūb di ǃommi ge Filisteǁîn ǃoagu hâ i xui-ao, Samueli di tsēdi hoade.
1SA.7.14	Tsî ǁnā ǃādi, Filisteǁîn ge Israela xu ūdi ge ǁkhawa ge Israeli di kai, Ekronsa xu Gats kōse; ǁkhātib ge Israela ǁîdi di ǀkhariba Filisteǁîn di ǃomǁaeba xu ge tsubuǂui, tsîb ge ǂkhîba ge hâ i, Israeli tsî Amorǁîn tsîn ǁaegu.
1SA.7.15	Tsî Samueli ge Israela ǁîb di ûitsēdi hoadi kōse gere ǂhanuǂhanu.
1SA.7.16	Tsîb ge kuriba xu kurib ǃoa gere ǃgû Bet-Els, Gilgals tsî Mispas ǃoa, tsîb ge nē ǃādi hoadi ǃnâ Israela ge ǂhanuǂhanu.
1SA.7.17	Tsîb ge ǁkhawa Ramas ǃoa ge oa; ǁnāpab ommi âba ge hâ i xui-ao, tsî ǁnāpab ra Israela ǂhanuǂhanu xui-ao, tsîb ge ǁnāpa ǃKhūba altarsa ge ǂnubiba.
1SA.8.1	Tsî i ge ge ī, Samueli ge kaira ǃnubaib ge ǁîb di ôakha ǂhanuǂhanu-aose ge mâi Israels ǂama.
1SA.8.6	Tsî nē mîs ge Samueli mûǁae ǂkhaba ge i: Gao-aoba mā da îb ǂhanuǂhanu da tin ge mîo. Ob ge Samuela ǃKhūba ge ǀgoreǀî.
1SA.8.7	Xawe ǃKhūb ge Samueli ǃoa ge mî: ǁNâu ǁaes di domma mîǀî tsin ka xūn hoan ǃnâ; satsan ge ǁîna aoxū tama hâ, tsîn ge tita go aoxū, ǁîn di gao-aose ta tita ī tidega.
1SA.8.8	ǁNā sîsengu hîan ge dīgu hoagu ǃoa, ǁnā tsēs ǁîna ta ge Egipteba xu ǂgaeǂguiǂuisa xu, nētsēs ǁkhās, ǁîs ain go ǁnāxū te tsî ǀkhara eloga ǃoabas kōse, ǁnās ǃoan ge sats ona go dī.
1SA.8.9	ǁNâu ǁnâi ǁîn di domma, tsî kaisets ga ǁîna ǃkhō-ambas khaoǃgâts ge ǁîna gao-aob nî ǁîb ai gaosîsen domma nî ǂanǂan.
1SA.8.10	Ob ge Samuela ǃKhūb di mîde ǁaes hîa gao-ao-e ǁîba ra ǂgaoǀkhāsa ge mîba.
1SA.8.11	Tsîb ge ge mî: Nēb ge ǁnā gao-aob, sado nî gaoǂammi di domse nî ī. ǁÎb ge sadu di ôaga ū tsî nî ǁîga ǁîb di kunidi ai ǂnûi tsî hāgu âb ai, o gu ge ǁîb di kunis aiǃâ nîra ǃkhoe.
1SA.8.12	Tsî ǁîgab nî mâibasenga ǀoadisigu di danakhoese, tsî korodisigu di danakhoese; tsî ǃhanab âba gu nî ǃhūǃgaose, tsî ǁîb di ǃhoroba gu nî ǃgaose, tsî toroǀāxūn âba gu nî dīse tsî kunis xūn âb tsîna.
1SA.8.13	Tsî sadu ôadeb ge nîra ū ǂkhauxūkuru-aose tsî sâi-aose tsî ǁganaose.
1SA.8.14	Tsî sadu ǃhanagu tsî sadu ǂauxûiǂûǃhanagu tsî sadu ǀkherahaiǃhanagu hîa hoagu xa ǃgâiga ū, tsîb ge ǁîb di ǃgāga nîra mā.
1SA.8.15	Tsî sadu ǃkhommi tsî sadu di ǂauxûiǂûǃhanagu xab ge disiǁî ǃâ-e nîra ū, tsîb ge ǁîna ǁîb ommi din tsî ǁîb ǃgāga nîra mā.
1SA.8.16	Tsî sadu ǃgāgu tsî sadu ǃgādi tsî sadu hoan xa ǃgâi ǂkhamkhoegu tsî sadu eselna ū, tsîb ge ǁîn ǀkha ǁîb sîsenna nîra dī.
1SA.8.17	ǁÎb ge sadu gūn xa disiǁî ǃâ-e nîra ū; tsî du ge sado ǁîba ǃgāse nî ība.
1SA.8.18	Tsî du ge ǁnātsē nîra ǂgai sadu gao-aob hîa du ge ǁhûiǂuibasenni xa, xawe ǃKhūb ge ǁnātsē ǁnâu-am du tide.
1SA.8.19	Tsî ǁaes ge Samueli domma ǁnâusa ge ǂkhā, tsîn ge ge mî: Hî-î, xawe gao-ao-i ge sida ǂama nî hâ,
1SA.8.20	î da sida ona ī, nau ǁaedi hoadi ī xase, îb sida gao-aoba ǂhanuǂhanu da, îb sida aidi aiǃâ ǂoa, îb sida di toroga dī.
1SA.8.21	Tsî Samueli ge ǁaes di mîdi hoade ǁnâuo, ob ge ǃKhūb di ǂgaera ǃnâ ǁîde ge ǃhoa.
1SA.9.1	Tsî i ge Benjaminni ao-e ge hâ i, Kis ti ǀon hâ-e, Abieli ôab, Serori ôab, Bexorati ôab, Afiaxi ôab, Benjaminni ao-i di ôab, ǁē-aoba.
1SA.9.2	ǁÎb ge ǀgôaba ge ūhâ i, Saul ti ǀon hâb, ǂkhamkhoeb, îsa ge iba; ā, ǀnîb, ǁîb ǃgâ-ai a îsab ge Israeli ôagu ǃnâ ge ǀkhai i; ǁîb di ǃhōra xu ǀgapisebǀîb ge ǁaes hoas ǂamai gaxu ge i.
1SA.9.3	Tsî di ge Kisi, Sauli îb di eseln ge kā hâ i; ob ge Kisa Sauli, ǁîb ôab ǃoa ge mî: ǃGāgu di ǀguiba sa ǀkha ū îts khâi îts eselna sī ôa.
1SA.9.4	Ob ge Efraimmi di ǃhomma ge ǃgûǃnâǃganu, tsîb ge Salisaǃhūba ge ǃgûǃnâǃganu, xawe kha ge ǁîna hō tama ge i; ǁnās khaoǃgâ kha ge Saalimǃhūba ge ǃgûǃnâǃganu, xawen ge ǀkhai ge i; ǃaruǀîb ge Benjaminni ǃhūba ge ǃgûǃnâǃganu, xawe kha ge ǁîna hō tama ge i.
1SA.9.5	Tsî Sufǃhūb ǃnâ kha ge sīo, ob ge Saula ǁîb di ǃgāb, hîa ǁîb ǀkha hâb ǃoa ge mî: Hā î khom ǁkhawa oa, îb ti îba tā eseln ǀkha ǀû tsî sakhom xa ǂhansen.
1SA.9.6	Ob ge ǁîb ǃoa ge mî: Kō, Elob ao-i ge nē ǃās ǃnâ hâ, tsî nē aob ge a ǃgôahesa ao; mîb ra xūn hoan ra amase hā; a khom ǁnâi ǁnāǀî ǃgû, ǀnîsib ge ǁîba sakhom di daob hîa khom nî ǃgûba nî ǁgau khom.
1SA.9.7	ǃNubaib ge Saula ǃgāb âb ǃoa ge mî: Xawe kō, ǃgû khom kao, tare xū-e khom kha ǁnā aoba nî ūsība? Pereb ge go toa sakhom di ǁhōra xu, tsî khom ge ǀkhaexū-i xare-e ūhâ tama hâ, Elob aoba khom nî ūsība-e; tare xū-e khom ūhâ?
1SA.9.8	Ob ge ǃgāba Saula ǁkhawa ǃeream tsî ge mî: Mû, ti ǃomǁaes ge hōhesa hakaǁî ǃâs ǀhaiǀurisekels disa; ǁîsa ta ge Elob aoba nî mā, îb sakhom di daoba ǁgau khom.
1SA.9.10	ǃNubaib ge Saula ǃgāb âb ǃoa ge mî: Sa mîs ge a ǃgâi, xuige a khom ǃgû. O kha ge ǁnā ǃās, Elob aob ǁîs ǃnâ hâs ǃoa ge ǃgû.
1SA.9.11	Tsî ǃās ǃoa gau ǁnōba-ū kha ge ǃapao, o kha ge ǀgôade ge hō, ǁgam-e nî xurise ge ǂoade, o kha ge ǁîdi ǃoa: Mû-aoba hâb a nēpa? ti ge dî.
1SA.9.12	ǃNubai di ge ǃeream kha tsî ge mî: Mû, ǁnā hâ sakho di ais aiǃâ; ǃhae ǁnâi re, nētsēb ge ǃās ǃnâ go hā, ǁaes nētsē ǁguibasa ǀgapib ai ūhâ amaga.
1SA.9.13	ǃĀs ǃnâ kho ga ǂgâo, o kho ge nî hō bi, ǀgapib ǃoab ǂûb nîse ǃgûǃapa tama hîa; ǁaes ge ǂû tide, sīb nîs kōse xui-ao, ǁîb ǂûb ra ǁguibasa ǀkhae amaga, ǁnās khaoǃgân ra ǁkhausabena ǂû xui-ao; î kho nēsi ǃgûǃapa, nētsēs ǂhanis ai kho ge nî hō bi.
1SA.9.14	Nēti kha ge ǃās ǃoa ge ǃapa. Tsî ǃās ǁaegu kha ge sīo, mû, ob ge Samuela ǁîkha ge ǃoa, ǀgapib ǃoab nî ǃgûǃapase.
1SA.9.15	ǃKhūb ge Samueli di ǂgaesa ǁîsa ge ǂhaiǂhaiba, Sauli ge hā tsēs di ǀgui tsēs aiǃâ, mî rase:
1SA.9.16	ǁAri ǁaupe nē ǁaeb ǁkhāb ai ta ge tita khoeba sa ǃoa nîra sî Benjaminni ǃhūb diba, ǁîbats ge aiǃgû-aose nî ǂkhauǀkhā ti ǁaes Israels ǂama; tsî ǁîb ge ti ǁaesa Filisteǁîn di ǃomǁaeba xu nîra ore: Tita ge ti ǁaesa go kōǀî, ǂgais ân go tita tawa hā xui-ao.
1SA.9.17	Tsî Samueli ge Saula ǃgapaǀîo, ob ge ǃKhūba ge ǃeream bi: Mû, nēb ge ǁnā khoeb, ǁîb xa ta go mîba tsiba; ǁîb ge ti ǁaesa nî gaoǂam.
1SA.9.18	Tsî Sauli ge Samuela ǁāb ǁaegu ǀgū tsî ge mî: ǁGau te re, mû-aob di oms mapa mâsa?
1SA.9.19	Ob ge Samuela Saula ǃeream tsî ge mî: Tita ge mû-aota; ti ais aiǃâ ǃgûǃapa kho re ǀgapib ai, î kho nētsē tita ǀkha ǂû; o ta ge ǁari ǃnauǁgoaga ǃgû kai tsî nî ǂgaob âts ǃnâ hân hoana mîba tsi.
1SA.9.20	Tsî eseln xasa, nētsē ǃnona tsēde kā tsi hân ǂama tā ǂhansen sa ǂgaob ǃnâ, ǁîn go hōhe xuige; tsî tarib dina nî ī, sats khoets ra ǂgaoǀkhā ǁkhān hoana Israeli ǃnâ? Sa tamana tsî sa îb di ommi hoaragab di tamana?
1SA.9.22	Tsî Samueli ge Sauli tsî ǁîb di ǃgāb tsîkha ū tsî ǃnā-oms ǃnâ ge ūǂgâ kha; tsîb ge ǁîkha ǁkhausabegu di ǂguro ǂnûǃkhai-e ge mā; ǁîgu ge ǃnonadisi nî ī ao ge i.
1SA.9.23	ǃNubaib ge Samuela sâi-aob ǃoa ge mî: Ūǀkhī ǁnā ǃâs, satsa ta go mās, tsî ǁîs xa ta go sa ǃoa: ǁÎsa sa tawa sâu, ti mîsa.
1SA.9.24	Ob ge sâi-aoba ǁgarasa ge ūhā, ǁîs tawa hân ǀkha, tsîb ge ǁîsa Saula mâi-aiǃâ tsî ge mî: Mû, nēs ge ǃgau gosa, mâi-aiǃâsen îts ǂû, mîmâisa ǁaebats satsa ǁîsa sâubahe hâ xuige, ǁaesa ta go ǁkhau ti ta go mî ǃnubai. Nētib ge Saula ǁnātsē Samueli ǀkha ge ǂû.
1SA.9.25	ǁNās khaoǃgâ gu ge ǀgapiba xu ǃās ǃoa ge ǁgôa; tsîb ge Sauli ǀkha oms ǂamais ai gere ǃhoa.
1SA.9.26	Tsî kha ge ǃnauǁgoaga ge khâi; tsî i ge ǁgoaǂnobos ǀkha ge ī, ob ge Samuela Saula oms ǂamais ai ǂgai tsî ge mî: Khâi î ta ǁnū tsi. Ob ge Saula ge khâi, tsî kha ge ǁî ǀgamkha ge ǃgûǂoa, ǁîb tsî Samueli tsîkha ǃaugaba ǃoa.
1SA.9.27	Tsî ǃās di ǀams tawa kha ge ǁgôao, ob ge Samuela Sauli ǃoa ge mî: ǃGāba mîba îb sakhom aiǃâ ǃgû; ob ge ge aiǃgû; îts satsa nēsi mâ, î ta Elob mîsa ǁnâu kai tsi.
1SA.10.1	ǃNubaib ge Samuela ǁnuiǁnâba ū tsî danas âb ai ǂnâǂui tsî ǁoa bi tsî ge mî: Ti i ī tama hâ, ǃKhūb go satsa aiǃgû-aose ǀumi-amǃnâs âb ǂama ǂkhauǀkhā ǃkhaisa?
1SA.10.3	Tsî ǁnāpa xu dāǁnâ tsîts ga aiǃâb ǃoa ǃgûo, ots ge Tabors di kai hais tawa nî sī; ǁnāpa gu ge ǃnona khoega nîra hō tsi, Elob ǃoa Bet-Els ǃoa gauga; ǀguiba ǃnona pirirona tani hâse tsî ǀguiba ǃnona perega tani hâse, tsî ǀguiba ǀgui ǃgapas ǂauxûib disa tani hâse.
1SA.10.4	Tsî gu ge ǂkhaisib xa nîra dî tsi, tsî gu ge ǀgam perekha nîra mā tsi; ǁîkhats ge ǁîgu ǃomǁaeba xu nîra ū.
1SA.10.5	ǁNās khaoǃgâts ge Elob di Gibeas, Filisteǁîn di toroǃûi-aogu ǁîs ai hâs tawa nîra sī; tsî i ge nîra ī, ǁnāpats ga ǃās ǃnâ sīo, ots ge kēbo-aogu di ǂnubisa nîra ǃoa, ǀgapiba xu ra ǁgôaxase, ǁîgu di aidi aiǃâ ǀōxūn, ǃkhuwuǃkhuwudi, ǂnunixūn tsî harpdi tsîna, tsî gu ge nîra kēbo.
1SA.10.7	Tsî i ge nîra ī, nē saodi xats ga hāǂamhe ǃnubai, dī sa ǃommi ga hō xū-i hoa-e, Elob sa ǀkha hâ xuige.
1SA.10.9	Tsî i ge ge ī, ǃhōb âbab ge ūnuo, Samuela xub nî ǃgûse, ob ge Eloba ǂgaob âba ǀkhara ǂgaob ǃnâ ge ǀkharaǀkhara; tsî ǁnā saodi hoadi ge ǁnā tsēs ǁkhās ai ge hā.
1SA.10.11	Tsî i ge ge ī, mâ-i hoa-i ǁîba aiga ge ǂan i-i ge mûo, ǁîb ra kēbo-aogu ǀkha kēbo ǃkhaisa, os ge ǁaesa mâ-i hoa-e ǁî-i di horesa-i ǃoa ge mî: Tare-e kha nē-e, Kisi ôab ǀkha ge ī-e? Sauli ona kha kēbo-aogu ǃnâ hâ?
1SA.10.12	ǃNubaib ge ǁnāpa hâ aoba ǃeream tsî ge mî: Tariba ǁîgu di îba? ǁNā-amagas ge ǁîsa ge ǂkhoamî kai: Sauli ona kha kēbo-aogu ǃnâ hâ? ti mîsa.
1SA.10.13	Tsî kēbotoab ge ǃnubaib ge ǀgapib ai ge sī.
1SA.10.14	Ob ge Sauli di ǁnaoba ǁîb ǃoa tsî ǃgāb âb ǃoa ge mî: Mâǀî kho go ǃgû hâ i? Ob ge ǁîba ge mî: Eselna khom nî ôase, tsî mû khom geo, ǁîn a ǀkhai ǃkhaisa, o khom ge Samueli tawa ge sī.
1SA.10.15	Ob ge Sauli di ǁnaoba ge mî: ǂAnǂan te re tare-eb Samuela go mîba kho ǃkhaisa.
1SA.10.16	Ob ge Saula ǁnaosab âb ǃoa ge mî: ǁÎb ge ǂanǂansase ge ǂanǂan khom, eseln go hōhe ǃkhaisa. Xawe gaosis di ǃkhais, Samueli ǁîs xa goro mîsab ge ǂanǂan bi tama ge i.
1SA.10.18	Tsîb ge Israeli ôan ǃoa ge mî: Nētib ra mî ǃKhūb Israeli di Eloba: Tita ge Israela Egipteba xu ge ǂgaeǂguiǃapa, tsî tita ge sado Egipteǁîn di ǃomǁaeba xu ge ore tsî ǁnā gaosidi, sado gere ǁgâiǀādi hoade xu.
1SA.10.21	Tsî Benjaminni di ǃhaosab ge ǃhaoǃnādi âs ǃoa hā kaio, os ge Matrib di ǃhaoǃnāsa ge hōhe, tsî Sauli, Kisi di ôab ge ge hōhe. On ge ge ôa bi, xaweb ge hōhe tama ge i.
1SA.10.22	On ge ǃaruǀî ǃKhūba ge dî, iseb ǁnā khoeba ǁnāpa nî sī ǃkhaisa. Ob ge ǃKhūba ge mî: Mû, ǁîb ge soadi ǃnâ go gaugausen.
1SA.10.23	On ge ǃkhoe tsî ǁnāpa xu ge ū bi, tsîb ge ǁîba ǁaes ǁaegu ge mâ; tsîb ge ǁaes hoas ǃgâ-ai gaxu ge i, ǃhōra âba xu ǀgapiseb ǁga.
1SA.10.26	Sauli ge ǁkhāti ǁîb di oms ǃoa ge ǁaru Gibeas tawa, tsî ǂnubis xa gu ge khoega ǁîb ǀkha ge ǃgû, ǂgaob âgu Elob xa tsâǀkhāhe hâ go iga.
1SA.10.27	Xawe Beliali ôan ge: Matib nēba nî ore da? ti ge mî; tsîn ge ǁîba ge ǃharaxū, tsîn ge ǁîba ǀkhaexū-e ūhāba tama ge hâ i; xaweb ge ǁîba ǂganaǂgae hâ i khami ge ī i.
1SA.11.3	O gu ge Jabes di kaiga ǁîb ǃoa ge mî: Hû tsēde ǀûǀkhā da re, î da Israeli di ǀkharigu hoagu ǃoa sîsabega sî; tsî khoe-i hîa nî ore da-i hoa-i ga ǀkhaio, o da ge sa ǃoa nî ǂoa.
1SA.11.4	Tsî sîsabegu ge Gibea-Sauls tawa sīo, o gu ge nē mîde ǁaes ǂgaedi ǃnâ ge ǃhoa. Os ge ǁaes hoaragasa ǁîs di domma ūkhâi tsî ge ā.
1SA.11.5	ǁNā ǁaeb ǁkhāb aib ge Saula ǃauba xu ge hā, tsî Sauli ge: Tare-e hō hâ ǁaesa kha, os ra ā? ti ge mî. ǃNubain ge ǁîba Jabes aogu di mîde ge ǃhoaba.
1SA.11.8	Tsîb ge ǁîga Beseks tawa ge ǃgôa; tsî Israeli ôan digu ge ǃnonakaidisiǀoadisise ge ī tsî Judab aogu xa ǃnonadisiǀoadisise.
1SA.11.9	ǃNubain ge ǁnā sîsabegu hîa ge hāgu ǃoa ge mî: Nēti go ge Jabes Gileadi dis di aogu ǃoa nî mî: ǁAri go ge oresa nî hō, sores ra ǀgam ǁaeb ai. Tsî sîsabegu ge sī tsî Jabes di aoga ǂhôao, o gu ge ge ǃgâiaǂgao.
1SA.11.10	O gu ge Jabes di aoga ge mî: ǁAri da ge sa ǃoa nî ǂoa, ots ge nî dī-ū da, sa mûǁae a ǃgâin hoan ǃoa.
1SA.11.11	Tsî i ge sao ra tsē ge ī Sauli ge ǁaesa ǃnona ǃâdi ǃnâ mâi ǃkhaisa; on ge ǁgoaǃûiǁaeb ai ǁgoeǃkhais ǁaegu sī tsî Amonǁîna ge ǂnau, tsēs ge ǀgams kōse; tsî i ge ge ī, ǃgau gen ge nēti ǀgaruǀgaruhe ǃkhaisa, ǀgamn ân ge hâǀhao tama a is kōse.
1SA.11.14	ǃAruǀîb ge Samuela ǁaes ǃoa ge mî: Hā î da Gilgals ǃoa ǃgû, î da gaosisa ǁnāpa ǀasa kai.
1SA.11.15	ǃNubais ge ǁaes hoasa Gilgals ǃoa ǃgû tsî ǁnāpa Saula ge gao-aodī ǃKhūb di ais aiǃâ, Gilgals tawa; tsîn ge ǁnāpa ganganǁguibade ǃKhūb di ais aiǃâ ge ǁguiba, tsî Sauli ge ǁnāpa kaise ge ǃgâiaǂgao Israeli di aogu hoagu ǀkha.
1SA.12.2	Tsî mû, ǁnāb ge gau gao-aob âdo, sadu di ais aiǃâ, tsî tita ge go kaira tsî ǀhaiadana, ti ôakha ge sadu ǀkha hâ; tsî tita ge sadu di ais aiǃâ gere ǃgû, ti ǂkhamsisa xu nētsēs kōse.
1SA.12.4	On ge ge mî: Sats ge ǂkhôa da tama hâ, tsî sats ge ǁgâiǀā da tama hâ, tsî sats ge khoe-i xare-i di ǃomǁaeba xu xū-e ū tama hâ.
1SA.12.5	Ob ge ǁîba ǁîn ǃoa ge mî: Ab ǃKhūba ǀhûǀguitimî-aose ī sadu ǃoagu tsî ǁîb di ǂkhauǀkhāsabeba ab nētsē ǀhûǀguitimî-aose ī, ti ǃomǃnāb ǃnâ du xū-i xare-e hō tama hâ ǃkhaisa. Os ge ǁaesa: Ab ǁîba ǀhûǀguitimî-aose ī, ti ge mî.
1SA.12.6	ǃAruǀîb ge Samuela ǁaes ǃoa ge mî: ǁNā ǃKhūb ge ǁîb, Moseb tsî Aronni tsîkha ge dīb tsî sadu di îga Egipteba xu ge ǂgaeǂguiǃapaba.
1SA.12.7	Î du ǁnâi nēsi mâ hā, î ta sadu ǀkha ǂnoaguǂhanuǂhanu ǃKhūb di ais aiǃâ ǃKhūb ǂhanu-aisigu sadu tsî sadu îgab ge dī-ūgu hoagu xa.
1SA.12.10	O gu ge ǃKhūb ǃoa ǂgai tsî ge mî: Sida ge ge ǁore, ǃKhūba da ge ǁnāxū, Baalgu tsî Astaroti tsîna da gere ǃoaba xui-ao; îts ǁnâi nēsi sida khākhoen ǃomǁaeba xu tsubuǂui, o da ge satsa nî ǃoaba.
1SA.12.13	Î du nēsi nēpa mû sadu gao-aob, ǁhûiǂuibasen du goba; tsî mû, ǃKhūb ge gao-ao-e sadu ǂama go mâi.
1SA.12.14	ǃKhūba du ga ǃao-o tsî ǁîba du ga ǃoabao tsî dommi âba ǁnâuo, tsî ǃKhūb mîmāsa du ga mâǃoaxase ība tama io, o du ge sadu ǂûdu tsî gao-aob, sado nî gaoǂamma ǃKhūb, sadu Elob khaoǃgâ nî hâ.
1SA.12.15	Xawe ǃKhūb domma du ga ǁnâuǀnam tama i, tsî du ga ǃKhūb mîmāsa mâǃoao, ob ge ǃKhūb di ǃomma sadu ǃoagu nîra hâ, sadu îgu ǃoagub ge hâ i xase.
1SA.12.16	Î du ǁnâi nēsi ǀkhī î du kō ǁnā kai ǃkhais, ǃKhūb sadu di mûdi aiǃâ nî dīsa.
1SA.12.17	Nētsēsa ǃhoroǃgaos di tsē tamasa? Tita ge ǃKhūb ǃoa nî ǂgai, ob ge ǁîba ǃgurub tsî ǀapib tsîkha nîra mā; ǁnâi ǂan î du mû, sadu di ǂkhabab a kai ǃkhaisa, ǃKhūb mûǁae du go dība, gao-ao-e du go ǂganbasens ǀkha.
1SA.12.18	Tsî Samueli ge ǃKhūba ǂgaiǀîo, ob ge ǃKhūba ǁnā tsēs ǁkhās ai ǃgurub tsî ǀapib tsîkha ge mā; ǁnā-amagas ge ǁaesa ǃKhūba kaise ge ǃao tsî Samueli ona.
1SA.12.19	Os ge ǁaes hoaragasa Samueli ǃoa ge mî: ǃKhūb sa Elob ǃoa sa ǃgāda ǀgoreba re, î da tā ǁō, ti; sida di ǁoregu hoagu ǂamai da ge nē ǂkhababa ge dīǀaro, gao-ao-e da ge ǂganbasen xui-ao.
1SA.12.20	Ob ge Samuela ǁaes ǃoa ge mî: Tā ǃao, nē ǂkhabab hoaba du ge dī, xawe tā ǂgō ǃKhūba xu, î du ǃKhūba ǃoaba sadu di ǂgaob hoab ǀkha.
1SA.12.21	Î du tā ǂgō; î du ǁau xūga tā saoǃgon, xū-e harebe tamaga tsî ore ǁoaga, ǁau xūgu a amaga.
1SA.12.24	Nēs ǀguisa dī, î du ǃKhūba ǃao, î du ǁîba îǂhôase ǃoaba sadu ǂgaob hoab ǀkha; î du kō, matikō kai xūnab ge ǁîba sadu tawa dī ǃkhaisa.
1SA.12.25	Xawe ǃaruǀî du ga ǂkhabadīo, o du ge sadu tsî sadu di gao-aob ona nîra hîkākāhe.
1SA.13.1	Tsî Sauli ge ǀgui kurib kōse gao-ao io, tsî ǀgamǁî kuribab ge Israeli ǂama gaosîsen
1SA.13.2	ǃnubaib ge Saula Israela xu ǃnonaǀoadisi khoega ge ǁhûiǂuibasen, tsî ǀgamǀoadisigu ge Sauli ǀkha ge hâ i, Mixmas tawa tsî Bet-Els di ǃhommi ai, tsî ǀguiǀoadisigu ge Jonatanni ǀkha ge hâ i, Gibea-Benjamins tawa; tsî naugu ǁaes digab ge ge ǃgû kai, mâb hoaba tentoms âb ǃoa.
1SA.13.4	Ob ge Israeli hoaragaba ge ǁnâu mîn rasa: Sauli ge Filisteǁîn di toroǂnubisa go ǂnau; tsî Israeli ge ǁkhāti ǀō hâ xūse ge ī Filisteǁîn tawa. ǁGoasis ge ǁaesa Sauli khaoǃgâ ge ǂgaiǀhûhe Gilgals ǁga.
1SA.13.5	Tsî Filisteǁîgu ge Israela gu nî ǃkhamūse ge ǀhû, ǃnonadisiǀoadisi kunidi tsî ǃnaniǀoadisi ǃgapi-aogu tsîna, tsî ǁaes ge hurib amǃgâ ǁgoe ǀgopab kōse ge ǂgui i; tsî gu ge ǃapa tsî ge ǁgoe Mixmas tawa Bet-Avensa xu aiǂoasǀî.
1SA.13.6	Tsî Israeli aogu ge mûo, ǂōǂōsib ǃnân hâ ǃkhaisa, ǀhûn ra xui-ao, os ge ǁaesa ǁhoagu ǃnâ ge gaugausen tsî ǁkhūhaidi, ǃhaogu, ǁaposa hâǃkhaidi tsî tsaudi ǃnâ.
1SA.13.7	Tsî Hebreǁîn ge Jordanna-ū Gadi tsî Gileadi ǃhūb ǃoa ge ǃgâu. Tsî Sauli gorose Gilgals tawa hâ hîas ge ǁaes hoasa ǀkhū rase ǁîb khaoǃgâ ge hā.
1SA.13.9	ǃNubaib ge Saula ge mî: Khauǁguibadi tsî ganganǁguibade ūhāba te. Ob ge khauǁguibade ge ǁguiba.
1SA.13.10	Tsî i ge ge ī, khauǁguibasab ge ǁguibatoao, mû, ob ge Samuela ge hā; ob ge Saula ǁîba ge ǃgûǃoa, ǁîbab nî tawedega.
1SA.13.11	ǃNubaib ge Samuela ge mî: Tare xū-ets go dī? Ob ge Saula ge mî: ǁAes ra tita xu ǀgaru, tsî sats, mîmâisa ǁaeb tsēdi dib ai hā tama hâ, tsî Filisteǁîn ge Mixmas tawa ǀhû hâ ǃkhaisa ta go mûo,
1SA.13.12	o ta ge go mî: Nēsin ge Filisteǁîna ti tawa nî ǁgôaxa, Gilgals tawa tsî tita ge ǃKhūb di aisa ǁkhōsase ǀgoreǀî tama hâ; o ta ge ǁî-aitsama ǁgarisen tsî khauǁguibade goro ǁguiba.
1SA.13.13	ǃNubaib ge Samuela Sauli ǃoa ge mî: Gâresets goro dī, ǃKhūb, sa Elob di mîmās, ǁîb ge mîmā tsisats go sâu tama i xui-ao; nēsib ge ǃKhūba Israeli ǂamats ūhâ gaosis âtsa ga ǁapoǁapo hâ ǀamos kōse.
1SA.13.15	ǁGoasib ge Samuela khâi tsî Gilgalsa xu Gibea-Benjamins ǃoa ge ǃapa; tsî Sauli ge ǁaes, ǁîb tawa ge hōhesa ge ǃgôa, ǃnanikaidisi nî ī khoega.
1SA.13.16	Tsî Sauli tsî ǁîb ôab, Jonatanni tsî ǁaes, ǁîb tawa ge hōhes ge Geba-Benjamins tawa ge hâ; xawe Filisteǁîn ge Mixmas tawa ge ǁgoe i.
1SA.13.17	Tsî hîǀhuru-aogu ge Filisteǁîn di ǂnubisa xu ge ǂoa, ǃnona ǂguigu ǃnâ: ǀGui ǂguib ge Ofras ǃoa gau daobǀî ge oa, Sualǃhūb ǁga;
1SA.13.18	tsî ǀgui ǂguib ge Bet-Horons ǃoa gau daobǀî ge ǂoa; tsî ǀgui ǂguib ge ǀkharib, ǃgoaǃnāb Seboims dib, ǃgaroǃhūb ǃoa ra ǂuibǀî ge ǂoa.
1SA.13.20	ǁNā-amagab ge Israeli hoaba Filisteǁîn ǃoa ge ǁgôa, mâ-i hoa-i nî ǁî-i ǃhūǃgaoxūs kas, ǁî-i di ǃkhāxūs kas, ǁî-i di ǃōs kas, ǁî-i di ǁhāxūs kas hoasa ǀāǀābahese.
1SA.13.21	Tsîn ge ǁgûxa ǀāǀāxūna ǁhāxūdi ân tsî ǃkhāxūdi âna ge ūba hâ i, tsî ǃnonaǁgûxa ferkhegu ǃaroma, ǃōdi ǃaroma tsî ǃkhari-ūxūde nî dī-unuse.
1SA.13.22	Tsî i ge ǃkhammi di tsēs ai ge ī, gôab xareb tsî ǁhâigôab xareb ǁaes, Sauli tsî Jonatanni tsîkha tawa hâs di ǃomǁaeb ǃnâ hōhe tama hâ ge isa; xawe Sauli tawa tsî ǁîb di ôab Jonatanni tawa kha ge ge hōhe.
1SA.13.23	Tsî Filisteǁîn di ǂnubis ge Mixmas di ǂōdaos ǃoa ge doe.
1SA.14.1	Tsî i ge ǀguitsē ge ī, Jonatanni, Sauli ôab ǁnā ǀgôab, ǁîb di ǀāxūna ra tanib ǃoa ge mîsa: Hā î khom Filisteǁîn di toroǂnubis ǃoa ǃgâu, nau ǃnani hâsa. Xaweb ge ǁîsa ǁgûba ǂanǂan tama ge hâ i.
1SA.14.2	Tsî Sauli ge Gibeas di ǀkhâuǀams tawa granathais, Migrons tawa hâs ǃgao ge ǁgoe; tsî ǁaes, ǁîb ǀkha hâs ge ǁaupe ǃnanikaidisi khoega ge i.
1SA.14.4	Tsî i ge ǂō daodi, Jonatanni ge ǁîde-ū Filisteǁîn di toroǂnubis ǃoa ǃgûǃganutsâdi ǁaegu, ǃhaob di ǀāba nē ǀkhāb ai tsî ǃhaob di ǀāba nau ǀkhāb ai ge hâ i; tsî ǀguis ge Boses tsî naus ge Sene ti ge ǀon hâ i.
1SA.14.5	ǀGuib ge ǀapasǀî ge ǁgoe i Mixmas ǃoa-ai tsî nauba ǃkhawagasǀî Gebas ǃoa-ai.
1SA.14.7	ǃNubaib ge ǀāxūn tani-aob âba ǁîb ǃoa ge mî: Sa ǂgaob ǃnâ hân hoana dī re; ǂnan, mû, tita ge nî hâǀkhā tsi, sa ǂgaob ī khami.
1SA.14.8	Ob ge Jonatanna ge mî: Kō, ǃgâu khom ge nî ǁnā aogu ǃoa, tsî khom ge nî ǁîgu tawa ǂhaiǂhaisen.
1SA.14.9	Mî gu kao sakhom ǃoa: ǃNōsase mâ, sakho tawa ge nî sīs kōse, o khom ge hâ khom a ǃkhais ai nî mâ tsî ǁîgu tawa ǃapasī tide.
1SA.14.10	Xawe nēti gu ga mîo: ǃApahā kho re sige ǃoa, o khom ge nî ǃapasī, ǃKhūb ge ǁîga sakhom ǃomǁae go mā xui-ao; tsî nēs ge sakhoma saose nî ība.
1SA.14.11	Tsî ǁî ǀgamkha ge Filisteǁîn di toroǂnubis tawa ǂhaiǂhaiseno, o gu ge Filisteǁîga ge mî: Mû, Hebreǁîgu ge ǁnā āgu, ǁîgu ǃnâ gu go gaugausen hâ iga xu go ǂoaxa.
1SA.14.12	ǃAruǀî gu ge toroǂnubis di aoga Jonatanni tsî ǀāxūn tani-aob âb tsîkha ǃeream tsî: Sige ǃoa ǂoaxa kho, î ge xū-e ǁkhāǁkhā kho, ti ge mî. Ob ge Jonatanna ǀāxūn tani-aob âb ǃoa: Ti khaoǃgâ ǃapa, ǃKhūb ge ǁîga Israeli ǃomǁae go mā xuige, ti ge mî.
1SA.14.14	Tsî nē ǂguro ǂnaub, ǁîb ǀkhab ge Jonatanna ǀāxūn tani-aob âb ǀkha ǀgamdisi nî i aoga ǂnaub ge ǃhūǃâs di ǃkhareb, ǀgui ǃnaob di gomakha ǃhūǃgao ǁkhāb ai ge ī.
1SA.14.15	Tsî i ge ǀkhū-e ge hā ǂnubis ǃnâ, ǃaub ai tsî ǁaes hoas ǃnâ; toroǂnubis digu tsî hîǀhuru-aogu tsîgu ge ǁkhāti ge ǀkhū; ā, ǃhūb ge ge gongonǃnâhe, Elob di ǀkhū i ge i amaga.
1SA.14.16	Tsî Sauli di ǃûi-aogu Gibeas, Benjaminni dis digu ge kō tsî mûo, ǂguib ra tsuni tsî ǃgûǃā tsî ǂnauhe ǃkhaisa;
1SA.14.17	ob ge Saula ǁaes, ǁîb ǀkha hâs ǃoa ge mî: ǃGôatsâ î go mû, tarib âge bē hâ ǃkhaisa. O gu ge ǃgôa tsî ge mû, Jonatanni tsî ǀāxūn tani-aob âb tsîkha a ǀkhai ǃkhaisa.
1SA.14.19	Tsî i ge ge ī, Sauli ganupe pristeri ǀkha ra ǃhoa hîab ge ǂkhupib, Filisteǁîn di ǁgoeǃkhais ǃnâ hâba ǃaruǀîǀgui kai tsî ǂgui ǃkhaisa; ob ge Saula pristeri ǃoa: Sa ǃomma ǂgaedawa! ti ge mî.
1SA.14.21	Tsî gu ge ǁkhāti Hebreǁîga Filisteǁîgu ǀkha ge hâ i, huga i ge ī i khami, ǁîgu ǀkha ǁgoeǃkhais ǃoa ǁgoeǂnami hâ ǃkhaide xu ge ǃapa hâ iga; ǁîgu on ge Israelǁîgu, Sauli tsî Jonatanni tsîkha tawa hâga ge ǁaeǁaesen.
1SA.14.22	Tsî Israeli di aogu, Efraimmi ǃhommi ai ge gaugausengu hoagu ge ǁnâuo, Filisteǁîgu go ǁhâ ǃkhaisa, o gu ge ǁîga ǁkhāti ge ǃgôaǃgon, ǃkhammi ǃnâ.
1SA.14.23	Nētib ge ǃKhūba ǁnātsē Israela ge ore; tsî ǁgoeǃkhais digu ge Bet-Avens ǃoa ge doe.
1SA.14.24	Tsî Israeli aogu ge ǁnātsē ge tsau; Sauli ge ǁaesa nūba tsî ge mî: Ab ǁnā khoeba ǀâxarexuhe, ǃuis kōse ga ǂû-i xa ǂûba, ti khoegu tawa ta nî ǀkhaobasens kōse. ǁNā-amagas ge ǁaes hoasa ǂû-i xa tsâtsâ tama ge i.
1SA.14.25	Tsî ǂnubis ge ǀgomhaixa ǃkhais ǃnâ ge sī; tsî ǁnāpa i ge dani-e ge hâ i ǃaub ai.
1SA.14.26	Tsî ǁaes ge ǀgomhaixaǃkhais ǃnâ sīo, mû, ob ge daniba gere dâu; xawe khoeb xareb ge ǃommi âb ǀkha ǁîb di amsa tsâǀkhā tama ge i, ǁaes nūsa ge ǃao xui-ao.
1SA.14.27	Xawe Jonatanni ge ǁnâu tama ge i, matib ge ǁgûba ǁaesa nūba ǃkhaisa; ob ge hais, ǁîb ǃomǁae hâs di ǀamsa ǀhōǂui tsî ǁîsa danib ǃnâ ge ǃkhāǂgā; tsî ǃommi âbab ge ǁîb di ams ǃoa unuo, o ra ge ǁîb di mûra ge ǃnâ.
1SA.14.28	ǃNubaib ge ǀguib ǁaes diba ǃeream tsî ge mî: Sa îb ge ǁaesa ǁkhōse nūba tsî go mî: Ab ǀâxarexuhe hâ ǁnā khoeb, nētsē pere-i xa ga ǂûba. ǁNā-amagas ge ǁaesa go tsau.
1SA.14.29	ǃNubaib ge Jonatanna ge mî: Ti îb ge ǃhūba go gongonǃnâ; kō re ti mûra, mati ra go ǃnâ ǃkhaisa, ǂkharirose ta nē danib xa go tsâtsâ xui-ao.
1SA.14.30	Matikō ǃnā hâse i ga ī hâ i, ǁaes ga nētsē ǃnorasase ǂû kaihe hâ io, khākhoen âs di ǁkhâuǁnâxūn hîan go hōn xa; xawe nēsib ge ǂnaub Filisteǁîn diba kai tama go i.
1SA.14.31	Tsîn ge ǁnātsē, Filisteǁîna ge ǂnau Mixmasa xu Ajalons kōse; os ge ǁaesa kaise ge tsau.
1SA.14.33	On ge ǁîsa Saula ǂhôa tsî ge mî: Mû, ǁaes ra ǃKhūb ǃoagu ǁore, ǀaob ǀkhan ra ǂûs ǀkha. Ob ge ǁîba ge mî: Sadu ge îǂhôaoǃnâse go sîsen; kai ǀui-e nētsē tita ǃoa gabahā.
1SA.14.34	ǃAruǀîb ge Saula ge mî: ǁAes ǃnâ ǀgaru î go ǁîna ǃoa mî: Ūhāba te mâ-i hoa-e ǁî-i di gomaba tsî mâ-i hoa-e ǁî-i di gūba, î du ǁîba nēpa ǂā, î du ǂû î du ǃKhūb ǃoagu tā ǁore, ǀaob ǀkha ǁîba ǂûs ǀkha. Os ge ǁaes hoasa mâ-i hoa-e ǁî-i di gomaba ǁî-i di ǃommi ǂûb ǀkha tsuxuba ūsī tsî ǁnāpa ge ǂā.
1SA.14.35	ǁGoasib ge Saula ǃKhūba altarsa ge ǂnubiba; nēs ge ǂguro altars, ǃKhūbab ge ǂnubibasa.
1SA.14.36	ǁNās khaoǃgâb ge Saula ge mî: A ge Filisteǁîna ǃgôaǃgon tsuxuba, î ge ǁîna ǀâǀhana, ǁgoas nî ǁgoas kōse, î ge ǁîgu di ǀgui aob xaweba tā ǃgau. O gu ge ǁîga: Sa mûǁae a ǃgâin hoana dī! ti ge mî, xawe pristeri ge: A ge nēpa Elob ǃoa ǀgū, ti ge mî.
1SA.14.38	ǃNubaib ge Saula ge mî: Hā nēpa, ǁaes di kaigo hoago, î go ǁnâuǃā tsî mû, mâsa xu-i nē ǁore-ai-e nētsē ī hâ ǃkhaisa.
1SA.14.39	ǃKhūb Israela ra oreb a ûitsama ǃkhais ao: Ti ôab Jonatanni ai i ga ī xaweb ge nîra ǁō. Tsî khoe-i xare-i ge ǁaesa xu ǃeream bi tama ge hâ i.
1SA.14.40	ǃAruǀîb ge Israeli hoaragab ǃoa ge mî: Sadu ge ǀgui ǀkhāb ai nî hâ tsî tita tsî ti ôab Jonatanni tsîkhom ge nau ǀkhāb ai nî hâ. ǁGoasis ge ǁaesa Sauli ǃoa: Sa mûǁae a ǃgâi-e dī, ti ge mî.
1SA.14.42	ǁGoasib ge Saula: ǀKhūsa ao, tita tsî ti ôab Jonatanni tsîkhom ǁaegu! ti ge mî. Ob ge Jonatanna ge hōhe.
1SA.14.44	Ob ge Saula ge mî: Nēti ab Eloba dī-ū te, îb nēti dīǀaro te, Jonatantse, sats ge nî ǁō.
1SA.14.45	Xawe ǁaes ge Sauli ǃoa ge mî: Jonatanna kha nî ǁō, ǁîb nētikō kai oresa Israeli ǃnâ go dība? Tātsē ī tide ǃkhais; ǃKhūb a ûitsama ǃkhais ao, ǀgui ǀûb ǁîb danas dib xareb ge ǃhūb ai ǁnā tide! Elob ǀkhab ge ǁîsa nētsē go dī xui-ao. Nētis ge ǁaesa Jonatanna ge ore, ǁōb tidega.
1SA.14.46	Tsî Sauli ge Filisteǁîn khaoǃgâba xu ge hāǃapa, tsî Filisteǁîn ge ǁîn di ǃkhais ǃoa ge ǃgû.
1SA.14.47	Tsî Sauli ge gaosisa ge sîsenūtsoatsoa Israeli ǂama; tsîb ge ǁîs ǂnamipe hâ khākhoen âb hoana ge ǃkhamū, Moab ǃoagu, Amonni ôan ǃoagu, Edommi ǃoagu, Sobas di gao-aogu ǃoagu, Filisteǁîn ǃoagu tsî mâ ǃkhai-i, unusenǀîb ra-i hoa-eb ge gere ǁkhara.
1SA.14.48	Tsîb ge ǃgari-aose gere sîsen, tsîb ge Amalekǁîna ge ǂnau, tsîb ge Israela ge ore, ǁîba ra ǁnāǂamn hoan di ǃomǁaeba xu.
1SA.14.50	Tsî Sauli taras di ǀons ge Ahinoam ge i, Ahimaab di ôasa; tsî toroǂamkhoeb âb ǀons ge ge Abner i, Neri, Sauli ǁnaob ôaba.
1SA.14.51	Tsî Kisi ge Sauli di î ge i, tsî Neri, Abneri îb ge Abieli di ôa ge i.
1SA.15.4	Ob ge Saula ǁîsa ǁaesa ge ǂhôa, tsîb ge ǁîga ge ǃgôa Telaims tawa, ǀgamkaidisiǀoadisi ǀnūǃgû raga tsî disiǀoadisi aogu Judab diga.
1SA.15.5	Tsî Sauli ge Amaleki ǃās kōse sīo, ob ge ǃgâǃhabi-aoga ge ǁgui ǃgoaǃnāb ǃnâ.
1SA.15.7	ǃNubaib ge Saula Amalekǁîna ge ǂnau Havilasa xu, Surs tawats ra sīs kōse, Egipteb aiǃâ ǁgoesa,
1SA.15.8	tsî Agagi, Amalekǁîn di gao-aoba ûitsamase ge ǃkhō; xawe ǁaes hoasab ge gôab di ǀāb ǀkha ge ǃgam.
1SA.15.9	Xawe Sauli tsî ǁaes hoas ge Agaga ge sâu tsî hoan ǂamai ǃgâi gūn, goman, ǁîn ǃnaga a ǃgâin tsî ǁkhaon tsî hoan xa ǃgâin hoana; tsîn ge ǁîna ǀâxare ǂgao tama ge i, xawe mâ xū-i, ǃharaxūsase tsî xū tamase ī-i hoa-e, ǁî-en ge ge ǀâxare.
1SA.15.10	ǃNubais ge ǃKhūb mîsa Samuela ge hāba, mî raǃâ:
1SA.15.11	ǃHausen ta ge tita hâ, Saula ta ge gao-aodī ǃkhaisa, ti khaoǃgâba xub ge oa, tsî ti mîdeb ge ǁapoǁapo tama i amaga. Ob ge Samuela tsûaǂgao tsî tsuxub hoaba ǃKhūb ǃoa gere ǂgai.
1SA.15.12	ǁNās khaoǃgâb ge Samuela ǃnauǁgoaga ge khâi, Saulab nî ǃoaga; tsî Samueli ge ge ǂhôahe: Sauli ge Karmels tawa ge sī, ti tsî mû, ǂkhâǃnâhai-eb ge go ǂnûikhâibasen; ǁnās khaoǃgâb ge oa tsî ǃkharu tsî Gilgals ǃoa sī ge ǁgôa.
1SA.15.13	Ob ge Samuela Sauli tawa ge sī, tsî Sauli ge ǁîb ǃoa ge mî: Îts ǃKhūba ǀkhaebahe! Tita ge ǃKhūb mîsa go ǁapoǁapo.
1SA.15.14	ǁGoasib ge Samuela ge mî: Tsî tare dom-i gūn di-e kha nē ǁnâu ta ra-e tsî dom-i goman di-i hîa ta ra ǁnâu-e?
1SA.15.15	Ob ge Saula ge mî: Amalekǁîna xun ge ǁîna go ūhā, ǁaes ge hoan xa ǃgâi gūn tsî goman tsîna go sâu xui-ao, ǃKhūb, sa Eloban nî ǁîna ǁguibase; xawe nauna da ge go ǀâxare.
1SA.15.16	ǁGoasib ge Samuela Sauli ǃoa ge mî: ǀÛ î ta ǂanǂan tsi, ǃKhūb nē tsuxub ǃnâ tita ǃoa go ǃhoa ǃkhaisa. Ob ge: ǃHoa re, ti ge mî.
1SA.15.18	Tsî ǃKhūb ge daob ai sî tsi tsî ge mî: ǃGû îts ǁnā ǁore-aon, Amalekǁîna, ǀâxare, îts ǁîna ǃkhamū, ǁînats nî hîkākās kōse.
1SA.15.19	Tarexats kha ǁnâi ǃKhūb di domma ǁnâu tama i tsî go ǁkhana ǁkhâuǁnâsǀî, tsî ǃKhūb mûǁae a ǂkhabana go dī?
1SA.15.20	ǃNubaib ge Saula Samueli ǃoa ge mî: Tita kom ǃKhūb di domma ǁnâu tsî go ǃgûo, ǁnā daob, ǃKhūb ge sî teb aio; tsî ta kom Agagi, Amalekǁîn di gao-aoba go ūhāo tsî Amalekǁîna go ǀâxareo;
1SA.15.21	xawe ǁaes kom ǁkhâuǁnâs xa go ūo gūn tsî goman tsî ǀâxarehesan di ǃgâin xa, ǃKhūb, sa Eloban nî ǁîna ǁguibaga, Gilgals tawa.
1SA.15.24	ǃNubaib ge Saula Samueli ǃoa ge mî: Tita ge go ǁore, ǃKhūb di mîmās tsî sa mîde ta go ǃûǂam ǃkhais ǀkha, ǁaesa ǃao tsî dommi âna go ǁnâuǀnam xui-ao.
1SA.15.25	Nēsi ǁnâi ti ǁoreba ǀûba te re îts tita ǀkha oa re, î ta ǃKhūba ǀgoreǀî re.
1SA.15.26	Xawe Samueli ge Sauli ǃoa ge mî: Tita ge sats ǀkha oa tide; ǃKhūb di mîsats go aoxū amagab ge ǃKhūba satsa aoxū hâ, gao-aots tidese Israels ǂama.
1SA.15.27	Tsî Samueli ge unuseno, ǃgûbēb nîga, ob ge Saula anaǂamxūb âb di ǀamsa ge ǃkhō, tsîs ge ge ǀkhauǁnâsen.
1SA.15.28	ǃNubaib ge Samuela ǁîb ǃoa ge mî: ǃKhūb ge nētsē Israeli di gaosisa satsa xu go ǀkhauǁnâ tsî sa ǀgūkhoeb, sats xa a ǃgâiba go mā.
1SA.15.30	Ob ge ge mî: Tita ge go ǁore; îts ǁnâi ǃgôa te re ti ǁaes di kaigu aiǃâ tsî Israeli aiǃâ îts tita ǀkha oa re, ǃKhūb, sa Eloba ta nî ǀgoreǀîse.
1SA.15.31	ǁGoasib ge Samuela ge oa Sauli khaoǃgâ, tsî Sauli ge ǃKhūba ge ǀgoreǀî.
1SA.15.32	ǃNubaib ge Samuela ge mî: Agagi, Amalekǁîn di gao-aoba nēpa ūhāba te. Ob ge Agaga ǁkhoaǂgaose ǁîb ǃoa ge ǃgû; tsî Agagi ge ge mî: Amase, ǁōb di ausib ge go bē.
1SA.15.33	Xawe Samueli ge ge mî: Sa gôab ge tarade ǀgôao kais ǁkhās xases ge sa îsa nî ǀgôao, taradi ǃnâ. ǃNubaib ge Samuela Agaga ǃâdi ǃnâ ge ǁhāǃā ǃKhūb di ais aiǃâ Gilgals tawa.
1SA.15.34	ǁNās khaoǃgâb ge Samuela Ramas ǃoa ge ǃgû, tsî Sauli ge ommi âb ǃoa ge ǁaruǃapa Gibea-Sauls ǁga.
1SA.15.35	Tsî Samueli ge Saula ǃaruǀî mû tama ge i ǁōb âb di tsēs kōse, xaweb ge Samuela Sauli ǂama ǃoaba ge ūhâ i; tsî ǃKhūb ge ge ǃhausen, Saulab ge Israeli ǂama gao-aodī ǃkhaisa.
1SA.16.2	Ob ge Samuela ge mî: Mati ta kha nî ǃgû? Sauli ge ǁîsa ǁnâu tsî nî ǃgam te. Ob ge ǃKhūba ge mî: Tsâu-e ūǃgû goman xa îts mî: Tita ge go hā, ǁguiba-e ta nî ǃKhūba ǁguibase.
1SA.16.3	Tsîts ge Isaiba ǁguibas ǃoa nî ǁkhau o ta ge tita nî ǂanǂan tsi, tare xū-ets nî dī ǃkhaisa ots ge ǁnāb tita nî mîba tsiba gao-aose tita nî ǂkhauǀkhāba.
1SA.16.5	Ob ge ǁîba: ǂKhî a, ti ge mî. Tita ge go hā, ǃKhūba ta nî ǁguiba-e ǁguibaga. Khaisen î go tita ǀkha ǁguibas tawa hā. Tsîb ge Isaib tsî ǁîb di ôaga ge khai, tsîb ge ǁîga ǁguibas ǃoa ge ǁkhau.
1SA.16.6	Tsî i ge ge ī, ǂgâxa gu ra hîab ge Eliaba kō tsî: Amase, ǁîb ge a ǃKhūb di, ǁîb di ǂkhauǀkhāsabe, ti ge ǂâi.
1SA.16.8	ǃNubaib ge Isaiba Abinadaba ǂgai tsî ǁîba Samuela ge ǃgû-īǀkhā kai. Xaweb ge: ǁÎbab ge ǃKhūba ǁkhāti ǁhûiǂuibasen tama hâ, ti ge mî.
1SA.16.9	Ob ge Isaiba Simeaba ge ǃgû-īǀkhā kai, xaweb ge: ǁÎbab ge ǃKhūba ǁkhāti ǁhûiǂuibasen tama hâ, ti ge mî.
1SA.16.12	Ob ge sî tsî ǁîba ge ūǂgâxa; tsîb ge ǀapaǃnâ ge i, îsa mûra â-ib, tsî îsa soros â-iba; ob ge ǃKhūba ge mî: Khâi îts ǂkhauǀkhā bi, nēb ge a ǁî xuige.
1SA.16.15	O gu ge Sauli di ǃgāga ǁîb ǃoa ge mî: Kō, ǂkhaba gaga-i Elob di-i ge satsa ra ǃhuriǃhuri-e.
1SA.16.17	ǃNubaib ge Saula ǃgāgu âb ǃoa ge mî: Kōba te re aob, ǃgâise a ǀkhō ǁkhāba î du ǁîba tita tawa ūhā.
1SA.16.18	ǃNubaib ge ǃgāgu di ǀguiba ǃeream tsî ge mî: Mû, tita ge Isaib, Betlehemǁîb di ôaba ge mû, ǀkhō ǁkhāba, tsîb ge a ǃgari ǁē-ao tsî a toro-ao tsî a ǁnâuǃāxa xūn ǃnâ tsî a îsa khoe, tsî ǃKhūb ge ǁîb ǀkha hâ.
1SA.16.19	Ob ge Saula sîsabega ge sî Isaib ǃoa tsî ge mî: Sa ôab Davib, gūn tawa hâba tita ǃoa sî re.
1SA.16.20	ǁGoasib ge Isaiba esela ge ū pereb ǀkha tsî ǁhōba ǂauxûib ǀkha tsî piriro-e, tsîb ge ǁî xūna ǁîb ôab Davib ǀkha Sauli ǃoa ge sî.
1SA.16.21	Nētib ge Daviba Sauli tawa hā tsî ais âb aiǃâ ge mâ; tsîb ge ǁîba kaise ge ǀnam, tsîb ge ge ǁîb di ǀāxūn tani-ao kai.
1SA.16.22	ǁNās khaoǃgâb ge Saula Isaib ǃoa sî tsî ge mîba kai bi: Ab Daviba ti ais aiǃâ mâhâhâ, ǀkhommab ti mûǁae go hō xuige.
1SA.16.23	Tsî i ge ge ī, Elob di gagas xab Saula ge hāǂamheo, ob ge Daviba harpsa ū tsî ǃommi âb ǀkha gere ǀkhō; os ge Sauli di ǀomsa sâ tsî ǃgâise gere tsâ, tsî ǂkhaba gagas ge ǁîba xu gere ǂgō.
1SA.17.1	Tsî Filisteǁîn ge ǂnubis âna ge ǀhaoǀhao ǃkhammi ǁga, tsîn ge Soxos, Judab ǃnâ ǁgoes tawa ge ǀhû; tsîn ge Soxos tsî Asekas tsîra ǁaegu ge ǁgoe, Damims ǀams ai.
1SA.17.2	Xawe Sauli tsî Israeli aogu ge ǀhû tsî ge ǁgoe terpentinhaixa ǃgoaǃnāb ǃnâ; tsî gu ge torob ǃoa ge ǂhomisen Filisteǁîgu ǃoa-ai.
1SA.17.3	Tsî Filisteǁîgu ge ǃhommi nauǀkhāb ai ge mâ, tsî Israelǁîgu ge nē ǀkhāb ai ge mâ i; tsî ǃgoaǃnāb ge ǁîgu ǁaegu ge hâ i.
1SA.17.5	Tsîb ge ǂaitoroǀgapa-e danas âb ai ge ūhâ i, tsîb ge ǂhapiroxa ǁâsaraba ge anasen hâ i; tsî ǁâsarab di ǃgommi ge koroǀoadisi sekeldi kō ge i ǂaib xa.
1SA.17.6	Tsî ǂgaitsâb di ǁâxū-i ǂaib di-e ǂaira âb ǂamǃnâ tsî khōsikhō-i ǂaib di-e ǃhōra âb ǁaegu.
1SA.17.7	Tsî ǁhâigôab âb di haib ge kunis di ǂgae-ūhai-i khami ge ī i; tsî ǁhâigôab âb di danas ge ǃnanikaidisi sekeldi ǂnūǀuri ge i; tsî khōsikhōtani-aob ge ais âb aiǃâ gere ǃgû.
1SA.17.8	Tsîb ge ǁîba mâ tsî toroǂnubidi Israeli didi ǃoa ǂgai tsî ǁîdi ǃoa ge mî: Tare xū-i ǃaroma go ǂoa tsî nî torob ǃoa ǂhomisen? Tita Filisteǁî tama ta? Tsî sago Sauli di ǃgā tama go? ǀGui khoeba sago ǃnâ ǃkhōǂui, îb tita ǁga ǁgôaxa.
1SA.17.9	Tita ǀkha ǃkham ǁkhā tsîb ga ǂnau te ǁkhā, o da ge sida nî sadu di ǃgā; xawe tita ga ǁîba dan tsî ǂnau bio, o du ge sado nî sida di ǃgā tsî nî ǃoaba da.
1SA.17.11	Tsî Sauli tsî Israeli hoab ge nē mîdi Filisteǁîb dide ǁnâuo, on ge ǃhuri tsî kaise ge ǃao.
1SA.17.14	Tsî Davib ge ǂkham ge i; tsî ǁnā ǃnona kaigu ge Saula ge sao.
1SA.17.15	Ob ge Daviba ǃgû tsî Saula xu ge ǁaru, ǁgûb di gūnab nî ǃûise Betlehems tawa.
1SA.17.16	Tsî ǁnā Filisteǁîb ge ǃnauǁgoaga tsî ǃuia gere dāhā. ǁNātib ge hakadisi tsēdi kōse ge ǁgausen.
1SA.17.17	Ob ge Isaiba ǁîb di ôab Davib ǃoa ge mî: Sa ǃgâsaga ūba ǀgui efaba ǁnaruǀkhāhe hâ ǃhorob xa tsî nē disi perega, îts ǃhaese ǁîna sa ǃgâsaga ūsība, ǁgoeǃkhais ǃnâ.
1SA.17.18	Îts nē disi ǁhamǁgamdaina ǀoadisigu di ǂamkhoeba ūsība; îts ǃgâsagu âtsa sī kō, ise gu ǃgâise hâ ǃkhaisa, îts ǁîga xu ǁgauǁgauxū-e ūhā.
1SA.17.19	Tsî Sauli tsî ǁîgu tsî Israeli di aogu hoagu ge terpentinhaixa ǃgoaǃnāb ǃnâ ǃkham raǃâ Filisteǁîgu ǀkha ge hâ i.
1SA.17.20	ǃNubaib ge Daviba ǃnauǁgoaga khâi tsî gūna ǃûi-aoba xūba tsî xūna ū tsî ge ǃgû, Isaib ge mîmā bi khami; tsîb ge kunidi di ǁaposa ǃkhais tawa ge sī, ǂnubis torob di dommi ai ǂoa tsî ǃkhammi ǁgan ra ǂgai hîa.
1SA.17.21	Tsî Israelǁîn tsî Filisteǁîn ge toroǂnubide toroǂnubidi ǃoagu ge mâi.
1SA.17.22	Ob ge Daviba soana soaǃûi-aob ǃomǁae xū tsî toroǂnubis ǃoa ge ǃkhoe; tsî sī tsîb ge ǁîb di ǃgâsaga ǃgâise gu hâs xa ge dî.
1SA.17.23	Tsî ǁîgu ǀkhab ra ǃhoa hîa, mû, ob ge ǃkhamaoba ge ǃapahā, Goliat ti ǀon hâb, Filisteǁîb, Gats dib, Filisteǁîn di ǂnubis diba, tsîb ge ǁnā mîdi ǂûde ge ǃhoa tsî Davib ge ǁîde ge ǁnâu.
1SA.17.24	Tsî Israeli aogu hoagu ge ǁnā aoba gu ge mû ǃnubai ge ǁhâ ais âb aiǃâ, tsî gu ge kaise ge ǃao.
1SA.17.25	O gu ge Israeli aoga ge mî: Xare mû du go ǁnā aob hîa go ǃapahāba? ǁÎb ge go ǃapahā, Israelab nî ǃhōse xui-ao; tsî i ge nîra ī, gao-aob ǁnā khoeb, ǁîba ga ǃgamma, kai ǃkhūsib ǀkha nîra ǃkhū kai ǃkhaisa, tsîb ge ǁîb di ôasa nîra mā bi, tsîb ge ǁîb îb di omma nîra ǃnoraǃnora Israeli ǃnâ.
1SA.17.26	Ob ge Daviba ǁnā aogu, ǁîb tawa mâgu ǀkha ǃhoa tsî ge mî: Tare-en ǁnā khoeba nî dī, nē Filisteǁîba ga ǃgam tsî ǃharaxūba Israela xu ǁkhaedawaba? Tarib ao, nē ǃgaohe tama Filisteǁîba, ob ûitsama Elob di toroǂnubide ra ǃhō?
1SA.17.27	Os ge ǁaesa ǁkhawa saogubes ai ǁnā mîs ǁkhāsa ǃhoa tsî ge mî: Nētib ge ǁnā khoeb, ǁîba ga ǂnauba nî sîsenūhe.
1SA.17.28	Tsî Eliab, ǁîb di ǃgâsab kaib ge ǁnā aogu ǀkhab ra ǃhoa ǃkhaisa ǁnâuo, ob ge Eliab di ǁaiba ge khâi Davibǀî tsîb ge ge mî: Tare xū-i ǃaromats satsa go ǁgôaxa tsî tari-ets go ǁnā ǀoro gūrona ǃgaroǃhūb ǃnâ ǁnāxūba? Tita ge ǃgâise a ǂan, sa ǂnûisenni tsî ǂkhabasib sa ǂgaob diba; sats kom torobats nî mûse go ǁgôaxao.
1SA.17.29	ǃNubaib ge Daviba: Tare xū-e ta ǁnâi dī hâ? Mîs ǀgui tamasa? ti ge mî.
1SA.17.30	Tsîb ge ǁîba xu ǀkharab ǃoa ǂnan tsî saogubes ai ǁnā mîs ǁkhāsa ge mî; os ge ǁaesa ǁkhawa saogubes ai ǂguro mîde ge ǃeream bi.
1SA.17.31	Tsî ǁnā mîdi, Davib ge ǃhoadeb ge Saula ǂhôaheo, ob ge ǁîba ge ūhā kai.
1SA.17.32	Ob ge Daviba Sauli ǃoa ge mî: Khoe-i xare-e a-i tā ǂkhabuǂâi ǁîb ǃaroma! Sa ǃgāta ge ǃgû tsî nî nē Filisteǁîb ǀkha sī ǃkham.
1SA.17.33	Xawe Sauli ge Davib ǃoa ge mî: Sats ge nē Filisteǁîb ǃoa a ǃgûsī ǁoa, ǃkhamū bits nîga; sats ge a ǀgôa xui-ao, tsî ǁîb ge a toro-ao, ǂkhamsis âba xu.
1SA.17.34	Ob ge Daviba Sauli ǃoa ge mî: Sa ǃgāta ge ti îb di gūna gere ǃûi, o kha ge xammi tsî bēri tsîkha hā gū-e ge ūbē gūna xu.
1SA.17.35	Tsî ta ge ǃkhoeǃgon tsî ge ǂnau bi tsî ǁî-e ams âba xu ge ore; tsî ti ǃoagub ge khâio, o ta ge ǀhaub âb ai ǃkhō bi tsî ǂnau bi tsî ge ǃgam bi.
1SA.17.36	Sa ǃgāta ge xammi tsî bēri tsîkha ǁnāti ge ǂnau; ǁnās ǁkhās xaseb ge nē ǃgaohe tama Filisteǁîba nî ī, nē ǀgamkha di ǀguib khami, ûitsama Elob di toroǂnubideb goro ǃhō amaga.
1SA.17.37	ǃAruǀîb ge Daviba ge mî: ǁNā ǃKhūb, xammi di ǃomǃnāba xu ge ore teb tsî bēri di ǃomǃnāba xu ge ore teb, ǁnāb ge nî ore te nē Filisteǁîb di ǃomǃnāba xu. ǁGoasib ge Saula Davib ǃoa ge mî: ǃGûsī, îb ǃKhūba hâǀkhā tsi!
1SA.17.38	Tsî Sauli ge Daviba torosarab âba ana tsî ǂaitoroǀgapasa danas âba ǀgapa tsî anaǂamxūb torob diba ge ǂgaeǂgā bi.
1SA.17.39	Tsî Davib ge gôab âba ǁîb di saran ai ǃgae tsî ge ǃgûtsâ; ganupeb dītsâ tama ge hâ i xui-ao. ǁGoasib ge Daviba Sauli ǃoa ge mî: ǁÎn ǃnâ ta ge tita a ǃgû ǁoa, tātsē ta ge dītsâ tama hâ i xui-ao. Ob ge Daviba ǁîna ǁîba xu ge ǁhûǁnâ.
1SA.17.41	Tsî Filisteǁîb on ge dāǁnâ tsî ge ǃgûǀgū Daviba ǃoa; tsî khōsikhōtani-aob âb ge ǁîb aiǃâ ge gau i.
1SA.17.43	Ob ge Filisteǁîba Davib ǃoa ge mî: Arita ǁnâi tita, ots ra haigu ǀkha ti tawa hā? Tsî Filisteǁîb ge Daviba ge ǀâxare ǁîb di elogu tawa.
1SA.17.45	Ob ge Daviba Filisteǁîb ǃoa ge mî: Sats ra hā tita ǃoa gôab ǀkha; xawe ta ge tita sats ǃoa ra sī ǃKhūb ǂnubidi dib, Israeli toroǂnubidi dib, sats goro ǃhōb di ǀons ǃnâ.
1SA.17.46	Nētsēs ǁkhās aib ge ǃKhūba satsa ti ǃomǁae nîra māǁnâ, o ta ge satsa nîra ǂnau, tsî ta ge danas âtsa satsa xu nîra ūǁnâ, tsî ta ge Filisteǁîn ǁgoeǃkhais di ǁō hâ sorode nētsē ǀhommi di anina nîra mā tsî ǃaub di ǀguruna, ob ge ǃhūbaib hoaba nîra ǂan, Israeli Elo-e ūhâ ǃkhaisa.
1SA.17.47	Tsî nē ǂguib hoab ge nîra ǂan, ǃKhūb gôab ǀkhas kas, ǁhâigôab ǀkhas kasa hui tama ǃkhaisa. ǃKhammi ge a ǃKhūb di xui-ao, tsî ǁîb ge sado sida ǃomǁae nîra mā.
1SA.17.48	Tsî i ge ge ī, Filisteǁîb ge khâi tsî ǃgû tsî Daviba ǃgûǃoaǀgūo, ob ge Daviba ǃhae tsî toroǂnubis ǁga Filisteǁîba ǃkhoeǃoa ǃkhaisa.
1SA.17.49	Ob ge Daviba ǃommi âba ǁgarus ǃnâ ǂgā tsî, ǀui-e ūǂui tsî ǂnoa tsî Filisteǁîba ǃūs âb ai ge hō, ǀuis ge ǃūs âb ǃnâ ǂgâs kōse; ob ge ais âb ai ge ǁnā, ǃhūb ai.
1SA.17.50	Nētib ge Daviba Filisteǁîba jaboxūs tsî ǀuis ǀkha ge dā; tsîb ge Filisteǁîba ǂnauǁgui tsî ge ǃgam; xawe Davib ge gôa-e ǃomǁae ūhâ tama ge hâ i.
1SA.17.51	Ob ge Daviba ǃkhoe tsî Filisteǁîb ai sī mâ tsî gôab âba ū tsî ǁîb di ǁhōsa xu ǂgaeǂui tsî ǃgam bi tsî danas âba ǁîb ǀkha ge ǁhāǁnâ. Tsî Filisteǁîn ge mûo, ǁîn di ǁē-aob go ǁō ǃkhaisa, on ge ge ǁhâ.
1SA.17.52	ǃNubai gu ge Israeli tsî Judab di aoga khâi tsî dâ tsî Filisteǁîna ge ǃgôaǃgon, ǃgoaǃnāb tawats ra sīs kōse tsî Ekrons di ǁāgu kōse; tsî tsuihe hân Filisteǁîn din ge Saarajims di daob ai ge ǁnā Gats tsî Ekrons kōse.
1SA.17.53	ǁNās khaoǃgân ge Israeli ôana Filisteǁîna ǀaexase ǃgôaǃgonsa xu oa tsî ǁgoeǃkhaidi âna ge ǀâǀhana.
1SA.17.54	Tsî Davib ge Filisteǁîb di danasa ū tsî ǁîsa Jerusalems tawa ge ūsī, xawe ǀāxūn âbab ge ǁîb di tentoms ǃnâ ge ǁgui.
1SA.17.56	Ob ge gao-aoba: Dî tarib ôab a ǃkhaisa nē ǀgôaba, ti ge mî.
1SA.17.57	Tsî Davib ge Filisteǁîb ǂnausa xu oao, ob ge Abnera ū bi tsî Sauli di ais aiǃâ ge ūsī bi; tsî danas Filisteǁîb dis ge ǁîb ǃomǁae ge hâ i.
1SA.17.58	Ob ge Saula ǁîb ǃoa ge mî: Tarib ôatsa, ǀgôatse? Ob ge Daviba: Tita ge sa ǃgāta, Isaib, Betlehemǁîb di ôata, ti ge mî.
1SA.18.1	Tsî i ge ge ī, Sauli ǀkhab ge ǃhoatoao, os ge Jonatanni di ǀomsa Davib di ǀoms ǀkha ge ǃgaeǁaesen; ob ge Jonatanna ǁîb di ǀoms ǂhanis khami ge ǀnam bi.
1SA.18.4	Ob ge Jonatanna anaǂamsarab âb, anab hâba, ǂgaeǂui tsî Daviba ge mā bi tsî nau saran âb ona, ā, gôab âb kōse tsî khās âb kōse tsî ǃgaesenni âb kōse.
1SA.18.8	Ob ge Saula ge ǁaixa, tsî nē mîs ge ǁîb mûǁae tsū ge i, tsîb ge ge mî: Daviba di ge disiǀoadisiga go mā, xawe tita di ge ǀoadisigu ǀguiga go mā; tsî amase, gaosis ge ǁkhāti nîra ǁîb di kai.
1SA.18.9	Ob ge Saula Daviba mûs ǃnâ ge ūhâ i, ǁnā tsēsa xu tsî aiǃâb ǃoa.
1SA.18.12	Tsî Sauli ge Daviba ge ǃao, ǃKhūb ǁîb ǀkha hâ xui-ao, tsî Saula xub ge ǁîba ge ǂgō hâ i.
1SA.18.13	ǁNā-amagab ge Saula ǁîba xu dībē tsî ǀoadisigu di ǂamkhoese ge ǂnûi bi; tsîb ge ǁaes di ais aiǃâ ǂoa tsî gere ǂgâ.
1SA.18.15	Tsî Sauli ge mûo, kaise ǂanǃgâsenxaseb ra tanisen ǃkhaisa, ob ge ais âba ge sau.
1SA.18.16	Xawe Israeli tsî Judab hoab ge Daviba ge ǀnam i, ǁîn di ais aiǃâb ra ǂoa tsî ǂgâ xui-ao.
1SA.18.17	ǁNā-amagab ge Saula Davib ǃoa ge mî: Kō, ti ôas kais, Merabsa ta ge satsa tarase nî mā, îts ǁnâi ǃgariǀgôase ība te, îts ǃKhūb di toroga ǃkham, Sauli ge: Ab ti ǃomma tā ǁîb ǃoagu hâ; îb Filisteǁîn di ǃomma ǁîb ǃoagu hâ! ti mî xui-ao.
1SA.18.18	Xawe Davib ge Sauli ǃoa ge mî: Tari ta tita tsî tareba ti ûiba tsî ti îb ommi dina Israeli ǃnâ, o ta nî gao-aob di ǀuiǀgôa kai?
1SA.18.20	Tsî Mixals, Sauli di ôas, ge Daviba ge ǁâ; tsî Sauli ge ǂanǂanheo, os ge ǁî ǃkhaisa ǂhanu ge i ǁîb mûǁae.
1SA.18.21	Ob ge Saula ge mî: Tita ge ǁîsa nî mā bi, ǁnoa kaiba bis nîga, îb Filisteǁîn di ǃomma ǁîb ǃoagu hâ. ǁNā-amagab ge Saula Davib ǃoa: Naus ǀkhats ge nētsē nî ti ǀuiǀgôa kai, ti ge mî.
1SA.18.23	O gu ge Sauli di ǃgāga nē mîde Davib ǂgaera ǃnâ ge ǃhoa. ǃNubaib ge Daviba ge mî: Supu ǃkhaisa kha sago mûǁae, gao-aob di ǀuiǀgôa kaisa? ǀGâsa tsî ǃharaxūhesa khoeta kom titao!
1SA.18.24	O gu ge Sauli di ǃgāga ǁîsa ǁîba mîba tsî: Nēti ī mîdeb ge Daviba go ǃhoa, ti ge mî.
1SA.18.25	ǁGoasib ge Saula ge mî: Nēti go ge Daviba nî mîba: Gao-aob ge ǃkhoeǂgâsabeǁui-e ǂgao tama hâ, tsîb ge Filisteǁîgu di ǀguikaidisi aikhōga ǂgao hâ, gao-aob di khākhoen nî ǀkhaohese. Sauli ge Davibab nî Filisteǁîgu di ǃomma xu ǁnā kai ti ge ǂâi xui-ao.
1SA.18.26	O gu ge ǃgāgu âba nē mîde Daviba ge ǂanǂan. Tsîs ge ǁî ǃkhais gao-aob di ǀuiǀgôa kaib nîsa Davib mûǁae ǂhanu ge i; xawe tsēdi ge ganupe ǀoa tama ge hâ i.
1SA.18.27	ǃNubaib ge Daviba ge khâi, tsîb ge ǁîb tsî aogu âba ǃgû tsî Filisteǁîgu ǃnâ ǀgamkaidisi khoega ge ǂnau; tsî Davib ge ǁîgu di aikhōga ge ūhā, tsî gu ge gao-aoba ǀoa hâse ge ǁgui-aiǃâhe, gao-aob di ǀuiǀgôa kaib nîga. ǃNubaib ge Saula ǁîb di ôas Mixalsa tarase ge mā bi.
1SA.18.28	Tsî Sauli ge mû tsî ge ǂanǃā, ǃKhūb Davib ǀkha hâsa; tsî Mixals, Sauli di ôas ge ǁîba ge ǁâ hâ i.
1SA.18.30	Tsî Filisteǁî gaosagu gere ǂnoaǂuio, o i ge ǂoagu ge ǃādi hoadi ai ge ī, Davib ge Sauli ǃgāgu hoagu ǃgâ-ai gā-ai isa, ǀons âb ge kaise ǃgôahes kōse.
1SA.19.2	Ob ge Jonatanna Daviba ǂhôa tsî ge mî: Ti îb ge satsa ra ǃgam ǂgao. Îts ǁnâi ǁgoas ai ǂanbasen îts ǂgânǃgâs ǃnâ hâ îts gaugausen.
1SA.19.3	O ta ge tita ǂoa tsî nî ǃaub ǃnâ ti îb xōǀkhā sats nî hâ ǃkhais ai mâ, tsî ta ge sats xa ti îb ǀkha nî ǃhoa, tsî ta ge nî mû, mâ xū-i ǃaromas a ǃkhaisa, tsî ta ge ǁîsa nîra ǂhôa tsi.
1SA.19.4	Nētib ge Jonatanna Davib xa ǃgâina ge ǃhoa ǁîb îb Sauli ǀkha; tsîb ge ǁîb ǃoa ge mî: Îts gao-aotsa sa ǃgāb Davib ǃoagu tā ǁore, sa ǃoagub ǁore tama hâ tsî ǁîb di dīgu sa aiǃâ kaise a ǃgâi amaga.
1SA.19.6	Ob ge Saula Jonatanni di domma ge ǁnâuǀnam; tsî Sauli ge ge nū ǃKhūb a ûitsama ǃkhais aob ge ǃgamhe tide, ti.
1SA.19.7	Ob ge Jonatanna Daviba ge ǂgai; tsî Jonatanni ge ǁîba nē mîdi hoade ge ǂanǂan. Tsî Jonatanni ge Daviba Sauli ǃoa ge ūsī, ob ge ǁîb di ais aiǃâ ge hâ, ǁari tsî aetsēs khami.
1SA.19.8	Tsî torob ge ǁkhawa ge hâ. Ob ge Daviba ǂoa tsî Filisteǁîga ge ǃkhamū, tsîb ge ǁîga kai ǂnau-i ǀkha ge ǂnau, tsî gu ge ais âb aiǃâ ge ǁhâ.
1SA.19.10	Ob ge Saula ge ôa-am, Davibab nî ǁhâigôab âb ǀkha ǂnubiǂgoab tawa ǁhâiǁapose, xawe ǁîb ge Sauli di ais aiǃâba xu ge ǂgō, ob ge ǁhâigôaba ǂnubiǂgoab ǃnâ ge ǂgâ. ǁGoasib ge Daviba ǁhâ tsî ǁnā tsuxub ǁkhāb ǃnâ ge ûi.
1SA.19.13	Tsî Mixals ge ī-e ū tsî ǁî-e kharob ǃnâ ge ǁgui, tsîs ge pirikhō-e ǂkhapidanas â-i ai ǁgui tsî sara-i ǀkha ǁî-e ge ǃgū-ai.
1SA.19.14	Tsî Sauli ge sîsabega sîo, Daviba gu nî ūse, os ge ǁîsa: ǁÎb ge ǀaesen hâ, ti ge mî.
1SA.19.15	ǃNubaib ge Saula sîsabega ge sî, Daviba gu nî kōse, mî rase: Kharob ai ǁîba ūǂoaxa tita ǃoa, îb ǃgamhe.
1SA.19.16	Tsî sîsabegu ge sīo, mû, o i ge ī-e kharob ǃnâ hâ tsî pirikhō-i ge ǂkhapidanas â-i ai ge hâ i.
1SA.19.17	ǃNubaib ge Saula Mixals ǃoa ge mî: Tare xū-i ǃaromas kha ǁnāti go gā te tsî ti khākhoeba go ǃgû kai, ob go ûi? Os ge Mixalsa Sauli ǃoa ge mî: ǁÎb ge tita ǁga: A ta ǃgû tare xū-i ǃaroma ta nî ǃgam si? ti ge mî.
1SA.19.18	Nētib ge Daviba ǃhū tsî ge ûi, tsîb ge Samueli ǁga Ramas tawa ge sī, tsîb ge ǁîba Sauli ge dī-ū bin hoana ge ǂanǂan. Tsî ǁîb tsî Samueli tsîkha ge ǃgû tsî Najots tawa ge hâ.
1SA.19.19	Tsîn ge Saula ǂhôa tsî: Mû, Davib ge Najots tawa hâ, Ramas ǀgūse, ti ge mî.
1SA.19.21	Tsî Sauli ge ǂhôaheo, ob ge ǀnî sîsabega ge sî, tsî ǁîgu on ge ge kēbo; ǃnubaib ge Saula ǃnonaǁî sîsabega ge sî, tsî ǁîgu on ge ge kēbo.
1SA.19.22	ǁNās khaoǃgâb ge ǁkhāti ǁî-aitsama Ramas ǃoa ge ǁgôa, tsîb ge ǁnā kai tsaus, Sexus tawa ge sī, tsîb ge dî tsî: Mapa kha hâ Samueli tsî Davib tsîkha? ti ge mî. ǃNubaib ge: Mû, ǁîkha ge Najots, Ramas ǀgūse ǁgoes tawa hâ, ti ge mîbahe.
1SA.19.23	Ob ge ǁnāǀî Najots, Ramas ǀgūse ǁgoes ǃoa ge ǃgû; tsî ǁnā Gagab ǁkhāb ge ǁkhāti ǁîb ai hā, ob ge ǃgûgauǃâ ge kēbo, Najots, Ramas ǀgūse ǁgoes tawab ge sīs kōse.
1SA.19.24	Tsîb ge ǁkhāti saran âba ge ǂgaeǂui, tsîb ge ǁkhāti ge kēbo Samueli di ais aiǃâ, tsîb ge ǀōǀkhā hâse ge ǁgoe ǁnā tsēs hoasa tsî ǁnā tsuxub hoaba. ǁNā-amagan ge: Sauli ona kha kēbo-aogu ǁaegu hâ? ti ge mî.
1SA.20.1	ǃNubaib ge Daviba Najots, Ramas ǀgūse ǁgoesa xu ǁhâ tsî hā tsî Jonatanni di ais aiǃâ ge mî: Tare-e ta dī hâ tsî mâsa ti dīsāsa, sa îb di ais aiǃâ, ob ra ti ûiba ôa?
1SA.20.2	Ob ge ǁîba ge mîǀî bi: Tātsē ī tide ǃkhais, sats ge ǁō tide. Kō, ti îb ge kai ǃkhai-i kas, ǂkhari ǃkhairo-i kas hoasa dī tama hâ, titab ga aibe ǁî-e ǂhaiǂhaiba tama io; tare xū-i ǃaromab kha ti îba nē ǃkhaisa tita xu nî gaugau; ti ī tama ǃkhais.
1SA.20.3	ǃNubaib ge Daviba ǃaruǀî nū tsî ge mî: Sa îb ge îsase a ǂan, ǀkhomma ta ge sa mûǁae a hō ǃkhaisa; ǁnā-amagab ge: Ab Jonatanna ǁîsa tā ǂan, îb tā ǂhansen, ti ge mî; xawe amase, ǃKhūb a ûitsama ǃkhais ao tsî sa ǀoms a ûitsama ǃkhais ao: ǁAupe ǀgui dāǃharos ǀguis ge hâ, tita tsî ǁōb tsîkhom ǁaegu.
1SA.20.4	Ob ge Jonatanna Davib ǃoa ge mî: Sa ǀoms ra mî xū-i, ǁî-e ta ge nî dība tsi.
1SA.20.5	Ob ge Daviba Jonatanni ǃoa ge mî: Mû, ǁarib ge a ǂkham ǁkhâ, o ta ge ǂanǂansase gao-aob ǀkha ǂnû tsî nî ǂû; ǁnâi xū te re, î ta ǃnonaǁî ǃuis kōse ǃgarob ai gaugausen.
1SA.20.6	Tsî sa îb ga amase ǁkhui teo, ots ge nî mî: Davib ge kaise go ǀkhoma te, Betlehems, ǁîb di ǃās ǃoab ga ǃkhoe ti, ǁnāpas ge kurikorobe ǁguibas ǃhaos hoas disa nîra hâ xui-ao.
1SA.20.7	O mîb kao ǁîs a ǃgâi ti, o ta ge sa ǃgāta a ǂkhî; xawe ǁaixaǃarib kao, ǁnâi ǂan, ǂkhabab ǁîb tawa ǂâibasenǁapoǁapohe hâ ǃkhaisa.
1SA.20.9	ǃNubaib ge Jonatanna ge mî: Tātsē sa ǀkha ī tide ǃkhais, xawe amase ta ga hōǃâo, nē ǂkhabab ti îb tawa ǂâibasenǁapoǁapohe hâ ǃkhaisa, ǁîb xats nî hāǂamhe ǃkhaisa, o ǁnâi ǁî ǃkhaisa ǂanǂan tsi ta tide?
1SA.20.10	Ob ge Daviba Jonatanni ǃoa ge mî: Tari-e nî ǂanǂan te, sa îb ga satsa karosa xū-e ǃereamo?
1SA.20.11	ǁGoasib ge Jonatanna Davib ǃoa: Hā î khom ǃaub ǃoa ǂoa! ti ge mî; o kha ge ǁî ǀgamkha ǃgarob ǁga ge ǂoa.
1SA.20.12	Ob ge Jonatanna Davib ǃoa ge mî: ǃKhūb, Israeli Elob ao: Ti îba ta ga ôaǃnâo, nē ǁaeb ǁkhāb ai, ǁaris kas, aetsēs kas hoasa, tsî mû, Davitsa i ga ǃgâiba io, tsî ta ga sa ǃoa sî tama io tsî sa ǂgaes ǃnâ ǁî ǃkhaisa ǂhaiǂhai tama io,
1SA.20.13	ab ǁnâi ǃKhūba Jonatanni tawa nēti dī, îb nēti dīǀaro! Ti îb ga ǂkhabab sa ǃoagu hâb xa ǃgâibaheo, o ta ge tita sa ǂgaes ǃnâ ǁîsa nî ǂhaiǂhai, o ta ge nî xū tsi, ǂkhîb ǀkhats nî ǃgûse; îb ǃKhūba hâǀkhā tsi, ti îb ǀkhab ge hâ is ǁkhās khami.
1SA.20.14	Tsîts kha ǁnâi satsa, ganupe ta ga ûio, tita tawats dī tide ǃKhūb di ǃgâidība, î ta ga tā ǁō, ti?
1SA.20.15	Tsîts ge ǁkhāti sa ǃgâidība ti omsa xu ǃgaoǁnâ tide ǀamosib kōse, tsîts ge ǁkhāti dī tide, ǃKhūb ga Davib di khākhoen xa mâ-i hoa-e ǃhūbaiba xu ǃgaoǁnâ hâ io.
1SA.20.16	Nētib ge Jonatanna Davib di oms ǀkha ǃgaeǀhao-e ge dī: Ab ǃKhūba ǁîsa ǂgaoǀkhā Davib khākhoen di ǃomǁaeba xu, ti.
1SA.20.18	ǁNās khaoǃgâb ge Jonatanna ǁîb ǃoa ge mî: ǁAri a ǂkham ǁkhâ ǃnubaits ge nî ǁkhuihe, sa ǂnûǃkhais nî ǀkhaiǃnâse hōhe xui-ao.
1SA.20.19	Tsî ǃnona tsēdets ga hâtoao, ǃhaese ǁnâi ǁgôaxa, îts ǁnā ǃkhais, ǁîs tawats ge nē dīs di tsēs ai gaugausen hâ is ǃoa hā, îts Esel ti ǀon hâ ǀuis tawa hâ.
1SA.20.20	O ta ge tita ǃnona ǂāga ǁîs xōǀkhā nî ǁkhâu, ǁkhâutsâs ǁkhās khami.
1SA.20.21	Tsî mû, o ta ge ǀgôaba nî sî tsî: ǃGû îts ǂāga ôa! ti nî mî; ǀgôab ǃoa ta ga ǁgâiǂuisase mîo: Mû, ǂāgu ge satsa xu nē ǀkhāb ai hâ; ǁîga ǁnâi ū îts hā, ǂkhîb satsa hâba xuige tsî tsū xū-i a ǀkhai, ǃKhūb a ûitsama ǃkhais ao.
1SA.20.22	Xawe ǀgôab ǃoa ta ga nēti mîo: Mû, ǂāgu ge satsa xu aiǃâb ǃoa ǁgoe, ǁnâi ǃgû, ǃKhūb ge go ǃgû kai tsi xuige.
1SA.20.23	Tsî ǁnā ǃkhais, tita tsî sats tsîkhom ǁîs xa goro ǃhoas xasa, mû, ǃKhūba ab tita tsî sats tsîkhom ǁaegu hâ ǀamosib kōse.
1SA.20.24	ǃNubaib ge Daviba ǃgarob ǃnâ ge gaugausen; tsî ǂkham ǁkhâb ge hāo, ob ge gao-aoba ǂûn ǀkha ge ǂnôa i, ǂûb nîse.
1SA.20.25	Tsî gao-aob ge ǁîb di ǂnûǃkhais ai ǂnôa io, nē ǃnās ai nau ǃnādi ais ǁkhās khami ǂnûǃkhais, ǂnubiǂgoab tawa hâs ai, ob ge Jonatanna ge khâi tsî Abneri ge Sauli xōǀkhā ge ǂnû, tsî Davib di ǃkhais ge ǀkhaiǃnâse ge hōhe.
1SA.20.27	Tsî i ge sao ra tsēs ai ge ī, ǀgamǁî tsēs ǂkham ǁkhâb dis ai, Davib di ǃkhais ge ǀkhaiǃnâse hōhe ǃnubaib ge Saula ǁîb ôab Jonatanni ǃoa ge mî: Tarexasa Isaib ôab ǁaris, aetsēsa xu ǂûs tawa hā tamasa?
1SA.20.28	Ob ge Jonatanna Saula ge ǃeream: Davib ge kaise go ǀkhoma te, Betlehems ǃoab ga ǃgû, ti.
1SA.20.29	Tsîb ge ge mî: A ta ǃgû re, sida di ǃhaos ge ǁguiba-e ūhâ ǃās ǃnâ, tsî ti ǃgâsab ǂûb ge go ǁkhau te; tsî ǀkhomma ta ga sa mûǁae hō hâ io, î ta ǁnâi xūhe, î ta ti ǃgâsaga sī mû re. Nē ǃkhais ǃaromab ge gao-aots di tāb tawa hā tama hâ.
1SA.20.30	Ob ge Sauli di ǁaiba ge ǂhubi Jonatanniǀî, tsîb ge ǁîb ǃoa ge mî: Sats ǂkhabamâǃoaxas di ôatse! ǂAn tama ta ǁnâi hâ, Isaib ôabats sa taotaosasib ase ūǂuibasen hâ ǃkhaisa tsî ǀōǀkhāsib sa îs dib di taotaosasib ase?
1SA.20.31	Isaib ôab ǃhūbaib ai nî ûi tsēdi hoadi kōsets kom sats kao, sa gaosis kao ǁapoǁapohe tideo. Xuige ǁnâi sîsī îts tita ǁga ūhā kai bi, ǁōb di ôab a xuige.
1SA.20.32	ǁGoasib ge Jonatanna Sauli, ǁîb îba ǃeream tsî ǁîb ǃoa ge mî: Tare xū-i ǃaromab kha ǁnâi nî ǃgamhe? Tare xū-eb go dī?
1SA.20.34	ǁNā-amagab ge Jonatanna ǁaib âb di ǀgamsib ǃnâ tāba xu ge khâi; tsîb ge ǀgamǁî tsēs ǂkham ǁkhâb dis ai pere-i xare-e ǂû tama ge hâ i, Davib xab ra ǂhansen amaga, ǁgûb ge ǁîba ǁnāti go taotao xui-ao.
1SA.20.35	Tsî i ge ge ī ǁgoas ai, ob ge Jonatanna ǃaub ǃoa ge ǃgû, Davib xa go mîmâihe ǁaeb ai; tsî ǂkham ǀgôab ge ǁîb ǀkha ge hâ i.
1SA.20.36	Ob ge ǀgôab âb ǃoa ge mî: ǃKhoe îts ǁnā ǂāgu tita nî ǁkhâuga ôa. Ob ge ǀgôaba ge ǃkhoe, tsîb ge ǂā-e ge ǁkhâu, ǁîbab ge ǁkhâu-īǀkhāe.
1SA.20.37	Tsî ǀgôab ge Jonatanni ge ǂāba ǁkhâuǀî ǃkhais tawa sīo, ob ge Jonatanna ǀgôaba ǃhaoǃgon tsî ge mî: ǂĀba satsa xu aiǃâb ǃoa hâ tamab hâ?
1SA.20.38	ǁKhawab ge Jonatanna ǀgôaba ge ǃhaoǃgon: ǃNoe î ǃhae îts tā ǃnōsase mâ! Ob ge ǀgôab Jonatanni diba ǂāba ūkhâi tsî ǀhonkhoeb âb tawa ǁkhawa ge hā.
1SA.20.39	Xawe ǀgôab ge xū-e ge ǀū i, Davib tsî Jonatanni tsîkha ǀguikha ge ǃkhais xa ge ǂan i.
1SA.20.40	ǃNubaib ge Jonatanna sîsenūdan âba ǀgôab âba mā tsî ǁîb ǃoa: ǃGû îts ǁîna ǃās ǃnâ sī ūǂgā, ti ge mî.
1SA.20.42	ǁGoasib ge Jonatanna Davib ǁga ge mî: ǃGû re ǂkhîb ǃnâ; sa ǀgamkhom ge ǃKhūb di ǀons ǃnâ nū tsî: Ab ǃKhūba hâ tita tsî sats tsîkhom ǁaegu tsî ti surib tsî sa surib tsîn ǁaegu, ti a mîn ge nî hâ ǀamosib kōse.
1SA.21.1	ǁNās khaoǃgâb ge khâi tsî ge ǃgû; tsî Jonatanni ge ǃās ǃnâ ge sī.
1SA.21.2	ǃNubaib ge Daviba Nos tawa ge sī pristeri Ahimelexi ǁga; tsî Ahimelexi ge Daviba ǀkhū rase ǃgûǃoa tsî ge mîǀî bi: Tarexats ǀguri hâ tsî tarexats khoe-i ǀkha hâ tama hâ?
1SA.21.3	Ob ge Daviba pristeri Ahimelexi ǃoa ge mî: Gao-aob ge dīǃkhai-e mîmā te tsî go mîǀî te: Khoe-i xare-e a-i tā ǂan nē ǃkhai-i, ǁî-i ǃaroma ta go sî tsi tsî ǁî-e ta ge mîmā tsi-i xa; o ta ge ǀgôaga ǂanǂansa khoeb di hâǃkhaisa go ǂanǂan.
1SA.21.4	Tsî nēsi tare xū-ets ūhâ sa ǃomǁae? Koro perega ti ǃomǁae mā te, ǀnî xū-i hōhe ka-i hoa-e.
1SA.21.6	Ob ge Daviba pristera ǃeream tsî ǁîb ǃoa ge mî: Taradi ge amase sige xu ūdawahe go hâ i, ǃgûǂoa ta ga ǃnās hoasa i ra īs ǁkhās khami. Tsî xūn ǂkham khoegu din ge a ǃanu; tsî pereb ge ǁaupe a nau pere, nētsēb nî ǀasaba soadi ǃnâ khaihe amaga.
1SA.21.9	Tsî Davib ge Ahimelexi ǃoa ge mî: Hâb a nēpa sa ǃomǁae, ǁhâigôab kas, ǀnî gôab kas hoasa? Tita ge ti gôab kas, ǀnî ǀāxūn âtan kas hoasa ti ǃomǁae ū tama hâ, gao-aob di dīǃkhais a ǃnoesa amaga.
1SA.21.13	Ob ge Daviba nē mîde ǂgaob ǃnâ ge ǁgui; tsîb ge kaise ge ǃao Axib, Gats gao-aob di ais aiǃâ.
1SA.21.15	ǃNubaib ge Axiba ǃgāgu âb ǃoa ge mî: Kō, sago ge ra mû, nē khoeb ǃkhau hâ ǃkhaisa; tare xū-i ǃaroma go kha ǁîba ti tawa go ūhā?
1SA.21.16	Tôasi ta hâ ǃkhausan xa, o go nēba go ūhā, ti aiǃâb nî ǃkhauga? Nēba ti ommi ǃnâ sīb nî?
1SA.22.3	Tsî Davib ge ǁnāpa xu Mispes Moabǁîn dis ǃoa ge ǃgû; tsîb ge Moabǁîn di gao-aob ǃoa ge mî: A ra ti îb tsî îs tsîra sadu tawa ǂoaxa re, ǂan ta nîs kōse, tare-eb nî Eloba dī-ū te ǃkhaisa.
1SA.22.4	Ob ge ǁîra Moabǁîn gao-aob di ais aiǃâ ge ūhā, o ra ge ǁîb tawa ge hâ, Davib ge ǁaposa ǃkhais ǃnâ hâ i tsēdi hoadi kōse.
1SA.22.6	Tsî Sauli ge ge ǁnâu, Davib tsî ǁnā aogu, ǁîb ǀkha hâgu on ge ǂansa ǃkhaisa. Tsî Sauli ge ǃnoms ai haidi ǃgao ge ǂnôa i Gibeas tawa, tsî ǁhâigôab âb ge ǃomǁaeb âb ǃnâ hâ, tsî ǁîb di ǃgāgu hoagu ge ǁîb tawa ge mâ i.
1SA.22.7	ǃNubaib ge Saula ǁîb di ǃgāgu, ǁîb tawa mâgu ǃoa ge mî: ǁNâu re Benjaminni ôago, xareb kha Isaib ôaba sago hoago ǃhanagu tsî ǂauxûiǂûǃhanaga nî mā? Xareb kha sago hoago ǀoadisigu di danakhoese tsî kaidisigu di danakhoese nî mâi?
1SA.22.11	ǃNubaib ge gao-aoba ge sî, pristeri Ahimelexi, Ahitub ôabab nî ǂgai kaise tsî ǁîb îb ommi hoaragaba, ǁnā pristergu, Nobs tawa hâga; o gu ge hoatsama ge hā gao-aob tawa.
1SA.22.12	Ob ge Saula ge mî: ǁNâu re, sats Ahitub ôatse! Ob ge: Mû, nē ta a, ti ǃkhūkhoetse, ti ge mî.
1SA.22.13	Ob ge Saula ǁîb ǃoa ge mî: Tare xū-i ǃaromasa sakho ti ǃoagu ge ǃgaeǀhaosensa, sats tsî Isaib ôab tsîkho, ots pereb tsî gôab tsîkha ǁîba mā tsî Eloba ǁîba ge dîba, ǁnoaǁgui-aoseb nî ti ǃoagu khâise, nētsē i ī khami?
1SA.22.15	Nētsēs ǀguisa kha, ǁîba ta Eloba ra dîbatsoatsoasa? Tātsē! Tāts gao-aotsa sa ǃgāta xū-e ǁguiǂam tsî ti îb di ommi hoaragaba; sa ǃgāta ge nē xūn hoan xa xū-i xare-e go ǂan tama hâ i, ǂkhari-i kas, kai-i kas hoasa.
1SA.22.16	Xawe gao-aob ge ge mî: ǁŌts ge nî, Ahimelexse, sats tsî sa îb ommi digo hoago.
1SA.22.17	Ob ge gao-aoba ǃkhoe-aogu, ǁîb tawa mâgu ǃoa ge mî: Mâǀgū î go ǃKhūb di pristerga ǃgam, ǁîgu di ǃommi ǁkhāti Davib ǀkha hâ xuige tsî ǁîb ra ǃhū ǃkhaisa gu a ǂan xawe ti ǂgaes ǃnâ ǂhaiǂhai tama hâ xuige. Xawe gao-aob ǃgāgu ge ǁîgu ǃomma ǀhōǂui ǂgao tama ge i, ǃKhūb pristerga gu nî ǂnû-aise.
1SA.22.18	ǃNubaib ge gao-aoba Doegi ǃoa ge mî: Satsa ǃoa mâ îts pristerga ǃgam. Ob ge Doegi, Edomǁîba ǃoa tsî pristerga ge ǃgam, tsîb ge ǁnātsē ǁkhaisadisikoroǀa aogu, lineǁkhaib saraba anasen hâga ge ǃgam.
1SA.22.20	Xawe ǀguib Ahimelexi, Ahitub ôab di ôagu dib, Abjatar ti ǀon hâb ge ge ûi; tsîb ge ǁîba Daviba ge ǁhâsao.
1SA.22.21	Tsî Abjatari ge Daviba ge ǂhôa, Sauli ge ǃKhūb di pristerga ǃgam ǃkhaisa.
1SA.22.23	Tita ǀkha hâ îts tā ǃao; ti ǀomsa ga ôa-i ge sa ǀomsa ra ôa-e; ots ge tita tawa sâu sase nîra hâ.
1SA.23.2	Ob ge Daviba ǃKhūba dî tsî ge mî: ǃGû tsî ta nî nē Filisteǁîna ǂnau? Ob ge ǃKhūba Davib ǃoa ge mî: ǃGû îts Filisteǁîna ǂnau îts Keilasa ore.
1SA.23.3	Xawe Davib di aogu ge ǁîb ǃoa ge mî: Mû, sige ge nēpa Judab ǃnâ ǀnai ra ǃao; tsî matikōse ǁnās ǃgâ-ai, Keilas ǃoa ge ga Filisteǁîn di toroǂnubidi ǃoagu ǃgûo?
1SA.23.4	ǃNubaib ge Daviba ǃKhūba ǃaruǀî ge dî; tsî ǃKhūb ge ǁîba ǃeream tsî ge mî: Khâi îts Keilas ǃoa ǁgôa, tita ge Filisteǁîna sa ǃomǁae nîra mā xuige.
1SA.23.7	Tsî Sauli ge ǂanǂanhe, Davib Keilas tawa ge sī ǃkhaisa, ob ge Saula ge mî: Elob ge ǁîba ti ǃomǁae go māǁnâ, ǂganamheb hâ xui-ao, ǁāgu tsî ǁkhaeǀurigu tsîga ūhâ ǃās ǃnâb go ǂgâo.
1SA.23.8	ǃNubaib ge Saula ǁaes hoasa ǃkhammi ǁga ge ǂgai kai, Keilas ǃoa ǁgôa tsî gu nî Daviba ǁîb di aogu ǀkha xāǂgāse.
1SA.23.10	Tsî Davib ge ge mî: ǃKhūtse, Israeli Elotse, sa ǃgāta ge ǂanǂansase go ǁnâu, Sauli Keilas ǃoa hā tsî ǃāsa tita ǃaroma hîǀhurusa ra ôa-am ǃkhaisa.
1SA.23.11	Keilas di ǁgâuǁîga kha māǁnâ te gu nî ǁîb ǃomǁae? Saula kha ǁgôaxab nî, sa ǃgāta go ǁnâu khami? ǃKhūtse, Israeli Elotse, sa ǃgāta ǂanǂan re ǁî ǃkhaisa. Ob ge ǃKhūba: ǁGôaxa nî, ti ge mî.
1SA.23.12	ǁNās khaoǃgâb ge Daviba ge mî: Keilas di ǁgâuǁîga kha māǁnâ gu nî tita tsî ti aogu tsîge Sauli ǃomǁaeb ǃnâ? Ob ge ǃKhūba: Māǁnâ tsî nî, ti ge mî.
1SA.23.13	ǁGoasib ge Davib tsî ǁîb di aogu ǃnanikaidisi nî iga khâi tsî Keilasa xu ge ǂoa, tsî gu ge ǃgû ǁkhā gu a ǃkhai-i ǃoa ge ǃgû. Tsî Sauli ge ǂhôaheo, Davib ge Keilasa xu ûiǂoa ǃkhaisa, ob ge ǃgûǂoasa ge ǀû.
1SA.23.15	Tsî Davib ge ge mû Sauli go ǂnauǂui ǃkhaisa, ǁîb di ǀomsab nî ôaga; tsî Davib ge ǃgaroǃhūb Sifi ǃnâ, Hores tawa ge hâ i.
1SA.23.16	ǃNubaib ge Jonatanni Sauli ôaba khâi tsî ge sī, Davib tawa ǀgomhaixa ǃkhais ǃnâ, tsîb ge ǁîb di ǃomma Elob ǃnâ ge ǀgaiǀgai.
1SA.23.20	Îts ǁnâi ǃhaese ǁgôa, gao-aotse, sa ǀoms di turab hoab ǃoa, o da sida anu hâ, ǁîba gao-aots ǃomǁae māǁnâsa.
1SA.23.21	ǁGoasib ge Saula ge mî: ǃKhūba ǀkhaebahe hâse du ī, tita ǂama du go ǀkhom amaga.
1SA.23.22	ǃGû ǁnâi î du ǃaruǀî ǁî ǃkhaisa kōkō, î du ǂan î du mû ǃgûmab ra ǃkhais hoasa, tsî tari-i ǁnāpa go mû bi ǃkhaisa; kaiseb ra gā-aise sîsen, tin ra mî xui-ao.
1SA.23.24	ǃNubain ge khâi tsî Sauli di ais aiǃâ Sifi ǃoa ge ǃgû. Tsî Davib tsî ǁîb di aogu ge ǃgaroǃhūb Maonni ǃnâ ge hâ i ǂgāb ai ǃgaroǃhūb amǀkhābǀî.
1SA.23.25	O gu ge Sauli tsî ǁîb di aogu tsîga ǁkhāti ge ǃgû, ôa bi gu nîse. ǁÎs ge Daviba ge ǂhôahe, ǃhaoba xu go ǁgôaxab tsî ǃgaroǃhūb Maonni ǃnâ hâba. Tsî Sauli ge ǁnâuo, ob ge Daviba ge ǃkhoeǃgon ǃgaroǃhūb Maonni ǃnâ.
1SA.23.26	Tsî Sauli ge ǃhommi nēxa ǀkhāb ai ge ǃgû tsî Davib tsî ǁîb di aogu tsîga ǃhommi nau ǀkhāb ai. Tsî i ge ge ī, Davib ge ǃhae ǃkhaisa, Sauli di aisa xub nî ǁhâǂoaga, ǃnubai gu ge Sauli tsî ǁîb di aoga Daviba ge ǃnamiǂgā, ǁîba gu nî ǃkhōse.
1SA.23.27	ǁGoasib ge sîsabeba Sauli tawa hā tsî ge mî: ǃHae, îts hā, Filisteǁîn ge ǃhūb ǃnâ go ǁnāǂgâxa xuige.
1SA.23.28	ǃNubaib ge Saula Daviba ǃkhoeǃgonsa xu oa tsî Filisteǁîna ge ǃgûǃoa; ǁnā-amagas ge ǁnā ǃkhaisa Sela Hammaxlekot ti ge ǂgaihe.
1SA.24.1	Tsî Davib ge ǁnāpa xu doeǃapa tsî Engedib di ǁaposa ǃkhaidi ǃnâ ge hâ.
1SA.24.2	Tsî i ge ge ī, Sauli ge Filisteǁîn khaoǃgâba xu hā ǃnubain ge ǁîba ǂanǂan tsî: Mû, Davib ge ǃgaroǃhūb, Engedib ǃnâ hâ, ti ge mî.
1SA.24.3	ǁGoasib ge Saula Israeli hoaragaba xu ǃnonaǀoadisi ǃkhōǂuihesa aoga ū tsî ge ǃgû, Davib tsî ǁîb di aogab nî ôase ǁKhâiseǃhaob ai.
1SA.24.5	ǃNubai gu ge Davib di aoga ǁîb ǃoa ge mî: Mû, nēs ge ǁnā tsēs, ǃKhūb ge ǁîs xa sa ǃoa mîsa: Kō, tita ge sa khākhoeba ǃomǁaeb âts ǃnâ nîra mā, ots ge ǁîba nîra dī-ū, sa mûǁae i a ǃgâi khami. Ob ge Daviba khâi tsî ǂause Sauli anaǂamxūb ǂao-e ge ǃgaoǁnâ.
1SA.24.6	Xawe i ge ǁnās khaoǃgâ ge ī, Davib ge ǂgaoǂans âb xa ǂhanihe ǃkhaisa, Sauli saraǂao-eb go ǃgaoǁnâ amaga.
1SA.24.7	Ob ge ǁîb di khoegu ǃoa ge mî: Ab ǃKhūba ǁîsa xu sâu te, î ta ǁî ǃkhaisa tā dī ti ǀhonkhoeb tawa, ǃKhūb di ǂkhauǀkhāsabeb tawa, î ta ti ǃomma ǁîbǀî tā ǀhōǂui; ǃKhūb di ǂkhauǀkhāsabeb a amaga.
1SA.24.8	Tsî Davib ge khoegu âba mîdi ǀkha ǁkhaedawa tsî ǁîga mā-am tama ge i, Sauli ǃoagu gu nî khâi ǃkhaisa. Tsî Sauli ge ǁhoaba xu khâi tsî daob âba ge ǃgû.
1SA.24.9	ǁNās khaoǃgâb ge Daviba ǁkhāti khâi tsî ǁhoaba xu ǂoa tsî Saula ǃhaoǃgon tsî ge mî: Ti danakhoe gao-aotse! Ob ge Saula ge kōnǃgâ, tsî Davib ge ais âb ǀkha ǃhūb ai ǁnāǁgoe tsî ge ǃgamǃgâ.
1SA.24.10	Tsî Davib ge Sauli ǃoa ge mî: Tarexats ra khoen di mîde ǃgâ: Mû, Davib ra sa ǂkhababa ôa? ti ra mîna.
1SA.24.11	Kō, nētsē ra ge sa mûra go mû, ǃKhūb nētsē satsa ti ǃomǁae go mā ǃkhaisa nē ǁhoab ǃnâ; tsîn ge a ta ǃgam tsi, ti go mî, xawe ta ge tita satsa go sâu tsî: Tita ge ti ǃomma ǀhōǂui tide ti ǀhonkhoetsǀî, ǃKhūb di ǂkhauǀkhāsabets a amaga, ti go mî.
1SA.24.12	Kō re, ti îtse, kō re ti ǃomǁae sa anaǂamsarab di ǂao-e! Sa anaǂamsarab di ǂao-e ta go ǃgaoǁnâ ǃnubai ta ge ǃgam tsi tama hâ, xuige ǂanǃā îts mû, ti ǃomǁae i ǂkhaba-i xare-i tsî ǃûǂam-i xare-e hâ tama tsî sa ǃoagu ta ǁore tama hâ ǃkhaisa; xawets ge satsa ti ǀomsa ra sauruǃgon, ǁîsats nî ūbēse.
1SA.24.14	ǂKhoamîs abogu dis ra mî khami: Eloxoresana xus ra eloxoresasisa ǀkhī; xawe ti ǃommi ge sa ǃoagu hâ tide.
1SA.24.15	Tari-ets, Israeli gao-aotsa go ǃgûǂoaba? Tari-ets ra sauruǃgon? ǁŌ hâ ari-e? ǀGui ǃaedaro-i ǀgui-e?
1SA.24.16	Îb ǃKhūba ǂhanuǂhanu-aose ī îb ǀgoraǃgâ tita tsî sats tsîkhom ǁaegu, îb kōkō îb ti ǂnoaguǃkhai-e ǂnoaguba te îb ǀgora te sa ǃomma xu.
1SA.24.17	Tsî i ge ge ī, Davib ge nē mîdi hoade Sauli ǃoa ǃhoatoao, ob ge Saula ge mî: Sa domma nēba, ti ôa Davitse? Tsîb ge Saula dommi âba ūkhâi tsî ge ā.
1SA.24.18	Tsîb ge Davib ǃoa ge mî: Sats ge tita xa a ǂhanu-ai; sats ge ǃgâiba tita go dīdawa-am, tsî tita satsa ǂkhababa go dīdawa-am xui-ao.
1SA.24.19	Sats ge nētsē go ǁgau te, ǃgâibats go dī-ū te ǃkhaisa, ǃKhūb ge tita sa ǃomǁae go mā, xawets ǃgam te tama hâ xui-ao.
1SA.24.20	Khoe-i ga khākhoeb â-e hō-o, xare i kha ǃgâi daob ai ǁîba nî ǃgû kai? ǁNā-amaga ab ǃKhūba ǃgâiba dīdawa-am tsi ǁnā xūn, nētsēts go dī-ū ten ǃaroma.
1SA.24.22	Îts ǁnâi nūba te ǃKhūb tawa, ti suribats ti khaoǃgâ ǃhūǃnomasi tidesa tsî ti ǀonsats ti îb di omma xu ǀari tidesa.
1SA.24.23	ǃNubaib ge Daviba Saula ge nūba. Tsî Sauli ge ommi âb ǃoa ge ǁaru, xawe Davib tsî ǁîb di khoegu tsîgu ge ǁaposa ǃkhaidi ǃoa ge ǃapa.
1SA.25.2	Tsî aob ge ge hâ i Maons tawa, tsî dīxūn âb ge Karmels tawa ge hâ i; tsî nē aob ge kaise ge kai i, tsîb ge ǃnonaǀoadisi gūn tsî ǀguiǀoadisi pirin tsîna ge ūhâ i; tsîb ge gūn âba gere ǂkhom Karmels tawa.
1SA.25.3	Tsî ǀons aob dis ge ge Nabal i, tsî ǀons ǁîb di taras dis ge Abigail ge i; tsî taras ge ǃgâi ǁnâuǃāb â-i tsî îsa īsib â-i tara ge i, xawe aob ge karosa tsî tsūdīgu â-i ao ge i, tsîb ge Kalebǁî ge i.
1SA.25.4	Tsî Davib ge ǃgaroǃhūb ǃnâ ǁnâuo, Nabali gūn âba ra ǂkhom ǃkhaisa,
1SA.25.5	ob ge Daviba disi ǂkham khoega ge sî; tsî Davib ge ǂkham khoegu ǃoa ge mî: ǃGûǃapa go re Karmels ǃoa, tsî Nabali tawa go ga sīo, o go ge ǁîba ti ǀons ǃnâ ǃgâihâsib âb xa nî dî;
1SA.25.6	tsî go ge ǁnā ǃgâibahe raba ǃoa nî mî: ǂKhîba ab hâǀkhā tsi, tsî sa ommi ǀkha ab ǂkhîba hâ, tsî ūts hân hoana an ǂkhî!
1SA.25.7	Tsî nēsi, tita ge go ǁnâu, gūǂkhomaogats ūhâ ǃkhaisa; kō, sa ǃûi-aogu hîats ūhâgu ge sige ǀkha ge hâ i, sige ge ǁîga tsū xū-e dī-ū tama hâ, tsî gu ge ǁkhāti xū-e ǁkhui tama ge hâ i, Karmels tawa gu ge hâ i tsēdi hoade.
1SA.25.8	Sa ǂkham khoega dî, o gu ge nî ǂanǂan tsi; î ge ǁnâi siǂkham khoege sa mûǁae ǀkhomma hō, ǃgâitsēs ai ge go hā xuige; îts ǁnâi sa ǃgāge tsî sa ôab Daviba mā re, sa ǃommi ga hō xū-i hoa-e.
1SA.25.9	Tsî Davib di ǂkham khoegu ge hā tsî Davib di ǀons ǃnâ ǁnā mîdi hoade Nabali ǃoa ǃhoao, o gu ge ge ǃnō.
1SA.25.10	Ob ge Nabala Davib di ǃgāga ǃeream tsî ge mî: Tariba Daviba tsî tariba Isaib ôaba? ǂGuigu ge nētsē ǁnā ǃgāgu hîa ra xoresenga, mâb hoaba ǁîb di ǀhonkhoeba xu.
1SA.25.11	Tita ǁnâi ti pere-i tsî ti ǁgam-i tsî ǁgan-i hîa ta ǂkhomaoga go ǂāba-e ū tsî nî ǁî-e khoega mā, ǀū ta aga, mapa xu gu hâsa?
1SA.25.12	ǃNubai gu ge Davib di ǂkham khoega ǁîgu di daob ǃoa ge unusen; tsî gu ge oa tsî sī tsî saogubes ai ge ǂhôa bi nē mîdi hoade.
1SA.25.13	Ob ge Daviba ǁîb di khoegu ǃoa ge mî: Ab mâb hoaba gôab âba ǃgae. ǃNubaib ge mâb hoaba gôab âba ge ǃgae, tsî Davib on ge gôab âba ge ǃgae; tsî gu ge Davib khaoǃgâ hakakaidisi nî ī khoega ge ǃgûǃapa, tsî ǀgamkaidisigu ge xūn tawa ge hâ.
1SA.25.14	Xawe ǂkham khoegu di ǀguib ge Abigails, Nabali tarasa ǂhôa tsî ge mî: Mû, Davib ge ǃgaroǃhūba xu sîsabega go sî, sada ǀhonkhoeba gu nî ǀkhaese, xaweb ge ǁîga go ǀao.
1SA.25.15	Khoegu ge kaise ǃgâi khoese ība da ge i xawe; tsî da ge ǁkhāti tsū xū-e dī-ūhe tama ge hâ i, tsî da ge xū-e ǁkhui tama ge hâ i, ǁîb ǀkha da ge hâǁae tsēdi hoade, ǃgarob ai da hâ hîa.
1SA.25.16	ǁÎgu ge ǂnubiǂgoase ge hâǂnamipe da hâ i tsuxuba tsî tsēa, ǁîgu ǀkha da ge hâ i tsēdi hoade, gūna ra ǃûiǃâ.
1SA.25.17	ǂAnǃā ǁnâi îs mû, tare-es nî dī ǃkhaisa; ǂkhabab ge sada ǀhonkhoeb tsî ǁîb di ommi hoaragaba ǂâibahe hâ xuige; tsî ǁîb ge a Beliali ôa, khoe-i ge ǁîb ǀkha ǃhoa ǁoa.
1SA.25.18	ǃNubais ge Abigailsa ǃhae tsî ge ū ǀgamkaidisi perega tsî ǀgam ǁhōkha ǂauxûib ǀkha tsî koro ǁāǁāhe hâ gūga tsî koro ǀguirogu ǁnaruǀkhāhe hâ ǃhorob ǀkha tsî ǀguikaidisi ǂâun peregu tsî ǀgamkaidisi ǀnomaǂûn narudi tsîna tsî ǁîna eseln ai ge ǃgae.
1SA.25.19	Tsîs ge ǂkham khoegu âs ǃoa ge mî: Ti ais aiǃâ ǃgû, mû, tita ge sago khaoǃgâ nî sī. Xawe ǁîs di aob Nabalas ge ǁîsa ǂanǂan tama ge i.
1SA.25.20	Tsî i ge ge ī, eseli ais ra ǃgapi hîas ge ǂganǃgâsa ǃkhais ǃhommi dis tawa sī ǃkhaisa, tsî mû, o gu ge Davib tsî ǁîb di khoegu tsîga ǁîsa ge ǁgôaxaǃoa, tsîs ge ǁîgu ǀkha ge ǀhû.
1SA.25.21	Tsî Davib ge ge mî: Amase ta ge ǁause nēb ǃgaroǃhūb ǃnâ ūhâ xūn hoana gere sâu; o i ge ūb hâ xūn hoan xa xū-i xare-e ge ǁkhuihe tama hâ i; xawe ǁîb ge ǂkhababa ǃgâib ama go dīdawa-am te.
1SA.25.22	Ab ǁnâi Eloba Davib di khākhoen tawa dī nēti îb ǁnāti dīǀaro, ǁîb ūhân hoan xa ta ga ǁaris kōse ǃgauo, ǁî-i ǂnubiǂgoab ai ra ǀkham-e.
1SA.25.23	Tsî Abigails ge Daviba mûo, os ge ǃnoesase esela xu ge ǁgôaxa; tsîs ge Davib di ais aiǃâ ǁîs di ais ai ǁnāǁgoe tsî ǃhūb ai ge ǃgamǃgâ.
1SA.25.24	Tsîs ge ǂaira âb tawa ǁnā tsî ge mî: Ti ǃkhūkhoetse, as dīsāsa ti re, î ta sa ǃgāta sa ǂgaera aiǃâ ǃhoa îts sa ǃgāta di mîde ǁnâu.
1SA.25.25	Ti ǃkhūkhoetse, tā sa ǂgaoba nē Beliali khoeb ai ǂnûi, Nabali ai; ǀons âb ī khamib ge ǁîba ī, ǁîb di ǀons ge a Nabal, tsî gâresib ge ǁîb ǀkha hâ; tsî tita sa ǃgāta ge ti ǃkhūkhoets di ǂkham khoegu hîats ge sîga mû tama go hâ i.
1SA.25.26	Tsî nēsi, ti ǃkhūkhoetse, ǃKhūb a ûitsama tsî sa ǀoms a ûitsama ǃkhais aob ge ǃKhūba ǁnāb, satsa go ǂhaniba, ǀaoǂnâxūs ǀkha ǁnāpa sīsa, sa ǃommi nî ore tsiga; tsî nēsi an sa khākhoen tsî ǀhonkhoetsǀî ǂkhababa ra ôana Nabali khami ī kaihe.
1SA.25.27	Tsî nēsi, mû, nēb ge ǀkhaeb, sa ǃgāta ti ǀhonkhoetsa go ūhābaba ǁnā ǂkham khoegu, ti ǀhonkhoets di dāǃharode ra saogab nî māhese.
1SA.25.28	Sa ǃgāta ǁnâi ǃûǂamsa ǀûba re, ǃKhūb ge ǂanǂansase ti ǀhonkhoetsa ǁaposa omma nîra dība, ti ǀhonkhoets ra ǃKhūb di toroga ǃkham, tsî ǂkhaba-i xare-i sa ǃnâ hâts a tsēde xu hōhe tama ge hâ i xui-ao.
1SA.25.29	Khoe-i ga khâio, satsa i nî ǃgôaǃgon tsî sa ǀomsa i nî ôaga, as ǁnâi ti ǀhonkhoets di ǀomsa ǃgaeǁaehe hâ ûitsaman di ǀgamiros ǃnâ ǃKhūb, sa Elob tawa; xawe ǀomdi sa khākhoen dideb ge ǃgoaǃkhais jaboxūs disa xu nî ǂnoaǂui.
1SA.25.31	os ge ǁîsa ti ǀhonkhoetsa ǁnope xūse tsî ǁgonǁgonǂgaos ǂgaob dise ība tide, ǀhapiǃkhai-i osets ge ǀaoǂnâxū tama tsî ti ǀhonkhoets ge ǁî-aitsama oresen tama hâ, ti; tsî ǃKhūb ga ti ǀhonkhoetsa ǃgâidī-ūo, îts ǁnâi sa ǃgāta xa ǂâi re.
1SA.25.32	ǃNubaib ge Daviba Abigails ǃoa ge mî: Ab ǃkhōǀkhāhe ǃKhūb, Israeli Elob, nētsē sasa tita go sîǃoaba.
1SA.25.33	Îs ǃkhōǀkhāhe sa ǀapesa, îs sasa ǃkhōǀkhāhe, nētsē tita ǀaoǂnâxūsa xu go ǁkhaedawasa, ti ǃommi ore te tidega.
1SA.25.34	Amase, ǃKhūb, Israeli Elob, ǂkhabase ta nî dī-ū sisa go ǂkhā teb a ûitsama ǃkhais ao: Sas ga ǃhae tsî ǃgûǃoa te tama hâ io, o i ge ga Nabali din xa ǂnubiǂgoab ai ra ǀkham-e ǃgau tama ga hâ, ǁgoas kōse.
1SA.25.35	ǃNubaib ge Daviba ǁîs di ǃomǁaeba xu ǁîbas go ūhāba xūna ū tsî ǁîs ǃoa ge mî: ǃGû re ǂkhîb ǀkha sa ommi ǃoa; mû, tita ge sa domma go ǁnâuhō tsî sa aisa go ǃkhōǃoa.
1SA.25.36	Tsî Abigails ge Nabali tawa sīo, mû, ob ge ǂûǁae-e ge ūhâ i ommi âb ǃnâ, gao-aob ǂûǁae-i xase, tsî Nabali di ǂgaob ge ǁî-i xa ǃgâiaǂgao tsî kaise ākhanu ge hâ i; ǁnā-amagas ge mî-i xare-es ge ǃhoaba bi tama hâ isa, ǂkhari-i kas, kai-i kas hoasa, ǁgoas ge ǁgoas kōse.
1SA.25.37	Tsî i ge ǁgoas ai ge ī, ǂauxûib ge Nabala xu ǂoao, os ge taras âba nē mîde ge ǂanǂan bi. ǃNubaib ge ǂgaob âba ǁîb di ǃnāb ǃnâ ge ǁō, tsîb ge ǀui-i ase ge ī.
1SA.25.38	Tsî i ge disi nî ī tsēde ǁnās khaoǃgâ ge ī, ǃKhūb ge Nabala ǂnau ǃkhaisa, ob ge ge ǁō.
1SA.25.39	Tsî Davib ge ǁnâuo Nabali ǁō hâ ǃkhaisa, ob ge ge mî: Ab ǃkhōǀkhāhe ǁnā ǃKhūb, ti ǃharaxūb di ǂnoaguba Nabali ǃomma xu go ǂnoaguba teb tsî ǁîb di ǃgāta ǂkhababa xu go ǁkhaedawaba; tsî ǃKhūb ge ǂkhabab Nabali diba ǁîb di danas ai go hā kai. Tsî Davib ge sî tsî Abigailsa ge ǂgan kai, îb ǁîsa tarase ūga.
1SA.25.40	Tsî Davib di ǃgāgu ge Abigails ǁga sīo Karmels tawa, o gu ge ǁîsa ǃhoa-ū tsî ge mî: Davib ge sige sa ǃoa go sî, taraseb nî sasa ūga.
1SA.25.41	ǃNubais ge khâima tsî ais âs ǀkha ǃhūb ai ǁnāǁgoe tsî ge mî: Mû, sa ǃgāta a ta ǃoabasabese ī ti ǀhonkhoets di ǃgāgu ǂaide nî ǁāse.
1SA.25.43	Tsî Ahinoams, Jesreels disab ge Daviba ǁkhāti ge ū; nēti ra ge ǁîǀgamra ǁkhāti ge ǁîb di tara kai.
1SA.26.2	ǃNubaib ge Saula khâi tsî ǃgaroǃhūb Sifi ǃoa ge ǁgôa tsî ǃnonaǀoadisi khoegu, Israela xu ǃkhōǂuihe hâga ǁîb ǀkha, Daviba gu nî ôase, ǃgaroǃhūb Sifi ǃnâ.
1SA.26.3	Tsî Sauli ge ǃnoms Haxilas dis, ǃgaroǃhūb ǃoa-ai daob amǃgâ hâs ai ge ǁgoe; xawe Davib ge ǃgaroǃhūb ǃnâ hâ tsî ge mû, Sauli ǁîb khaoǃgâ ǃgaroǃhūb ǃoa ra hā ǃkhaisa.
1SA.26.4	Davib ge ǃkhē-aoga sîǂui tsî ǁnâuǃā, Sauli amase ra hā ǃkhaisa xui-ao.
1SA.26.6	ǁGoasib ge Daviba ǃeream tsî Ahimelexi, Hetiǁîb, tsî Abisaib, Serujas ôab, Joab di ǃgâsab ǀkha ǃhoa tsî ge mî: Tariba tita ǀkha Sauli ǃoa ǁgoeǃkhais ǃnâ nî ǁgôa? Ob ge Abisaiba: Tita ge nî ǃgûǁgôaǀkhā tsi, ti ge mî.
1SA.26.7	Nēti kha ge Davib tsî Abisaib tsîkha tsuxuba ǁaes tawa ge sī; tsî mû, Sauli ge kunidi mâǃkhais ǃnâ ge ǁomǁgoe i, tsî ǁhâigôab âb ge ǁîb di danaǂam ǃhūb ǃnâ ǃkhāǂgāhe ge hâ i, tsî Abneri tsî ǁaes ge ǁîb ǂnamipe ge ǁgoe i.
1SA.26.9	Xawe Davib ge Abisaib ǃoa ge mî: Tā hîǀhuru bi; tari-e ǁî-i di ǃomma ǃKhūb ǂkhauǀkhāsabeb ai ǁgui tsî nî ǀhapiose hâ-e?
1SA.26.11	xawe ta tā ībahe, ti ǃomma ta nî ǃKhūb ǂkhauǀkhāsabeb ai ǁgui ǃkhaisa; îts ǁnâi ǁhâigôab, danaǂam mâba ū tsî ǁgamxapas tsîra î khom ǃgû.
1SA.26.13	Tsî Davib ge nauǃnani ǃgâuo, ob ge ǃhommi di ǂaob ai ǃnūseba xu ge mâ, hara ǃkhai-i ge ǁîgu ǁaegu hâ is kōse.
1SA.26.14	Ob ge Daviba ǁaes ǃoa ge ǃhao tsî Abneri, Neri ôab ǃoa tsî ge mî: ǃEreamts kha tide, Abnertse? ǃNubaib ge Abnera ǃeream tsî: Taritsa sats, gao-aob ǃoa ra ǃhaotsa? ti ge mî.
1SA.26.15	ǁGoasib ge Daviba Abneri ǃoa ge mî: Ao tamatsa kha ǁnâi satsa? Tsî tari-e sats khami ī, Israeli ǃnâ? Tarexats kha ǁnâi sa ǀhonkhoeb, gao-aob ǂama ǃûi tama hâ? ǀGuib ǁaes dib kom go sī hâ io, gao-aob, sa ǀhonkhoebab nî hîkākāseo.
1SA.26.16	Nē ǃkhais hîats go dīs ge ǃgâi tama hâ; ǃKhūb a ûitsama ǃkhais ao go ge sago, ǀhonkhoeb âgo, gao-aoba ǃûi tama hâgo a ǁōb di ôa. Tsî nēsi kō mapa ra gao-aob di ǁhâigôab tsî ǁgamxapas tsîra, danaǂam go mâ ira hâ ǃkhaisa.
1SA.26.17	Tsî Sauli ge Davib di domma ǂanǃā tsî ge mî: Sa domma nēba, ti ôa Davitse? Ob ge Daviba ge mî: Ti dommi ge a ǁî, ti ǀhonkhoe gao-aotse.
1SA.26.18	Ob ge ǁîba ǃaruǀî ge mî: Tare xū-i ǃaromats kha ti ǀhonkhoetsa sa ǃgāta nēti ra ǃgôaǃgon? Tare xū-e ta kha ǁnâi go dī? Tsî mâ ǂkhaba-e kha ti ǃomǁae hâ?
1SA.26.19	Tsî nēsi, îts ǁnâi ti ǀhonkhoe gao-aotsa ǁnâu sa ǃgāta di mîde. ǃKhūb ga ti ǃoagu ǂgāǃnâ tsio, ab ǁîba ǂûǁguibasa ǃkhao! Xawe khoen ôan ga io, on ge ǃKhūb di ais aiǃâ ǀâxarexuhe hâ, nētsēn ra ǂhāxu te amaga, ǃKhūb di ǀumisa ta ǂae-aiǁapo ǁkhā tamas kōse: ǃGû îts ǀkhara eloga ǃoaba, ti mî tsî.
1SA.26.20	Tsî nēsi ti ǀaoba ab tā ǃhūb ai ǁnā, ǃKhūb di ais aiǃâba xu ǃnū hâǃâ: Israeli di gao-aots ge go ǃgûǂoa ǀgui ǃaeda-i ǀgui-ets nî ôase, ǃhomgu aits ra ǃhao-e ǃau khami.
1SA.26.21	ǃNubaib ge Saula ge mî: Tita ge go ǁore, oa re ti ôa Davitse, tita ge ǃaruǀî ǂkhaba-i xare-e dī-ū tsi tide, ti ǀoms go nētsē sa mûǁae ǃgomǀgausa i xui-ao; mû, tita ge gârese go dī, tsî ta ge kaise go ǁhapu.
1SA.26.22	ǃNubaib ge Daviba ǃeream tsî ge mî: Mû, nēb ge hâ gao-aots di ǁhâigôaba; ab ǁnâi ǂkham khoegu di ǀguiba ǃgâuxa îb ū bi.
1SA.26.23	Tsî ǃKhūba ab mâb hoaba mādawa-am ǁîb di ǂhanu-aisib tsî ǁîb di ǂgomǂgomsasiba; ǃKhūb ge satsa nētsē ti ǃomǁae go mâ hâ i, xawe tita ge ti ǃomma ǀhōǂgui ǂgao tama go i ǃKhūb ǂkhauǀkhāsabetsǀî.
1SA.26.24	Tsî kō, sa ǀoms nētsē ti mûǁae ǀgapiǃgôasa go is ǁkhās xase as ti ǀomsa ǃKhūb mûǁae ǀgapiǃgôasase ī, îb ǁîba tita ore ǂōǂōsib hoaba xu.
1SA.26.25	ǃNubaib ge Saula Davib ǃoa ge mî: ǀKhaehets ge hâ ti ôa Davitse! Sats ge ǁîsa amase nîra dī, tsîts ge ǁkhāti amase nîra dan. ǃNubaib ge Daviba ǁîb di daoba ge ǃgû, tsî Sauli ge ǁîb di ǃkhais ǃoa ge oa.
1SA.27.1	Tsî Davib ge ǂgaob âb ǃnâ ge mî: Nēsi ta ge ǀguitsē Sauli di ǃomǁae nî ǁō. ǃGâi-i xare-i ge nēpa a ǀkhai, î ta ǃhaese Filisteǁîn di ǃhūb ǃnâ ûisī, ob ge Saula tita xa nî ǂkhabuǂâi, ǃaruǀîb nî tita Israeli di ǀkharib hoab ǃnâ ôasa, o ta ge ǁîb ǃomǁaeba xu nî ûiǂoa.
1SA.27.4	Tsî Sauli ge ǂhôaheo, Davib Gats ǃoa go ǃhū ǃkhaisa, ob ge ǃaruǀî ǁîba ôa tama ge i.
1SA.27.5	Tsî Davib ge Axib ǃoa ge mî: ǀKhomma ta ga sa mûǁae hō-o, î ta ǁnâi ǃkhai-e māhe ǃhūb ǃādi di ǀguis ǃnâ, î ta ǁnāpa ǁan; kō, tarexa ta sa ǃgāta sa ǀkha gao-aosi ǃās ǃnâ nî ǁan?
1SA.27.7	Tsî tsēdi, Davib Filisteǃhūb ǃnâ ge ǁan hâ idi ge ǀgui kurib tsî haka ǁkhâga ge i.
1SA.27.8	Tsî Davib ge khoegu âb ǀkha ge ǃapa, tsî gu ge Gesurǁîn, Girsǁîn tsî Amalekǁîn tsîna ge hāǂam, ǁîn hugasa xu ǃhūb di ǁansabe ge i xui-ao, Surs ǃoats ra ǃgû khami tsî Egipteǃhūb kōse.
1SA.27.9	Tsî Davib ge ǁnā ǃhūba ge ǂnau, tsîb ge ao-i kas, tara-i kas hoasa ûi kai tama ge i; ǁkhātib ge gūn, goman, eseln, kameln tsî saran tsîna ū tsî oa tsî Axib ǃoa ǁkhawa ge hā.
1SA.27.10	Ob ge Axiba ge mî: Mapa go nētsē go ǃhapi? Ob ge Daviba ge mî: Judab ǃkhawagas ǀkhāb ai tsî Jeraxmeelǁîn ǃkhawagas ǀkhāb ai tsî Keniǁîn ǃkhawagas ǀkhāb ai.
1SA.27.11	Tsî Davib ge ao-i kas, tara-i kas hoasa ûi kai tama ge hâ i, Gats tawab nî ūsīse, mî rase, în tā ǀnîsi sige xa ǂhôa tsî: Nētib ge Daviba go dī-ū da, ti. Tsî nētib ge dommi âba go ī i, Filisteǁîn di ǃhūb ǃnâb ge ǁan hâ i tsēdi hoade.
1SA.28.1	Tsî i ge ǁnā tsēdi ǃnâ ge ī, Filisteǁîn ge toroǂnubidi âna ǀhaoǀhao ǃkhaisa, Israelan nî ǃkhamūga. Ob ge Axiba Davib ǃoa ge mî: Sats ge nî ǂanǁapo, ǂnubis ǃnâts satsa tita ǀkha nî ǂoa ǃkhaisa, sats tsî sa khoegu tsîgo.
1SA.28.2	Ob ge Daviba Axib ǃoa ge mî: ǁNā-amagats ge nî ǂan sa ǃgāta nî dī ǃkhaisa. Ob ge Axiba Davib ǃoa ge mî: ǁNā-amaga ta ge satsa ti danas di ǃûi-aose nî ǂnûi, mâ ǁaeb hoaba.
1SA.28.3	Tsî Samueli ge ge ǁō hâ i, tsî Israeli hoaragab ge ǁîb ǂama ǃgaesa ge hî, tsîn ge Ramas, ǁîb di ǃās ǃnâ ǁîba ge ǁkhō. Tsî Sauli ge aimûǀgaru-aon tsî ǁgâuaǁkhāǁkhāsaben tsîna ǃhūba xu ge dībē hâ i.
1SA.28.4	Tsî Filisteǁîn ge hā tsî ǀhû tsî ge ǁgoe Sunems tawa; tsî Sauli ge Israeli hoaba ǀhaoǀhao tsî Gilboab ai ge ǁgoe.
1SA.28.5	Tsî Sauli ge Filisteǁîn di ǂnubisa mûo, ob ge ge ǃao, tsî ǂgaob âb ge kaise ge ǀkhū.
1SA.28.8	Ob ge Saula ǀkharaǀkharasen tsî ǀkhara sarana ǂgaeǂgā tsî ge ǃgû tsî ǀgam khoekha ǁîb ǀkha, tsî gu ge tsuxuba taras tawa ge sī; tsîb ge: Aimûǀgaruba te re aimûǀgarugagasa xu, îs ǂoaxa kaiba te re ǁîb hîa ta nî mîba siba, ti ge mî.
1SA.28.9	ǃNubais ge tarasa ǁîb ǃoa ge mî: Mû, sats ge a ǂan, Sauli ge dī ǃkhaisa; matib aimûǀgaru-aon tsî ǁgâuaǁkhāǁkhāsaben tsîna nē ǃhūba xu ge ǃhūǃnoma ǃkhaisa; tarexats kha ǁnâi ti ǀomsa ǁnoa-e ra ǁguiba, ǃgam tets nîga?
1SA.28.10	Ob ge Saula ǃKhūb tawa ǁîsa nūba tsî ge mî: ǃKhūb a ûitsama ǃkhais aos ge nē ǃkhais ǂama ǁkhara-i xare-i xa hāǂamhe tide.
1SA.28.11	ǃNubais ge tarasa ge mî: Tari-e ta nî ǂoaxa kaiba tsi? Ob ge ǁîba: Samuela ǂoaxa kaiba te re! ti ge mî.
1SA.28.12	Tsî taras ge Samuela mûo, os ge tarasa Sauli ǀkha ǃhoa tsî ge mî: Tarexats kha ǁnâi go gā te? Saults kom satsao.
1SA.28.13	Ob ge gao-aoba ǁîs ǃoa ge mî: Tā ǃao, tare-es ra mû? ǁGoasis ge tarasa: Tita ge elogu ǃhūba xu ra ǂoaxa ǃkhaisa ra mû, ti ge mî.
1SA.28.14	Ob ge ǁîba ge mî: Matib īsib âba ī? Os ge: Kaira aob ra ǂoaxa, anaǂamsaraba anasen hâba, ti ge mî. Tsî Sauli ge hōǃâo, Samueli a ǃkhaisa, ob ge ais âb ǀkha ǃhūb ai ǁnāǁgoe tsî ge ǃhonǁgoa.
1SA.28.15	Tsî Samueli ge Sauli ǃoa ge mî: Tarexats ra sâoǃnâ kai te, ǂoaxa kai tes ǀkha? Ob ge Saula ge mî: Tita ge kaise ǂōǂōhe hâ, Filisteǁîn ra ǃkhamū te, tsî Elob ge tita xu ge ǂgō tsî ǃaruǀî ǃeream te tama hâ, kēbo-aogu di ǃoabasa xus kas, ǁhapode xus kas hoasa xui-ao; ǁnā-amaga ta ge satsa go ǂgai; ǂanǂan tets nîga, tare-e ta nî dī ǃkhaisa.
1SA.28.16	ǃNubaib ge Samuela ge mî: Tare xū-i ǃaromats kha tita ra dî, ǃKhūb satsa xu ǂgō tsî ge sa khākhoe kai xawe?
1SA.28.17	ǃKhūb ge ǁîb ǂûba ge dībasen ti ǃoabasa xub ge mî khami xui-ao; tsîb ge gaosisa sa ǃomma xu ge ǀkhauǁnâ, tsîb ge ǁîsa sa ǀgūkhoeb Daviba ge mā.
1SA.28.20	ǃNubaib ge Saula ǃnoesase ǃhūb ai ge ǁnā, gaxub as kōse, tsîb ge kaise ge ǃao Samueli di mîdi xa; ǁkhāti i ge ǀgai-i xare-e ǁîb ǃnâ hâ tama ge i, tsēs hoas tsî tsuxub hoabab pere-i xare-e ge ǂû tama hâ i xui-ao.
1SA.28.21	Os ge tarasa Sauli ǃoa hā tsî ge mû, kaiseb ǃhuri hâ ǃkhaisa; os ge ǁîb ǃoa ge mî: Mû, sa ǃgāta ge sa domma go ǁnâu, tsî ta ge ti ǀomsa ti ǃomǁae go ū, tsî ta ge sa mîdi, titats go ǃhoaǀîde go ǁnâu.
1SA.28.22	ǁNâi sats ona ǁnâu sa ǃgāta di domma, î ta pereǃâro-e mâi-aiǃâ tsi, îts ǂû re, îb ǀgaiba hâ sats ǃnâ, daob aits ga ǃgûo.
1SA.28.23	Xaweb ge ǁîba ǂkhā tsî ge mî: Tita ge ǂû tide. Xawe ǁîb di ǃgāgu tsî taras tsîn ge ǁîba ge ǁkhauhâhâ. Ob ge dommi âna ǁnâu tsî khâi ǃhūba xu tsî kharob ai ge ǂnû.
1SA.28.24	Tsî taras ge kau hâ tsâu-e ommi ǃnâ ge ūhâ i, os ge ǃhaese ǁî-e ge ǂā, tsîs ge tsampere-i xa ū tsî ǁî-e ǀhomam tsî ǁî-i xa ǀkhuruoǃnâ peredana ge ǁgan.
1SA.28.25	Tsîs ge ǁîna Sauli tsî ǁîb di ǃgāgu aiǃâ ge ūhā, o gu ge ge ǂû; ǁnās khaoǃgâ gu ge khâi tsî ǁnā tsuxub ǁkhāb ǃnâ ge ǃgûbē.
1SA.29.1	Tsî Filisteǁîn ge ǂnubidi ân hoana Afeks tawa ge ǀhaoǀhao; tsî Israelǁîn ge ǁnā ǀaus Jesreels ǀgūse hâs tawa ge ǁgoe i.
1SA.29.2	Tsî Filisteǁîn di gaosagu ge ge doeǀgū kaidisigu ase tsî ǀoadisigu ase; xawe Davib tsî ǁîb di khoegu tsîgu ge Axib ǀkha khaoǃgûs ǀkha ge ǃgû.
1SA.29.3	ǃNubai gu ge Filisteǁîn di ǂamsaga ge mî: Tare-e gu nî dī nē Hebreǁîga? Ob ge Axiba Filisteǁîn di ǂamsagu ǃoa ge mî: Nēba kha Davi tamaba, Sauli, Israeli gao-aob di ǃgāb, tsēdi tsî kuriga xu ǀnai tita ǀkha ge hâ iba? Tsî tita ǁîb ǃnâ ǁnāǁgôab ge tsēsa xu nētsēs kōse xū-e hō tama hâba?
1SA.29.4	Xawe Filisteǁîn di ǂamsagu ge ǁîb ǂama kaise ge ǁaixa tsî ǁîb ǃoa ge mî: Ab khoeba oa îb ǁîb di ǃkhais, sats ge ǁîba ǂnûis ǃoa oa; îb tā sage ǀkha ǁgôa ǃkhammi ǁga, îb tā ǃkhammi ǃnâ sage di mâǃoasabe kai: Mâ xū-i ǀkhab kha ǀhonkhoeb âb ǃoa ǃgâise nî ǁgausen? Nē khoegu di danadi ǀkha tamasa?
1SA.29.6	Ob ge Axiba Daviba ǂgai, tsî ǁîb ǃoa ge mî: ǃKhūb a ûitsama ǃkhais aots ge satsa a ǂhauǃnâ tsî sa ǂoas tsî sa ǂgâs, tita ǀkhats ra toroǂnubis ǃnâ dīs ge ti mûǁae a ǃgâi, ǂkhaba-i xare-e ta ge sa ǃnâ, tita tawats ge hā tsēsa xu nētsēs kōse hō tama hâ, xawets ge gaosagu mûǁae ǃgâi tama hâ.
1SA.29.7	Oa ǁnâi îts ǂkhîb ǃnâ ǃgû, îts tā Filisteǁîn mûǁae a tsū xū-e dī.
1SA.29.8	Ob ge Daviba Axib ǃoa ge mî: Tsî tare xū-e ta kha ǁnâi dī hâ, tsî tare xū-ets kha ǁnâi sa ǃgāta ǃnâ hō hâ, sa ais aiǃâ ta ge hâ i tsēsa xu nētsēs kōse, o ta ǃgû tsî ti ǀhonkhoets, gao-aots di khākhoena ǃkhamū tide?
1SA.29.10	Tsî nēsi, ǁari ǃnauǁgoaga khâi, tsî go ga ǃnâbaheo, î go ǁnâi ǃgû.
1SA.29.11	ǃNubaib ge Daviba ǃnauǁgoaga ge khâi, ǁîb tsî ǁîb di khoegu tsîga, ǁgoaga ǃgû tsî gu nî Filisteǁîn di ǃhūb ǃoa oase; xawe Filisteǁîn ge Jesreels ǃoa ge ǃapa.
1SA.30.1	Tsî i ge ge ī, Davib tsî ǁîb di khoegu ge ǁnā ǃnonaǁî tsēs ai Siklags tawa sī ǃnubain ge Amalekǁîna ǃkhawagas ǃnâ tsî Siklags ǃnâ ǂgâxa tsî Siklagsa ǂnau tsî ǀaes ǀkha khauǃkhū ǃkhaisa.
1SA.30.2	Tsî gu ge taradi, ǁîs ǃnâ hâde ǃkhōsase ūǃgû, xawe gu ge khoe-i xare-e ǃgam tama ge hâ i, ǂkham-e xu hoan xa kai-i kōse, tsî gu ge ūbēs ǀguisa hî tsî ǁîgu di daoba ge ǃgû.
1SA.30.3	Tsî Davib tsî khoegu âb ge ǃās tawa sīo, mû, os ge ǀaes ǀkha khauǃkhūhe hâ; tsî taradi âgu, ǀgôagu âgu tsî ǀgôadi âgu ge ǃkhōsase ūǃgûhe ge hâ i.
1SA.30.4	ǁGoasi gu ge Davib tsî ǁaes, ǁîb ǀkha hâs tsîna dommi âna ūkhâi tsî ge ā, āǀgai-i xare-i ge ǃaruǀî ǁîn ǃnâ hâ tama is kōse.
1SA.30.6	Tsî Davib ge kaise ge ǃao, ǁaes ge ǁîban nî ǀuiǁhom, ti ǃhoa xui-ao, ǁaes hoas di ǀomdi ge au-auhe hâ i amaga, mâb hoaba ǁîb di ôagu tsî ǁîb di ôadi ǂama; xawe Davib ge ǃKhūb, ǁîb Elob ǃnâ ge ǀgaiǀgaisen.
1SA.30.8	ǁGoasib ge Daviba ǃKhūba dî tsî ge mî: Nē ǂnubisa ǃgôaǃgon si ta nî? Saoǁae si ta nî? Ob ge ǁîb ǃoa: ǃGôaǃgon si, ǂanǂansasets ge ǁîna nîra saoǁae, ǂanǂansasets ge ǁîna nîra ore xuige, ti ge mî.
1SA.30.9	Ob ge Daviba ge ǃgû, ǁîb ǂûb tsî ǃnanikaidisi khoegu ǁîb ǀkha hâgu tsîga; tsî ǃārob Besori tawa gu ge sīo, o gu ge aoga ge mâ.
1SA.30.10	Tsî Davib ge ǁîga ge ǃgôaǃgon, ǁîb tsî ǁnā hakakaidisi khoegu tsîga; tsî ǀgamkaidisi khoegu ge ge mâ, hîa tsau hâga, Besori ǃāroba gu ǃgâu ǁoa ge is kōse.
1SA.30.11	Tsî gu ge Egipteǁî khoeba ǃaub ai hō tsî Davib ǃoa ge ūhā bi, tsî gu ge ǁîba pereba ge mā, ob ge ge ǂû, tsî gu ge ǁgam-e ge āsi bi.
1SA.30.13	Ob ge Daviba ǁîb ǃoa ge mî: Tarib ditsa satsa? Tsî mapa xuts hâ? Ob ge Egipteǁî ǂkham khoeba ge mî: Tita ge Amalekǁî-aob di ǃgāta, tsî ti ǀhonkhoeb ge go ǁnāxū te, ǃnona tsēdi aiǃâ ta go ǀaesen amaga.
1SA.30.15	ǃNubaib ge Daviba ǁîb ǃoa ge mî: ǂGaeǂguiǁgôa te ǁkhāts a satsa ǁnā ǂnubis ǃoa? Ob ge ge mî: Nūba te re Elob tawa, ǃgam tets tide ǃkhaisa, tsî ti ǀhonkhoeb ǃomǁaets māǁnâ te tide ǃkhaisa, o ta ge nî ǂgaeǂguiǁgôa tsi ǁnā ǂnubis ǃoa.
1SA.30.16	Ob ge ǁîba ge ǂgaeǂguiǁgôa; tsî mû, ǁîn ge ǀgarusase ge ǁgoe i ǃhūb hoaragab ai, ǂû rase tsî ā rase tsî ǂnā rase ǁnā kai ǁkhâuǁnâs hîan ge ūs ǃaroma, Filisteǁîn di ǃhūba xu tsî Judab ǃhūba xu.
1SA.30.17	Tsî Davib ge ǁîna ge ǂnau ǁgoaǀapaba xu sao ra tsēs di ǃuis kōse; tsî ǀnî khoe-i ǁîn di-i ge ûi tama ge i, hakakaidisi ǂkham khoegu, ǃnain ai ǃgapi tsî ge ǃhūgu ǀguigu ose.
1SA.30.18	Nētib ge Daviba Amalekǁîn ge ū xūn hoana ge ore; ǁkhātib ge Daviba ǁîb di ǀgam tarara ge ore.
1SA.30.19	Tsî ǁîn xa i ge ǀgui-i xare-e ge ǁkhuihe tama hâ i, hoan xa ǂkhari-e xu hoan xa kai-i kōse; tsî ǀgôadi tsî ǀgôagu kōse; tsî ǁkhâuǁnâs on xa, ǁînan ge ūǀhana xūn hoana: Davib ge ǁîn hoana ǁkhawa ge ūhā.
1SA.30.20	Tsî Davib ge ǁkhāti gūn tsî goman tsîn hoana ge ū; tsîn ge ǁîna ǀgoan aiǃâ doeǁga tsî: Nēs ge ǁkhâuǁnâs Davib disa, ti ge mî.
1SA.30.21	Tsî Davib ge ǀgamkaidisi khoegu tawa sīo, ǁnā ǀhupu ge hâ igu, Daviba gu ge sao ǁoa is kōse tsî ǃārob Besori tawa gu ge ǁnāxū ga; o gu ge ǁîga ǁîba ge ǃgûǃoa, tsî Davib ge ǁaesa ge dāǀgū, tsîb ge ǃgâi hâsib xa ge dî gu.
1SA.30.22	ǁGoasib ge Davib ǀkha ge ǃgû hâ i khoegu ǃnâ hâ ǂkhaba khoeb tsî Beliali khoeb hoaba ǃeream tsî ge mî: Sage ǀkha gu ge ǃgû tama hâ i ǃkhais ǃaroma ge ge ǁîga ǁnā ǁkhâuǁnâs, sage go hōs xa mā tide, mâb hoaba ab taras âb tsî ǀgôan âba ū, î gu ǁîna ǂgaeǂguibē î gu ǃgû.
1SA.30.23	Xawe Davib ge ge mî: Tā nēti dī, ti ǃgâsago, ǃKhūb sage go mān ǀkha; tsî ǁîb ge sage go sâu, tsîb ge ǁnā ǂnubis, sage go ǃoasa, sage ǃomǁae go mā.
1SA.30.25	Tsî ǁîs ge ǁnā tsēsa xu tsî ǃaruǀî ǁnāti ge ī: ǂNûiǂgāse tsî ǂhanuseb ge ǁî ǃkhaisa Israeli ǃnâ ge ǂnûi xui-ao, nētsēs kōse.
1SA.30.26	Tsî Davib ge Siklags tawa sīo, ob ge Judab di kaigu, ǁîb di ǀhōsaga ǁkhâuǁnâs xa ge sîba, mî raǃâ: Mû, nēb ge ǀkhaeb sago diba, ǃKhūb khākhoen di ǁkhâuǁnâs xa:
1SA.30.27	ǁÎgu Bet-Els digu ǃoa tsî Ramots digu ǃoa ǃkhawagasǀî tsî Jatirs digu ǃoa.
1SA.30.28	Tsî Aroers digu ǃoa tsî Sifmots digu ǃoa tsî Estemoas digu ǃoa,
1SA.30.29	tsî Rakals digu ǃoa tsî ǁnāgu, Jeraxmeelǁîn di ǃādi ǃnâ hâgu ǃoa tsî Keniǁîn di ǃādi ǃnâ hâgu ǃoa,
1SA.30.30	tsî Hormas digu ǃoa tsî Bor-Asanni digu ǃoa tsî Ataxs digu ǃoa,
1SA.30.31	tsî Hebrons digu ǃoa, tsî ǁnā ǃkhaidi, Davib ge ǃgûmaǃnâdi hoadi ǃoa, ǁîb tsî ǁîb di khoegu tsîga.
1SA.31.1	Tsî Filisteǁîn ge Israela ge ǃkhamū, o gu ge Israeli aoga Filisteǁîn di ais aiǃâ ǁhâ, tsî ge ǂnauǁguihe Gilboaǃhommi ai.
1SA.31.2	Tsî Filisteǁîn ge Sauli tsî ǁîb ôagu tsîga ge ǃgôaǃgon, tsî Filisteǁîgu ge Sauli ôagu, Jonatanni, Abinadab tsî Malkisuab tsîga ge ǃgam.
1SA.31.3	Tsî ǃkhammi ge Sauli ǃoagu kaise ge karosa; tsî ǁkhâu-aogu ge ǁîba ge hō, ob ge kaise ge tsuihe.
1SA.31.5	Tsî ǁîb di ǀāxūtani-aob ge mûo, Sauli go ǁō ǃkhaisa, ob ge ǁkhāti gôab âb ai ǁnāǁnāsen tsî ge ǁō ǁîb ǀkha.
1SA.31.6	Nēti gu ge Sauli tsî ǁîb ǃnona ǀgôagu tsî ǁîb ǀāxūtani-aob tsî ǁîb di khoegu hoagu tsîga ǁnātsē ge ǀguiǁō.
1SA.31.7	Tsî Israeli di aogu, ǃgoaǃnāb nau ǀkhāb ai hâgu tsî Jordanǃāb nē ǃnanib ai hâgu ge mûo, Israeli di khoegu ge ǃhū ǃkhaisa, tsî Sauli tsî ǁîb di ôagu ǁō hâ ǃkhaisa, o gu ge ǃādi âga ǁnāxū tsî ge ǁhâ. On ge Filisteǁîna hā tsî ǁîdi ǃnâ ge ǁan.
1SA.31.8	Tsî i ge sao ra tsē ge ī, Filisteǁîn ge hāo, ǃgamhe hâgan nî ǁkhâuǁnâse, on ge Sauli tsî ǁîb di ôagu tsîga Gilboaǃhommi ai ǁgoese ge hō.
1SA.31.9	Tsîn ge danas âba ge ǁhāǁnâ, tsîn ge ǀāxūn âba ǂgaeǂui, tsî ǁîna Filisteǁîn di ǃhūb ǃnâ ge sîma, ǂhôan nîse ǁî ǃkhaisa ǁîn elogu di omgu ǃnâ tsî ǁaes ǃnâ.
1SA.31.10	Tsîn ge ǀāxūn âba Astarots di ommi ǃnâ ge ǁgui; tsî soros âban ge Bet-Seans di ǂnubiǂgoab tawa ge ǂnaumâi.
1SA.31.12	o gu ge ǃkham ǁkhā aogu hoaga khâi tsî tsuxub hoaba ǃgû tsî ge ū, Bet-Seans di ǂnubiǂgoaba xu Sauli soros tsî ǁîb ôagu di sorodi tsîde; tsîn ge Jabes tawa sī tsî ǁnāpa ǁîga ge khauǃkhū.
1SA.31.13	Tsîn ge ǁîgu di ǂkhōga ū tsî ǁîga Jabes tawa hâ haidi ǃgao ge ǁkhō; tsîn ge hû tsēde ǂûtama ge hâ.
2SA.1.1	ǃAruǀî i ge Sauli ǁōb khaoǃgâ ge ī, Davib ge Amalekǁîn di ǂnausa xu oa tsî ǀgam tsēra Siklags tawa hâ ǃkhaisa,
2SA.1.2	o i ge ǃnonaǁî tsēs ai ge ī, mû, ob ge khoeba Sauli di ǂnubisa xu ge hā, saran âb ǀkhauhe hâb tsî danas âb aib ǃhūba hâba; tsî i ge ge ī, Davib tawab ge hāo, ob ge ǃhūb ai ǁnā tsî ge ǃgamǃgâ.
2SA.1.3	Ob ge Daviba ǁîb ǃoa ge mî: Mapa xuts ra hā? Ob ge ǁîba: Israeli ǂnubisa xu ta ge go ûiǂoa, ti ge mî.
2SA.1.4	ǃAruǀîb ge Daviba ǁîb ǃoa ge mî: Mati ī ǃkhaisa? ǃHoaba te re. Ob ge ge mî: ǁAes go ǃkhamma xu ǁhâ tsî ǂguigu ǁaes digu go ǁnā tsî ǁō, tsî Sauli tsî ǁîb ôab Jonatanni tsîkha go ǁkhāti ǁō.
2SA.1.5	Ob ge Daviba ǁnā ǂkham khoeb, ǂhôasa ge ūhāba bib ǃoa ge mî: Matits a ǂan, Sauli go ǁō ǃkhaisa tsî ǁîb di ôab Jonatanni tsîna?
2SA.1.7	Ob ge kōnǃgâ tsî ge mû te; ob ge tita ge ǂgai, tsî tita ge: Nē ta a, ti ge mî.
2SA.1.8	Ob ge tita ǃoa: Taritsa? ti ge mî. O ta ge tita ǁîb ǃoa: Tita ge, Amalekǁîta, ti ge mî.
2SA.1.9	ǁGoasib ge tita ǁga ge mî: Dāǀgū îts ǃgam te, ǀhūb xa ta ra ǃkhōhe xuige; ti ǀoms ge ganupe ǀoasase ti ǃnâ hâ xui-ao.
2SA.1.10	O ta ge dāǀgū tsî ge ǃgam bi, ǂan ta ge i xui-ao, ǁnās âb khaoǃgâb ûi tide ǃkhaisa; tsî ta ge krons, danas âb ai hâs, tsî ǃganus ǁôab âb ai hâsa ū tsî ǁîra nēpa ti ǀhonkhoets tawa ge ūhā.
2SA.1.13	ǃAruǀîb ge Daviba ǁnā ǀgôab ǂhôasa ge ūhāba bib ǃoa: Mapa xuts hâ? ti ge mî. Ob ge: Tita ge ǃhao aob, Amalekǁîb di ôata, ti ge mî.
2SA.1.17	Tsî Davib ge nē ǃgae-amsa ge ǃgae Sauli tsî Jonatanni, ǁîb ôab tsîkha ǂama.
2SA.1.19	Ae, Israeli di anixūtse, ǁîb ge sa ǀgapigu ai go ǃgamhe, ǁē-aoga mati gu go ǁnā?
2SA.1.21	Sa ǃhomgo Gilboas digo, ǀau-i tsî ǀapi-i tsîna an tā sa ai hâ tsî ǃaugu ūkhâiǁguibadi digu tsîna; ǁnāpab ge ǁē-aokha di khōsikhōba go ǀuriǀurihe, khōsikhōb Sauli dib, olib ǀkhab ǂkhauhe tama xū-i khami.
2SA.1.22	ǂNauǃanhe hân di ǀaoba xu, ǁē-aogu di gauba xus ge Jonatanni di khāsa khaosǀî ǂgō tama ge i; tsî Sauli di gôab ge ǀkhaiǀkhāse oa tama ge i.
2SA.1.23	Sauli tsî Jonatanni tsîkha, ǁnā ǀnamǀnamsabekha tsî ǃgâikha, ǁîkha di ûib ǃnâ tsî ǁîkha di ǁōb ǃnâ kha ge ǀgorahe tama ge hâ i; ǁîkha ge ǃariǃkhādi ǃgâ-ai ǃhae ge i, ǁîkha ge xamgu xa ǀgaisa ge i.
2SA.1.24	Israeli di ôaso, ā re Sauli ǂama, ǁîb hîa saso îǀapaba ge anaba ǃgomǀgausase; ǃhuniǀuri-anixūna ge saso tani kaiba, saso di saran ai.
2SA.1.25	Mati kha go ǁnā ǁē-aokha ǃkhammi ǁaegub ǃnâ! Jonatanni ge go ǃgamhe sa ǀgapigu ai.
2SA.1.26	ǃOa ta hâ sats ǂama, ti ǃgâ Jonatantse, sats ge ǀnamǀnamsase go ība te i; sa ǀnammi ge taradi di ǀnamma ǃnā hâse ge ība te i.
2SA.1.27	Okha! Mati kha ǁē-aokha ge ǁnā tsî torob di sîsenūxūkha ge kā!
2SA.2.3	ǁKhātib ge Daviba ǁîb di khoegu, ǁîb ǀkha hâga ge doeǃapa kai, mâb hoaba ǁîb ommi din ǀkha, tsîn ge Hebrons di ǃādi ǃnâ ge ǁan.
2SA.2.5	ǃNubaib ge Daviba sîsabega ge sî Jabes Gileadi dis di aogu ǃoa, tsîb ge ǁîgu ǃoa ge mî: ǃKhūba ab ǀkhae go re, nē ǃgâidība go go sago di ǀhonkhoeb Saula dī-ū tsî ǁîba go ǁkhō ǃkhais ǃaroma.
2SA.2.6	Îb ǁnâi ǃKhūba sago ǃgâidīb tsî îǂhôasib tsîkha dī-ū, tsî tita on, tita ge nē ǃgâiba sago nî dī, nē ǃkhaisa go go dī amaga.
2SA.2.7	Î gu ǁnâi ǀgaisa ǃomgu âgo, î go ǃgari, sago ǀhonkhoeb Sauli go ǁō xuige; tsî ǁkhātin ge Judab ommi dina tita ǁîn ǂama gao-aose go ǂkhauǀkhā.
2SA.2.9	Tsîb ge gao-aose ge dī bi Gileadi ǂama, Asuriǁîn ǂama, Jesreels ǂama, Efraimmi ǂama, Benjaminni ǂama tsî Israeli hoab ǂama.
2SA.2.10	Hakadisi kurixab ge Isboseti, Sauli ôaba ge i, Israeli ǂamab ge gao-ao kai ǃnubai. Tsîb ge ǀgam kurikha ge gaosîsen; Judab ommi din ǀguin ge Daviba ge sao.
2SA.2.11	Tsî ǀgaus, Davib ge Hebrons tawa Judab ommi din ǂama gao-ao i tsēdi dis ge hû kurigu tsî ǃnani ǁkhâgu kō ge i.
2SA.2.12	ǃNubaib ge Abneri, Neri ôaba ge ǂoa Isboseti, Sauli ôab di ǃgāgu ǀkha, Mahanaimsa xu Gibeons ǃoa.
2SA.2.13	Tsî Joab Serujas ôab, tsî Davib ǃgāgu on ge ge ǂoa; tsî gu ge ge ǃoagu Gibeons di îǁgams tawa; tsî gu ge nēga îǁgams di nē ǃnanib ai tsî nauga îǁgams di nau ǃnanib ai ge hâ.
2SA.2.14	Ob ge Abnera Joab ǃoa ge mî: A gu ǂkham khoega nēsi khâi, î gu sakhom di ais aiǃâ ǀhuru. Ob ge Joaba: A gu khâi! ti ge mî.
2SA.2.15	ǃNubai gu ge khâi tsî ge ǃgâu disiǀgamǀagu Benjaminni tsî Isboseti, Sauli ôab diga tsî disiǀgamǀagu Davib ǃgāgu diga.
2SA.2.16	Tsî gu ge nēba nauba ǃkhō danas tawa tsî gôab âba naub di ǃnammi ǃnâ ge ǃkhāǂgā; o gu ge ge ǀguiǁnā. ǁÎ ǃkhaisa xus ge ǁnā ǃās Helkat-Hasurim, Gibeons tawa hâs ti gere ǂgaihesa.
2SA.2.17	Tsî ǃkhammi ge ǁnātsē kaise ge karosa i, tsî Abneri tsî Israeli di aogu tsîgu ge Davib ǃgāgu di ais aiǃâ ge ǂnauhe.
2SA.2.19	Tsî Asaeli ge Abnera ge sauruǃgon; tsîb ge Abneri khaoǃgâba xu ǂgō tama amǀkhāb ais kao, ǁareǀkhāb ais kao.
2SA.2.20	ǁGoasib ge Abnera kōnǃgâ tsî ge mî: Asaeltsa satsa? Ob ge: ǁÎ ta komo, ti ge mî.
2SA.2.21	Ob ge Abnera ǁîb ǃoa ge mî: ǂGō amǀkhāb âts ais kas, ǁareǀkhāb âts ais kas hoasa, îts ǂkham khoegu di ǀguiba ǃkhō îts ǁâsara-e ūbasen. Xawe Asaeli ge ǁîb khaoǃgâba xu ǂgō ǂgao tama ge i.
2SA.2.22	ǃNubaib ge Abnera ǃaruǀî Asaeli ǃoa ge mî: Ti khaoǃgâba xu ǂgō; tarexa ta kha ǁnâi ǃhūb ai nî ǂnauǁgui tsi? Mati ta kha ti aisa nî ūkhâi ǁkhā sa ǃgâsab Joab aiǃâ?
2SA.2.24	Xawe Joab tsî Abisaib tsîkha ge Abnera ge sauruǃgon; tsî sores ge ge ǂgâ ǃnoms Ammas dis Giaxs, Gibeons di ǃgaroǃhūb ǃoa gau daob ai ǁgoes tawa kha ge sī ǃnubai.
2SA.2.25	Tsî Benjaminni ôan ge Abneri khaoǃgâ ǀhû tsî ge ǂgui; tsîn ge ǃnoms di ǂaob ai ge mâ.
2SA.2.26	ǃNubaib ge Abnera Joab ǃoa ǂgai tsî ge mî: ǀAmoseb kha gôaba nî hîǀhuru? ǂAn tamats kha hâ, ausib ra ǀunis ai ǀkhī ǃkhaisa? Tsî matikōsets kha ǁaesa mîba tama nî i, ǃgâsagu ân di ǃgôaǃgonsa xun nî oa ǃkhaisa?
2SA.2.27	Ob ge Joaba ge mî: Elob a ûitsama ǃkhais ao, sats ga ǁnāti ǃhoa tama i hâo, os ga ǁaesa ǀnai ǁgoaga mâb hoaba ǁîb di ǃgâsaga ǃgôaǃgonsa ǁnāxū hâ.
2SA.2.28	ǃNubaib ge Joaba xâiǁnâsa ge xâi; os ge ǁaes hoasa ǃnōsase ge mâ, tsîn ge ǃaruǀî Israela sauruǃgon tama tsî ǃaruǀî ǃkham tama ge i.
2SA.2.29	Tsî Abneri tsî ǁîb di khoegu ge ǁnā tsuxub hoaba ǂgāsa ge ǃgûǃganu; tsî gu ge Jordanna ǃgâu tsî Bitronni hoaba ǃgûǃganu tsî Mahanaims tawa ge sī.
2SA.2.30	Tsî Joab on ge Abneri khaoǃgâba xu oa tsî ǁaes hoasa ge ǀhaoǀhao. Tsî Davib di ǃgāgu xa gu ge disikhoeseǀa khoega ge ǁkhuihe tsî Asaeli tsîga.
2SA.2.31	Xawe Davib ǃgāgu ge Benjaminni digu tsî Abneri khoega ge ǂnau, ǃnonakaidisiǃnanidisi khoegu ge ge ǁō.
2SA.2.32	Tsî gu ge Asaela ūkhâi tsî ǁîba ǁgûb di ǀhobas, Betlehems tawa hâs ǃnâ ge ǁkhō. Tsî Joab tsî ǁîb di khoegu tsîgu ge tsuxub hoaba ge ǃgû, Hebrons tawas ge ǁgoasa a ǁgoaǀkhā gus kōse.
2SA.3.3	Tsî ǀgamǁîb âb ge Kileab ge i, Abigails, Nabali, Karmelǁîb taras diba; tsî ǃnonaǁîb Absalommi, Maaxas, Talmaib, Gesuri gao-aob ôas diba.
2SA.3.5	Tsî ǃnaniǁîb Jitreammi, ǁîb taras Eglas diba. Nē ǃnanigab ge Daviba Hebrons tawa ge ǁorabahe.
2SA.3.6	Tsî torob Sauli ommi tsî Davib ommi ǁaegu hâ hîa i ge ge ī, Abneri ge Sauli ommi di ǀgaise ǁgausen ǃkhaisa.
2SA.3.8	ǃNubaib ge Abnera Isboseti di mîdi ǂama kaise ǁaixa tsî ge mî: Aridanata kha ǁnâi tita, hîa Judab ǃoagu Sauli, sa îb ommi tsî sa ǃgâsan tsî sa ǀhōsado nētsē ǃgâidība ra dī ta, tsî Davib di ǃomǁaeb ǃnâ māǁnâ tsi tama hâ ta, ots ra nētsē ôaǃnâ te taras ǀkha ta go ǀhapixa ǃkhais ǃaroma?
2SA.3.9	Ab Eloba Abnera nēti dī-ū, îb ǁnāti dīǀaro bi. Amase ǃKhūb ge Daviba nūba khami ta ge tita ǁîba nî dī-ū.
2SA.3.10	Sauli di gaosisa ra ūǁnâǃâ tsî Davib di tronsa ra ǂnûikhâiǃâ Israeli ǂama tsî Judab ǂama, Dansa xu Bersebas kōse.
2SA.3.11	Tsîb ge ǁîba ǃaruǀî Abnera ǀgui mîro-i xare-e ǃeream ǁoa ge i, ǁîbab ra ǃao amaga.
2SA.3.12	ǁGoasib ge Abnera sîsabega ǁîb aiǃâ sî Davib ǁga tsî ge mî: Tarib dib a ǃhūba? Tsî ǃaruǀî ra mîǃâ: Sa ǃgaeǀhao-e ǁnâi dī tita ǀkha, tsî kō, ti ǃommi ge sa ǀkha nîra hâ, Israeli hoaba ta nî sa ǃoa ǁkhaedawase.
2SA.3.13	Ob ge ǁîba ge mî: Aio, tita ge ǃgaeǀhao-e sats ǀkha nî dī; xawe ǀgui xū-e ta ra ǂgaoǀkhā tsi: Tā ti aisa mû, Mixals, Sauli ôasats ga aibe ūhā tama io, hāts kao, ti aisats nî mûse.
2SA.3.16	Tsî aob âs ge ǁîs ǀkha ge ǃgû, ǃgûgau tsî ra āǃâ ǁîs khaoǃgâ Bahurims kōse. ǁGoasib ge Abnera ǁîb ǃoa ge mî: ǃGû îts oa! Ob ge ge oa.
2SA.3.17	Tsî Abneri ge Israeli di kaigu ǀkha ge ǃhoaǂharugu mî raǃâ: Sadu ge ǂomxa ǁaeba xu Daviba sadu ǂama gao-aose gere ǂgao.
2SA.3.18	Î du ǁnâi nēsi ǁîsa dī. ǃKhūb ge Davib ǃoa ǃhoa tsî ge mî: Davib, ti ǃgāb di ǃommi ǀkha ta ge tita ti ǁaes Israelsa nîra ore, Filisteǁîn ǃomǁaeba xu tsî khākhoen ân hoan di ǃomǁaeba xu.
2SA.3.19	Tsî Abneri ge ǁkhāti Benjaminni di ǂgaera ǃnâ ge ǃhoa. Tsî Abneri ge ǁkhāti ge ǃgû, Hebrons tawab nî Davib ǂgaera ǃnâ ǃhoase Israeli mûǁae tsî Benjaminni ommi hoab mûǁae a ǃgâin hoana.
2SA.3.20	Tsî Abneri ge Davib ǁga Hebrons tawa ge sī, tsî ǀgamdisi khoega ǁîb ǀkha. Tsî Davib ge Abneri tsî aogu, ǁîb ǀkha hâgu tsîga ǂûǁae-e ge dība.
2SA.3.21	ǃNubaib ge Abnera Davib ǃoa ge mî: Tita ge khâi tsî nî ǃgû, tsî Israeli hoaba ti ǀhonkhoets, gao-aots tawa nî ǀhaoǀhao, ǃgaeǀhao-en nî sats ǀkha dīse îts satsa ǀoms âts hoas ra ǂgaon hoan ǂama gao. Nētib ge Daviba Abnera ge ǃgû kai, tsîb ge ǂkhîb ǃnâ ge ǃgû.
2SA.3.22	Tsî mû, Davib di ǃgāgu tsî Joab tsîgu ge toroǂnubisa xu ge hā, tsî gu ge kai ǁkhâuǁnâsa ǁîgu ǀkha ge ūhā. Tsî Abneri ge Davib ǀkha Hebrons tawa ge hâ tama hâ i, ǁîbab ge ǃgû kai amaga, tsîb ge ǂkhîb ǃnâ ge ǃgû hâ i.
2SA.3.23	Tsî Joab ge ǂnubis, ǁîb tawa hâs hoas ǀkha hāo, on ge Joaba ǂanǂan tsî ge mî: Abneri, Neri ôab, ge gao-aob tawa go hā, tsîb ge ǁîba go ǃgû kai, tsîb ge ǂkhîb ǃnâ go ǃgû.
2SA.3.24	ǃNubaib ge Joaba gao-aob tawa ǂgâ tsî ge mî: Tare-ets go dī? Mû, Abneri ge sa tawa go hā; tarexats kha ǁnâi ǁîba go xū, ob ǁnāti ǃnorasase go ǃgû?
2SA.3.25	Sats ge Abnera a ǂan, Neri ôaba, sa tawab go hā ǃkhaisa, satsab nî gāse tsî ǂoas âts tsî ǂgâs âtsab nî ǂanse, ā, dīts ran hoanab nî ǂanse.
2SA.3.26	Ob ge Joaba Daviba xu ǂoa tsî Abnera sîsabega ge sîǃgon, tsî gu ge ǁîba Siras di tsausa xu ge ūdawa; xawe Davib ge ǁîsa ǀū ge i.
2SA.3.28	Tsî Davib ge ǁnâuo, ob ge ge mî: Tita ge a ǀhapio, tsî ti gaosis on ǃKhūb tawa, ǀamosib kōse Abneri, Neri ôab di ǀaob tawa.
2SA.3.29	Ab ǁîba Joab danas ai hā tsî ǁîb îb di ommi hoaragab ai; î-i Joab di omma xu tā ǃgaoǁnâhe ǁnā-i, ǂnâ-e ūhâ-e tsî ǃomamaxa-e tsî ǁgâibasenhaisa ra ǃkhō-e tsî gôaba xu ra ǁnā-e tsî pereba tôasi hâ-e.
2SA.3.30	Nēti kha ge Joab tsî Abisaib, ǁîb ǃgâsab tsîkha Abnera ge ǃgam, ǁîkha ǃgâsab Asaelab ge ǃkhammi ǃnâ Gibeons tawa ǃgam xui-ao.
2SA.3.31	Tsî Davib ge Joab ǃoa tsî ǁaes, ǁîb tawa hâs ǃoa ge mî: ǀKhau sadu sarana î du ǁhōga ana î du Abneri aiǃâ ǃgae. Tsî gao-aob Davib ge tanixūsa ge sao.
2SA.3.33	Tsî gao-aob ge Abneri ǂama ǃgae-ai-e dī tsî ge mî: Abnera kha go ǁō, gâre khoe-i ra ǁō khami?
2SA.3.34	Sa ǃomkha ge ǃgaehe tama ge hâ i, tsî sa ǂaira ge ǂaiǃgae-ūdan ǃnâ ǁkhamhe tama ge hâ i, tsîts ge go ǁnā, khoe-i ǂkhabasib di ôan di ais aiǃâ ra ǁnā-i xase. ǁGoasis ge ǁaes hoasa ǁnās ǃgâ-ai ǁîb ǂama ge ā.
2SA.3.35	ǁNās khaoǃgâs ge ǁaes hoasa ge hā, Daviban nî pere-e ǂû kaise, ganupe i a ǃnâsa hîa; xawe Davib ge nū tsî ge mî: Eloba ab nēti dī-ū te îb ǁnāti dīǀaro te, sores ganupe ǂgâ tama hâ hîa ta ga pere-i kas, ǀnî xū-i kas hoasa tsâtsâo.
2SA.3.36	Tsî ǁaes hoas ge ǁnâuo, o i ge ge ǃgâi i ǁîn di mûǁae; gao-aob xa goro dīhen hoan ge ǁaes hoas di mûǁae ǃgâi ge i.
2SA.3.37	Tsî ǁaes hoas tsî Israeli hoab ge ǁnātsē ge hōǃâ, gao-aoba xu i hâ tamasa, Abneri, Neri ôab go ǃgamhe ǃkhaisa.
2SA.3.39	Tsî tita ge nētsē a tsaura tsî ǂkhauǀkhāhe hâ gao-ao, xawe nē aokha, Serujas ôakha ge tita ǃgâ-ai a karosa: Elob ge ǂkhabadī-aoba nîra mādawa-am ǁîb di ǂkhabasib ǃoa.
2SA.4.1	Tsî Sauli ôab ge ǁnâuo, Abneri go ǁō ǃkhaisa, ob ge ǃomkha âba ge ǃopo, tsî Israeli hoab ge ge ǃhuri.
2SA.4.2	Tsî Sauli ôab ge ǀgam aokha ge ūhâ i, ǂnubidi di ǂamsakha: ǀGuib ge Baana ti ge ǀon hâ i, tsî naub ge Rexa ti ge ǀon hâ i, Rimonni, Beerotǁîb, Benjaminni ôan di ôakha. Beerots ge ǁkhāti Benjaminni ǀkha ǃgôahe xui-ao.
2SA.4.3	Tsî Beerotǁîn ge Gitajims ǃoa ǁhâ tsî ǁnāpa ǃhaokhoese ge hâ nētsēs kōse.
2SA.4.5	Tsî Rimonni, Beerotǁîb di ôakha, Rexab tsî Baanab tsîkha ge ǃgû tsî Isboseti ommi tawa ge sī, tsēs ra ǀgam hîa; tsîb ge kharob ai tsēǃgâǁgoe ge hâ i.
2SA.4.6	Tsî kha ge ommi di ǁaegub kōse ge sī, ǃhoroba kha ra ū xū-i khami; tsî kha ge ǁîba koroǁî ǀarab ǃnâ ge ǃkhā; tsî Rexab tsî ǃgâsab âb Baanab tsîkha ge ge ûi.
2SA.4.7	ǁÎkha ge ommi ǃnâ sī xui-ao, ǁomǃnâ-oms ǃnâb kharob âb ai ǁgoe hîa, tsî ge ǃkhā tsî ǃgam bi tsî danas âba ge ǁhāǁnâ; tsî kha ge danas âba ū tsî ge ǃgû, ǂgāsa-ū gau daob ai, ǁnā tsuxub hoaba.
2SA.4.8	Tsî kha ge Isboseti di danasa Davib ǁga Hebrons tawa ūsī tsî gao-aob ǃoa ge mî: Kō, nēs ge danas Isboseti, Sauli sa khākhoeb, ǀoms âtsa ge ôab di ôab disa. Nētib ge ǃKhūba ti ǀhonkhoe gao-aotsa nētsē go ǀkhaoba Sauli tsî ǁîb di surib tawa.
2SA.4.9	Ob ge Daviba Rexab tsî ǁîb di ǃgâsab Baanab, Rimonni, Beerotǁîb di ôakha ǃeream tsî ge mîǀî: ǃKhūb a ûitsama ǃkhais ao, ti ǀomsa ǂōǂōsib hoaba xu ge oreba:
2SA.4.11	Matikōse ǁnās ǃgâ-ai ta ǁnāti nî dī, eloxoresa khoekha ga ǂhanu-ai aoba ommi âb ǃnâ kharob âb ai ǃgamo? Tsî ta kha ǁîb di ǀaoba sakho ǃomǁaeba xu ǂgaoǀkhā tsî sakho ǃhūbaiba xu dībē tide?
2SA.4.12	Ob ge Daviba ǂkham khoegu âba ge mîmā, tsî gu ge ǁîkha ǃgam tsî ǃomgu âkha tsî ǂaidi âkha ǁhāǁnâ tsî ǁîna Hebrons tawa hâ ǃkhubis amǃgâ ge ǂgāmâi, xawe Isboseti di danasa gu ge ū tsî Abneri ǀhobas ǃnâ ge ǁkhō, Hebrons tawa.
2SA.5.4	Davib ge ǃnonadisi kurixa ge i, gao-ao kaib ge ǃnubai; hakadisi kurigab ge ge gaosîsen.
2SA.5.5	Hebrons tawab ge Judab ǂama hû kurigu tsî ǃnani ǁkhâgu kōse ge gaosîsen; tsî Jerusalems tawab ge ǃnonadisiǃnonaǀa kurigu kōse Israeli tsî Judab hoab ǂama ge gaosîsen.
2SA.5.6	Tsî gao-aob ge khoegu âb ǀkha Jerusalems ǃoa ge ǃapa, Jebusǁîn ǃhūb ǃnâ ǁan hân ǃoagu. Tsîn ge Davib ǃoa ǃhoa tsî ge mî: Sats ge nēpa ǂgâxa tide, ǂgī hân tsî ǃhoran tsîn ge satsa nî doeǁgabē, ǁnās ge Davib ge nēpa ǂgâxa tide ti mîsa.
2SA.5.7	Xawe Davib ge ǁaposa ǃkhais Sionsa ge ū: Davib di ǃās ge ǁîsa.
2SA.5.8	Tsî Davib ge ǁnā tsēs ǁkhās ai ge mî: Jebusǁîna ga ǂnaub hoab, tsî ǁnā ǁgammi dâuǃkhais kōse ga sīb hoab, tsî ǁnā ǃhoran tsî ǂgī hân, Davib di ǀomsa ǁkhan hân kōse (ǁnāb ge dana tsî ǂamkhoese nî ī); ǁnā-amagan ra mî: ǂGī hâ-i tsî ǃhora-i ge ommi ǃnâ ǂgâxa tide.
2SA.5.9	Nētib ge Daviba ǁaposa ǃkhais ǃnâ ge ǁan, tsîb ge Davib di ǃās ti ge ǂgai si. Tsî Davib ge Milosa xu ǃnāb kōse ǃāsa ge ǂnubi.
2SA.5.10	Tsî Davib ge ǃaruǀîǀgui ǀom tsî ge kai, ǃKhūb ǂnubidi di Elob ge ǁîb ǀkha hâ i xui-ao.
2SA.5.11	Tsî Hirammi, Tires di gao-aob ge sîsabega ge sî Davib ǃoa, tsî sederhaigu, haikuru-aogu tsî ǂnubi-aogu tsîna; tsî gu ge Daviba omma ge ǂnubiba.
2SA.5.12	Tsî Davib ge ge hōǃâ, ǃKhūb ǁîba Israeli ǂama gao-aose ge ǁapoǁapo tsî gaosis âbab ǁîba ge ǀgapiǀgapi ǃkhaisa, ǁîb di ǁaes Israels ǃaroma.
2SA.5.13	Tsî Davib ge ǃnāsase ǂgui xōǀkhātarade ge ū, taradi Jerusalems didi xa, Hebronsa xub ge hās khaoǃgâ; tsî Davib ge ǁnās ǃgâ-ai ǂgui ǀgôagu tsî ǀgôadi tsîna ge ǁorabahe.
2SA.5.15	Jibhari, Elisuab, Nefegi, Jafiab,
2SA.5.16	Elisamab, Eljadab tsî Elifeleti tsîga.
2SA.5.17	Tsî Filisteǁîn ge ǁnâuo, Daviban ge Israeli ǂama gao-aose ǂkhauǀkhā ǃkhaisa, on ge Filisteǁîn hoana ge ǃgû, Daviban nî ôase. Ob ge Daviba, ǁnâub geo ǁaposa ǃkhais ǃoa ge ǁgôa.
2SA.5.18	Tsî Filisteǁîgu ge hā tsî ge khorasen Rafaims di ǃgoaǃnāb ǃnâ.
2SA.5.20	ǃNubaib ge Daviba Baal-Perasims tawa ge sī; tsî Davib ge ǁîna ǁnāpa ǂnau tsî ge mî: ǃKhūb ge ti khākhoena ti ais aiǃâ go ǃkhopaǃganu, ǁgammi ra ǃkhopa khami. ǁNā-amagab ge ǁnā ǃāsa Baal-Perasim ti ge ǂgai.
2SA.5.21	Tsîn ge ǁîn di ǁgôa-eloga ǁnāpa ge ǁnāxū; tsî Davib tsî ǁîb di khoegu ge ǁîga ge ūsao.
2SA.5.22	ǁNās khaoǃgân ge Filisteǁîna ǁkhawa ge ǃapa, tsîn ge ǃgoaǃnāb Rafaimmi ǃnâ ge khorasen.
2SA.5.23	Tsî Davib ge ǃKhūba dî, tsî ge mîbahe: Sats ge ǃapa tide, îts ǃgâb ân ǃoa naru, îts ǁîn ǃoa-ai hā ǀgoede xu.
2SA.5.24	Tsî ī i kao, ǀgoedi di ǂaogu aits ga īgau ǀō-e ǁnâuo, ǃnubai gon, ǃKhūb go ǁnāǃnubai sa ais aiǃâ ǂoa xuige, Filisteǁîn di ǂnubideb nî ǂnause.
2SA.5.25	Ob ge Daviba ǁnāti ge dī, ǃKhūb ge mîmā bi xase; tsîb ge Filisteǁîna ge ǂnau Gebasa xu Gesers kōse.
2SA.6.1	ǁNās khaoǃgâb ge Daviba ǁkhawa Israeli di ǃkhōǂuihesagu hoaga ge ǀhaoǀhao, ǃnonadisiǀoadisi khoega.
2SA.6.3	Tsî gu ge Elob di ǂgaesa ǀasa kunis ai ǃnao tsî ǁîsa ge ūbē Abinadab di oms, ǃnoms ai hâsa xu; tsî Usab tsî Ahiob, Abinadab ôakha ge ǀasa kunisa ge doeǁga.
2SA.6.4	Tsî ǁîsa kha Abinadab di oms, ǃnoms ai hâsa xu Elob di ǂgaes ǀkha ge doeǁgabēo, ob ge Ahioba ǂgaes aiǃâ ge ǃgûgau i.
2SA.6.5	Tsî Davib tsî Israeli ommi hoaragab ge ǃKhūb di ais aiǃâ gere ǀkhō denehaiǀkhō-ūdan hoan ai, harpdi, ǀō ra xūn, ǃkhuwuǃkhuwudi, ǁkhāti sxeln tsî simbaln tsîn ǀkha.
2SA.6.6	Tsî Naxonni di dāǃnâǃkhais tawa kha ge sīo, ob ge Usaba ǃommi âba ǂgaesǀî ǀhōǂui tsî ge ǂhē si, gomagu ge ǂgō xui-ao.
2SA.6.8	Ob ge Daviba ge ǁaixa, ǃKhūb ge ǀkhau-e go ǀkhau Usab tawa xui-ao, tsîb ge ǁnā ǃāsa Peres-Usa ti ge ǂgai, nētsēs kōse.
2SA.6.9	Tsî Davib ge ǁnātsē ǃKhūba ge ǃao, tsîb ge: Matis kha ǁnâi ǃKhūb di ǂgaesa tita ǃoa nî hā? ti ge mî.
2SA.6.10	Tsî Davib ge ǃKhūb di ǂgaesa ǁîb ǃoa ūhā kai ǂgao tama ge i Davib di ǃās ǃnâ; ob ge ǁîsa Obed-Edommi, Gatǁîb di oms ǃnâ ge ūsī kai.
2SA.6.11	Tsî ǃKhūb di ǂgaes ge Obed-Edommi, Gatǁîb di oms ǃnâ ǃnona ǁkhâgu kōse ge hâ tsî ǃKhūb ge Obed-Edommi tsî ǁîb di ommi hoaragaba ge ǀkhae.
2SA.6.12	ǁGoasin ge gao-aob Daviba ǂhôa tsî ge mî: ǃKhūb ge Obed-Edommi ommi tsî ūb hân hoana ge ǀkhae, Elob di ǂgaes ǃaroma. Ob ge Daviba ǃgû tsî Elob di ǂgaesa Obed-Edommi omsa xu ge ūǃapa Davib di ǃās ǃnâ ǃgâiaǂgaob ǀkha.
2SA.6.13	Tsî i ge ge ī, ǁnāgu, ǃKhūb di ǂgaesa ra tanigu ge ǃnani dāǃharode ǃgû ǃnubaib ge ǁîba gomagu tsî kausa gūna ǁguiba ǃkhaisa.
2SA.6.14	Tsî Davib ge ǀgaib hoab ǀkha ǃKhūb di ais aiǃâ ge ǂnā; tsî Davib ge lineǁkhaisaraba ge anasen hâ i.
2SA.6.15	Nētin ge Davib tsî Israeli ommi din hoana ǂgaes ǃKhūb di ǃgaeǀhaos disa ge ūsī dâb ǀkha tsî ǀgapadas di ǀōb ǀkha.
2SA.6.16	Tsî i ge ge ī, ǂgaes ǃKhūb di ǃgaeǀhaos dis ge Davib di ǃās ǃnâ sīo, os ge Mixals Sauli ôasa mûǂuidaosa-ū ge ǂui. Tsî gao-aob Davibas ge ǃKhūb di ais aiǃâ uri tsî ra ǂnāse mûo, os ge ǁîba ǂgaob âs ǃnâ ge ǃharaxū.
2SA.6.17	Tsî ǃKhūb di ǂgaesa gu ge ūǂgāo, o gu ge ǁîsa ǁîs di ǃkhais ai ge mâi tentoms, Davib ǁîsa go ǂnaumâibas ǃnâ; tsî Davib ge khauǁguibadi tsî ganganǁguibadi tsîna ǃKhūb di ais aiǃâ ge ǁguiba.
2SA.6.18	Tsî Davib ge khauǁguibadi tsî ganganǁguibadi tsîna ǁguibatoao, ob ge ǁaesa ǃKhūb ǂnubidi dib di ǀons ǃnâ ge ǀkhae.
2SA.6.19	Tsîb ge ǁaes hoas tsî Israeli di ǂguib hoaba, aoga xu taradi kōse mâ-i hoa-i âna, amperedab tsî îsa ǁgan-i di ǃâ-i tsî ǃkhare ǃgapas di ǂauxûib tsîna ge ǂhûi. ǃNubais ge ǁaes hoasa ge ǃgû, mâ-i hoa-e ǁî-i di oms ǃoa.
2SA.6.20	Tsî Davib ge ǁkhawa oao, ommi âbab nî ǀkhaega, os ge Mixals Sauli ôasa, Daviba ǃgûǃoa tsî ge mî: Matits kha Israeli di gao-aotsa nētsē go ǂkhaiǂkhaisen, nētsē ǃgāgu âts tsî ǃgādi aiǃâ go ǀkhaiǀkhākaisentsa, ǁau khoen di ǀgui-i ra ǀkhaiǀkhākaisen khami?
2SA.6.22	Tsî tita ge nē ta īs ǃgâ-ai nî ǂkhari ti mûǁae tsî ǁnā ǃgādi, sas go ǁîdi xa mîdi, ǁîdi ǀkha ta ge nî ǂkhaiǂkhaihe.
2SA.6.23	Tsî Mixals, Sauli di ôas, ge ǀgôao ge i, ǁōs ge tsēs kōse.
2SA.7.1	Tsî i ge ge ī, gao-aob ge ommi âb ǃnâ ǂnûo tsî ǃKhūb ge ǁîba sâba māo ǁîb ǂnamipe hâ khākhoen hoana xu,
2SA.7.3	Ob ge Natanna gao-aob ǃoa ge mî: ǃGû îts sa ǂgaob ǃnâ hân hoana dī, ǃKhūb sats ǀkha hâ xuige.
2SA.7.4	Xawe i ge ǁnā tsuxub ǁkhāb ǃnâ ge ī, ǃKhūb mîs ge Natanni ǃoa hā ǃkhaisa, mî rase:
2SA.7.7	Israeli ôan ǀkha ta gere ǃgûma ǃkhai-i hoa-i tawa, xare ǀgui mîsa xawe mî ta ge, ǁnā ǂhanuǂhanu-aogu Israeli digu, ti ǁaesa gu nî ǃûi, ti ta ge mîmā gu di ǀguib ǃoa: Tare xū-i ǃaroma du kha ǁnâi sederom-e ǂnubiba te tama hâ? ti.
2SA.7.9	Tsî tita ge sa ǀkha ge hâ i, ǃgûts gere ǃkhai-i hoa-i tawa, tsî ta ge sa khākhoen hoana ais âtsa xu ge hîkākā; tsî tita ge satsa kai ǀonsa ge dība ǁnā kaigu, ǃhūbaib ai hâgu di ǀons ǁkhās xase.
2SA.7.10	Tsî tita ge ti ǁaes Israelsa ǃkhai-e ge ǁāǁāba tsî ǁîsa ge ǂgā, ǁîs di ǃkhais ais nî ǁanga tsî ǃaruǀîs doeǁgamahe tidega; tsî ǂkhabasib di ôan ǁîsa ǃaruǀî ǁgâiǀā tidega, ǂguro i ge ī i khami.
2SA.7.11	ǂHanuǂhanu-aogu nî ti ǁaes Israels ǂama hâsa ta ge mîmā tsēsa xu ta ge tita satsa ǁkhāti sâba ge mā sa khākhoen hoana xu. ǁKhātib ra ǃKhūba ǂanǂan tsi, ǃKhūb satsa omma nîra dība ǃkhaisa.
2SA.7.17	Nē mîdi hoadi ǃoa tsî nē ai-i hoa-i ǃoab ge Natanna Davib ǁga gere ǃhoa.
2SA.7.18	ǃNubaib ge gao-aob Daviba ǂgâ tsî ǃKhūb di ais aiǃâ ǂnû tsî ge mî: Tari ta tita, ǃKhūtse, Elotse, tsî tareba ti omma, ots nētikōse go ūhā te?
2SA.7.19	Tsî nēs ge sa mûǁae ganupe ǂkhari ge i, ǃKhūtse, Elotse, tsîts ge ǁkhāti sa ǃgāta di ommi xa ǃnūse ǃgoaxa xūn xa goro ǃhoa; tsîts ge ǁîsa khoen di dommi ai goro dī, ǃKhūtse, ǃKhūtse.
2SA.7.20	Tsî tare-e ta Davita ǃaruǀî nî ǃhoa sa ǃoa? Sats kom sa ǃgāta a ǂano, ǃKhūtse, ǃKhūtse.
2SA.7.21	Sa mîs ǃaroma tsî sa ǂgaob ǃoats ge satsa nē kai xūn hoana goro dī, sa ǃgātats nî ǁîna ǂanǂanga.
2SA.7.22	ǁNā-amagats ge satsa a kai, ǃKhū Elotse, khoe-i xare-i ge sats khami ī tama hâ, tsî ǀnî Elo-i xare-i ge hâ tama hâ, sats ǀguits, sida ǂgaedi ǀkha da ge ǁnâu khami.
2SA.7.24	Tsîts ge sa ǁaes Israelsa ǁaese ge ǁapoǁapobasen ǀamosib kōse, tsî sats ǃKhūts ge ǁîna go Elo kaiba.
2SA.7.25	Tsî nēsi ǁnâi, ǃKhū Elotse, nē mîs sa ǃgāta ǂama tsî ommi âtab ǂamats goro ǃhoasa, as ǁîsa mâhō ǀamosib kōse îts sats goro ǃhoa xase dī.
2SA.7.26	Îs sa ǀonsa kaikaihe ǀamosib kōse; în khoena mî: ǃKhūb ǂnubidi dib ge a Elo Israeli ǂama, ob ge ommi sa ǃgāb Davib diba nîra mâhō sa ais aiǃâ.
2SA.7.29	îts ǁnâi nēsi ǃgâibahe re, sa ǃgāta di omma ǀkhaesa, îb ǀamosib kōse sa ais aiǃâ hâ: Sats, ǃKhūtse, ǃKhūtse, sats ǁîsa goro ǃhoa xui-ao, tsî sa ǀkhaeb ǀkhab ge sa ǃgāta di omma nîra ǀkhaehe, ǀamosib kōse.
2SA.8.1	Tsî i ge ǁnās khaoǃgâ ge ī, Davib ge Filisteǁîna ǂnau tsî ǁîna dā ǃkhaisa; tsî Davib ge gaoǂamsisa Filisteǁîn di ǃomǁaeba xu ge ūbē.
2SA.8.2	ǁKhātib ge Moabǁîna ǂnau tsî ǀguiro-ūtsurib ǀkha ǁîna ge ǀguiro, ǃhūb ai ǁîna ǁgoe kai tsî; tsîb ge ǀgam ǀguirotsurikha ǀkha ge ǀguiro, ǃgamhe nîna, tsî ǀgui ǀoa hâ ǀguirotsurib ǀkha ûi kaihe nîna. Nētin ge Moabǁîna ge Davib di ǃgā kai, ǀkhaexūna ra ūhāǃâ.
2SA.8.3	Tsî Davib ge Hadad-Eseri, Rehob ôab ona ge ǂnau, Sobas di gao-aoba, ǃgûb gau hîa, ǀgaib âbab nî ǁkhawa hōga ǃāb Eufrati tawa.
2SA.8.5	Tsî Siriaǁîgu ge Damaskusa xu ge hā, Hadad-Eseri, Sobas di gao-aoba gu nî huiga; xawe Davib ge Siriaǁîgu xa ǀgamdisiǀgamǀaǀoadisi khoega ge ǂnau.
2SA.8.6	Tsî Davib ge toroǂnubide Damaskus Siriab dis ǃnâ ge ǂnûi, tsî Siriaǁîn ge Daviba ge ǃgā kaiba, ǀkhaexūna ra ūhāse. Tsî ǃKhūb ge Daviba gere sâu ǃgûǂoab gere ǃkhai-i hoa-i tawa.
2SA.8.7	Tsî Davib ge ǃhuniǀurikhōsikhōgu, Hadad-Eseri ǃgāgu di ge iga ū tsî ǁîga Jerusalems tawa ge ūsī.
2SA.8.8	ǁNās tawab ge gao-aob Daviba kaise ǂgui ǂaiba ge ū Betaxsa xu tsî Berotaisa xu, Hadad-Eseri di ǃāra.
2SA.8.10	ob ge Toiba ǁîb di ôab Joramma gao-aob Davib ǃoa ge sî, ǃgâihâsib âb xab nî dî biga tsî ǁîbab nî ǀkhaega, Hadad-Esera ǃkhamū tsîb ge ǁîba ǂnau ǃkhais xa, Hadad-Eseri hugaǀgui gere torodī Toib ǀkha xui-ao, tsî ǃomǁaeb âb ǃnân ge ǀhaiǀurisoan, ǃhuniǀurisoan tsî ǂaisoan tsîna ge hâ i.
2SA.8.11	Nēn onab ge gao-aob Daviba ǁkhāti ǃKhūba ge khaiba, ǁnā ǀhaiǀurib tsî ǃhuniǀurib tsîkha ǀūben, hîab ge danna xub ge ūhākha ǀkha;
2SA.8.12	Edomǁîna xu, Moabǁîn, Amonni ôana xu, Filisteǁîna xu, Amalekǁîna xu tsî Hadad-Eseri, Rehob ôab, Sobas gao-aob di ǁkhâuǁnâxūna xu.
2SA.8.15	Nētib ge Daviba Israeli hoab ǂama gere gao, tsî Davib ge ǁîb di ǁaes hoasa ǂhanub tsî ǂhanu-aisib tsîkha ǀkha gere sîsenū.
2SA.8.17	Tsî Sadoki, Ahitub ôab, tsî Ahimelexi, Abjatari ôab tsîkha ge prister ge i; tsî Serajab ge xoa-ao ge i.
2SA.8.18	Tsî Benajab, Jojadab ôab on ge Keretǁîgu tsî Peletǁîgu ǂama ge hâ i; Davib di ôagu ge prister ge i.
2SA.9.1	Tsîb ge Daviba ge mî: Khoe-i, Sauli ommi ǃnâ ge ǃgau-e xare hâ-i a, ǃgâidī-e ta nî ǁî-e dī-ūse Jonatanni ǃaroma?
2SA.9.5	ǃNubaib ge gao-aob Daviba sî tsî ǁîba Maxiri, Amieli ôab di omma xu ge ǀkhī kai, Lo-Dabarsa xu.
2SA.9.6	Tsî Mefiboseti, Jonatanni, Sauli ôab di ôab ge Davib tawa ǂgâxao, ob ge ais âb ai ǁnāǁgoe tsî ge ǃhonǁgoa. Ob ge Daviba: Mefibosetse, ti ge mî. Ob ge ǁîba: Mû, nē ta a, sa ǃgāta, ti ge mî.
2SA.9.7	Ob ge Daviba ǁîb ǃoa ge mî: Tā ǃao, ǂanǂansase ta ge ǃgâidība nî dī-ū tsi xuige, Jonatanni sa îb ǃaroma; tsî ta ge Sauli, sa îb di ǃhanagu hoaga nîra mādawa tsi; tsî sats ge hugaǀgui nîra pereǂû ti tāb tawa.
2SA.9.8	Ob ge ǃgamǃgâ tsî ge mî: Tareta sa ǃgāta, ots ra ǁō hâ ari-i, tita khami-e kōǃgâ?
2SA.9.9	ǃNubaib ge gao-aoba Sibab, Sauli di ǃgāba ǂgai tsî ǁîb ǃoa ge mî: Sauli ge ūhâ in hoan tsî ommi âb hoaragaba ta ge sa ǀhonkhoeb di ôaba go mā.
2SA.9.10	ǁNā-amaga go sats tsî sa ôagu tsî sa ǃgāgu tsîgo ǃhanaba ǁîba sîsenba, î go ǂûna ūǂgāba bi, îb sa ǀhonkhoeb di ôaba pere-i hîab nî ǂû-e ūhâ; tsî Mefiboseti, ǀhonkhoeb âts di ôab ge hugaǀgui nîra pereǂû ti tāb tawa. Tsî Sibab ge disikoroǀa ǀgôagu tsî ǀgamdisi ǃgāga ge ūhâ i.
2SA.9.12	Tsî Mefiboseti ge ǂkham ǀgôaba ge ūhâ i, Mixa ti ǀon hâba; tsî Sibab di ommi ǃnâ ǁan hân hoan ge Mefiboseti di ǃgā ge i.
2SA.10.1	Tsî i ge ǁnās khaoǃgâ ge ī, Amonni ôan di gao-aob ge ǁō, tsî Hanunni, ǁîb di ôab ge ǁîb di ǃās ǃnâ gao-ao kai ǃkhaisa.
2SA.10.2	ǃNubaib ge Daviba ge mî: Tita ge ǀkhomxaǂgaosiba Hanunni, Nahab ôaba nî dī-ū, ǁîb îb ge tita ǀkhomxaǂgaosiba dī-ūs ǁkhās xase. ǁNā-amagab ge Daviba sîsabega ge sî, ǁkhaeǂgao bib nîga ǁîb îb ǂama. Tsî Davib di ǃgāgu ge Amonni ôan di ǃhūb ǃnâ ge sī.
2SA.10.3	ǃNubai gu ge Amonni ôan di gaosaga ǁîgu di ǀhonkhoeb Hanunni ǃoa ge mî: Xare ǃgôab hâ Daviba sa îba sa mûǁae, ǁkhaeǂgao-aogab go sa ǃoa sî amaga? Xare ǃgāgu âba sa ǃoa sî tamab hâ Daviba, nē ǃāsab nî ôaǃnâǃganuse tsî ǃkhēǃnâse tsî dawaǃkhapuse?
2SA.10.4	ǃNubaib ge Hanunna Davib ǃgāga ū tsî mâb hoab di ǀhō-amma ǃkhareb âba ge ǂkhomǁnâ tsî saran âga ǃkharese ge ǃgaoǁnâ ǂnamira kōse tsî ǁnāti ǁîga ge ǃgû kai.
2SA.10.5	Tsî Davib ge ǂhôaheo, ob ge ǁîga ge sîǃoa, nē khoegu ge kaise tao hâ i xui-ao. Ob ge gao-aoba: Jerixos tawa hâ ǀhō-amdi âgo nî ǁkhawa ǁhoas kōse, î go ǁnās khaoǃgâ oahā, ti ge mî.
2SA.10.6	Tsî Amonni ôan ge mûo, Davib tawan ge ǀōkaisen ǃkhaisa, on ge Amonni ôana sî tsî Siriaǁîn, Bet-Rehobs din xa tsî Siriaǁîn, Sobas din xa ǀgamdisiǀoadisi ǀnūǃgûkhoega ge ǃgae tsî gao-aob Maaxas dib din xa ǀguiǀoadisi khoega tsî Tobi di khoen xa disiǀgamǀaǀoadisi khoega.
2SA.10.7	Tsî Davib ge ǁnâuo, ob ge Joaba ge sî tsî ǂnubis hoasa ǁē-aogu ǀkha.
2SA.10.8	Tsî Amonni ôan ge ǂnauǂui tsî toroǂnubisa sī ge mâi ǁāb ǂgâ-ams aiǃâ, xawe Siriaǁîgu Sobas digu tsî Rehobs digu tsî Tobi tsî Maaxas di khoegu ge ǀguri ge hâ i ǃgarob ǃnâ.
2SA.10.9	Tsî Joab ge mûo, ǃkhammi aisǀkhāba xu tsî khaosǀkhāba xu ǁîb ǃoagu hâsa, ob ge ǀnîga Israeli ǃkhōǂuisabegu hoaga xu ūǂuibasen tsî ǁîga ǃkhammi ǃoa ge mâi Siriaǁîgu ǃoa-ai.
2SA.10.10	Tsî nau ǃâs ǁaes disab ge ǁîb di ǃgâsab Abisaib di ǃomǁae ge mā, tsîb ge ǁîga ǃkhammi ǃoa ge mâi Amonni ôan ǃoa-ai.
2SA.10.11	Tsîb ge ge mî: Siriaǁîgu ga ǀgaidā teo, o go ge sago hā nî ore te; tsî Amonni ôan ga satsa ǀgaidāo, o ta ge tita satsa sī nî ore.
2SA.10.12	ǃGariǃgarisen î ge sage ǁaesa ǀgaisase ība tsî sage Elob di ǃāde; îb ǃKhūba ǁîb mûǁae a ǃgâi khami dī.
2SA.10.13	ǃNubaib ge Joab tsî ǁaes, ǁîb ǀkha hâsa ge ǀgū Siriaǁîn ǀkha nî ǃkhamse; on ge ǁîb di ais aiǃâba xu ge ǁhâ.
2SA.10.14	Tsî Amonni ôan ge mûo, Siriaǁîn ra ǁhâ ǃkhaisa, on ge ǁkhāti ge ǁhâ Abisaib di ais aiǃâba xu, tsîn ge ǃās ǃnâ sī ge ǂgâ. Ob ge Joaba Amonǁîna xu dawasen tsî Jerusalems ǁga ge oa.
2SA.10.15	Tsî Siriaǁîn ge mûo, Israeli di ais aiǃân ǂnauhe hâsa, on ge hoatsama ǁkhawa ge ǀhû.
2SA.10.17	Tsî Davib ge mîbaheo, ob ge Israeli hoaba ǀhaoǀhao tsî Jordanna ǃgâu tsî Helams tawa ge sī; tsî Siriaǁîn ge toroǂnubise ge sī mâ Davib ǃoagu tsî ge ǃkhamū bi.
2SA.10.18	Xawe Siriaǁîn ge Israeli di ais aiǃâ ge ǁhâ, tsî Davib ge Siriaǁîn xa hûkaidisi kunide ge hîkākā, tsî hakadisiǀoadisi ǃgapi-aoga; tsîb ge Sobaxi, ǁîn di toroǂamkhoeb ona ge ǂnau, ǁnāpab ge ǁōs kōse.
2SA.10.19	Tsî ǁnā gao-aogu, Hadad-Eseri di ǃgā ge igu hoagu ge Israeli di ais aiǃâ gu ǂnauhe hâsa mûo, o gu ge Israeli ǀkha ǂkhîba ge dī tsî ǁîba gere ǃoaba. On ge Siriaǁîna ǃaruǀî Amonni ôana huisa ge ǃao.
2SA.11.5	Tsî taras ge ge ǀgamǀkhā; os ge sî tsî Daviba ǂanǂan tsî: Tita ge go ǀgamǀkhā, ti ge mî.
2SA.11.6	ǁGoasib ge Daviba Joab ǃoa sî tsî: Uriab, Hetiǁîba sî tita ǁga! ti ge mî. Ob ge Joaba Uriaba Davib ǃoa ge sî.
2SA.11.7	Tsî Uriab ge ǁîb tawa hāo, ob ge Daviba ǁîba Joab di ǃgâihâsib xa, tsî ǁaes di ǃgâihâsib xa, tsî torob di ǃgâihâsib xa ge dî.
2SA.11.8	ǁNās khaoǃgâb ge Daviba Uriab ǃoa ge mî: ǁGôa sa ommi ǃoa îts sa ǂaira ǁā. Tsî Uriab ge gao-aob di omma xu ǂoa ǃnubain ge ǂûǃnôana ǀkhaexūse ge saoǃgon.
2SA.11.9	Xawe Uriab ge gao-aob oms di dao-ams aiǃâ ge sī ǁgoe ǀhonkhoeb âb di ǃgāgu ǀkha; tsîb ge oms âb ǃoa ǁgôa tama ge i.
2SA.11.10	On ge Daviba ǁîsa ǂhôa tsî ge mî: Uriab ge oms âb ǃoa ǁgôa tama hâ. ǁGoasib ge Daviba Uriab ǃoa ge mî: Daoba xu kha hā tamats hâ? Tarexats kha ǁnâi oms âts ǃoa ǁgôa tama hâ?
2SA.11.12	ǃNubaib ge Daviba Uriab ǃoa ge mî: Nētsē nēpa hâ, o ta ge ǁari nî ǃgû kai tsi. Nētib ge Uriaba ǁnātsēs tsî sao ra tsēsa Jerusalems ǃnâ ge hâ.
2SA.11.13	Tsî Davib ge ǁîba ge ǁkhau tsîb ge ǁîb aiǃâ ǂû tsî ge ā, tsîb ge ǁîba ge ǀhoroǀhoro. Tsîb ge ǁnā ǃuia ge ǂoa, ǁgoeǃkhais âb aib nî ǁgoega ǀhonkhoeb âb di ǃgāgu ǀkha, xaweb ge oms âb ǃoa ǁaru tama ge i.
2SA.11.14	Tsî i ge ǁgoaga ge ī, Davib ge ǂkhani-e Joab ǃoa xoa tsî Uriab ǀkha ǁî-e sî ǃkhaisa.
2SA.11.15	Tsîb ge ǁnā ǂkhanis ǃnâ xoa tsî ge mî: Uriaba ǃgom ǃkhamgus ǃnâ aimâi îts ǁîb khaoǃgâba xu oa, îb ǂnauhe îb ǁō.
2SA.11.16	Tsî i ge ge ī, Joab ge ǃāsa ǃgaoǃgâo, ob ge Uriaba ǁnā ǃkhais, ǁîs ai gu ǃkham ǁkhā khoega hâsab a ǂans ai ge mâi.
2SA.11.17	Tsî ǃās di khoegu ge ǂoaxa tsî Joab ǀkha ǃkhamo, o gu ge ǀnîgu ǁaes digu Davib ǃgāgu diga ge ǁnā, tsî Uriab, Hetiǁîb on ge ge ǁō.
2SA.11.18	ǃNubaib ge Joaba sî tsî nē ǃkhamgus di ǃnaeǃkhais hoasa Daviba ge ǂanǂan.
2SA.11.19	Tsîb ge sîsabeba mîmā tsî ge mî: Nē ǃkhamgus di ǃnaeǃkhais hoasats ga gao-aob ǃoa ǃhoatoao,
2SA.11.20	tsî i ka io gao-aob di ǁaib ga khâi, tsîb ga sa ǃoa mîo: Tarexa go kha ǃāsa nētikōse go ǀgū, ǃkhamū si go nîga? ǂAn tama go ge hâ i, ǂnubiǂgoaba xu gu nî ǁkhâu ǃkhaisa?
2SA.11.22	Ob ge sîsabeba ǃgû tsî Daviba sī ge ǂanǂan, Joab ǁîn ǃaroma go sî bin hoana.
2SA.11.23	Tsî sîsabeb ge Davib ǃoa ge mî: ǁNā khoegu ge sige ǀgaidā tsî sige ǃoa ge ǂoaxa ǃgarob ai, tsî sige ge ǁîga ǁāb di ams kōse ǃgûǃoao,
2SA.11.24	o gu ge ǁkhâu-aoga ǂnubiǂgoaba xu sa ǃgāge ai ge ǁkhâu, ǀnîgu gao-aots ǃgāge digu ge ǁōs kōse, tsî sa ǃgāb Uriab, Hetiǁîb ge ǁkhāti ge ǁō.
2SA.11.25	ǃNubaib ge Daviba sîsabeb ǃoa ge mî: Nētits ge Joab ǃoa nî mî: As nē ǃkhaisa sa mûǁae tā tsūse i, gôab ra nē khoe-i kas, nau khoe-i kas hoasa hapu xuige; sa ǃkhamma ǀgaiǀgai ǃāsǀî, îts hîǀhuru si; îts ǁnāti ǀgaiǀgai bi.
2SA.11.26	Tsî Uriab di taras ge ǁnâuo, ǁîs di aob Uriab ǁō hâ ǃkhaisa, os ge ge ǃoaba ǁîs di ǀhonkhoeba.
2SA.12.1	Tsîb ge ǃKhūba Natanna Davib ǃoa ge sî. Tsî ǁîb tawab ge sī ǂgâo, ob ge ǁîb ǃoa ge mî: ǀGam khoekha ge ǃā-i ǃnâ ge hâ i, ǀguib ge ge ǃkhū hâ i, tsî naub ge ǀgâsa ge i.
2SA.12.2	ǃKhū hâ khoeb ge ǂgui gūn tsî goman tsîna ge ūhâ i.
2SA.12.3	Xawe ǀgâsab ge ǀnî xū-i xare-e ge ūhā tama hâ i, ǀgui ǁkhaoros hîab ge ǁamas ǀguisa; ǁîsab ge ǂûmā tsî ge kaikai ǁîb di ôan ǀkha; ǁîs ge pereǃâro-i âb xa gere ǂû tsî āǀgabis âb ǃnâ gere ā tsî tîǂams âb ǃnâ gere ǁom, tsîs ge ǁîba ǀgôase ge ība i.
2SA.12.4	Tsî ǃkhū hâ khoeb ge ǃgûkhoe-i xa hāheo, ob ge ge ǀgî ǁîb di gūn xa tsî ǁîb di goman xa ūsa, ǁînab nî ǁnā ǃgûkhoeb, ǁîb tawa go hāba ǁāǁābase; ob ge ǀgâsab di ǁkhaorosa ū tsî ǁîsa ǁnā khoeb, ǁîb tawa go hāba ge ǁāǁāba.
2SA.12.5	Ob ge ǁaib Davib diba kaise ge ǂhubi ǁnā aobǀî, tsîb ge Natanni ǃoa ge mî: ǃKhūb a ûitsama ǃkhais aob ge ǁnā khoeb ǁîsa ge dība a ǁōb di ôa.
2SA.12.7	ǃNubaib ge Natanna Davib ǃoa ge mî: Sats ge ǁnā aotsa. Nētib ra mî ǃKhūb, Israeli di Eloba: Tita ge satsa gao-aose ge ǂkhauǀkhā Israeli ǂama, tsî tita ge satsa Sauli ǃomǁaeba xu ge ore,
2SA.12.8	tsî tita ge satsa sa ǀhonkhoeb omma ge mā, ǁnās tawa ǀhonkhoeb âts di tarade sa tîǂams ǃnâ, ā, tita ge satsa Israeli tsî Judab tsîkha di omma ge mā; tsî ǁîn ga ǀoroba tsio, o ta ge ga tita nēs tsî nausa māǀaro tsi hâ.
2SA.12.12	Sats ge ǁî ǃkhaisa ǂganǃgâsib ǃnâ gere dī xui-ao; xawe tita ge nē ǃkhaisa Israeli hoab aiǃâ tsî sores aiǃâ nîra dī.
2SA.12.15	ǃNubaib ge Natanna ommi âb ǃoa ge ǁaru. Tsî ǃKhūb ge ǁnā ǀgôab, Uriab taras ge Daviba ǁorababa ge ǂnau, ob ge ǃgomse ge ǀaesen.
2SA.12.16	Tsî Davib ge Eloba ge ôa ǁnā ǀgôarob ǂama; tsî Davib ge ǂûtama ge hâ tsî sī tsî tsuxuba ǃhūb ai ge ǁgoe, ǁgoas kōse.
2SA.12.17	ǃNubai gu ge ommi âb di kaiga ǁîb ǂama khâi, ǃhūba xu nî khâi kai bise, xaweb ge ge ǂkhā, tsîb ge ǁîgu ǀkha pere-i xare-e ǂû tama ge i.
2SA.12.18	Tsî i ge hûǁî tsēs ai ge ī, ǀgôab ge ǁō ǃkhaisa; tsî Davib ǃgāgu ge ǀgôab go ǁō ǃkhaisa ǁîba mîbasa ge ǃao, nēti gu ra mî xui-ao: Kō, ǀgôab ganupe a ûitsama hîa ge ge ǁîb ǀkha ge ǃhoa, xaweb ge sage ǃgâ tama ge i; mati ge kha ǁîb ǃoa: ǀGôab ge go ǁō, ti nî mî ǁkhā? Tsū i kom nîo.
2SA.12.19	Tsî Davib ge mû, ǃgāgu âb ra ǀhoeǃhoa ǃkhaisa, ob ge ge hōǃâ, ǀgôab go ǁō ǃkhaisa. ǁNā-amagab ge Daviba ǃgāgu âb ǃoa: ǁŌ go ǀgôaba? ti ge mî. O gu ge: ǁŌ go, ti ge mî.
2SA.12.20	ǃNubaib ge Daviba ǃhūba xu khâi tsî ǁānai tsî ǂkhauǀkhāsen tsî saran âba anaǃkhuni tsî ǃKhūb di ommi ǃnâ ǂgâ tsî ge ǀgoreǀî; ǁnās khaoǃgâb ge ǁîb ommi ǃnâ sī tsî ǂûna ge ǂgan; o gu ge pereba ge mâi-aiǃâ bi, tsîb ge ge ǂû.
2SA.12.21	O gu ge ǃgāgu âba ǁîb ǃoa ge mî: Mâ dīǃnôa-e kha nē-i, sats go dī-e? Ûitsama ǀgôab ǂamats ge ǂûtama hâ tsî goro ā, xawe ǀgôab go ǁōs khaoǃgâts ge khâi tsî pereba ra ǂû.
2SA.12.22	Ob ge ge mî: ǀGôab ganupe a ûitsama hîa ta ge ǂûtama hâ tsî goro ā, nēti ta ra mî xui-ao: Tari-e a ǂan, ǀnîsib ge ǃKhūba tita nî ǀkhom, ob ge ǀgôaba nîra ûi.
2SA.12.23	Xawe nēsib ge ǁō hâ, tarexa ta kha ǁnâi ǂûtama nî hâ? ǁKhā ta a ǁkhawa ta nî ūhā bisa? Tita ge ǁîb ǃoa nîra ǃgû, xawe ǁîb ge tita ǃoa oa tide.
2SA.12.24	ǁNās khaoǃgâb ge Daviba taras âb Batsebasa ǁkhaeǂgao tsî ǁîs tawa ǂgâ tsî ge ǁgoeǀkhā si; tsîs ge ǀgôaba ge ǁora, Salomo tib ge ǂgaiba; tsî ǃKhūb ge ǁîba ge ǀnam i.
2SA.12.25	Tsîb ge kēbo-aob Natanni di ǃomma xu sî tsî Jedidja ti ge ǂgai bi, ǃKhūb ǃaroma.
2SA.12.27	ǁGoasib ge Joaba sîsabega Davib ǃoa sî tsî ge mî: Tita ge Rabasa go ǃkhamū, tsî ta ge ǁgammi ǃās ona go ū.
2SA.12.28	ǁNâi satsa nau ǁaesa ǀhaoǀhao îts ǃāsa xāǂgā îts ǁîsa ū, îs tā tita ga ū sio, ti ǀonsa ǁîs ǂama ǂgaihe.
2SA.12.29	ǃNubaib ge Daviba ǁnā ǁaes hoasa ǀhaoǀhao tsî Rabas ǃoa ǂoa tsî ǁîsa ǃkhamū tsî ge ū si.
2SA.12.30	Tsîb ge gao-aob ân di kronsa danas âba xu ge ūǁnâ, ǀgui talens ǃhuniǀurib tsî ǃgomǀgausa ǀuidi xa ǃgomsa, tsîs ge ǁîsa Davib danas ai ge ǂnûihe, tsîb ge ǁkhāti kai ǁkhâuǁnâxūna ǃāsa xu ge ūǃgû.
2SA.13.2	Tsî Amnonni ge ǀaesenni nîs kōse ge ǂōǂōhe ǁîb di ǃgâsas Tamars ǃaroma, ǂkhamkhoes a xui-ao; Amnonni mûǁae i ge ge ǃgom i, ǁîsa xū-e dī-ūsa.
2SA.13.4	Tsî ǁîb ge ǁîb ǃoa ge mî: Tarexats kha nētikōse ra ǁkhoao ǁgoakorobe, sats gao-aob ôatsa? ǁÎsa kha ǂanǂan tets tide? Ob ge Amnonna ǁîb ǃoa ge mî: Tita ge Tamars, ti ǃgâsab Absalommi di ǃgâsasa ǁâ hâ.
2SA.13.5	Ob ge Jonadaba ǁîb ǃoa ge mî: Kharob âts ai ǁgoe îts ǀaeǀaesen, tsî saob ga hā kō tsio, ots ge ǁîb ǃoa nî mî: As Tamars, ti ǃgâsasa hā re, îs pereb xa ǂû kai te, îs ǂûna ti mûra aiǃâ ǂhomi, î ta ǁîsa mû tsî ǃommi âsa xu ǂû re.
2SA.13.6	Ob ge Amonna ǁgoe tsî ge ǀaeǀaesen. Tsî gao-aob ge hā kō bio, ob ge Amnonna gao-aob ǃoa ge mî: As ti ǃgâsas Tamarsa hā re, îs ǀgam amperedara ti mûra aiǃâ ǂhomi, î ta ǁîs di ǃomma xu ǂû re.
2SA.13.7	ǃNubaib ge Daviba Tamars ǃoa oms ǃnâ sî tsî ge mî: ǃGû re sa ǃgâsab Amnonni oms ǃoa, îs ǂû-e ǂhomiba bi re.
2SA.13.8	Os ge Tamarsa ǁîs ǃgâsab Amnonni oms ǃoa ge ǃgû; ǁîb ge kharob ai ge ǁgoe i, tsîs ge tsampereb xa ū tsî ǁîba ǀhomam tsî amperena ǁîb di mûra aiǃâ ge ǂhomi tsî ge ǁgan.
2SA.13.9	Tsîs ge amǃnâ ǃoresa ū tsî ais âb aiǃâ ǁîna ge tsoroǂui, xaweb ge ǂûsa ge ǂkhā. Tsî Amnonni ge ge mî: Mâ-i hoa-e a-i tita xu ǂoa! O i ge mâ-i hoa-e ǁîba xu ge ǂoa.
2SA.13.10	ǁGoasib ge Amnonna Tamars ǃoa ge mî: ǂÛna ǃnā-oms ǃnâ ūhā, î ta sa ǃomma xu ǂû re. Os ge Tamarsa amperen hîas goro dīna ū tsî ǁîna ǁîs di ǃgâsab Amnonna ǃnā-oms ǃnâ ge ūsība.
2SA.13.13	O tita mâǀî ta ga ti taosiba ūsī? Tsî sats, ā, sats ge gâre khoegu di ǀguise ga i Israeli ǃnâ; îts ǁnâi gao-aob ǀkha ǃhoa, ǁîb ge tita satsa ǂkhā tide xuige.
2SA.13.14	Xaweb ge ǁîsa ǃgâ ǂgao tama ge i, tsî ǁîs xab a ǀgaisa amagab ge ǁîsa ǀgaiǁgūǀkhā tsî ge ǁgoeǀkhā si.
2SA.13.15	ǁNās khaoǃgâb ge Amnonna ǁîsa kaise kai ǁkhanni ǀkha ge ǁkhan; ǁnā ǁkhanni, ǁîb ǀkhab ǁîsa ge ǁkhanni ge ǁnā ǁâb, ǁîb ǀkhab ge ǁîsa ǁâ hâ ib ǃgâ-ai ge kai i; ob ge Amnonna ǁîs ǃoa ge mî: Khâi îs ǃgûbē!
2SA.13.16	ǃNubais ge ǁîb ǃoa ge mî: Sats nî ǃhaeǂui te ǃkhai-i xare-i ge a ǀkhai; nē ǂkhabab ge naub, titats go dī-ūb ǃgâ-ai a kai. Xaweb ge ǁîsa ǃgâ ǂgao tama ge i.
2SA.13.17	Ob ge ǃgāb âb, ǁîba ra ǃoababa ǂgai tsî ge mî: Nēsa tita xu ǃhaeǂui ǃaugab ǃoa îts dao-amsa ǁîs khaoǃgâ ǂganamǀgaiǀgai.
2SA.13.18	Tsîs ge ǁîsa anxa saraba ge ana hâ i; nētimî di ge gao-aob ôadi, hîa ǂkhamkhoede, ǂamsaragu ǀkha gere anahe xui-ao; ob ge ǃgāb âba ǁîsa ǃaugaba ǃoa ūǂui tsî dao-amsa ǁîs khaoǃgâ ge ǂganamǀgaiǀgai.
2SA.13.20	Ob ge ǁîs di ǃgâsab Absalomma ǁîs ǃoa ge mî: Amnonni sa ǃgâsaba sa ǀkhab go hâ i? Nēsi, ti ǃgâ, ǃnō, ǃnō re, sa ǃgâsab komo; nē ǃkhaisa tā ǂgaob ǃnâ ūhâ! Nētis ge Tamarsa ǀguri ge hâ i ǁîs di ǃgâsab Absalommi di oms ǃnâ.
2SA.13.21	Tsî gao-aob Davib ge nēn hoana ǁnâuo, ob ge kaise ge ǁaixa.
2SA.13.22	Tsî Absalommi ge Amnonni ǀkha ǃhoa tama ge i, ǃgâi-i xas kas, tsū-i xas kas hoasa; tsî Absalommi ge Amnonna ge ǁkhan, ǁîb di ǃgâsas Tamarsab ge ǀgaiǁgūkhā ǃkhais ǃaroma.
2SA.13.23	Tsî i ge ǀgam ǀoasa kurikha khaoǃgâ ge i, Absalommi ge gūǂkhom-aoga ūhâ ǃkhaisa Baal-Hasors, Efraims ǀgūse ǁgoes tawa; ob ge Absalomma gao-aob ôagu hoaga ge ǁkhau.
2SA.13.24	Tsî Absalommi ge gao-aob tawa hā tsî ge mî: Kō, sa ǃgāta ge gūǂkhom-aoga ūhâ; xuige a go gao-aots tsî ǃgāgu âtsa sa ǃgāta ǀkha ǃgû.
2SA.13.25	Xawe gao-aob ge Absalommi ǃoa ge mî: Hî-î ti ôatse, tā ge hoatsama ǃgû, î ge tā ǂguidā tsi. Ob ge ǁîba ge ǁgūhâhâ, xaweb ge ǃgû ǂgao tama ge i, tsîb ge ǁîba ge ǀkhae.
2SA.13.26	ǃNubaib ge Absalomma ge mî: Tsî ti i ga ī tama io, îts ǁnâi ti ǃgâsab Amnonna sida ǀkha ǃgû kai. Ob ge gao-aoba ǁîb ǃoa ge mî: Tare xū-i ǃaromab kha ǁîba sa ǀkha nî ǃgû?
2SA.13.27	Xawe Absalommi ge ǁgūǀkhā bio, ob ge Amnonni tsî gao-aob ôagu hoaga ǁîb ǀkha ge ǃgû kai.
2SA.13.29	O gu ge Absalommi di ǃgāga Amnonna ge dī-ū, Absalommi ge mî xase. ǁGoasi gu ge gao-aob ôagu hoaga khâi tsî ge ǃgapi, mâb hoaba ǁîb di eselhā-i ai tsî ge ǃhū.
2SA.13.30	Tsî i ge daob ai gu hâ hîa ge ī, Davib ge gomma ǁnâu ǃkhaisa, tsîn ge: Absalommi ge gao-aob di ôagu hoaga go ǃgam, ǀguib xareb âgu ge ǃgau tama hâ, ti ge mî.
2SA.13.31	ǃNubaib ge gao-aoba khâi tsî saran âba ǀkhau tsî ǃhūb ai ge ǁgoe; ǁnās ǁkhās xase gu ge ǁîb di ǃgāgu hoaga ǀkhauhesa saran ǀkha ge mâ i.
2SA.13.32	Xawe Jonadab, Simeab, Davib ǃgâsab di ôab ge ǃeream tsî ge mî: Tāts ti ǀhonkhoetsa mî, ǂkhamkhoegu hoagu, gao-aots ôagu ǁō hâ ǃkhaisa; Amnonni ǀguib kom ǁō hâo. Absalommi ge ǁî ǃkhaisa ǂâibasen, ǁîb di ǃgâsas Tamarsab ge ǀgaiǁgūkhā tsēsa xu xui-ao.
2SA.13.33	Îts ǁnâi ti ǀhonkhoe gao-aotsa nē ǃkhaisa tā ǂgaob ǃnâ ūhâ, gao-aots ôagu hoagu ǁō hâ, ti ǂâi tsî; Amnonni ǀguib go ǁō xuige.
2SA.13.34	Tsî Absalommi ge ge ǃhū; tsî ǃgāb hîa ra ǃûib ge ǃgapakhâi tsî kō tsî ge mû, kai ǁaes ge ǁîb khaoǃgâ gau daoba xu ge hā ǃhommi xōǀkhāba-ū ǃkhaisa.
2SA.13.35	Ob ge Jonadaba gao-aob ǃoa ge mî: Mû re, gao-aob di ôagu ge ǃgoaxa; sa ǃgāta di mîs ǃoa, ǁnāti i ge go ī.
2SA.13.36	Tsî i ge ge ī, ǃhoatoab ge ǃnubai, mû, o gu ge gao-aob ôaga hā tsî dommi âga ūkhâi tsî ge ā; tsî gao-aob tsî ǁîb ǃgāgu hoagu on ge ama kai ā-i ǀkha ge ā.
2SA.13.38	Nētib ge Absalomma ǃhū tsî Gesurs ǃoa ge ǃgû; tsîb ge ǁnāpa ǃnona kurigu kōse ge hâ.
2SA.13.39	ǃNubais ge Davib, gao-aob di ǀomsa kaise ge ǁkhore, Absalommi ǃoab nî ǂoasa; Amnonni ǁō hâ ǃkhais xab ge ǁkhaeǂgaosen hâ i xui-ao.
2SA.14.1	Tsî Joab, Serujab ôab ge hōǃâo, gao-aob di ǂgaob ge Absalommiǀî ǂō ǃkhaisa,
2SA.14.2	ob ge Joaba Tekoas ǃoa sî tsî ǁnāpa xu gā-ai tara-e ūhā kai tsî ǁîs ǃoa ge mî: ǃOa ra khami dīsen îs ǃoasarana ǂgaeǂgā îs tā olib ǀkha ǂkhausen îs taras hîa ǀnai ǂgui tsēde ǁō hâ-i ǂama ǃoa hâs xase dīsen,
2SA.14.3	îs gao-aob tawa ǂgâ îs ǁîb ǃoa ǃhoa mîba si ta nî mîde. Tsî Joab ge mîs nî mîde ǁîs ams ǃnâ ge ǁgui.
2SA.14.4	Tsî Tekoaǁî taras ge gao-aob tawa hā tsî ǁîs di ais ai ǃhūb ai ǁnāǁgoe hâse ǃgamǃgâ tsî: Hui te re, ti gao-aotse, ti ge mî.
2SA.14.5	Ob ge gao-aoba ǁîs ǃoa: Tare-e ra ǂhani si? ti ge mî. Os ge ǁîsa ge mî: Tita ge amase a ǃoatara, tsî ti aob ge ge ǁō.
2SA.14.6	Tsî sa ǃgāta ge ǀgam ǀgôakha ge ūhâ i, tsî ǁî ǀgamkha ge ǃaub ǃnâ ge ǂnoagu tsî ǀnae-ao-i xare-i ge ǀkhai ge i, ob ge nēba nauba ǂnau tsî ge ǃgam.
2SA.14.7	Tsî mû, os ge ǃhaos hoasa sa ǃgāta ǃoagu khâi tsî ge mî: ǁNāb, ǃgâsab âba go ǂnauba mā da, î da ǁîba ǃgâsab âb hîab go ǂnauǃanni di ǀoms ama ǃgam, î da ǀumi-aoba ǁkhāti hîkākā. Nētin ge ti ǂnoms, hîa go ǃgausa ra ǀari ǂgao, ǀon-i xare-i tsî ǃâro-i xare-en ti aoba ǃhūbaib ai ǁnākhaoba tamas kōse.
2SA.14.8	ǃNubaib ge gao-aoba nē taras ǃoa ge mî: Oms âs ǃoa ǁaru, o ta ge tita sas xa nî mîmā.
2SA.14.9	Os ge Tekoaǁî tarasa gao-aob ǃoa ge mî: Ti ǀhonkhoe gao-aotse, ǀhapisa as ti ai, tsî ti îb di ommi ai hâ; xawe gao-aots tsî trons âts ge nî ǀhapio.
2SA.14.10	Ob ge gao-aoba ge mî: Khoe-i ga ǃhoaǃoa sio, ǁî-e ti tawa ūhā; o i ge ǃaruǀî tsâǀkhā si tide.
2SA.14.12	ǁGoasis ge nē tarasa ge mî: A ta sa ǃgāta ǀgui mîsa ti ǀhonkhoe gao-aots ǃoa mî! Ob ge: ǃHoa re! ti ge mî.
2SA.14.13	Os ge tarasa ge mî: Tsî tarexats kha nēti īna Elob ǁaes ǃoagu ra ǂâi? Sats gao-aots nē mîsa go ǃhoa ǃkhais ǀkhats ge ǀhapixase ī, sats gao-aots ge ǂhāxuhe hâba ūdawa tama hâ amaga.
2SA.14.15	Tsî nēsi, nē mîsa ta nî gao-aots, ti ǀhonkhoets ǃoa ǃhoase ta ge go hā, ǁaes go ǃao kai te xui-ao; o ta ge sa ǃgāta ge mî: Tita ge gao-aob ǃoa nî ǃhoa; ǀnîsib ge gao-aoba mîs, ǁîb ǃgāta dis ǃoa nî dī.
2SA.14.16	Gao-aob ge nîra ǁnâu, ǁîb di ǃgātab nî orese ǁnā khoeb, tita tsî ti ôab tsîma Elob di ǀumisa xu hîǀhuru ǂgao hâb di ǃomǁaeba xu.
2SA.14.18	ǃNubaib ge gao-aoba ǃeream tsî taras ǃoa ge mî: Xū-i xare-e tā tita xu gaugau ǁnā ǃkhais hîa ta nî dî sis xa. Os ge tarasa ge mî: ǃHoa re, ti ǀhonkhoe gao-aotse!
2SA.14.19	Ob ge gao-aoba ge mî: Joab di ǃomma hâb a sa ǀkha nēn hoan ǃnâ? Os ge tarasa ǃeream tsî ge mî: Sa ǀoms a ûitsama ǃkhais ao, ti ǀhonkhoe gao-aotse, khoe-i ge amǀkhāb ais kas, ǁareǀkhāb ais kas hoasa ǂgō ǁoa, ti ǀhonkhoe gao-aots go mîn hoana xu. Sa ǃgāb Joab ge tita ǁîsa go mîmā; tsî ǁîb ge nē mîdi hoade sa ǃgāta di ams ǃnâ go ǁgui.
2SA.14.21	ǃNubaib ge gao-aoba Joab ǃoa ge mî: Mû, tita ge nē ǃkhaisa ge dī; ǃgû ǁnâi îts ǀgôab Absalomma ǁkhawa ūhā.
2SA.14.22	ǁGoasib ge Joaba ais âb ai ǃhūb ai ǁnāǁgoe tsî ǃgamǃgâ tsî gao-aoba ge gangan; tsî Joab ge ge mî: Nētsē ta ge sa ǃgāta go hōǃâ, ǀkhomma ta sa mûǁae go hō ǃkhaisa, ti ǀhonkhoe gao-aotse, sa ǃgāta di mîsats ge gao-aotsa go dī amaga.
2SA.14.24	Xawe gao-aob ge: Ab oms âb ǃoa oa, îb ti aisa tā mû! ti ge mî. Nētib ge Absalomma oms âb ǃoa oa tsî gao-aob di aisa mû tama ge i.
2SA.14.25	Tsî ǀnî khoeb, Absalommi khami a îxab xareb ge Israeli hoab ǃnâ ge ǀkhai i, ǃkhōǀkhāhesa anuba; ǂaiǃnāb âba xu ǂamǃnâs âb kōse i ge ǂkhôa-i xare-e ǁîb ǃnâ hâ tama ge hâ i.
2SA.14.26	Tsî danaǀûn âbab ga ǂkhomo (tsîb ge mâ kurib hoab di ǀunis ai ǁîna gere ǂkhom, ǁîn xab ra ǃgomdāhe amagab ge ǁîna gere ǂkhom), ob ge ǀûn danas âb dina ǀgam kiloxramkha kōse ge ǃgom i, gao-aob di ǃgommi ǃoa.
2SA.14.28	Nētib ge Absalomma ǀgam ǀoasa kurikha Jerusalems tawa ge hâ, gao-aob di aisa mû tamase.
2SA.14.29	ǁNā-amagab ge Absalomma Joab ǃoa ge sî, gao-aob ǃoab nî ǁîba sîga, xaweb ge ǁîb tawa hā ǂgao tama ge i. Ob ge gorose ǁkhawa ge sî, xaweb ge hā ǂgao tama ge i.
2SA.14.30	Ob ge ǃgāgu âb ǃoa ge mî: Mû, ǃhanab ǃâb Joab dib ge tib xōǀkhā hâ, tsîb ge gerstǃhoroba ūhâ ǁîb ai; ǃgû î go sī ǁîba ǀaes ǀkha ǂhubi. O gu ge Absalommi ǃgāga ǁnā ǃhanab ǃâba ǀaes ǀkha ge ǃkhāǂhubi.
2SA.14.31	ǃNubaib ge Joaba khâi tsî Absalommi oms ǃnâ hā tsî ǁîb ǃoa ge mî: Tare-i ǃaromasa sa ǃgāgu go ǃhanab ǃâb tiba ǀaes ǀkha ǂhubisa?
2SA.14.32	Ob ge Absalomma Joab ǃoa ge mî: Mû, tita ge sa ǃoa ge sî, mî raǃâ: Nēpa ǀkhī, î ta gao-aob ǃoa sî tsi, mîts nîga: Tare xū-i ǃaromasa Gesursa xu ta go hāsa? ǃGâiba te i ge ga hâ, ganupe ta ga ǁnāpa hâ hâo; tsî nēsi, î ta gao-aob di aisa mû tsî gorose i ga dīsā-e ti ǃnâ hâo, ab ǁnâi ǃgam te.
2SA.14.33	ǃNubaib ge Joaba gao-aob tawa ǂgâ tsî ge sī mîba bi. ǃNubaib ge Absalomma ge ǂgai; tsî ǁîb ge gao-aob tawa ǂgâxao, ob ge ǁîb aiǃâ, ais âb ai ǃhūb ai ge ǁnāǁgoe gao-aob di ais aiǃâ; tsî gao-aob ge Absalomma ge ǁoa.
2SA.15.2	Tsî Absalommi ge ǁkhāti ǃnauǁgoaga khâi tsî daos ǁāb dis xōǀkhā sī ge mâ. Tsî i ge ge ī, Absalommi ge mâ khoeb, ǂnoagu-ai-e ūhâb, gao-aob ǃoa ǂhanuǂhanuhe nîse ra hāb hoaba ǁîb ǃoa ǂgai tsî: Mâ ǃās dits a? ti gere mî ǃkhaisa. Tsî mîb gereo: Sa ǃgāta ge Israeli ǃhaodi di ǀguis dita,
2SA.15.4	ǃAruǀîb ge Absalomma ge mî: Ae, în ga tita ǂhanuǂhanu-aose mâi ǃhūb ǃnâ, îb ga mâ khoeb, ǂnoagu-ai-i kas, ǂhanuǃkhai-i kasa ūhâb hoaba ti tawa hā, o ta ge ga ǁîba ǂhanuǂhanuba.
2SA.15.5	Tsî i ge ǁkhāti ge ī, khoe-i gere ǁîba ǀgūo, ǁîb aiǃâ nî ǁnāǁgoese, ob ge ǃommi âba ǀhōǂui tsî ǁî-e ǃkhō tsî gere ǁoa.
2SA.15.6	Tsî nē dommi aib ge Absalomma Israelǁîn, gao-aob ǁga ǂhanuǂhanuhe nîse ra hān hoana gere sîsenū. Nētib ge Absalomma Israeli aogu di ǂgaoga ge ǃnaribasen.
2SA.15.7	Tsî i ge hakadisi kurigu di ǀunis ai ge ī, ob ge Absalomma gao-aob ǃoa ge mî: A ta ǃgû re, î ta ti mîmâis, ǃKhūba ta ge mîmâibasa sī matare Hebrons tawa.
2SA.15.10	Tsî Absalommi ge ǃkhē-aoga ge sîǂui Israeli di ǃhaodi hoadi ǃnâ, mîba nîse: Xâiǁnâs di ǀōba du ga ǁnâuo, o du ge: Absalommi ge go gao-ao kai Hebrons tawa, ti nî mî.
2SA.15.11	Tsî gu ge Absalommi ǀkha ǀgamkaidisi khoega ge ǃgû, ǁkhauhe hâga, xawe gu ge ǀhapiosib âgu ǃnâ ge ǃgû, xū-i xare-i xa ǂan tamase.
2SA.15.13	ǃNubai i ge ǂhôa-ao-e Davib tawa hā tsî ge mî: Mâb hoab Israeli dib di ǂgaob ra Absalomma sao.
2SA.15.15	ǃNubai gu ge ǃgāgu gao-aob diga gao-aob ǃoa ge mî: Ti ǀhonkhoe gao-aots ra ǃkhōǂuibasen khami, mû, ǁnās ǁkhās khami ge sa ǃgāge nî dī.
2SA.15.16	Ob ge gao-aoba ommi âb hoab ǀkha ǀnūb ǀkha ge ǃgûǂoa; tsî gao-aob ge disi ǀgamitaradi ǀguide ge hâ kai, omma di nî ǃûiga.
2SA.15.17	Tsî gao-aob ge ǁaes hoas ǀkha ǀnūb ǀkha ǂoao, on ge ǃnū ǃās tawa sī ge mâ.
2SA.15.20	ǁArits ge go hā, o ta kha nētsē sida ǀkha nî ǁhapuma kai tsi, ǃgûts nîse? Tita ge ǃgû ǁkhā ta nî ǀkhā-i hoa-i ǃoa nî ǃgû; oa îts sa ǃgâsaga ū-oa; ǀkhommi tsî ǂgomǂgomsasib tsîkha a kha hâǀkhā tsi.
2SA.15.21	Xawe Itaib ge gao-aoba ǃeream tsî ge mî: ǃKhūb a ûitsama ǃkhais ao, ti ǀhonkhoe gao-aots nî ǁōb ǁgas kas, ûib ǁgas kas hoasats ga satsa hâ ǃkhai-i hoa-i tawa ta ge sa ǃgāta ǂanǂansase ǁkhāti nîra hâ.
2SA.15.22	ǃNubaib ge Daviba Itaib ǃoa ge mî: Hā îts ǁnâi ǃgâu. Nētib ge Itaib Gatǁîba ge ǃgâu tsî ǁîb di aogu hoagu tsî ǁîb di ôan, ǁîb ǀkha hân hoana.
2SA.15.24	Tsî mû, Sadoki on ge ǁnāpa ge hâ i, tsî Leviǁîga ǁîb ǀkha, ǃgaeǀhaos Elob dis di ǂgaesa ra tanise, tsî gu ge Elob di ǂgaesa ge mâi; tsî Abjatari ge ge ǃapahā, ǁaes hoas ge ǃāsa xu ǃgâutoas kōse.
2SA.15.25	ǁGoasib ge gao-aoba Sadoki ǃoa ge mî: Elob di ǂgaesa ǁkhawa ǃās ǃnâ sī ūǂgā: ǀKhomma ta ga ǃKhūb mûǁae hō-o, ob ge ǁîba nîra ū-oa te, tsî ǁîsa ǁkhawa nîra mû kai te tsî ǁanǃkhais âb ona.
2SA.15.26	Tsî: Tita ge sats xa ǃgâibahe tama hâ, tib ga ǁîba mîo, mû, nē ta a, ab ǁîba dī-ū te, ǁîb mûǁae i a ǃgâi khami.
2SA.15.28	Mû, tita ge ǂgādi ǃgaroǃhūb didi ai nî ǀhawe, mî-i nî sakho xu hās kōse ǂanǂanhe ta nîse.
2SA.15.29	Nēti kha ge Sadoki tsî Abjatari tsîkha ǂgaes Elob disa ǁkhawa Jerusalems tawa ge ūsī; tsî kha ge ǁnāpa ge hâ.
2SA.15.30	Tsî Davib ge ǂkhâb ǀkherahaidi diba-ū ge ǃgûǃapa, ǃgûgause ra āse, tsî danas âba ǃgū-aihe hâse; tsîb ge ǀōǂai ge ǃgû; tsî ǁaes hoas, ǁîb ǀkha hâs on ge mâb hoab âga danas âba ǃgū-ai ge hâ i, tsî gu ge ge ǃgû, ǃgûgauǃâ ra āse.
2SA.15.31	Ob ge Daviba ge ǂanǂanhe: Ahitofeli ge Absalommi ǀkha ǃgaeǁaesen hân ǁaegu hâ, ti. Ob ge Daviba ge mî: O, ǃKhūtse, Ahitofeli di ǀapeǀapesa gâre xū kai re!
2SA.15.32	Tsî i ge ge ī, Davib ge ǀgapib ais kōse sīo, ob ge ǁnāpa Eloba ge ǀgoreǀî; mû ob ge Husaib, Arkiǁîba ge ǃoa bi, saran âba ǀkhauhe hâb tsî ǃhūba danas âb ai ūhâba.
2SA.15.33	Ob ge Daviba ǁîb ǃoa ge mî: Tita ǀkhats ga aiǃâb ǃoa ǃgûo, ots ge nî ǀhapeǀhape te,
2SA.15.35	Tsî sa ǀkha ǁnāpa hâ tama kha hâ pristerkha Sadoki tsî Abjatari tsîkha? O i ge nîra ī, mâ xū-i hoa-i, gao-aob di omma xuts ga ǁnâu-ets pristerkha Sadoki tsî Abjatari tsîkha nî ǂanǂan ǃkhaisa.
2SA.16.2	Ob ge gao-aoba Sibab ǃoa ge mî: Tarexūna nēna? Ob ge Sibaba ge mî: Eseln ge gao-aob ommi dina ǃgapi-aihe nîna, tsî pereb tsî ǁkhunaǂûn ge hâ, ǂkham khoegu xa nî ǂûhese; tsî ǂauxûib ge hâ ǃgaroǃhūb ǃnâ tsau hân xa nî āhese.
2SA.16.4	Ob ge gao-aoba Sibab ǃoa ge mî: Mû, Mefiboseti ūhân hoan ge nî sa. Ob ge Sibaba ge mî: Tita ge ra ǃhonǁgoa, î ta sa mûǁae ǀkhomma hō, ti ǀhonkhoe gao-aotse.
2SA.16.6	Tsîb ge Davib tsî gao-aob Davib di ǃgāgu hoaga ǀuidi ǀkha gere ǂnoa, ǁaes hoas tsî ǁē-aogu hoagu ge amǀkhāb âb tsî ǁareǀkhāb âb ai hâ i xawe,
2SA.16.7	tsî nētib ge Simiba ǀâxares âb ǃnâ ge mî: ǃGûǂoa, ǃgûǂoa, sats ǀaob di khoets tsî Beliali aotsa!
2SA.16.8	ǃKhūb ge sa ai go oa kai Sauli amǃnâs âb aits ge gao-ao kaib di ǀaob hoaba; tsî nēsib ge ǁîba gaosisa Absalommi, sa ôab di ǃomǁae go mā; tsî mû, sats ge nēsi sa tsūǃgâb ǃnâ hâ, ǀaob di khoets a amaga.
2SA.16.11	Tsî Davib ge ǃaruǀî Abisaib tsî ǁîb di ǃgāgu hoagu ǃoa ge mî: Kō, ti ôab, ti sorosa xu ge ǀkhīb ge ti ǀomsa ra ôa; matikō ǃnāsaseb kha ǁnās ǃgâ-ai nē Benjaminni ôaba ǁnāti nî dī? Ab dī, ab ǀâxare, ǃKhūb ge ǁîsa go mîmā bi xuige.
2SA.16.12	ǀNîsib ge ǃKhūba ti ǀkhomǀkhomsasiba nî kōǀî, ǃKhūb ge ǁîb di ǀâxares nētsēs dis di amǃnâs ai ǃgâiba nîra mādawa-am te.
2SA.16.13	Nētib ge Daviba ǁîb khoegu ǀkha ge ǃgû daob ai; tsî Simib ge aiǃâb ǃoa ge ǃgû ǃhommi di xōǀkhāba-ū ǁîb ǃoa-ai tsî ge ǀâxare, tsîb ge ǁîba gere ǀuiǂnoa tsî tsarab ǀkha ge tsao bi.
2SA.16.14	Tsî gao-aob ge ǁaes, ǁîb ǀkha hâs hoas ǀkha tsau hâse Jordanǃāb tawa hā tsî ǁnāpa ge khoakhoasen.
2SA.16.15	Tsî Absalommi tsî ǁaes hoas Israeli di aogu dis ge Jerusalems tawa ge sī Ahitofeli ǀkha.
2SA.16.17	Ob ge Absalomma Husaib ǃoa ge mî: Sa ǃgâidīsa nēsa, sa ǀhōsabats ra dī-ūsa? Tarexats kha sa ǀhōsab ǀkha ǃgû tama go i?
2SA.16.18	Ob ge Husaiba Absalommi ǃoa ge mî: Hî-î, ǁnāb, ǃKhūb tsî nē ǁaes hoas tsî Israeli aogu hoagu nî ǃkhōǂuibasen hâb, ǁîb di kai ta ge nî, tsî ǁîb ǀkha ta ge nî hâ.
2SA.16.19	Tsî nau ǃkhais: Tari-e ta ga ǃoaba? ǁÎb di ôa tamaba, ais âb aiǃâ ta ga ǃoababa? Sa îb di ais aiǃâ ta gere ǃoaba khami ta ge ǁkhāti sa ais aiǃâ nî ǃoaba.
2SA.16.20	ǃNubaib ge Absalomma Ahitofeli ǃoa ge mî: ǀApe go re sago ǁaegu, tare-e ge nî dī ǃkhaisa.
2SA.16.23	Tsî ǁnā tsēdi ǃnâs ge Ahitofeli di ǀapes, hîab ge ǀapemāsa, Elob mîsats ra dîs ǁkhās xase ge ge ī i, nētis ge ī i, Davib tawas kas, Absalommi tawas kas hoasa.
2SA.17.2	O ta ge ǁîba nî sīǂam, tsaub hâ tsî ǃomkha âb ǃopo hâ hîa, o ta ge nî ǃhuriǃhuri bi, ǁaes, ǁîb ǀkha hâs hoas nî ǃhūs kōse; ǃnubai ta ge gao-aoba ǀguri nî ǂnau.
2SA.17.3	O ta ge ǁaes hoasa sa ǃoa nî ǃhoba kai, os ge oas ǁnā aob, sats ra ôab disa hoatsama gu ra oa khami nî ī; os ge ǁaes hoasa nî ǂkhî.
2SA.17.4	Tsî nē mîs ge Absalommi mûǁae ǃgâi ge i tsî Israeli aogu hoagu mûǁae.
2SA.17.6	Tsî Husaib ge Absalommi tawa sī ǂgâo, ob ge Absalomma ǁîb ǃoa ge mî: Nētib ge Ahitofela goro ǃhoa; ǁîb di mîsa dī ge nî? ǁKhāts kao, îts ǁnâi satsa ǃhoa.
2SA.17.7	Ob ge Husaiba Absalommi ǃoa ge mî: ǁNā ǀapes, Ahitofeli go nē ǃnās ai mās ge ǃgâi tama hâ.
2SA.17.8	Tsî Husaib ge ǃaruǀî ge mî: Sats ge sa îb tsî aogu âb tsîga a ǂan, ǁē-aogu a ǃkhaisa, tsî ǁaixa ǂâis â-igu a ǃkhaisa, bērs hîa ǃgaroǃhūb ai ǂkhamrona ūǀhanahe hâs ǁkhās xase; ǁnās xōǀkhāb ge sa îba a toro-ao, tsîb ge ǁaes ǀkha hâǁgoa tide.
2SA.17.9	Kō, ǀnaib ge ǁhāgu di ǀguib ǃnâs kas, sâsa ǃkhaidi di ǀguis ǃnâs kas hoasa go gau. Tsî ī i kao, ǀnîgu âgu ǁîgu ǁaegu ga ǁnā ǃkhaisa, ob ge ǁîsa ga ǁnâub hoaba: ǂNau-i ge go ǂnauhe Absalomma ra sao ǁaes ǃnâ, ti nî mî.
2SA.17.10	Ob ge ǁkhāti ǁnāb hîa ǃgari-aob, xamǂgaoba ūhâba nî tsuniǃari. Israeli hoab a ǂan xui-ao, sa îb a ǁē-ao ǃkhaisa tsî ǁnā aogu, ǁîb ǀkha hâgu a ǃgari-ao ǃkhaisa.
2SA.17.11	O ta ge tita ra ǀapeǀape, ǃnoesase ab Israeli hoaba ǀhaoǀhaohe Dansa xu Bersebas kōse, ǃhūb, hurib amǃgâ ǁgoeb a ǂgui khami; îts sats ǂûts ona ǃgû ǃkhammi ǁga.
2SA.17.12	O ge ge ǁîb tawa nî sī ǁnā ǃkhaidi di ǀguis, ǁîs ǃnâb nî hâs tawa, o ge ge supuse ǁîba nî sīǂam, ǀaub ra ǃhūb ai ǁnā khami; ob ge ǀguib, ǁîb tsî ǁnā aogu, ǁîb ǀkha hâgu dib xareba ǃgau tide.
2SA.17.13	Tsî ǃā-i ǃnâb ga ǂgâo, ob ge Israeli hoaba tsuriga ǁnā ǃās tawa nî ǁgui, tsî ge ge ǁîsa ǃārob kōse nî ǂgaeǁgui, ǀgui ǀuiro-i ǁnāpa hōhe ǁoa nî is kōse.
2SA.17.15	Tsî Husaib ge Sadoki tsî Abjatari tsîkha, pristerkha ǃoa ge mî: Nēti tsî nētib ge Ahitofela Absalommi tsî Israeli di kaiga go ǀapemā, xawe tita ge nēti tsî nēti go ǀapemā.
2SA.17.16	Î kho ǁnâi ǃnoesase sî, î kho Daviba ǂhôa, mî raǃâ: Tā nē tsuxub ǃnâ hâǁgoa ǃgaroǃhūb di ǂgādi ai, tsî ǃhaese ǃgâu, îts gao-aotsa tā harahe tsî ǁaes, sa ǀkha hâs hoasa.
2SA.17.18	Xawe ǀgôab ge ǁîkha mû tsî Absalomma sī ge mîba; o kha ge ǁî ǀgamkha ǃhaese ǃgû tsî ao-i di oms ǃnâ ge sī Bahurims tawa, ǁîb ge ai-oms âb ǃnâ tsau-e ge ūhâ i, tsî kha ge ǁî-i ǃnâ ge ǁgôa.
2SA.17.19	Tsî taras ge ǃkhaiba ū tsî ge ǃgū tsaus di ams ai, tsîs ge ǃhoroba ǁîb ai ge tsoro. Nētis ge ǃkhaisa ǂansa tama ge i.
2SA.17.20	Tsî Absalommi di ǃgāgu ge taras tawa oms ǃnâ sīo, o gu ge ge mî: Mapa kha hâ Ahimaab tsî Jonatanni tsîkha? Os ge tarasa ǁîgu ǃoa ge mî: Nē ǃāroba-ū kha ge go ǃgû. Tsî ôa tsî gu ge ǁîkha hō tama io, o gu ge ǁkhawa Jerusalems ǃoa ge oa.
2SA.17.21	Tsî i ge ge ī, ǁîgu ge bē ǃnubai kha ge tsausa xu ǂoaxa tsî ǃgû tsî gao-aob Daviba ǁîsa ge sī ǂhôa; tsî kha ge Davib ǃoa ge mî: Khâi î go ǃhaese ǁgamma ǃgâu, nētib ge Ahitofela sago go ǀapeǃgâ xuige.
2SA.17.22	ǃNubaib ge Daviba ge khâi tsî ǁaes, ǁîb ǀkha hâsa, tsî gu ge Jordanna ge ǃgâu. ǁGoaǂnobos di ǁaeb aib ge ǀguib xareba hâ tama ge i hîa Jordanna ǃgâu tama ge iba.
2SA.17.26	Tsî Israeli tsî Absalommi tsîn ge Gileadi ǃhūb ǃnâ ge ǁgoe.
2SA.17.28	kharo-aixūn, xapan, ǃhūsoadi, ǃhorob, gerstǃhorob, tsampereb, ǁnaruǀkhāhe hâ ǃhorob, bonkin, lensin, ǁkhāti ǁnaruǀkhāhe hâdi,
2SA.18.1	Tsî Davib ge ǁaes, ǁîb ǀkha hâsa ge ǃgôa; tsîb ge ǁîgu ǂama ge mâi danakhoega ǀoadisigu ǂama, tsî danakhoega kaidisigu ǂama.
2SA.18.3	Xawe ǁaes ge: Sats ge ǂoa tide, ti ge mî; sige ga ǁhâ xawe gu ge sige ai ǂâi-aiǂnûi tide, tsî ǃkhareb sige dib ga ǁō xawe gu ge sige ai ǂâi-aiǂnûi tide; xawe sats ge sige di disiǀoadisise i; xui-ao i ge ga ǃgâi, ǃāsa xu ǀguits nî sige hui ǃkhaisa.
2SA.18.4	Ob ge gao-aoba ǁîgu ǃoa ge mî: Tita ge sago mûǁae a ǃgâina nî dī. Tsî gao-aob ge dao-ams xōǀkhā sī ge mâ, tsî ǁaes hoas ge kaidisise tsî ǀoadisise gere ǂoa.
2SA.18.6	Nētis ge ǁaesa ǃgarob ai ge ǂoa, Israela nî ǃoase; tsî ǃkhamgus ge Efraimmi di ǀgomhaixa ǃkhais ǃnâ ge i.
2SA.18.7	Tsî Israeli di ǂnubis ge ǁnāpa Davib di ǃgāgu di ais aiǃâ ge ǂnauhe, tsî ǁnāpa i ge ǁnātsē kai ǂnau-e ge i, disiǀgamdisiǀoadisigu kōse.
2SA.18.8	ǃKhamgub ge ǁnāpa ǃhūb hoab ai ge khoraǃāsen xui-ao. Tsî ǀgomhain ge ǁnātsē ǁaes xa ǂguiga ge hapu, gôab ǃgâ-ai.
2SA.18.9	Tsî Absalommi ge Davib di ǃgāga ge ǃoa; tsî Absalommi ge hā-eseli ai ge ǃgapi; tsî hā-eseli ge ǀgom ǁnâugu kai terpentinhaib digu ǃnaga sīo, os ge danas âba ge ǁapo terpentinhaib tawa, ob ge ǁnāti ǂgāmâisase ge mâ, ǀhommi tsî ǃhūbaib tsîkha ǁaegu, tsî hā-eseli ge ǁîb ǃnaga ge ǃkharu.
2SA.18.10	Tsî khoeb ge mûo, ob ge Joaba ǂanǂan tsî: Mû, tita ge Absalomma go mû, terpentinhaib ai ǂgāmâisen hâse, ti ge mî.
2SA.18.11	Ob ge Joaba ǁnā khoeb, ǁî ǃkhaisa ra ǂanǂan bib ǃoa ge mî: Kō, sats ge ǁî ǃkhaisa go mû, tarexats kha ǁnâi ǁîba ǃhūb ai ǂnauǁgui tama go i? O ta ga tita disi ǀhaiǀurimarin tsî ǃgaesenni tsîna mā tsi hâ.
2SA.18.13	Tsî ǂkhabase ta ga ti ǀomsa sîsenū xawe ǀgui xū-i xare-i ge gao-aob aiǃâ nabasa tama hâ; tsî sats on ga ti ǃoagu mâ.
2SA.18.14	ǃNubaib ge Joaba: Sats ǀkha ta ge nēpa ǁnāti ǀhawe tide, ti mî, tsî ǃnona ǂāga ge ū, tsî ǁîga Absalommi di ǂgaob ǃnâ ge ǁhâiǂgā, ganupeb ûitsamase terpentinhais ǁaegu hâ hîa.
2SA.18.15	Tsî disi ǂkham khoegu, Joab di ǀāxūn tani-aogu ge ǁîba ge xāǂgā; tsî gu ge Absalomma ǂnau tsî ge ǃgam.
2SA.18.16	ǃNubaib ge Joaba ǀgapadasa ge xâi; os ge ǁaes hoasa Israela sauruǃgonsa xu ge oa, Joab ra ǁaesa ǁkhaedawa xui-ao.
2SA.18.17	O gu ge Absalomma ū tsî ǁîba ǀgomhaixa ǃkhais ǃnâ, kai tsaus ǃnâ ge aoǂgā; tsî gu ge ǁîb ai kai ǀuiga ge ǂnûi, ob ge Israeli hoaba ge ǁhâ, mâb hoaba ǁîb di tentoms ǃoa.
2SA.18.20	Xawe Joab ge ǁîb ǃoa ge mî: Sats ge nētsē ǂhôa-ao tide, tsîts ge ǀnîtsē nîra ǂhôa; nētsēts ge satsa ǂhôa tide, gao-aob ôab go ǁō amaga.
2SA.18.21	Tsî Joab ge Kusib ǃoa ge mî: Satsa ǃgû, îts gao-aoba sī mîba, mûts go xūna. Ob ge Kusiba Joab aiǃâ ǃgamǃgâ tsî ge ǃkhoe.
2SA.18.22	Tsî Ahimaab, Sadoki ôab, ge ǃaruǀîǀgui Joab ǃoa: Mati i ga ī xawe i ta ǁkhāti Kusiba ǃkhoeǃgon, ti ge mî. Ob ge Joaba: Tarexats kha ǁnâi satsa nî ǃkhoe, ti ôa, ǃgâi ǂhôa-ets kom ūhâ tamao? ti ge mî.
2SA.18.23	Mati i ga īs hoasa tib ge ge mî, î ta ǃkhoe! Ob ge ǁîb ǃoa: ǃKhoe! ti ge mî. Tsî Ahimaab ge ǂgās di daoba-ū ǃkhoe tsî Kusiba ge ǃkhoedā.
2SA.18.24	Tsî Davib ge ǀgam ǁākha ǁaegu ge ǂnôa i; tsî ǃûi-aob ge ǂnubiǂgoaba ū ǁāb di ǂamais ai ge ǃapa, tsîb ge kōkhâi tsî ge mû, khoeb ǀguri ǃkhoeǃgoaxaba.
2SA.18.25	Ob ge ǃûi-aoba ǂgai tsî gao-aoba ge mîba. Ob ge gao-aoba ge mî: ǀGurib ga hâo, o i ge ǂhôa-e hâ ams âb ǃnâ. Tsîb ge ǃaruǀîǀgui ǃgû tsî ge ǀgū.
2SA.18.26	ǃNubaib ge ǃûi-aoba ǀnî khoeb ǃkhoeǃgoaxaba ge mû, ob ge ǃûi-aoba ǁāb ǃûi-aob ǃoa ǂgai tsî: Kō, ǀnî khoeb ge ǀguri ǃkhoeǃgoaxa, ti ge mî. Ob ge gao-aoba: ǁÎb on ge a ǂhôa-ao, ti ge mî.
2SA.18.27	Ob ge ǃûi-aoba ǃaruǀî: Tita ge ǂgurob di ǃkhoesa Ahimaab, Sadoki ôab di ǃkhoese ra mû, ti ge mî. ǃNubaib ge gao-aoba: ǃGâi khoeb ge a ǁî, ǁîb kom ǃgâi ǂhôa-i ǀkha nî hāo, ti ge mî.
2SA.18.28	Tsî Ahimaab ge ǂgai tsî gao-aob ǃoa: ǂKhîb! ti mî tsî gao-aob aiǃâ ais âb ai ǃhūb ai ǁnāǁgoe tsî ge mî: Ab ǃkhōǀkhāhe ǃKhūb, sa Elob, hîa ǁnā khoegu, ǃommi âga ti ǀhonkhoe gao-aots ǃoagu ge ūkhâiga go māǁnâba.
2SA.18.29	Ob ge gao-aoba ge mî: ǃGâi i kha a ǂkham khoeb Absalommi ǀkha? Ob ge Ahimaaba ge mî: Tita ge kai xūna go mû, Joab ge gao-aob ǃgāb tsî tita, sa ǃgāta sî ǃnubai, xawe ta ge xū-i xare-e ǂan tama hâ.
2SA.18.30	Ob ge gao-aoba ge mî: Naru îts nēpa mâ; ob ge naru tsî sī ge mâ.
2SA.18.31	Tsî mû, Kusib ge ge hā; tsî Kusib ge: Ti ǀhonkhoe gao-aots ra ǂhôahe, ǃKhūb ge nētsē go ǂhanuǂhanuba tsi ǁnāgu, sa ǃoagu ge khâimagu hoagu di ǃomma xu, ti ge mî.
2SA.18.32	ǃNubaib ge gao-aoba Kusib ǃoa: ǃGâi i kha a ǂkham khoeb Absalommi ǀkha? ti ge mî. Ob ge Kusiba ge mî: Khākhoen ti ǀhonkhoe gao-aots din tsî ǂkhabase sa ǃoagu ga khâiman hoana an ǁnā ǀgôab khami ībahe. 
2SA.18.33	Ob ge gao-aoba kaise ge gongonǃnâhe, tsîb ge ǁāb di ǂamoms ǃoa ǃapa tsî ge ā, tsîb ge ǃgûb gau hîa: Ti ôa Absalomtse, ti ôa, ti ôa Absalomtse, î ta ga tita satsa ǁōba hâ, Absalomtse, ti ôa, ti ôatse! ti ge mî.
2SA.19.1	Tsî Joab ge ge mîbahe: Kō, gao-aob ra ā, tsîb ra ǃoa Absalommi ǂama.
2SA.19.2	ǃNubais ge oresa ǁnātsē ǁaes hoasa ge ǃoa kaiba; ǁaes ge ǁnātsē Gao-aob ra tsûaǂgao ǀgôab âb ǂama, tin ra mîsa ge ǁnâu xui-ao.
2SA.19.3	Os ge ǁaesa ǁnātsē ge ǃnariǂgâxa ǃās ǃnâ, ǁaes ra ǃnariǂoa khami, ǃkhamma xun ra ǁhâ ǃnubai.
2SA.19.4	Tsî gao-aob ge ais âba ge ǃgū-ai, tsî gao-aob ge ǃgari dommi ǀkha: Ti ôa Absalomtse, Absalomtse, ti ôa, ti ôatse! ti ge mî.
2SA.19.5	ǃNubaib ge Joaba gao-aob ǃoa ommi ǃnâ ǂgâ tsî ge mî: Sats ge nētsē ais sa ǃgāgu hoagu disa go taotao, ǁîgu, hîa sa ǀoms tsî sa ôagu tsî sa ôadi di ǀomdi, tsî sa taradi di ǀomdi tsî sa ǀgamitaradi di ǀomde go orega,
2SA.19.6	satsa ǁkhan hâna ra ǀnamǃâ tsî satsa ǀnam hâna ra ǁkhanǃâ; nētsēts ge go ǂan kai xui-ao, ǂamkhoegu tsî ǃgāgu sa tawa xū tama ǃkhaisa; nētsē ta kom ra hōǃâo, Absalommi ga ûitsama hâ tsî sige hoage ga ǁō hâo, o i ga ǃgâi hâ sa mûǁae ǃkhaisa.
2SA.19.7	ǁNâi khâi îts ǂoa, îts ǃhoa sa ǃgāge di ǂgaob ǃoa; tita ge ǃKhūb tawa ra nūba tsi xuige, ǂoa tamats ka io, ob ge ǀgui aob xareba nē tsuxub ǁkhāb ǃnâ sa ǀkha hâǁgoa tide ǃkhaisa; tsî nē ǃkhais ge ǁnā ǂkhabab, sa ǂkhamsisa xu nēsis kōse sa ǂama ge hāb hoab ǃgâ-ai nî tsū ǃkhaisa.
2SA.19.8	ǃNubaib ge gao-aoba khâi tsî ǁāb ǃnâ sī ge ǂnû. On ge ǁaes hoasa ge ǂanǂan: Mû, gao-aob ge ǁāb ǃnâ ǂnôa ti. ǃNubais ge ǁaes hoasa gao-aob di ais aiǃâ ge hā. Tsî Israeli ge ǁhâo, mâb hoab ǁîb di tentommi ǃoa,
2SA.19.9	os ge ǁaes hoasa Israeli di ǃhaodi hoadi ǃnâ ǂnoagu tsî ge mî: Gao-aob ge ge ore da sada khākhoen di ǃomǁaeba xu, tsîb ge Filisteǁîn di ǃomǁaeba xu ge ore da, tsî nēsib ge Absalommi aiǃâ ǃhūba xu go ǃhū;
2SA.19.10	tsî Absalommi, sada ǂama da ge ǂkhauǀkhāb ge ǃkhammi ǃnâ go ǁō. Tsî nēsi tare xū-i ǃaroma du ra ǃnō gao-aoba sī ǁkhawa ūs xa?
2SA.19.11	ǃNubaib ge gao-aob Daviba Sadoki tsî Abjatari tsîkha, pristerkha ǃoa sî tsî ge mî: ǃHoa kho re Judab di kaigu ǃoa î kho mî: Tare xū-i ǃaroma go kha sago ǀuni khoese nî ī, gao-aoba ǁkhawa ommi âb ǃoa nî ūhā khoen xa? Israeli hoab di mîs ge gao-aob tawa ommi âb ǃnâ go hā xui-ao.
2SA.19.12	Sago ge a ti ǃgâsa, ti ǂkhō tsî ti ǁgan; tarexa go kha ǀuni khoese nî ī, gao-aoba ǁkhawa nî ūhān xa?
2SA.19.13	Tsî Amasab ǃoa kho ge nî mî: Satsa ti ǂkhō tsî ti ǁgan tamatsa? Ab Eloba nēti dī îb ǁnāti dīǀāro te, sats ga ti ais aiǃâ toroǂamkhoe tama io hoa tsēde Joab di ǃās ǃnâ.
2SA.19.15	Ob ge gao-aoba oa tsî Jordanǃāb tawa ge sī; tsî Judab ge Gilgals tawa ge sī, gao-aoba gu nî ǃgûǃoase, gao-aoba gu nî Jordanna ūǃgâuxase.
2SA.19.16	Tsî Simib, Gerab ôab, Benjaminni ôab, Bahurims dib, ge ǃhaeǃhaesen tsî Judab di aogu ǀkha ge ǁgôa, gao-aob Davibab nî ǃgûǃoaga,
2SA.19.18	tsî ǃgâu-ū-ommi ge ǃgâuo, gao-aob di ommab nî ūǃgâuxase tsî ǁîb mûǁae a ǃgâinab nî dīse. Ob ge Simib, Gerab ôaba gao-aob di ais aiǃâ ge ǁnāǁgoe, Jordannab ge ǃgâu ǃnubai.
2SA.19.19	Tsîb ge gao-aob ǃoa ge mî: Tāts ti ǀhonkhoetsa dīsāsa ǃgôaba te re, îts tā ǂâi, sa ǃgāta ge Jerusalemsa xuts ge ti ǀhonkhoe gao-aotsa ǂoa tsēs ai ǂkhabase dīn xa, îts gao-aotsa tā ǁîna ǂgaob ǃnâ ūhâ re.
2SA.19.21	Ob ge Abisaib, Serujas ôaba, ǃeream tsî ge mî: ǃGamheb kha tide Simiba, ǃKhūb di ǂkhauǀkhāsabebab ge ǀâxare ǃkhais ǃaroma?
2SA.19.22	Xawe Davib ge ge mî: Tare-e ta sakho ǀkha ǁae hā, Serujab ôakho, o kho nētsē tita nî ǁgâua kaiba? Nētsē kha khoe-e ǃgamhe i nî Israeli ǃnâ? ǂAn tama ta kha hâ, nētsē ta go Israeli di gao-ao kai ǃkhaisa?
2SA.19.24	Tsî Mefiboseti, Sauli ôab on ge gao-aoba ge ǃgûǃoa; tsîb ge ǁānǂai tama tsî ǀhaub âba ǂkhom tama tsî saran âba ǁā tama ge hâ i, gao-aob ge ǃgûbē tsēsa xu, ǂkhîb ǀkhab ge ǁkhawa hā tsēs kōse.
2SA.19.26	Ob ge ge mî: Ti ǀhonkhoe gao-aotse, ti ǃgāb ge ge gā te; sa ǃgāta ge: Tita ge esela nî ǃgaeǃgâ kaibasen, tsî ǁîb ai nî ǃgapi tsî gao-aob ǃoa nî ǃgû, ti ge mî, sa ǃgāta a ǃhora xui-ao.
2SA.19.27	ǁNās tawab ge sa ǃgāta ti ǀhonkhoe gao-aots tawa ǂkhabase ge ǂgā-am; xawe ti ǀhonkhoe gao-aots ge Elob di ǀhomǃgā-i axase ī; dī ǁnâi sa mûǁae a ǃgâi xū-i hoa-e.
2SA.19.29	Ob ge gao-aoba ǁîb ǃoa ge mî: Tarexats ra gorose sa ǃkhaidi xa ǃhoa? Tita ge: Sats tsî Sibab tsîkho ǀgoragu ǃhūba, ti ge mî.
2SA.19.31	Tsî Barsilaib, Gileadǁîb ge ǁkhāti Roglimsa xu ge hā; tsîb ge gao-aob ǀkha Jordanna ge ǃgâu, Jordanna-ūb nî ǁîba ǁnūse.
2SA.19.34	Xawe Barsilaib ge gao-aob ǃoa ge mî: Matikō di nî ī tsēdi ti ûikurigu dide, o ta kha gao-aots ǀkha Jerusalems ǃoa nî ǃapa?
2SA.19.35	Tita ge nētsē a ǁkhaisadisi kurixa, ǀgora ǁkhā ta nî xare ǃgâib tsî ǂkhabab tsîkha ǁaegu? Sa ǃgāta tsâtsâ ǁkhā ta nî xare, ǂû tsî ta ra ā xūna? ǃGâ ǁkhā ta nî xare ǁnae-aogu tsî ǁnae-aodi di domga? Tsî tarexa ta kha ti ǀhonkhoe gao-aotsa ǃaruǀî nî ǃkhanaǃkhana?
2SA.19.36	Sa ǃgāta ge ǂkharirose gao-aots ǀkha Jordanna nî ǃgâu; tarexats kha gao-aotsa mādawa-amsa nî dī te?
2SA.19.37	Sa ǃgāta a ta oa, î ta ti ǃās ǃnâ sī ǁō, ti îb tsî ti îs di ǀhobas tawa; xawe mû, nēb ge hâ sa ǃgāb Kimhamma, ab ǁîba ti ǀhonkhoe gao-aots ǀkha ǃgâu, îts ǁîba sa mûǁae a ǃgâi khami dī-ū.
2SA.19.38	ǃNubaib ge gao-aoba ge mî: Kimhammi ge nî ǃgûǃgâuǀkhā te, tsî ta ge ǁîba sa mûǁae a ǃgâi khami nî dī-ū; tsî titats ga ǂgaoǀkhān hoana ta ge nî dība tsi.
2SA.19.39	Tsî ǁaes hoas ge Jordanna ǃgâuo, tsî gao-aob on ge ǃgâuo, ob ge gao-aoba Barsilaiba ǁoa tsî ge ǀkhae bi; nētib ge ǃās âb ǃoa ge ǁaru.
2SA.19.40	Tsî gao-aob ge aiǃâb ǃoa Gilgals ǃoa ge ǃgû, tsî Kimhammi ge ǁîb ǀkha ge ǃgû; tsî Judab di ǁaes hoas ge gao-aoba ge ūǃgâu tsî ǁkhāti Israeli di ǃâsa.
2SA.19.41	Tsî mû, Israeli aogu hoagu ge gao-aob ǃoa ge hā, tsî gu ge gao-aob ǃoa ge mî: Tare xū-i ǃaroma gu kha sige di ǃgâsagu, Judab aoga, satsa ge ǃnaribasen tsî sats gao-aots tsî ommi âtsa Jordanna ge ūǃgâu, tsî Davits di aogu hoaga?
2SA.19.42	ǃNubai gu ge Judab di aogu hoaga Israeli di aoga: Gao-aob a sige di ǀaokhoe ǃkhais xas ge, ti ge ǃeream; tsî, tarexa go kha ra ǁaixa ǁî ǃkhais ǃaroma? ǁNâi ǂû ge ge sige gao-aob di ǂû-i xa? ǁNâi ǀkhaexū-e ǃnarehe ge ge ǁîb xa?
2SA.20.1	Tsî i ge ge ī, Beliali khoeb ge ǁnāpa hâ isa, Seba ti ǀon hâb, Bixrib ôab, Benjaminni aoba: ǁÎb ge xâiǁnâsa xâi tsî ge mî: Sida ge amǃnâ-e ūhâ tama hâ Davib tawa, tsî sida ge ǀumi-e ūhâ tama hâ Isaib ôab tawa; mâ-i hoa-e ǁî-i di tentomdi ǃoa, Israeltse!
2SA.20.2	Ob ge mâ aob Israeli dib hoaba ǃapa Daviba xu tsî Sebab, Bixrib ôaba ge saoǃgon; xawe Judab di aogu ge ǁîgu di gao-aoba ge ǂae-ai, Jordanna xu Jerusalems kōse.
2SA.20.4	ǃAruǀîb ge gao-aoba Amasab ǃoa ge mî: Judab di aoga ǂgaiǀhaoba te re ǃnonaǁî tsēs kōse; tsî satsa nēpa hā mâ.
2SA.20.5	Ob ge Amasaba ge ǃgû, Judabab nî ǂgaiǀhaose; xaweb ge mîmâisa ǁaeb, ǁîb ge mâiba biba ǃnā hâse ge ǀhawe.
2SA.20.6	ǃNubaib ge Daviba Abisaib ǃoa ge mî: Nēsisab ge Sebab, Bixrib ôaba Absalommi ǃgâ-ai nî tsūdī; ǀhonkhoeb âts di ǃgāga ū îts ǁîba sauruǃgon, îb tā ǀnîsi ǁaposa ǃāde hōbasen, îb tā sage di mûde ǃhomǂui.
2SA.20.7	ǃNubai gu ge Joab di aoga ǁîba ge ǂoasao tsî Keretǁîgu, Peletǁîgu tsî ǁē-aogu hoagu on. ǁÎgu ge Jerusalemsa xu ge ǂoa, Sebab, Bixrib ôaba gu nî sauruǃgonga.
2SA.20.8	Tsî ǁîgu ǁnā kai ǀuis, Gibeons tawa hâs tawa hâ hîab ge Amasaba ǁîgu di ais aiǃâ ge hā. Tsî Joab ge sarab âb, hîab go ǂgaeǂgāsenna ge ǃgae, tsî ǁîb aib ge ǃgaesenna ge hâ i, gôab ǁîb ǀkha ǃgaehe hâba, kamanab âb tawa ǁhōs âb ǃnâ; tsî ǃgûb gau hîab ge ǁîba ge ǁnāǂoa.
2SA.20.11	Tsî ǀgui khoeb Joab ǃgāgu dib ge ǁîb tawa sī ge mâ; tsîb ge ge mî: Joab xa ga ǃgâibahe-i hoa-i tsî Davibǀî ga ǂōsen-i hoa-e a-i Joaba sao!
2SA.20.12	Tsî Amasab ge ǀaob âb ǃnâ gere ǃupupesen daob di ǁaegub ǃnâ. Tsî ǁnā khoeb ge mûo, ǁaes hoas ra mâ ǃkhaisa, ob ge Amasaba daoba xu ge dībē ǃaub ǃoa tsî sara-e ǁîb ai ge aoǁgui, mâ-i hoa-i, ǁîb tawa ra hā-i ra mâ ǃkhaisab ra mû amaga.
2SA.20.13	Tsî daoba xub ge ūbēheo, ob ge mâ khoeb hoaba Joaba ge ǃgôaǃgon, Sebab, Bixrib ôaba gu nî sauruǃgonse.
2SA.20.14	Tsî Sebab ge Israeli di ǃhaodi hoade ge ǃgûǃnâǃganu Abel-Bet-Maaxas kōse tsî Berimmi hoaba; tsî gu ge ǀhû tsî ǁkhāti ǁîba ge ǃgôaǃgon.
2SA.20.15	Tsî gu ge hā tsî ǁîba Abel-Bet-Maaxas ǃnâ ge ǃnamiǂgā, tsî gu ge ǃās ǃoa-ai ǁkhuiba ge aokhâi, ǃauga ǂnubiǂgoab tawab ge sīs kōse; tsî ǁaes, Joab ǀkha hâs hoas ge ǂnubiǂgoaba ge hîǀhuru, ǁîba gu nî aoǁguise.
2SA.20.16	ǁGoasis ge gā-ai tarasa ǃāsa xu ge ǂgai: ǃGâ re, Joaba mîba re: Nēpa ǀgū î ta ǃhoa-ū tsi, ti.
2SA.20.17	Tsî ǀgūb ge ǁîsao, os ge tarasa: Joatsa, satsa? ti ge mî. Ob ge ǁîba: Tita ge a ǁî, ti ge mî. Os ge ǁîb ǃoa: ǃGâ re sa ǃgāta di mîde, ti ge mî. Ob ge ǁîba: ǃGâ ta ra, ti ge mî.
2SA.20.18	ǃNubais ge ǃhoa tsî ge mî: Aibekam ǁaeb ain ge ǂkhoamîs ase ǃhoa tsî ge mî: Abels tawan ge ǂanǂansase nî dîǃā tsî ǁnātin ge ǁkhāti gere dīǀamǀam.
2SA.20.19	Tita ge ǂkhîxan tsî îǂhôan di ta Israeli ǃnâ, tsî sats ra ôa-am, ǃās Israeli ǃnâ ǁgûse īsa ǃgamsa; tarexats kha ǁnâi ǃKhūb di ǀumisa nî hapu?
2SA.20.20	ǃNubaib ge Joaba ǃeream tsî ge mî: Tā ta ībahe, hapu ta nî ǃkhaisa, hîǀhuru ta nî ǃkhaisa!
2SA.20.21	ǃKhais ge ǁnāti ī tama hâ; tsî khoeb Efraimmi ǃhommi dib, Seba ti ǀon hâb, Bixrib ôab, ǁîb ge ǃommi âba go ūkhâi gao-aob ǃoagu, Davib ǃoagu; ǁîb ǀguiba māǁnâ, o ta ge tita nē ǃāsa xu nî bē. ǁGoasis ge tarasa Joab ǃoa ge mî: Mû danas âbats ge ǂnubiǂgoaba-ū nî aoǁnâbahe.
2SA.20.22	Tsîs ge tarasa gā-aisib âs ǀkha ǁaes hoas tawa ge sî; on ge Sebab, Bixrib ôab danasa ǁhāǁnâ tsî Joaba ǁîsa ge aoǁnâba. ǃNubaib ge xâiǁnâba ge xâi, o gu ge ǃāsa xu ge ǀgaru, mâb hoaba ǁîb di tentoms ǃoa; ob ge Joaba Jerusalems ǁga gao-aob ǃoa ge oa.
2SA.20.25	Tsî Sejab ge xoa-ao ge i; tsî Sadoki tsî Abjatari tsîkha ge prister ge i.
2SA.20.26	Tsî ǁkhātib ge Irab Jairǁîba, Davib di prister ge i.
2SA.21.1	Tsî i ge ǃâtsūǀkhā-e ge hâ i Davib di tsēdi ǃnâ, ǃnona kurigu kōse kuriba xu kurib ǃoa; ob ge Daviba ǃKhūb di aisa ge ôa. Ob ge ǃKhūba ge mî: Sauli ǃaromas ge tsî ǀao-ommi âb ǃaromas ge, Gibeonǁînab ge ǃgam xui-ao.
2SA.21.2	ǃNubaib ge gao-aoba Gibeonǁîna ǂgai tsî ǁîn ǃoa ge mî: (Tsî Gibeonǁîn ge Israelǁîn di tama ge hâ i, tsî ge ǁōǃgau ge Amorǁîn di i, tsî Israeli ôan ge ǁîna ge nūba, xawe Sauli ge ge ôa-am, ǁînab nî ǂnause ôasasib âb, Israeli ôan tsî Judab dinab ūba hâb ǃnâ).
2SA.21.3	Ob ge Daviba Gibeonǁîn ǃoa ge mî: Tare-e ta kha sado nî dība? Tsî tare-i ǀkha ta kha sado nî ǂkhî kai, ǃKhūb di ǀumisa du nî ǀkhaega?
2SA.21.4	ǃNubain ge Gibeonǁîna ǁîb ǃoa ge mî: Sida ge Saula xu tsî ǁîb di omma xu ǀhaiǀurib tsî ǃhuniǀurib tsîkha ǂgao tama hâ; tsî da ge ǁkhāti Israeli ǃnâ khoe-e ǃgamsa ǂgao tama hâ. Ob ge ǁîba: Mî du ka xū-i hoa-e ta ge tita nî dī, ti ge mî.
2SA.21.5	On ge ǁîna gao-aob ǃoa ge mî: ǁNā khoeb, sida ge hîkākāb tsî: An hîǀhuruhe, în Israeli di ǀkharib hoab ǃnâ tā mâ, ti sida ǃoagu ge ǂâib xasa:
2SA.21.9	tsîb ge ǁîga Gibeonǁîn di ǃomǁae ge mā, on ge ǁîga ǃhommi ai ǃKhūb di ais aiǃâ ge ǂgāmâi, tsî ǁnāti gu ge ǁî hûga ge ǀguiǁnā; tsî gu ge ǃgaos di tsēdi ǃnâ ge ǃgamhe, ǂguro tsēdi ǃnâ gerstǃgaos di tsoatsoas ǃnâ.
2SA.21.10	ǃNubais ge Rispas, Ajab ôasa, ǀkhoa ǃkhaiba ū tsî ǁîba ge ǃābasen ǃhaob ai, ǃgaos di tsoatsoasa xu ǁgammi ge ǁîgu ai ǀhomma xu ǂnâs kōse; tsîs ge ǀhommi di anina tsēa ǁîgu ai sâ kai tama ge i, tsî ǃaub di ǀgurun ona tsuxuba.
2SA.21.11	Tsî Davib ge ge mîbahe Rispas, Ajab ôas, Sauli di ǀgamitaras ge dī ǃkhaisa.
2SA.21.13	Tsîb ge ǁnāpa xu Sauli di ǂkhōgu tsî Jonatanni, ǁîb ôab di ǂkhōga ge ūǃapa; tsî gu ge ǁkhāti ǂgāmâihe hâgu di ǂkhōga ge ǀhaoǀhao.
2SA.21.15	ǃAruǀîn ge Filisteǁîna ǀnî toro-e Israeli ǀkha ge ūhâ i. Ob ge Daviba ge ǁgôa tsî ǃgāgu âba ǁîb ǀkha, tsî gu ge Filisteǁîna ge ǃkhamū, Davib ge ǀhupus kōse.
2SA.21.16	Tsî Isbi-Benob, Rafab ôagu dib, ǃgommi ǁhâigôab âb dib ǃnonakaidisidi kō ge ib ǂaib xab, ge ǀasa gôaba ge ǃgaesen hâ i; ǁîb ge Daviba ge ǃgam ǂgao hâ i.
2SA.21.18	Tsî i ge ǁnās khaoǃgâ ge ī, ǀnî torob ge ǁkhawa hâsa Filisteǁîn ǀkha Gobs tawa. ǃNubaib ge Sibegaib, Husaǁîba Sipaib Rafab ôan di ge iba ge ǃgam.
2SA.21.20	ǁNās khaoǃgâb ge ǀnî toroba Gats tawa ge hâ i; tsî ǁnāpab ge kaise gaxu khoeba ge hâ i, ǃnani ǀkhunuga mâ ǀkhāb hoab di ǃommi âb tawa ge ūhâ ib tsî ǃnani ǀkhunuga mâ ǂais hoas tawa, ǀgamdisihakaǀa ǀhaob aiga, tsî ǁîb on ge Rafaba ge ǁorabahe.
2SA.21.22	Nē hakagu ge Rafaba ge ǁorabahe Gats tawa; tsî gu ge Davib di ǃomma xu ge ǁnā tsî ǁîb di ǃgāgu di ǃomma xu.
2SA.22.1	Tsî Davib ge ǃKhūb ǃoa mîdi nē ǁnaetsanas dide gere ǃhoa, ǃKhūb ge ǁîba khākhoen âb hoan di ǃomǁaeba xu tsî Sauli di ǃomǁaeba xu ore tsēs ai.
2SA.22.2	Tsîb ge ge mî: ǃKhūb ge a ti ǃgareǀui, tsî ti ǁaposa hâǃkhai tsî ti Huiǂui-ao.
2SA.22.3	Elob ge a ti ǃhao, ǁîb ai ta ra ǂgomaiǂnûiba; ti khōsikhōb tsî ti ǃgâiǃōb di ǁnâb, ti ǀgapi hâǃkhaib; tsî ti ǁhaiǁhâǃkhaib, ti ore-aob, ǁgaridīsa xu ge ore teba.
2SA.22.4	Tita ge ǃKhūba ra ǂgaiǀî, karesa anu hâba, o ta ge ti khākhoena xu go orehe.
2SA.22.5	ǁŌb di ǃgabigu ge ra ǃnamiǂgā te; tsî ǁōb di ǃārogu ge go ǃhuriǃhuri te.
2SA.22.6	Tsurigu ǀamo ǀaeb digu xa ta ge hâǂgāhe; ǁnoagu ǁōb digu xa ta ge ge ǃoahe.
2SA.22.7	ǂŌǂōsib ǃnâ ta ge hâ i, ǃnubai ta ge ǃKhūba ge ǂgaiǀî, tsî ti Elob ǃoa ta ge ǂgai; ob ge ǁîba ti domma ge ǁnâu ǁîb di î-omma xu, tsî ti ǂgais ge ǁîb ǂgaera ǃnâ ge ǂgâ.
2SA.22.8	ǃNubaib ge ǃhūbaiba ǂgubi tsî ge ǀkhū, tsî di ge ǀhommi di ǃgaoǃgaode gon tsî ge ǁnope, ǁîb ge ǁaixa amaga.
2SA.22.9	ǀAnni ge ǂguis âba xu ge ǂoa, tsî hapu ra ǀaes ge ams âba xu ge ǁhabu, ǂnomdi ge ǁîba xu ge ǂhubiǂoaxa.
2SA.22.10	Tsîb ge ǁîba ǀhomma ǂō tsî ge ǁgôa tsî ǃkhaenab ge ǂaira âb ǃnaga ge hâ i.
2SA.22.11	Tsîb ge xeru-i ai ǃapa tsî ge ǁkhana; ǂoab di ǁgabogu aib ge ge mûhe.
2SA.22.12	ǁÎb ge ǃkhaenaba ǁîb ǂnamipe sâusenxūse ge dībasen, kai ǃâudi, ǁgammi xa ǃkhaede.
2SA.22.13	ǁÎb aiǃâ hâ ǂkhaib xa di ge ǂnomdi ǀaes dide ge ǂhubihe.
2SA.22.14	ǃKhūb ge ǀhomma xu gere ǃguru, tsî Hoan xa ǀGapib ge dommi âba ge mā.
2SA.22.15	Tsîb ge ǂāga sîǂui tsî ǁîna ge hîǀhuru; napaga, tsî ǁîna ge ǃhuriǃhuri.
2SA.22.16	ǁGomdi hurib didi ge ge mûhe, ǃhūbaib di ǃgaoǃgaodi ge ge khowa-aihe, ǃKhūb di ǀausa xu, ǁîb ǂguisa xu ra ǂoa ǀoms di ǂoaba xu.
2SA.22.17	ǁÎb ge ǀgapiba xu ǃomma ǀhōǂui tsî ge ū te, ǁîb ge kai ǁgamga xu ge ǂgaeǂui te.
2SA.22.18	ǁÎb ge tita ge ore ti khākhoeb ǀgaisaba xu, ti ǁkhansabena xu, tita xan a ǀgaisa amaga.
2SA.22.19	ǁÎn ge ge hāǂam te ti tsūǃgâb di tsēs ai, xawe ǃKhūb ge tita ǂkhâǃnâse ge ība.
2SA.22.20	Tsî ǁîb ge tita ge ǂgaeǂguiǂoa harasib ǃnâ, tsîb ge tita ge tsubuǂui, ti ǃnâb ra ǃgâibahe amaga.
2SA.22.21	ǃKhūb ge tita ti ǂhanu-aisib ǃoa ge mādawa-am, ǁîb ge ti ǃomkha di ǃanusib ǃoa ge dīdawa-am te.
2SA.22.22	Tita ge ǃKhūb di daoga ǃkhōǀgaipe xui-ao, tsî ta ge ti Eloba xu eloxoresase ǁgôa tama.
2SA.22.23	ǁÎb di ǂhanugu hoagu ge ti aiǃâ ge hâ i xui-ao, ǁîga xu ta ge ǂgō tama ge i.
2SA.22.24	Tsî ta ge ǁîb aiǃâ ǂhauǃnâ ge i, tsî ta ge ge ǃûisen ti ǂhanuoǃnâsiba xu.
2SA.22.25	Ob ge ǃKhūba tita ti ǂhanu-aisib ǃoa ǁîb mûǁae ta a ǀhapio amaga ge mādawa-am te.
2SA.22.26	ǃGâiǃnâ-i tawats ra satsa ǃgâiǃnâse dīsen, tsî ǂhauǃnâ-i tawats ra satsa ǂhauǃnâse ǁgausen
2SA.22.27	ǃAnu-i tawats ra satsa ǃanuse dīsen, xawe ǂkhaba-i tawats ge ǂkhabase dīsen.
2SA.22.28	Tsî sats ra ǁgâiǀāhesa ǁaesa ore, xawe mûra âts ge ǀgapiǂâixan ǃoagu hâ, sats ge ǁîna nîra ǃgamǃgam.
2SA.22.29	Sats ge a ti ǃamamǀae xui-ao ǃKhūtse, tsî ǃKhūb ge ti ǃkhaenaba ra ǃnâǃnâ.
2SA.22.30	Sats ǀkha ta ge ǂnubi-e ra ǃganu; ti Elob ǀkha ta ge ǂnubiǂgoa-e ra uri-ai xui-ao.
2SA.22.31	Elob di daob ge a dīǀoaǀoasa; ǃKhūb di mîs ge a ǃanu; khōsikhōseb ge ǁîba ība ǁnān, ǁîb ǃoa ra ǁhaiǁhân hoana.
2SA.22.32	Tariba a Elo, ǃKhūb ǀguib ose? Tsî tariba a ǃgareǀui, sada di Elob ǀguib ose?
2SA.22.33	Elob ge a ti ǀgai tsî ǁkhāsi; tsî ǁîb ge ti daoba ge dīǂhauǂhau.
2SA.22.34	ǁÎb ge ti ǂaira ǁkhamadi didi xase ra dī, tsîb ge tita ǀgapi ǃkhaidi ai ra mâi.
2SA.22.35	ǁÎb ge ti ǃomkha ǃkhamsa ra ǁkhāǁkhā, ǂaikhā-i ge ti ǁôakha ǀkha khôahes kōse.
2SA.22.36	ǁKhātits ge satsa tita sa ǃgâiǃōb di khōsikhōba ge mā; tsî sa tsamtsiǃnâsib ge go kaikai te.
2SA.22.37	Sats ge ti dāǃharode ti ǃnaga ge haraharaba te, tsî ti ǃnôara ge ǁnope tama hâ.
2SA.22.38	Tita ge ti khākhoena ge ǃgôaǃgon tsî ǁîna ge hîkākā, tsî ta ge oa tama hâ, ǁîna ta ge hîǀhurus kōse.
2SA.22.39	Tsî ta ge ǁîna ge hapu tsî ǁîna ge ǃkhāǃganu, ǁkhawan ge khâi ǁoa tsî ti ǂaira ǁaegun ge ǁnās kōse.
2SA.22.40	Sats ge tita ǀgaib ǀkha go ǃgae ǃkhamgus ǃoa; sats ge ti ǃoagu go khâimana ti ǃnaga go ǃgamǃgâ kai.
2SA.22.41	Tsî sats ge ǃaob ti khākhoen dib, tsî ǁkhansaben diba ge mā te, tsî tita ge ǁîna ge hîkākā.
2SA.22.42	ǁÎn ge ge kō, xawe hui-ao-i ge ge ǀkhai i; ǃKhūb ǃoan ge ǂgai, xawe ǁîb ge ǁîna ǃeream tama ge i.
2SA.22.43	ǁGoasi ta ge ǁîna ge tsautsau ǃhūb di tsarab khami; tita ge ǁîna ge dāǂkhūǂkhū, daob di ǂuwub xase ta ge ǁîna ge dāǃā.
2SA.22.44	Sats ge ge huiǂui te ti ǁaes di toroga xu, sats ge tita ǀūben di danase ge ǂnûi; ǁaes, ǀū ta as, ge tita gere ǃoaba.
2SA.22.45	ǃHaokhoen ge ǁgoasen rase ti ǃnaga ge māsen; ǁîn di ǂgaes ge tita xa ǁnâu; ǃnubain ge ǁnātimîsi ge ǁnâuǀnam te.
2SA.22.46	ǃHaokhoen ge ge ǀgaio, tsîn ge ge ǃgaesen ǃgae-ūdan ân ǃnâ.
2SA.22.47	ǃKhūb a ûitsama, îb karehe ti ǃgareǀuiba; îb kaikaihe Elob, ti ǃgâiǃōb di ǃgareǀuiba.
2SA.22.48	ǁNā Elob, ǀoasa ǀkhaoba ra mā teb, tsî ǁaede ti ǃnaga ra aoǁguiba,
2SA.22.49	tsî ti khākhoena xu ra ǂgaeǂguiǂui teba; tsî sats ra tita ǀgapiǀgapi ǁnān, ti ǃoagu ra khâin ǂamai, sats ra ore te ǁgaridīb hoab di aoba xu.
2SA.22.50	ǁNā-amaga ta ge satsa ǀūben ǃnâ nîra kare, ǃKhūtse, tsî ta ge sa ǀonsa nîra psalmǁnaeba.
2SA.22.51	ǁÎb gao-aob di ǃgâiǃōba ra kaikaib tsî ǀkhomxaǂgaosiba ra dīb, ǁîb ǂkhauǀkhāsabeb tawa, Davib tsî surib âb tawa, ǀamosib kōse.
2SA.23.1	Tsî nēdi ge ǀuni mîdi Davib dide: Davita, Isaib ôata ge ra mî, ǁnā aota, ǀgapise ǂnûiǂgāhe hâ ta, Jakob Elob di ǂkhauǀkhāsabeta, tsî psalmdi ǀkha Israeli ǃnâ a ǀnamǀnamsa ta ge ra mî:
2SA.23.2	Gagab ǃKhūb dib ge tita xu ge ǃhoa, tsî mîs âb ge ti nams ai ge hâ i.
2SA.23.3	Elob Israeli dib ge ge mî, ǃgareǀuib Israeli dib ge tita ǃoa ge ǃhoa: Gaosab, khoen ǂama ra gaob, ge nîra hā, ǂhanu-aib, Elob di ǃaoǃgâb ǃnâ ra gaoba.
2SA.23.4	Tsî ǁîb ge ǁgoas ǃnâb khami nîra ī, sores ra ǁhai ǃnubai, ǀnanuo ǁgoa-i khami, ǀgân ra ǀapib khaoǃgâ ǂkhaib ǀkha ǃhūba xu ǀkhī khami.
2SA.23.5	Ti ommi ge Elob tawa ǁnāti ī tama, xaweb ge ǁîba tita ǀkha ǀamo ǃgaeǀhao-e ge dī, hoan ǃnâ ǃgâise dī-unuhe tsî sâuhe hâ-e; amase ti ǃgâiǃōb hūb, tsî ti turab hūb ge a ǁî, ganupeb ǁî ǃkhaisa ǀkhī kai tama hâ xawe.
2SA.23.6	Xawe eloxoresan ge hoatsama ǁkhūdi hîa ra aoxūhedi khami ī, ǃommi ǀkha di a ǃkhōhe ǁoa amaga.
2SA.23.7	Tsî mâ-i hoa-i, ǁîde ra tsâǀkhā-i, ǁî-i ge ǂnūǀuri-i ǀkhas kas, ǁhâigôab di hai-i ǀkhas kasa ǁîde ra ǁhāǁnâ; o di ge ǀaes ǀkha ra khauǃkhūhe ǁnā ǃkhais ǁkhās ai.
2SA.23.8	Nēdi ge ǀondi ǁnā ǁē-aogu, Davib ge ūhâ igu dide: Joseb-Basebeti, Taxkemonǁîb, danakhoegu di ǂamsaba. Nēb ge Adinob Esniǁî ge i; ǁîb ge ǁkhaisakaidisiga ǀgui ǃnās ama ge ǃgam.
2SA.23.9	Tsî ǁîb khaoǃgâb ge Eleasari, Dodob ôab, Ahohib ôaba ge hâ i; ǁîb ge ǁnā ǃnona ǁē-aogu ǃnâ Davib ǀkha ge hâ i, Filisteǁîn hîa ǁnāpa ǃkhams ǁgā ǀhao hâna gu gere ǃhō ǃnubai, tsî Israeli di aogu ge ge ǃapa.
2SA.23.10	ǃNubaib ge nēba khâi tsî Filisteǁîga ge ǂnau, ǃommi âb ge ǁkhamas kōse, ā, ǃommi âb gôab tawa ge ǂaes kōse; tsî ǃKhūb ge ǁnā tsēs ǁkhās ai kai ǃgâiǃgâba ge sîsen; tsî ǁaes ge ǁîb khaoǃgâ ge oa, ǀâǀhanas ǀguisan nî hîga.
2SA.23.11	Tsî ǁîb khaoǃgâb ge Samab, Ageb ôab, Hararǁîba ge hâ i. Filisteǁîn ge Lehis tawa ge ǀhao hâ i, tsî ǁnāpa i ge ǃhanaǃâ-i, lensin xa ǀoa hâ-e ge hâ i, tsî Filisteǁîn ge ǃhūo,
2SA.23.12	ob ge ǁîba ǁnā ǃâs ǁaegu sī mâ tsî ǁîsa ge ore tsî Filisteǁîna ge ǂnau; tsî ǃKhūb ge kai ǃgâiǃōba ge sîsen.
2SA.23.13	ǁKhāti gu ge ǃnonagu ǁnā ǃnonadisi danakhoegu diga ǁgôa tsî ǃgaos ǃnâ Davib tawa ge sī, ǁhoab Adulammi ǃnâ; tsî ǂnubis Filisteǁîn dis ge ǃgoaǃnāb Rafaims dib ǃnâ ge ǁgoe.
2SA.23.14	Tsî Davib ge ǁnāǃnubai ǁaposa ǃkhai-i ǃnâ ge hâ i; tsî Filisteǁîn di toroǂnubis ge ǁnāǃnubai Betlehems tawa ge hâ i.
2SA.23.15	Tsî Davib ge tura tsî ge mî: Tari-e kha ǁgam-e nî ā kai te, Betlehems di tsaus, ǁāb tawa hâsa xu?
2SA.23.16	ǃNubai gu ge ǁnā ǃnona ǁē-aoga Filisteǁîn di ǁgoeǃkhaisa ǃgûǃganu tsî ǁgam-e sī ge xuri, Betlehems di tsaus, ǁāb tawa hâs ǃnâ, tsî ǁî-e Davib tawa ge ūsī, xawe Davib ge ǁî-e ā ǂgao tama ge i tsîb ge ǁî-e ǃKhūb aiǃâ ge ǁhōǂui.
2SA.23.17	Tsî ge mî: Tā ta ībahe, ǃKhūtse, nē xū-e ta nî dī ǃkhaisa. Nē aogu hîa ûib âga mā tsî go ǃgûgu di ûib ǀaoba ta kha nî ā? Tsîb ge ǁî-e ā ǂgao tama ge i. Nēsa gu ge ǁnā ǃnona ǁē-aoga ge dī.
2SA.23.18	Tsî Abisaib, Joab di ǃgâsab, Serujas ôab, on ge ǃnonagu di dana ge i; tsîb ge ǁhâigôab âba ǃnona kaidisigu hîab ge ǃgamgu ǂama ge ǁhâi; tsîb ge ǁnā ǃnonagu ǃnâ ǀon-e ge ūhâ i.
2SA.23.19	ǁNā ǃnonagu ǃnâb ge ǁîba nau ǀgamkha xa ǃgôasa ge i; ǁnā-amagab ge ge ǁîkha di ǂamsa kai; xaweb ge ǂguro ǃnonagu ǀkha ǀguitikō tama ge hâ i.
2SA.23.21	ǁÎb ge ǁkhāti Egipteǁî khoeb hîa ge kaise gaxu iba ge ǃgam. Tsî Egipteǁîb ge ǁhâigôaba ǃomǁae ge ūhâ i, xaweb ge Benajaba ǁîb ǃoa haib ǀkha ǃkhoe tsî ǁhâigôaba Egipteǁîb di ǃomǁaeba xu tsubuǂui tsî ǁîb di gôab ǂhanib ǀkha ge ǃgam bi.
2SA.23.22	Nēnab ge Benajab, Jojadab ôaba ge dī, ǁnā-amagab ge ǀon-e ge ūhâ i ǁnā ǃnona ǁē-aogu ǃnâ.
2SA.23.23	ǁÎb ge ǃnonadisigu ǂamai ge ǂkhaisa i, xaweb ge ǃnonagu ǀkha ge ǀguitikō tama hâ i. Tsî Davib ge ǁîba ǀapemā-aogu âb ǂama ge ǂnûi.
2SA.23.25	Samab, Harodǁîb; Elikab, Harodǁîb;
2SA.23.27	Abieseri, Anatotǁîb; Mebunaib, Husaǁîb;
2SA.23.28	Salmonni, Ahohiǁîb; Maharaib, Netofaǁîb;
2SA.23.29	Heleb, Baanab ôab, Netofaǁîb, Itaib, Ribaib ôab, Gibeas Benjaminni ôan dis dib;
2SA.23.30	Benajab, Piratonǁîb; Hidaib, Gaas di ǃārogu dib;
2SA.23.31	Abi-Albonni, Arbaǁîb; Asmaveti, Bahurimǁîb;
2SA.23.32	Eljaxbab, Saalbonǁîb; Jonatanni, Jasenni ôagu dib;
2SA.23.33	Samab, Hararǁîb; Ahiammi, Sarari ôab, Hararǁîb;
2SA.23.35	Hesrob, Karmelǁîb; Paaraib, Arabǁîb;
2SA.23.36	Jigali, Natanni ôab, Sobas dib; Banib, Gadǁîb;
2SA.23.37	Seleki, Amonǁîb; Naharaib, Beerotǁîb, Joab di ǀāxūn tani-aob, Serujas ôab,
2SA.23.38	Irab, Jitriǁîb, Gareb, Jitriǁîb.
2SA.24.2	Ob ge gao-aoba Joab, toroǂamkhoeb, ǁîb tawa hâb ǃoa ge mî: ǃGûǃnâǃganu Israeli ǃhaodi hoade, Dansa xu Bersebas kōse îts ǁaesa ǃgôa, î ta ǀgaus ǁaes disa ǂan.
2SA.24.3	ǃNubaib ge Joaba gao-aob ǃoa ge mî: Ab ǃKhūb, sa Eloba nē ǁaesa dīǀaro, nēsin īs ǃgâ-ai kaidisi ǃnādi kōse, î ra ti ǀhonkhoe gao-aots di mûra ǁîsa mû; xawe tarexats kha ti ǀhonkhoe gao-aotsa nē ǃkhaisa ra ǂgao?
2SA.24.4	Xawe gao-aob di mîs ge Joab tsî ǂamkhoegu ǂnubis digu disa ge ǃnāǂam; ǁnā-amagab ge Joaba ǂnubis di ǂamkhoegu ǀkha gao-aob di aisa xu ge ǂoa, Israeli ǁaesa gu nî ǃgôase.
2SA.24.5	O gu ge Jordanna ǃgâu tsî Aroers tawa sī ge ǁgoe, ǃās di amǀkhāb ai, Gads di ǃārob ǁaegu ǁgoeb tsî Jasers kōse.
2SA.24.6	ǃAruǀî gu ge Gileadi ǃnâ tsî ǃgamse ǁgoe ǃhūb Taxtim-Hodsib ǃnâ ge sī; ǁkhāti gu ge Dan-Jaanni kōse ge sī tsî Sidons ǂnamipes kōse.
2SA.24.7	Tsî gu ge ǁaposa ǃkhais Tires dis tsî Hiviǁîn tsî Kanaanǁîn di ǃādi hoadi kōse ge sī; tsî gu ge Judab di ǃkhawagasǀî Bersebas tawa ge ǂoaxa.
2SA.24.9	Tsî gu ge ǀgaus ǃgôahe ge ǁaes disa gao-aoba ge mā; tsî Israeli ǃnâ gu ge ǁkhaisakaidisiǀoadisi ǃkham ǁkhā khoegu, gôaba ra ǂgaeǂuiga ge hâ i, tsî Judab digu ge korokaidisiǀoadisi khoe ge i.
2SA.24.10	Tsî Davib ge ǂgaoǂans xa ge ǂhanihe, ǁaesab ge ǃgôas khaoǃgâ; ob ge Daviba ǃKhūb ǃoa ge mî: Tita ge kaise go ǁore, dī ta gos ǀkha, îts ǁnâi, ǃKhūtse, dīsās sa ǃgāta disa ūbē, kaise ta go gârese dī xuige.
2SA.24.11	Tsî Davib ge ǃnauǁgoaga khâio, os ge mîs ǃKhūb disa kēbo-aob Gadi, Davib di mû-aoba hāba tsî ge mî:
2SA.24.12	ǃGû îts Daviba mîba: Nētib ra ǃKhūba mî: ǃNona xūna ta ge tita ra ǁgui-aiǃâ tsi, ǁîna xu ǀgui-e ǁhûiǂuibasen, î ta ǁî-e dī-ū tsi.
2SA.24.13	Nētib ge Gada Davib tawa hā tsî ǁîsa ǂanǂan bi tsî ǁîb ǃoa ge mî: Hû kurigu kōse i ǃâtsūǀkhā-e nî hā sa ǃhūb ǃnâ? ǃNona ǁkhâgu kōsets nî ǃhū sa khākhoen di ais aiǃâ, în ǃgôaǃgon tsi? ǃNona tsēdi kōse i ǂhīǁō-e nî hâ sa ǃhūb ǃnâ? ǂÂiǂâisen îts ǁnâi kōkō, mâ ǃereamsa ta nî ǁnāb, tita go sîba ūsība ǃkhaisa.
2SA.24.14	ǃNubaib ge Daviba Gadi ǃoa ge mî: ǀHū ta ra, î ta ǁnâi ǃKhūb di ǃomǁae ǁnā, ǀkhomxaǂgaosigu âb a kai xuige, xawe a ta tā khoen di ǃomǁae ǁnā.
2SA.24.15	ǃNubaib ge ǃKhūba ǂhīǁō-e ge mā Israeli ǃnâ, ǁgoasa xu mîmâihesa ǁaeb kōse; tsî gu ge ǁaes xa Dansa xu Bersebas kōse hûdisiǀoadisi aoga ge ǁō.
2SA.24.16	Tsî ǀhomǃgāb ge ǃommi âba Jerusalems ǂama ǀhōǂuio, ǁîsab nî hîǀhuruga, ob ge ǃKhūba ǂkhabab xa ge ǃhausen; tsîb ge ǁnā ǀhomǃgāb, hîǀhurusa ǁaes ǃnâ ra dīb ǃoa ge mî: ǂÂu go, xuige ǃommi âtsa ǂgaedawa. Tsî ǀhomǃgāb ǃKhūb dib ge dāǃnâǃkhais Araunab, Jebusǁîb dis tawa ge hâ.
2SA.24.18	Tsî Gadi ge ǁnā tsēs ǁkhās ai Davib tawa hā tsî ǁîb ǃoa ge mî: ǃGûǃapa îts ǃKhūba altarsa ǂnubikhâiba Araunab, Jebusǁîb di dāǃnâǃkhais ai.
2SA.24.19	Nētib ge Daviba Gadi di mîs ai ge ǃapa, ǃKhūb ge mîmā xase.
2SA.24.20	Tsî Araunab ge kō tsî ge mû, gao-aob ra ǃgāgu âb ǀkha ǁîb ǃoa hā ǃkhaisa, ob ge Araunaba ǂoa tsî ais âb ǀkha ǃhūb kōse ge ǃgamǃgâ, gao-aob aiǃâ.
2SA.24.21	Tsî Araunab ge ge mî: Tare xū-i ǃaromats ti ǀhonkhoe gao-aotsa sa ǃgāta ǃoa ra hā? Ob ge Daviba ge mî: Nē dāǃnâǃkhaisa ta sa tawa nî ǁamase, altarsa ta ǃKhūba nî ǂnubibaga, îb nē ǁō-aiba toa nē ǁaes ǃnâ, ti.
2SA.24.22	Ob ge Araunaba Davib ǁga ge mî: Ti ǀhonkhoe gao-ao, ū îts ǁguiba, sa mûǁae i a ǃgâi khami; mû, nēn ge hâ gomana khauǁguibas ǃaroma tsî dāǃnâkunis tsî goman di sîsenūdana ǀaese.
2SA.24.23	Nēn hoanab ge Araunaba gao-aoba ge mā. ǃAruǀîb ge Araunaba gao-aob ǃoa ge mî: Ab ǃKhūb sa Eloba sa ǃnâ ǃgâibahe!
2SA.24.24	Xawe gao-aob ge Araunab ǃoa ge mî: Hî-î, î ta ǁîsa sa tawa ǁama ǀgaus ama; tita ge ǃKhūb, ti Eloba, ǁause khauǁguibade ǁguiba ǂgao tama hâ. Nētib ge Daviba dāǃnâǃkhais tsî goman tsîna ge ǁama korodisi ǀhaiǀurisekeln ama.
1KI.1.1	Tsî gao-aob Davib ge kaise kairao, on ge saran ǀkha ǁîba ge ǃgū, xaweb ge ǃnae tama ge hâ i.
1KI.1.2	O gu ge ǃgāgu âba ǁîb ǃoa ge mî: An ti ǀhonkhoe gao-aotsa ǂkham khoes, oaxaesa ôaba, îs gao-aots aiǃâ hā îs satsa ǃoaba, îs sa tîǂams ǃnâ ǁom, îts ti ǀhonkhoe gao-aotsa ǃnae.
1KI.1.3	On ge îsa ǂkhamkhoesa gere ôa Israeli di ǀkharigu hoagu ǃnâ; tsîn ge Abisags, Sunemǁîsa hō tsî ǁîsa gao-aob ǃoa ge ūhā.
1KI.1.4	Tsî ǂkhamkhoes ge kaise îsa ge i, tsîs ge gao-aob di sâu-ao kai tsî ǁîba gere ǃoaba; xawe gao-aob ge ǁîsa ǁgoeǀkhā tama ge hâ i.
1KI.1.6	Tsî ǁîb îb ge ǁîba tsēdi âb ǃnâ ǀau tsî: Tarexats ra ǁnāti dī? ti mî tama ge i. Tsîb ge ǁîb ǂûb ona kaise îsa īsib â-i ao ge i, tsî Hagits ge ǁîba Absalommi khaoǃgâ ge ǁora.
1KI.1.8	Xawe Sadoki, pristeri, tsî Benajab, Jojadab ôab, tsî Natanni, kēbo-aob, tsî Simib tsî Reib tsî ǁnā ǁē-aogu, Davib ge ūhâ igu on ge Adoniab ǀkha hâ tama ge i.
1KI.1.10	Xawe Natanni, kēbo-aob, tsî Benajab tsî ǁnā ǁē-aogu tsî Salomob, ǁîb di ǃgâsab hâgab ge ǁkhau tama ge i.
1KI.1.11	ǃNubaib ge Natanna Batsebas, Salomob îs ǃoa ǃhoa tsî ge mî: Okha, ǁnâu tamas hâ, Adoniab, Hagits ôab go gao-ao kai ǃkhaisa? Tsî sam di ǀhonkhoeb Davib ge ǁîsa a ǀū.
1KI.1.12	Hā î ta ǁnâi ǀapemā si, îs sa ǀoms tsî sa ôab Salomob di ǀomsa ore, ti.
1KI.1.13	ǃGû îs gao-aob Davib tawa ǂgâ îs ǁîb ǃoa mî: Xare nūba tamats hâ sa ǃgāta, ti ǀhonkhoe gao-aotse, mî raǃâ: ǂAnǂansaseb ge sa ôab Salomoba ti khaoǃgâ nîra gao-ao, tsîb ge ti trons ai nîra ǂnû; tsî tare xū-i ǃaromab kha Adoniaba go gao-ao kai?
1KI.1.14	Mû, goroses sasa gao-aob ǀkha ra ǃhoa hîa ta ge tita sa khaoǃgâ sī ǂgâ tsî sa mîde nî ǁapoǁapo.
1KI.1.15	Os ge Batsebasa gao-aob ǃoa ǃnā-oms ǃnâ ge ǂgâ; tsî gao-aob ge kaise kaira ge hâ i, tsî Abisags, Sunemǁîs, ge ǁîba gere ǃoaba.
1KI.1.16	Tsî Batsebas ge ǃgamǃgâ tsî gao-aob aiǃâ ge ǁnāǁgoe; ob ge gao-aoba: Tare-es ra ǂgao? ti ge mî.
1KI.1.17	Os ge ǁîsa ǁîb ǃoa ge mî: Ti ǀhonkhoetse, sats ge sa ǃgāta ǃKhūb, sa Elob tawa ge nūba: ǂAnǂansaseb ge Salomob, sa ôaba tita khaoǃgâ nîra gao-ao kai, tsîb ge ti trons ai nîra ǂnû.
1KI.1.18	Tsî nēsi, Adoniab ge go gao-ao kai; tsî sats, ti ǀhonkhoe gao-aots ge ǁîsa a ǀū.
1KI.1.19	Tsîb ge gomagu tsî kausa ǀgoan tsî gūn tsîna ǀoasase ge ǂā, tsîb ge gao-aots di ôagu tsî Abjatari, pristeri, tsî Joab toroǂamkhoeb tsîga go ǁkhau, xawe sa ǃgāb Salomobab ge ǁkhau tama hâ.
1KI.1.20	Xawe sats, ti ǀhonkhoe gao-aots ai di ge mûdi Israeli didi hoade hâ, ǁînats nî ǂanǂanga, tarib nî sa khaoǃgâ ti ǀhonkhoe gao-aots di trons ai ǂnû ǃkhaisa.
1KI.1.22	Tsî mû, ganupes ra gao-aob ǀkha ǃhoa hîab ge kēbo-aob Natanna ge ǂgâxa.
1KI.1.23	On ge gao-aoba ǂanǂan tsî: Mû, kēbo-aob Natanni ge nē hâ, ti ge mî; tsî gao-aob di ais aiǃâb ge sīo, ob ge ais âb ǀkha gao-aob aiǃâ ǃhūb ai ge ǁnāǁgoe.
1KI.1.24	Tsî Natanni ge ge mî: Ti ǀhonkhoe gao-aotse, xare mîts ge satsa: Adoniab ge tita khaoǃgâ nîra gao-ao kai, tsîb ge ti trons ai nîra ǂnû?
1KI.1.27	ǁNā ǃkhaisa xares kha sats, ti ǀhonkhoe gao-aotsa xu ge hā? Tsîts kha ǁnâi sa ǃgāta ǂanǂan tama hâ, tarib nî sa khaoǃgâ ti ǀhonkhoe gao-aots di trons ai ǂnûsa?
1KI.1.28	Ob ge gao-aob Daviba ǃeream tsî ge mî: Batsebasa ǂgaiba te re. Os ge gao-aob di ais aiǃâ sī tsî gao-aob di ais aiǃâ ge mâ.
1KI.1.29	ǃNubaib ge gao-aoba nū tsî ge mî: ǃKhūb, ti ǀomsa ǂōǂōsib hoaba xu ge oreb a ûitsama ǃkhais ao,
1KI.1.30	amase, ǃKhūb, Israeli Elob tawa ta ge nūba si tsî a mî khami: Amaseb ge sa ôab Salomoba tita khaoǃgâ nîra gao-ao kai tsî ti ǃās ǃnâ trons âtas ai nîra ǂnû, ǁnāti ta ge nētsēs ǁkhās ai ǂanǂansase nî dī.
1KI.1.31	ǃNubais ge Batsebasa ais âs ǀkha ǃhūb ai ǃgamǃgâ tsî gao-aob aiǃâ ǁnāǁgoe tsî ge mî: Ti ǀhonkhoe gao-ao Davitse, ats ûi re, ǀamose!
1KI.1.32	Tsî gao-aob Davib ge ge mî: Sadoki, pristeri, tsî Natanni, kēbo-aob tsî Benajab, Jojadab ôab tsîga ǂgaiba te re! O gu ge gao-aob di ais aiǃâ ge hā.
1KI.1.33	Ob ge gao-aoba ǁîgu ǃoa ge mî: Sago ǀkha ū sago ǀhonkhoeta di ǃgāga, î go ti ôab Salomoba hā-esels, hîa ti aiǃâ hâs ai ǃgapi kai, î go ǁîba Gihons ǃoa ǂgaeǂguiǁgôa.
1KI.1.34	Î kha Sadoki, pristeri, tsî Natanni, kēbo-aob tsîkha ǁnāpa ǁîba gao-aose ǂkhauǀkhā Israeli ǂama. ǁNās khaoǃgâ go ge xâiǁnâsa xâi tsî: Gao-aob Salomoba ab ûi re! ti nî mî.
1KI.1.35	ǃNubai go ge ǁîba nî saoǃgon tsî ǁîb ge hā tsî ti trons ai nî ǂnû, tsî ǁîb ge nî gao-ao ti ǃās ǃnâ; tita ge Israeli tsî Judab tsîkha ǂamab nî aiǃgû-ao kai ǃkhaisa go mîmā xuige.
1KI.1.36	ǁGoasib ge Benajab, Jojadab ôaba ǃeream tsî ge mî: Amen, ǁnāti ab mî ǃKhūb, ti ǀhonkhoe gao-aots di Eloba!
1KI.1.37	ǃKhūb ge ti ǀhonkhoe gao-aots ǀkha hâ is ǁkhās xase ab Salomob ǀkha hâ; îb trons âba ti ǀhonkhoe gao-ao Davits di trons ǃgâ-ai kaikai.
1KI.1.40	Tsî ǁaes hoas ge ǁîba ge saoǃgon, tsî ǁaes ge ǂnunixūde gere ǂnuni tsî kai dâb ǀkha gere ǃgâiaǂgao ǃhūb, ǀōb ân xa ge ǀkhūs kōse.
1KI.1.41	Tsî Adoniab tsî ǁkhauhesan hoan ǁîb ǀkha hân ge ǂûtoao, o gu ge ǁîsa ge ǁnâu. Tsî Joab on ge xâiǁnâdi di ǀōba ǁnâu tsî: Tarexas ra ǃāsa ǂkhupixase ǀō? ti ge mî.
1KI.1.42	Tsî ganupeb ra ǃhoa hîa, mû, ob ge Jonatanni, Abjatari, pristeri di ôaba ge hā; ob ge Adoniaba ge mî: ǂGâxa re, gā-ai khoets ge satsa, tsîts ǃgâi ǂhôa-e nî ūhā.
1KI.1.43	Ob ge Jonatanna ǃeream tsî Adoniab ǃoa ge mî: Hî-î, sada ǀhonkhoeb, gao-aob Davib ge Salomoba go gao-aodī;
1KI.1.44	tsî gao-aob ge ǁîb ǀkha ge sî Sadoki, pristeri, tsî Natanni, kēbo-aob, tsî Benajab, Jojadab ôab, tsî Keretǁîgu tsî Peletǁîgu tsîga; tsî gu ge ǁîba gao-aob di hā-esels ai go ǃgapi kai.
1KI.1.45	ǁNās tawa kha ge Sadoki, pristeri, tsî Natanni, kēbo-aob tsîkha ǁîba Gihons tawa gao-aose go ǂkhauǀkhā, tsîn ge ǁnāpa xu ǃgâiaǂgao hâse go hā, ǃās ra gons kōse; nēb ge ǃaub hîats go ǁnâuba.
1KI.1.47	Tsî gu ge ǁkhāti gao-aob di ǃgāga ge hā, sada ǀhonkhoeb, gao-aob Daviba gu nî ǀkhaese, mî raǃâ: Ab Eloba Salomob di ǀonsa sa ǀons xa ǃgâi kai, îb ǁîb di tronsa sa trons ǃgâ-ai kaikai. Tsî gao-aob ge ǁomǃkhais âb ai ǃgamǃgâ tsî ge ǀgoreǀî.
1KI.1.49	ǃNubain ge ǃhuri tsî ge khâi ǁkhauhesan, Adoniab ǀkha hân hoana, tsîn ge ge ǃgû, mâ-i hoa-e ǁî-i di daoba.
1KI.1.50	Tsî Adoniab ge Salomoba ǃao tsî khâi tsî ge ǃgû, tsî altars di ǁnâga sī ge ǃkhō.
1KI.1.51	Tsîn ge Salomoba ǂanǂan tsî ge mî: Mû, Adoniab ge gao-aob Salomoba ra ǃao, tsî kō, altars di ǁnâga ǃkhō tsîb go mî: Ab gao-aob Salomoba nētsē nūba te, ǁîb di ǃgātab gôab ǀkha ǃgam tidesa.
1KI.1.53	Tsî gao-aob Salomob ge haisi tsî altarsa xu ge ǁgôa kai bi; ob ge hā tsî gao-aob Salomob aiǃâ ge ǁnāǁgoe. Ob ge Salomoba ǁîb ǃoa: ǃGû sa oms ǃoa, ti ge mî.
1KI.2.1	Tsî Davib di ǁōtsēdi ge ǀgūo, ob ge ǁîb di ôab Salomoba ge mîmā:
1KI.2.2	Tita ge ǃhūbaib hoab di daoba ra ǃgû, xuige ǀgaisa îts aose i.
1KI.2.4	ǃKhūb nî mîs âb, tita ǂamab ge ǃhoasa ǁapoǁapose, mî raǃâ: Sa ôagu ga ǁîgu di daoba sâuo, tsî gu ga ti ais aiǃâ îǂhôase ǁîgu di ǂgaob hoab ǀkha, tsî ǁîgu di ǀoms hoas ǀkha taniseno, ob ge ǀgui khoeb xareba ǃgaoǁnâhe tide Israeli di tronsa xu.
1KI.2.12	Tsî Salomob ge ǁîb îb Davib di trons ai ge ǂnû tsî gaosis âb ge kaise ge ǁapo.
1KI.2.13	ǃNubaib ge Adoniab, Hagits ôaba Batsebas, Salomob îs tawa ge hā, tsîs ge ǁîsa: Sa hāsa ǂkhîs a? ti ge mî. Ob ge ǁîba: ǂKhî a, ti ge mî.
1KI.2.14	ǁNās khaoǃgâb ge ǁîba: Mîxū-e ta ge sasa ūba hâ, ti ge mî. Os ge ǁîsa: ǃHoa re, ti ge mî.
1KI.2.16	O ta ge sasa ǀgui ǃkhais ǀguisa ra ǂgaoǀkhā, tā tita ǂkhā si. Os ge ǁîsa: ǃHoa re, ti ge mî.
1KI.2.18	Os ge Batsebasa ge mî: Ā, gao-aoba ta ge nî ǃhoa-ūba tsî.
1KI.2.19	Nētis ge Batsebasa gao-aob Salomob tawa ge sī, ǁîbas nî Adoniaba ǃhoa-ūbase. Ob ge gao-aoba khâi tsî ǁîsa ǃgûǃoa tsî ǁîs aiǃâ ge ǃgamǃgâ. ǁNās khaoǃgâb ge trons âb ai ǂnû tsî ǂnû-aiǃnao-e gao-aob îsa ge mâi kaiba; os ge amǀkhāb âb ai ge ǂnû.
1KI.2.20	Os ge ǁîsa ge mî: ǂKhari xūro-e ta ge ra ǂgaoǀkhā tsi, tā ǁî-e ǂkhā te re. Ob ge gao-aoba ǁîs ǃoa: ǂGaoǀkhā te re, ti îse, sasa ta ǂkhā tide xuige, ti ge mî.
1KI.2.21	Os ge: As Abisags, Sunemǁîsa Adoniab, sa ǃgâsaba tarase māhe re, ti ge mî.
1KI.2.23	Tsî gao-aob Salomob ge ǃKhūb tawa nū tsî: Ab Eloba nēti dī-ū te, îb ǁnāti dīǀaro te, Adoniab ge ǂanǂansase nē mîsa ǁîb ûib ǃoagu nî mî hâ, ti ge mî.
1KI.2.24	Tsî nēsi, ǃKhūb, tita ge ǁapoǁapob tsî ti îb Davib di trons ai ge ǂnû kai teb tsî tita, mîb ge xase omma ge dībab a ûitsama ǃkhais ao, ǂanǂansaseb ge Adoniaba nētsē nî ǃgamhe.
1KI.2.25	Tsî gao-aob Salomob ge Benajab, Jojadab ôaba ge sî; ǁîb ge ǁîba ge ǃkhā tsîb ge ge ǁō.
1KI.2.26	Tsî Abjatari, pristeri ǃoab ge gao-aoba ge mî: ǃGû Anatots ǁga, ǃhanagu âts ai, ǁōb di aots a xuige; xawe nētsēs ai ta ge ǃgam tsi tide, ǃKhūb, ā ǃKhūb di ǂgaesats ge ti îb Davib di ais aiǃâ tani xui-ao, tsî ti îb ge ǁîn ǃnâ ǁgâiǀāhe hâ in hoan ǃnâts ge ǁgâiǀāhe hâ i xui-ao.
1KI.2.28	Tsî gommi ge Joab tawa sīo, (Joab ge Adoniaba ge sao xui-ao, Absalommab ge sao tama ge hâ i xui-ao), ob ge Joaba ǃKhūb di tentoms ǃoa ǁhâ tsî altars di ǁnâga ge ǃkhō.
1KI.2.30	Ob ge Benajaba ǃKhūb di tentoms ǃoa sī tsî ǁîb ǃoa ge mî: ǂOaxa, tib ra gao-aoba mî. Ob ge: Hî-î, a ta nēpa ǁō! ti ge mî. Ob ge Benajaba ǃereamsa gao-aoba ūsība tsî: Nētib ge Joaba go ǃhoa, tsî nētib ge go oe-am te, ti ge mî.
1KI.2.31	Ob ge gao-aoba ǁîb ǃoa ge mî: Dī, ǁîb go mî xase, îts ǃkhāǃan bi sī, îts ǁkhō bi, îts tita tsî ti îb di omma xu dībē ǁnā ǀaob, Joab ge ǁause ǂnâxūba.
1KI.2.33	Nētib ge ǀaob âkha Joab di danas ai tsî surib âb di danas ai nîra oa ǀamosib kōse; xawe Davib tsî ǁîb surib tsî ǁîb ommi tsî ǁîb trons ge ǃKhūba xu ǂkhîba nî ūhâ, ǀamosib kōse.
1KI.2.34	Ob ge Benajab, Jojadab ôaba ǃgû tsî ǁhâiǁgui tsî ge ǃgam bi, tsîb ge ommi âb ǃnâ ge ǁkhōhe, ǃgaroǃhūb ǃnâ.
1KI.2.36	ǁNās khaoǃgâb ge gao-aoba sî tsî Simiba ǂgai tsî ǁîb ǃoa ge mî: Omsa ǂnubibasen Jerusalems ǃnâ, îts ǁnāpa xu tā ǂoa nēǀîs kas, nauǀîs kas hoasa.
1KI.2.37	Ī i ge nîra xui-ao, ǂoats ka tsēs ai Kidronnats ga ǃgâu ǃnubai, ǁaposase ǂan, ǁōts nî ǃkhaisa; ǀaob âtsa ab sa danas ai hâ.
1KI.2.38	Ob ge Simiba gao-aob ǃoa ge mî: ǃGâi mîs ge nēsa; ti ǀhonkhoe gao-aots ge ǃhoa khami ta ge sa ǃgāta nî dī. Tsî Simib ge ǂgui tsēde Jerusalems tawa ge ǁan.
1KI.2.39	Xawe ǃnona kurigu di ǀunis ai i ge ge ī, ǀgam ǃgākha Simib dikha ge ǃkhoebē ǃkhaisa Axib, Maaxab ôab, Gats di gao-aob ǃoa; tsîb ge Simiba ge mîbahe: Mû, sa ǃgākha ge Gats tawa hâ ti.
1KI.2.40	Ob ge Simiba khâi tsî esels âba ǃgaeǃgâ tsî ge ǃgapi Gats ǁga, Axib ǃoa, ǃgākha âbab nî ôase; nētib ge Simiba ǃgû tsî ǃgākha âba Gatsa xu ge ūhā.
1KI.2.41	Tsî Salomob ge ge ǂanǂanhe, Simib ge Jerusalemsa xu Gats ǃoa ǃgû tsî ǁkhawa hā ǃkhaisa.
1KI.2.45	xawe gao-aota Salomota ge ǀkhaehe hâ; tsîs ge trons Davib disa ǃKhūb di ais aiǃâ nî ǁapoǁapohe ǀamosib kōse.
1KI.3.2	Nēs ǀguis ge ge ī: ǁAes ge ǀgapigu ai gere ǁguiba, ǁnā ǁaeb kōses ge ǃKhūb di ǀonsa omma ǂnubibahe tama hâ i xui-ao.
1KI.3.3	Tsî Salomob ge ǃKhūba ǀnam hâǃâ ǁîb îb Davib di ǂnûiǂgādi ǃnâ ge ǃgû; ǁguibas tsî ǀanǀans ǀguisab ge ganupe ǀgapigu ai gere hî.
1KI.3.4	Tsî gao-aob ge Gibeons ǃoa ge ǃgû ǁnāpab nî ǁguibase, ǁî ǀgapib a kai amaga: ǀGuiǀoadisi khauǁguibadeb ge Salomoba ǁnā altars ai ge ǁguiba.
1KI.3.5	Gibeons tawab ge ǃKhūba Salomob tawa tsuxuba ǁhapo-i ǃnâ ge ǂhai; tsî Elob ge: ǂGaoǀkhā te re, tare xū-e ta nî mā tsi ǃkhaisa, ti ge mî.
1KI.3.10	Tsî ǃKhūb ge ge ǃgâibahe Salomob ge nē ǃkhaisa ǂgaoǀkhā bi ǃkhais xa.
1KI.3.11	Ob ge Eloba ǁîb ǃoa ge mî: Nē ǃkhaisats go ǂgaobasen amaga tsî ǂgui tsēdets ǂgaobasen tama tsî ǃkhūsibats ǂgaobasen tama tsî sa khākhoen di ǀomsats ǂgaobasen tama hâ amaga, tsî ǁnâuǃābats go ǂgaobasen amaga, ǀgoraǃgâsats nî hî ǁkhāse,
1KI.3.14	Tsî ti daogu ǃnâ ǃgû tsîts ga ti ǂnûiǂgādi tsî mîmāde dīo, sa îb Davib ge ǃgû khami, o ta ge tita ǁkhāti sa tsēde nîra ǃnūǃnū.
1KI.3.16	ǃNubai ra ge ǀgam tarara, ǀai-aora, gao-aob tawa ge hā; tsî ra ge ais âb aiǃâ sī ge mâ.
1KI.3.17	Os ge ǀgui tarasa ge mî: Okha, ti ǀhonkhoetse, tita tsî nē taras tsîm ge ǀgui oms ǃnâ ǁan hâ; tsî tita ge ǁîs tawa ǁnā oms ǃnâ ge ǁora.
1KI.3.18	Tsî i ge ǃnonaǁî tsēs ai ti ǁoras khaoǃgâ ge ī, nē taras on ge ǁora ǃkhaisa; tsîm ge ǀhû ge hâ i, ǃhaokhoe-i xare-i ge sim ǀkha oms ǃnâ hâ tama ge hâ i, siǀgamm ǀguim ge oms ǃnâ ge hâ i.
1KI.3.19	Tsî ǀgôab nē taras dib ge tsuxub ǃnâ ge ǁō, ǁîb ais ge ǁgoe xui-ao.
1KI.3.20	Os ge tsuxuǃgâb ai khâi tsî ti ôaba ǀkhāb âtaba xu ge ū, sa ǃgāta ǁom hâ hîa, tsî ǁîs di tîǂams ǃnâ ge ǁgui bi, tsî ǁîs di ǁō hâ ǀgôabas ge ti tîǂams ǃnâ ge ǁgui.
1KI.3.21	O ta ge ǁgoaga ge khâi, ti ôaba ta nî daisiga, tsî mû, ǁîb ge ǁō ge hâ i; tsî ǁgoaga ta ge ǂōrisase kō-o, mû, ob ge tita ge ǁora ǀgôa tama hâ.
1KI.3.22	ǃNubais ge nau tarasa ge mî: Hî-î, ûitsamab ge a ti ôa, tsî ǁō hâb ge a sa. Tsî naus ge ge mî: Hî-î, ǁō hâb ge a sa ôa, tsî ûitsamab ge a ti ôa. Nēti ra ge ǁîra gao-aob di ais aiǃâ ge ǂnoagu.
1KI.3.23	Ob ge gao-aoba ge mî: Nēs ra mî: Ti ôab ge ûitsama, tsî sa ôab ge ǁō hâba; tsî naus ra mî: Hî-î, sa ôab ge ǁō hâba, tsî ti ôab ge ûitsamaba.
1KI.3.24	Ob ge gao-aoba: Gôaba ūhāba te, ti ge mî. On ge gôaba gao-aob di ais aiǃâ ge ūhā.
1KI.3.25	ǁGoasib ge gao-aoba: Ûitsama ǀgôaba ǃkhaiǃā ǀgam ǃâra ǃnâ, î go ǀguisa ǀgui ǃkhareba mā tsî nausa nau ǃkhareba, ti ge mî.
1KI.3.27	ǃNubaib ge gao-aoba ǃeream tsî ge mî: ǁÎsa mā ûitsama ǀgôaba, î go tā ǃgam bi ti go mîs, ge a ǁîb di î.
1KI.3.28	Tsî Israeli hoab ge nē ǀgoraǃgâs, gao-aob ge ǀgoraǃgâsa ǁnâu tsî gao-aob di aisa ge sau, mûn ra xui-ao, Elob di gā-aisib ǁîb ǃnâ hâ ǃkhaisa, ǀgoraǃgâb nîse.
1KI.4.1	Nētib ge gao-aob Salomoba ge gao-ao i Israeli hoab ǂama.
1KI.4.2	Tsî nēgu ge gaosa ge i, ǁîb ge ūhâ iga: Asariab, Sadoki ôab ge prister ge i.
1KI.4.3	Elihorefi tsî Ahiab tsîkha, Sisab ôakha ge xoa-ao ge i; Josafati, Ahiludi ôab ge ǂkhanisâu-ao ge i.
1KI.4.5	Tsî Asariab, Natanni ôab, ge ommûǂamao ge i; tsî Sabudi, Natanni ôab ge prister ge i tsî gao-aob di horesa ge i.
1KI.4.7	Tsî Salomob ge disiǀgamǀa mûǂamaoga ge ūhâ i, Israeli hoab ǂama, gao-aob tsî ommi âba gere ǂhansenbaga; mâb hoab âgu ge kurib ǃnâ ǀgui ǁkhâb kōse ǂhansenbasa ge ǁguiǂamhe hâ i.
1KI.4.8	Tsî nēdi ge ǁîgu di ǀonde: Huri ôab ge Efraimmi ǃhommi ai ge hâ i.
1KI.4.9	Ben-Dekeri ôab Makas ǃnâ, tsî Saalbims ǃnâ tsî Bet-Semes ǃnâ tsî Elon-Bet-Hanans ǃnâ.
1KI.4.10	Ben-Hesedi ôab Arubots ǃnâ: ǁÎb ge ǁkhāti Soxos tsî Heferǃhūb hoaba ge ūhâ i.
1KI.4.11	Ben-Abinadab ôab ge Dors di ǃhūǃâs hoasa ge ūhâ i, nēb ge Tafats, Salomob ôasa tarase ge ūhâ i.
1KI.4.12	Baanab, Ahiludi ôab, ge Tanaxs, Megidos tsî Bet-Seans hoas, Saretans tawa ǁgoes, Jesreels ǃnaga, Bet-Seans Saretans ǃnaga ǁgoesa xu Abel-Meholas kōse Jokmeams nau ǀkhāb kōse ra sīsa, ge ūhâ i.
1KI.4.14	Ahinadab, Idob ôab ge Mahanaims tawa ge hâ i.
1KI.4.15	Ahimaab ge Naftalib ǃnâ ge hâ i; ǁîb on ge Salomob di ôas, Basematsa, tarase ge ū.
1KI.4.16	Baanab, Husaib ôab, ge Aseri ǃnâ tsî Bealots ǃnâ ge hâ i.
1KI.4.17	Josafati, Paruaxi ôab, ge Isaskari ǃnâ ge hâ i.
1KI.4.18	Simib, Elab ôab, ge Benjaminni ǃnâ ge hâ i.
1KI.4.19	Geberi, Urib ôab ge Gileadi ǃhūb ǃnâ, Sihonni, Amorǁîn gao-aob di ǃhūb tsî Ogi, Basanni gao-aob di ǃhūb ǃnâ ge hâ i, tsîb ge ǀguri hâ mûǂamao ge i, ǁnā ǃhūb ǃnâ hâba.
1KI.5.1	Tsî Salomob ge ǁnā gaosidi, ǃāba xu Filisteǁîn di ǃhūb kōse tsî Egipteb di ǀkharib kōse gere sīde ge gaoǂam; ǁîdi ge ǁguibaxūna gere ūhā tsî Salomoba gere ǃoaba, ǁîb ûib di tsēdi hoade.
1KI.5.2	Tsî ǂûn Salomob din ǀgui tsēs ǀguis din ge ǃnonadisi kor ǀui tsampere ge i tsî ǃnanidisi kor ora tsampere ge i.
1KI.5.3	Disi kausa goman, ǀgamdisi ǃû ra goman tsî ǀguikaidisi gūn tsîna, ǁkhaman, ǁgûn, ǁgaon tsî kausa anin tsîn ose.
1KI.5.4	ǁÎb ge gaoǂamsa ge ūhâ i ǃāb nēxa ǃnani hân hoan ǂama, Tifsaxsa xu Gasas kōse ǃāb nēxa ǃnani hâ gao-aogu hoagu ǂama; tsîb ge ǁîb di ǀkhākha hoakha ǂnamipe ǂkhîba ge ūhâ i.
1KI.5.6	Tsî Salomob ge hakadisiǀoadisi kunihāna ge ūhâ i, tsî disiǀgamǀaǀoadisi ǃgapi-aoga.
1KI.5.7	Tsî ǂam aogu ge mâb hoaba ǁkhâb âb ai gao-aob Salomob tsî gao-aob Salomob di tāba ra ǀgūn hoana gere ǂhomiba; tsî gu ge xū-i xare-e tôasi kai tama ge hâ i.
1KI.5.8	Tsî gerstǃhorob tsî ǃhoroǃgaodan, hān ǂhâba hân tsî ǃhae kameln ǂhâba hâna gu ge ǁnā ǃkhais, ǁîb hâs hoas ǃoa gere ūsī, mâb hoaba ǁguiǂamheb hâ xase.
1KI.5.10	Tsî gā-aisib Salomob dib ge aiǂoas digu hoagu di gā-aisib ǃgâ-ai ge kai i, tsî Egipteǁîgu di gā-aisib hoab ǃgâ-ai;
1KI.5.11	ā, ǁîb ge khoen hoan ǂamai gā-ai ge i, Etanni, Esraǁîb, tsî Hemanni tsî Kalkoli tsî Dardab tsîgu, Maholi ôagu ǂamai; tsî ǀons âb ge ǁîb ǂnamipe hâ ǀūben hoan ǃnâ ge hâ i.
1KI.5.13	Tsîb ge ǁkhāti hain xa gere ǃhoa, sederhais, Libanonni ai hâsa xu hisobhais, ǂnubiǂgoaba xu ra ǀkhīs kōse; tsîb ge ǁkhāti ǀgoan xa gere ǃhoa tsî anin xa tsî ǂhanaben xa tsî ǁaun xa.
1KI.5.16	ǁNās khaoǃgâb ge Salomoba Hirammi ǁga sî tsî ge mî:
1KI.5.17	Sats ge a ǂan, ti îb Davib, ǃKhūb ǁîb Elob di ǀonsa omma ǂnubiba ǁoa ge i ǃkhaisa, ǁnā torogu, ǁîgu xab ge hâǂgāhe hâ igu ǃaroma, ǃKhūb ǁîga ǂaiǃnākha âb ǃnaga ge mās kōse.
1KI.5.18	Xawe nēsib ge ǃKhūb, ti Eloba ti ǂnamipe sâba go mā te! Mâǃoasabe-i xare-i ge a ǀkhai tsî ǂhani-i xare-i ge a ǀkhai.
1KI.5.20	Îts ǁnâi mîmā, î gu sederhaide Libanonni ai ǁhāba te, ti; o gu ge ti ǃgāga sa ǃgāgu ǀkha nî hâ, tsî amǃnâs sa ǃgāgu disa ta ge nî mā tsi, mîts nî xase; ǂants a, sida ǃnâ khoe-i, Sidonǁîn khami haina ǁhāsa a ǂan-i xare-i a ǀkhai ǃkhaisa xui-ao.
1KI.5.22	Tsî Hirammi ge Salomob ǃoa sî tsî ge mî: Tita ge go ǁnâu, tare xū-i ǃaromats tita ǃoa go sî ǃkhaisa; tita ge sa ǂâis hoasa nî dī sederhain ǀkha tsî denehain ǀkha.
1KI.5.23	Ti ǃgāgu ge ǁîna Libanonna xu hurib amǃgâ nî ūǁgôa; o ta ge tita ǁîna ǂgaudi ai huriba-ū nî ūǃgû ǁnā ǃkhais, sats nî mîmâisa ǃoa, tsî ta ge ǁîna ǁnāpa nî ore, ots ge satsa ǁnāpa xu ǁîna nî ūbē; ots ge sats ona ti ǂâisa dī tsî nî ti omma ǂûmā.
1KI.5.24	Nētib ge Hiramma Salomoba sederhain tsî denehain tsîna ge mā, ǂgaob ge xase.
1KI.5.25	Tsî Salomob ge Hiramma ǀgamdisiǀoadisi kor ǃhorob xa ommi âb di ǂûse ge mā, tsî ǀgamdisi kor ǁgâihe hâ olib xa; nēnab ge Salomoba Hiramma kurikorobe gere mā.
1KI.5.27	Tsî gao-aob Salomob ge ūǂuihesa ǀgaus khoegu disa Israeli hoaba xu ge ǀkhī kai; tsî ǀgaus ge ǃnonadisiǀoadisi khoe ge i.
1KI.5.29	ǁÎgu tawab ge gao-aob Salomoba hûdisiǀoadisiga ge ūhâ i, ǃgomga ra taniga, tsî ǁkhaisadisiǀoadisi ǁhā-aoga ǃhommi ai.
1KI.5.30	Tsî ǁnāgu, Salomob xa ǂamkhoese ge ǂnûihegu, sîsenni ǂama hâgu ǃnonaǀoadisi tsî ǃnonakaidisigu, ǁaes sîsenna ra dīse ge gaoǂamga.
1KI.5.31	Tsî gao-aob ge mîmā ǃnubai gu ge kai ǀuide ge ūhā, ǃgomǀgausa ǀuidi, ǁhāǂhanuǂhanuhe hâ ǀuide, ommi di ǃgaoǃgaob nî ǁguihega.
1KI.6.1	Tsî i ge hakakaidisiǁkhaisadisiǁî kurib ǃnâ ge ī Egipteba xu doeǂoas Israeli dis khaoǃgâ, hakaǁî kurib, Salomob ra Israeli ǂama gaosîsens dib ǃnâ, Sifǁkhâb ǃnâb (ǀgamǁî ǁkhâb ge ǁîba), ge ǃKhūb di omma ǂnubitsoatsoa ǃkhaisa.
1KI.6.2	Tsî ǁnā ommi gao-aob Salomob ge ǃKhūba ǂnubibab ge ǃnanidisi ǂhâgu kōse gaxu ge i tsî ǀgamdisi ǂhâgu kōse ǂhaba ge i tsî ǃnonadisi ǂhâgu kōse ǀgapi ge i.
1KI.6.4	Tsîb ge omma mûǂuidaode ge dība ǂganamhe hâ kōǂuidi ǀkha.
1KI.6.5	Tsî ommi di ǂnubiǂgoab ǂnamipeb ge ǂnami-omde ge ǂnubi, ommi di ǂnamipe, ǂnubiǂgoagu ǂnamipe tempeli tsî ǃhoaǀî ǃkhais tsîra digu ǂnamipe. Nētib ge xōǀkhā omde ge dīǂnami.
1KI.6.6	Hoadi xa ǃnaga hâ ǃnā-oms ge ǂhabasib âsa koro ǂhâgu kō ge i, tsî ǁaegu hâ om-ais ge ǂhabasib âsa ǃnani ǂhâgu kō tsî ǃnonaǁîs ge ǂhabasib âsa hû ǂhâgu kō ge i; ommi ǂnamipeb ge ǃaugabǀî ǃnubuǃnubu-aide ge dī, ommi di ǂnubiǂgoagu ǃnâ di ǃkhōbasen tidega.
1KI.6.7	Tsî ommi ge ǂnubiheb ge ǃnubai ǀuidi ǁāǁābaheb hâdi ǀkha gere ǂnubihe; ǂnau-ūxūdi kas, ǃō-i kas, ǀnî ǂnūǀurisîsenūda-i kas hoas ge ommi ǃnâ ǂnubiheb ra hîa ǁnâuhe tama ge hâ i.
1KI.6.8	Dao-ams ǁaegub ǃnâ hâ xōǃnâ-oms dis ge ommi di amǀkhāb ai ge hâ i; tsî īǂnamipeǃapa-ūda-i ain ge ǁaegub ǃnâ hâs ǃoa tsî ǁaegub ǃnâ hâsa xu ǃnonaǁîs ǃoa ge ǃapa.
1KI.6.9	Nētib ge omma ǂnubi tsî ge dītoa, tsîb ge omma ge ǃgū-ai ǃnaogu tsî sederǃnaogu tsîn ǀkha.
1KI.6.10	Tsîb ge ǁkhāti ommi hoab tawa ǃnā-omde ge ǂnubi, koro ǂhâgu kōse ǀgapide; tsîb ge ǁîde ommi tawa ge ǃgaeǁapoǁapo sederǃnaogu ǀkha.
1KI.6.11	ǃNubais ge mîs ǃKhūb disa Salomoba hāba tsî ge mî:
1KI.6.13	Tsî tita ge Israeli ôan ǁaegu nîra ǁan; tsî tita ge ti ǁaes Israelsa ǁnāxū tide.
1KI.6.15	ǁKhātib ge ǂnubiǂgoagu ommi diga ǃnābǀî sederhai ǁgā ǃnaogu ǀkha ge kuru; ǃhūb ommi diba xub ge ǂamais di ǃnaogu kōse ǁîga ǃnābǀî hai-i ǀkha ge ǃkhûǀkhā; tsîb ge ǃhūb ommi diba dene ǁgā haigu ǀkha ge ǃkhûǃgâ.
1KI.6.16	Tsîb ge ommi di ǃgâba ǀgamdisi ǂhâgu kōse seder ǁgā haigu ǀkha ge kuru ǃhūba xu ǃnaogu kōse, tsîb ge ǁîba ǃnāba xu ǃhoaǀîǃkhaise ge kurubasen ǃanun di ǃanuse.
1KI.6.17	Tsî hakadisi ǂhâgu kōseb ge ǁnā omma gaxu ge i, ǁîb ge tempeli aiǃâ ge hâ i.
1KI.6.18	Sederhain ommi din ge ǃnābǀî ǃgaohe ge hâ i ǃkhurudi tsî khowasen hâ ǃkhādi tsîn ase; sederhain ǀguin ge hū ge i; ǀui-i xare-i ge mûhesa tama ge hâ i.
1KI.6.19	Tsî ǃhoaǀîǃkhaisab ge ommi ǃnābǀî ge ǂhomi, ǃgaeǀhaos ǃKhūb dis di ǂgaesab nî ǁnāpa ǂnûiga.
1KI.6.20	Tsî ǃhoaǀîkhais ge aiǃâbǀî ǀgamdisi ǂhâgu kōse gaxu tsî ǀgamdisi ǂhâgu kōse ǂhaba tsî ǀgamdisi ǂhâgu kōse ǀgapi ge i, tsîb ge ǁîsa ǀui ǃhuniǀurib ǀguib ǀkha ge ǃkhûǀkhā; sederhai-altars onab ge ge ǃkhûǀkhā.
1KI.6.21	Tsî Salomob ge omma ǃnāb ǃnâ ǀui ǃhuniǀurib ǀguib ǀkha ge ǃkhûǀkhā; tsîb ge ǃhoaǀîǃkhaisa ǃhuniǀuriǁkhamgu ǀkha ge ǂgan tsî ǁîsa ǃhuniǀurib ǀkha ge ǃkhûǀkhā.
1KI.6.22	Nētib ge ommi hoaba ǃhuniǀurib ǀkha ge ǃkhûǀkhā, ommi ge dītoahe hâ is kōse, ǁnās xōǀkhāb ge altars hoaba ǃhuniǀurib ǀkha ge ǃkhûǀkhā, ǃhoaǀîǃkhais aiǃâ hâsa.
1KI.6.24	Tsî koro ǂhâgu kōse gaxub ge ǀgui ǁgabob xerub diba ge i; tsî koro ǂhâgu kōse nau ǁgabob xerub diba; nē ǁgabob âb di ǀamsa xu nau ǁgabob âb di ǀams kōse i ge disi ǂhâgu kō ge i.
1KI.6.25	Nētib ge nau xerub ona disi ǂhâgu kō ge i; xerukha hoakha ge ǀgui ǀguirob ǀguiba ge ūhâ i tsî ǀgui īsib ǀguib â-i ge i.
1KI.6.26	ǀGapib ǀgui xerub dib ge disi ǂhâgu kō ge i tsî ǁnāti nau xerub ona.
1KI.6.27	Tsîb ge nē xerukha ommi ǃnāb di ǁaegub ǃnâ ge mâi; tsî xerukha ge ǁgabokha ge ǃā, ǀguib di ǁgabob ge nē ǂnubiǂgoab ǁga sīs kōse tsî nau xerub di ǁgabob nau ǂnubiǂgoab kōse; tsî ǁgabogu âkha ge ommi ǃnābǀî nē ǁgaboba xu nau ǁgabob kōse gere sī.
1KI.6.28	Tsîb ge nē xerukha ǃhuniǀurib ǀkha ge ǃkhûǀkhā.
1KI.6.29	Tsî ommi di ǂnubiǂgoagu hoagab ge xoaǂgā-aidi ǀkha ge xoaǂgāǃnâǂnamipe, xerugu, palmhaidi tsî khowasa ǃkhādi tsîn ǀkha ǃnāb ǃnâ tsî ǃaugab ai.
1KI.6.30	ǁNās tawab ge ǃhūb ommi diba ǃhuniǀurib ǀkha ge ǃkhûǀkhā ǃnāb ǃnâ tsî ǃaugab ai.
1KI.6.31	Tsî ǂgâǃkhais ǃhoaǀîǃkhais dis tawab ge ǁāga ge dī ǀkherahain xa; ǀgapise hâ dorpelhaib ge ǃnamhaikha ǀkha koroǁî ǃâs ǂnubiǂgoab di ge i.
1KI.6.32	ǀGam ǁākha on ge ǀkherahain xa dīhe ge hâ i; tsîb ge ǁîkha ai ge xoaǂgā xerub di xoaǂgāǃnâ-aide tsî palmhais dide tsî khowasa ǃkhādi dide, tsîb ge ǁîkha ǃhuniǀurib ǀkha ge ǃkhûǀkhā; ǁkhātib ge xerukha tsî palmhaidi tsîna ǃhuniǀurib ǀkha ge ǃkhûǀkhā.
1KI.6.33	Tsî ǁnātib ge tempeli di ǁāgu tawa ǁāb haiga ge dī ǀkherahain xa hakaǁî ǃâs ǂnubiǂgoab disa xu.
1KI.6.34	Tsî ǀgam ǁākha ge denehain xa dīhe ge hâ i; ǀgam ǃnamkha ǀgui dao-ams dikha ge ra gonǂnamipe, ǁnāti kha ge xoaǂgāhesa ǃnamkha nau dao-ams dikha ona gere gonǂnamipe.
1KI.6.35	Tsîb ge ǁîkha xerugu tsî palmhaidi tsî khowasa ǃkhādi tsîna ge xoaǂgāǃnâ, tsîb ge ǁîna ǃhuniǀurib ǀkha ge ǃkhûǀkhā ǃgaoǂgāǃnâhe hâ xūn ai.
1KI.6.36	ǁNās khaoǃgâb ge ǃnāb di ai-omma ge ǂnubi ǃnona ǁgaragu ǁhā-ūnuhe hâ ǀuidi digu ǀkha tsî ǀgui ǁgarab sederǃnaogu dib ǀkha.
1KI.6.37	Hakaǁî kurib ǃnâs ge ǃgaoǃgaos ǃKhūb ommi disa ge ǁguihe Sifǁkhâb ǃnâ.
1KI.7.3	Tsîb ge sederhain ǀkha ge ǃgū-aihe hâ i ǁnā ǁgaragu, hakadisikoroǀa ǂkhâǃnâgu ai hâgu ǀgapise, disikoroǀaga ǀgui ǁgarab ai.
1KI.7.4	Tsî di ge ǃnona ǁgaragu ai kōǂui-aide ge hâ i, ǀgui mûǂuidaos ge nau mûǂuidaos ǀgapise ge hâ i ǃnona ǃnādi ai.
1KI.7.5	ǁKhāti gu ge ǁāgu tsî ǁāb haigu hoaga hakaǁhôaxase ge ī i kōǂui-ai-i ǀkha; tsî mûǂuidaos ge mûǂuidaos ǃoagu ge hâ i ǃnona ǃnādi ai.
1KI.7.6	ǁNās khaoǃgâb ge ǂkhâǃnâgu xa ai-omma ge dī; korodisi ǂhâgu kōb ge gaxub âba ge i tsî ǃnonadisi ǂhâgu kōse ǂhabasib âba, tsî ai-ommi ge ǁîgu ǃoa-ai ge hâ i tsî ǂkhâǃnâgu ǁau ǃnaogu ǀkha ǁîgu ǃoa-ai.
1KI.7.7	ǁKhātib ge ai-omma ge dī trons aiǃâ, ǁîb ǃnâb ra ǂhanuǂhanuba, ǀgoraǃgâs di ai-omse, sederhain ǀkha ǃgū-aihe hâba ǃhūba xu ǃhūb kōse.
1KI.7.9	Nēn hoan ge ǃgomǀgausa ǀuidi ǁhôaǀguirob ai ǁhāhe hâdi xa ge dīhe hâ i, ǃnābǀî tsî ǃaugab ai saxab ǀkha ge ǃgaohe hâ ide, ǃgaoǃgaosa xu ǃnaogu di ǀamǀuidi kōse tsî ǃaugaba xu ai-ommi kaib kōse.
1KI.7.10	Tsîb ge ǁkhāti ǃgaoǃgaohe ge hâ i ǃgomǀgausa ǀuidi ǀkha, kai ǀuidi ǀkha; ǀuidi, disi ǂhâgu kōse a gaxudi tsî ǀuidi, ǁkhaisa ǂhâgu kōse a gaxudi ǀkha.
1KI.7.11	Tsî ǀgapise ǃgomǀgausa ǀuidi, ǁhôaǀguirogu ǃoa ǁhāhe hâde tsî sederhain tsîna.
1KI.7.16	ǁÎb ge ǁkhāti ǀgam ǂkhâǀuidanakha ǂnâhe hâ ǂaib xa ge dī, ǂkhâǃnâkha di danadi aib nî ǁîkha ǂnûise; koro ǂhâgu kōseb ge ǀgui ǂkhâǀuidanaba ǀgapi i tsî koro ǂhâgu kōse nau ǂkhâǃnâb di ǀgapiba.
1KI.7.17	ǂHamdi ge ǂhamsîsenai-i xa dīhe ge hâ i, ǃgae-ūdade ǁkhamsîsenai-i xa ǁnā ǀuigu ǂkhâǃnâkha di danas ai hâgu ǂama; hûdi ge ǀgui ǂkhâǀuidanaba hâba ge i tsî hûde nau ǂkhâdanaba.
1KI.7.18	Nētib ge ǂkhâǃnâkha ge dī ǀgam ǁgarakha ǀkha ǀgui ǂhams ǂnamipe, ǁnā ǂkhâǀuidanagu granatǂûn di danas ǂamǃnâ hâgu nî ǃgū-aihega; ǁnās ǁkhās xaseb ge ǁkhāti nau ǂkhâdanab tawa ge dī.
1KI.7.19	Tsî ǀuidanakha, ǂkhâǃnâkha di danara ai hâkha ge ǃkhāros sîsenai-i xa dīhe ge hâ i, ai-ommi ǃnâ, haka ǂhâgu kōse.
1KI.7.20	Tsî ǀuidanakha ge ǀgam ǂkhâǃnâkha ai ge hâ i, ā, ǀgapib ǃnāb, ǂhams xōǀkhā hâb ǃoa-ai; tsî ǀgamkaidisi granatǂûn ge ǁgaragu ai ge hâǂnamipe hâ i, nau ǂkhâǀuidanab on ai.
1KI.7.22	Tsî ǂkhâǃnâkha di danas ai i ge ǃkhāron sîsenai-e ge hâ i. Nētib ge ǂkhâǃnâkha di sîsenna ge dītoahe.
1KI.7.23	ǃAruǀîb ge huriba ge dī, ǂnâhe hâba; ǁîb ge disi ǂhâgu kō ge i, nē ǀams âba xu nau ǀams âb kōse, hoaragase ǃgupuba, tsîb ge koro ǂhâgu kōse ge ǀgapi i, tsîb ge ǀguiro-ūtsurib, ǃnonadisi ǂhâgu kōse ge gaxu ib xa ge hâǂnamihe hâ i.
1KI.7.24	Tsî ǁîb di ams ǃnaga di ge ǃhûde ge hâ i, ǁîba ra hâǂnamipeǃâ, disidi ǀgui ǂhâb ǃnâ, ǀgam ǁgarakha nē ǃhûdi dikha ge ǂnâs âb ǃnâ ge ǂnâhe hâ i.
1KI.7.25	ǁÎb ge disiǀgamǀa gomagu ai ge mâ i, ǃnonaga ǀapasǀî ra kōse, tsî ǃnonaga huriǂoasǀî ra kōse, tsî ǃnonaga ǃkhawagasǀî ra kōse, tsî ǃnonaga aiǂoasǀî ra kōse; tsî hurib ge ǁîgu ai ge hâ i; tsî ǁîgu di khaosǀkhāgu hoagu ge ǃnābǀî ge hâ i.
1KI.7.27	Tsîb ge ǁkhāti disi ǂaiǂnûi-aixūde ge dī; ǀgui ǂnûi-aixūs di gaxub ge haka ǂhâgu kō ge i, tsî ǂhabasib âb ge haka ǂhâgu kōse, tsî ǀgapib âb ǃnona ǂhâgu kōse.
1KI.7.28	Tsî nēb ge sîsenni ǂnûi-aixūdi diba ge i: ǁÎdi ge laide ge ūhâ i, tsî laidi ge ǂgomasa xūdi ǁaegu ge hâ i.
1KI.7.29	Tsî laidi, ǂgomasa xūdi ǁaegu hâdi ain ge xamgu, goman tsî xerugu tsîna ge hâ i; tsî ǂgomasa xūdi ai xamgu tsî goman, ǀgapise tsî ǃnagasǀîn ge dīǀaroxūn ǀui sîsenni dina ge hâ i.
1KI.7.30	Tsî ǀgui ǂnûi-aixūs ge haka ǂaiǀnūde ge ūhâ i tsî ǂaib ǂhaba ǀuridana; tsî ǁîs di haka ǁhôagu ge ǃhōde ge ūhâ i. ǁĀǃnâǃoreb ǃnaga di ge ǂnâhe hâ ǃhōde ge hâ i, mâ dīǀaro-i hoa-i xōǀkhā.
1KI.7.31	Tsî ams âs ge ǂgomasa xūs ǃnâ ge hâ i tsî ǀgapise ǀgui ǂhâb kōse, tsî ams âs ge ǃgupu ge i, ǂais sîsenni xase, ǀgui tsî ǃkhare ǂhâb kōse; tsî ams âs ai di ge ǁkhāti xoaǂgā-aide ge hâ i, tsî laidi âs ge hakaǁhôaxa ge i, tsî ǃgupu tama ge hâ i.
1KI.7.32	Tsî haka ǀnūdi ge laidi ǃnaga ge hâ i tsî ǀnūdi di ǁôaga ǂnûi-aixūs ǃnâ; tsî ǀgapib ǀgui ǀnūs dib ge ǀgui tsî ǃkhare ǂkhâb kō ge i.
1KI.7.33	Tsî sîsenni ǁnā ǀnūdi dib ge kuniǀnū-i di sîsenni khami ge ī; ǁîdi di ǁôagu, ǁîdi di nafgu, ǁîdi di ǀurigu tsî ǁîdi di spekegu tsîn hoan ge ǂnâhe ge hâ i.
1KI.7.34	Tsî di ge haka ǃhōde ǀgui ǂnûi-aixūs di ǁhôagu ai ge hâ i; ǃhōdi âs ge ǂnûi-aixūsa xu ge hâ i.
1KI.7.35	Tsî ǂnûi-aixūs di danas ai i ge ǃgupuǃgupu ǂnamiperohe ge hâ i ǃkhare ǂhâb kōse, ǁkhāti di ge ǂnûi-aixūs di danas ai ǃkhōǃkhaide ge hâ i tsî laidi âdi ge ǁîsa xu ge hâ i.
1KI.7.36	Tsîb ge ǂhabaǀurigu ǃkhōǃkhaidi âs digu ai tsî laidi âs ai xerugu, xamgu tsî palmhaidi tsîna ge xoaǂgā, ǀkhaiǃnâǃkhai-i hoa-i xase tsî dīǀaron on ǁîs ǂnamipe.
1KI.7.37	Nē dommi aib ge disi ǂnûi-aixūde ge dī; ǀgui ǂnâs ǀguis, ǀgui ǀguirob ǀguib, ǀgui xoaǂgās ǀguisa di ge hoade ge ūhâ i.
1KI.7.38	Tsîb ge ǁkhāti disi ǂaiǁāǃnâǃorega ge dī; mâ ǁāǃnâǃoreb hoab ge hakadisi batga ge ǃkhōǂgā; mâ ǁāǃnâǃoreb hoab ge haka ǂhâgu kō ge i; mâ ǂnûi-aixūs ǁnā disi ǂnûi-aixūdi dis hoas aib ge ǀgui ǁāǃnâǃoreba ge hâ i.
1KI.7.40	Tsîb ge Hiramma ǁāǃnâǃoregu tsî sîsenbē-ūxūn tsî ǀgapiǃoredi tsîna ge dī; tsî Hirammi ge sîsenni hoaba ge dītoa, gao-aob Salomobab ge ǃKhūb di omma ge dība:
1KI.7.41	ǁNā ǀgam ǂkhâǃnâkha tsî kapitelkha, ǀgam ǂkhâǃnâkha di danas ai hâkha di ǃgupu xūra, tsî ǀgam ǂhamra, kapitelkha di ǀgam ǃgupu xūra ǂkhâǃnâkha ai hâra nî ǃgū-aihese.
1KI.7.42	Tsî hakakaidisi granatǂûn tsî ǀgam ǀûira dina; ǀgam ǁgarakha granatǂûn dikha mâ ǀûis hoas tawa, kapitelkha di ǀgam ǃgupu xūra ǂkhâǃnâkha ai hâra nî ǃgū-aihega;
1KI.7.43	ǁîb ge ǁkhāti disi mâ-aixūde ge kuru, tsî disi ǁāǃnâǃorega mâ-aixūdi ai;
1KI.7.44	ǁnān tawa ǀgui hurib, tsî disiǀgamǀa gomagu tsîna hurib ǃnaga;
1KI.7.45	tsî sūdi on tsî sîsenbē-ūxūn tsî ǀgapiǃoredi tsî ǁnā soadi, Hirammi ge gao-aob Salomoba ǃKhūb di omma dībadi tsîn, hoatsama ǂkhanuǂkhanuhe hâ ǂaib xa.
1KI.7.46	Jordanǃāb di ǂgāb aib ge gao-aoba ǁîna ge ǂnâ, ǂgoaxa ǃhūb ǃnâ, Sukots tsî Saretans tsîra ǁaegu.
1KI.7.48	ǁKhātib ge Salomoba ǁnā xapadi ǃKhūb ommi didi hoadi tsî ǃhuniǀuri-altars tsî ǃhuniǀuritāb, ǁgauperegu ǃaroma hâb;
1KI.7.49	tsî kandelargu, koroga amǀkhāb ai tsî koroga ǁareǀkhāb ai ǃhoaǀîǃkhais aiǃâ ǃūmû ǃhuniǀurib ǀkha, tsî ǃkhādi tsî ǃamamǀaedi tsî ǁaraǂaoxūn tsîna ǃhuniǀhurib ǀkha;
1KI.7.50	tsî ǃoredi tsî gôadi tsî ǀgapiǃoredi tsî ǀanǀanǃoredi tsî wiroksoadi tsîna ǃgomǀgausa ǃhuniǀurib ǀkha; ǁîn tawa gonǂnamipexūn ǃnāb ommi di ǁāgu din, ǃanun di ǃanub din tsî tempelommi di ǁāgu dina ǃhuniǀurib ǀkha.
1KI.8.1	ǃNubaib ge Salomoba Israeli di kaigu tsî ǃhaodi di danagu hoagu, Israeli ôan ǃnâ hâ ǁgûgu di ǂamsagu tsîna ge ǀhaoǀhao gao-aob Salomob tawa Jerusalems ǃnâ, ǃKhūb di ǃgaeǀhaos di ǂgaesa gu nî Davib di ǃās, ǁnās ge Sionsa xu ūhāse.
1KI.8.2	Tsî Israeli aogu hoagu ge gao-aob Salomob tawa ge ǀhao, kaitsēs ai Etanimǁkhâb ai; ǁnāb ge hûǁî ǁkhâba.
1KI.8.3	Tsî kaigu Israeli digu hoagu ge hāo, o gu ge pristerga ǂgaesa ge ūkhâi.
1KI.8.4	Tsî gu ge ǃKhūb di ǂgaes tsî tentoms ǀhûs dis tsîra, ǁnā ǃanu xapan, tentoms ǃnâ hân hoan ǀkha ge ūhā; pristergu tsî Leviǁîgu tsîn ge ǁîna ge ūhā.
1KI.8.7	Xerukha ge ǁgabogu hoaga ǂgaes di ǃkhais ai ge khoraǂui xui-ao; tsî xerukha ge ǂgaes tsî tani-ūǃkhaira âsa ǀgapiseba xu ge ǃgū-ai.
1KI.8.9	ǀNî xū-i xare-i ge ǂgaes ǃnâ ge hâ tama hâ i, ǀgam ǀuixoa-aixūra, Moseb ge Horeb tawa ǁîs ǃnâ ǂgāra ǀguira, ǃKhūb ge Israeli ôan ǀkha ǃgaeǀhao-e dī ǃnubai, Egipteǃhūba xun ge doeǂoao.
1KI.8.11	Tsî pristergu ge mâ ǁoa ge i, ǃoaba gu nîse ǃâus xa, ǃKhūb di ǂkhaisib ge ǃKhūb di omma ǀoaǀoa amaga.
1KI.8.13	Tita ge omma goro ǂnubiba tsi, sa ǁanǃkhaise, ǁaposa ǃkhai-e, sa ǀamo hâǃkhaise.
1KI.8.14	ǁNās khaoǃgâb ge gao-aoba ais âba unu tsî Israeli di ǀhaohâb hoaba ge ǀkhae; tsî Israeli di ǀhaohâb hoab ge ge mâ i.
1KI.8.15	Tsîb ge ge mî: Ab karehe ǃKhūb, Israeli di Elob, ams âb ǀkha ti îb Davib ǁga ǃhoa tsî ǃommi âb ǀkha ǁîsa ge dīǀoaǀoaba, mî raǃâ:
1KI.8.16	Ti ǁaes Israelsa ta ge Egipteǃhūba xu ǂgaeǂguiǂui tsēsa xu ta ge Israeli di ǃhaodi hoade xu ǃāsa ǁhûiǂuibasen tama hâ, omma ta nî ǂnubise, ti ǀons nî ǁnāpa hâga; xawe ta ge Daviba ǃkhōǂuibasen hâ, ti ǁaes Israels ǂamab nî aiǃgû-ao kaise.
1KI.8.18	Xawe ǃKhūb ge Davib ti îb ǃoa ge mî: Sa ǂgaob ǃnâts ge ge ǂâibasen hâ i, ti ǀonsats nî omma ǂnubiba ǃkhaisa: ǁÎ ǃkhais ǀkhats ge ǃgâise ge dī, ǂgaob ǃnâts ge ǁnāti ǂâibasen hâ isa.
1KI.8.19	Xawe sats ge ǁnā omma ǂnubi tide, tsî sa ôab, sa kamanaba xu nî ǀkhīb, ǁîb ge ti ǀonsa omma nî ǂnubiba.
1KI.8.20	Nētib ge ǃKhūba ǁnā mîs âb hîab ge ǃhoasa, ge ǁapoǁapo: Tita ge ti îb Davib di amǃnâs ai ge khâi, tsî tita ge Israeli di trons ai ge ǂnû, ǃKhūb ge ǃhoa xase; tsî tita ge ǃKhūb, Israeli di Eloba omma ge ǂnubiba.
1KI.8.21	Tsî ta ge ǁnāpa ǃkhai-e, ǂgaes, ǃKhūb ǃgaeǀhaos disa ge ǁāǁāba hîa ǁîs ǃnâ hâs, sida în ǀkhab ge dīsa, Egipteǃhūba xub ge ǁîna ǂgaeǂguiǂui ǃnubai.
1KI.8.22	Tsî Salomob ge ǃKhūb di altars aiǃâ Israeli di ǀhaohâb hoab ǃoa-ai mâ tsî ǃomkha âba ǀhommiǀî khoraǂui,
1KI.8.23	tsî ge mî: ǃKhūtse, Israeli di Elotse, sats khami ī Elo-i ge a ǀkhai, ǀgapise ǀhommi ǃnâs karao, ǃnaga ǃhūbaib ais karao, sats, ǃgaeǀhaos tsî ǀkhomxaǂgaosib tsîra sa ǃgāda, ais âts aiǃâ ǂgaob hoab ǀkha ra tanisen da ǃkhōǀgaipeba hâtsa.
1KI.8.24	Sa ǃgāb, ti îb Daviba, ǁîbats ge ǃhoa-ūna ǃkhōǀgaipeba hâtsa; ams âts ǀkhats ge ge ǃhoa tsî ǃommi âts ǀkhats ge ge dīǀoaǀoa, nētsē i ī xase.
1KI.8.25	Tsî nēsi, ǃKhūtse, Israeli di Elotse, sa ǃgāb, ti îb Daviba ǃkhōǀgaipeba re, ǁîbats ge ǃhoaǀîna, mî raǃâ: Aob xarebats ge ti ais aiǃâba xu ǃgaoǁnâ-aihe tide, Israeli di trons ai nî ǂnûba; nēs ǀguisa dī tsî gu sa ôaga ǁîgu di daoba sâu, î gu ti ais aiǃâ ǃgû, sats ge ti ais aiǃâ gere ǃgû khami.
1KI.8.26	Tsî nēsi, ǃKhūb Israeli di Elotse, as ǁnâi sa mîsa ama kai re sa ǃgāb, ti îb Davib ǃoats ge ǃhoasa.
1KI.8.28	ǂNan re ǀgores sa ǃgāta dis ǃoa, tsî ǁî ta di ǀkhomas ǃoa, ǃKhū, ti Elotse, îts ǁnâu ǁnā ǂgais tsî ǁnā ǀgores, sa ǃgāta nētsē ais âts aiǃâ ra ǀgoresa.
1KI.8.30	ǁNâu ǁnâi re ǀkhomas sa ǃgāta dis tsî sa ǁaes Israels tsîda, nē ǃkhais ǃnâ nî ǀgoreda disa; ǁnâu re sa ǁanǃkhaiba xu, ǀhomma xu; ā ǁnâu îts ǀûba re.
1KI.8.31	Khoe-i ga ǁî-i di ǀgūkhoen ǃoagu ǁoreo, tsî i ga nū-i ǀâxareb di-e ǁguiǂamheo, ǁî-aitsama i nî ǀâxarexūsen ti, tsî nūs ǁnā ǀâxareb dis ga sa altars aiǃâ nē ommi ǃnâ hāo,
1KI.8.32	ǁnâu ǁnâi re satsa ǀhomma xu, îts dī tsî sa ǃgāda ǂhanuǂhanuba, ǂhanuoǃnâ-e ra ǀgoraǃgâǃâ, daob â-e ǁî-i danas ai ra hā kaiǃâ tsî ǂhanu-ai-e ra ǂhanu-ai kaiǃâ, ǁî-e ǂhanu-aisib â-i ǃoa ra mādawase.
1KI.8.33	Sa ǁaes Israels ga khākhoeb di ais aiǃâ danheo, sa ǃoagun ge ǁore amaga, tsîn ga ǃhobasen tsî sa ǀonsa ǁguiǁnâo tsî sa ais aiǃâ nē ommi ǃnâ ǀgore tsî ǀkhomao,
1KI.8.34	ǁnâu ǁnâi re satsa ǀhomma xu îts ǁoren sa ǁaes Israels dina ǀûba, îts ǁîna ǁkhawa ūhā ǁnā ǃhūb ǁîn îgats ge māb ǃnâ.
1KI.8.35	ǀHommi ga ǂganamseno, ǀapi-i a ǀkhais kōse, sa ǃoagun ge ǁore amaga, tsîn ga nē ǃkhais ǃnâ ǀgore tsî sa ǀonsa ǁguiǁnâ tsî ǁoren âna xu ǃhobaseno, sats nî ǁîna ǁnoras khaoǃgâ,
1KI.8.36	ǁnâu ǁnâi re satsa ǀhommi ǃnâ îts ǀûba ǁoren sa ǃgāta tsî sa ǁaes Israels dina, ǁînats ga ǁnā ǃgâi daob, ǁîb ǃnân nî ǃgûba a ǁkhāǁkhās khaoǃgâ; îts ǀapiba mā re sa ǃhūb, sa ǁaesats ge ǀumise māb ǃnâ.
1KI.8.37	ǃÂtsūǀkhāb ga ǃhūb ǃnâ hâo, ǂhīǁōb ga hâo, ǃhorob ǁōb kas, ǀaub kas, ǂhoms kas, ǃnoms kas hoas ga hâo, khākhoe-i ân ga ǁîna ǁîn ǃhūb di ǃādi ǃnâ xāǂgāo, ǀnî ǁō-ai-i kas, ǀnî ǀaesen-i kas hoas ga hâo;
1KI.8.38	mâ ǀgores hoas, mâ ǀkhomas hoas, mâ khoe-i hoa-i xas kas, sa ǁaes Israels hoas xas ga dīhe ǂanǃān kao, mâ-i hoa-e ǁî-i ǂgaob di ǁnora-ai-e tsî mâ-i hoa-i ga ǃomkha â-e nē ommi ǃnâ khoraǂuio,
1KI.8.40	în ǃaoǃgâ tsi, hoa tsēdi ǁnā ǃhūb sida îgats ge māb ǃnân nî ûis kōse.
1KI.8.42	(ǁîn ge nî ǁnâu xui-ao sa kai ǀons tsî sa ǀgaisa ǃommi tsî sa ǀhōǂuihesa ǁôab xa), ǁî-i ga hā tsî nē ommi ǃnâ ǀgoreo,
1KI.8.43	ǁnâu ǁnâi re satsa ǀhommi, sa ǁaposa ǁanǃkhais ǃnâ, îts dī ǃhaokhoe-i ga sa ǃoa ǂgain hoan ǃoa, î di ǁaedi ǃhūbaib didi hoade ǂan sa ǀonsa, în satsa sa ǁaes Israels khami ǃaoga în ǂan, sa ǀons ra nē ommi hîa ta ge satsa ǂnubibab ǂama ǂgaihe ǃkhaisa.
1KI.8.44	Sa ǁaes ga khākhoeb ân ǃoagu torob ǃnâ ǃgûǂoao ǁnā daob, sats nî ǁîna sîba ū, tsîn ga ǃKhūb ǃoa ǀgoreo, nē ǃās sats ge ǃkhōǂuibasens tsî nē ommi, sa ǀonsa ta ge ǂnubibab ǀkhāb ai,
1KI.8.45	ǁnâu ǁnâi re ǀhommi ǃnâ ǁîn di ǀgores tsî ǁîn di ǀkhomasa, îts ǁîna ǂhanuǂhanuba re.
1KI.8.46	Sa ǃoagun ga ǁoreo (khoe-i hîa ǁore tama-i kom a ǀkhaio), tsî sats ga ǁîn ǂama ǁaixa tsî ǁîna māǁnâo khākhoeb di ais aiǃâ, on ge ǁnān, ǁîna ga ǃkhōna, ǁîna ǃkhōsan ase nî ūǃgû khākhoeb di ǃhūb hîa ǃnūb kas, ǀgūb kas hoasa ib ǁga;
1KI.8.47	tsîn ga ǃgûsī-ūhen ge ǃhūb ǃnâ ǂgaob ân ǃnâ ǂâiǂâisen, ǃhobasen tsîn ga ǃkhōsis ân di ǃhūb ǃnâ sa ǃoa ǀkhomabaseno, mî raǃâ: Sida ge ge ǁore, sida ge ǂkhabase ge dī, sida ge eloxoresase ge sîsen,
1KI.8.48	tsîn ga ǁnāti ǁîn di ǂgaob hoab ǀkha tsî ǁîn di ǀoms hoas ǀkha sa ǃoa ǃhobaseno khākhoen ân, ǁîna ǃkhōsase ge ǃgû-ūn di ǃhūb ǃnâ, tsîn ga sa ǃoa ǀgoreo, ǁîn di ǃhūb, ǁîn înats ge māb di daoba-ū tsî nē ǃās, sats ge ǃkhōǂuibasens tsî nē ommi, sa ǀonsa ta ge ǂnubibab di daoba-ū,
1KI.8.49	ǁnâu ǁnâi re satsa ǀhommi ǃnâ, sa ǁaposa ǁanǃkhais ǃnâ ǁîn di ǀgores tsî ǁîn di ǀkhomas tsîra îts ǁîna ǂhanudība re.
1KI.8.50	Îts sa ǁaesa ǀûba re sa ǃoagun nî ǁorena tsî ǁîn di ǃûǂamdi sa ǃoan nî ǃûǂam hâdi hoade; îts ǁîna ǀkhomxaǂgaosiba mā ǁnān, ǁîna ǃkhōsan ase ūhân di ais aiǃâ, în ǁîna ǀkhom, ti.
1KI.8.51	Sa ǁae tsî sa ǀumin a ǁî xuige, Egipteǃhūba xuts ge ǂnūǀuriǁganomsa xu ǂgaeǂguiǂuina.
1KI.8.52	Î ra sa mûra khowasase hâba ǀkhomas sa ǃgāta dis tsî ǀkhomas sa ǁaes Israels disa, îts ǁîna ǁnâu re sa ǃoan ga ǂgain hoan ǃnâ.
1KI.8.54	Tsî i ge ge ī, Salomob ge nē ǀgores hoas tsî nē ǀkhomas hoasa ǃKhūb ǃoa ǀgoretoao, ob ge ǃKhūb di altars aiǃâba xu ge khâi ǁgoakha âb ai ǃhonsa xu, tsî ǀhommiǀîb ge ǃomkha âba khoraǂuisa xu;
1KI.8.57	ǃKhūb sida Eloba ab sida ǀkha hâ, sida în ǀkhab ge hâ is ǁkhās xase, ab ǁîba tā ǁnāxū da, îb tā māǁnâ da re.
1KI.8.58	Îb ǂgaogu âda ǁîb ǃoa ǂō, î da ǃgû ǁîb di daogu hoagu ǃnâ, î da dī ǁîb di mîmādi tsî ǁîb di ǂnûiǂgādi tsî ǁîb di ǂhanugu tsîn, sida înab ge mîmāna.
1KI.8.59	Î di nē ti mîdi, ǁîdi ǀkha ta go ǀkhomade ǃKhūb, sida Eloba ǀgūse hâba tsēa tsî tsuxuba; îb ǁîba ǂhanub ǁîb ǃgāta dib tsî ǂhanub ǁîb di ǁaes Israels diba sîsenǂui, mâ-i hoa-e tsēkorobe tsēs â-i ai.
1KI.8.60	Î di ǃhūbaib di ǁaedi hoade ǂan, ǃKhūb a ǁnā Elo ǃkhaisa, ǀnî tamab.
1KI.8.61	Îb sadu ǂgaoba ǀoasase ǃKhūb, sida Elob ǀkha hâ, ǁîb di ǂnûiǂgādi ǃnâb nî ǃgûse, tsî ǁîb di mîmādeb nî dīse, nētsēs ǁkhās ai i ī xase.
1KI.8.62	Tsî gao-aob tsî Israeli hoab ge ǁîb ǀkha ǁguibade ge ǁguiba ǃKhūb di ais aiǃâ.
1KI.8.63	Tsî Salomob ge ganganǁguibade ǃKhūba ge ǁguiba, ǀgamdisiǀgamǀaǀoadisi goman tsî ǀguikaidisi tsî ǀgamdisiǀoadisi gūna. Nētin ge gao-aob tsî ǁaes hoas tsîna ǃKhūb di omma ge khai.
1KI.8.64	ǁNā tsēs ǁkhās aib ge gao-aoba ǁaegub ai-ommi dib, ǃKhūb di ommi aiǃâ hâba ge khai, ǁnāpab ge khauǁguibas tsî ǂûǁguibas tsîra ganganǁguibadi di kaub ǀkha ǁāǁā xui-ao: ǂAi-altars, ǃKhūb di ais aiǃâ hâs ge khauǁguibadi tsî ǂûǁguibadi tsî ganganǁguibadi di kaub tsîna ǃkhōǂgāsa ǂkhariba i xui-ao.
1KI.8.65	ǁNā ǁaeb ǁkhāb aib ge Salomoba kaitsēsa ge tsēdī tsî Israeli hoaba ǁîb ǀkha, kai ǀhaohâb, Hamats ǃnâts ra ǂgâsa xu Egipteb di ǃāb kōse, ǃKhūb, sida Elob di ais aiǃâ, hû tsēdi tsî hû tsēdi tsîde, ǁnās ge disihakaǀa tsēdi kōse.
1KI.9.1	Tsî i ge ge ī, Salomob ge ǃKhūb di ommi tsî gao-aob di ommi tsî Salomob di turab hoab tsî dī ǂgaob hân hoana dītoao,
1KI.9.4	Tsî sats ga ti ais aiǃâ taniseno, sa îb Davib ge tanisen khami, ǂgaob di ǀoasib ǀkha tsî ǂhauǃnâsib ǀkha, hoaragasets ga tita ge mîmā tsîn hoan ǃoa dī tsî ti ǂnûiǂgādi tsî ti ǂhanugats ga ǃkhōǀgaipeo,
1KI.9.6	Xawe tita xu du ga ǁnāǁgôao, sats tsî sa ôan tsîdo, tsî du ga ti mîmādi tsî ti ǂnûiǂgādi, sado ta ge mâi-aiǃâde ǃkhōǀgaipe tama i tsî ǃgû tsî du ga ǀkhara eloga ǃoaba tsî ǁîgu aiǃâ ǃhonǁgoao,
1KI.9.8	Tsî nē ommi, ǀgapi ge ib xasa, ǁîb ǂama i ǃgû-īǀkhā ka-i hoa-e burugâ tsî nîra ǂganǃhoa tsî: Tare xū-i ǃaromab kha ǃKhūba nē ǃhūb tsî nē ommi tsîkha ǁnāti ge dī-ū? ti nîra mî.
1KI.9.11	ǁîkha ǃoab Hirammi, Tires di gao-aoba, Salomoba sederhain, denehain tsî ǃhuniǀurib tsîn xa turab âb hoab ge ī i khami ge ūǀkhība, ǃnubaib ge gao-aob Salomoba Hiramma ǀgamdisi ǃāde ge mā, Galileaǃhūb ǃnâ.
1KI.9.12	Ob ge Hiramma Tiresa xu ge ǃgûǂoa, ǁnā ǃādi, Salomob ge ǁîba mādeb nî kōse; xawe di ge ǁîb mûǁae ǃgâi tama ge i.
1KI.9.13	ǁNā-amagab ge ge mî: Tarebe ǃāde kha nēde, ti ǃgâ, sats go tita a māde? Tsîb ge ǁîde Kabulǃhūb ti ge ǂgai, nētsēs kōse.
1KI.9.14	Tsî Hirammi ge gao-aoba ǀguikaidisi tsî ǀgamdisi talende ǃhuniǀurib xa ge sîba.
1KI.9.15	Tsî nēs ge ǃkhais ǃkhōǂuihesa ǀgaus khoegu dis, gao-aob Salomob ge ǀkhī kaisa, ǃKhūb di ommab nî ǂnubiga tsî ǁîb di ommi, Milob, Jerusalems di ǂnubiǂgoab, Hasors, Megidos tsî Gesers tsîna.
1KI.9.17	Nētib ge Salomoba Gesers tsî ǃnaga ǁgoe Bet-Horons tsîra ge ǂnubi
1KI.9.18	tsî Baalats tsî Tamars, ǃgaroǃhūb dis tsîna ǁnā ǃhūb ǃnâ;
1KI.9.20	ǁNā ǁaes, Amorǁîn, Hetiǁîn, Perisiǁîn, Hiviǁîn tsî Jebusǁîn hîa Israeli di tama ge hâ in xa ge ǃgaus xasa:
1KI.9.22	Xawe Israeli ôan xab ge khobo-e dī tama hâ, tsîn ge toro-ao tsî ǃgā tsî gaosa tsî danakhoe tsî kunidi tsî ǃgapi-aogu âdi di ǂamkhoe ge i.
1KI.9.23	Nēgu ge mâihesagu, Salomob di sîsenni ǂama mâihe ge hâ igu di ǂamkhoe ge i, korokaidisi tsî korodisigu, ǁaes hîa ra sîsensa ge gaoǂamga.
1KI.9.24	ǀAses ge Faraob ôasa Davib di ǃāsa xu ǁîs di ommi, ǁîsab ge ǂnubibab ǃoa doe hā ob ge Miloba ge ǂnubi.
1KI.9.25	Tsî Salomob ge kurib ǃnâ ǃnona ǃnādi kōse khauǁguibadi tsî ganganǁguibadi tsîde ǁnā altars, ǃKhūbab ge ǂnubibab ai ǁguiba tsî gere ǀanǀan ǁnāb, ǃKhūb aiǃâ mâb ai, ommab ge dītoa ǃnubai.
1KI.9.26	Tsî gao-aob Salomob ge ǁkhāti doe-omga ge kuru, Esion-Gebers, Elots ǀgūse, ǂĀxahurib amǃgâ, Edomǃhūb ǃnâ ǁgoes tawa.
1KI.9.27	Tsî Hirammi ge ǁnā doe-omgu ǀkha ǁîb di ǃgāgu, hurikhoegu, huriba a ǂanga ge sî, Salomob di ǃgāgu ǀkha.
1KI.10.2	Tsîs ge Jerusalems tawa ge hā ama ǃgom ǂnubi-i ǀkha tsî ǃnain, ǃgâihamxūn tsî kaise kai ǃhuniǀurib tsî ǃgomǀgausa ǀuidi tsîna tani hân ǀkha, tsîs ge Salomob tawa hā, tsî ǁîb ǀkha ǂgaob ǃnâs ūhân hoan xa ge ǃhoa.
1KI.10.3	Tsî Salomob ge ǁîsa ǁîs di mîdi hoade ge mîǃāba; ǀgui xū-i xare-i ge gao-aob Salomoba ǂganǃgâsaba tama ge hâ i, ǁîsab ge mîǃāba tama hâ i-e.
1KI.10.4	Tsî gao-aos Skebas dis ge Salomob di gā-aisiba mû tsî ommi hîab ge ǂnubib,
1KI.10.5	tsî tāb âb di ǂûb tsî ǃgāgu âb di ǂnûb tsî ǃoaba-aon di mâb tsî ǁîn di saran tsî ǁîb di ǁhamaogu tsî ǁîb di ǃapa-ūdaob, ǁîba-ūb gere ǃKhūb di ommi ǃoa ǃapab tsîna, os ge ge gagaoǃnâ.
1KI.10.6	Tsîs ge gao-aob ǃoa ge mî: Amas ge a ǁnā mîs, ti ǃhūb ǃnâ ta ge sa ǃkhaidi xa tsî sa gā-aisib xa ǁnâusa.
1KI.10.7	Tsî ta ge ǁnā mîde ǂgom tama ge hâ i, hā ta go tsî ti mûra ǁîna go mûs kōse; tsî mû, xūn di ǃkhareb tsîna ta ge mîbahe tama hâ; sa gā-aisib tsî xūn tsîn ge ǁnā gommi hîa ta ge ǁnâuba ǃnā hâ.
1KI.10.10	Tsîs ge gao-aoba ǀguikaidisi tsî ǀgamdisi talendi ǃhuniǀuriba ge mā tsî kaise ǂgui ǃgâihamxūn tsî ǃgomǀgausa ǀuidi tsîna. Gao-aos Skebas dis ge gao-aob Salomoba mā ǃgâihamxūn khami īn ge ǃaruǀî ǁnāti ǀoasase ge hâ tama hâ i.
1KI.10.12	Tsî gao-aob ge nē ǃnaruhain xa ǃKhūb di ommi tsî gao-aob di ommi tsîkha ǂkhâǃnâhaikha ge dī kaiba tsî harpdi tsî ǀō ra xūna ǁnae-aona. ǃNaruhain ge ǁnāti hā tama tsî ǁkhāti mûhe tama ge hâ i, nētsēs kōse.
1KI.10.13	Tsî gao-aob Salomob ge gao-aos Skebas disa ǂgaos ran hoana ge mā; tsî nēn xōǀkhāb ge ǁîsa ǁkhāti gao-aob Salomob di ǁkhāsib ǃoa ge mā. Nētis ge ǁîsa ǃhūb âs ǃoa ge ǁaru ǁîs ǃgāgu ǀkha.
1KI.10.14	Tsî ǃgommi ǁnā ǃhuniǀurib, Salomob ge ǀgui kurib ǃnâ gere ūhābaheb dib ge ǃnanikaidisiǃnanidisiǃnaniǀa talendi kō ge i.
1KI.10.15	ǁNān, ǁama-aona xu tsî ǃgâihamxūn di ǁamaba xu tsî Arabiab di gao-aogu hoaga xu tsî ǀgaisagu ǃhūb diga xu ge hān ose.
1KI.10.17	ǁNās ǁkhās xase ǃnonakaidisi khōsikhōga, ǂnauhe hâ ǃhuniǀurib xa ǃnona pondeb ge ǃhuniǀurib xa mâ khōsikhōb hoaba ge ǀnē kaiba; tsî gao-aob ge ǁîga haiǀgoms Libanonni dis di ommi ǃnâ ge ǁgui.
1KI.10.18	ǁKhātib ge gao-aoba kai ǂkhoaǁgûtronsa dī tsî ǁîsa ǀkhaesa ǃhuniǀurib ǀkha ge ǃkhûǀkhā.
1KI.10.19	Nē trons ge ǃnani ǃapa-ūdade ge ūhâ i tsî danas trons dis ge khaos ai ǃgupu ǃnoros â-i ge i, tsî ǃnamkha hoakha-ū kha ge ǃgâsenhaikha ge hâ i ǂnûǃkhais kōse, tsî ǀgam xamkha ge ǁnā ǃgâsenhaikha tawa ge mâ i.
1KI.10.20	Tsî disiǀgamǀa xamgu ge ǁnāpa, ǃnani ǃapa-ūdadi ai hoa ǃnamkha ai ge mâ i. ǁNāti ī xū-i ge ǀnî gaosi-i xare-i ǃnâ dībahe tama ge hâ i.
1KI.10.21	Tsî āǃnâxapan gao-aob Salomob din hoan ge ǃhuniǀuri ge i, tsî xapan haiǀgoms Libanonni dis di ommi din ge ǃgomǀgausa ǃhuniǀuri ge i; ǀhaiǀuri-i xare-i ge hâ tama ge hâ i, xūse-i ge Salomob di tsēdi ǃnâ ǃgôahe tama ge hâ i xui-ao.
1KI.10.22	Gao-aob ge Tarsis di doe-omga hurib ai ūhâ i xui-ao, Hirammi di doe-omgu ǀkha; nē Tarsis di doe-omgu ge ǃnona kurigu ǃnâ ǀgui ǃnās ǀguisa gere hā ǃhuniǀurib, ǀhaiǀurib, ǂkhoaǁgûgu, ǀneragu tsî ǃhuigu tsîna ra ūhāse.
1KI.10.23	Nētib ge gao-aob Salomoba ǃhūbaib di gao-aogu hoagu ǃgâ-ai ge kai ǃkhūsib ǃnâ tsî gā-aisib ǃnâ.
1KI.10.24	Tsî ǃhūbaib hoab ge Salomob di aisa ge ôa, ǁîb di gā-aisib, Elob ge ǂgaob âb ǃnâ māba gu nî ǁnâuga.
1KI.10.25	Tsîn ge mâ-i hoa-i âna ǁî-i di ǀkhaexū-e gere ūhā: ǀHaiǀurixapan, ǃhuniǀurixapan, saran, ǁâtanin, ǃgâihamxūn, hān tsî hā-eseln tsîna, mâ xū-i hoa-e kuriba xu kurib ǃoa.
1KI.10.27	Tsî gao-aob ge ǀhaiǀuriba Jerusalems ǃnâ ǀui-i ase ge dī, tsî sederhaideb ge ǀgowehaidi axase ge dī, ǃgoab ǃnâ ǀoasase hâde.
1KI.10.29	Tsî kuni-i ge ūhāhe tsî Egipteba xu ge ǂoa ǃnanikaidisi sekeln ǀhaiǀurib ama tsî hā-e ǀguikaidisi tsî korodisin ama; tsî ǁnātin ge Hetiǁîn di gao-aogu hoagu tsî Siriab di gao-aogu tsîga ǁîna ge ūǀkhība.
1KI.11.3	Tsîb ge hûkaidisi taradi gaosade ge ūhâ i tsî ǃnonakaidisi ǀgamitarade; tsî taradi âb ge ǁîb di ǂgaoba ge ǂgaeǂhapu.
1KI.11.4	Tsî i ge ge ī, Salomob kairasis di ǁaeb ai, taradi âb ǁîb di ǂgaoba ǀkhara eloguǀî ge ǂgaeǂhapu ǃkhaisa; ob ge ǂgaob âba ǀoasase ǃKhūb, ǁîb di Elob ǀkha hâ tama ge i, ǁîb îb Davib di ǂgaob ge ī xase.
1KI.11.5	Salomob ge Astarots, Sidonǁîn di elos, tsî Milkommi, Amonǁîn di ǁgaiǁgaisaba gere saoǃgon xui-ao.
1KI.11.6	Nētib ge Salomoba ǃKhūb mûǁae a ǂkhabana gere dī, tsîb ge ǃKhūba saoǃgonhâhâ tama ge i, ǁîb îb Davib khami.
1KI.11.7	ǃNubaib ge Salomoba Kemob, Moabǁîn di ǁgaiǁgaisaba ǀgapi-e ge ǂnubiba ǁnā ǃhommi, Jerusalems aiǃâ hâb ai, tsî Moloxi, Amonǁîn di ǁgaiǁgaisaba.
1KI.11.8	Tsî ǁnātib ge ge dī ǁîb di ǃhao taradi, ǁîdi di eloga ǀanǀan tsî ra ǁguibadi hoadi aiǃâ.
1KI.11.9	ǁNā-amagab ge ǃKhūba Salomoba ge ǁaixaǂam, ǂgaob âb ge ǃKhūb, Israeli di Elob, ǁîb tawa ǀgam ǃnāra ge ǂhaiba xu ge ǂō amaga,
1KI.11.10	tsî nē ǃkhais xab ge ǁîba mîmā xui-ao, ǀkhara elogab saoǃgon tide ǃkhaisa, xaweb ge ǃKhūb ge mîmā bina ǃkhōǀgaipe tama ge hâ i.
1KI.11.11	ǁNā-amagab ge ǃKhūba Salomob ǃoa ge mî: Nē ǃkhais ge sa ǀkha ge ī, ti ǃgaeǀhaos tsî ǂnûiǂgādi tsî mîmā tsi ta genats ǃkhōǀgaipe tama hâ ǃkhais ǃaroma ta ge tita nē gaosisa satsa xu ǀkhauǁnâ tsî ǁîsa sa ǃgāba nî mā.
1KI.11.13	Xawe gaosis hoasa ta ge ǀkhauǁnâ tide; ǀgui ǃhaosa ta ge sa ôaba nîra mā, ti ǃgāb Davib ǃaroma tsî Jerusalems hîa ta ge ǃkhōǂuibasens ǃaroma.
1KI.11.14	Nētib ge ǃKhūba Salomoba mâǃoasabeba ge ǂkhaiǂkhaiba, Hadadi, Edomǁîba; ǁîb ge gao-aob surib di ge i Edommi ǃnâ.
1KI.11.16	Joab ge Israeli hoab ǀkha ǁnāpa ǃnani ǁkhâgu kōse ge hâ xui-ao, Edommi ǃnâ hâ aore-i hoa-eb ge ǃgams kōse.
1KI.11.17	ǁGoasib ge Hadada ge ǁhâ tsî ǀnî Edomǁî aogu ǁîb îb di ǃgāgu diga ǁîb ǀkha, Egipteb ǃnâ gu nî sīga; tsî Hadadi ge ǂkham ǀgôa ge i.
1KI.11.18	Tsî gu ge Midianna xu khâi tsî Paranni tawa ge sī, tsî gu ge khoega ge ūǃgû Paranna xu tsî ge sī Egipteb ǃnâ Faraob, Egipteb gao-aob tawa; ǁîb ge omsa ge mā bi tsî ǂûna mîmâi tsî ǃhū-e ge mā bi.
1KI.11.19	Tsî Hadadi ge Faraob mûǁae kai ǀkhomma ge hō, ǁîbab ge taras âb, Taxpenes gao-aos di ǃgâsasa tarase mās kōse.
1KI.11.20	Tsî Taxpenes di ǃgâsas ge ǁîba ǀgôab âb Genubati, Taxpenes ge Faraob ommi ǃnâ kaikaiba ge ǁoraba; ob ge Genubata Faraob ommi ǃnâ Faraob di ôagu ǁaegu ge hâ i.
1KI.11.21	Tsî Hadadi ge Egipteb ǃnâ ǁnâuo, Davib ǁîb îgu ǀkha a ǀkhai ǃkhaisa tsî Joab, toroǂamkhoeb, ǁō hâ ǃkhaisa, ob ge Hadada Faraob ǃoa ge mî: A ta ǃgû î ta ti ǃhūb ǃoa doe.
1KI.11.22	Ob ge Faraoba ǁîb ǃoa ge mî: Tsî tare xū-ets kha ǁnâi ti tawa tôasi hâ, mû, ots ra sa ǃhūb ǃoa doesa ôa-am? Ob ge: Xū-i xare-e ta tôasi tama, xawe a ta doe! ti ge mî.
1KI.11.23	ǁKhātib ge Eloba ǁîba mâǃoasabeba ge ǂkhaiǂkhaiba, Resonni, Eljadab ôab, ǁîb ǀhonkhoeb Hadad-Eseri, Sobas gao-aoba xu ge ǁhâb,
1KI.11.25	Tsîb ge Israeli di mâǃoasabe ge i Salomob di tsēdi hoade; tsî nēs ge nau ǂkhabab, Hadadi ge dīb xōǀkhā ge ī, Israeli xab ge ui-uisabahe i xui-ao, ob ge Siriaba ge gaoǂam.
1KI.11.26	Tsî ǃaruǀîb ge Jerobeammi, Nebati ôab, Efraimǁîb, Seredas dib, Salomob ǃgāb (ǁgûs âb di ǀons ge Seruas, ǃoatara ge isa); ǁîb on ge ǃomma ge ūkhâi gao-aob ǃoagu.
1KI.11.27	Tsî nēs ge ǃkhais, ǁîs ǃaromab ge ǃomma gao-aob ǃoagu ūkhâisa: Salomob ge Milosa ǂnubi tsî ge ǂganam ǂkhôasa ǃkhaidi Davib, ǁîb îb di ǃās dide.
1KI.11.28	Tsî ǁnā aob Jerobeammi ge ǃgari ǁē-ao ge i. Tsî Salomob ge ǂkham khoeba mû, sîsenxab a ǃkhaisa, ob ge ǁîba Joseb ommi hoab di ǃgommi ǂama ge mâi bi.
1KI.11.29	Tsî i ge ǁnā ǁaeb ai ge ī, Jerobeammi ge Jerusalemsa xu ǂoa ǃnubai, ob ge kēbo-aob Ahiab, Silonǁîba, daob ai ge ǃoa bi, tsî Ahiab ge ǀasa ǂamsara-e ge ana hâ i, tsî ǁî ǀgamkha ge ǃaub ai ǀguri ge hâ i.
1KI.11.30	ǃNubaib ge Ahiaba ǀasa ǂamsarab, hîab ana hâba ū tsî ǁîba disiǀgamǀa ǃâdi ǃnâ ge ǀkhauǃā.
1KI.11.32	tsî ǀgui ǃhaosab ge ǁîba nî ūhâ ti ǃgāb Davib ǃaroma tsî Jerusalems, ǁnā ǃās, tita ge Israeli di ǃhaodi hoade xu ǁhûiǂuibasens ǃaroma.
1KI.11.33	Tita ǁnāxū tsîn ge Astarots, Sidonǁîn di elos, tsî Kemob, Moabǁîn di elob, tsî Milkommi, Amonni ôan di elob aiǃâ ge ǃhonǁgoa amaga, tsî ti daogu ǃnân ge ǃgû tama i amaga, ti mûǁae a ǂhanunan nî dīse, ti ǂnûiǂgādi tsî ti ǂhanugu tsîna, ǁîn îb Davib ge dī xase.
1KI.11.36	Tsî ǁîb di ôaba ta ge tita ǀgui ǃhaosa nîra mā, ti ǃgāb Davib nî hugaǀgui ti ais aiǃâ ǃamamǀae-e ūhâga, Jerusalems ǃnâ, ǁnā ǃās, ǃkhōǂuibasen ta gesa, ti ǀonsa ta ǁnāpa nî ǂnûise.
1KI.11.37	O ta ge tita satsa nî ū, tsîts ge satsa sa ǀoms ra ǂgaon hoan ǂama nîra gao, tsîts gao-aose nîra ī Israeli ǂama.
1KI.11.39	Tsî tita ge ǁî ǃkhais ǃaroma Davib di suriba nîra ǃgamǃgam; xawe mâ ǁaeb hoab kōse tama.
1KI.11.41	Tsî naun, Salomob ǃnaeǃkhaidi din tsî ǁîb ge dīn hoan, tsî gā-aisib âb tsîn, ǁîn ge xoahe hâ ǂkhanis Salomob di ǃnaeǃkhaidi dis ǃnâ.
1KI.11.42	Tsî ǁaeb Salomob Jerusalems tawa Israeli hoab ǂama ge gaob ge hakadisi kuri ge i.
1KI.11.43	Tsî Salomoba ge ge ǁō, tsîb ge ǁîb îb Davib di ǃās ǃnâ ge ǁkhōhe, tsî ǁîb ôab Rehabeammi ge ǁîb ǃās ǃnâ ge gao-ao kai.
1KI.12.1	Tsî Rehabeammi ge Sexems ǃoa ge ǃgû, Israeli hoab ge Sexems tawa sī xui-ao, ǁîban nî gao-aodīse.
1KI.12.3	On ge sî tsî ge ǂgai kai bi; tsîn ge Jerobeammi tsî Israeli di ǀhaohâb hoaba hā tsî Rehabeammi ǃoa ge mî:
1KI.12.4	Sa îb ge ǃnaoba ge ǃgomǃgomba da; xawe satsa ǁnâi sa îb di ǃgom ǃoabas tsî ǁîb di ǃgom ǃnaob, sidab ge ǁgui-aiba supusupuba da, o da ge nî ǃoaba tsi.
1KI.12.5	Ob ge ǁîba ǁîn ǃoa ge mî: ǃGû ǃnonaǁî tsēs kōse, ī du ǁnās khaoǃgâ ǁkhawa tita ǁga hā. Os ge ǁaesa ge ǃgû.
1KI.12.6	Tsî gao-aob Rehabeammi ge ǁnā kaigu, ǁîb îb Salomob di ais aiǃâ ganupeb a ûitsama hîa ge mâgu ǀkha ǀapeǀhao-e dī tsî ge mî: Mati go sago ra ǀapemā, ǁaes nî ǃereamhesa?
1KI.12.7	O gu ge ǁîb ǃoa ge mî: Sats ga nētsē nē ǁaes di ǃgā tsîts ga ǁîna oe-am tsî ǁîna ǃgâi mîde ǃhoa-ūo, on ge hoaǁae sa ǃgāse nî ī.
1KI.12.8	Xaweb ge ǁîba kaigu di ǀapes, ǁîgu ge ǀapemā bisa ǁnāxū tsî ǂkham khoegu, ǁîb ǀkha ge kaigu, ais âb aiǃâ mâgu ǀkha ǀapeǀhao-e ge dī.
1KI.12.9	Tsîb ge ǁîgu ǃoa ge mî: Tare-e go sago ra ǀapemā, nē ǁaes, tita ǃoa ge ǃhoasa ge nî ǃereamse: ǁNā ǃnaob, sa îb ge sida ǁgui-aiba supusupuba da, ti ge mîsa?
1KI.12.10	O gu ge ǂkham khoegu, ǁîb ǀkha ge kaiga ǁîb ǃoa ge mî: Nētits ge ǁnā ǁaes, sa ǃoa ge ǃhoa tsî: Sa îb ge sida di ǃnaoba ge ǃgomǃgomba da îts satsa ǁîba supusupuba da, ti ge mîs ǃoa nî mî: Ti ǂkharigeǂeneb ge ti îb di kamanab ǃgâ-ai nîra ǁau.
1KI.12.11	Tsî nēsi ti îb ga ǃgom ǃnao-e sado ǃnao-ai hâ io, o ta ge tita ganupe sadu di ǃnaoba ǃnāsase nî dīǀaro; ti îb ga sado ǃnabagu ǀkha ǂnau hâ io, o ta ge tita ǀhūn ǀkha sado nî ǂnau.
1KI.12.13	Ob ge gao-aoba ǁaesa karosase ge ǃeream kaigu di ǀapes hîa gu ge ǀapemāsab ge ǁnāxū xui-ao.
1KI.12.14	Tsîb ge ǁîn ǀkha ǂkham khoegu di ǀapemās ǃoa ǃhoa tsî ge mî: Ti îb ge sadu di ǃnaoba ge ǃgomǃgom, xawe ta ge tita ǁnās ǃgâ-ai nî dīǀāro. Ti îb ge sado ǃnabagu ǀkha gere ǂnau, xawe ta ge tita ǀhūn ǀkha nîra ǂnau du.
1KI.12.17	Xawe ǁnā Israeli ôan, Judab di ǃādi ǃnâ ǁan hân, ǂamab ge Rehabeamma ǁkhāti ge gao.
1KI.12.18	ǃNubaib ge gao-aob Rehabeamma Adorammi, ǁgarisîsenni ǂama hâba ge sî, ob ge Israeli hoaba ǁîba ge ǀuiǁhomǃan. Xawe gao-aob Rehabeammi ge ǃhae tsî kuni-i ai ge ǃapa, Jerusalems ǃoab nî ǃhūse.
1KI.12.20	Tsî i ge ge ī, Israeli hoab ge ǁnâuo, Jerobeammi go ǁkhawa hā ǃkhaisa, on ge sîsī tsî ǀhûhâs ǃnâ ge ǂgai bi tsî Israeli hoab ǂama ge gao-aodī bi; ǀnî khoe-i xare-i ge Davib omma sao tama ge hâ i, Judab di ǃhaos ǀguis.
1KI.12.21	Tsî Rehabeammi ge Jerusalems tawa sīo, ob ge Judab ǃhaos hoas tsî Benjaminni ǃhaos ona ge ǀhaoǀhao, ǀguikaidisi tsî ǁkhaisadisiǀoadisi ǁhûiǂuihesagu ǃkhamǁkhāsabegu, Israeli ommab nî ǃkhamūga, gaosibab nî ǁkhawa Rehabeammi, Salomob ôab ǃoa ūhāse.
1KI.12.22	Os ge ǃKhūb di mîsa ge hā Semajab, Elob aob ǃoa, mî rase:
1KI.12.23	Mîba Rehabeammi, Salomob ôab, Judab gao-aob tsî Judab tsî Benjaminni di ommi hoab tsî naun, ǁaes din hoana:
1KI.12.24	Nētib ra ǃKhūba mî: Sadu ge ǃapa tsî sadu di ǃgâsan, Israeli ôana ǃkhamū tide; mâ-i hoa-e a-i ǁkhawa ǁaru ǁî-i di ommi ǃoa, nē ǃkhais ge tita xu go īs xuige. Tsîn ge ǃKhūb di mîsa ǁnâu tsî ǁkhawa ge ǁaru, ǃKhūb di mîs ain ǃapa tidega.
1KI.12.26	Tsî Jerobeammi ge ǂgaob âb ǃnâ: Nēsis ge gaosisa ǁkhawa Davib ommi ǃoa nî oa, ti ge mî.
1KI.12.27	Nē ǁaes ga ǃapao, Jerusalems tawan nî ǃKhūb ommi ǃnâ ǁguibade ǁguibase, ob ge ǂgaob nē ǁaes diba ǁîn ǀhonkhoeb Rehabeammi, Judab gao-aob ǃoa nî oa, ā, tita ǃgam tsîn ge Rehabeammi, Judab di gao-aob ǃoa ǁkhawa nî oa.
1KI.12.30	Tsî nē dīǃkhais ge ge ǁore kai; ǁaes ge ǀguib ǃaroma Dans kōse ǃgû xui-ao.
1KI.12.31	Tsîb ge ǁkhāti ommi ǀgapigu diba ge dī; tsîb ge pristerga ge dī ǁau khoen ǁaes dina xu, Levib ôagu di tamaga.
1KI.12.32	Tsî Jerobeammi ge kaitsēsa ge tsēdī, ǁkhaisaǁî ǁkhâb ǃnâ, ǁnā ǁkhâb di disikoroǀaǁî tsēs ai, ǁnā kaitsēs, Judab ǃnâ ra dīhes khami, tsîb ge altars ai ge ǁguiba; ǁnās ǁkhās xaseb ge Bet-Els tawa ge dī, tsâukha hîab ge dīkha ra ǁguibaǃâ; tsîb ge ǁkhāti Bet-Els tawa ǀgapigu hîab ge dīgu di pristerga ge mâi.
1KI.12.33	Tsîb ge ǁnā altars, Bet-Els tawab ge dīs ai ge ǁguiba disikoroǀaǁî tsēs ǁkhaisaǁî ǁkhâb dis ai, ǂgaob âb ǃnâb ge ǂâiǂuibasen ǁkhâb ge a ǁî; ǁnātib ge Israeli ôana kaitsēsa ge dība, altars ai ǁguiba tsî ra ǀanǀanǃâ.
1KI.13.1	Tsî mû, ao-i ge Judaba xu ge hā Elob di mîsa xu Bet-Els tawa; tsî Jerobeammi ge altars tawa ge mâ i, ǀanǀan nîse.
1KI.13.3	Tsîb ge ǁnātsē sao-e mā tsî ge mî: Nēs ge ǁnā saos, ǃKhūb ge ǁîs xa ǃhoasa, mû, altars ge nîra ǂari kaihe, tsî tsaob ǁîs ai hâb ge nîra tsoroxusen.
1KI.13.4	Tsî i ge ge ī, gao-aob ge ǁnā mîs, Elob aob ge Bet-Els tawa hâ altarsǀî ǃhoasa ǁnâuo, ob ge Jerobeamma ǃommi âba altarsa xu ǀhōǂui tsî: ǃKhō bi! ti ge mî; xawe ǁîb di ǃommi hîab ge ǁîbǀî ǀhōǂuib ge ge ǂnâ, ǁîbab ge ǂgaedawa ǁoa ise.
1KI.13.5	Tsî altars ge ge ǂari kaihe, tsî tsaob, altars ai hâb, ge ge tsoroxusen, ǁnā saos, Elob aob ge ǃKhūb di mîsa xu māsa ǃoa.
1KI.13.7	Ob ge gao-aoba Elob aob ǃoa ge mî: Tita ǀkha sī ti ommi tawa, îts khoakhoasen, o ta ge tita ǀkhaexū-e nî mā tsi.
1KI.13.9	Nētib ge ǃKhūba mîs âb ǀkha mîmā te tsî mî xui-ao: Pere-i xats ge ǂû tide, tsî ǁgam-i xats ge ā tide, tsîts ge ǁîba-ūts ge ǃgû daob ai oa tide.
1KI.13.10	Ob ge ǀkhara daoba-ū ge ǃgû tsî ǁîba-ūb ge Bet-Els tawa hā daob ai oa tama ge i.
1KI.13.11	Tsî kaira kēbo-ao-i ge Bet-Els tawa ge ǁan hâ i, tsî ǀgôagu âb ge hā tsî ge ǃhoaba bi, Elob aob ǁnātsē Bet-Els ǃnâ goro dī sîsenni hoaba ǁnā mîdi, gao-aob ǃoab goro ǃhoadi ǀkha; tsî ǁîde gu ge ǁgûba ǃhoabao,
1KI.13.12	ob ge ǁgûba ǁîgu ǃoa ge mî: Mâ daoba-ūb ǃgû hâ? Tsî ǀgôagu âb ge daoba ge mû, Elob aob Judaba xu ge hāb ge ǃgû-ūba.
1KI.13.13	ǃNubaib ge ǀgôagu âb ǃoa ge mî: Esela ǃgaeǃgâba te re! O gu ge esela ge ǃgaeǃgâba bi, tsîb ge ǁîb ai ge ǃgapi.
1KI.13.14	Tsîb ge Elob aoba ǃgapiǃgon tsî terpentinhai-i ǃgaob ǂnôase ge hō; tsîb ge ǁîb ǃoa ge mî: ǁNā Elob aotsa satsa, Judaba xu go hātsa? Ob ge: ǁÎ ta ge, ti ge mî.
1KI.13.15	ǃNubaib ge ǁîb ǃoa ge mî: Tita ǀkha sī ti ommi tawa îts pere-i xa ǂû re.
1KI.13.16	Xaweb ge ǁîba ge mî: Tita ge sa ǀkha oa ǁoa tsî sa ǀkha a ǂgâ ǁoa, tsî ta ge ǁkhāti pere-i xa ǂû tide tsî sa ǀkha ǁgam-e ā tide, nē ǃkhais tawa.
1KI.13.18	Ob ge ǁîb ǃoa ge mî: Tita on ge sats khami a kēbo-ao, tsî ǀhomǃgā-i ge tita ǀkha ǃKhūb di mîsa xu ǃhoa tsî ge mî: ǁÎba sa ǀkha ǁkhawa ūhā sa ommi ǃoa îb pere-i xa ǂû îb ǁgam-e ā. Xaweb ge ge ǂhomiba bi.
1KI.13.19	Ob ge ǁîb ǀkha oa tsî ommi âb ǃnâ pere-i xa ge ǂû tsî ǁgam-i xa ge ā.
1KI.13.20	Tsî i ge ge ī, tāb tawa gu ǂnôa hîas ǃKhūb di mîsa ǁnā kēbo-aob, ǁîba ge oa kaiba ge hāba ǃkhaisa.
1KI.13.21	Ob ge ǁîba Elob aob, Judaba xu ge hāba ǂgaiǀî tsî ge mî: Nētib ge ǃKhūba ra mî: ǁNā-amaga, ǃKhūb di mîmāsats ǁnâuǀnam tama go i tsî ǁnā mîmās, ǃKhūb, sa Elob ge mā tsisats ǃkhōǀgaipe tama go i,
1KI.13.22	tsî oa tsîts go pere-i xa ǂû tsî ǁgam-i xa go ā ǁnā ǃkhais tawa, ǁîs xab ge ǁîba sa ǃoa: Pere-ets ge ǂû tide tsî ǁgam-ets ge ā tide, ti ge ǃhoasa, ǁnā-amagas ge ǁō hâ soros âtsa sa îgu di ǀhobas ǃnâ sī tide.
1KI.13.23	Tsî i ge ge ī, pereǂûtoab geo tsî ātoab geo, ob ge esela ǁîba ge ǃgaeǃgâba ǁnā kēbo-aob, ǁîba ge oa kaiba.
1KI.13.25	Tsî mû, khoen ge ǃgû-ī tsî ǁō hâ soros daob ai aoǁguihe hâse tsî xamma ǁō hâ soros tawa mâse ge mû; on ge hā tsî ǁîsa kēbo-aob, ǁîs ǃnâ ǁan hâ ǃās ǃnâ ge sī mîba.
1KI.13.26	Tsî kēbo-aob, ǁîba daoba xu ge oa kaib ge ǁnâuo, ob ge ge mî: ǁÎb ge ǁnā Elob aob, ǃKhūb di mîmāsa mâǃoaxa go iba; ǁnā-amagab ge ǃKhūba ǁîba xammi, ǀkhauǃā tsî go ǃgam biba go māǁnâ, ǃKhūb di mîs, ǁîb ǃoab ge ǃhoasa ǃoa.
1KI.13.27	ǃAruǀîb ǁîb di ôagu ǃoa ge mî: Esela ǃgaeǃgâba te re. O gu ge ǁîba ge ǃgaeǃgâba bi.
1KI.13.28	ǃNubaib ge ǃgû tsî ǁō hâ soros âba daob ai aoǁguihe hâse tsî eseli tsî xammi ona ǁō hâ soros tawa mâse ge sī hō. Xammi ge ǁō hâ sorosa hapu tama tsî esela ǀkhauǃā tama ge hâ i.
1KI.13.29	ǃNubaib ge kēbo-aoba ǁō hâ soros Elob aob disa ūkhâi tsî ǁîsa eseli ai ge ǁgui tsî ge ū-oa si; nētib ge kaira kēbo-aoba ǃās ǃnâ ge sī, ǃoab ǃgae-e dība bi tsîb nî ǁkhō bise.
1KI.13.31	Tsî i ge ge ī, ǁîbab ge ǁkhō ǃnubaib ge ǁîb ôagu ǃoa ǃhoa tsî ge mî: ǁŌ ta kao, o go ǁnā ǀhobas, Elob aob ǁîs ǃnâ ǁkhōhe hâs ǃnâ ǁkhō te î go ti ǂkhōga ǁîb ǂkhōgu tawa ǁgui.
1KI.13.32	ǁNā ǃkhais ge ǂanǂansase nîra hā xuige, ǃKhūb di mîsa xub ge altars, Bet-Els tawa hâbǀî tsî ǀgapigu di omgu Samariab di ǃādi ǃnâ hâguǀîb ge ǂgaisa.
1KI.13.34	Tsî nē ǃkhais ge Jerobeammi di omma ge ǁore kaiba, ǃgaoǁnâhe tsîb nî hîkākāhese ǃhūbaiba xu.
1KI.14.1	ǁNā ǁaeb ǁkhāb aib ge Abiab, Jerobeammi di ôaba ge ǀaesen.
1KI.14.3	Îs ǃomǁaeb âs ǃnâ ū disi perega tsî amperen tsî danib xa ǀoa hâ xapasa, îs ǁîb ǃoa ǃgû; ǁîb ge nîra ǂanǂan si, tare-i nē ǀgôab ǀkha nî ī ǃkhaisa.
1KI.14.4	Os ge Jerobeammi di tarasa ǁnāti dī tsî khâi tsî Silos ǃoa ǃgû tsî Ahiab di ommi ǃnâ ge sī. Tsî Ahiab ge mû ǁoa ge i, mûra âb ge ǀkhâ hâ i kairasib âb xa xui-ao.
1KI.14.5	Ob ge ǃKhūba Ahiab ǃoa ge mî: Mû, Jerobeammi di taras ra hā, ǃkhai-es nî sa tawa dîga ǁîs di ôab xa, ǀaesenni hâ xui-ao; nēti tsî nētits ge ǁîs ǃoa nî ǃhoa; tsî ǂgâxas ka, os ge nî ǀkharaǀkharasen.
1KI.14.6	Tsî i ge ge ī, Ahiab ge ǂaira âs di ǀōba ǁnâuo, dao-amsa-ūs ra ǂgâxa hîa, ob ge ge mî: ǂGâxa re, Jerobeammi di tarase, tarexas ra ǀkharaǀkharasen? Tita ge karosa am-i ǀkha sa ǃoa go sîhe xuige.
1KI.14.8	tsî gaosisa ta ge Davib di omma xu ǀkhauǁnâ tsî satsa ǁîsa mā, tsî sats ge ti ǃgāb Davib khami ī tama ge i, ti mîmāde ge ǃkhōǀgaipeb tsî ǂgaob âb hoab ǀkha ge sao teba, ti mûǁae a ǂhanun ǀguinab nî dīse;
1KI.14.9	tsîts ge ǂkhabana gere dī, sa aiǃâ ge hâ igu hoagu ǃgâ-ai ra dīǃâ, tsîts ge ǃgû tsî ǀkhara elogu tsî ǂnâhesa īga ge dībasen, ǁaibǀîts nî tita ǂoeǂoese, tsîts ge tita sa ǃgâbǀkhābǀî ge aoxū.
1KI.14.12	Sasa ǁnâi khâi îs ommi âs ǃoa ǁaru; sa ǂaira ga ǃās ǃnâ ǂgâ ǃnubaib ge ǀgôaba nî ǁō.
1KI.14.13	Tsî Israeli hoab ge ǁîb ǂama ǃgae tsî nî ǁkhō bi; nēb ǀguib ge Jerobeammi din xa ǀhobas ǃnâ nî sī xui-ao, ǃgâi xū-i ge Jerobeammi ommi din ǁaegu ǃKhūb, Israeli di Elob xa ǁîb ǃnâ go hōhe amaga.
1KI.14.17	ǁGoasis ge Jerobeammi di tarasa khâi tsî ǃgû tsî Tirsas tawa ge sī; tsî dao-ams haib ommi dib tawas ge sī ǃnubaib ge ǀgôaba ge ǁō.
1KI.14.18	Tsîn ge ge ǁkhō bi, tsî Israeli hoab ge ǁîb ǂama ge ǃgae ǃKhūb di mîs, ǁîb ǃgāb, kēbo-aob Ahiab di ǃoabasa xub ge ǃhoas ǃoa.
1KI.14.19	Nau xūn Jerobeammi di ǃnaeǃkhaidi din, matib ǃkham tsî ge gao ǃkhaisa, mû, ǁîn ge xoahe hâ ǃNaeǃkhaidi ǂkhanis Israeli di gao-aogu dis ǃnâ.
1KI.14.27	Tsî gao-aob Rehabeammi ge ǁîgu amǃnâs ai ǂaikhōsikhōga ge kuru; tsîb ge ǁîga ǂamsagu ǃkhoe-aogu, gao-aob ommi di ǁāba ra ǃûigu di ǃomǁae ge mā.
1KI.14.28	Tsî i ge ge ī, gao-aob ge ǃKhūb di ommi ǃnâ ǂgâ ǃnubai gu ge ǃkhoe-aoga ǁîga tani tsî ǁîga ǁkhawa ǃkhoe-aogu di ǃûi-ommi ǃnâ ūsī ǃkhaisa.
1KI.14.29	Nau xūn, Rehabeammi di ǃnaeǃkhaidi din tsî dīb gen hoan ge ǃNaeǃkhaidi ǂkhanis Judab gao-aogu dis ǃnâ xoahe hâ.
1KI.15.1	Disiǁkhaisaǀaǁî kurib gao-aob Jerobeammi, Nebati ôab dib aib ge Abiamma ge gao-ao kai, Judab ǂama.
1KI.15.2	Tsîb ge ǁîba ǃnona kuriga gere gaosîsen Jerusalems ǃnâ; tsî ǁîb îs ge Maaxa ti ge ǀon hâ i, Absalommi ôasa.
1KI.15.3	Tsîb ge ǁîb îb di ǁoren, ǁîb aiǃâb ge dīn hoan ǃnâ gere tanisen, tsî ǁîb di ǂgaob ge ǀoasase ǃKhūb, ǁîb di Elob ǀkha hâ tama ge i, ǁîb îb Davib di ǂgaob ge ī i xase.
1KI.15.7	Tsî nau xūn, Abiammi ǃnaeǃkhaidi din tsî dīb gen hoan ge xoahe hâ ǃNaeǃkhaidi ǂkhanis Judab gao-aogu dis ǃnâ. Tsî i ge ǁkhāti toro-e ge ī Abiammi tsî Jerobeammi tsîkha ǁaegu.
1KI.15.8	Tsî Abiammi ge ge ǁō, tsîn ge ǁîba Davib ǃās ǃnâ ge ǁkhō, tsî Asab, ǁîb ôab ge ǁîb ǃās ǃnâ gere gaosîsen.
1KI.15.9	ǀGamdisiǁî kurib Jerobeammi, Israeli gao-aob dib ǃnâb ge Asaba ge gao-ao kai, Judab ǂama.
1KI.15.11	Tsî Asab ge ǃKhūb mûǁae a ǂhanuna gere dī, ǁîb îb Davib khami.
1KI.15.13	Ā, ǁîb îs Maaxas ǂûsab ge ǁkhāti gao-aosisa xu ge ūǁnâ, ǁgaiǁgaisa ǁgôa-elo-i īsibas ge dī amaga, tsî ǃārob Kidronni tawab ge Asaba ge khauǃkhū bi.
1KI.15.16	Tsî i ge toro-e ge i Asab tsî Basab, Israeli gao-aob tsîkha ǁaegu, ǁîkha di tsēdi hoade.
1KI.15.17	Tsî Basab, Israeli di gao-aob ge Judab ǃoagu ǃapa tsî Ramasa ge ǂnubi, khoe-i xare-eb mā-am tidega, Asab, Judab gao-aob tawa ǂoa tsî ǂgâsa.
1KI.15.19	ǃGaeǀhao-i ge hâ, tita tsî sats tsîkhom ǁaegu tsî ti îb tsî sa îb tsîkha ǁaegu; mû, tita ge satsa ǀhaiǀurib tsî ǃhuniǀurib tsîkha ra sîba, ǃgû îts sa ǃgaeǀhaos, Basab, Israeli di gao-aob ǀkhats ūhâsa ǁauǁau, îb tita ǃoa hāsa ǀû.
1KI.15.21	Tsî i ge ge i, Basab ge ǁnâuo, ob ge Ramasa ǂnubisa ǀû tsî Tirsas tawa ge hâ.
1KI.15.22	ǃNubaib ge gao-aob Asaba Judab hoab ǃnâ ge ǂgaiǂui kai (khoe-i xare-i ge ǃnorasa tama ge i), Ramas di ǀuidi tsî ǁîs di hain, Basab ge ǁîn ǀkha ǂnubinan ge nî tanibē, ti; tsî gao-aob Asab ge ǁîn ǀkha Geba-Benjamins tsî Mispas tsîra ge ǂnubi.
1KI.15.28	Tsî Basab ge ǁîba ge ǃgam ǃnonaǁî kurib Asab, Judab gao-aob dib ǃnâ, tsîb ge ǁîb di ǃās ǃnâ ge gao-ao kai.
1KI.15.30	Jerobeammi di ǁoren, ǁîb gere ǁoren tsî Israelab ge ǁore kain ǃaroma tsî ǁîb di ǂoeǂoes, ǃKhūb Israeli di Elobab ge ǂoeǂoes ǃaroma.
1KI.15.31	Tsî naun, Nadab di ǃnaeǃkhaidi din tsîb ge dīn hoan, ǁîn ge xoahe hâ ǃNaeǃkhaidi ǂkhanis Israeli di gao-aogu dis ǃnâ.
1KI.16.5	Tsî nau xūn Basab di ǃnaeǃkhaidi din tsî ǁîb ge dīn tsî ǀgaib âb tsîn, ǁîn ge ǃNaeǃkhaidi ǂkhanis Israeli di gao-aogu dis ǃnâ xoahe hâ.
1KI.16.6	Tsî Basab ge ǁō tsî ge ǁkhōhe Tirsas tawa; tsî ǁîb di ôab Elab ge ǁîb di ǃās ǃnâ gere gaosîsen.
1KI.16.11	Tsî i ge ge ī, ǁîb ra gaosîsen hîa, trons aib ǂnôa hîab ge Basab di ommi hoaba ǂnau ǃkhaisa; ǀgui-i, ǂnubiǂgoab ai ra ǀkham-i kas, ǁîb di ǀaokhoen kas, ǁîb di ǀhōsan kas hoasab ge ǁîba ǃgau tama ge i.
1KI.16.13	Basab di ǁoren hoan tsî Elab, ǁîb ôab on di ǁoren, ǁîn ǀkha kha ge Israela ǁore kain ǃaroma, ǃKhūb, Israeli Eloba ǁîkha di ǁau xūn ǀkha ǁaibǀî ra ǂoeǂoeǃâ.
1KI.16.14	Tsî nau xūn, Elab di ǃnaeǃkhaidi din tsîb ge dīn hoan ge xoahe hâ Israeli gao-aogu di ǃNaeǃkhaidi ǂkhanis ǃnâ.
1KI.16.17	Tsî Omrib ge ge ǃapa tsî Israeli hoaba ǁîb ǀkha Gibetonsa xu tsî Tirsasa ge xāǂgā.
1KI.16.18	Tsî i ge ge ī, Simrib ge ǃās go ūhe ǃkhaisa mûo, ob ge gao-aob ommi di î-oms ǃnâ ǂgâ tsî ǁîb ǂamǃnâ gao-aob omma ǀaes ǀkha ǂhubi tsî ge ǁō,
1KI.16.19	ǁîb di ǁoren hîab ge ǁoren ǃaroma, ǃKhūb mûǁae a ǂkhabana ra dīse, Jerobeammi di daob ǃnâ tsî ǁîb di ǁoreb hîab ge ǁoreb ǃnâ ra ǃgûse, Israela ra ǁore kaiǃâ.
1KI.16.20	Tsî nau xūn Simrib di ǃnaeǃkhaidi din tsî ǃgaeǀhaos hîab ge dīs tsîn ge ǃNaeǃkhaidi ǂkhanis Israeli di gao-aogu dis ǃnâs xoahe hâ.
1KI.16.21	ǃNubais ge Israeli ǁaesa ǀgam ǃâra ǃnâ ge ǀgorahe; ǀgui ǃâs ǁaes dis ge Tibnib, Ginati ôaba ge sao, ǁîban nî gao-aodīse; tsî nau ǃâs ge Omriba ge sao.
1KI.16.22	Xawe ǁnā ǁaes, Omriba ge saos ge Tibnib, Ginati ôaba ge sao ǁaes xa ǀgaisa ge i; tsî Tibnib ge ǁō, ob ge Omriba ge gaosîsen.
1KI.16.23	ǃNonadisiǀguiǀaǁî kurib Asab, Judab gao-aob dib ǃnâb ge Omriba Israeli ǂama ge gao-ao kai, disiǀgamǀa kuriga ra gaoǃâ; Tirsas tawab ge ǃnani kuriga gere gaosîsen.
1KI.16.24	Tsîb ge Samarias di ǃhomma ge ǁama Semeri tawa ǀgamkaidisi talendn ǀhaiǀurib din ama tsî ǃhomma ge ǂnubi; tsîb ge ǁnā ǃās hîab ge ǂnubisa Semeri ǃhommi di ǀhonkhoeb di ǀons ǃoa, Samaria ti ge ǂgai.
1KI.16.27	Tsî nau xūn, Omrib di ǃnaeǃkhaidi din hîab ge dīn tsî ǀgaib âb hîab ge sîsenūb tsîn ge xoahe hâ ǃNaeǃkhaidi ǂkhanis Israeli di gao-aogu dis ǃnâ.
1KI.16.28	Tsî Omrib ge ǁō tsî ge ǁkhōhe Samarias tawa; tsî ǁîb di ôab Axab ge ǃās âb ǃnâ gere gaosîsen.
1KI.16.29	Tsî Axab, Omrib ôab ge Israeli ǂama ge gao-ao kai ǃnonadisiǁkhaisaǀaǁî kurib Asab, Judab gao-aob dib ǃnâ; tsî Axab, Omrib ôab ge Israeli ǂama Samarias ǃnâ ǀgamdisiǀgamǀa kuriga gere gaosîsen.
1KI.16.30	Tsî Axab, Omrib ôab ge ǃKhūb mûǁae a ǂkhabana gere dī, ǁîb aiǃâ ge hâ igu hoagu ǂamai.
1KI.16.31	Tsî i ge ge i (supu ǃkhai-e kha ge i, Jerobeammi, Nebati ôab di ǁoren ǃnâb gere ǃgû-e?) ob ge ganupe Isebels, Et-baali, Sidonǁîn gao-aob di ôasa tarase sī ge ū tsî Baala gere ǃoaba tsî ǁîb aiǃâ gere ǃhonǁgoa.
1KI.16.33	ǁKhātib ge Axaba ǃgaoǂuisa ī-e ge dī; ob ge Axaba Israeli di gao-aogu, ǁîb aiǃâ ge hâ igu hoagu ǃgâ-ai gere tsūdī, ǃKhūb, Israeli Elobab nî ǁaibǀî ǂoeǂoega.
1KI.17.2	ǁNās khaoǃgâs ge ǃKhūb mîsa ǁîba ge hāba, mî rase:
1KI.17.3	ǃGûbē nēpa xu îts aiǂoasǀî unusen îts gaugausen ǃārob Keriti, Jordanǃāb nau ǃnanib ai ra dâub tawa.
1KI.17.4	Tsî i ge nîra ī, ǃārob ǃnâts nîra ā ǃkhaisa; tsî tita ge goraga go mîmā, î gu ǁnāpa ǂhansenba tsi, ti.
1KI.17.5	Ob ge ǃgû tsî ǃKhūb di mîs ǃoa sī ge dī: ǃGû tsîb ge ǃārob Keriti, Jordanǃāb nau ǃnanib ai hâb tawa sī ge ǁan.
1KI.17.6	O gu ge goraga ǁgoaga pereb tsî ǁgan-i tsîna gere ūhāba bi, ǁnās ǁkhās xase ǃuia pere-i tsî ǁgan-i tsîna; tsîb ge ǃārob ǃnâ ge ā.
1KI.17.7	Tsî i ge ǂgui tsēdi ǀunis ai ge ī, ǃārob ra ǂnâ ǃkhaisa, ǀapi-i ge ǃhūb ǃnâ hâ tama i xui-ao.
1KI.17.8	ǃNubais ge ǃKhūb di mîsa ǁîba ge hāba, mî raǃâ:
1KI.17.10	ǁGoasib ge khâi tsî Sarefats ǃoa ge ǃgû. Tsî ǃās di ǁābab ge ǀgūo, mû, o i ge ǃoatara-e hâ, ǀaena ra sā-ai-e; ob ge ǁîsa ǂgai tsî ge mî: ǁGamro-i xa ūhāba te re nē soas ǃnâ, î ta ā re!
1KI.17.11	Tsî ūhā nîses ge ǃgûo, ob ge ǁîsa ǂgaiǀî tsî: Îs ǁkhāti perero-i xa ūhāba te re sa ǃommi ǃnâ, ti ge mî.
1KI.17.13	Ob ge Eliaba ǁîs ǃoa ge mî: Tā ǃao, ǃgû îs sa mîs ǃoa dī, xawe aibe ǁîn xa amperero-e dī îs ǁî-e ūǂoaxaba te, îs sas tsî sa ôab tsîro ǁnās khaoǃgâ xū-e dība.
1KI.17.15	Os ge ǃgû tsî Eliab di mîs ǃoa ge dī; nētis ge ǁîsa ge ǂû tsî ǁîb tsî ǁîs di ommi tsîna ǂomxa ǁaeb kōse.
1KI.17.16	Xawe tsampereb, soas ǃnâ hâb, ge toa tama tsî olib ge ǂkhenas ǃnâ tôasi tama ge hâ i, ǃKhūb di mîs hîab ge Eliab di ǃoabasa xu ǃhoas ǃoa.
1KI.17.17	Tsî i ge nē xūn khaoǃgâ ge ī, ǀgôab nē taras, ommi ǀhonkhoes dib ge ǀaesen ǃkhaisa, tsî ǀaesenni âb ge nētikōse ǀgaisa, ǀoms ge ǁîb ǃnâ ǃgau tama is kōse.
1KI.17.19	Ob ge ǁîsa ge mîǀî: Sa ôaba mā te. Tsî tîǂams âsa xu ū tsîb ge ǁîba ǂamoms, ǁîs ǃnâb ǁan hâs ǃoa taniǃapa tsî ǁîb di kharob ai ge ǁgui bi.
1KI.17.20	Tsîb ge ǃKhūba ǂgaiǀî tsî ge mî: ǃKhū, ti Elotse, nē ǃoataras, ǁîs tawa ta hâsats kha tsūdī tsî ǁîs ôaba go ǃgam?
1KI.17.22	Tsî ǃKhūb ge Eliab di domma ge ǁnâu-am; os ge ǀoms ǀgôab disa ǁîb ǃnâ ǁkhawa ge oa, tsîb ge ǁkhawa ge ûi.
1KI.17.24	Os ge ǁnā tarasa Eliab ǃoa ge mî: Nēsi ta ge a ǂan Elob aots a ǃkhaisa tsî ǃKhūb mîs, sa ams ǃnâ hâs a ama ǃkhaisa.
1KI.18.1	Tsî i ge ǂomxa ǁaeba ǁnās khaoǃgâ ge ī, ǃKhūb di mîs ge Eliaba hāba ǃkhaisa ǃnonaǁî kurib ǃnâ, mî rase: ǃGû, îts Axaba sī ǁgausen. Tita ge ǀapiba ǃhūbaib ai nîra mā xuige.
1KI.18.2	Ob ge Eliaba ǃgû tsî Axaba sī ge ǁgausen. Tsî ǃâtsūǀkhāb ge kaise ǀgaisa ge i Samarias ǃnâ.
1KI.18.4	Tsî Isebels ge ǃKhūb di kēbo-aoga ǃhūǃnoma ǃnubai i ge ge ī, Obadjab ge ǀguikaidisi kēbo-aoga ū tsî ǁîga korodisi korodisise ǀgui ǁhoab ǃnâ sâu tsî ǁîga pere-i tsî ǁgam-i tsîn ǀkha ge ǂhansenba ǃkhaisa.
1KI.18.5	Tsî Axab ge Obadjab ǃoa ge mî: ǃHūba ǃgûǃnâǃganu ǀaudi hoadi kōse tsî ǃāgu hoagu kōse; ǀnîsi khom ǀgâna nî hō, î khom hān tsî hā-eseln tsîna ûib ǃnâ sâu, î khom tā xū-i xare-e ǀgoan xa ǂoaǃnâ.
1KI.18.6	Tsî kha ge ǃhūba ǁîkha ǃnâ ge ǀgora, ǁîba kha nî ǃgûǃnâse; Axab ge ǀgui daoba ǀguri ge ǃgû, tsî Obadjab ge ǀgui daoba ǀguri ge ǃgû.
1KI.18.7	Tsî Obadjab daob ai hâ hîa, mû, ob ge Eliaba ǁîba ge ǃoa; tsî ǁîba ǂan tsîb ge ais âb ai ǁnā tsî: Ti ǀhonkhoe Eliatsa satsa? ti ge mî.
1KI.18.8	Ob ge: ǁÎ ta ge, ti ge mî; ǃgû îts sa ǀhonkhoeba: Mû, Eliab ge nēpa hâ, ti mîba.
1KI.18.9	Xaweb ge ǁîba ge mî: Tare-e ta ǁore hâ, ots ra sa ǃgāta Axab ǃomǁae mā, ǃgam teb nîga?
1KI.18.11	Tsî nēsits ge satsa: ǃGû îts sa ǀhonkhoeba sī mîba: Mû, Eliab ge nēpa hâ, ti ra mî.
1KI.18.13	Mîbahe tamats kha hâ, ti ǀhonkhoetsa, tita ge dīna, Isebels ge ǃKhūb di kēbo-aoga ǃgam ǃnubai? Mati ta ge ǃKhūb di kēbo-aogu xa ǀguikaidisi aoga sâu ǃkhaisa, mâ korodisi aogu hoagu ǀgui ǁhoab ǃnâ, tsî mati ta ǁîga pere-i tsî ǁgam-i tsîna ge ǂhomibasa?
1KI.18.14	Tsî nēsits ra mî: ǃGû îts sa ǀhonkhoeba sī mîba: Mû, Eliab ge nēpa hâ. Ob ge ǁîba nî ǃgam te.
1KI.18.16	ǃNubaib ge Obadjaba Axaba ǃgûǃoa tsî ǁî ǃkhaisa ge mîba bi; ob ge Axaba Eliaba ge ǃgûǃoa.
1KI.18.20	Nētib ge Axaba Israeli ôan hoan ǃnâ sî tsî kēbo-aoga ge ǀhaoǀhao Karmelǃhommi ai.
1KI.18.22	ǃNubaib ge Eliaba ǁaes ǃoa ge mî: Tita ge ǀguri ǃKhūb di kēbo-aose ge ǃgau, tsî Baali di kēbo-aogu ge hakakaidisi tsî korodisi aose hâ.
1KI.18.23	Î ge ǁnâi ǀgam ǁgōkha māhe, î gu ǁîga ǀgui ǁgōba ǁhûiǂuibasen, î gu ǁîba ǃâdi ǃnâ ǁhāǃā tsî ǀaen ai ǁgui bi, xawe a gu tā ǀae-e ǁîb ǃnaga khau; o ta ge tita nau ǁgōba ǁāǁā tsî nî ǀaen ai ǁgui bi tsî ǀae-e ǁîb ǃnaga khau tide.
1KI.18.24	ǁNāǃnubai go sago sadu di eloba ǂgaiǀî, î ta tita ǃKhūb di ǀonsa ǂgaiǀî; tsî ǁnā Elob, ǀae-i ǀkha ga ǃereammi, ǁîb ge nî Elo. Os ge ǁaes hoasa ǃeream tsî: Nē mîs ge a ǃgâi, ti ge mî.
1KI.18.25	Ob ge Eliaba Baali di kēbo-aogu ǃoa ge mî: Sago ǀgui ǁgōba ǃkhōǂuibasen, î go ǁîba aibe ǁāǁā, sago ge a ǂgui xuige; î go ǀons sago elob disa ǂgaiǀî, î go ǁîb ǃnaga tā ǀae-e khau.
1KI.18.26	O gu ge ǁnā ǁgōb, ǁîb xa gu ge māheba ū tsî ǁîba ge ǁāǁā tsî Baali di ǀonsa ge ǂgaiǀî, ǁgoasa xu tsēǃgâǁaeb kōse, mî raǃâ: O Baaltse, ǃeream ge re! Xawe dom-i tsî ǃereamao-i xare-i ge ǀkhai ge i; o gu ge altars hîa gu ge dīsǀî ge uri.
1KI.18.27	Tsî i ge tsēǃgâǁaeb ai ge ī, Eliab ǁîna ǃhō tsî ra mîsa: ǃGari dommi ǀkha ǂgai, elob kom xaweo; ǀnîsib ra ǂâiǂâisen, ǀnîsib ge dīxū-e ūhâ, ǀnîsib ge daob ai hâ, ǀnîsib ge ǁom hâ; îb ǃnoaǂkhai.
1KI.18.28	O gu ge ǃgari dommi ǀkha ǂgai tsî ǁîgu di ǁnaetiba ǃoa, gôadi tsî ǁhâigôadi tsîdi ǀkha gere ǃgaosen, ǀaoǂnâ gu ges kōse.
1KI.18.30	ǃNubaib ge Eliaba ǁaes hoasa ǃoa: Î du tita ǀgū, ti ge mî. Os ge ǁaes hoasa ǁîba ge ǀgū; ob ge ǃKhūb di altars khôakākāhe hâsa ge ǂuruǂuru.
1KI.18.32	Tsîb ge ǁnā ǀuidi ǀkha altarsa ǃKhūb di ǀons ǃnâ ge ǂnubi; ǁnās khaoǃgâb ge altars ǂnamipe ā-e ge khao, ǀgam ǀguirora ǃkhom-i dira kōse hara-e.
1KI.18.33	Tsîb ge ǀaena ge ǁāǁā tsî ǁgōba ǃâdi ǃnâ ǁhāǃā tsî ǀaen ai ge ǁgui bi.
1KI.18.34	Tsîb ge ge mî: Haka soade ǁgam-i ǀkha ǀoaǀoa î du khauǁguibas ai tsî ǀaen ai ǁhō. Tsîb ge: ǀGamǁî ǃnās ai ǁîsa dī! ti ge mî. On ge ǀgamǁî ǃnās ai ge dī. Tsîb ge: ǃNonaǁî ǃnās ai ǁîsa dī! ti ge mî. On ge ǃnonaǁî ǃnās ai ge dī.
1KI.18.35	ǁGam-i ge altarsa dâuǂnamipes kōse; tsî āb onab ge ǁgam-i ǀkha ge ǀoaǀoa.
1KI.18.36	Tsî i ge ge ī, ǂûǁguibas ra ǁguibahe hîab ge kēbo-aob Eliaba ǀgū tsî mîsa: ǃKhūtse, Abrahammi, Isaki tsî Israeli di Elotse, as nētsē ǂansa, sats Israeli ǃnâ a Elo tsî tita a sa ǃgā tsî nēn hoana ta sa mîs ǃoa goro dī ǃkhaisa.
1KI.18.37	ǃEream te re, ǃKhūtse, ǃeream te re, îs nē ǁaesa ǂanǃā, sats ǃKhūts a ǁnā Elo ǃkhaisa tsî sats go ǁîn di ǂgaoba ǁkhaedawa ǃkhaisa.
1KI.18.39	Tsî ǁaes hoas ge ǁnāsa mûo, on ge aidi ân ai ǁnā tsî: ǃKhūb a Elo, ǃKhūb a Elo, ti ge mî.
1KI.18.41	ǁNās khaoǃgâb ge Eliaba Axab ǃoa ge mî: ǃApa, ǂû îts ā, ǀō-i ge hâ, ama kai ǀapib di khami tsâ-e.
1KI.18.43	tsî ǃgāb âb ǃoa: ǃGûǃapa îts huribǀî ǂui, ti ge mî. ǃNubaib ge ǃgûǃapa tsî ǂui tsî: Xū-i ge a ǀkhai, ti ge mî. ǁGoasib ge: ǁKhawa ǃgûsī re hû ǃnādi kōse, ti ge mî.
1KI.18.44	Tsî i ge hûǁî ǃnās ai ge ī, ob ge: Mû, ǂkhari ǀnanuro-i, khoeb ǃommi khami kōro-i ra ǂoaxa huriba xu, ti ge mî. Ob ge ǁîba ge mî: ǃGûǃapa îts Axaba sī mîba: ǂGāǃao îts ǁgôaxa, îts tā ǀapib xa ǀhapeǀhapehe.
1KI.18.45	Tsî i ge ǁnāsan ra dī hîa ge ī, ǀhommi ge ǀnanudi tsî ǂoab xa ǂnū ǃkhaisa, tsî kai ǀapi-i ge ge hā; tsî Axab ge ǃnaribē tsî Jesreels ǃoa ge ǃnari.
1KI.18.46	Tsî ǃKhūb di ǃommi ge Eliab ǂama ge hâ i, ob ge kamanab âba ǃgae tsî Axab di ais aiǃâ ge ǃkhoe, Jesreels tawab ge sīs kōse.
1KI.19.2	ǃNubais ge Isebelsa sîsabeba ge sî Eliab ǁgā, mîb nîse: A gu eloga nēti dī-ū te, î gu ǁnāti dīǀaro te, amase ta ge tita ǁari nē ǁaeb ǁkhāb ai sa ǀomsa mâb hoab âgu di ǀoms khami nîra dī.
1KI.19.3	Tsî ǁnāsab ge mûo, ob ge khâi tsî ge ǃgû ǁîb di ûib ǃaroma tsî ge sī Bersebas, Judab ǃnâ hâs tawa; tsîb ge ǃgāb âba ǁnāpa ge ǁnāxū.
1KI.19.5	Tsî ǁgoe tsîb ge xaubehai-i ǃgao ge ǁom; tsî mû, o i ge ǀhomǃgā-e ǁîba tsâǀkhā tsî ge mîǀî bi: Khâi îts ǂû.
1KI.19.6	Tsî kōkhâib ge, mû, o i ge ampere-i, ǂnomdi ai ǁganhe hâ-i tsî ǁgam-i xa ǀoa hâ xapa-i tsîna ǁîb di danaǂam ge mâ i; ob ge ǂû tsî ā tsî ǁkhawa sī ge ǁgoe.
1KI.19.7	Tsî ǀhomǃgāb ǃKhūb dib ge ǁkhawa ǀgamǁî ǃnās ai hā tsî tsâǀkhā bi tsî ge mî: Khâi îts ǂû, daob xats nî ǃnūbahe xuige.
1KI.19.9	Tsîb ge ǁnāpa ǁhoa-i ǃnâ ǂgâ tsî ǁnāpa sī ge hâǁgoa. Tsî mû, mîs ǃKhūb dis ge ǁîba hāba tsî: Tare-ets ra nēpa dī, Eliatse? ti ge mî.
1KI.19.13	Tsî i ge ge ī, Eliab ge ǁî-e ǁnâuo, ob ge ais âba ǁîb di anaǂamsarab ǀkha ǃgū-ai tsî ǂoa tsî ǁhoab di ams ǃnâ sī ge mâ. Tsî mû, ob ge domma ǁîb tawa ge hā: Tare-ets ra nēpa dī, Eliatse? ti ra mîba.
1KI.19.17	Tsî i ge nîra ī, Jehub ǁnā-i, Hasaeli di gôaba xu ga ûi-e nî ǃgam ǃkhaisa; tsî Jehub di gôaba xu ga ûi-eb ge Elisaba nîra ǃgam.
1KI.19.18	Tsî tita ge Israeli ǃnâ hûǀoadisina ge ǃgau, ǁgoadi hoadi, hîa Baali aiǃâ ǃhon tamadi tsî ams hoas, hîa ǁîba ǁoa tamasa.
1KI.19.19	Ob ge ǁnāpa xu ǃgû tsî Elisaba ge sī hō, Safati ôab, hîa ra ǃhūǃgaoba disiǀgamǀa ǃnaogu di gomagu, ǁîb aiǃâ ra ǂgaegu ǀkha, tsî ǁîb ge disiǀgamǀaǁîkha tawa ge hâ i; ob ge Eliaba ǁîb ǃoa ǃgû tsî anaǂamxūb âba ǁîb ai ge ao.
1KI.19.21	Ob ge ǁîb khaoǃgâba xu oa tsî ǀgui ǃnaob di gomakha ū tsî ǁîkha ge ǂā tsî goman di sîsenūxūn ǀkhab ge ǁîkha ǁgan-e ge sâi tsî ǁî-e ǁaesa ge mā, on ge ge ǂû. ǁNās khaoǃgâb ge khâi tsî Eliaba sao tsî ǁîba gere ǃoaba.
1KI.20.1	Tsî Benhadadi, Siriab di gao-aob, ge ǀgaib âb hoaba ge ǀhaoǀhao; tsî ǃnonadisiǀgamǀa gao-aogu ge ǁîb ǀkha ge hâ i, tsî hān tsî kunidi tsîna; tsîb ge ǃapa tsî Samariasa xāǂgā tsî ǁîsa ge ǃkhamū.
1KI.20.2	Tsîb ge sîsabega ge sî Axab, Israeli di gao-aob ǃoa ǃās ǃnâ.
1KI.20.3	Tsîb ge ge mîba kai bi: Nētib ra Benhadada mî: Sa ǀhaiǀurib tsî sa ǃhuniǀurib tsîkha ge a ti; tsî sa hoan xa îsa taradi tsî ǁkhāti ǀgôan tsîn ge a ti.
1KI.20.4	Ob ge Israeli di gao-aoba ǃeream tsî ge mî: Sa mîs ǃoa, ti ǀhonkhoe gao-aotse, tita ge a sa, ū ta hân hoan ǀkha.
1KI.20.5	ǁNās khaoǃgâ gu ge sîsabega ǁkhawa hā tsî ge mî: Nētib ra Benhadada mî: Tita ge sa ǃoa sî tsî ge mî: Sa ǀhaiǀurib tsî sa ǃhuniǀurib tsî sa taradi tsî sa ǀgôan tsînats ge tita nî mā;
1KI.20.6	xawe ǁari nē ǁaeb ǁkhāb ai ta ge ti ǃgāga sa ǃoa nî sî, î gu sa ommi tsî sa ǃgāgu di omgu tsîga ôaǃnâ; o i ge nî ī, sa mûǁae a turaxan hoana gu nî ǁîgu di ǃomǁaeb ǃnâ ǁgui tsî ǁîna nî ūbē ǃkhaisa.
1KI.20.8	On ge kaigu hoagu tsî ǁaes hoas tsîna ǁîb ǃoa ge mî: Tā ǁnâuǀnam, îts tā mā-am.
1KI.20.9	ǁNā-amagab ge Benhadadi di sîsabegu ǃoa ge mî: Ti ǀhonkhoe gao-aoba mîba: ǂGuro ǃnās aits ǁîn ǂama sa ǃgāta ǃoa go sîn hoana ta ge nî dī, xawe nē ǃkhaisa ta ge a dī ǁoa. O gu ge sîsabega ǃgû tsî ǃereamsa ge ūsība bi.
1KI.20.10	Ob ge Benhadada ǁîb ǃoa sî tsî ge mî: Eloga a gu nēti dī-ū te, î gu ǁnāti dīǀaro te, Samarias di tsarab ga ǃomǃnābǀoab ǁnā ǁaes, ti dāǃharode ra saos hoas dide ǂâubao.
1KI.20.11	Ob ge Israeli gao-aoba ǃeream tsî ge mî: Mîba bi: ǃGaesen ra-e a-i tā koasen, oresen ra-i axase.
1KI.20.12	Tsî i ge ge ī, nē mîsab ge tentomdi ǃnâb ra gao-aogu ǀkha ā hîa ǁnâuo, ob ge ǃgāgu âb ǃoa ge mî: ǂHomisen. O gu ge ǃās ǃoagu ge ǂhomisen.
1KI.20.13	Tsî mû, kēbo-ao-i ge Axab, Israeli gao-aob tawa dāhā tsî ge mî: Nētib ra ǃKhūba mî: Mûts go nē kai ǂguiba? Mû, tita ge ǁîna nētsē sa ǃomǁae nî mā, sats nî ǂanga, tita a ǃKhū ǃkhaisa.
1KI.20.14	Ob ge Axaba: Tari-e xu? ti ge mî. Ob ge ǁîba ge mî: Nētib ra ǃKhūba mî: ǀGôagu ǃhūǃâdi ǂamkhoegu diga xu. Ob ge: Tari-e nî tsoatsoa ǃkhamma? ti ge mî. Ob ge: Sats, ti ge mî.
1KI.20.15	ǃNubaib ge ǀgôagu ǃhūǃâdi ǂamkhoegu diga ge ǃgôa, tsî gu ge ǀgamkaidisiǃnonadisiǀgamǀa ge i; tsî ǁîgu khaoǃgâb ge ǁaes hoas Israeli ôan hoan disa ge ǃgôa, hûǀoadisise.
1KI.20.16	Tsîn ge tsēǃgâǁaeb ai ge ǂoa. Ob ge Benhadada ge ākhanu hâ i tentomdi ǃnâ ǁîb tsî gao-aogu tsîga, ǁnā ǃnonadisiǀgamǀa gao-aogu, ǁîba ge huiga.
1KI.20.17	Tsî ǀgôagu ǃhūǃâdi ǂamkhoegu digu ge aibe ge ǂoa. Ob ge Benhadada ǀnîga ge sîǂui, tsî gu ge ǂhôa bi tsî: Samariasa xu gu ge khoega ge ǃgûǂoa, ti ge mî.
1KI.20.18	Ob ge ǁîba: ǂKhîb ǃoas ka ǁîgu go ǂoasao, o ûitsamase ǁîga ǃkhō; tsî ǃkhammi ǃoas ka, ǁîgu go ǂoasao, o ûitsamase ǁîga ǃkhō, ti ge mî.
1KI.20.19	Tsî nē ǂkham khoegu ǃhūǃâdi ǂamkhoegu digu ge ǃāsa xu ǂoao, tsî ǂnubis, ǁîga ra saos ona,
1KI.20.20	ob ge mâb hoab âga ǁîb di khoeba ge ǂnau, o gu ge Siriaǁîga ge ǁhâ, tsî Israeli ge ǁîga ge sauruǃgon; xawe Benhadadi, Siriab di gao-aob, ge hā-i ai ge ûiǂoa ǀnî ǃgapi-aogu ǀkha.
1KI.20.21	Ob ge Israeli gao-aoba ǂoa tsî hān tsî kunidi tsîna ge ǂnau, Siriaǁînab ge kaise ǂnaus kōse.
1KI.20.23	ǃGāgu Siriab gao-aob digu ge ǁîb ǃoa mî xui-ao: ǁÎn di elogu ge a ǃhomgu di elo, ǁnā-amaga gu ge sige go ǀgaidā; xawe amase a da ǁîna ǂgās ai ǃkhamū, o da ge ǁîna nî ǀgaidā.
1KI.20.24	ǁNā-amaga nē ǃkhaisa dī: Gao-aoga dībē, mâb hoaba ǁîb di ǃkhaisa xu, îts ǃhūǃkhōmâi-aoga ǁîgu di ǃās ǃnâ mâi.
1KI.20.25	Tsî satsa îts ǂnubi-e ǃgôabasen, ǁnā ǂnubis, satsa xu ge ǁnāǁgôas khami kō-e, tsî hān, ǁnā hān ge kō i khami, tsî kunide, ǁnā kunidi ge kō i khami, î ge ǂgās ai ǁîna ǃkhamū, ise ge sige ǁîna ǀgaidā tide ǃkhaisa. Ob ge dommi âga ǁnâu tsî ǁnāti ge dī.
1KI.20.26	Tsî i ge ǁkhawahās kurib dis ǀkha ge ī, Benhadadi Siriaǁîna ge kōǃgâ ǃkhaisa; tsîb ge Afeks ǃoa ge ǃapa, Israelab nî ǃkhamūga.
1KI.20.27	Tsî Israeli ôan on ge kōǃgâhe tsî ǂûxūna ge māhe, tsî ûixūna ūhâsen ge ǁîna ge ǃgûǃoa; tsî Israeli ôan ge ǁîn ǃoa-ai ge ǁgoe, ǀgam ǃâra pirin dira ase, xawe Siriaǁîn ge ǃhūba ge ǀoaǀoa.
1KI.20.28	O i ge Elob ao-e dāhā tsî Israeli gao-aob ǃoa ge mî: Nētib ra ǃKhūba mî: Siriaǁîn ge ge mî, ǃKhūb ge a ǃhomgu di elo, tsîb ge ǂgādi di elo tamaba, ǁnā-amaga ta ge tita nē kai ǂguiba sa ǃomǁae nîra mā, ǂan du nîga, tita a ǃKhū ǃkhaisa.
1KI.20.29	Tsî nēn ge naun ǃoa-ai ge ǁgoe i hû tsēde; tsî i ge hûǁî tsēs ai ge ī, ǃkhams ge tsoatsoahe ǃkhaisa; tsî Israeli ôan ge Siriaǁîn xa ǀguikaidisiǀoadisi ǀnūǃgû-aoga ge ǂnau ǀgui tsēs ai.
1KI.20.30	Tsî ǃgau ge gu ge Afeks ǃoa ge ǁhâ ǃās ǃnâ, tsî ǂnubiǂgoab ge ǀgamdisihûǀaǀoadisi khoegu hîa ge ǃgaugu ai ge ǁnā; tsî Benhadadi on ge ǁhâ tsî ǃās ǃnâ ge sī, nē ǃnā-omsa xu nau ǃnā-omsa ǃoa ra ǁhâmase.
1KI.20.31	ǃNubai gu ge ǃgāgu âba ǁîb ǃoa ge mî: Kō, sige ge ge ǁnâu, Israeli gao-aogu a ǀkhomxa gao-ao ǃkhaisa; î ge ǁnâi ǁhōga ǃgaesen sage di kamanagu ai tsî tsuriba sage di danadi ai, î ge Israeli gao-aob ǃoa ǂoa; ǀnîsib ge sa ǀomsa nî ûi kai.
1KI.20.32	ǁGoasi gu ge ǁhōga ge ǃgaesen ǁîgu di kamanagu ai tsî tsuriba ǁîgu di danadi ai tsî gao-aob tawa sī tsî ge mî: Sa ǃgāb Benhadadi ra mî: As ti ǀomsa ûi re. Ob ge: Ganupeb kha a ûitsama? ǁÎb ge a ti ǃgâ, ti ge mî.
1KI.20.33	O gu ge aoga ǂōrisase ǃgaoǃgâ tsî ǃhaese ǁîb xas ase ū tsî: Sa ǃgâsab Benhadadi ge a ǁî, ti ge mî. Ob ge: Sī î go ūhā bi, ti ge mî. Ob ge Benhadada ǁîb tawa ge ǂoaxa, tsîb ge ǁîba kunis ai ge ǃapa kai.
1KI.20.34	Tsîb ge ǁîb ǃoa ge mî: ǁNā ǃādi sa îb ge ti îba xu ūdi, ǁîde ta ge ǁkhawa nî mā, îts daoga dībasen Damaskus ǃnâ, ti îb Samarias ǃnâ ge dī xase. Tsî tita ge, (tib ge Axaba ge mî) nē ǃgaeǀhao-i ǀkha nî ǃgû kai tsi. Nētib ge ǃgaeǀhao-e ǁîb ǀkha dī tsî ge xū bi.
1KI.20.35	ǃNubai i ge ao-i kēbo-aogu ôagu di-e ǁîb di horesab ǃoa ǃKhūb di mîsa xu: ǂNau te re! ti ge mî. Xaweb ge aoba ǁîba ǂnausa ge ǂkhā.
1KI.20.37	ǁNās khaoǃgâb ge ǀnî aoba hō tsî ǁîb ǃoa: ǂNau te re! ti ge mî. Tsî nē aob ge ǁîba ge ǂnau tsî ge ǂnauǁhū bi.
1KI.20.38	ǃNubaib ge kēbo-aoba ǃgû tsî gao-aob aiǃâ daob ǃnâ sī ge mâ; tsîb ge tsaob ǀkha tsoro tsî ge ǀkharaǀkharasen, ǁîb di mûra tawa.
1KI.20.40	Tsî i ge ge ī, sa ǃgāta nēpa tsî naupa a dīxūxa hîab ge a ǀkhai. ǃNubaib ge Israeli di gao-aoba ǁîb ǃoa: Nēs ge a sa ǀgoraǃgâ; sats ǂûts ge ǁîsa go ǀgoraǃgâ, ti ge mî.
1KI.20.41	ǃNubaib ge ǃhae tsî tsaoba ge ūǁnâ ǁîb di mûra xu; ob ge Israeli di gao-aoba ǁîba ge mûǂan, kēbo-aogu di ǀguib a ǃkhaisa.
1KI.20.42	Ob ge ǁîb ǃoa ge mî: Nētib ra ǃKhūba mî: ǁNā aob, tita ge ǀâxarebats sa ǃomma xu go ǃgû kai ǃkhais ǃaromas ge sa ǀomsa ǁîb ǀoms di amǃnâs ai nîra hâ tsî sa ǁaesa ǁîb di ǁaes di amǃnâs ai.
1KI.20.43	Ob ge Israeli di gao-aoba ǃan tsî ǁaixa hâse ǁîb di ommi ǃoa ǁaru tsî Samarias tawa ge sī.
1KI.21.1	Tsî i ge nē ǃnaeǃkhaidi khaoǃgâ ge ī, Naboti, Jesreelǁîb ge ǂauxûiǂûǃhanaba ge ūhâ i Jesreels ǃnâ, Axab, Samarias gao-aob di î-ommi tawa ǁgoeba.
1KI.21.2	ǁNā-amagab ge Axaba Naboti ǃoa ǃhoa tsî ge mî: Sa ǂauxûiǂûǃhanaba mā te, îb ǂgāxūn di ǃhanase ība te, ti ommab a ǀgū amaga; o ta ge ǁîb xa a ǃgâi ǂauxûiǂûǃhana-e nî mā tsi; tsî sa mûǁae i ga ǃgâio, o ta ge ǁîb di ǀgausa marin ǃnâ nî mā tsi.
1KI.21.3	Xawe Naboti ge Axab ǃoa ge mî: Tā ta ǃKhūb xa ǁîsa ībahe, ti îgu di ǀumisa ta nî satsa mā ǃkhaisa.
1KI.21.4	ǃNubaib ge Axaba ommi âb ǃnâ ge ǁarusī ǃan tsî ǁaixa hâse Naboti, Jesreelǁîb di mîs hîab ge ǃhoa tsî: Ti îgu di ǀumisa ta ge mā tsi tide, ti mîs ǃaroma. Ob ge kharob âb ai ǁgoe tsî ais âba unu tsî pere-i xa ǂû tama ge hâ i.
1KI.21.5	Os ge Isebels, ǁîb di tarasa, ǁîb tawa hā tsî ǁîb ǃoa ge mî: Tarexasa gagas âts ǃan hâ tsî pereǂû tamats hâsa?
1KI.21.6	Ob ge ǁîba ǁîs ǃoa ge mî: Naboti, Jesreelǁîb ǀkha ǃhoa tsî ta ge ǁîb ǃoa: Sa ǂauxûiǂûǃhanaba mā te marin ama, ǃgâibahets kao, o ta ge ǀkhara ǂauxûiǂûǃhanaba ǁîb di amǃnâs ai nî mā tsî, ti ge mî, xaweb ge: Ti ǂauxûiǂûǃhanaba ta ge mā tsi tide, ti ge mî.
1KI.21.7	ǃNubais ge Isebels, taras âba ǁîb ǃoa ge mî: Tsî satsa kha nē ǀgaus ai Israeli ǂama ra gaotsa? Khâi îts pere-e ǂû, îb sa ǂgaoba ǃgâiaǂgaoxa; tita ge ǂauxûiǂûǃhanab Naboti, Jesreelǁîb diba nî mā tsi.
1KI.21.8	Os ge ǁîsa Axab di ǀons ǃnâ sîǂkhanide xoa tsî ǁîde ǁîb di ǀkhunuǂnûidas ǀkha ge ǀgaiǀgai, tsîs ge ǁnā ǂkhanide kaigu ǃoa tsî ǀgapiǃgôahesagu ǁnā ǃās ǃnâ Naboti ǀkha ǁan hâgu ǃoa ge sî.
1KI.21.9	Tsîs ge ǁnā sîǂkhanidi ǃnâ xoa tsî ge mî: ǂÛtamahâsa ǂgaiǂui î go Nabota khoen ǁaegu hoan nî mû bise ǂnû kai.
1KI.21.11	O gu ge aogu kaigu tsî ǀgapiǃgôahesagu, ǁîb di ǃās ǃnâ ǁan hâga ǁnāti ge dī, Isebels ge ǁîga ǃoa xoa khami.
1KI.21.12	O gu ge ǂûtamahâsa ge ǂgaiǂui, tsî gu ge Nabota khoen ǃnâ ǀgapi ǃkhais ai ge ǂnûi.
1KI.21.13	ǁGoasi kha ge ǀgam khoekha, Beliali ôakha ge hā, tsî kha ge ǁîb ǃoa-ai ge ǂnû; tsî Beliali ôakha ge Naboti ǃoagu khoen aiǃâ ge ǀhûǀguitimî: Naboti ge Elob tsî gao-aob tsîkha go ǃkhāǃkhā. O gu ge ǁîba ǃās ǃauga ǂgaeǂguiǂui tsî ge ǀuiǁhomǃan bi.
1KI.21.14	ǁNās khaoǃgâ gu ge Isebels ǃoa ge haisi Naboti ge ǀuiǁhomhe tsî go ǁō, ti.
1KI.21.15	Tsî Isebels ge ǁnâu Naboti ǀuiǁhomhe tsî ǁō hâ ǃkhaisa, os ge Isebelsa Axab ǃoa ge mî: Khâi îts ū Naboti, Jesreelǁîb di ǂauxûiǂûǃhanab, marin ama mā tsis tsînab ge ǂkhāba, Naboti ûitsama tama tsîb ǁō hâ xuige.
1KI.21.16	Tsî Axab ge Naboti ǁō hâ ǃkhaisa ǁnâuo, ob ge ge khâi, Naboti, Jesreelǁîb di ǂauxûiǂûǃhanab ǃoa ǁgôa tsîb nî ǁîba ūbasense.
1KI.21.17	ǁNāǃnubais ge ǃKhūb di mîsa Eliab, Tisbeǁîb ǃoa ge hā:
1KI.21.18	Khâi î ǁgôa îts Axab, Israeli di gao-aob, Samarias ǃnâ hâba ǃgûǃoa; mû, ǁîb ge Naboti di ǂauxûiǂûǃhanab ǃnâ hâ, ǁîb ǃoab go ūbasen ib nîse ǁgôaba.
1KI.21.20	Ob ge Axaba Eliab ǃoa ge mî: Hō tets go, ti khākhoetse? Ob ge ǁîba ge ǃeream: Tita ge go hō tsi, ǁî aitsamats go ǁamaxūsen tsî ǃKhūb mûǁae ǂkhabase a dī xui-ao.
1KI.21.25	ǀNîb ge ge ǀkhai i, Axab khami ge ǁamaxūsen hâ iba, ǃKhūb mûǁae a ǂkhabanab nî dīse, Isebels, taras âb xa dī kaihe tsî.
1KI.21.26	Tsîb ge kaise ǁgaisise gere dī, ǁgôatsuiǁgoa-eloga ra saoǃâ, ǁnā xūn Amorǁîn din, Elob ge Israeli ôan di ais aiǃâba xu ūn hâna xu doeǁgaǂuin khami.
1KI.21.27	Tsî i ge ge ī, Axab ge nē mîde ǁnâuo, ob ge saran âba ǀkhau tsî ǀkhāb âb ai ǁhō-e ana tsî ǂûtama ge hâ i; tsîb ge ǁkhāti ǁhōb ǃnâ ge ǁgoe tsî ǂause gere ǃgû.
1KI.21.28	Os ge mîs ǃKhūb disa Eliab, Tisbeǁîba ge hāba, mî rase:
1KI.21.29	Mûts go xare, matib ra Axaba ti ais aiǃâ ǃgamǃgamsen ǃkhaisa? Ti ais aiǃâb ta ǃgamǃgamsen amaga ta ge tita ǁnā ǂkhababa ǁîb di tsēdi ǃnâ hā kai tide; xawe ǁîb di ôab di tsēdi ǃnâ ta ge tita ǁnā ǂkhababa ǁîb di ommi ǂama nîra hā kai.
1KI.22.1	Tsî i ge ǃnona kuriga ǃnōsa ge i, tsî toro-i xare-i ge Siriaǁîn tsî Israelǁîn ǁaegu ge hâ tama hâ i.
1KI.22.5	ǃAruǀîb ge Josafata Israeli di gao-aob ǃoa: Îts ǁnâi nētsē ǃKhūb di mîsa dî re! ti ge mî.
1KI.22.6	ǃNubaib ge Israeli di gao-aoba kēbo-aogu hoaga, hakakaidisi aoga ǀhaoǀhao tsî ǁîgu ǃoa ge mî: Ramot-Gileads ǃoa ǃgû tsî ta kha ǁîsa nî ǃkhamū? ǀÛ ta nî ǁîsa? O gu ge ge mî: ǃApa, ǃKhūb ge ǁîsa gao-aots ǃomǁae nîra mā xuige.
1KI.22.8	Ob ge Israeli di gao-aoba Josafati ǃoa ge mî: ǀNî aob ge hâ, ǁîba xub ga ǃKhūba dîheba; xawe ta ge ǁkhan bi hâ, tita xab ǃgâi-i xare-e kēbo tama tsî ǂkhabab ǀguibab ra kēbo xui-ao. ǁNāb ge Mikajab Jimlab ôaba. Ob ge Josafata: Tā îts gao-aotsa ǁnāti mî, ti ge mî.
1KI.22.9	ǁGoasib ge Israeli di gao-aoba omǃnāb di ǃoabasabeba ǂgai tsî ǁîb ǃoa ge mî: ǃHaese Mikajab, Jimlab ôaba ūhā.
1KI.22.10	Tsî Israeli di gao-aob tsî Josafati, Judab di gao-aob tsîkha ge tronra âkha ai ge ǂnôa i, gao-aosi sarana anasen hâǃâ, ǁnā ǂhaba ǃkhais Samarias di ǁāb tawa hâs ai, tsî kēbo-aogu hoagu ge ǁîkha aiǃâ gere kēbo.
1KI.22.11	Tsî Sedekiab, Kenaanab ôab ge ǂnūǀuriǁnâkha dībasen tsî ge mî: Nētib ra ǃKhūba mî: Nēkha ǀkhats ge Siriaǁîna nî ǃkhā, ǁînats nî hoaragase hîkākās kōse.
1KI.22.12	Tsî kēbo-aogu hoagu ge ǁnāti kēbo tsî ge mî: ǃGû Ramot-Gileads ǃoa, ots ge nîra ǃgâiǃgâ, ǃKhūb ge ǁîna gao-aots ǃomǁae nîra mā xuige.
1KI.22.13	Tsî sîsabeb, hîa Mikajaba nî ǂgaise ge ǃgûb ge ǁîb ǃoa ge mî: Kō re, kēbo-aogu di mîdi ge ǀgui ams ǀguisa xus khami gao-aoba a ǃgâiba; as ǁnâi sa mîs ona ī, ǀguib âgu di mîs ī xase, îts ǃgâiba ǃhoa re.
1KI.22.14	Xawe Mikajab ge ge mî: ǃKhūb a ûitsama ǃkhais ao ta ge tita ǃKhūb ga mîba tena nî ǃhoa.
1KI.22.15	Tsî gao-aob tawab ge hāo, ob ge gao-aoba ǁîb ǃoa ge mî: Mikajatse, ǃgû ge nî Ramot-Gileads ǃoa, ǃkhamū si ge nîse, tamas ka io, ǀû ge nî ǁî ǃkhaisa? Ob ge ǁîb ǃoa ge mî: ǃGû, ots ge nîra ǃgâiǃgâ, ǃKhūb ge ǁîna gao-aots ǃomǁae nîra mā xuige.
1KI.22.16	Ob ge gao-aoba ǁîb ǃoa ge mî: Matikō ǃnāde ta kha nî nūba tsi, ǃKhūb di ǀons ǃnâts ǀnî xū-e tiǀî ǃhoa tide ǃkhaisa; amab ǀguiba?
1KI.22.17	Ob ge ge mî: Tita ge Israeli hoaba ǃhomgu ai ǀgaruǀgaruhe hâse ge mû, gūn, hîa ǃûi-ao-e ūhâ tama hân axase. Ob ge ǃKhūba ge mî: Nēn ge ǀhonkhoe-e ūhâ tama hâ; a-i mâ-i hoa-e ǁî-i di ommi ǃoa ǁkhawa ǂkhîb ǃnâ oa.
1KI.22.20	Ob ge ǃKhūba ge mî: Tari-e kha Axaba nî ǃhoadan, ǃapa tsîb nî Ramot-Gileads tawa ǁnāse? Ob ge ǀguiba nēti tsî nauba ǁnāti ge mî.
1KI.22.23	Tsî nēsi mû, ǃKhūb ge ǂhumi gaga-e nē kēbo-aogu sagu hoagu di ams ǃnâ go mā; tsî ǃKhūb ge ǂkhababa sats ǂama go ǃhoa.
1KI.22.24	ǃNubaib ge Sedekiab, Kenaanab ôaba, dāsī tsî Mikajaba xōb ai ǁapu tsî ge mî: Mâ daoba-ūb kha ǃKhūb di Gagaba tita xu go ǂoa, satsab nî ǃhoaǀîse?
1KI.22.25	Ob ge Mikajaba ge mî: Kō, sats ge ǁî ǃkhaisa nîra mû, nē ǃnā-omsa xu nau ǃnā-oms ǃoats ga ǃgû ǃnubai, gaugausents nîga.
1KI.22.26	Ob ge Israeli di gao-aoba ge mî: Mikajaba ū îts ǁîba ǁkhawa Amonni, ǃās di ǂamsab ǃoa ūsī tsî Joab, gao-aob ôab ǃoa,
1KI.22.27	îts mî: Nētib ra gao-aoba mî: Nēba ǂnûi ǃkhō-oms ǃnâ î ǁîba ǂōǂōsib di pereba ǂûsi tsî ǂōǂōsib di ǁgam-e āsi, ǂkhîb ǀkha ta nî oahās kōse.
1KI.22.28	Ob ge Mikajaba ge mî: ǂKhîb ǀkhats ga satsa oahāo, ob ge ǃKhūba tita xu ǃhoa tama hâ. Tsîb ge ǃaruǀî: ǁNâu ǁaedu hoado, ti ge mî.
1KI.22.29	Nēti kha ge Israeli di gao-aob tsî Josafati, Judab di gao-aob tsîkha Ramot-Gileads ǃoa ge ǃgû.
1KI.22.30	Tsî Israeli di gao-aob ge Josafati ǃoa ge mî: ǀKharati ǂgaeǂgāsen tsî ta ge ǃkhammi ǃnâ nî sī, xawe satsa sa sarana ǂgaeǂgā. Nētib ge Israeli di gao-aoba ǀkharati ǂgaeǂgāsen tsî ǃkhammi ǃnâ ge sī.
1KI.22.31	Tsî Siriab di gao-aob ge kunidi di ǂamsagu, ǁîgab ǃnonadisiǀgamǀase ūhâga mîmā tsî ge mî: ǂKharib kas, kaib kas hoasa go ge ǃkhamū tide, Israeli di gao-aob ǀguiba.
1KI.22.32	Tsî i ge ge ī, kunidi di ǂamsagu ge Josafata mûo, o gu ge: Amase, nēb kom Israeli di gao-ao-o, ti mî tsî ge ǁîba ǃgûǃoa, ǃkhamū bi nîse, xawe Josafati ge ge ǂgai.
1KI.22.33	O i ge ge ī, kunidi di ǂamsagu ge mûo, Israeli di gao-ao tamab a ǃkhaisa, o gu ge ǁîb khaoǃgâba xu ge oa.
1KI.22.34	ǃNubai i ge ǀgui khoeba ǀguiǃnâxasib âb ǃnâ ǁîb di khāsa ǂgaeǃnâ tsî Israeli di gao-aoba ǁkhaib ǁâsarab tsî ǃkhoas tsîra ǁaegu ge ǁkhâu. ǃNubaib ge doeǁga-aob âb ǃoa ge mî: Dawasen îts ǃkhamma xu ūǂui te, tsuihe ta go xuige.
1KI.22.35	Tsî ǃkhammi ge ǁnātsē ge ǀaro, tsî gao-aob ge kunis ǀkha Siriaǁîn ǃoa-ai ge mâhâhâ kaihe; tsîb ge ǃuia ge ǁō, tsî ǀaob ǀhapis dib ge kunis di ǃnāb ǃnâ gere dâu.
1KI.22.36	Tsî ǂgaiǂui-i ge, sores ra ǂgâ hîa, toroǂnubisa ge ǃganu: Mâ-i hoa-e a-i oa ǁî-i di ǃās ǃoa tsî mâ-i hoa-e ǁî-i di ǃhūb ǃoa, ti.
1KI.22.37	Nētib ge gao-aoba ǁō tsî Samarias ǃoa ge ūsīhe; tsîn ge gao-aoba Samarias tawa ge ǁkhō.
1KI.22.39	Tsî naun Axab ǃnaeǃkhaidi din tsîb ge dīn hoan tsî ǂkhoaǁgû-ommi, hîab ge kurub, tsî ǃādi, hîab ge ǂnubidi hoadi, ǁîn ge xoahe hâ ǃNaeǃkhaidi ǂkhanis Israeli gao-aogu dis ǃnâ.
1KI.22.42	Josafati ge ǃnonadisikoroǀa kurixa ge i, gao-ao kaib ge ǃnubai, tsîb ge ǀgamdisikoroǀa kuriga Jerusalems ǃnâ gere gaosîsen; tsî ǀons ǁîb îs dis ge Asuba ge i, Silhib ôasa.
1KI.22.43	Tsîb ge ǁîba ǁîb îb Asab di daob hoab ǃnâ gere tanisen, tsîb ge ǁîba xu ǂgō tama ge hâ i, ǃKhūb mûǁae a ǂhanuna ra dīse. Tsî ti ī xawe gu ge ǀgapiga dīǁnâhe tama ge hâ i; ganupes ge ǁaesa ǀgapigu ai gere ǁguiba tsî ǀanǀan.
1KI.22.45	Tsî nau ǃnaeǃkhaidi Josafati didi tsî ǀgaib hîab ge sîsenūb, tsî matib ge torodī ǃkhaisa, ǁî xūn ge xoahe hâ ǃNaeǃkhaidi ǂkhanis Judab gao-aogu dis ǃnâ.
1KI.22.48	Tsî Josafati ge Tarsis doe-omga ge kurubasen, ǃhuniǀurib ǂama Ofiri ǃoa nî ǃgûga, xawe gu ge ǃgû tama ge i, Esion-Gebers tawa gu ge khôaǂkhūhe hâ i amaga.
1KI.22.50	Tsî Josafati ge ǁō tsî ge ǁkhōhe ǁîb îgu tawa ǁîb îb Davib di ǃās ǃnâ; tsî ǁîb ôab Jorammi ge ǁîb di amǃnâs ai ge gao-ao kai.
2KI.1.4	ǁNā-amagab ra ǃKhūba nēti mî: ǁNā kharob, ǁîb aits go ǃapaba xuts ge ǁgôaxa tide, tsîts ge nîra ǁō. Tsî Eliab ge ge bē.
2KI.1.5	O gu ge sîsabega ǁkhawa ǁîb ǃoa ge hā; ǁgoasib ge ǁîba ǁîgu ǃoa ge mî: Matisa kha, o go ǁkhawa go hā?
2KI.1.6	O gu ge ǁîb ǃoa ge mî: Ao-i ge sige ǃoa tsî go mîǀî ge: ǃGû î go gao-aob, sago go sîb ǃoa oa î go ǁîba sī mîba: Nētib ra ǃKhūba mî: Israeli ǃnâ i Elo-e a ǀkhai ǃkhais ǃaromasa kha Baal-Sebub, Ekrons di elob ǃoats ra sîsa, dî kaits nîga? ǁNā-amagats ge ǁnā kharob, ǁîb aits go ǃapaba xu ǁgôaxa tide, tsîts ge nîra ǁō.
2KI.1.7	Ob ge ge mîǀî gu: Mati ī īsib â-i aoba, sago ǃoa tsî go nē mîde ǃhoaǀî goba?
2KI.1.9	Tsîb ge korodisigu di danakhoeba korodisigu ǀkha Eliab ǃoa ge sî. Tsî ǁîb tawab ge ǃgûsīo, mû, ob ge ǃhommi di ǂaob ai ge ǂnôa i. Ob ge ǁîba ǃhoaǀî tsî: ǁGôaxa, tib ra gao-aoba mî, ti ge mî.
2KI.1.11	Tsîb ge ǁkhawa ǀnî danakhoeb korodisigu diba ǁîb di korodisigu ǀkha ge sî. Nēb ge tsoatsoa tsî ge mîǀî bi: Elob aotse, ǃhaese ǁgôaxa tib ra gao-aoba mî.
2KI.1.12	Ob ge Eliaba ǃeream tsî ǁîb ǃoa ge mî: Elob aota kao, as ǀaesa ǀhomma xu ǁgôaxa, îs sats tsî sa korodisigu tsîgo hapu. ǃNubais ge ǀaes Elob disa ǀhomma xu ǁgôaxa tsî ǁîb tsî ǁîb di korodisigu tsîga ge hapu.
2KI.1.13	Tsîb ge ǁkhawa ǀnî danakhoeb ǃnonaǁî korodisigu diba korodisigu âb ǀkha ge sî. Ob ge ǃnonaǁî danakhoeb korodisigu diba ǃgûsī tsî ge ǃhonǁgoa Eliab aiǃâ tsî ǀkhoma bi tsî ge mîǀî bi: Elob aotse, as ti ǀoms tsî nē ǃgāgu âts, nē korodisigu di ǀomde ǃgomǀgausase ī re sa mûǁae.
2KI.1.14	Mû, ǀaes ge ǀhomma xu ǁgôaxa tsî ǁnā ǂguro danakhoekha korodisigu dikha ǁîkha di korodisigu ǀkha go hapu; as ǁnâi ti ǀomsa ǃgomǀgausase ī re sa mûǁae.
2KI.1.15	ǃNubaib ge ǀhomǃgāb ǃKhūb diba Eliab ǃoa ge mî: ǁÎb ǀkha ǁgôa îts ais âb aiǃâ tā ǃao. Ob ge khâi tsî ǁîb ǀkha gao-aob ǃoa ge ǁgôa.
2KI.1.18	Tsî nau ǃnaeǃkhaidi Ahasiab didi hîab ge dīdi ge xoahe hâ ǃNaeǃkhaidi ǂkhanis Israeli gao-aogu dis ǃnâ.
2KI.2.1	Tsî i ge ge ī, ǃKhūb nî Eliaba tūǀnanu-i ǃnâ ǀhommiǀî ūǃapa ǃnubaib ge Eliaba Elisab ǀkha Gilgalsa xu ǃgû ǃkhaisa.
2KI.2.2	Ob ge Eliaba Elisab ǃoa ge mî: Hâ re nēpa, ǃKhūb ge tita Bet-Els ǃoa go sî xuige. Xawe Elisab ge: ǃKhūb a ûitsama ǃkhais ao tsî sa ǀoms a ûitsama ǃkhais ao ta ge ǁnāxū tsi tide, ti ge mî. Nēti kha ge ge ǁgôa Bet-Els ǃoa.
2KI.2.3	ǃNubai gu ge kēbo-aogu di ôagu, Bet-Els tawa hâga Elisab ǃoa ǂoa tsî ǁîb ǃoa ge mî: ǂAnts a xare, ǃKhūb nî nētsē sa ǀhonkhoeba danas âtsa xu ūbē ǃkhaisa? Ob ge ǁîba: Tita on ge a ǂan, xuige sago ǃnō, ti ge mî.
2KI.2.4	Tsî Eliab ge ǁîb ǃoa: Elisatse, hâ re nēpa, ǃKhūb ge tita Jerixos ǃoa go sî xuige, ti ge mî. Xaweb ge: ǃKhūb a ûitsama ǃkhais ao tsî sa ǀoms a ûitsama ǃkhais ao ta ge ǁnāxū tsi tide, ti ge mî. Nēti kha ge Jerixos tawa ge sī.
2KI.2.5	ǃNubai gu ge ǀgôagu kēbo-aogu digu Jerixos tawa hâga Elisab tawa dāsī tsî ǁîb ǃoa ge mî: ǂAnts a xare, ǃKhūb nî nētsē sa ǀhonkhoeba danas âtsa xu ūbē ǃkhaisa? Ob ge ǁîba: Tita on ge a ǂan, xuige sago ǃnō, ti ge mî.
2KI.2.6	Tsî Eliab ge ǁîb ǃoa ge mî: Hâ re nēpa, ǃKhūb ge tita Jordanǃāb ǃoa go sî xuige. Xaweb ge: ǃKhūb a ûitsama ǃkhais ao tsî sa ǀoms a ûitsama ǃkhais ao ta ge ǁnāxū tsi tide, ti ge mî. Tsî kha ge ǁî ǀgamkha ge ǃgû.
2KI.2.7	Tsî korodisi khoegu kēbo-aoǀgôagu digu ge ǃgû tsî ǃnūseba xu sī ge mâ; tsî ǁî ǀgamkha ge Jordanǃāb amǃgâ ge mâ i.
2KI.2.10	Ob ge ǁîba ge mî: Karosa ǃkhai-ets go ǂgaobasen, satsa xu ta ra ūbēhe ǃkhai-ets ga mûo, o i ge ǁnāti nîra ī, tsî ti ga ī tama io, o i ge ī tide.
2KI.2.14	Tsîb ge Eliab di ǂamsarab, ǁîba xu ge ǁnāba, ū tsî ǁgamma ǂnau tsî ge mî: Mapab hâ ǃKhūb, Eliab di Eloba? Ā, ǁîba? Tsîb ge ǁgamma ge ǂnau, ob ge nēǀî tsî nauǀî ge ǀgorasen, tsî Elisab ge ge ǃgâu.
2KI.2.16	Tsî gu ge ǁîb ǃoa ge mî: Kō, sa ǃgāge tawa gu korodisi ǃgari-aoga hâ, a gu ǃgû î gu ǀhonkhoeb âtsa sī ôa, iseb ǃKhūb di Gagaba ǀnîsi ū tsî ǃhomgu di ǀguib ais kas, ǃgoaǃnāgu di ǀguib ǃnâs kasa aoǂgā bi tama hâsa. Xawe ǁîb ge: Tā sî gu re! ti ge mî.
2KI.2.17	Xawe gu ge ǁîba taos kōse ǁgūǀkhā, ob ge: Sî re! ti ge mî. O gu ge korodisi khoega ge sî, ǁîba ǃnona tsēdi kōse ge ôa, xawe hō bi tama ge iga.
2KI.2.18	ǃNubai gu ge ǁkhawa ǁîb tawa ge hā, Jerixos tawab go hâ i xui-ao. Ob ge ǁîba ge mî: Mîba go tama ta hâ: Tā ǃgû! ti?
2KI.2.19	Tsî aogu ǃās digu ge Elisab ǃoa ge mî: Kō, nē ǃās ǃnâ ǁans ge a ǃgâi, ti ǀhonkhoets ra mû khami, xawe ǁgam-i ge a tsū, tsî ǃhūb ge a ǂûoǃnâ.
2KI.2.20	Ob ge: ǀAsa xapa-e ūhāba te î go ǂō-i xa dīǃnâ, ti ge mî. O gu ge ǁî-e ǁîba ge ūhāba.
2KI.2.21	ǃNubaib ge ǀaus ǃoa ǂoa tsî ǁîs ǃnâ ǂō-e aoǂgā tsî ge mî: Nētib ra ǃKhūba mî: Tita ge nē ǁgam-e go ǂgauǂgau; o i ge ǃaruǀî ǁō-i kas, ǂûoǃnâsi-i kas hoasa ǀkhī tide.
2KI.2.22	Nēti i ge ǁgam-e ge ǂgau nētsēs kōse, ǁnā mîs Elisab dis hîab ge ǃhoas ǃoa.
2KI.2.23	Tsîb ge ǁnāpa xu Bet-Els ǃoa ge ǃapa. Tsî daobab ge ǃgâuo, o gu ge ǂkham ǀgôaga ǁnā ǃāsa xu ge ǀkhī; ǁîgu ge ǁîba ǃhō tsî ǁîb ǃoa: ǃGoradanatse, ǃapaǂoa! ǃGoradanatse, ǃapaǂoa! ti ge mî.
2KI.2.24	Ob ge ǂnan tsî ǁîga ge mû tsî ǁîga ge ǀâxare ǃKhūb di ǀons ǃnâ. ǃNubai kha ge ǀgam bērkha ǁoesa xu ǀkhī tsî ǁîgu xa hakadisiǀgamǀa ǀgôaga ge ǀkhauǃā.
2KI.3.2	Tsîb ge ǃKhūb mûǁae a ǂkhabana gere dī, xawe ǁîb îb tsî ǁîb îs tsîra khami tama; ǁnā ǂnûikhâihesa īb Baali dib, ǁîb îb ge dībab ge dībē xui-ao.
2KI.3.4	Tsî Mesab, Moabǁîn di gao-aob ge ǀgoaǁama-ao ge i, tsîb ge Israeli di gao-aoba ǀguikaidisiǀoadisi ǁkhaona ge ūhāba tsî ǀguikaidisiǀoadisi bairaǀûn tsîna.
2KI.3.5	Tsî i ge ge ī, Axab ge ǁō ǃnubaib ge Moabǁîn di gao-aoba Israeli di gao-aoba xu ǁnāǁgôa ǃkhaisa.
2KI.3.6	Nētib ge gao-aob Joramma ǁnā ǁaeb ǁkhāb ai Samariasa xu ǂoa tsî Israeli hoaba ge ǃgôa.
2KI.3.8	Ob ge ge mî: Mâ daoba-ū khom nî ǃapa? Ob ge: Edommi ǃgaroǃhūb di daoba-ū, ti ge mî.
2KI.3.9	Nētib ge Israeli gao-aoba ge ǃgû tsî Judab gao-aob tsî Edommi gao-aob tsîga; tsî hû tsēde gu ge ǃgûmao, on ge ǁgoeǃkhais din tsî ǀgoan, ǁîga ra saon tsîna ǁgam-e ūhâ tama ge hâ i.
2KI.3.10	ǃNubaib ge Israeli gao-aoba ge mî: Okha, ǃKhūb ge nē ǃnona gao-aoga go ǂgai, ǁîgab nî Moabǁîn ǃomǁae māse.
2KI.3.12	Ob ge Josafata ge mî: ǃKhūb di mîs ge ǁîb ǀkha hâ. Nēti gu ge Israeli gao-aob tsî Josafati tsî Edommi gao-aob tsîga ǁîb ǃoa ge ǁgôa.
2KI.3.13	Xawe Elisab ge Israeli gao-aob ǃoa: Tare-e ta sats ǀkha ǁae hâ? ǃGû sa îb di kēbo-aogu tsî sa îs di kēbo-aogu ǃoa, ti ge mî. Ob ge Israeli gao-aoba ǁîb ǃoa ge mî: Hî-î, ǃKhūb kom nē ǃnona gao-aoga go ǂgaio, ǁîgab nî Moabǁîn ǃomǁae māgao.
2KI.3.14	Ob ge Elisaba ge mî: ǃKhūb ǂnubidi dib, ǁîb aiǃâ ta mâb a ûitsama ǃkhais ao: Josafati, Judab gao-aob di aisa ta ga ǃkhōǃoa tama hâ io, o ta ga satsa ǃgapaǀî tama i hâ, tsî ta ga kō tsi tama i hâ.
2KI.3.15	Î go ǁnâi ǀkhō-ao-e ūhāba te re. Tsî i ge ge ī, ǀkhō-aob ge ǁapagu ai ǀkhō-o, ob ge ǃKhūb di ǃomma ǁîb ai ge hā.
2KI.3.16	Tsîb ge ge mî: Nētib ra ǃKhūba mî: Nē ǃgoaǃnāb ǃnâ ǂgui āga dībasen.
2KI.3.17	Nētib ra ǃKhūba mî xui-ao: Sadu ge ǂoa-e mû tide tsî sadu ge ǀapi-e mû tide, xaweb ge nē ǃgoaǃnāba ǁgam-i xa nîra ǀoa, sadu nîra āse, sadu tsî sadu di ǀgoan tsî sadu di goman tsîdo.
2KI.3.18	Tsî nēs ge ǂâu tama hâ ǃKhūb mûǁae, ǁîb ge ǁkhāti Moabǁîna sago ǃomǁae nîra mā.
2KI.3.19	Tsî go ge ǁaposa ǃādi hoadi tsî ǃkhōǂuihesa ǃādi hoade nîra ǂnau, tsî go ge ǃgâi haidi hoade nîra ǁhāǁnâ, tsî go ge ǀaudi hoade nîra ǂganam; tsî ǃhanagu di ǃgâi ǃâdi hoade go ge ǀuidi ǀkha nîra hîkākā.
2KI.3.20	Tsî i ge ǃnauǁgoaga ǂûǁguibas ra ǁguibahe ǃnubai ge ī, mû, o-i ge ǁgam-e Edommi ǀkhāba-ū ge hā, ǃhūb ge ǁgam-i xa ǀoas kōse.
2KI.3.21	Tsî Moabǁîn hoan ge ǁnâuo, gao-aogu go hā ǃkhaisa, ǁîna gu nî ǃkhamūga, on ge ge ǂgaiǀhaohe, ǃgaesenna ra ǃgae khoena xu ǁîna ǃnā hân kōse, tsîn ge ǀkharib tawa sī ge mâ.
2KI.3.22	Tsî ǃnauǁgoagan ge khâio, tsî sores ge ǁnā ǁgam-i ǂama ǁhaio, on ge Moabǁîna ǁnā ǁgam-e ǁîn ǃoa-ai ǀapase ge mû, ǀaob axase.
2KI.3.23	On ge ge mî: Nēb ge a ǀao; gao-aogu ge ǂanǂansase hîkākāgu hâ gôab ǀkha, tsî ǀguib ge nauba go ǂnau; nēsi ǁkhâuǁnâxūn ǁga, sadu Moabǁîdo!
2KI.3.24	Xawe Israeli di ǁgoeǃkhais tawan ge sīo, on ge Israelǁîna khâi tsî Moabǁîna ge ǂnau; on ge ais ân aiǃâ ge ǁhâ; ā, ǃhūb ân ǃnâ sī, tsîn ge ǁkhāti ǁnāpa Moabǁîna ge ǂnau.
2KI.3.26	Tsî Moabǁîn di gao-aob ge mûo ǃkhammi xab ra dāhe ǃkhaisa, ob ge hûkaidisi aogu, gôaba ra ǂgaeǂuiga ǁîb ǀkha ge ū, Edommi di gao-aob kōseb nî ǃganuse; xawe gu ge ǁkhā tama ge i.
2KI.3.27	ǃNubaib ge ǁîb di ǂguroǃnaesabeb hîa nî ǁîb di ǃās ǃnâ gao-ao kaiba ū tsî ǁîba ǂnubiǂgoab ai khauǁguibase ge ǁguiba. ǁÎ ǃkhaisa xub ge Israeli ǃnâ kai ǁaiba ge hā; on ge ǁîba xu bē tsî ǁîn ǃhūb ǃoa ǁkhawa ge ǁaru.
2KI.4.1	Tsî tara-i kēbo-aogu di ôagu di-i ge Elisaba ǂgaiǀî tsî ge mî: Sa ǃgāb, ti aob ge ge ǁō, tsî sats ge a ǂan, sa ǃgāb ǃKhūba ge ǃaoǃgâ ǃkhaisa; tsî nēsib ge surudeǀhonkhoeba go hā, ti ôakhab nî ǃgāse ūbasense.
2KI.4.3	ǃNubaib ge ǁîba ge mî: ǃGû îs sa ǁanǁare-aon hoan tawa soade sī ǂgan, ǀkhaiǃnâ soade; dī îs ǂguide hō.
2KI.4.4	Îs ǂgâ îs sa khaoǃgâ tsî sa ôakha khaoǃgâ dao-amsa ǂganam îs ǁnā soadi hoadi ǃnâ ǁhōǂgā, îs ǀguis ga ǀoao, ǁîsa mâibē.
2KI.4.5	Nētis ge ǁîba xu tsî dao-amsa ge ǂganam ǁîs khaoǃgâ tsî ǁîs ôakha khaoǃgâ; ǁîkha ge soade ǁîsa ge ūhāba, tsî ǁîs ge ge ǂnâǂgā.
2KI.4.6	Tsî i ge ge ī, ǁnā soadi ge ǀoao, os ge ǁîs di ôab ǃoa: ǀNî soasa ūhāba te re, ti ge mî. Xawe ǁîb ge: ǀNî soa-i ge a ǀkhai, ti ge mî. Ob ge oliba ge ǂnâǀû.
2KI.4.7	ǃNubais ge hā tsî Elob aoba ǁîsa ge ǂanǂan, ob ge ǁîba ge mî: ǃGû îs oliba ǁamaxū, îs sa surudeǀhonkhoeba matare; î du sas tsî sa ôakha tsîdo ǃgau nî-e xu ûi.
2KI.4.9	Os ge aob âs ǃoa ge mî: Kō, tita ge go hōǃâ, nē aob Elob dib hîa samma-ū ra ǃkharub a ǃanu ǃkhaisa.
2KI.4.10	Xuige am ǁîba ǂamǃnā-omrosa dība ǂnubiǂgoab ǀkha, îm ǁîba kharob tsî tāb tsî ǂnû-aiǃnaos tsî kandelars tsîna mâiba; o i ge nî ī, sam tawab ga hā ǃnubaib ge ǁnāpa nî sī ǂgâ.
2KI.4.11	Tsî ǀguitsēb ge ǁnāpa a sī, ob ge ǁnā ǂamǃnā-oms ǃnâ ǂgâ tsî ǁnāpa ge ǁgoe.
2KI.4.12	ǃNubaib ge ǃgāb âb, Gehasib ǃoa: Nē Sunemǁîsa ǂgai! ti ge mî. Tsî ǂgai sib geo, os ge ais âb aiǃâ ge hā mâ.
2KI.4.13	Elisab ge ǁîs ǃoa mî xui-ao: Îts ǁîsa mîba: Mû, sas ge sikhoma ge ǂhansenba nē ǂhansens hoas ǀkha; mâ xū-es dīdawa-amhe ǁkhā? Xū-i hîa gao-aob ǃoas kas, toroǂamkhoeb ǃoas kasas nî ǃhoabahe-e hâ i a? Os ge ǁîsa: Tita ge ti ǁaes ǁaegu ǁan hâ, ti ge mî.
2KI.4.14	Ob ge: Tare xū-es kha ǁnâi dībahe ǁkhā? ti ge mî. Ob ge Gehasiba: ǀGôabas ge ūhâ tama hâ, tsî aob âs ge kaira hâ, ti ge mî.
2KI.4.15	ǁNā-amagab ge: ǂGai sī re, ti ge mî. Tsî ǂgai sib ge ǃnubais ge dao-ams ǃnâ ge hā mâ.
2KI.4.17	Tsî taras ge ǀgamǀkhā tsî mîmâisa ǁaeb ai, nau kurib ǃnâ ǀgôaba ge ǁora, Elisab ge ǁîs ǃoa ǃhoa khami.
2KI.4.18	Tsî ǀgôab ge kaio, o i ge ǀguitsē ge ī, ǁgûb ǃoab ra ǂoa ǃkhaisa, ǃgao-aogu ǃoa.
2KI.4.19	Tsîb ge ǁgûb ǃoa: Ti danase, ti danase, ti ge mî. Ob ge ǃgāgu di ǀguib ǃoa: ǁGûsa ǁîba tanisība, ti ge mî.
2KI.4.20	Ob ge ǁîba tani tsî ǁgûsa ge ūsība bi. Tsîb ge ǁîs di ǁgoara ai ge ǂnû, tsēǃgâǁaeb kōse; ǃnubaib ge ge ǁō.
2KI.4.21	Os ge ǃgû tsî ǁîba Elob aob di kharob ai ge ǁgui; ǁnās khaoǃgâs ge ǁîb khaoǃgâ ǂganam tsî ge ǂoa.
2KI.4.22	Tsîs ge aob âsa ǂgai tsî ge mî: ǃGāgu di ǀguib tsî eseldi di ǀguis tsîna sîba te re, î ta Elob aob ǃoa ǃkhoe, î ta ǁkhawa oa.
2KI.4.23	Ob ge ǁîba: Tarexas ra nētsē ǁîb ǃoa ǃgû? ǂKham ǁkhâb di tsē tsî sâtsē tama i komo, ti ge mî. Os ge ǁîsa: ǂKhî re, ti ge mî.
2KI.4.24	ǁGoasis ge eselsa ǃgaeǃgâ tsî ǃgāb âs ǃoa ge mî: Doeǁgahâhâ îts ǃgapis ǃnâ tā ǀhawe kai te, mîba tsi tama ta ka io.
2KI.4.25	Nētis ge ǃgû tsî Elob aob tawa ge sī, Karmelǃhommi tawa. Tsî i ge ge ī, Elob aob ge ǁîsa ǁîb ǃoa-ai mûo, ob ge Gehasib, ǃgāb âb ǃoa ge mî: Mû, Sunemǁîs ge nē hâ.
2KI.4.26	ǁNâi ǃkhoeǃoa si îts mîba si: Sasa ǃgâises hâ? Sa aoba ǃgâiseb hâ? Sa ôaba ǃgâiseb hâ? Os ge: ǃGâi a, ti ge mî.
2KI.4.27	Tsî Elob aob ǁgas ge ǃhommi tawa sīo os ge ǂaira âb ai ge ǃkhōbasen. Ob ge Gehasiba ge dāhā, ǁîsab nî ǂhābēga, xawe Elob aob ge ge mî: ǀÛǀkhā si re, ǀoms âs ge ǁîs ǃnâ ause ǃoa hâ, tsî ǃKhūb ge ǁî ǃkhaisa gaugau-ai te hâ tsî ǂhôa te tama hâ.
2KI.4.28	Tsîs ge ǁîsa: ǀGôaba ǂgan tsi ta ge xare, ti ǀhonkhoetsa? ti ge mî. Tā ǂhumiba te! ti mî tama ta hâ?
2KI.4.29	Ob ge ǁîba Gehasib ǃoa ge mî: ǃGae sa kamanaba îts ti ǁgâibasenhaiba sa ǃomǁae ū îts ǃgûsī; khoe-ets ga hō-o, tā ǁî-e tawede, tsî khoe-i xats ga tawedeheo, tā ǁî-e ǃeream, îts ti ǁgâibasenhaiba ǀgôab di ais ai ǁgui.
2KI.4.30	Xawe ǀgôab îs ge ge mî: ǃKhūb a ûitsama tsî sa ǀoms a ûitsama ǃkhais ao ta ge tita ǁnāxū tsi tide. Ob ge khâi tsî ǁîsa ge sao.
2KI.4.31	Tsî Gehasib ge aiǃgû tsî ǁgâibasenhaiba ǀgôab di ais ai ge ǁgui; xawe dommi tsî ǃgaoǃgâ-i ge ǀkhai ge i. Ob ge ǁîba ǁkhawa oaǂoa tsî ǂhôa bi tsî: ǀGôab ge ǂkhai tama hâ, ti ge mî.
2KI.4.32	Tsî Elisab ge ommi ǃnâ sīo, mû, ob ge ǀgôaba ǁō hâse kharob âb ai ge ǁgoe i.
2KI.4.35	ǁGoasib ge ǁkhawa khâi tsî ommi ǃnâ nēǀî tsî nauǀî ge ǃgûma, tsîb ge ǁkhawa ǃapa tsî ǁîb ǂamai ge khoraǂuisen; ob ge ǀgôaba hû ǃnādi kōse ge tsî; ǁnās khaoǃgâb ge ǀgôaba mûra âba ge khowa.
2KI.4.37	Os ge hā tsî ǂaira âb aiǃâ ǁnāǁgoe tsî ǃhūb ai ge ǃgamǃgâ; tsîs ge ǀgôab âsa ū tsî ge ǂoa.
2KI.4.38	Tsî Elisab ge ǁkhawa Gilgals tawa sīo, ob ge ǃâtsūǀkhāba ge hâ i ǁnā ǃhūb ǃnâ, tsî ǀgôagu kēbo-aogu digu ge ais âb aiǃâ ge ǂnôa i. Ob ge ǃgāb âb ǃoa ge mî: Kai sūsa mâi-ai îts kēbo-aogu di ôaga ǁhaon xa sâiba.
2KI.4.39	ǃNubaib ge ǀguiba ǃgarob ǃoa ge ǂoa, ǁhaon xab nî ǀhaoǀhaoga; tsîb ge ǃaub di ǂauxûiǂûhai-e ge hō tsî ǁî-e xu tôan ǃaub dina ge hare, sarab âb di ǀoase, tsîb ge ǁîna ǁhaon di sūs ǃnâ ge aoǂgā, ǁîna gu a ǀū xui-ao.
2KI.4.40	ǁNās khaoǃgân ge aoga ge horaba, ǂû gu nîse; tsî i ge ge ī, ǁnā ǂû-i xa gu ge ǂû ǃnubai gu ge ǂgai tsî: Elob aotse, ǁōb ge sūs ǃnâ hâ, ti mî ǃkhaisa. Tsî gu ge ǁî-e ǂû ǁoa ge i.
2KI.4.41	Ob ge ǁîba: Tsampereb xa ūhā, ti mî tsî ǁîba sūs ǃnâ ge aoǂgā; tsîb ge: ǁÎga horaba î gu ǂû! ti ge mî. ǃNubai i ge tsū-i xare-e sūs ǃnâ hâ tama ge hâ i.
2KI.4.42	Tsî aore khoe-i ge Baal-Salisasa xu hā tsî Elob aoba ǂgurosan di peregu xa ǀgamdisi gerstperegu tsî ǁhōs âgu ǃnâ hâ ǃam ǃnurugu tsîna ge ūhāba; ob ge: ǁÎga mā î gu ǂû! ti ge mî.
2KI.5.1	Tsî Naamanni, Siriab gao-aob di toroǂamkhoeb ge ǀhonkhoeb âb di ais aiǃâ kai ao tsî ǀgapiǃgôahesa ge i; ǁîba xu i ge ge ī xui-ao, ǃKhūb Siriaǁîna dansa ge mā ǃkhaisa; ob ge nē aoba ǃgari ǁē-ao tsî xawe ǃomamaxa ge i.
2KI.5.2	Tsî di ge toroǂnubide Siriaba xu ǂoa tsî ǂkham ǀgôasa Israeli di ǃhūba xu ǃkhōsase ge ūǃgû hā, Naamanni taras di ǃoabas ǃnâ ge hâ isa.
2KI.5.3	Tsîs ge ǁîsa ǀhonkhoes âs ǃoa ge mî: Ae, ti ǀhonkhoeb ga koma ǁnā kēbo-aob, Samarias tawa hâb di ais aiǃâ hâ hâo, ob ge ga ǁîba ǃomamasis âba xu ore hâ.
2KI.5.4	ǃNubaib ge ǁîba ǂgâ tsî ǀhonkhoeb âba sī ǂanǂan tsî: Nēti tsî nētis ge ǁnā ǂkham ǀgôas Israeli ǃhūb disa ge ǃhoa, ti ge mî.
2KI.5.5	ǃNubaib ge Siriab di gao-aoba ge mî: ǃGû îts sī, o ta ge tita Israeli gao-aoba ǂkhani-e nî sîba. Ob ge ǃgû tsî ǃomǁaeb âb ǃnâ disi talendi ǀhaiǀurib xa tsî ǃnaniǀoadisi sekeln ǃhuniǀurib tsî disi anaǃkhunisaran xa ge ū.
2KI.5.6	Tsîb ge ǂkhanisa Israeli gao-aoba ge ūsība, nēti ra mîsa: Tsî nēsi, nē ǂkhanis ga sa tawa sīo, mû, tita ge ti ǃgāb Naamanna sa ǃoa go sî, ǃomamasis âba xuts nî ǁîba orega.
2KI.5.8	Tsî i ge ge ī, Elisab Elob aob ge ǁnâuo, Israeli gao-aob saran âba go ǀkhau ǃkhaisa, ob ge gao-aob ǃoa sî tsî ge mîba kai bi: Tare xū-i ǃaromasa sa saranats go ǀkhausa? Ab ti tawa hā re, ob ge nî ǂan, kēbo-ao-i Israeli ǃnâ hâ ǃkhaisa.
2KI.5.9	Nētib ge Naamanna ǁîb hān tsî ǁîb kunidi tsîn ǀkha hā tsî Elisab ommi dao-ams aiǃâ ge mâ.
2KI.5.10	ǁGoasib ge Elisaba sîsabeba ǁîb ǃoa sî tsî: ǃGû îts hû ǃnāde Jordanǃāb ǃnâ sī khōsen, os ge ǁgans âtsa ǁkhawa nîra ǀkhība tsi, ots ge nîra ǃanu, ti ge mî.
2KI.5.11	Ob ge Naamanna kaise ǁaixa tsî bē tsî ge mî: Mû, tita ge tita ǃnâ go ǂâi, ǂoaxa tsîb mâ tsî ǃKhūb, ǁîb Elob di ǀonsa ǂgaiǀî tsî ǃommi âb ǀkha ǃkhaisa ǀnopo-ai tsî ǁnāti ǃomamasisa nî sîsenbē, ti.
2KI.5.12	Abanab tsî Parpari tsîkha, Damaskus di ǃākha, Israeli di ǁgamgu hoagu ǃgâ-ai ǃgâi tama kha hâ? ǁÎkha ǃnâ khōsen tsî ta kha ǁnâi ǃanu tide? Nētib ge oa tsî kai ǁgôasib ǃnâ ge bē.
2KI.5.13	ǃNubai gu ge ǃgāgu âba dāhā tsî ǁîba ǃhoaǀî tsî ge mî: Ti îtse, kēbo-aob ga kai xū-e ǂgaoǀkhā tsi hâo, ǁnâi dī tamats ga i hâ ǁî xū-e? Matikō ǃnā hâsets ga dī: Khōsen, ots ge nî ǃanu, tib go mîǀî tsis khaoǃgâ.
2KI.5.16	Xawe ǁîb ge: ǃKhūb, ais âb aiǃâ ta mâb a ûitsama ǃkhais ao ta ge ǁî-e ū tide, ti ge mî. Ob ge ǁîba ge ǀkhoma, îb ū ti, xaweb ge ge ǂkhā.
2KI.5.17	Ob ge Naamanna ge mî: ǁÎs ga ī tama io, îts ǁnâi sa ǃgāta ǃgomma māhe re ǃhūb xa, ǀgam hā-eselra a tani ǁkhās kōse; sa ǃgāta ge ǃaruǀî khauǁguibadi tsî ǂāǁguibade ǀkhara eloga ǁguiba tide tsî ǃKhūb ǀguiba nî ǁguiba.
2KI.5.19	Ob ge ǁîb ǃoa: ǃGû re ǂkhîb ǃnâ! ti ge mî. Tsî ǂkhari ǃgûdaorobab ge ǁîba xu bēo,
2KI.5.20	ob ge Gehasib, Elisab, Elob aob di ǃgāba ge mî: Mû, ti ǀhonkhoeb ge Naamanni, Siriaǁîba go ǂhani, ob ge ǁîb go ūhā xūna ǃommi âba xu ū tama hâ; o ta ge tita, ǃKhūb a ûitsama ǃkhais ao, ǁîba ǃkhoeǃgon tsî ǁîba xu xū-e nî ū.
2KI.5.21	Nētib ge Gehasiba Naamanna ge ǃgôaǃgon. Tsî Naamanni ge mûo, ǁîbab ra ǃkhoeǃgon ǃkhaisa, ob ge kunisa xu uriǁgôa tsî ǁîba ǃgûǃoa tsî: ǂKhî-e? ti ge mî.
2KI.5.22	Ob ge: ǂKhî a, ti ge mî, xawe ti ǀhonkhoeb ge go sî te, mî ta nîse: Kō, nēsi kha ge ǀgam ǂkham khoekha, kēbo-aogu di ôagu dikha Efraimmi ǃhomma xu tita ǁga go hā, îts ǁnâi ǁîkha ǀgui talensa mā ǀhaiǀurib xa tsî ǀgam anaǃkhunisarakha.
2KI.5.23	Ob ge Naamanna ge mî: ǃGâibahets kao, ǀgam talenra ū. Tsîb ge ǁîba ǁgūǀkhā tsî ǀgam talenra ǀhaiǀurib xa ǀgam ǁhōkha ǃnâ ǃgae tsî ǀgam anaǃkhuni sarakha tsîna, tsîb ge ǁîna ǀgam ǃgākha âb ai ge ǁgui, ǁîkha ge ǁîna ǁîb di ais aiǃâ ge tani.
2KI.5.24	Tsî ǃnoms aib ge sīo, ob ge ǁîna ǃommi âkha xu ū tsî ǁîn ommi ǃnâ ge sâu; tsî khoekhab ge xūo, o kha ge ge ǃgû.
2KI.5.25	ǁNās khaoǃgâb ge ǂgâ tsî ǀhonkhoeb âb aiǃâ sī ge mâ. Ob ge Elisaba ǁîb ǃoa: Mapa xusa, Gehasitse? ti ge mî. Ob ge: Sa ǃgāta ge nēǀîs kas, nauǀîs kas hoasa bē tama go hâ i, ti ge mî.
2KI.5.26	Xaweb ge ǁîb ǃoa ge mî: Ti ǂgaoba hâ tamab go hâ i ǁnā aob, kunis âba xu oa tsî satsa goro ǃgûǃoa ǃnubai? Nēba kha ǁaeba ǀhaiǀurib nî ūheba tsî saran nî ūheba tsî ǀkherahaidi tsî ǂauxûiǂûǃhanagu tsî gūn tsî goman tsî ǃgāgu tsî ǃgādi tsîna?
2KI.5.27	ǁNā-amagas ge Naamanni di ǃomamasisa sats tsî sa suriba nî ǂae-ai, ǀamosib kōse. ǃNubaib ge ais âba xu ǃomamaxase ge ǂoa, tsamaros khami ǃurise.
2KI.6.1	Tsî kēbo-aogu di ôagu ge Elisab ǃoa ge mî: Kō re, nē ǃkhais, sa ais aiǃâ ge ǁîs ǃnâ ǁan hâs ge sige a ǂōba.
2KI.6.2	Îts ǁnâi Jordanǃāb ǃoa ǃgû kai ge, îb mâb hoab âge ǁnāpa xu ǃnao-e ū, î ge ǁnāpa ǃkhai-e kurubasen, ǁanǃnâ ge nî-e. Ob ge: ǃGû! ti ge mî.
2KI.6.3	Tsî ǀguib ge: ǁNātikōse ǃgâi îts sa ǃgāge ǀkha ǃgû re, ti ge mî. Ob ge: ǃGû ta nî, ti ge mî.
2KI.6.4	Nētib ge ǁîgu ǀkha ge ǃgû. Tsî Jordanǃāb tawa gu ge sī, o gu ge haide ge ǁhāǁnâ.
2KI.6.5	Tsî i ge ge ī, ǀguib ra haisa ǁhāǁnâ hîas ge ǃōsa ǁgam-i ǃnâ ǁnā ǃkhaisa. Ob ge ǂgai tsî: Okha, ti ǀhonkhoetse, ti ge mî, ǀkhupihe hâ xūs komo.
2KI.6.6	Ob ge Elob aoba: Mapas go ǁnā? ti ge mî. Tsî ǃkhaisab ge ǁgau bio, ob ge hai-e ǃgao tsî ǁî-e ǁnāpa ge aoǂgā. Os ge ǀuriǃōsa ǀgapise ge tsâ.
2KI.6.7	Ob ge: Ūkhâi si, ti ge mî. ǃNubaib ge ǃommi âba ǀhōǂui tsî ǁîsa ge ū.
2KI.6.8	Tsî Siriab di gao-aob ge Israela gere torodī-ū, tsîb ge ǃgāgu âb ǀkha ǀape tsî: Ti ǁgoeǃkhais ge nēti ī tsî nēti ī ǃkhais tawa nî hâ, ti ge mî.
2KI.6.9	ǃNubaib ge Elob aoba Israeli gao-aob ǃoa sî tsî: ǂAnbasen îts ǁnā ǃkhaisa-ū tā ǃgû, Siriaǁîn ge ǁnāpa go ǁgôaxa xuige, ti ge mîba kai bi.
2KI.6.10	ǁNā-amagab ge Israeli gao-aoba ǁnā ǃkhais, Elob aob go ǁîs xa mî tsî ǁnama bis ǃoa sî tsî ǁnāpa ge ǃûisen, ǀgui ǃnās ǀguis ai tama i tsî, ǀgam ǃnāra ǀguira ai tama.
2KI.6.11	ǃNubaib ge Siriab gao-aob di ǂgaoba ǁî ǃkhais xa ge ǀhomaxa, tsîb ge ǃgāgu âba ǂgai tsî ǁîgu ǃoa ge mî: ǁNâi mîba te go tide, tarib âge Israeli di gao-aob di ǀkhāb ai hâ ǃkhaisa?
2KI.6.12	Ob ge ǃgāgu âb di ǀguiba ge mî: Hî-î, ti ǀhonkhoe gao-aotse, xawe Elisab, ǁnā kēbo-aob, Israeli ǃnâ hâb, ǁîb ge Israeli gao-aoba ǁnā mîdi, sats ra sa ǁomoms ǃnâ ǃhoade ra ǂanǂan.
2KI.6.13	Ob ge: ǃGû î go sī mû, mapab hâsa, î ta sî î ta ūhā kai bi, ti ge mî. Tsîb ge ǂanǂanhe tsî: Mû, Dotans tawab ge ǁîba hâ, ti ge mîbahe.
2KI.6.14	ǃNubaib ge hān, kunidi tsî kai ǂnubis tsîna ge sî, tsuxub ǃnâ sī tsî ǃāsa ge xāǂgāna.
2KI.6.15	Tsî ǃgāb Elob aob dib ge ǃnauǁgoaga khâi tsî ge ǂoa; tsî mû, ǂnubi-i ge ǃāsa ge hâǂgā hâ i, hān tsî kunidi tsîn ǀkha. Ob ge ǃgāb âba ǁîb ǃoa: Okha, ti ǀhonkhoetse, mati khom nî dī? ti ge mî.
2KI.6.17	Tsî Elisab ge ǀgore tsî: ǃKhūtse, ǁîb di mûra khowaba bi, îb mû, ti ge mî. Ob ge ǃKhūba ǃgāb di mûra ge khowa, ob ge ge mû: Tsî kō, ǃhommi ge Elisab ǂnamipe ǀaexa hān tsî ǀaexa kunidi tsîn xa ge ǀoa hâ i.
2KI.6.19	ǃNubaib ge Elisaba ǁîgu ǃoa ge mî: Nēb ge dao tamaba, tsî nēs ge ǃā tamasa; tita sao, o ta ge sago ǁnā khoeb hîa go ra ôab ǃoa nî ǂgaeǂguisī, tsîb ge ǁîga Samarias ǃoa ge ǂgaeǂguisī.
2KI.6.20	Tsî i ge ge ī, Samarias tawa gu ge sī ǃnubaib ge Elisaba: ǃKhūtse, nēgu di mûde khowa, î gu mû, ti mî ǃkhaisa. Ob ge ǃKhūba mûdi âga ge khowa, o gu ge ge mû, tsî kō, o gu ge Samarias di ǁaegub ǃnâ hâ.
2KI.6.21	Tsî Israeli gao-aob ge ǁîga mûo, ob ge Elisab ǃoa: ǂNau ta nî ǁîga, ǂnau ta nî ǁîga, ti îtse? ti ge mî.
2KI.6.22	Xaweb ge ge mî: ǁÎgats ge ǂnau tide; sa gôab tsî sa khās ǀkhats ga ǃkhōgats kha nî ǂnau? Pere-i tsî ǁgam-i tsîna ǁîga mâi-aiǃâ, î gu ǂû tsî ā, î gu ǁîgu di ǀhonkhoeb ǃoa ǁaru.
2KI.6.23	Ob ge ǁîga kai ǂûǁae-e ge ǁāǁāba, o gu ge ǂû tsî ge ā; ǁnās khaoǃgâb ge ǁîga ge xū, tsî gu ge ǁîgu di ǀhonkhoeb ǃoa ge ǁaru. Nēti di ge Siriaǁîn di toroǂnubide ǃaruǀî Israeli di ǃhūb ǃnâ hā tama ge hâ i.
2KI.6.24	Tsî i ge ǁnās khaoǃgâ ge ī, Benhadadi Siriab di gao-aob ge ǁîb di toroǂnubis hoasa ǀhaoǀhao tsî Samarias ǃoa ǃapa tsî ǁîsa xāǂgā ǃkhaisa.
2KI.6.25	Ob ge kai ǃâtsūǀkhāba ge hā Samarias ǃnâ; nēti ī xui-ao: ǁÎgu ge ǁîsa ge xāǂgā, eseli di danas ǁkhaisadisi ǀhaiǀurimarin ama ra ǁamaxūhes kōse tsî hakaǁî ǃâs kab dis ǂnabuxaub ǀkha hâsa, koro ǀhaiǀurimarin ama.
2KI.6.26	Tsî i ge ge ī, gao-aob ra ǂnubiǂgoab ai ǃgû-ī hîa i ge tara-e ǁîba ǂgaiǀî tsî: Hui te re, ti ǀhonkhoe gao-aotse! ti mî ǃkhaisa.
2KI.6.27	Ob ge: ǃKhūb ge hui si tama hâ; mâ xū-i ǀkha ta kha ǁnâi tita nî hui si? Dāǃnâǃkhaisa xu? ǂAuxûiǀāǃnâxūsa xu? ti ge mî.
2KI.6.28	ǃAruǀîb ge gao-aoba ǁîs ǃoa: Tare-es hō hâ? ti ge mî. Os ge ge mî: Nē taras ge tita ǃoa: Sa ôaba ūǀkhī, îm nētsē ǁîba ǂû, îm ǁari ti ôaba ǂû, ti ge mî.
2KI.6.29	Om ge sima ti ôaba sâi tsî go ǂû; xawe sao ra tsē ta ge ǁîs ǃoa: Sa ôaba ūǀkhī, îm ǂû bi, ti mîo, os ge ǁîs ôaba ge sâu.
2KI.6.30	Tsî i ge ge ī, gao-aob ge nē mîdi taras dide ǁnâuo, ob ge saran âba ge ǀkhau, ǂnubiǂgoab aib ra aiǃâb ǃoa ǃgû hîa; tsî ǁaes ge kō-o, ob ge ǁhō-e soros âb ai ge ana hâ i.
2KI.6.31	Tsîb ge ge mî: Ab Eloba nēti dī-ū te îb ǁnāti dīǀaro te, Elisab, Safati ôab di danas ga nētsē ǁîb ai mâhâhâo.
2KI.6.32	Tsî Elisab ge ǁîb di ommi ǃnâ ge ǂnôa i, tsî kaigu ge ǁîb ǀkha ge ǂnôa i. Tsî gao-aob ge ais âb aiǃâ sîsabeba ge sî; xawe ǁnā sîsabeb ge ǁîb tawa hās aiǃâb ge ǁîba kaigu ǃoa ge mî: Xare mû go go sago, matib nē ǃgamaob ôaba go sîhe ǃkhaisa, ti danasab nî ūǁnâse? Kōǃgâ î go sîsabeb ga hāo, dao-amsa ǂganam, î go dao-ams ǀkha ǁgâiǂui bi; ǀhonkhoeb âb ǂaira di ǀōba ǁîb khaoǃgâ hâ tamab hâ?
2KI.6.33	Tsî ǁîgu ǀkhab ra ganupe ǃhoa, mû, hîab ge sîsabeba ǁîb tawa ge ǁgôaxa; tsî gao-aob ge ge mî: Mû, nē ǂkhabab ge ǃKhūba xu hâ, mati ta kha ǁnâi ǃaruǀî ǃKhūb ai nî ǂgomaiǂnûi?
2KI.7.1	ǃNubaib ge Elisaba ge mî: ǁNâu du re ǃKhūb di mîsa; nētib ra ǃKhūba mî: ǁAri, nē ǁaeb ǁkhāb aib ge ǀgui ǀguirob tsampereb diba ǀgui sekels ama tsî ǀgam ǀguirokha gerst dikha ǀgui sekels ama Samarias di ǁāb ǃnâ nîra hōhe.
2KI.7.2	Ob ge danakhoeb, ǃommi âb aib ra gao-aoba ǃgâsenna Elob aoba ǃeream tsî ge mî: Kō, mûǂuidaodeb ga ǃKhūba ǀhommi ai dī xawe, matis kha ǁî ǃkhaisa nî ī ǁkhā? Ob ge ǁîba: Kō, sa mûra ǀkhats ge satsa ǁîsa nîra mû, xawets ge ǁîn xa ǂû tide, ti ge mî.
2KI.7.3	Tsî gu ge haka ǃomamaxa khoega ǁāb di daos aiǃâ ge hâ i; ǁîgu ge nēba naub ǃoa ge mî: Tare xū-i ǃaroma ge nēpa ra hâ, ǁō ge nîs kōse?
2KI.7.5	O gu ge ǁgoaǂnobos ǀkha ge khâi, Siriaǁîgu di ǁgoeǃkhais ǃnâ gu nî sīga. Tsî Siriaǁîgu di ǀams tawa gu ge sīo, mû, o i ge khoe-e ge ǀkhai i.
2KI.7.7	ǁNā-amaga khâi tsî gu ge ǁgoaǂnobos ǀkha go ǁhâ, tsî gu ge ǁîgu di tentomde go ǁnākhao tsî ǁîgu di hān tsî ǁîgu di eseln tsî ǁgoeǃkhaisa hâs a khami; tsî gu ge ǁîgu di ûib ǃaroma go ǁhâ.
2KI.7.8	Tsî ǃomamaxagu ge ǁgoeǃkhais di ǀams tawa sīo, o gu ge ǀgui tentoms ǃnâ ge ǂgâ, tsî gu ge ǂû tsî ge ā tsî ǁnāpa xu ge ū ǀhaiǀurib, ǃhuniǀurib tsî saran tsîna, tsî gu ge ǃgû tsî ǁîna ge sī sâu; ǁnās khaoǃgâ gu ge oa tsî ǀnî tentoms ǃnâ ǂgâ tsî ǁnāpa xu ǁkhāti xūna ū tsî ǃgû tsî ge sī sâu.
2KI.7.9	ǃNubai gu ge nēba naub ǃoa ge mî: Sage ge ǂhanuse dī tama hâ; nētsēs ge a ǃgâiǂhôatsē, tsî sage ge ǁîs xa a ǃnōsa. ǁGoas ra ǁgoas kōse ge ga ǀhaweo, o ge ge nî ǀhapixa; ǁnā-amaga hā î ge ǃgû, î ge ǁî ǃkhaisa gao-aob di omma sī ǂhôa.
2KI.7.10	Nēti gu ge ǃās tawa hā tsî ǁāb ǃûi-aob ǃās diba ǂgaiǀî tsî ǁîna ǂhôa tsî ge mî: Sige ge ǁgoeǃkhais Siriaǁîgu dis tawa go sī, mû, o i ge khoe-e a ǀkhai tsî khoe-i di dom-i a ǀkhai, tsî hān ge ǃgaemâihe hâ tsî eseln ge ǃgaemâihe hâ, tsî tentomdi ge ī di a khami hâ.
2KI.7.11	Tsîb ge ǁāb di ǃûi-aoga ge ǂgai; o gu ge ǂhôasa ge ǂanǂan gao-aob di ommi ǃnâ.
2KI.7.12	Ob ge gao-aoba tsuxuba khâi tsî ǃgāgu âb ǃoa ge mî: Tita ge nî ǂanǂan go, mati gu Siriaǁîga go dī-ū da ǃkhaisa; ǁîgu ge a ǂan, ǃâ da hâ ǃkhaisa; ǁnā-amaga gu ge ǁgoeǃkhaisa xu go ǂoa, ǃaub ǃnâ gu nî gaugausenga: ǃĀsa xun ga ǂoaxao, o ge ge ǁîna ûitsamase nî ǃkhō, tsî ge ge ǃās ǃnâ nî sī, ti.
2KI.7.13	ǁGoasib ge ǃgāgu âb di ǀguiba ǃeream tsî ge mî: ǃGau go hān xa an korona ūhe, ǁîs ǃnâ go ǃgaun xa; mû, ǁîn ge Israelǁîn ǁîs ǃnâ go ǃgaun di ǂguib khami ī, tsî mû, ǁîn ge Israelǁîn hîa go kān di ǂguib khami ī, ǁîna a da sî, î da mû.
2KI.7.14	On ge ǀgam kunira di hāna ge ū. Tsî gao-aob ge Siriaǁîgu di toroǂnubisa sîǃgon tsî: ǃGû î go sī kō! ti ge mî.
2KI.7.15	Tsî Jordanǃāb kōse gu ge ǁîga ǃgôaǃgono, mû, ob ge daob hoaba saran tsî sîsenūxūn, Siriaǁîgu ge ǃnoesa ǃhūs âgu ǃnâ aoxūn xa ge ǀoa hâ i. O gu ge sîsabega ǁkhawa oa tsî gao-aoba ǁîsa ge ǂhôa.
2KI.7.18	ǁNāti i ge ge ī xui-ao, Elob aob ge gao-aob ǃoa ǃhoa xase, mî raǃâ: ǁAri, nē ǁaeb ǁkhāb ai kha ge ǀgam ǀguirokha gerstǃhorob dikha ǀguiba sekels ama tsî ǀgui ǀguirob tsampereb diba ǀgui sekels ama nîra ǁamaxūhe, Samarias di ǁāb ǃnâ.
2KI.7.19	Tsî ǁnā danakhoeb ge Elob aoba ǃeream tsî ge mî: Kō, ǃKhūb ga mûǂuidaode ǀhommi ai dī xawe, xare ī ǁkhā i ga nē mîsa ǃoa? Ob ge ǁîba: Kō, sa mûra ǀkhats ge ǁîsa nîra mû, xawets ge ǁîn xa ǂû tide, ti ge mî.
2KI.7.20	ǁNās ǁkhās xaseb ge ge ībahe, tsî ǁaes ge ǁîba ǁāb ǃnâ ge dāǂkhūǂkhū, ǁōb ges kōse.
2KI.8.2	Os ge tarasa khâi tsî Elob aob di mîs ǃoa ge dī, ǁîs ommi din ǀkha ǃgûbē, tsîs ge ǃhaokhoese Filisteǁîn di ǃhūb ǃnâ ge hâ, hû kurigu kōse.
2KI.8.3	Tsî i ge hû kurigu di ǀunis ai ge ī, taras Filisteǁîn di ǃhūba xu ǁkhawa ge oa ǃkhaisa; tsîs ge ge ǂoa, gao-aobas nî ǂgaiǀîse ǁîs di ommi ǂama tsî ǁîs di ǃhanab ǂama.
2KI.8.4	Tsî gao-aob ge Gehasib, Elob aob di ǃgāb ǃoa ǃhoa tsî: ǃHoaba te re ǁnā kai xūn, Elisab ge dīn hoan xa, ti ge mî.
2KI.8.5	Tsî i ge ge ī, gao-aobab ge ǃhoabao, matib ge ǁō hâba ûi-ûi ǃkhaisa, mû, os ge ǁnā taras ǀgôab âsab ge ûi-ûisa gao-aoba ge ǂgaiǀî ǁîs di ommi ǂama tsî ǁîs di ǃhanab ǂama. ǁGoasib ge Gehasiba ge mî: Ti ǀhonkhoe gao-aotse, nēs ge ǁnā tarasa, tsî nēb ge ǁîs di ôab, Elisab ge ûi kaiba.
2KI.8.6	Ob ge gao-aoba tarasa ge dî, tsîs ge ge ǃhoaba bi. ǃNubaib ge gao-aoba ǁîsa omǃnās di ǃoabasabeba mā tsî ge mî: As ǁîsa ǁîs di ge in hoana ǁkhawa ūhâ, ǁnās xōǀkhā ǃhanab di ūǀkhīn hoana, ǁnā tsēs, ǃhūbas ge ǁnāsa xu nēsis kōse.
2KI.8.7	ǁNās khaoǃgâb ge Elisaba Damaskus tawa ge sī, Benhadadi, Siriab gao-aob ǀaesen hâ hîa; on ge ǂhôa bi tsî: Elob aob ge nēpa go hā, ti ge mî.
2KI.8.8	ǃNubaib ge gao-aoba Hasaeli ǃoa ge mî: ǀKhaexū-e sa ǃomǁae ū îts Elob aoba ǃgûǃoa îts ǁîba xu ǃKhūba dî tsî: ǂUru ta nî nē ǀaesenna xu? ti mî.
2KI.8.9	Ob ge Hasaela ǁîba ge ǃoa, tsîb ge ǀkhaexū-e ǁîb ǃomǁae ge ūǃgû, hoa xūǃnôan Damaskus din xa, hakadisi ǃnaidi di ǃnaoba tsîb ge hā tsî ais âb aiǃâ mâ tsî ge mî: Sa ôab Benhadadi, Siriab di gao-aob ge tita ge sîǂûi, mî ta nîse: ǂUru ta nî nē ǀaesenna xu?
2KI.8.10	Ob ge Elisaba ǁîb ǃoa ge mî: ǃGû îts: Ûits ge tide, ti mîba bi; ǃKhūb ge go ǁgau te, ǁōb nîra ǃkhaisa xuige.
2KI.8.11	Tsîb ge ais âb ǀkha ǀkhamasase ge ǃgapa bi tsî ǁîsa ge ǂnûiǁapo, taob ges kōse; tsî Elob aob ge ge ā.
2KI.8.14	Nētib ge Elisaba xu ǃgû tsî ǀhonkhoeb âb tawa sī tsî ǁîba: Tare xū-eb Elisaba sa ǃoa go mî? ti ge mîba. Ob ge ge mî: ǁÎb ge: ǂAnǂansasets ge nîra ǂgau, ti ge mî.
2KI.8.15	Tsî i ge ǀguitsē ge ī, ǃkhaiba ū tsîb ge ǁîba ǁgam-i ǃnâ ǂgā tsî ais âb ai ge ǃā, ǃnubaib ge ǁō ǃkhaisa. Tsî Hasaeli ge ǁîb di ǃās ǃnâ ge gao-ao kai.
2KI.8.17	ǁÎb ge ǃnonadisiǀgamǀa kurixa ge i, gao-ao kaib ge ǃnubai, tsîb ge ǁkhaisa kuriga ge gaosîsen, Jerusalems tawa.
2KI.8.20	ǁÎb di tsēdi ǃnân ge Edomǁîna, Judab di gaoǂamsisa xu ge ǁnāǁgôa, tsîn ge gao-ao-e ǁîn ǂama ge mâibasen.
2KI.8.21	ǁNā-amagab ge Joramma Sairs ǃoa ge ǃgâu tsî kunidi hoade ǁîb ǀkha; tsîb ge tsuxuba khâi tsî Edomǁîn, ǁîb ǂnamipe hâna ge ǂnau, tsî ǁîn tawa kunidi di ǂamkhoega; tsî ǁaes ge omdi ân ǃoa ge ǁhâ.
2KI.8.22	Tsî Edomǁîn ge Judab di gaoǂamsisa xu ge ǁnāǁgôa nētsēs kōse. ǁNāǃnubais ge ǁkhāti Libnasa ge ǁnāǁgôa.
2KI.8.23	Tsî naun Jorammi di ǃnaeǃkhaidi din tsîb ge dīn hoan, ǁîn ge xoahe hâ ǃNaeǃkhaidi ǂkhanis Judab gao-aogu dis ǃnâ.
2KI.8.24	Tsî Jorammi ge ǁō tsî ge ǁkhōhe ǁîb di îgu tawa Davib ǃās ǃnâ; tsî Ahasiab, ǁîb ôab ge ǃās âb ǃnâ ge gao-ao kai.
2KI.8.25	Disiǀgamǀaǁî kurib Jorammi, Axab ôab, Israeli gao-aob dib ǃnâb ge Ahasiab, Jorammi ôab, Judab gao-aoba ge gaosîsentsoatsoa.
2KI.8.27	Tsîb ge Axab ommi di daob ai ǃgû tsî ǃKhūb mûǁae a ǂkhabana gere dī, Axab di ommi xase: Axab ommi di ǀuiǀgôab ge i xui-ao.
2KI.8.28	Tsîb ge Jorammi, Axab ôab ǀkha ǃkhammi ǁgā ge ǂoa, Ramot-Gileads ǃoa, Hasaeli Siriab gao-aob ǃoagu; tsî Siriaǁîgu ge Joramma ge ǂnau.
2KI.9.1	ǃNubaib ge kēbo-aob Elisaba ǀgôagu kēbo-aogu digu di ǀguiba ǂgai tsî ǁîb ǃoa ge mî: Kamanab âtsa ǃgae îts nē oliǂkhenasa sa ǃomǁae ū îts Ramot-Gileads ǃoa ǃgû.
2KI.9.2	Tsî ǁnāpats ga sīo, ots ge nî kō, mapab Jehub, Josafati ôab, Nimsib ôaba hâ ǃkhaisa; îts ǂgâ tsî ǁîba ǃgâsagu âb ǁaegu khâi kai, îts ǃnāb ǃnâ ǂgâna hâ ǃnā-omdi di ǀguis ǃnâ ūǂgā bi,
2KI.9.4	Nētib ge ǂkham khoeb, ǁnā ǃgāb kēbo-aob diba ge ǃgû Ramot-Gileads ǃoa.
2KI.9.5	Tsî ǂgâb ge sī, o gu ge danakhoegu ǂnubis diga ǁnāpa ge ǂnôa i, tsî ǁîb ǃoa: Mîxū-e ta satsa ūba hâ, danakhoetse, ti ge mî. Ob ge Jehuba: Tariba sige xu? ti ge mî. Ob ge: Sats ge: Sats danakhoetsa, ti ge mî.
2KI.9.6	ǃNubaib ge khâi tsî ommi ǃnâ ge ǂgâ; tsîb ge oliba danas âb ai ǂnâǂui tsî ǁîb ǃoa ge mî: Nētib ra ǃKhūb, Israeli Eloba mî: Tita ge satsa gao-aose go ǂkhauǀkhā ǃKhūb ǁaes ǂama, Israeli ǂama.
2KI.9.8	Îb Axab ommi hoaragaba kā; tsî tita ge Axab din xa nîra ǃhūǃnoma ǁnā-i, ǂnubiǂgoab ai ra ǀkham-e tsî ǂganhe tsî ǁnāxūhe hâ-e Israeli ǃnâ.
2KI.9.11	Tsî Jehub ge ǀhonkhoeb âb ǃgāgu ǃoa ǂoao, on ge ǁîb ǃoa: ǂKhî i a? Tare xū-i ǃaromab kha nē ǃkhausaba sa tawa go hā? ti ge mî. Ob ge ǁîgu ǃoa: Sago kom khoeb tsî khommi âba a ǂano, ti ge mî.
2KI.9.12	Xawe ǁîgu ge: Gāts ra; mîba ge re, ti ge mî. Ob ge ǁîba: Nēti tsî nētib ge ǃhoaǀî te tsî ge mî: Nētib ra ǃKhūba mî: Tita ge satsa Israeli ǂama gao-aose go ǂkhauǀkhā.
2KI.9.13	ǃNubai gu ge ǃhae, tsî mâb hoab âga sarab âba ū, tsî ǁîb ǃnaga ge ǁgui, hoan xa ǀgapi ǃapa-ūdab ai, tsî gu ge xâiǁnâsa xâi tsî: Jehub ge go gao-ao kai, ti ge mî.
2KI.9.14	Nētib ge Jehub, Josafati ôab, Nimsib ôaba, ǃgaeǀhao-e ge dī Jorammi ǃoagu. Tsî Jorammi ge Ramot-Gileadsa ge ǃûi, ǁîb tsî Israeli hoab, Hasaeli, Siriab gao-aob dib ǃoagu.
2KI.9.16	ǁGoasib ge Jehuba ǃgapi tsî Jesreels ǃoa ge ǃgû, Jorammi ge ǁnāpa ǁgoe i xui-ao; tsî Ahasiab, Judab gao-aob ge Jorammab nî hā kōse ge ǁgôaxa.
2KI.9.17	Tsî ǃûi-aob, Jesreels di ǂgō-ommi ai mâb ge Jehub di ǂguib ǃgoaxa ǃkhaisa mû tsî: Tita ge ǂguiba ra mû, ti ge mî. Ob ge Joramma: ǃGapi-ao-e ū îts ǁîga sîǃoa i, î-i: ǂKhî i a? ti mî.
2KI.9.18	Ob ge ǃgapi-aoba hāb ai ǃgûǃoa bi tsî: Nētib ra gao-aoba mî: ǂKhî i a? ti ge mî. Ob ge Jehuba: Tare-ets ǂkhîb ǀkha ǁae hâ? Ti ǃgâb ai ī! ti ge mî. Ob ge ǃûi-aoba ǁîsa ǂanǂan tsî: Sîsabeb ge ǁîgu kōse go sī, xaweb ge oa tama hâ, ti ge mî.
2KI.9.19	Ob ge ǀnî ǃgapi-aoba hāb ai ge sî, tsî nēb ge ǁîgu tawa sīo, ob ge: Gao-aob ra nēti mî: ǂKhî i a? ti ge mî. Ob ge Jehuba: Tare-ets ǂkhîb ǀkha ǁae hâ? Ti ǃgâb ai ī! ti ge mî.
2KI.9.20	Ob ge ǃûi-aoba ǁîsa ǂanǂan tsî ge mî: ǁÎn kōseb ge ǁîba go sī, xaweb ge oa tama hâ; tsî ǁgaris ge Jehub, Nimsib ôab di ǁgaris khami ī, ǃkhausaseb kom ra ǁgario.
2KI.9.22	Tsî i ge ge ī, Jorammi ge Jehuba mûo, ob ge ǁîb ǃoa: ǂKhî i a, Jehutse? ti ge mî. Ob ge ǁîba: Mâ ǂkhî-e, ǀaigu sa îs Isebels digu tsî ǁîs di ǃgaidīgu nētikōse a ǂgui hîa?
2KI.9.23	ǃNubaib ge Joramma ǃommi âba ǂgae-oa tsî ǁhai tsî Ahasiab ǃoa: ǀApexūs ge nēsa, Ahasiatse, ti ge mî.
2KI.9.24	Xawe Jehub ge khāsa ǃommi âb hoab ǀkha ǂgaeǃnâ tsî Joramma ǁôakha âb ǁaegu ge ǁkhâu, ǂāb ǂgaoba-ū ge ǂoas kōse; ob ge kunis âb ǃnâ ge amisen.
2KI.9.26	Amase ta ge tita ǁarikamǃoe ǀaob Naboti dib tsî ǀaob ǁîb ôagu diba go mû, tib ra ǃKhūba mî, tsî: Tita ge ǁîsa nîra mādawa-am tsi ǁnā ǃhanab ǃâs ai, tib ra ǃKhūba mî. Ūkhâi î ǁnā ǃhanab ǃâs ai aoǁnâ bi, ǃKhūb di mîs ǃoa.
2KI.9.29	Disiǀguiǀaǁî kurib Jorammi, Axab ôab dib aib ge Ahasiaba ge gao-ao kai Judab ǂama.
2KI.9.30	Tsî Jehub ge Jesreels tawa ge sī. Tsî Isebels ge ǁnâuo, os ge ais âsa boro tsî danas âsa ani tsî mûǂuidaosa-ū ge ǂui.
2KI.9.31	Tsî Jehub ra ǁāb ǃnâ ǂgâ hîas ge: ǂKhî i a sats, Simrits, ǀhonkhoeb âts di ǃgamaotse? ti ge mî.
2KI.9.32	Ob ge mûǂuidaosǀî ǃgapakhâi tsî: Tari-e ti ǀkha hâ? Tari-e? ti ge mî. ǃNubai gu ge ǀgam, ǃnona ǃnā-oms di ǃoabasabega ǁîb ai ge kōǁgôa.
2KI.9.33	Ob ge: ǀGapiseba xu ǂhāǁnâ si! ti ge mî. O gu ge ǁîsa ǀgapiseba xu ge ǂhāǁnâ, ob ge ǀaob âsa ǂnubiǂgoab tawa tsî hān tawa ge ǀaisen; tsîb ge ǁîsa ge dāǂkhū.
2KI.9.34	Tsî ǂgâ tsîb ge ǂû tsî āo, ob ge ge mî: Nēsi ǁnā ǀâxarexuhe hâsa kō î du sī ǁkhō si, gao-aob ôas a ǁî xuige.
2KI.9.35	O gu ge ge ǃgû ǁîsa gu nî sī ǁkhōga; xawe gu ge ǁîs xa ǀnî xū-e hō tama ge i, danaǂkhōs, ǂaira tsî ǃomkha tsîn ǀguin.
2KI.9.36	ǃNubain ge ǁkhawa hā tsî ǁîba ge ǂanǂan; ob ge ge mî: Nēs ge mîs ǃKhūb dis, ǁîb ge ǃgāb âb Eliab, Tisbeǁîb di ǃoabasa xu ǃhoasa, mî raǃâ: ǃHanab ǃâs Jesreels dis ain ge arina Isebels di sorosa nîra hapu.
2KI.9.37	Tsî ǁō hâ soros Isebels dis ge ǀarub, ǃaub ai ǁgoeb xase nîra ī, ǁnā ǃhanab ǃâs Jesreels dis ai, nēs ge Isebelsa tin mî ǁkhā tides kōse.
2KI.10.1	Tsî Axab ge hûdisi ǀgôaga ge ūhâ i Samarias tawa. Tsî Jehub ge ǂkhanide ge xoa, Samarias ǃoab ge sîde Jesreels di ǂamkhoegu ǃoa, tsî kaigu ǃoa tsî, Axab ôagu di kaikai-aogu ǃoa, mî rase:
2KI.10.2	Tsî nēsi, nē ǂkhanis ga sago tawa sīo, ǀhonkhoeb âgo di ôagu ǀkha hâgu, kunidi, hān, ǁaposa ǃās tsî ǀāxūn tsîn ǀkha hâgo tawa:
2KI.10.3	Î go ǁnâi sago ǀhonkhoeb di ôagu xa a ǃgâi tsî ǁkhāba mûǂuibasen, î go ǁîba ǁgûb di trons ai ǂnûi î go sago ǀhonkhoeb di omma ǃkhamba.
2KI.10.4	Xawe gu ge ǁîga kaise ǃao tsî: ǀGam gao-aokha ge ǁîb di ais aiǃâ mâ ǁoa ge i, mati ge ǁnâi sige nî mâ ǁkhā? ti ge mî.
2KI.10.5	O gu ge ommi ǂama hâgu tsî ǃās ǂama hâgu tsî kaigu tsî kaikai-aoga Jehub ǃoa sî tsî ge mî: Sige ge a sa ǃgā; tsî sats ga sige mîban hoana ge ge nî dī; sige ge khoe-i xare-e gao-aodī tide; sa mûǁae a ǃgâina dī re.
2KI.10.6	ǁGoasib ge ǀgamǁî ǃnās ai ǂkhani-e ǁîgu ǃoa ge xoa, mî raǃâ: Ti go kao tsî ti domma go ga ǁnâuo, ǁnâi danadi ǁnā aogu, sago ǀhonkhoeb di ôagu dide ū, î go ǁarikamǁgoaga ǁaupe nē ǁaeb ai ti tawa hā, Jesreels ǃoa. Tsî ǀgôagu gao-aob digu, hûdisi aogu ge ǃās di kaigu ǁîga ra kaikaigu tawa ge hâ i.
2KI.10.7	Tsî i ge ge ī, ǂkhanis ge ǁîgu tawa sīo, o gu ge gao-aob di ôaga ū tsî ǁnā hûdisi aoga ge ǃgam; tsî gu ge danadi âga ǀharudi ǃnâ ǂgā tsî ǁîde ǁîb ǁga ge sî, Jesreels ǃoa.
2KI.10.8	Tsî sîsabe-i ge hā tsî ǂhôa bi tsî: Gao-aob ôagu di danaden ge go ūhā, ti ge mî. Ob ge ǁîba: ǀGam ǃkhaira ai ǂnûi di ǁāb di ams tawa ǁarikamǁgoas kōse, ti ge mî.
2KI.10.9	Tsî i ge ǃnauǁgoaga ge ī, ǂoab ge ǃnubaib ge ǃnōsase mâ tsî ǁaes hoas ǃoa: Sadu ge a ǂhanu-ai, ti ge mî; mû, tita ge ǃgaeǀhao-e ti ǀhonkhoeb ǃoagu dī tsî ǁîba go ǃgam; tsî tari-e nēga go ǃgam-e?
2KI.10.10	ǁNâi ǂan ǁnā mîs ǃKhūb dis, ǃKhūb ge Axab di ommi ǃoagu ǃhoas xa i ge xū-i xare-e ǃhūb ai ǁnā tide ǃkhaisa; ǃKhūb ge go dī ǁîb ge ǃgāb âb Eliab di ǃoabasa xu ǃhoana.
2KI.10.11	ǁÎn tawab ge Jehuba Axab di ommi xa Jesreels tawa ge ǃgaun hoana ge ǂnau tsî ǁîb di kaigu hoaga tsî ǁîb di ǂansaben tsî ǁîb di pristergu tsîna, ǀgui-i xare-eb ge ǁîba ǃgauba tama is kōse.
2KI.10.12	Tsîb ge khâi tsî ǃgû tsî Samarias tawa ge sī; tsî Bet-Ekeds ǃûi-aogu dis tawa daob ai
2KI.10.14	Ob ge ǁîba: Ûitsamase ǁîga ǃkhō! ti ge mî. On ge ǁîga ûitsamase ǃkhō tsî ǀaus Bet-Ekeds tawa ǁîga ge ǃgam, hakadisiǀgamǀa aoga, tsîb ge ǁîgu xa ǀguib xareba ǃgau tama ge i.
2KI.10.16	Tsîb ge ge mî: Tita ǀkha ǃgû îts ti ôasasib, ǃKhūba ta ūba hâba sī kō. Nētib ge ǁîba kunis âb ai ge ǃnari kai.
2KI.10.19	Î du ǁnâi Baali di kēbo-aogu hoagu tsî ǁîb di ǃoabasabegu hoagu tsî ǁîb di pristergu hoaga tita tawa ǂgaiǀhû, îb ǀguib xareba tā ǁkhuihe, kai ǁguiba-e ta ge Baala nî ǁguiba xuige; ǁkhuihe kab hoab ge ûi tideba. Xawe Jehub ge nēsa gāxaǃnâsiba xu ge dī, Baali di ǃoabasabegab nî hîǀhuruse.
2KI.10.20	ǃAruǀîb ge Jehuba: Baala kaitsē-e khaiba! ti ge mî. On ge ǁî-e ge ǂgaiǂui.
2KI.10.21	Tsî Jehub ge Israeli hoab ǃoa ge sî; o gu ge Baali sîsenba-aogu hoaga ge hā, ǀgui aob xareb hîa hā tamab ge hâ tama hâ is kōse; tsî gu ge Baali di ommi ǃnâ ge hâ, Baali di ommi ge nē ǀamsa xu nau ǀams ǁga ǀoas kōse.
2KI.10.22	ǃNubaib ge ǁnāb, saran ommi ǂama ǂnûihe hâb ǃoa: Baali ǃoabasabegu hoaga sarana ūǀkhība, ti ge mî. Ob ge sarana ǁîga ge ūǂoaxaba.
2KI.10.26	Tsî gu ge ǂnûikhâihesa īgu Baali diga Baali omma xu ūǂoa tsî ǁîga ge khauǃkhū.
2KI.10.27	Tsî gu ge ǁkhāti ǂnûikhâihesa īb Baali diba ge khôaǁnâ; tsî gu ge Baali di ommi ona khôaǁnâ; tsî ǁîba ǂganǃgâsa sîsenǃkhaise ge dī, nētsēs kōse.
2KI.10.28	Nētib ge Jehuba Baala ge hîkākā Israela xu.
2KI.10.31	Xawe Jehub ge ǃgaoǃgâ tama ge i, ǃKhūb, Israeli Elob di ǂhanub ǃnâb nî ǂgaob âb hoab ǀkha ǃgûsa; ǁîb ge Jerobeammi, Israela ge ǁore kaib di ǁorena xu ǁgôa tama ge hâ i.
2KI.10.33	Jordanna xu sores ra ǁhaiǀî, Gileadi ǃhūb hoaba Gadǁîn, Rubenǁîn tsî Manaseǁîn tsîna; Aroers, ǃārob Arnonni amǃgâ ǁgoesa xu tsî Gileadi tsî Basanni tsîkha xu.
2KI.10.34	Tsî nau xūn, Jehub di ǃnaeǃkhaidi din tsîb ge dīn hoan tsî ǁîb di ǀgaib hoab, ǁîn ge xoahe hâ ǃNaeǃkhaidi ǂkhanis Israeli gao-aogu dis ǃnâ.
2KI.10.36	Tsî tsēdi Jehub, Israeli ǂama Samarias ǃnâ gere gaosîsendi ge a ǀgamdisiǁkhaisaǀa kuri.
2KI.11.2	Xawe Josebas, gao-aob Jorammi ôas, Ahasiab di ǃgâsas ge Joab, Ahasiab ôaba ū tsî ǁîba ge ǀâ, ǁnā gao-aob ôagu hîa nî ǃgamhegu di ǁaeguba xu, tsîs ge ǁîba kōǃgâ-aos âb ǀkha ǁomoms ǃnâ ge ūǂgā; tsîn ge Ataliasa xu ge gaugau bi, ǃgamheb tidese.
2KI.11.3	Tsîb ge ǁîs ǀkha ǃKhūb di ommi ǃnâ ge gau hâ i ǃnani kurigu kōse; tsî Atalias ge ǃhūba ge gaoǂam.
2KI.11.4	Tsî hûǁî kurib ǃnâb ge Jojadaba sî tsî ǀguikaidisi ǂamkhoega danakhoegu ǀkha tsî ǃkhoe-aogu ǀkha ū tsî ǁîb tawa ǃKhūb di ommi ǃnâ ge ūsī gu, tsîb ge ǁîgu ǀkha ǃgaeǀhao-e dī tsî ǃKhūb di ommi ǃnâ ge nū kai gu, tsîb ge gao-aob ôaba ge ǁgau gu.
2KI.11.5	Tsîb ge ǁîga mîmā tsî ge mî: Nēs ge ǁnā ǃkhais sago nî dīsa: ǃNonaǁî ǃâs sago dis, sâtsēs ai ra ǂgâs ge ǃûisa nî hî, gao-aob di ommi ǃnâ.
2KI.11.6	Tsî ǃnonaǁî ǃâs ge ǁāb Suri tawa nî hâ; tsî ǃnonaǁî ǃâs ge ǁāb tawa nî hâ ǃkhoe-aogu khaoǃgâ, nētimî go ge nē ommi di ǃûisa nî hî, ǁgūǂgâsa xu.
2KI.11.7	Tsî ǀgam ǃâra sago dira, sâtsēs ai ra ǂoago hoago, ge ǃKhūb ommi tawa gao-aoba nî ǃûi.
2KI.11.8	Tsî go ge gao-aoba nî hâǂgāǂnamipe, mâb hoab ǀāxūb âba ǃomǁae ūhâǃâ, tsî mâ-i hoa-i, sago di ǁgarakha ǁaegu ga ǂgâxa hâ-i, ǁî-i ge nî ǃgamhe; î go ǁnāti gao-aob ǀkha hâ, ǂoab kas ǂgâxab kas hoasa.
2KI.11.9	O gu ge kaidisigu di danakhoega pristeri Jojadab ge mîmān hoana ge dī, tsî gu ge mâb hoaba ǁîb di aogu hîa sâtsēs ai ra ǂgâga, ǁnāgu sâtsēs ai ra ǂoagu ǀkha ū tsî pristeri Jojadab tawa ge sī.
2KI.11.11	Tsî ǃkhoe-aogu ge mâb hoaba ǀāxūb âba ǃomǁae ūhâǃâ ge mâ ommi di amǀkhāba xu ommi di ǁareǀkhāb kōse, altarsǀî tsî ommiǀî gao-aob ǂnamipe.
2KI.11.13	Tsî Atalias ge ǃkhoe-aogu tsî ǁaes di domma ǁnâuo, os ge ǁaes tawa ge hā ǃKhūb di ommi ǃnâ,
2KI.11.14	tsî kō, tsîs ge ge mû gao-aob ǂkhâǃnâhaib tawa ǁnaetib ǃoa mâ ǃkhaisa tsî ǂamkhoegu tsî xâi-aogu ona gao-aob tawa; tsî ǃhūb di ǁaes hoas ge ǃgâiaǂgao tsî xâiǁnâde ra xâi. ǃNubais ge Ataliasa saran âsa ǀkhau tsî: ǀApexūs ge, ǀapexūs ge, ti ge ǃau.
2KI.11.15	Ob ge pristeri Jojadaba kaidisigu di ǂamkhoegu, ǂnubis ǂama mâihe hâga mîmā tsî ge mîǀî gu: ǁGarakha-ū ǁîsa ǂgaeǂguiǂoa ǃaugab ǃoa, î go ǁîsa ga sao-i hoa-e ǃgam, gôab ǀkha; pristeri ge: ǃKhūb di ommi ǃnâs tā ǃgamhe, ti ge mî xui-ao.
2KI.11.17	Tsî Jojadab ge ǃgaeǀhao-e ge dī ǃKhūb tsî gao-aob tsî ǁaes tsîn ǁaegu, ǃKhūbas nî ǁaese ība ǃkhaisa; tsî ǁkhāti gao-aob tsî ǁaes tsîn ǁaegu.
2KI.11.20	Tsî ǃhūb di ǁaes ge ge ǃgâiaǂgao, tsî ǃās ge ge ǃnō, Ataliasan ge gôab ǀkha ǃgams khaoǃgâ, gao-aob ommi tawa.
2KI.11.21	Joab ge hû kurixa ge i, gao-ao kaib ge ǃnubai.
2KI.12.1	Hûǁî kurib Jehub dib ǃnâb ge Joaba ge gao-ao kai, tsîb ge hakadisi kuriga gere gaosîsen Jerusalems tawa; tsî ǁîb îs di ǀons ge Sibja ge i, Bersebas disa.
2KI.12.2	Tsî Joab ge ǃKhūb mûǁae a ǂhanuna gere dī ǁîb di tsēdi hoade, pristeri Jojadab ǁîba gere ǁgau xui-ao.
2KI.12.3	Xawe ǀgapigu ǀguigu ge ge dīǁnâhe tama hâ i; ǁaes ge ganupe ǀgapigu ai gere ǁguiba tsî ǀanǀan.
2KI.12.5	ǁÎba a gu pristerga ū, mâ-i hoa-e ǁî-i di ǂansabe-i xa, î gu ommi di khôaǃkhaide dī-unu, khôaǃkhaise ra hōhen hoana.
2KI.12.6	Xawe i ge ǀgamdisiǃnonaǀaǁî kurib gao-aob Joab dib ǃnâ ge ī, pristergu ommi di khôaǃkhaide dī-unu tama ǃkhaisa;
2KI.12.7	ǃnubaib ge gao-aob Joaba pristeri Jojadab tsî nau pristerga ǂgai tsî ǁîgu ǃoa ge mî: Tare xū-i ǃaroma go kha ommi khôaǃkhaide dī-unu tama hâ? Î go nēsi ǃaruǀî sago di ǂansabena xu tā mariba ū, î go ǁîba ommi di khôaǃkhaide māba.
2KI.12.8	O gu ge pristerga ge ǀhûǀgui, ǁaesa xu gu ge mari-e ū tide ǃkhaisa tsî ommi di khôaǃkhaide gu dī-unu tide ǃkhaisa.
2KI.12.9	Ob ge pristeri Jojadaba ǂgae-e ū tsî ā-e doroǂgā ǂganais â-i ǃnâ, tsîb ge ǁî-e altars amǀkhāb ai ge mâi, ǃKhūb di ommi ǃnâts ra ǂgâ ǀkhāb ai, tsî pristergu, dā-aiǃnaoba ra ǃûigu ge ǁî-i ǃnâ ǁnā marin, ǃKhūb di ommi ǃnâ ra ūhāhen hoana ge ǂgā.
2KI.12.10	Tsî i ge ge ī, ǂgui marin ǂgaes ǃnâ hâ ǃkhaisa gu ge mû, ob ge gao-aob di xoa-aoba ǀgapipristeri ǀkha ǃapa tsî ǁîna ǃgaeǁae tsî marina ge ǃgôa ǃkhaisa, ǃKhūb di ommi ǃnâ ra hōhena.
2KI.12.11	Tsî gu ge marina ǃgâise ǀguiǀgui hâǃâ ǁnāgu, sîsenni ǂama mûǂamaose ǃKhūb di omma ǂnûibahe hâgu di ǃomǁae ge mā; tsî gu ge ǁîna haikuru-aogu tsî ǂnubi-aogu, ǃKhūb di omma ra dī-unuga ge mā.
2KI.12.12	Tsî ǂnubi-aogu tsî ǀuiǁhā-aoga, hain tsî ǁhā-unuhe hâ ǀuidi tsîn nî ǁamahese, ǃKhūb ommi di khôaǃkhaidi nî dī-unuhega, tsî ǁnā xūn, omma ra māǂuibahen hoana, ǁîb nî dī-unuhega.
2KI.12.13	Xawen ge ǃKhūb di omma dībahe tama ge hâ i: ǃHuniǀurixapadi, gôadi, ǀgapiǃoredi, ǀgapadadi, ǀnî ǃhuniǀurisoa-i kas, ǀhaiǀurisoa-i kas hoas tsîna ǁnā marin, ǃKhūb di ommi ǃoa ra ūhāhen xa.
2KI.12.14	Tsîn ge ǁnāgu sîsenna ra dīga ge māhe; o gu ge ǁîn ǀkha ǃKhūb di omma ge dī-unu.
2KI.12.15	Tsîn ge ǁkhāti ǁnā aogu, marin ra ǁîgu ǃomǁae māhegu xa ǃereamsa ǂgaoǀkhā tama ge i, ǁnāgu, sîsenna ra dīga gu nî māse, îǂhôase gu ge ǂharugu amaga.
2KI.12.17	ǃNubaib ge Hasaeli, Siriab di gao-aoba ǃapa tsî Gatsa ǃkhamū tsî ge ū si; ǁnās khaoǃgâb ge Hasaela ais âba ge unu, Jerusalems ǃoagub nî ǃapase.
2KI.12.19	Tsî nau xūn Joab ǃnaeǃkhaidi din tsîb ge dīn hoan ge ǃNaeǃkhaidi ǂkhanis Judab gao-aogu dis ǃnâ xoahe hâ.
2KI.13.4	Ob ge Joahaba ǃKhūb aisa ǁkhōse ge ǀgoreǀî, ob ge ǃKhūba ge ǁnâu-am bi, Israeli di ǁgâiǀāb, Siriab gao-aob ra ǁîna ǁgâiǀā-ūbab ge mû xui-ao.
2KI.13.7	ǁÎb ge Joahaba ǀnî ǁae-e ge ǃgauba tama hâ i, korodisi ǃgapi-aogu tsî disi kunidi tsi disiǀoadisi ǀnūǃgû-aogu tsîn ǀguina xui-ao; Siriab gao-aob ge ǁîna ge hîkākā tsî ǁîna ge dātsautsau, tsarab khami.
2KI.13.8	Tsî nau xūn Joahab di ǃnaeǃkhaidi din tsîb ge dīn hoan tsî ǁîb di ǀgaib tsîn ge ǃNaeǃkhaidi ǂkhanis Israeli gao-aogu dis ǃnâ xoahe hâ.
2KI.13.9	Tsî Joahab ge ǁîb îgu ǀkha ge kā, tsîn ge ǁîba Samarias tawa ge ǁkhō; tsî Joab, ǁîb ôab ge ǁîb di ǃās ǃnâ ge gao.
2KI.13.10	ǃNonadisihûǀaǁî kurib Joab, Judab di gao-aob dib ǃnâb ge Joab, Joahab ôaba ge gao-ao kai, Israeli ǂama Samarias tawa disiǃnaniǀa kurigu kōse.
2KI.13.13	Tsî Joab ge ge ǁō tsî Jerobeammi ge trons âb ai ge ǂnû. Tsî Joab ge Samarias ǃnâ Israeli di gao-aogu tawa ge ǁkhōhe.
2KI.13.15	Ob ge Elisaba ǁîb ǃoa ge mî: Khā-e ū tsî ǂāga! Tsî khā-i tsî ǂāgu tsînab ge ūo,
2KI.13.16	ob ge Israeli gao-aob ǃoa ge mî: ǁGui sa ǃomma khās tawa! Ob ge ǃommi âba ǁîs tawa ge ǁgui; tsî Elisab ge ǁîb di ǃomkha gao-aob di ǃomkha ai ǁgui
2KI.13.17	tsî ge mî: Mûǂuidaosa ǁkhowa-am aiǂoasǀî. Ob ge ge ǁkhowa-am. ǃNubaib ge Elisaba: ǁKhâu! ti ge mî. Ob ge ge ǁkhâu. Ob ge: ǂĀb ǃKhūb di ores dib, ǂāb Siriaǁîn ǃoa ores dib ge a ǁî, ti ge mî. Siriaǁînats ge Afeks tawa hîkākāhen ras kōse nîra ǂnau xui-ao.
2KI.13.18	ǁNās khaoǃgâb ge: ǂĀga ū! ti ge mî. Ob ge ǁîga ge ū. ǁGoasib ge Israeli di gao-aob ǃoa ge mî: ǃHūba ǂnau! Ob ge ǃnona ǃnādi kōse ge ǂnau; ǁnās khaoǃgâb ge ǃnōsase ge mâ.
2KI.13.19	ǃNubaib ge Elob aoba ǁîb ǂama kaise ǁaixa tsî ge mî: Koro ǃnādi kōses kas, ǃnani ǃnadi kōses kasats ga ǂnau hâo, ots ge ga Siriaǁîna hîkākāhen ras kōse ga ǂnau hâ, xawe nēsits ge Siriaǁîna ǃnona ǃnādi kōse nîra ǂnau.
2KI.13.20	ǁNās khaoǃgâb ge Elisaba ge ǁō, tsîn ge ǁîba ge ǁkhō. Tsî Moabǁîb di toroǂnubidi ge kurib di tsoatsoas ǃnâ ǃhūb ǃnâ ge hā.
2KI.13.21	Tsî i ge ao-en ra ǁkhō hîa ge ī, mû, on ge ǂnubi-e ge mû; on ge ǁnā aoba Elisab di ǀhobas ǃnâ ge aoǂgā; tsî aob ge ǁîs ǃnâ sī tsî Elisab di ǂkhōga tsâǀkhāo, ob ge ûi tsî ǂaira âb ai ge mâ.
2KI.13.22	Tsî Hasaeli, Siriab gao-aob ge Israela Joahab di tsēdi hoadi kōse ge ǁgâiǀā.
2KI.13.24	Tsî Hasaeli, Siriab gao-aob ge ge ǁō, tsî ǁîb ôab Benhadadi ge ǁîb di ǃās ǃnâ ge gao-ao kai.
2KI.14.2	ǀGamdisikoroǀa kurixab ge ǁîba ge i, gao-ao kaib ge ǃnubai, tsîb ge ǀgamdisikhoeseǀa kuriga Jerusalems tawa ge gaosîsen; tsî ǀons ǁîb îs dis ge Joadan ge i, Jerusalems disa.
2KI.14.7	ǁÎb ge Edomǁîn xa disiǀoadisina ge ǂnau ǂŌbǃgoaǃnāb ǃnâ, tsîb ge torob ǃnâ Selasa ū tsî Jokteel ti ge ǂgai si nētsēs kōse.
2KI.14.8	ǃNubaib ge Amasiaba sîsabega ge sî Joab, Joahab ôab, Jehub ôab, Israeli gao-aob ǃoa tsî: Hā, î khom ais âkhoma kō-aiǃnâgu! ti ge mî.
2KI.14.10	Sats ge Edomǁîna ǃgari-aose ge ǂnau amagab ge ǂgaob âtsa ge ǀgapiǀgapisen. ǁNā ǃgôasiba ūhâ îts sa ommi ǃnâ hâ. Tarexats kha ǁnâi nē ǂkhabab ǃnâ nî habasen, ǁnāts nîga, sats tsî Judab din tsîdo?
2KI.14.11	Xawe Amasiab ge ǁnâu tama ge i; ǁnā-amagab ge Joab, Israeli gao-aoba ge ǃapa, o kha ge ǁîb tsî Amasiab, Judab gao-aob tsîkha ge kō-aiǃnâgu, Bet-Semes, Judab dis tawa.
2KI.14.12	Xawe Judab ge Israeli di ais aiǃâ ge ǂnauhe; on ge ge ǁhâ, mâ-i hoa-e ǁî-i di tentoms ǃoa.
2KI.14.13	Tsî Joab, Israeli gao-aob ge Amasiab, Judab gao-aob, Joab ôab, Ahasiab ôaba ge ǃkhō, Bet-Semes tawa; tsî Jerusalems tawa ge sī tsîb ge ǂnubiǂgoab Jerusalems dib xa ge khôaǁnâ, Efraims di ǁāba xu ǁhôaǁāb kōse, hakakaidisi ǂhâgu kōse.
2KI.14.14	Tsîb ge ǃhuniǀurib hoab tsî ǀhaiǀurib hoaba ge ū tsî xapadi ǃKhūb di ommi ǃnâ tsî gao-aob di ommi ǃnâ ge hōhedi hoade tsî ǃkhōsa khoen tsîna; tsîb ge Samarias ǃoa ge oa.
2KI.14.15	Tsî nau xūn Joab di ǃnaeǃkhaidi din tsî dīb gen tsî ǀgaib âb tsî matib ge Amasiab, Judab di gao-aoba ǃkhamū ǃkhaisa, ǁîn ge ǃNaeǃkhaidi ǂkhanis Israeli gao-aogu dis ǃnâ xoahe hâ.
2KI.14.17	Tsî Amasiab, Joab ôab, Judab gao-aob ge Joab, Joahab, Israeli gao-aob ôab di ǁōb khaoǃgâ disikoroǀa kuriga ge ûi.
2KI.14.18	Tsî nau xūn, Amasiab di ǃnaeǃkhaidi din ge ǃNaeǃkhaide ǂkhanis judab gao-aogu dis ǃnâ xoahe hâ.
2KI.14.28	Tsî nau xūn Jerobeammi di ǃnaeǃkhaidi din tsî dīb gen hoan tsî ǁîb di ǀgaib, matikōseb ge ǃkham ǃkhais tsî matib Damaskus tsî Hamats tsîra hîa ega Judab di ge ira ǁkhawa Israeli tawa ge ūhā ǃkhaisa, ǁîn ge xoahe hâ ǃNaeǃkhaide ǂkhanis Israeli gao-aogu dis ǃnâ.
2KI.15.2	ǁÎb ge disiǃnaniǀa kurixa ge i, gao-ao kaib ge ǃnubai, tsîb ge korodisiǀgamǀa kurigu kōse ge gaosîsen, Jerusalems tawa; tsî ǀons ǁîb îs dis ge Jexolia ge i, Jerusalems disa.
2KI.15.3	Tsîb ge ǃKhūb mûǁae a ǂhanuna gere dī, ǁîb îb Amasiab ge dīn hoan ǁkhān khami.
2KI.15.6	Tsî nau xūn Asariab di ǃnaeǃkhaidi din tsîb ge dīn hoan ge ǃNaeǃkhaide ǂkhanis Judab gao-aogu dis ǃnâ xoahe hâ.
2KI.15.11	Tsî nau xūn Saxariab di ǃnaeǃkhaidi din, mû, ǁîn ge ǃNaeǃkhaide ǂkhanis Israeli gao-aogu dis ǃnâ xoahe hâ.
2KI.15.13	Salummi, Jabeb ôab ge ǃnonadisikhoeseǀaǁî kurib Asariab, Judab gao-aob dib ǃnâ ge gao-ao kai; tsîb ge ǀgui ǁkhâb kōse Samarias tawa gere gao.
2KI.15.15	Tsî nau xūn Salummi di ǃnaeǃkhaidi din tsî ǁîb di ǃgaeǀhaos hîab ge dīsa, mû, ǁîn ge xoahe hâ ǃNaeǃkhaide ǂkhanis Israeli gao-aogu dis ǃnâ.
2KI.15.16	ǃNubaib ge Menahemma Tifsaxs tsî ǁîs ǃnâ hân hoana ge ǂnau tsî ǁîs di ǀkharigu ona Tirsasa xu; ǁkhowa-ambahe tamab ge i amagab ge ǁîna ge ǂnau; ǁîn di ǀgamǀkhā hâ taradi hoadeb ge ge ǃgaoǁkhowa-am.
2KI.15.17	ǃNonadisikhoeseǀaǁî kurib Asariab, Judab gao-aob dib ǃnâb ge Menahemmi, Gadi ôaba, Israeli ǂama ge gao-ao kai tsî disi kuriga Samarias tawa ge gaosîsen.
2KI.15.19	ǃNubaib ge Puli, Asiriab di gao-aoba ǃhūb ǃoagu ge hā; ob ge Menahemma Pula ǀguiǀoadisi talende ǀhaiǀurib xa ge mā, ǃommi âb nî ǁîb ǀkha hâse, gaosisab nî ǁîb di ǃommi ǃnâ ǀgaiǀgaiba biga.
2KI.15.21	Tsî nau xūn, Menahemmi di ǃnaeǃkhaidi din tsîb ge dīn hoan ge xoahe hâ ǃNaeǃkhaide ǂkhanis Israeli gao-aogu dis ǃnâ.
2KI.15.22	ǁNās khaoǃgâb ge Menahemmi ona ge ǁō, tsî ǁîb di ôab Pekahiab ge ǁîb di ǃās ǃnâ ge gao-ao kai.
2KI.15.23	Korodisiǁî kurib Asariab, Judab gao-aob dib ǃnâb ge Pekahiab, Menahemmi ôaba ge gao-ao kai Israeli ǂama, tsî ǀgam kurikha ge gaosîsen, Samarias tawa.
2KI.15.26	Tsî nau xūn, Pekahiab di ǃnaeǃkhaidi din tsîb ge dīn hoan, mû, ǁîn ge ǃNaeǃkhaide ǂkhanis Israeli gao-aogu dis ǃnâ xoahe hâ.
2KI.15.27	Korodisiǀgamǀaǁî kurib Asariab, Judab gao-aob dib ǃnâb ge Pekab, Remaliab ôaba ge gao-ao kai Israeli ǂama, tsîb ge ǀgamdisi kuriga gere gaosîsen, Samarias ǃnâ.
2KI.15.31	Tsî nau xūn Pekab di ǃnaeǃkhaidi din tsîb ge dīn hoan, mû, ǁîn ge xoahe hâ ǃNaeǃkhaide ǂkhanis Israeli gao-aogu dis ǃnâ.
2KI.15.33	ǀGamdisikoroǀa kurixab ge ǁîba ge i, gao-ao kaib ge ǃnubai, tsîb ge disiǃnaniǀa kuriga ge gaosîsen Jerusalems tawa. ǀOns ǁîb îs dis ge Jerusa ge i, Sadoki ôasa.
2KI.15.35	ǀGapigu ǀguigu ge dīǁnâhe tama ge hâ i; ǁaes ge gorose ǀgapigu ai gere ǁguiba tsî ǀanǀan; ǁîb ge ǀgapi ǁāb ǃKhūb ommi diba ge ǂnubi.
2KI.15.36	Tsî nau xūn Jotammi di ǃnaeǃkhaidi din tsî dīb gen hoan, ǁîn ge xoahe hâ ǃNaeǃkhaide ǂkhanis Judab gao-aogu dis ǃnâ.
2KI.16.2	ǀGamdisi kurixab ge Axasa ge i, gao-ao kaib ge ǃnubai, tsîb ge disiǃnaniǀa kuriga gere gaosîsen Jerusalems tawa; tsîb ge ǃKhūb, ǁîb di Elob mûǁae a ǂhanuna dī tama ge hâ i, ǁîb îb Davib khami.
2KI.16.4	ǁÎb ge ǁkhāti ǀgapigu ai ǁguiba tsî gere ǀanǀan ǃnomdi ai tsî ǁkhāti ǃam haidi hoadi ǃgao.
2KI.16.6	ǁNā ǁaeb ǁkhāb aib ge Resinni, Arammi di gao-aoba Elatsa ǁkhawa Arammi tawa ūhā tsî Jodeǁîna Elatsa xu ge aoǂui, tsî Edomǁîn ge Elats tawa hā tsî ǁîs ǃnâ ge ǁan, nētsēs kōse.
2KI.16.9	ǃNubaib ge Asiriab gao-aoba ǁîba ge ǁnâu; Asiriab gao-aob ge Damaskus ǃoa ǃapa tsî ge ū si tsî ǁîs dina ǃkhōsan ase ge ǃgû-ū Kirs ǃoa, tsîb ge Resinna ge ǃgam.
2KI.16.10	ǃNubaib ge gao-aob Axasa Tiglat-Pileseri, Asiriab gao-aoba Damaskus kōse ge ǃgûǃoa; tsî altars, Damaskus tawa hâbab ge mûo, ob ge gao-aob Axasa pristeri Uriaba ǁnā altars di īb tsî xoaǁnâs âs, matis dīhe hâ ǃkhais diba ge sîba.
2KI.16.11	Ob ge Uriab, pristera, altarsa ge dī, gao-aob Axasi Damaskusa xu go haisis ǁkhās khami, ǁnātib ge pristeri Uriaba ge dī, gao-aob Axasi nî Damaskusa xu hā ǁaeb kōse.
2KI.16.12	Tsî gao-aob ge Damaskusa xu hāo, ob ge gao-aoba altarsa ge mû; ob ge gao-aoba altarsa ǀgū tsî ǁîs ai ge ǁguiba.
2KI.16.13	Tsîb ge khauǁguibas âba ge ǂhubi tsî ǁîb di ǂûǁguibasa, tsîb ge ǁîb di ǂnâǁguibasa ge ǂnâ tsî ganganǁguibadi âb di ǀaobab ge ge ǀgapi altars ai.
2KI.16.14	Xawe ǂai-altars, ǃKhūb di ais aiǃâ hâsab ge aiǃâ hâ ǃkhais ommi disa xu altars tsî ǃKhūb ommi ǁaeguba xu ge ūhā tsî ǁîsa altars âb xōǀkhā ǀapasǀî ge mâi.
2KI.16.15	Tsî gao-aob Axasi ge Uriab pristera, mîmā tsî: Altars kais ai ǂhubi re ǁgoaǁguibas tsî ǃuiǂûǁguibas tsî gao-aob di khauǁguibas tsî ǁîb di ǂûǁguibas tsî ǃhūb di ǁaes hoas di khauǁguibas tsî ǁîn di ǂûǁguibadi tsî ǁîn di ǂnâǁguibadi tsîna; îts ǁîs ai ǀgapi re khauǁguibas di ǀaob hoaba tsî ǂāǁguibas di ǀaob hoaba; xawe ǂai-altars ge ôaǃnâ-altarse nî ība te.
2KI.16.16	Ob ge Uriab, pristera, ge dī, gao-aob Axasi ge mîmā bin hoan ǃoa.
2KI.16.19	Tsî nau xūn Axasi di ǃnaeǃkhaidi din hîab ge dīn ge ǃNaeǃkhaidi ǂkhanis Judab gao-aogu dis ǃnâ xoahe hâ.
2KI.17.2	Tsîb ge ǃKhūb mûǁae a ǂkhabana gere dī, xawe ǁîb aiǃâ ge hâ i Israeli di gao-aogu khami tama.
2KI.17.4	Xawe Asiriab gao-aob ge Hoseab ǃnâ ǃgaeǀhao-e ge hō, Sob, Egipteb gao-aob ǃoab sîsabega ge sî tsî ǀkhaexū-eb, aibeb kuriba xu kuriba ǃoa gere dī xase Asiriab gao-aoba ūhâba tama ge i ǃkhaisa. Ob ge Asiriab gao-aoba ǁîba ǃkhō tsî ǃkhō-oms ǃnâ ge ǂgā bi.
2KI.17.5	Tsî Asiriab gao-aob ge ǃhūb hoaragab ǃnâ ge ǃgûǃapa; ā, Samarias kōse ǃapa tsîb ge ǁîsa ǃnona kurigu kōse ge ǃnamiǂgā.
2KI.17.6	Khoeseǁî kurib Hoseab dib ǃnâb ge Asiriab di gao-aoba Samariasa ū tsî Israela Asiriab ǃoa ǃgû-ū tsî ǁîna ge ǁan kai Halaxs ǃnâ, tsî Habori, Gosanni ǃāb amǃgâ tsî Medeǁîn ǃādi ǃnâ.
2KI.17.7	Nēs ge ge ī xui-ao, Israeli ôan ǃKhūb, ǁîn di Elob, ǁîna Egipteǃhūba xu Faraob, Egipteb gao-aob di ǃommi ǃnagaba xu ge ǂgaeǂguiǃapab ǃoagun gere ǁore tsî ǀkhara elogan gere ǃao ǃkhais ǃaroma.
2KI.17.8	Tsîn ge ǂnûiǂgādi ǁnā ǀūben, ǃKhūb ge Israeli ôan di ais aiǃâba xu doeǁgabēn didi tsî Israeli gao-aogu, ǁîga ge dīgu didi ǃnâ ge ǃgû.
2KI.17.9	Tsî Israeli ôan ge ǁnā ǃkhaidi hîa ǂhanu tamade ǃKhūb, ǁîn di Elob tawa ǂganǃgâsase gere dī; tsîn ge ǀgapiga ge dībasen ǁîn di ǃādi hoadi ǃnâ, ǃûiǂgō-omma xu ǁaposa ǃādi kōse.
2KI.17.12	Tsîn ge ǁgôa-eloga gere ǃoaba, ǁîgu xab ǃKhūba ǁîna ǃoa: Nē ǃkhaisa du ge dī tide, ti ge mîga.
2KI.17.13	Tsî ǃKhūb ge Israeliǀî tsî Judabǀî kēbo-aogu hoagu tsî mû-aogu hoagu di ǃoabasa xu ǀhûǀguitimî tsî ge mî: ǃHobasen sadu di ǂkhaba daoga xu, î du mîmādi tsî ti ǂnûiǂgādi tsîde ǃkhōǀgaipe, ǁnā ǂhanub sadu îga ta ge mîmāb tsî ǃgāgu, kēbo-aogu di ǃomdi ǀkha ta ge sîba dub ǃoa.
2KI.17.14	Xawen ge ǁnâu tama ge i tsî ǁîn di ǃaode ge karokaro, ǁîn îgu, ǃKhūb, ǁîn di Elob ǃnâ ǂgom tama ge igu di ǃaodi ge ī i xase.
2KI.17.18	ǁNā-amagab ge ǃKhūba Israeli ǂama kaise ge ǁaixa, ais âb aiǃâba xub ge ǁîna dībēs kōse; tsî ǀnî xū-i ge ǃgau tama ge i, Judab di ǃhoas ǀguis.
2KI.17.19	Xawe Judab on ge mîmādi ǃKhūb, ǁîn di Elob dide ǃkhōǀgaipe tama ge hâ i, tsîn ge Israeli di ǂnûiǂgādi ǁîn ge dīdi ǃnâ ge ǃgû.
2KI.17.20	Nētib ge ǃKhūba Israeli di surib hoaba aoxū tsî ǁîna ge ǁgâiǀā, tsîb ge ǁîna ǁkhâuǁnâ-aon ǃomǁae ge mā, ais âb aiǃâba xub ge ǁîna aoxūs kōse.
2KI.17.22	Nētin ge Israeli ôana Jerobeammi di ǁoren hîab ge dīn hoan ǃnâ gere ǃgû; tsîn ge ǁîna xu ǁgôa tama ge i,
2KI.17.24	Tsî Asiriab gao-aob ge ǁae-e ge hā kai Babilonsa xu tsî Kutasa xu tsî Avasa xu tsî Hamatsa xu tsî Sefarvajimsa xu, tsîb ge ǁîna Samariab di ǃādi ǃnâ ge ǁan kai Israeli ôan di ǃās ǃnâ; tsîn ge ǁîna Samariaba ǀumise ū tsî ǁîb di ǃādi ǃnâ ge ǁan.
2KI.17.25	Tsî i ge ǁnāpa ǁans ân di tsoatsoas ǃnâ ge ī, ǃKhūban ǃao tama ge i ǃkhaisa; ob ge ǃKhūba xamga ge sî ǁîn ǁaegu, ǁîgu ge ǀnîn âna ge ǃgam.
2KI.17.26	ǁNā-amagan ge Asiriab gao-aob ǃoa ge mî: ǁNā ǁaedi, sats ge ǃgû-ū tsî ǁîna Samariab di ǃādi ǃnâ ǁan kaidi, ǁîdi ge Elob ǁnā ǃhūb dib di domma a ǀū; ǁnā-amagab ge xamga ǁîn ǁaegu ge sî tsî mû, ǁîgu ge ǁîna ra ǃgam, ǁîn ge Elob ǁnā ǃhūb dib di domma a ǀū xui-ao.
2KI.17.27	ǃNubaib ge Asiriab gao-aoba ge mîmā: ǁNā pristergu hîa du ge ǁnāpa xu ǂgaeǂguibēgu di ǀguiba ūsī ǁnāpa, î gu ǃgû tsî ǁnāpa sī ǁan; îb ǁîna ǃKhūb Elob di domma ǁkhāǁkhā.
2KI.17.28	Ob ge ǀguib ǁnā pristergu hîan ge Samariasa xu ǂgaeǂguibēgu diba sī tsî Bet-Els tawa ge ǁan; tsîb ge ǁîna ge ǁkhāǁkhā, matin ǃKhūba nî ǃao ǃkhaisa.
2KI.17.29	Xawe mâ ǁaes hoas ge ǁîs di eloga ge dībasen; tsîn ge ǁîga ǀgapigu omgu digu ǃnâ ge ǂnûi, Samariaǁîn ge dībasenga, mâ ǁaes hoasa ǁîn ǁanǃnâ hâ ǃādi ǃnâ.
2KI.17.30	Babilons di khoen ge Sukot-Benota ge dībasen, tsî Kutas di khoen ge Nergala ge dībasen, tsî Hamats di khoen ge Asimaba ge dībasen;
2KI.17.32	Tsîn ge ǃKhūb ona ǃao tsî ǁau khoen ân xa ǀgapigu di pristerga ge dībasen, ǀgapigu di omgu ǃnâ ǃoabasa ǁîna ge dībaga.
2KI.17.33	ǃKhūba ǃao tsîn ge ǁkhāti ǁîn di eloga gere ǃoaba ǁnā ǁaedi, ǁîde xun ge ǃgû-ūhedi di dommi ai.
2KI.17.34	Nētsēs kōsen ge aibekam domgu ǃoa ra dī; ǃKhūban ge ǃao tama hâ, tsîn ge ǁîn di ǂnûiǂgādi ǃoa dī tama hâ tsî ǁîn di ǂhanugu ǃoa tsî ǁnā ǂhanub tsî ǁnā mîmās tsîra, ǃKhūb ge Jakob, Israeli tib ge ǂgaib di ôana mîmāra ǃoa.
2KI.17.36	î du ǃKhūb, Egipteǃhūba xu kai ǀgaib tsî ǀhōǂuihesa ǁôab tsîkha ǀkha ge ǂgaeǂguiǂoa duba ǃao î du ǁîb aiǃâ ǃhonǁgoa î du ǁîba ǁguiba.
2KI.17.37	Î du ǁnā ǂnûiǂgādi tsî ǁnā ǂhanu-aigu tsî ǁnā ǂhanub tsî ǁnā mîmās tsîn, ǁîb ge xoamâiba duna ǂan, î du ǁîna mâ tsēs hoasa dī; î du ǀkhara eloga tā ǃao.
2KI.17.38	Tsî ǁnā ǃgaeǀhaos, tita ge sadu ǀkha dīs, ǁîsa du ge ǀuru tide; î du ǀkhara eloga tā ǃao.
2KI.17.40	Xawen ge ǁnâu tama ge i tsî aibekam dommi ân ǃoa gere dī.
2KI.17.41	Nēti di ge ǁnā ǁaede ǃKhūba ǃao tsî ǁîn di ǃgaohesa īga gere ǃoaba; tsî ǁîn ôan tsî ǁîn ǀgôan di ôan on ge ǁîn îgu gere dī khami ra dī, nētsēs kōse.
2KI.18.5	ǁÎb ge ǃKhūb, Israeli di Elob ai ge ǂgomaiǂnûi, ǁîb khaoǃgâb ǀnîb ǁîb khami ība Judab gao-aogu ǃnâ hâ tama tsî ǁkhāti ǁîb aiǃâ hâ tama ge hâ is kōse.
2KI.18.6	ǃKhūbab ge ǁîba ǂae-ai xui-ao, tsîb ge ǁîba saoǃgonsa xu ǁgôa tama, tsîb ge mîmādi âb, ǃKhūb ge Moseba mîmāde ge ǃkhōǀgaipe.
2KI.18.7	Nētib ge ǃKhūba ǁîb ǀkha ge hâ i; ǃgûǂoab gere ǀkhān hoan tawab ge gā-aise ge sîsen; tsîb ge ǁkhāti ge ǁnāǁgôa Asiriab gao-aoba xu, tsîb ge ǁîba ǃoaba tama ge i.
2KI.18.8	ǁÎb ge Filisteǁîna ge ǂnau Gasas kōse, tsî ǁîs di ǀkhariga ǃûiǂgō-omma xu ǁaposa ǃādi kōse.
2KI.18.10	Tsîb ge ǁîsa ǃnona kurigu di ǀunis ai ge ū ǃnaniǁî kurib Hiskiab dib ǃnâ; (khoeseǁî kurib Hoseab, Israeli gao-aob dib ge a ǁî) Samarias ge ūhesa.
2KI.18.11	Tsî Asiriab gao-aob ge Israela ge ǃgûbē-ū Asiriab ǁga, tsî ǁîna Halaxs tsî Habori, ǃāb Gosanni dib tawa tsî Medeǁîn di ǃādi kōse ge ūsī kai.
2KI.18.12	Dommi ǃKhūb, ǁîn Elob diban ge ǁnâuǀnam tama ge i tsî ǁîb di ǃgaeǀhaosan ge ǃûǂam xui-ao; tsî Moseb, ǃKhūb di ǃgāb ge mîmān hoanan ge ǁnâuǀnam tsî dī tama i xui-ao.
2KI.18.13	Tsî disihakaǀaǁî kurib gao-aob Hiskiab dib ǃnâb ge Sanherib, Asiriab gao-aoba Judab di ǁaposa ǃādi ǃoagu hā ǂoaxa tsî ǁîde ge ū.
2KI.18.16	ǁNāǃnubaib ge Hiskiaba ǃhuniǀuriba ǃKhūb tempeli di ǁāba xu ge ǃgaoǁnâ, tsî ǁāb haigu hîab Hiskiab, Judab gao-aoba ge ǃkhûǀkhāga xu tsî ǁîba Asiriab gao-aoba ge mā.
2KI.18.17	Ob ge gao-aob Asiriab diba Tartanni, Rabsarib tsî Rabsakeb tsîga ge sî Laxisa xu gao-aob Hiskiab ǃoa, ǃgom ǂnubi-i ǀkha Jerusalems ǁga; o gu ge ǃgûǂoa tsî Jerusalems tawa ge sī. Tsî sī gu geo, o gu ge ǀgapise ǁgoe îsa ǁgam-i di dâudâudaob, ananaob di ǃhanaba-ū gau ǀgapi daob tawa hâb amǃgâ ge sī mâ.
2KI.18.18	Tsî gu ge gao-aob ǃoa ge ǂgai; o gu ge Eljakimmi, Hilkiab ôab, ommûǂamaob, tsî Sebnab, xoa-aob, tsî Joab, Asafi ôab, ǂkhanisâu-aob tsîga ǁîb ǃoa ge ǂoa.
2KI.18.19	Ob ge Rabsakeba ǁîgu ǃoa ge mî: Mîba Hiskiaba: Nētib ra mî ǁnā kai gao-aob Asiriab diba: Mâ ǂgomaiǂnûi-e kha nē-i, sats ra ǂgomaiǂnûi-e?
2KI.18.20	Sats ge ra ǂâi: Amǁgaukha di mîs ǀguis ge a ǁî, ǀapes tsî ǀgaib tsîra ge hâ torob ǁga. Tsî nēsi, tari-i aits ra ǂgomaiǂnûi, ots ra tita ǃoagu khâima?
2KI.18.21	Kō re, sats ra ǂgomaiǂnûi ǁnā khôa hâ ǂāb Egipteb ai, ǁnā ǂāb, khoe-i ga ǁîb ai ǃgâsen ǃnubai ǃommi â-i ǃnâ ǂgâ tsî ǁîba ra ǃkhāǃganuba: ǁNātib ge Faraob, Egipteb gao-aoba ība ǁnān, ǁîb ai ra ǂgomaiǂnûin hoana.
2KI.18.23	ǁNâi nēsi ǁgonagu ti ǀhonkhoeb, Asiriab gao-aob ǀkha, o ta ge ǀgamǀoadisi hāna nî mā tsi, ǃgapi-aogats ga ǁîn ai ǂnûi ǁkhāo.
2KI.18.24	Tsî matits kha ǁnâi nî ǁkhaedawa ǁkhā ǃkhams ti ǀhonkhoeb di hoan xa ǂkhari ǃgāgu di ǀgui gaosab disa? Xawets ge satsa Egipteb ai ra ǂgomaiǂnûi kunidi ǃaroma tsî ǃgapi-aogu ǃaroma.
2KI.18.25	Tsî nēsi, ǃKhūb osesa ǁnâi nē ǃās ǃoagu ta ge ǂoaxasa, ǁîsa ta nî hîkākāse? ǃKhūb kom tita ǁga: ǃApa nē ǃhūb ǃoagu îts ǁîba hîkākā, ti ge mîo.
2KI.18.26	ǃNubai gu ge Eljakimmi, Hilkiab ôab, tsî Sebnab tsî Joab tsîga Rabsakeb ǃoa ge mî: Sa ǃgāge ǃoa Siriaǁîgowab ǃnâ ǃhoa, ǃgâise ge ǁîba ra ǁnâuǃā xuige, îts tā Jodeǁîgowab ǃnâ ǃhoa-ū ge, ǁaes ǂnubiǂgoab ai hâs ra ǁnâuse.
2KI.18.27	Xaweb ge Rabsakeba ǁîgu ǃoa ge mî: Ti ǀhonkhoeba kha sî teb go sa ǀhonkhoeb ǃoa tsî sats ǃoa nē mîde ta nî ǃhoase? ǁNā aogu, ǂnubiǂgoab ai ǂnôagu ǃoa tamasa, sago ǀkha gu nî ǁîgu di xauba ǂûse tsî ǁîgu di ǀūba āse?
2KI.18.28	Ob ge Rabsakeba khâi tsî ǃgari dommi ǀkha Jodeǁîgowab ǃnâ ǂgai tsî ge mî: ǁNâu mîs ǁnā kai gao-aob Asiriab dib disa!
2KI.18.29	Nētib ra gao-aoba mî: Ab Hiskiaba sago tā ǂgaeǂhapu, ǁîb sago ore ǁkhā tide xuige!
2KI.18.30	Îb Hiskiaba tā ǃKhūb ai ǂgomaiǂnûi kai du, mî rase: ǃKhūb ge amase nîra ore da tsî nē ǃās ge Asiriab gao-aob ǃomǁae māhe tide.
2KI.18.32	hā tsî ta nî ǃhū-i, sadu di ǃhūb khami ī-i ǃoa ūsī dus kōse, ǃhū-i ǃhorob di-i tsî ǂauxûib di-i, ǃhū-i pereb tsî ǂauxûiǂûǃhanagu di-i, ǃhū-i ǀkheraǂûn di-i, olib tsî danib tsîkha di-i ǃoa; o du ge nîra ûi tsî ǁō tide; î du Hiskiaba tā ǃgâ, ǁîb ǃhoadan du tsî ǃKhūb ge nîra ore da, ti ra mîba.
2KI.18.34	Mapa gu hâ Hamats tsî Arpads tsîra di eloga? Mapa gu hâ Sefarvajims tsî Henas tsî Avas tsîdi di eloga? Ore gu ge Samariasa ti ǃomǁaeba xu?
2KI.18.35	Mâga nē ǃhūgu di elogu hoagu digu hîa ǁîgu di ǃhūba ti ǃomǁaeba xu ge ore ǁkhā iga, ob ǃKhūba Jerusalemsa ti ǃomǁaeba xu nî ore?
2KI.18.36	Xawe ǁaes ge ǃnō tsî mî-i xare-e oe-am tama ge i, gao-aob di mîmās ge: Oe-am bi du tide, ti hâ i xui-ao.
2KI.19.1	Tsî i ge ge ī, gao-aob Hiskiab ge ǁnâuo, ob ge saran âba ǀkhau tsî ǁhō-e ana tsî ǃKhūb di ommi ǃnâ ge ǂgâ.
2KI.19.2	ǁNās khaoǃgâb ge Eljakimmi, ommûǂamaob tsî Sebnab, xoa-aob tsî kaigu pristergu digu tsîga ǁhōga anasen hâǃâ Jesajab, kēbo-aob, Amob ôab ǃoa ge sî.
2KI.19.3	Tsî gu ge ǁîb ǃoa ge mî: Nētib ra Hiskiaba mî: Nētsēs ge a ǂōǂōsib tsî ǃaob tsî ǃkhāǃkhās tsîn di tsē; ǀgôan ge ǃnaen nîs kōse go sī, xawe i ge ǁoraǀgai-i xare-e a ǀkhai.
2KI.19.5	Tsî ǃgāgu gao-aob Hiskiab digu ge Jesajab tawa sīo,
2KI.19.6	ob ge Jesajaba ǁîgu ǃoa ge mî: Nēti mîba sago di ǀhonkhoeba: Nētib ra ǃKhūba mî: Tā ǃao ǁnā mîdi hîats go ǁnâudi xa, Asiriab gao-aob di ǃgāgu tita go ǃkhāǃkhā-ūdi xa.
2KI.19.8	Nētib ge Rabsakeba oa tsî Asiriab di gao-aoba Libnasa ra ǃkhamūse ge hō; Laxisa xub go ǂnauǁnâ tib ge ǁnâu xui-ao.
2KI.19.9	Tsî Tirhakab, Etiopiab gao-aob xab ge nēti ǁnâuo: Mû, ǁîb ge ǃkhamū tsi nîse go ǂoa, ti, ob ge ǁkhawa sîsabega Hiskiab ǃoa sî tsî ge mî:
2KI.19.11	Mû, sats ge go ǁnâu, tare-e gu Asiriab gao-aoga ǃhūgu hoaga ge dī-ū ǃkhaisa, ǁîga ra ǀâxareǃâ; tsî satsa ǁnâi sâuhets nî?
2KI.19.13	Mapab hâ Hamats di gao-aoba tsî Arpads di gao-aoba tsî ǃās Sefarvajims di gao-aoba tsî Henas tsî Avas diba?
2KI.19.14	Tsî Hiskiab ge ǂkhanide sîsabegu ǃomǁaeba xu hō tsî khomaio, ob ge ǃKhūb di ommi ǃoa ge ǃapa tsî Hiskiab ge ǁîde ǃKhūb di ais aiǃâ ge khoraǁgui.
2KI.19.17	Amase ǃKhūtse, Asiriab gao-aogu ge ǃhaodi tsî ǁîdi di ǃhūba ge hîkākā.
2KI.19.18	Tsî gu ge ǁîn di eloga ǀaes ǃnâ ge aoǂgā, elo tamagu tsî khoen ǃomgu di sîsenni a xui-ao, haigu tsî ǀuigu tsîga; ǁnā-amaga gu ge nēga ge hîkākā ǁkhā i.
2KI.19.19	Tsî nēsi ǁnâi, ǃKhū, sida di Elotse, ore da re ǁîb di ǃomǁaeba xu; o di ge ǃhūbaib di gaosidi hoade nî ǂan, sats, ǃKhūts, ǀguits a Elo ǃkhaisa.
2KI.19.20	ǃNubaib ge Jesajab, Amob ôaba Hiskiab ǃoa sî tsî ge mî: Nētib ra ǃKhūb, Israeli Eloba mî: ǁNān titats ge Sanherib, Asiriab gao-aob ǃoagu ǀgorena ta ge go ǁnâu.
2KI.19.21	Nēs ge ǁnā mîs ǃKhūb go ǁîb ǂama ǃhoasa: ǂKhamkhoes Sionni ôas ra ǃharaxū tsi. ǁÎs ra ǃhō tsi, ǀgôas Jerusalems dis ra sa khaos ai ǃnabindana.
2KI.19.22	Tari-ets kha ǃhō tsî go ǃkhāǃkhā? Tsî tari-i ǃoaguts kha sa domma go ūkhâi tsî mûra âts ǀkha go ǃgapakhâi? ǃAnub Israeli dib ǃoagus komo!
2KI.19.23	Sa sîsabega xuts ge ǃKhūba ǃhō tsî go mî: Tita ge ti kunidi di ǂguib ǀkha ǀgapib ǃhomgu dib ai go ǃapa, Libanonni di ǀkhāb ai. Tsî tita ge ǁîb di ǀgapi sederhaidi tsî ǁîb di ǃkhōǂuihesa denehaidi tsîde nîra ǁhāǁnâ; tsî ta nî ǀkhâuǀams tawa ǁgoe hâǃkhais âb ai sī, îsa ǃaub âb, ǃhanab khami īb ǃnâ.
2KI.19.24	Tita ge xora tsî ǃhao ǁgam-e ge ā. Tsî tita ge ti ǂaiǃnāgu ǀkha Egipteb di ǃāgu hoaga ge ǂnâǂnâ.
2KI.19.25	ǁNâu tamats kha hâ ǁî ǃkhaisa ta ge tita aibekam ǁaeba xu ǀnai dīsa, tsî hugasa xu ǁî ǃkhaisa aiǂhomisa? O ta ge ǁîsa nēsi go hā kai, sats nî ǁaposa ǃāde ǀkhaiǃnâ ǃkhaise hîkākāse.
2KI.19.26	ǁNā-amagan ge ǁîdi di ǁansabena ǀgaio ge i, ǁîn ge ǃhurigâ tsî tao ge hâ i, ǁîn ge ǀgâb ǃaub dib khami ge ī tsî ǃam ǁhaon khami, ǀgâb omǂamaidi dib khami tsî khauhe hâ ǃhorob khami, ganupeb kai tama hîa.
2KI.19.27	Xawe tita ge a ǂan sa ǂnûs tsî sa ǂoas tsî sa ǂgâs tsî tita ǃoaguts ra ǂkhupi ǂkhupiba.
2KI.19.28	Tita ǃoaguts ra ǂkhupi ǂkhupib ǃaroma tsî ǂnīǂnīsenni âts ti ǂgaera ǃnâ go hā amaga ta ge tita ti haiǂguisa sa ǂguis ǃnâ nîra ǁgui, tsî ti ǂgā-amǃnâxūsa sa amǁgaukha ǃnâ, o ta ge tita satsa ǁnā daob ǁîba-ūts ge hāb ǁkhāba-ū nîra oa kai.
2KI.19.29	Tsî nēs ge satsa saose nî ība: Nē kurib ǃnâts ge ǁnān ǁî-aitsama ra ǃīna nîra ǂû; tsî ǀgamǁî kurib ǃnâ ǁkhawa ga ǃīna; xawe ǃnonaǁî kurib ǃnâ tsoro îts ǃgao îts ǂauxûiǂûǃhanaga ǂgā îts ǁîgu di ǂûn xa ǂû.
2KI.19.30	Ûiǃgau gen Judab di ommi din ge ǁkhawa ǃnagabǀî nîra ǃnomaǃkhō tsî ǀgapisebǀî nîra ǂûtani.
2KI.19.32	ǁNā-amaga, nētib ra ǃKhūba mî Asiriab gao-aob xa: ǁÎb ge nē ǃās ǃnâ hā tide tsî ǂā-e ǁîs ǃnâ ǁkhâuǂgā tide. ǁKhātib ge khōsikhō-i xare-i ǀkha ǁîsa hāǂam tide tsî ǁkhui-i xare-e ǁîs ǃoa-ai aokhâi tide.
2KI.19.33	ǁNā daob ǁîba-ūb ge hāb aib ge ǁkhawa nîra oa; xawe nē ǃās ǃnâb ge ǂgâ tide, tib ra ǃKhūba mî.
2KI.19.35	Ob ge ǁnā tsuxub ǁkhāb ǃnâ ǀhomǃgāb ǃKhūb diba ge ǂoa tsî Asiriab di ǁgoeǃkhais ǃnâ ǀguikaidisi tsî ǁkhaisadisikoroǀaǀoadisiga ge ǂnau. Tsî ǃnauǁgoaga gu ge khâio, mû, o gu ge ǁîgu hoaga ǁō hâ soro ge i.
2KI.19.36	Ob ge Sanherib, Asiriab gao-aoba oa tsî bē tsî Nineves tawa sī ge hâ.
2KI.20.1	ǁNā tsēdi ǃnâb ge Hiskiaba ǁōb kōse ge ǀaesen. Ob ge kēbo-aob Jesajab, Amob ôaba, ǁîb tawa hā tsî ǁîb ǃoa ge mî: Nētib ra ǃKhūba mî: Sa omma ǃkhō-ūnuǃgâ, ǁōts nîra tsîts ûi tide xuige.
2KI.20.2	ǃNubaib ge Hiskiaba ais âba ge unu ǂnubiǂgoabǀî, tsîb ge ǃKhūb ǃoa ǀgore tsî ge mî:
2KI.20.3	O ǃKhūtse, ǂâi re, sa ais aiǃâ ta ge amab ǃnâ tsî ǀoasa ǂgaob ǀkha gere tanisen tsî sa mûǁae a ǃgâina gere dī ǃkhais xa. Tsî Hiskiab ge kaise ge ā.
2KI.20.4	Tsî i ge ge ī, Jesajab ganupe ai-ommi di ǁaeguba xu ǂoa tama hâ hîas ge ǃKhūb di mîsa ǁîba hāba ǃkhaisa, mî rase:
2KI.20.5	Oa îts Hiskiab, ti ǁaes di ai-aiba-aoba mîba: Nētib ra ǃKhūba mî, sa îb Davib di Eloba: Tita ge sa ǀgoresa go ǁnâu, tita ge sa ǁgamroga go mû; mû, tita ge nîra ǂgauǂgau tsi, ǃnonaǁî tsēs aits ge ǃKhūb di ommi ǃoa nîra ǃapa.
2KI.20.7	ǁNās khaoǃgâb ge Jesajaba ge mî: ǀNomahais ǂûn di naru-e ūhā. On ge ū tsî ūǀhapis ai ge ǁgui, ob ge ge ǂgau.
2KI.20.8	Tsî Hiskiab ge Jesajab ǃoa ge mî: Mâsa ǁnā saosa, ǃKhūb nîra ǂgauǂgau tes tsî ǃnonaǁî tsēs ai ta ǃKhūb di ommi ǃoa nîra ǃapas disa?
2KI.20.9	Tsî Jesajab ge ge mî: Nēs ge ǃKhūb di saose nî ība tsi, ǃKhūb ǁnā mîs hîab ge ǃhoasa nîra dīsa: Somma ǃapab nî disi ǁgaragu kōse? Oab nî disi ǁgaragu kōse?
2KI.20.10	Ob ge Hiskiaba ge mî: Disi ǁgaragu kōse ǁgôas ge somma a supuba; hî-î, îb somma disi ǁgaragu kōse khaosǀî oa.
2KI.20.11	Ob ge kēbo-aob Jesajaba ǃKhūba ge ǂgaiǀî; tsî ǁîb ge somma disi ǁgaragu kōse khaosǀî ge oa kai, ǁîb ge Axasi di soreǁgauxūs di ǁgaragu ai ǁgôas kōse.
2KI.20.12	ǁNā ǁaeb ǁkhāb aib ge Merodax-Baladanni, Baladanni ôab, Babilons gao-aoba Hiskiaba ǂkhanidi tsî ǀkhaexū-i tsîna ge sîba; Hiskiab ge ǀaesen hâ i ǃkhaisab ge ǁnâu amaga.
2KI.20.13	Ob ge Hiskiaba ǁîn ǂama ǃgâiaǂgao tsî ǁîga ǁui-ommi âb hoaba ge ǁgau, ǀhaiǀurib, ǃhuniǀurib tsî ǃgâihamxūn tsî hoan xa ǃgâi olib tsî ǁîb di ǁâtanin ommi tsî sâuǃnâ ommi âb ǃnâ hân hoana; ǀgui xū-i xare-i ge hâ tama ge hâ i, ommi âb ǃnâs kas, ǁîb di gaosis ǃnâs kas hoasa, Hiskiab ǁîga ǁgau tama-e.
2KI.20.14	ǃNubaib ge kēbo-aob Jesajaba gao-aob Hiskiab tawa hā tsî ǁîb ǃoa ge mî: Tare-e gu ǁnā aoga go mî, tsî mapa xu gu go hā? Ob ge Hiskiaba ge mî: ǁÎgu ge ǃnū ǃhūba xu ge hā, Babilonsa xu.
2KI.20.15	Ob ge ge mî: Tare xū-e gu go mû sa ommi ǃnâ? Ob ge Hiskiaba ge mî: ǁÎgu ge ti ommi ǃnâ hân hoana go mû. ǀGui xū-i xare-i ge hâ tama ti ǁuigu ǃnâ, ǁîga ta ǁgau tama-e.
2KI.20.16	Ob ge Jesajaba Hiskiab ǃoa ge mî: ǁNâu ǃKhūb di mîsa!
2KI.20.20	Tsî nau xūn Hiskiab di ǃnaeǃkhaidi din tsî ǁîb di ǀgaib hoab tsî matib ge îǁgams tsî dâudâudaoba dī tsî ǁgam-e ǃās ǃnâ ge ūhā ǃkhais tsîn ge ǃNaeǃkhaidi ǂkhanis Judab gao-aogu dis ǃnâ xoahe hâ.
2KI.21.1	Manaseb ge disiǀgamǀa kurixa ge i, gao-ao kaib ge ǃnubai tsîb ge korodisikoroǀa kuriga ge gaosîsen Jerusalems tawa; tsî ǁîb îs di ǀons ge Hefsiba ge i.
2KI.21.2	Tsîb ge ǁîba ǃKhūb mûǁae a ǂkhabana gere dī, ǁgaidīgu ǁnā ǀūben, ǃKhūb ge Israeli ôan ais aiǃâ ūn hâna xu doeǁgaǂuin digu ǃoa.
2KI.21.5	ǁNās tawab ge altarde ǀhommi di ǂnubis hoasa ge ǂnubiba ǃKhūb ommi di ai-omkha hoakha ǃnâ.
2KI.21.8	Tsî ta ge ǃaruǀî Israeli di ǂâisa nē ǃhūb, ǁîn îga ta ge māba xu ǃgû kai tide; xawe an ǂan tsî dī, ǁîna ta ge mîmān hoan ǃoa tsî ǁnā ǂhanub, ti ǃgāb Moseba ta ge mîmāb hoab ǃoa.
2KI.21.9	Xawen ge ǁîna ǁnâuǀnam tama ge i, Manaseb ge ǁîna ǁhapu kai amaga, on ge ǃnāsase gere tsūdī ǁnā ǀūben, ǃKhūb ge Israeli ôan di ais aiǃâba xu ǃhūǃnoman ǃgâ-ai.
2KI.21.10	ǃNubaib ge ǃKhūba ǃoabas kēbo-aogu, ǁîb di ǃgāgu disa xu ǃhoa tsî ge mî:
2KI.21.11	ǁNā-amaga, Manaseb, Judab gao-aob ge nē ǁgaidīga ge dī, Amorǁîn ǁîb aiǃâ ge hâ in ge dīn hoan ǃgâ-ai ra tsūdīse tsî Judab onab ǁgôa-elogu âb ǀkha ge ǁore kai amaga,
2KI.21.13	Tsî tita ge Jerusalems ǂama ǀguirotsurib Samarias diba nîra ǂgae Axab ommi di ǀnē-ūdas ǀkha; tsî tita ge Jerusalemsa nîra ǀomǃnâ, ǃore-i ra ǀomǃnâhes ǁkhās khami; ǀomǃnâ tsîts ra ǁî-e ǃkhupuǃnā-ais ǁkhās khami.
2KI.21.14	Tsî tita ge ǃgaus ti ǀumi-amǃnâs disa ǁnāxū tsî nî ǁîna ǁîn di khākhoen ǃomǁae mā; on ge ǀâǀhanaxūse tsî ǁkhâuǁnâxūse ǁîn di khākhoen hoana nîra ība,
2KI.21.15	Ti mûǁae a ǂkhabanan ge dī tsî titan ge ǁaibǀî ǂkhaiǂkhai amaga ǁnā tsēs, ǁîn îgu ge ǁîs ai Egipteba xu ǃgûǂoasa xu nētsēs kōse.
2KI.21.17	Tsî nau xūn, Manaseb di ǃnaeǃkhaidi din tsî ǁnān hîab ge dīn hoan tsî ǁîb di ǁoreb hîab ge ǁoreb tsîn ge ǃNaeǃkhaidi ǂkhanis Judab gao-aogu dis ǃnâ xoahe hâ.
2KI.21.18	Tsî Manaseb ge ǁō tsî ge ǁkhōhe ommi âb di ǃhanab ǃnâ, Usab di ǃhanab ǃnâ; tsî ǁîb ôab Amonni ge ǁîb di ǃās ǃnâ ge gao-ao kai.
2KI.21.19	Amonni ge ǀgamdisiǀgamǀa kurixa ge i, gao-ao kaib ge ǃnubai, tsîb ge ǀgam kurikha Jerusalems tawa gere gaosîsen; tsî ǀons ǁîb îs dis ge Mesulemet ge i, Harub, Jotbas dib di ôasa.
2KI.21.20	Tsîb ge ǁîba ǃKhūb mûǁae a ǂkhabana gere dī, ǁîb di îb Manaseb ge dī xase.
2KI.21.21	ǁÎb ge ǁnā daob, ǁîb îb ge ǃgûb hoab ǃnâ ǃgû tsî gere ǃoaba ǁnā ǁgôa-elogu, ǁîb îb ge ǃoabaga, tsîb ge ǁîgu aiǃâ gere ǃhonǁgoa.
2KI.21.22	Nētib ge ǁîba ǃKhūb, ǁîb îgu di Eloba ǁnāxū tsî ǃKhūb di daob ǃnâ ǃgû tama ge hâ i.
2KI.21.24	Xawes ge ǁaes ǃhūb disa ǁnān, gao-aob Amonni ǃoagu ge ǃgaeǁare-e dīn hoana ge ǃgam; tsîs ge ǁaes ǃhūb disa ǁîb ôab Josiaba ge gao-aodī ǁîb di ǃās ǃnâ.
2KI.21.25	Tsî nau xūn Amonni di ǃnaeǃkhaidi din tsîb ge dī xūn, ǁîn ge ǃNaeǃkhaidi ǂkhanis Judab gao-aogu dis ǃnâ xoahe hâ.
2KI.22.1	ǁKhaisa kurixab ge Josiaba ge i, gao-ao kaib ge ǃnubai, tsîb ge ǃnonadisiǀguiǀa kuriga ge gaosîsen Jerusalems tawa; tsî ǀons ǁîb îs dis ge Jedida ge i, Adajab, Boskats dib di ôasa.
2KI.22.3	Tsî i ge disiǁkhaisaǀaǁî kurib gao-aob Josiab dib ǃnâ ge i, gao-aob ge xoa-aob Safanni, Asaliab ôab, Mesulammi ôaba, ǃKhūb di ommi ǃoa sî ǃkhaisa, mî raǃâ:
2KI.22.4	ǃApa re Hilkiab, ǀgapipristeri ǃoa, îb ǁîba ǃgôaǀhao ǁnā marin, ǃKhūb di ommi ǃoa ge ūǃapahen, ǁāb di ǃûi-aogu ge ǁaesa xu ǀhaoǀhaona;
2KI.22.5	î gu ǁîna sîsenni di mûǂamaogu, ǃKhūb ommi ǂama mâihe hâga sī mā; î gu ǁîna ǁnāgu, ǃKhūb ommi ǃnâ sîsenna ra dīga mā, khôaǃkhaidi ǃKhūb di ommi didi nî dī-unuhese:
2KI.22.6	ǁNā haikuru-aogu tsî kuru-aogu tsî ǂnubi-aogu tsîga, tsî haigu tsî ǁhāǂhanuǂhanusa ǀuidi nî ǁamahega, ommi nî dī-unuhese.
2KI.22.8	ǁGoasib ge ǀgapipristeri Hilkiaba Safanni, xoa-aob ǃoa ge mî: Tita ge ǂhanub di ǂkhanisa go hō ǃKhūb di ommi ǃnâ. Tsî Hilkiab ge ǂkhanisa Safanna ge mā, ob ge ge khomai si.
2KI.22.9	ǁNās khaoǃgâb ge Safanni, xoa-aoba, gao-aob tawa sī tsî gao-aoba ǃereamsa ūsība tsî ge mî: Sa ǃgāgu ge ǁnā marin, ommi ǃnâ ge hōhena ǀhaoǀhao tsî ǁîna sîsenni di mûǂamaogu, ǃKhūb di ommi ǂama mâihe hâga ge mā.
2KI.22.10	ǁKhātib ge Safanni, xoa-aoba, gao-aoba ǂanǂan tsî ge mî: Pristeri Hilkiab ge ǂkhani-e go mā te. Tsî Safanni ge ǁî-e gao-aob di ais aiǃâ ge khomai.
2KI.22.11	Tsî i ge ge ī, gao-aob ge ǂhanub ǂkhanis di mîde ǁnâuo, ob ge saran âba ge ǀkhau.
2KI.22.12	Ob ge gao-aoba pristeri Hilkiab tsî Ahikammi, Safanni ôab, tsî Akbori, Mikajab ôab tsî Safanni, xoa-aob, tsî Asajab, gao-aob di ǃgāb tsîga ge mîmā:
2KI.22.13	ǃGû î go tita tsî ǁaes tsî Judab hoab dida ǃaroma ǃKhūb tawa sī ǀape-ôa, mîdi nē ǂkhanis hîa go hōhes didi ǂama. ǁAib ǃKhūb dib ge a kai, sadaǀî ǂhubi hâba, sada îgu ge nē ǂkhanis di mîde ǃgâ tama hâ i amaga, xoabahe da hân hoan ǃoa gu nî dīse.
2KI.22.14	ǃNubai gu ge pristeri Hilkiab tsî Ahikammi tsî Akbori tsî Safanni tsî Asajab tsîga kēbo-aos Huldas, Salummi, Tikwab ôab, Harhab, sarasâu-aob di taras ǃoa ge ǃgû. Tsîs ge ǁîsa Jerusalems ǃnâ ǀgamǁî ǃâs ǃās dis ǃnâ ge ǁan hâ i. Tsî gu ge ǁîs ǀkha ge ǃhoa.
2KI.22.15	Os ge ǁîgu ǃoa ge mî: Nētib ra ǃKhūb, Israeli Eloba mî: Mîba ǁnā aob, sago tita ǁga go sîba:
2KI.22.16	Nētib ra ǃKhūba mî: Mû, tita ge ǂkhababa nē ǃās ǂama nîra ūhā tsî ǁîs di ǁansaben ǂama, ǁnā ǂkhanis, Judab gao-aob goro khomais di mîdi hoade.
2KI.22.18	Tsî gao-aob Judab dib, sago ǃKhūba go nî dîse go sîb ǁga go nēti mî: Nētib ra ǃKhūb, Israeli di Eloba mî: ǁNā mîdi, hîats go ǁnâudi xasa:
2KI.22.19	Sa ǂgaob go tsau tsî ǃKhūb di ais aiǃâts go ǃgamǃgamsen amaga, ǁnâuts go ǃnubai nē ǃās tsî ǁîs di ǁansaben ǃoagu ta ge ǃhoa xūna, hîǀhuru tsî ǀâxare kain nîrasa, tsîts ge saran âtsa ǀkhau tsî ti ais aiǃâ ge ā, amaga ta ge tita ǁkhāti go ǁnâu-am tsi, tib ra ǃKhūba mî.
2KI.23.1	ǃNubaib ge gao-aoba ge sî, o gu ge kaigu Judab tsî Jerusalems tsîra digu hoaga ǁîb tawa ge ǀhaoǀhaohe.
2KI.23.2	Tsî gao-aob ge ǃKhūb di ommi ǃoa ge ǃgû tsî Judab aogu hoagu tsî Jerusalems di ǁansaben hoan, ǁîb ǀkha tsî pristergu tsî kēbo-aogu tsî ǁaes hoasa ǂkhari-e xu kai-i kōse; tsîb ge ǁîn di ǂgaedi ǃnâ ǁnā ǂkhanis ǃgaeǀhaos dis, ǃKhūb di ommi ǃnâ ge hōhes di mîdi hoade ge khomai.
2KI.23.5	ǁNās tawab ge ǁgôa-elopristergu, Judab gao-aogu ge ǂnûiga ge dīǁnâ, Judab ǃādi ǃnâ nî ǀgapigu ai ǀanǀanhega tsî Jerusalems ǂnamipe, tsî ǁnāgu, Baali tsî sores tsî ǁkhâb tsî ǀgamirodi tsî ǀhommi di ǂnubis hoasa ra ǀanǀanbagu tsîga.
2KI.23.6	Tsîb ge ǁkhāti ǀhomas di ība ǃKhūb di omma xu Jerusalems ǃauga, ǃārob Kidronni ǁga ūǂui tsî ǃārob Kidronni tawa khauǃkhū tsî tsarab ase ge xontsautsau; tsîb ge ǁîb di tsaraba ǁaes ôan di ǀhobadi ai ge tsoro.
2KI.23.8	Tsîb ge Judab di ǃādi ǃnâ hâ pristergu hoaga ūhā tsî ǀgapigu ǁnā pristergu, ǁîgu ai gere ǀanǀanga ge ǀuriǀuri, Gebasa xu Bersebas kōse; tsîb ge ǁāgu di ǀgapiga ge khôaǁnâ, ǁkhāti ǁnāb, Josuab ǃās di ǂamkhoeb di ǁāb tawa hâb, sats khoets ǃās di ǁāb ǃnâ ra ǂgâts di ǁareǀkhābǀî hâba.
2KI.23.9	Xawe pristergu ǀgapigu digu ge ǃKhūb di altars, Jerusalems tawa hâs ai ǁguiba tama ge i, tsî gu ge ǀkhuruoǃnâ perena ǁîgu di ǃgâsagu ǁaegu gere ǂû.
2KI.23.11	Tsîb ge ǁkhāti ǁnā hāga ge dīǁnâ, Judab gao-aogu soresa ǂnûiba ge hâ iga, ǃKhūb di ommi ǃnâts ra ǂgâ ǃkhaisa xu, Natan-Melexi, omǃnāb di ǃoabasabeb, Parvarims ǃnâ hâb di omǃnāb kōse; tsîb ge kunidi sores dide ǀaes ǀkha ge khauǃkhū.
2KI.23.14	ǁNās ǁkhās xaseb ge ǂnûikhâihesa īga ge khôaǁnâ tsî ǀhomade ge ǃhomǂui; tsîb ge ǁîgu di ǃkhaide khoeb di ǂkhōgu ǀkha ge ǀoaǀoa.
2KI.23.18	Ob ge: Ab ǁgoe î-i khoe-i xare-e ǁîb di ǂkhōga tā gongon! ti ge mî. Nētin ge ǁîb di ǂkhōga ge sâu ǁnā kēbo-aob, Samariasa xu ge hāb di ǂkhōgu ǀkha.
2KI.23.19	ǁNās tawab ge Josiaba ǁkhāti ǀgapigu di omgu, Samarias di ǃādi ǃnâ hâgu, Israeli di gao-aogu, ǃKhūba gu nî ǁaibǀî ǂkhaiǂkhaise ge ǂnubiga ge ūbē; tsîb ge ǁîga ge dī-ū, Bet-Elsab ge dī-ūs ǁkhās xase.
2KI.23.20	Tsîb ge ǀgapigu di pristergu, ǁnāpa hâgu hoaga altardi ai ge ǂā tsî khoen di ǂkhōga ǁîdi ai ge khauǃkhū. ǁNās khaoǃgâb ge ǁkhawa Jerusalems ǃoa ge oa.
2KI.23.22	Nē Pasxab khami ī-i ǀnî-i ge dīhe tama ge hâ i ǁnā ǂhanuǂhanu-aogu di tsēde xu tsî ǁkhāti Israeli gao-aogu di tsēdi ǃnâ tsî ǁkhāti Judab gao-aogu di tsēdi ǃnâ.
2KI.23.23	Tsî disiǁkhaisaǀaǁî kurib gao-aob Josiab dib ǃnâb ge nē Pasxaba ǃKhūba ge dībahe, Jerusalems tawa.
2KI.23.28	Tsî nau xūn, Josiab ǃnaeǃkhaidi din tsîb ge dīn hoan ge ǃNaeǃkhaidi di ǂkhanis Judab gao-aogu dis ǃnâ xoahe hâ.
2KI.23.29	ǁÎb di tsēdi ǃnâb ge Farao Nexob, Egipteb gao-aoba Asiriab gao-aob ǃoagu ge ǃapa, ǃāb Eufrati ǁga; ob ge gao-aob Josiaba ǁîba ge ǃgûǃoa tsîb ge ǁîba, mû bib geo, ge ǃgam Megidos tawa.
2KI.23.31	ǀGamdisiǃnonaǀa kurixab ge Joahaba ge i, gao-ao kaib ge ǃnubai, tsîb ge ǃnona ǁkhâgu kōse ge gaosîsen Jerusalems tawa; tsî ǀons ǁîb îs dis ge Hamutal ge i, Jeremiab Libnas dib di ôasa.
2KI.23.32	Tsîb ge ǁîba ǃKhūb mûǁae a ǂkhabana gere dī, ǁîb îgu ge dīn hoan ǃoa.
2KI.23.33	Tsî Farao Nexob ge ǁîba Riblas tawa Hamatǃhūb ǃnâ ge ǃgae kai, Jerusalems tawab gaosîsen tidega; tsîb ge ǃhūba ǁkharaǁguiba-e ge ǁguiǂam ǀguikaidisi talende ǀhaiǀurib xa tsî ǀgui talens ǃhuniǀurib xa.
2KI.23.34	Tsî Farao Nexob ge ǁkhāti Eljakimmi, Josiab ôaba ge gao-aodī ǁîb îb Josiab di ǃās ǃnâ, tsîb ge ǀons âba Jojakim ti ge ǀkharaǀkhara; xawe Joahabab ge ge ūǃgû, tsîb ge Egipteb ǃnâ sī tsî ǁnāpa ge ǁō.
2KI.23.36	ǀGamdisikoroǀa kurixab ge Jojakimma ge i, gao-ao kaib ge ǃnubai, tsîb ge disiǀguiǀa kuriga gere gaosîsen Jerusalems tawa; tsî ǀons ǁîb îs dis ge Sebuda ge i, Pedajab, Rumas dib di ôasa.
2KI.24.1	ǁÎb di tsēdi ǃnâb ge Nebukadnesari, Babilons di gao-aoba ge ǃapa, tsî Jojakimmi ge ge ǁîb di ǃgā kai ǃnona kurigu kōse; ǁnās khaoǃgâb ge ǁnāǁgôa tsî ǁîba ge mâǃoa.
2KI.24.2	Ob ge ǃKhūba ǁîb ǃoagu ge sî ǂnubidi Xaldeaǁîn didi tsî ǂnubidi Siriaǁîn didi tsî ǂnubidi Moabǁîn didi tsî ǂnubidi Amonni ôan dide, tsîb ge ǁîna Judab ǃoagu ge sî, ǁîba di nî hîkākāse ǁnā mîs, ǃKhūb dis, ǁîb ǃgāgu, kēbo-aogu di ǃoabasa xub ge ǃhoas ǃoa.
2KI.24.3	ǃKhūb di mîmās ǀguisa xus ge nēsa Judaba ge ība, ǁîb di aisa xub ge ǁîna dībē ǃkhaisa, Manaseb di ǀǀoren ǃaroma, ǀǀîb ge dīn hoan ǃoa;
2KI.24.4	tsî ǁkhāti ǁnā ǀhapio ǀaob, ǁîb ge ǂnâxūb ǃaroma, Jerusalems ge ǀhapio ǀaob ǀkha ǀoas kōse; ǁnā-amagab ge ǃKhūba ǀûba bi ǂgao tama ge i.
2KI.24.5	Tsî nau xūn, Jojakimmi ǃnaeǃkhaidi din tsî ǁîb ge dīn hoan ge ǃNaeǃkhaidi di ǂkhanis Judab gao-aogu dis ǃnâ xoahe hâ.
2KI.24.6	Tsî Jojakimmi ge ǁō tsî ǁîb îgu tawa ge ǁkhōhe; tsî ǁîb ôab Jojaxinni ge ǁîb di ǃās ǃnâ ge gao-ao kai.
2KI.24.7	Tsî gao-aob Egipteb dib ge ǃaruǀî ǁîb di ǃhūba xu ǂnauǂui tama ge i; Babilons di gao-aob ge Egipteb di ǃāba xu ǃāb Eufrati kōse gao-aob Egipteb dib di ge in hoana ū xui-ao.
2KI.24.8	Jojaxinni ge disiǁkhaisaǀa kurixa ge i, gao-ao kaib ge ǃnubai, tsîb ge ǃnona ǁkhâga ge gaosîsen Jerusalems tawa; tsî ǀons ǁîb îs dis ge Nehusta ge i, Elnatanni, Jerusalems dib di ôasa.
2KI.24.10	ǁNā ǁaeb ǁkhāb ai gu ge Nebukadnesari, Babilons gao-aob ǃgāga Jerusalems ǁga ge hā; os ge ǃāsa ge xāǂgāhe.
2KI.24.11	Tsî Nebukadnesari, Babilons gao-aob ge ǁkhāti aitsama ǃās ǃoagu ge hā, ǁîb di ǃgāgu ge ǁîsa xāǂgā ǃnubai.
2KI.24.12	ǃNubaib ge Jojaxinni, Judab gao-aoba Babilons gao-aob ǃoa ge ǂoa, ǁîb tsî ǁîb îs tsî ǁîb ǃgāgu tsî ǁîb gaosagu tsî ǁîb di omǃoabasabegu tsîna. Ob ge Babilons di gao-aoba ǁîba ge ǃkhō disiǁkhaisaǁî kurib ǁîb gaosis dib ǃnâ.
2KI.24.14	Tsîb ge Jerusalems hoasa ge ūǃgûbē gaosagu hoagu ǀkha tsî ǃkham ǁkhā ǁē-aogu hoaga, disiǀoadisi ǃkhōsagu tsî haikuru-aogu tsî ǀuriǂnau-aogu tsîga; khoe-i xare-i ge ǃgau tama ge i, ǀgâsa ǁaes ǃhūb dis ǀguis.
2KI.24.16	tsî ǁkhā khoegu hoaga hûǀoadisigu kōse tsî haikuru-aogu tsî ǀuriǂnau-aogu tsîga ǀguiǀoadisigu kōse tsî ǁē-aogu, toroba ǁkhāba hâgu hoaga; ǁîgab ge gao-aob Babilons diba ǃkhōsase Babilons ǁga ge ūsī.
2KI.24.17	Tsî gao-aob Babilons dib ge Matanjab, Jojaxinni di ǁnaosaba, ge gao-aodī ǁîb di ǃās ǃnâ, tsîb ge ǁîb ǀonsa Sedekia ti ge ǀkharaǀkhara.
2KI.25.2	Nētis ge ǃāsa ge xāǂgāhe disiǀguiǀaǁî kurib gao-aob Sedekiab dib kōse.
2KI.25.3	Khoeseǁî tsēs hakaǁî ǁkhâb dis ai, ǃâtsūǀkhāb ge ǃās ǃnâ kai tsî ǁaes ǃhūb dis ge pere-e ūhâ tama hâ i,
2KI.25.4	ǃnubais ge ǃāsa ge khôaǃkhopahe, o gu ge toro-aogu hoaga tsuxuba ǁāba-ū ǀgam ǂnubiǂgoakha, gao-aob di ǃhanab tawa hâkha ǁaegu ge ǁhâ, Xaldeaǁîgu ǃās ǂnamipe hâ hîa, tsî gao-aob ge ǂgās di daoba-ū ge ǃgû.
2KI.25.5	Xawe ǂnubis Xaldeaǁîn dis ge gao-aoba ge sauruǃgon tsî ǁîba ǂgādi Jerixos didi ai ge saoǁae, os ge ǁîb di ǂnubis hoasa ǁîba xu ge ǀgaru.
2KI.25.6	Tsî gu ge gao-aoba ǃkhō tsî ǁîba Babilons di gao-aob ǃoa Riblas ǁga ge ǂgaeǂguisī tsî gu ge ǁîb ǂama ǁkharaba ge ǃhoaǂui.
2KI.25.7	Tsî gu ge Sedekiab di ôaga ǁîb di mûra aiǃâ ge ǂā. Tsî gu ge Sedekiab di mûra ge ǂgī kai, tsî gu ge ǁîba ǀgam ǂaiǁkhamkha ǀkha ge ǃgae tsî ǁîba Babilons ǃoa ge ǃgû-ū.
2KI.25.8	ǁNās khaoǃgâ, koroǁî ǁkhâb ǃnâ hûǁî tsēs ǁkhâb dis ai, disikhoeseǀaǁî kurib Nebukadnesari, Babilons gao-aob dib, ǃnâb ge Nebusaradanni, ǃûiǃgâ-aogu di ǂamsab, Babilons gao-aob di ǃgāba, Jerusalems tawa ge sī.
2KI.25.9	Tsîb ge ommi ǃKhūb dib tsî gao-aob di ommi tsîkha ge khauǃkhū; tsî omgu Jerusalems digu hoagu tsî kai omgu hoagab ge ǀaes ǀkha ge khauǃkhū.
2KI.25.10	Tsî Xaldeaǁîn di ǂnubis hoas, ǃûiǃgâ-aogu di ǂamsab ǀkha hâs ge Jerusalems di ǂnubiǂgoaga ge khôaǁnâ.
2KI.25.11	Tsî naun ǁaes din, ǃās ǃnâ ge ǃgaun tsî ǁnāǁgôasan, Babilons di gao-aob ǀkha ge ǁaeǁaesenn tsî naun ǁaes dinab ge Nebusaradanni, ǃûiǃgâ-aogu di ǂamsaba, ǃkhōsase ge ūǃgûbē.
2KI.25.12	Xawe hoan xa ǀgâsan ǃhūb din xab ge ǃûiǃgâ-aogu di ǂamsaba ǀnîna ge ǃgau, ǂauxûiǂûǃhanasîsenaose tsî ǃhanasîsenaose.
2KI.25.14	ǁKhātin ge sūdi tsî sîsenbē-ūxūn tsî ǃkhā-ūxūn tsî ǀanǀanǃoredi tsî ǂaisoadi, ǃoabas ra dī-ūhedi hoadi tsîna ge ūǃgû.
2KI.25.15	Tsî ǃûiǃgâ-aogu di ǂamsab ge ǀanǀansoadi tsî ǀgapiǃoredi tsîna ge ūbē, ǁnān ǃūmû ǃhuniǀuri tsî ǃūmû ǀhaiǀurina.
2KI.25.17	ǀGapib ǀgui ǂkhâǃnâb dib ge disiǁkhaisaǀa ǂhâgu kō ge i, tsî ǁîb ai hâ danaxūs ge ǂai ge i; tsî danaxūs ge ǃnona ǂhâgu kōse ǀgapi ge i; tsî ǀûis tsî granatǂûn, danaxūs ǂnamipe hân ge hoatsama ǂai ge i; tsî ǁnās ǁkhās xase i ge ī ǀgamǁî ǂkhâǃnâb tawa ǀûis ǀkha.
2KI.25.18	ǁKhātib ge ǃûiǃgâ-aogu di ǂamsaba Serajab, ǀgapipristeri tsî Sefanjab, ǀgamǁî pristeri tsî ǃnona ǃûi-aogu ǁāb digu tsîga ge ū.
2KI.25.19	Tsî ǃāsa xub ge omǃoabasabeb, toro-aogu ǂama ge mâihe hâ ib, tsî koro aogu, ǁnāgu gao-aob di aisa ge mûgu, ǃās ǃnâ ge hōhega ge ū tsî ǂamxoa-aob, ǂnubis dib ǁaes ǃhūb disa toroǃoabas ǃaroma gere xoamâib, tsî ǃnanidisi aogu ǃhūb di ǁaes digu ǃās ǃnâ ge hōhegu tsîna.
2KI.25.20	Tsî Nebusaradanni, ǃûiǃgâ-aogu di ǂamsab ge nēga ūo, ob ge ǁîga Babilons di gao-aob ǃoa ge ūsī Riblas ǁga.
2KI.25.22	Xawe ǁnā ǁaes, Judab ǃhūb ǃnâ ge ǃgaus, Nebukadnesari, Babilons gao-aob ge ǃgaus, ǁîs ǂamab ge Gedaljab, Ahikammi ôab, Safanni ôaba ge mâi.
2KI.25.23	Tsî ǂamkhoegu ǂnubidi digu hoagu, ǁîgu tsî ǁîgu di aogu ge ǁnâuo, Babilons gao-aob Gedaljaba ǂamkhoese ge mâi ǃkhaisa, o gu ge Gedaljab ǃoa ge hā Mispas tawa: Ismaeli, Netanjab ôab, tsî Johananni, Kareaxi ôab, tsî Serajab, Tanhumeti ôab, Netofaǁîb, tsî Jaasanjab, Maaxaǁîb di ôab, ǁîgu tsî ǁîgu di aogu tsîga.
2KI.25.24	Ob ge Gedaljaba ǁîgu tsî ǁîgu aoga nūba tsî ǁîgu ǃoa ge mî: Xaldeaǁîn di ǃgā kaisa tā ǃao, hâ ǃhūb ǃnâ î du Babilons di gao-aoba ǃoaba, o du ge nîra ǃgâibahe.
2KI.25.25	Xawe i ge ge ǃnae hûǁî ǁkhâb ǃnâ, ob ge Ismaeli, Netanjab ôab, Elisamab ôab, gao-aosi surib diba ge hā tsî disi aoga ǁîb ǀkha; tsî gu ge Gedaljaba ge ǂnau, ǁōb ges kōse, tsî Jodeǁîn tsî Xaldeaǁîn, ǁîb ǀkha Mispas tawa hân ona.
2KI.25.28	Tsîb ge khoexaǃnâse ǁîb ǀkha ǃhoa tsî ǂnû-aiǃnaos âba ǁnā gao-aogu, Babilons tawa ǁîb ǀkha hâgu di ǂnû-aiǃnaos ǂamai ge ǂnûi.
2KI.25.29	Tsîb ge ǃkhōsis saran Jojaxinni dina ge ǀkharaǀkhara, tsîb ge hugaǀgui ais âb aiǃâ gere pere-ǂû ǁîb di ûitsēdi hoadi kōse.
2KI.25.30	Tsî ûixūn âb xasa: ǁÎb ge gao-aob xa mîmâihesa ûixūna ge māhe, mâ tsēs hoas di amǃnâsa tsēkorobe ǁîb ûib di tsēdi hoade.
1CH.1.2	Kenanni, Mahalaleli, Jeredi,
1CH.1.3	Henoxi, Metuselaxi, Lamexi,
1CH.1.4	Noaxi, Semmi, Xammi tsî Jafeti.
1CH.1.5	Jafeti ôagu ge Gomeri tsî Magogi tsî Madaib tsî Javanni tsî Tubali tsî Mesexi tsî Tirab tsîga ge i.
1CH.1.6	Tsî Gomeri di ôagu ge Askenab tsî Difati tsî Togarmab tsîga ge i.
1CH.1.7	Tsî Javanni di ôagu ge Elisab tsî Tarsisab tsî Kitimǁîgu tsî Rodanǁîgu tsîga ge i.
1CH.1.9	Tsî Kusi di ôagu ge Sebab tsî Havilab tsî Sabtab tsî Ramab tsî Sabtexab tsîga ge i; tsî Ramab di ôakha ge Skebab tsî Dedanni tsîkha ge i.
1CH.1.10	Kusi ge Nimroda ge hō; ǁîb ge ge ǁē-ao kai tsoatsoa ǃhūbaib ai.
1CH.1.11	Misraimmi ge Ludiǁîn tsî Anamǁîn tsî Lehabiǁîn tsî Naftuxiǁîn tsîna ge hō
1CH.1.12	tsî Patrosiǁîn tsî Kasluxiǁîn (Filisteǁîn ge ǁîna xu ǀkhīn) tsî Kaftoriǁîn tsîna.
1CH.1.13	Tsî Kanaanni ge Sidonni, ǁîb di ǂguroǃnaesabeba ge hō tsî Hetiǁîn
1CH.1.14	tsî Jebusǁîn tsî Amorǁîn tsî Girgasiǁîn,
1CH.1.15	tsî Hiviǁîn tsî Arkǁîn tsî Sinǁîn,
1CH.1.16	tsî Arvadǁîn tsî Semarǁîn tsî Hamatǁîn tsîna.
1CH.1.18	Tsî Arpaxsadi ge Selaxa ge hō, tsî Selaxi ge Ebera ge hō.
1CH.1.19	Tsî Eberi ge ǀgam ǀgôakha ge ǁorabahe; ǀguib ge Peleg ti ǀon hâ, ǁîb di tsēdi ǃnâb ge ǃhūbaiba ǀgoraǃāhe xui-ao, tsî ǃgâsab âb ge Joktan ti ǀon hâ.
1CH.1.20	Tsî Joktanni ge Almodada ge hō tsî Selefi tsî Hasarmaveti tsî Jeraxi
1CH.1.21	tsî Hadorammi tsî Usali tsî Diklab
1CH.1.22	tsî Ebali tsî Abimaeli tsî Skebab
1CH.1.24	Semmi, Arpaxsadi, Selab;
1CH.1.25	Eberi, Pelegi, Regub;
1CH.1.26	Serugi, Nahori, Teraxi;
1CH.1.27	Abrammi, ǁnāb ge Abrahamma.
1CH.1.30	Mismab tsî Dumab, Masab, Hadadi tsî Temab,
1CH.1.31	Jeturi, Nafib tsî Kedmab tsîga; nēgu ge Ismaeli di ôaga.
1CH.1.33	Tsî Midianni di ôagu ge Efab tsî Eferi tsî Henoxi tsî Abidab tsî Eldaab tsîga ge i. Nēgu hoagu ge Keturas di ôa ge i.
1CH.1.36	ǀGôagu Elifab digu ge Temanni, Omari, Sefib, Gatammi, Kenab, Timnab tsî Amalek tsîga ge i.
1CH.1.37	ǀGôagu Regueli digu ge Nahati, Serab, Samab tsî Misab tsîga ge i.
1CH.1.39	ǀGôakha Lotanni dikha ge Hori tsî Homammi tsîkha ge i; tsî ǃgâsas Lotanni dis ge Timna ge i.
1CH.1.40	ǀGôagu Sobali digu ge Alvanni, Manahati, Ebali, Sefib tsî Onammi tsîga ge i. ǀGôakha Sibeonni dikha ge Ajab tsî Anab tsîkha ge i.
1CH.1.41	ǀGôab Anab dib ge Dison ge i. ǀGôagu Disonni digu ge Hamranni, Esbanni, Jitranni tsî Keranni tsîga ge i.
1CH.1.42	ǀGôagu Eseri digu ge Bilhanni, Saavanni tsî Akanni tsîga ge i. ǀGôakha Disanni dikha ge Usi tsî Aranni tsîkha ge i.
1CH.1.44	Tsî Belab ge ge ǁō tsî Jobab ge ǁîb di ǃās ǃnâ gere gaosîsen, Serab ôab, Bosras diba.
1CH.1.45	Tsî Jobab ge ge ǁō, tsî Husammi, Temanǁîn ǃhūb dib ge ǁîb ǃās ǃnâ gere gaosîsen.
1CH.1.46	Tsî Husammi ge ge ǁō, tsî ǁîb ǃās ǃnâb ge Hadadi, Bedadi ôab, Midiaǁîna Moab di ǃaub ai ge ǂnaukākāba gere gaosîsen; tsî ǃās âb di ǀons ge Avit ge i.
1CH.1.47	Tsî Hadadi ge ge ǁō, tsî Samlab, Masrekaǁîb ge ǁîb ǃās ǃnâ gere gaosîsen.
1CH.1.48	Tsî Samlab ge ge ǁō, tsî Sauli Rehobots hîa ǃāb amǃgâ ǁgoes dib ge ǁîb ǃās ǃnâ gere gaosîsen.
1CH.1.49	Tsî Sauli ge ge ǁō tsî Baal-Hananni, Akbori ôab ge ǁîb di ǃās ǃnâ gere gaosîsen.
1CH.1.50	Tsî Baal-Hananni ge ge ǁō tsî Hadadi ge ǁîb ǃās ǃnâ gere gaosîsen; tsî ǃās di ǀons ge Pagu ge i, tsî taras âb di ǀons ge Mehetabel ge i, Matredi ôas, Me-Sahab ôasa.
1CH.1.51	Tsî Hadadi ge ǁō-o, o gu ge nēga ge gao-ao kai Edommi ǃnâ: Gaosab Timnab, gaosab Alvab, gaosab Jeteti,
1CH.1.52	gaosab Oholibamab, gaosab Elab, gaosab Pinonni,
1CH.1.53	gaosab Kenab, gaosab Temanni, gaosab Mibsari,
1CH.1.54	gaosab Magdieli tsî gaosab Iramma. Nēgu ge Edommi di gaosa ge i.
1CH.2.1	Nēgu ge Israeli di ôaga: Rubenni, Simeonni, Levib tsî Judab, Isaskari tsî Sebulonni,
1CH.2.3	ǀGôagu Judab digu ge Eri tsî Onanni tsî Selab tsîga; nē ǃnonagab ge Suab di ôas, Kanaanǁîs xa ge ǁorabahe. Tsî Eri ǂguroǃnaesab Judab dib ge ǃKhūb mûǁae ǂkhaba ge i; ǁnā-amagab ge ge ǃgam bi.
1CH.2.6	Tsî ǀgôagu Serab digu ge Simrib, Etanni, Hemanni, Kalkoli tsî Dardab tsîga ge i. Nēgu hoagu ge a koro.
1CH.2.8	ǀGôab Etanni dib ge Asariaba.
1CH.2.9	Tsî ǀgôagu Hesronni digu hîab ge ǁorabahegu ge Jeraxmeeli tsî Rammi tsî Kaleb tsîga.
1CH.2.10	Tsî Rammi ge Aminadaba ge hō, tsî Aminadab ge Nasonni, Judab ôan di gaosaba ge hō;
1CH.2.11	tsî Naxsonni ge Salmonna ge hō, tsî Salmonni ge Boaba ge hō.
1CH.2.12	Tsî Boab ge Obeda ge hō, tsî Obedi ge Isaiba ge hō.
1CH.2.14	Netaneli hakaǁîba, Radaib koroǁîba,
1CH.2.16	Tsî ǁîgu di ǃgâsara ge Serujas tsî Abigails tsîra ge i. Tsî ǀgôagu Serujas digu ge Abisaib, Joab tsî Asaeli tsîgu, nē ǃnonaga ge i.
1CH.2.17	Tsî Abigails ge Amasaba ge ǁora; tsî ǁgûb Amasab dib ge Jeteri, Ismaelǁî ge iba.
1CH.2.21	ǁNās khaoǃgâb ge Hesronna Maxiri, Gileadi îb di ôas tawa ge ǂgâ tsîb ge ǁîsa ge ū, ǃnanidisi kurixab ge i ǃnubai, tsîs ge ǁîba Seguba ge ǁoraba.
1CH.2.25	Tsî ǀgôagu Jeraxmeeli Hesronni di ǂguroǃnaesabeb digu ge nēga ge i: ǂGuroǃnaesabeb ge Ram ge i, ǁîba xu Bunab, Orenni, Osemmi tsî Ahiab tsîga.
1CH.2.26	Tsî Jeraxmeeli ge gorose ǀnî taras, Atara ti ǀon hâsa ge ūhâ i; ǁîs ge Onammi di î ge i.
1CH.2.27	Tsî ǀgôagu Rammi, ǂguroǃnaesabeb Jeraxmeeli dib digu ge Maab tsî Jaminni tsî Ekeri tsîga ge i.
1CH.2.28	Tsî ǀgôakha Onammi dikha ge Samaib tsî Jadab tsîkha ge i. Tsî ǀgôakha Samaib dikha ge Nadab tsî Abisuri tsîkha.
1CH.2.29	Tsî ǀons Abisuri taras dis ge Abigail ge i; ǁîs ge ǁîba Axbanni tsî Molidi tsîkha ge ǁoraba.
1CH.2.30	Tsî ǀgôakha Nadab dikha ge Seledi tsî Apajimmi tsîkha ge i; tsî Seledi ge ǀgôaose ge ǁō.
1CH.2.31	Tsî ǀgôab Apajimmi dib ge Jisei ge i, tsî ǀgôab Jiseib dib ge Sesan ge i, tsî ǀgôas Sesanni dis ge Axlai ge i.
1CH.2.32	Tsî ǀgôakha Jadab, Samaib ǃgâsab dikha ge Jeteri tsî Jonatanni tsîkha ge i; tsî Jeteri ge ǀgôaose ge ǁō.
1CH.2.33	Tsî ǀgôakha Jonatanni dikha ge Peleti tsî Sasab tsîkha ge i. Nēkha ge Jeraxmeeli di ôa ge i.
1CH.2.34	Tsî Sesanni ge ǀgôaga ūhâ tama i tsî ǀgôadi ǀguide ge ūhâ i. Tsî Sesanni ge Egipteǁî ǃgāb, Jarha ti ǀon hâba ge ūhâ i.
1CH.2.35	Tsî Sesanni ge ǁîb di ôasa ǃgāb âb Jarhaba tarase ge mā; tsîs ge ǁîba Ataiba ge ǁoraba.
1CH.2.36	Tsî Ataib ge Natanna ge hō, tsî Natanni ge Sabada ge hō,
1CH.2.37	tsî Sabadi ge Eflala ge hō, tsî Eflali ge Obeda ge hō,
1CH.2.38	tsî Obedi ge Jehuba ge hō, tsî Jehub ge Asariaba ge hō,
1CH.2.39	tsî Asariab ge Heleba ge hō, tsî Heleb ge Eleasaba ge hō.
1CH.2.40	Tsî Eleasab ge Sismaiba ge hō, tsî Sismaib ge Salumma ge hō.
1CH.2.41	Tsî Salummi ge Jekamjaba ge hō, tsî Jekamjab ge Elisamaba ge hō.
1CH.2.43	Tsî ǀgôagu Hebronni digu ge Koraxi tsî Tapuaxi tsî Rekemmi tsî Semab tsîga ge i.
1CH.2.44	Tsî Semab ge Rahammi, Jorkoammi îba ge hō, tsî Rekemmi ge Samaiba ge hō.
1CH.2.45	Tsî ǀgôab Samaib dib ge Maon ge i, tsî Maonni ge Bet-Suri di î ge i.
1CH.2.46	Tsî Efas, Kaleb di ǀgamitaras, ge Haranni, Mosab tsî Gaseb tsîga ge ǁora tsî Haranni ge a Gaseb di î.
1CH.2.47	Tsî ǀgôagu Jahdaib digu ge Regemmi, Jotammi, Gesanni, Peleti, Efab tsî Saafi tsîga ge i.
1CH.2.48	ǀGamitaras Maaxasa xub ge Kaleba Seberi tsî Tirhanab tsîkha ge hō.
1CH.2.49	Tsî taras Saafi, Madmanab îb dis ge Sevab, Maxbenab îb, Gibeab îba ge ǁora. Tsî ǀgôas Kaleb dis ge Axsasa.
1CH.2.51	Salmonni Betlehemǁîn di îb, tsî Harefi, Bet-Gaderi di îba.
1CH.2.52	ǀGôakha Sobali, Kirjat-Jearims îb dikha ge Haroeb tsî Manuhoti tsîkha ge i.
1CH.2.54	ǀGôan Salmonni din ge Betlehemǁîn tsî Netofaǁîna ge i, Atrots Bet-Joab tsî Manahatǁîn di ǃkhareb tsî Soraǁîn tsîna.
1CH.3.2	ǃnonaǁîb Absalommi, Maaxas, Talmaib, Gesurs gao-aob ôas di ôab; hakaǁîb Adoniab, Hagits ôab;
1CH.3.3	koroǁîb Sefatjab, Abitals dib; ǃnaniǁîb Jitreammi, ǁîb di taras Eglas diba.
1CH.3.4	Nē ǃnanigab ge Hebrons tawa ge ǁorabahe, ǁnāpab ge hû kurigu tsî ǃnani ǁkhâga gere gaosîsen. ǃNonadisiǃnonaǀa kurigab ge Jerusalems ǃnâ gere gaosîsen.
1CH.3.6	ǁÎgu tawa Jibhari, Elisuab, Elifeleti,
1CH.3.7	Nogab, Nefegi, Jafiab,
1CH.3.8	Elisamab, Eljadab tsî Elifeleti tsîgu, khoesega.
1CH.3.9	ǁÎgu hoagu ge a Davib ôa, ǀgôagu ǀgamitaradi digu ose tsî Tamars, ǁîgu di ǃgâsas tsîn ose.
1CH.3.11	ǁîb ôab ge Joram ge i; ǁîb ôab ge Ahasia ge i; ǁîb ôab ge Joas ge i;
1CH.3.12	ǁîb ôab ge Amasia ge i; ǁîb ôab ge Asaria ge i; ǁîb ôab ge Jotam ge i;
1CH.3.13	ǁîb ôab ge Axas ge i; ǁîb ôab ge Hiskia ge i; ǁîb ôab ge Manase ge i;
1CH.3.14	ǁîb ôab ge Amon ge i; ǁîb ôab ge Josia ge i.
1CH.3.15	ǀGôagu Josiab digu ge nēga ge i: ǂGuroǃnaesabeb Johananni, ǀgamǁîb Jojakimmi, ǃnonaǁîb Sedekiab, hakaǁîba Salum.
1CH.3.16	ǀGôakha Jojakimmi dikha ge nēkha ge i: Jexonjab, ǁîb di ôab; Sedekiab ǁîb di ôab tsîkha.
1CH.3.18	Tsî nēb di ôagu ge Malkirammi tsî Pedajab tsî Senasari, Jekamjab, Hosamab tsî Nedabjab tsîga ge i.
1CH.3.20	tsî Hasubab, Oheli, Berexjab, Hasadjab tsî Jusab-Hesedi tsîgu, ǁîkoroga.
1CH.3.21	Tsî ǀgôakha Hananjab dikha ge Pelatjab tsî Jesajab tsîkha ge i. ǀGôagu Refajab digu, ǀgôagu Arnanni digu, ǀgôagu Obadjab digu, ǀgôagu Sexanjab digu.
1CH.3.22	Tsî ǀgôab Sexanjab dib ge Semaja ge i; tsî ǀgôagu Semajab digu ge Hatub, Jigali, Bariaxi, Nearjab tsî Safati tsîga ge i, ǁî ǃnaniga.
1CH.3.23	Tsî ǀgôagu Nearjab digu ge Eljoenaib, Hiskiab tsî Asrikammi tsîga ge i, ǁî ǃnonaga.
1CH.3.24	Tsî ǀgôagu Eljoenaib digu ge Hodaviab, Eljasib, Pelajab, Akub, Johananni, Delajab tsî Ananib tsîgu, ǁî hûga.
1CH.4.3	Tsî nēn ge ǁgûb, Etammi ôana: Jesreeli tsî Jismab tsî Jidbab; tsî ǁîgu di ǃgâsas ge Haselelponi ge i.
1CH.4.4	Tsî Penueli ge Gedori di î ge i, tsî Eseri ge Husab di î ge i. Nēgu ge Huri, Efratab, Betlehemǁîn ǂguroǃnaesabeb di ôa ge i.
1CH.4.5	Tsî Ashuri, Tekoab îb ge ǀgam tarara Helas tsî Naaras tsîra ge ūhâ i.
1CH.4.6	Tsî Naaras ge ǁîba Ahusammi tsî Heferi tsî Temenib tsî Ahastarib tsîga ge ǁoraba. Nēgu ge a Naaras di ôa.
1CH.4.7	Tsî Helas ôagu ge Sereti, Isari tsî Etnanni tsîga ge i.
1CH.4.8	Tsî Kosi ge Anub tsî Sobebab tsîkha tsî ǃhaoǃnādi Aharheli, Harummi ôab dide ge hō.
1CH.4.9	Tsî Jabeb ge ǃgâsagu âb xa ǂkhaisa ge i, xawe ǁgûs ge ǁîb di ǀonsa Jabeb ti ge ǂgai, tsî: Tsûgu ǀkha ta ge ǁîba ge ǁora, tis ge mî xui-ao.
1CH.4.11	Tsî Kelub, Suhab ǃgâsab ge Mehira ge hō; ǁîb ge Estonni di îba.
1CH.4.12	Tsî Estonni ge Bet-Rafab tsî Paseaxi tsî Tehinab, Ir-Nahab îba ge hō. Nēgu ge aogu Rexab diga.
1CH.4.14	Tsî Meonotaib ge Ofraba ge hō; tsî Serajab ge Joab, haikuru-aogu di ǃgoaǃnāb îba ge hō, haikuru-aogu ge i amaga.
1CH.4.16	Tsî ǀgôagu Jehaleleli digu ge Sifi tsî Sifab, Tireab tsî Asareli tsîga ge i.
1CH.4.17	Tsî ǀgôagu Esrab digu ge Jeteri tsî Meredi tsî Eferi tsî Jalonni tsîga ge i; tsî nēgu ge ǀgôagu Bitjas, Faraob ôas, Meredi ge ūs diga; ǁîs ge Miriams tsî Samaib tsî Jisbaxi, Estemoab îb hâna ge ǁora.
1CH.4.18	Tsî ǁîb di taras Jodeǁîs ge Jeredi, Gedori îb, tsî Heberi, Soxob îb, Jekutieli, Sanoaxi îb tsîga ge ǁora.
1CH.4.19	Tsî ǀgôakha Hodiab di taras, Nahammi ǃgâsas digu ge Abi-Keilab, Garmiǁîb, tsî Estemoab, Maaxaǁîb tsîkha ge i.
1CH.4.20	Tsî ǀgôagu Simonni digu ge Amnonni tsî Rinab tsî Ben-Hananni tsî Tilonni tsîga ge i; tsî ǀgôakha Jisib dikha ge Soheti tsî Ben-Soheti tsîkha ge i.
1CH.4.22	ǁNās tawa Jokimmi tsî ǁnā aogu Kosebab tsî Joab tsî Sarafi tsîgu, Moabǁîn ǂama ge gaogu diga, tsî Jasubi-Lehemmi diga; xawe nē ǃnaeǃkhaidi ge a ǀoro.
1CH.4.23	Nēgu ge sūǂnubi-ao ge i, Netaims tsî Gederas ǃnâ ǁan hâǃâ, tsî gu ge ǁnāpa gao-aob tawa ǃoabas âb ǃnâ ge hâ i.
1CH.4.25	Salummi ge ǁîb di ôa ge i, Mibsammi ge ǁîb ôa ge i; Mismab ge ǁîb ôa ge i.
1CH.4.26	ǀGôagu Mismab digu ge nēga: Hamueli, ǁîb ôab, Sakuri ǁîb ôab tsî Simib, ǁîb ôab.
1CH.4.27	Tsî Simib ge disiǃnaniǀa ǀgôagu tsî ǃnani ǀgôadi tsîna ge ūhâ i; xawe ǃgâsagu âb ge ǂgui ǀgôaga ge ūhâ tama hâ i; tsî ǁîgu di ǃhaoǃnādi ge Judab ôan didi khami kaise ǂguiǂguisen tama ge hâ i.
1CH.4.29	tsî Bilhas tawa tsî Esems tawa tsî Tolads tawa,
1CH.4.30	tsî Betuels tawa tsî Hormas tawa tsî Siklags tawa,
1CH.4.31	tsî Bet-Markabots tawa tsî Hasar-Susims tawa tsî Bet-Biris tawa tsî Saarajims tawa. Nēdi ge ǁîb di ǃā ge i Davib ge gao-ao kais kōse.
1CH.4.32	Tsî ǁîn di ǃhaidi ge Etams tsî Ains, Rimons tsî Toxens tsî Asans tsîde ge i: Koro ǃāde.
1CH.4.33	Tsî ǁîn di ǃhaidi hoadi nē ǃādi ǂnamipe ǁgoedi ge Baals kōse ge sī. Nēdi ge ǁîn di ǁanǃkhaide ge i, tsî ǁîn di ǃhaoǃnāǂkhani-en ge ge ūhâ i ǁîn ǁaegu.
1CH.4.34	Xawe Mesobab tsî Jamlexi tsî Josab, Amasiab ôab,
1CH.4.35	tsî Joeli tsî Jehub, Josibjab ôab, Serajab ôab, Asieli ôab,
1CH.4.36	tsî Eljoenaib tsî Jaakobab tsî Jesohajab tsî Asajab tsî Adieli tsî Jesimieli tsî Benajab,
1CH.4.37	tsî Sisab, Sifib ôab, Alonni ôab, Jedajab ôab, Simrib ôab, Semajab ôab tsîga.
1CH.4.38	Nēgu, ǀondi âgu xoahe hâgu ge gaosa ge i ǁîn di ǃhaoǃnādi ǃnâ, tsî ǃhaoǃnādi ǁîgu îgu didi ge kaise ge khoraǂuisen.
1CH.4.39	Tsî gu ge ǂgâdaos Gedors dis, ǃgoaǃnāb di aiǂoasǀî ǁgoes kōse ge doe, ǁîgu di gūna gu nî ǃû-ai-e hōbase.
1CH.4.42	ǁKhāti gu ge korokaidisi aogu Simeonni ôan diga Seirǃhommi ǃoa ge ǃgû; tsî Pelatjab tsî Nearjab tsî Refajab tsî Usieli tsîgu, Jisib ôagu ge ǁîga danase ge ība.
1CH.5.4	ǀGôagu Joeli digu: ǁÎb di ôab Semajab, ǁîb di ôab Gogi, ǁîb di ôab Simib,
1CH.5.5	ǁîb di ôab Mixab, ǁîb di ôab Reajab, ǁîb di ôab Baali,
1CH.5.7	Tsî ǁîb di ǃgâsagu xasa, ǃhaoǃnādi âgu ǃnâ ǃnaes di saogubese gu ra xoamâihes xase: ǁÎdi di danakha ge Jeieli tsî Saxariab tsîkha ge i,
1CH.5.8	tsî Belab, Asab ôab, Semab ôab, Joeli ôaba, ǁîb ge Aroers tawa tsî Nebos tawa tsî Baal-Meons tawa ge ǁan hâ i.
1CH.5.9	Tsîb ge aiǂoasǀî ge ǁan, ǃāb Eufrata xuts ra ǃgaroǃhūb ǃnâ ǂgâs kōse, kaisen ge ǀgoan âna ǂguiǂguisen xui-ao, Gileadi ǃhūb ǃnâ.
1CH.5.10	Tsî Sauli di tsēdi ǃnân ge Hagarǁîna ge torodī-ū, tsîn ge ǁîn di ǃomma xu ge ǁnā; tsîn ge tentomdi ân ǃnâ ge ǁan Gileadi hoaraga aiǂoas kōse.
1CH.5.11	Tsî Gadi di ôan ge ǁîn ǃoagu ge ǁan Basanni ǃhūb ǃnâ Salxas kōse.
1CH.5.12	Joeli ge dana ge i, tsî Safammi ǀgamǁîb, tsî Janaib tsî Safati tsîkha ge Basanni ǃnâ ge hâ.
1CH.5.13	Tsî ǁîn di ǃgâsagu ge ǁgûsi omgu ân ǃoa Mixaeli tsî Mesulammi tsî Sebab tsî Joraib tsî Jakanni tsî Siab tsî Eberi tsîga ge i, ǁî hûga.
1CH.5.14	Nēgu ge ǀgôagu Abigaili diga: Huri ôab, Jaroaxi ôab, Gileadi ôab, Mixaeli ôab, Jesisaib ôab, Jahdob ôab, Busi ôab.
1CH.5.15	Ahib, Abdieli ôab, Guni ôab ge ǁîn îgu ommi di dana ge i.
1CH.5.16	Tsîn ge Gileadi ǃnâ ge ǁan Basanni ǃnâ tsî ǁîb ǃnaga hâ ǃādi ǃnâ tsî Saronni di aiǃādi hoadi ǃnâ, ǃgûǂoadi âdi kōse.
1CH.5.18	Rubenni ôan xa tsî Gadǁîn xa tsî ǃkhare ǃhaos Manaseb dis xa gu ge ǃkham ǁkhā aogu, khōsikhōb tsî gôab tsîkha ra tanigu tsî khāsa ra ǂgaeǃnâgu tsî toroba a ǂangu xa hakadisihakaǀaǀoadisihûkaidisiǃnanidisi ge i, ǂnubis ǃnâ ra ǂoaga.
1CH.5.19	Tsî gu ge Hagarǁîna ge torodī-ū tsî Jeturi tsî Nafib tsî Nodab tsîga.
1CH.5.20	Xawen ge ǁîn ǃoagu ge huihe tsî Hagarǁîna ǃomǁae ge māhe tsî ǁîn ǀkha hân hoana, torob ǃnân ge Elob ǃoa ǂgai amagab ge ǁîba ǁîn di ǀgoresa ge ǁnâu-am, ǁîb ain ge ǂgomaiǂnûi amaga.
1CH.5.21	Tsîn ge ǁîn di ǀgoana ge ūǃgûbē ǁîn ǃnain xa korodisiǀoadisise tsî gūn xa ǀgamkaidisikorodisiǀoadisise tsî eseln xa ǀgamǀoadisise tsî ǀguikaidisiǀoadisi khoena.
1CH.5.22	ǂGui ǁō hân ge ge ǁgoe i, torob ge Eloba xu hâ i amaga, tsîn ge ǁîn di ǃkhais ǃnâ ge ǁan, ǃkhōsasen ge ǂgaeǂguibēhes kōse.
1CH.5.24	Tsî nēgu ge ǁgûsi omgu âgu di dana ge i: ǃGōsase Eferi tsî Jisib tsî Elieli tsî Asrieli tsî Jeremiab tsî Hodaviab tsî Jaxdieli tsîga, aogu, ǃgari ǁē-ao, ǀondi â-i aogu, ǁgûsi omgu âgu di danakhoe ge iga.
1CH.5.25	Xawe gu ge ǁîgu îgu di Elob ǃoagu ǃûǂam tsî gere ǀaiǃgon ǁnā elogu ǃhūb di ǁaedi hîab ge Eloba aidi âna xu hîkākādi diga.
1CH.5.26	Ob ge Israeli Eloba gagas Puli, Asiriab gao-aob disa ge ǂkhaiǂkhaikhâi tsî gagas Tiglat-Pileseri Asiriab gao-aob disa ob ge ǁîba ǁîna ǃkhōsase ge ūǃgûbē Rubenǁîn tsî Gadǁîn tsî ǃkhare ǃhaos Manaseb dis din tsîna tsîb ge ǁîna Halaxs ǃoa tsî Habors ǃoa tsî Haras ǃoa tsî ǃāb Gosanni ǁga ge ūsī nētsēs kōse.
1CH.6.2	Tsî ǀgôagu Kehati digu ge Amrammi, Jitshari tsî Hebronni tsî Usieli tsîga ge i.
1CH.6.4	Tsî Eleasari ge Pinehaba ge hō, Pinehab ge Abisuaba ge hō,
1CH.6.5	tsî Abisuab ge Bukiba ge hō, tsî Bukib ge Usiba ge hō,
1CH.6.6	tsî Usib ge Seraxjaba ge hō, tsî Seraxjab ge Merajota ge hō,
1CH.6.7	tsî Merajoti ge Amariaba ge hō, tsî Amariab ge Ahituba ge hō,
1CH.6.9	tsî Ahimaab ge Asariaba ge hō, tsî Asariab ge Johananna ge hō,
1CH.6.10	tsî Johananni ge Asariaba ge hō. ǁÎb ge ǁnāb, pristerǃoabasa ǁnā ommi, Salomob ge Jerusalems ǃnâ ǂnubib ǃnâ gere ǃoababa.
1CH.6.11	Tsî Asariab ge Amariaba ge hō, tsî Amariab ge Ahituba ge hō,
1CH.6.12	tsî Ahitub ge Sadoka ge hō, tsî Sadoki ge Salumma ge hō,
1CH.6.15	tsî Josadaki ge ge ǃgûǀhao, ǃKhūb ge Judab tsî Jerusalems dina Nebukadnesari di ǃommi ǀkha ūǃgûbē ǃnubai.
1CH.6.17	Tsî nēra ge Gersommi ôakha di ǀonra: Libnib tsî Simib tsîkha.
1CH.6.18	Tsî ǀgôagu Kehati digu ge Amrammi tsî Jitshari tsî Hebronni tsî Usieli tsîga.
1CH.6.19	Tsî ǀgôakha Merarib dikha ge Maxlib tsî Musib tsîkha. Nēdi ge ǃhaoǃnādi Leviǁîn dide ǁîn di îgu ǃoa:
1CH.6.20	Gersommi xa: ǁÎb di ôab Libnib, ǁîb ôab Jahati, ǁîb ôab Simeab,
1CH.6.21	ǁîb ôab Joab, ǁîb ôab Idob, ǁîb ôab Serab tsî ǁîb ôab Jeatraib.
1CH.6.23	ǁîb ôab Elkanab, ǁîb ôab Ebiasafi, ǁîb ôab Asiri,
1CH.6.24	ǁîb ôab Tahati, ǁîb ôab Urieli, ǁîb ôab Usiab tsî ǁîb ôab Sauli.
1CH.6.25	Tsî Elkanab di ôakha ge Amasaib tsî Ahimoti tsîkha.
1CH.6.26	ǁÎb di ôab ge Elkana ge i, ǁîb ôab ge Suf ge i, tsî ǁîb ôab ge Nahat ge i,
1CH.6.29	ǀGôagu Merarib digu ge: Maxlib, ǁîb ôab Libnib; ǁîb ôab Simib, ǁîb ôab Usab,
1CH.6.30	ǁîb ôab Simeab, ǁîb ôab Hagiab tsî ǁîb ôab Asajaba.
1CH.6.31	Tsî nēgu ge ǁnāgu, Davib xa ǁnaes di ǃoabas ǃaroma ǃKhūb di ommi ǃnâ ge ǂnûihega, ǂgaes ge sī sâs khaoǃgâ.
1CH.6.32	Tsî gu ge ǁîga tabernakeli tentoms ǀhûs dis diba gere ǃoaba ǁnaetsanadi ǀkha, Salomob ge omma Jerusalems ǃnâ ǂnubis kōse, tsî gu ge ǁîgu di dommi ai ǃoabas âgu ǃnâ ge mâ.
1CH.6.34	Elkanab ôab, Jerohammi ôab, Elieli ôab, Tohub ôab,
1CH.6.35	Sufi ôab, Elkanab ôab, Mahati ôab, Amasaib ôab,
1CH.6.36	Elkanab ôab, Joeli ôab, Asariab, ôab, Sefanjab ôab,
1CH.6.37	Tahati ôab, Asiri ôab, Ebiasafi ôab, Koraxi ôab,
1CH.6.38	Jitshari ôab, Kehati ôab, Levib ôab, Israeli ôab.
1CH.6.39	Tsî ǁîb di ǃgâsab Asafi ge amǀkhāb âb ai ge mâ i; Asafi ge Berexjab di ôa ge i, Simeab ôab,
1CH.6.40	Mixaeli ôab, Baasejab ôab, Malkiab ôab,
1CH.6.41	Etnib ôab, Serab ôab, Adajab ôab,
1CH.6.42	Etanni ôab, Simeab ôab, Simib ôab,
1CH.6.43	Jahati ôab, Gersommi ôab, Levib ôab tsîga.
1CH.6.45	Hasabjab ôab, Amasiab ôab, Hilkiab ôab,
1CH.6.46	Amsib ôab, Banib ôab, Semeri ôab,
1CH.6.47	Maxlib ôab, Musib ôab, Merarib ôab, Levib ôab tsîga.
1CH.6.48	Tsî ǁîgu di ǃgâsagu, Leviǁîgu ge mâ sîsenai-i Elob ommi di tabernakeli di-i hoa-i ǃoa ge māhe hâ i.
1CH.6.50	Tsî nēgu ge Aronni ôaga: Eleasari ge ǁîb di ôa ge i, Pinehab, ǁîb ôab, Abisuab, ǁîb ôab,
1CH.6.51	Bukib, ǁîb ôab, Usib, ǁîb ôab, Seraxjab, ǁîb ôab,
1CH.6.52	Merajoti, ǁîb ôab, Amariab, ǁîb ôab, Ahitub, ǁîb ôab,
1CH.6.53	Sadoki, ǁîb ôab, Ahimaab, ǁîb ôab.
1CH.6.54	Tsî nēdi ge ǁîn di ǁanǃkhaide, ǁîn di ǂnûǃkhaide ǀkharigu ân ǃnâ: Aronni ôagu xa, Kehatǁîgu di ǃhaoǃnādi xa, ǂguro ǂnōgus ge ǁîgu di i xui-ao.
1CH.6.55	Tsîn ge ǁîga Hebronsa ge mā Judab ǃhūb ǃnâ, tsî ǁîs ǂnamipe hâ aiǃādi ona.
1CH.6.56	Xawe ǃaub ǃās dib tsî ǁîs di ǃhaiden ge Kaleb, Jefuneb ôaba ge mā.
1CH.6.57	Tsî Aronni ôagan ge Judab ǃādi xa Hebronsa ǃnoraǃāse ge mā tsî Libnasa aiǃādi âs ǀkha tsî Jatirs tsî Estemoas tsîra tsî ǁîra di aiǃāde.
1CH.6.58	Tsî Hilens tsî ǁîs di aiǃādi tsî Debirs tsî ǁîs di aiǃādi,
1CH.6.59	tsî Asans tsî ǁîs di aiǃādi tsî Bet-Semes tsî ǁîs di aiǃāde.
1CH.6.60	Tsî Benjaminni di ǃhaosa Gebas tsî ǁîs di aiǃādi tsî Alemets tsî ǁîs di aiǃādi tsî Anatots tsî ǁîs di aiǃāde. ǁÎgu di ǃādi hoadi ge ǁîgu di ǃhaoǃnādi ǃnâ disiǃnonaǀa ǃā ge i.
1CH.6.63	Tsî Merarib ôan ge ǁîn di ǃhaoǃnādi ǃoa Rubenni di ǃhaos xa, tsî Gadi di ǃhaos xa, tsî Sebulonni di ǃhaos xa ǂnōgusa xu disiǀgamǀa ǃāde ge ūhâ i.
1CH.6.64	Nētin ge Israeli ôana Leviǁîga nē ǃādi tsî ǁîdi di aiǃāde ge mā.
1CH.6.65	Tsîn ge ǁîde ǂnōgusa xu ge mā Judab ôan ǃhaos xa, tsî Simeonni ôan ǃhaos xa, tsî Benjaminni ôan ǃhaos xa, nē ǃādi ǀondi ǀkhan ge ǂgaide.
1CH.6.66	Tsî naun Kehati ôan di ǃhaoǃnādi din ge ǁîn ǀkharib di ǃāde Efraimmi ǃhaos xa ge hō.
1CH.6.67	Tsîn ge ǁîna ǃnoraǃāde ge mā: Sexems tsî ǁîs di aiǃāde Efraimmi ǃhommi ai tsî Gesers tsî ǁîs di aiǃāde.
1CH.6.68	Tsî Jokmeams tsî ǁîs di aiǃādi tsî Bet-Horons tsî ǁîs di aiǃāde.
1CH.6.69	Tsî Ajalons tsî ǁîs di aiǃādi, tsî Gat-Rimons tsî ǁîs di aiǃāde.
1CH.6.70	Tsî ǃkhare ǃhaos Manaseb dis xa: Aners tsî ǁîs di aiǃādi tsî Bileams tsî ǁîs di aiǃāde. ǃHaoǃnādi Kehati ôan naun didi ge nē ǃāde ge ūhâ i.
1CH.6.71	Gersommi ôan ge ǃhaoǃnādi ǃkhare ǃhaos Manaseb dis didi xa ge ūhâ i: Golans Basanni dis tsî ǁîs di aiǃāde tsî Astarots tsî ǁîs di aiǃāde.
1CH.6.72	Tsî Isaskari di ǃhaos xa: Kedes tsî ǁîs di aiǃādi, Daberats tsî ǁîs di aiǃāde.
1CH.6.73	Tsî Ramots tsî ǁîs di aiǃādi, tsî En-Ganims tsî ǁîs di aiǃāde.
1CH.6.74	Tsî Aseri di ǃhaos xa: Masals tsî ǁîs di aiǃādi tsî Abdons tsî ǁîs di aiǃādi,
1CH.6.75	tsî Hukoks tsî ǁîs di aiǃādi tsî Rehobs tsî ǁîs di aiǃāde.
1CH.6.76	Tsî Naftalib di ǃhaos xa: Kedes Galileab dis, tsî ǁîs di aiǃādi, tsî Hamons tsî ǁîs di aiǃādi tsî Kirjataims tsî ǁîs di aiǃāde.
1CH.6.77	Naun Merarib ôan din ge Sebulonni di ǃhaos xa ge ūhâ i: Rimons tsî ǁîs di aiǃādi tsî Tabors tsî ǁîs di aiǃāde.
1CH.6.78	Tsî Jordanǃāb nau ǃnanib ai Jerixosǀî, Jordanna xu aiǂoasǀî Rubenni di ǃhaos xa: Besers ǃgaroǃhūb ǃnâ tsî ǁîs di aiǃādi, Jahas tsî ǁîs di aiǃādi,
1CH.6.79	tsî Kedemots tsî ǁîs di aiǃādi tsî Mefaats tsî ǁîs di aiǃāde.
1CH.6.80	Tsî Gadi di ǃhaos xa: Ramots Gileadi dis tsî ǁîs di aiǃādi tsî Mahanaims tsî ǁîs di aiǃādi,
1CH.7.2	ǀGôagu Tolab digu ge Usib, Refajab, Jerieli, Jaxmaib, Jibsammi tsî Samueli tsîga ge i, danagu ǁîgu îgu di omgu diga. Tolab digu ǃgari ǁē-aoga ǁîgu di ǃhaodi ǃnâ: ǁÎgu di ǀgaus ge Davib di tsēdi ǃnâ ǀgamdisiǀgamǀaǀoadisi tsî ǃnanikaidisi ge i.
1CH.7.3	Tsî ǀgôab Usib dib ge Israxiaba ge i, tsî Israxiaba xu gu ge Mixaeli tsî Obadjab tsî Joeli tsî Isiab tsîga ge i, nē korogu ge hoatsama dana ge i.
1CH.7.4	Tsî ǁîgu ǀkha di ge ǁîn di ǃhaodi, ǁîn di ǁgûsi omgu ǃoa torob di ǂnubide ge hâ i, ǃnonadisiǃnaniǀaǀoadisin kōse, ǂgui taradi tsî ǀgôan tsîna gu ge ūhâ i xui-ao.
1CH.7.5	Tsî ǁîgu di ǃgâsagu ge Isaskari di ǃhaoǃnādi hoadi ǃnâ ǃgari ǁē-ao ge i ǁkhaisadisihûǀaǀoadisigu kōse, hoatsama ǃgôakhâihe hâǃâ.
1CH.7.7	Tsî ǀgôagu Belab digu ge Esbonni, Usib, Usieli, Jerimoti tsî Irib tsîga ge i: Koro danagu ǁgûgu di omgu ǃnâ, ǃgari ǁē-aoga, ǁîgu ge ǃgôakhâihe hâǃâ ǀgamdisiǀgamǀaǀoadisi tsî ǃnonadisihakaǀa ge i.
1CH.7.8	Tsî ǀgôagu Bexeri digu ge Semirab, Joab, Elieseri, Eljoenaib, Omrib, Jeremoti, Abiab, Anatoti tsî Alemeti tsîga ge i; nēgu hoagu ge Bexeri di ôa ge i.
1CH.7.9	Tsî nēgu ge ǃgôakhâihe hâǃâ ǁîgu di ǃhaodi ǃoa ǁîgu îgu di omgu dana ǃgari ǁē-aogu ǀgamdisiǀoadisi tsî ǀgamkaidisi ge iga.
1CH.7.10	Tsî ǀgôab Jediaeli dib ge Bilhan ge i. Tsî Bilhanni digu ge Jeub, Benjaminni, Ehudi, Kenaanni, Setanni, Tarsib tsî Ahisahari tsîga ge i.
1CH.7.11	Nēgu hoagu ge Jediaeli di ôa ge i, ǁgûgu di dana, ǃgari ǁē-ao; disihûǀaǀoadisi tsî ǀgamkaidisigu toroǂnubis ǃnâ ǃkhammi ǁga ra ǂoaga.
1CH.7.12	Tsî ǁnāgu tawa kha ge Supimmi tsî Hupimmi tsîkha ge Iri di ôa i, tsî Husimmi ge ge Aheri di ôa i.
1CH.7.16	Tsî Maaxas Maxiri taras ge ǀgôaba ge ǁora, tsîs ge ǀons âba Peres ti ge ǂgai, tsî ǀons ǁîb ǃgâsab dis ge Seres ge i, tsî ǁîb ôakha ge Ulammi tsî Rekemmi tsîkha ge i.
1CH.7.17	Tsî ǀgôab Ulammi dib ge Bedanna ge i. Nēgu ge ǀgôagu Gileadi diga ge i, Maxiri ôab, Manaseb ôab diga.
1CH.7.18	Tsî ǁîb di ǃgâsas Molexets ge Ishodi tsî Abieseri tsî Maxlab tsîga ge ǁora.
1CH.7.19	Tsî ǀgôagu Semidab digu ge Axjanni tsî Sexemmi tsî Likhib tsî Aniammi tsîga ge i.
1CH.7.21	tsî ǁîb ôab Sabadi, tsî ǁîb ôab Sutelaxi tsî Eseri tsî Eleadi. Tsî aogu Gats digu, ǃhūb ǃnâ ge ǃnaegu ge ǁîga ge ǃgam, ǀgoan âga gu nî ūse gu ge ǁgôaxa amaga.
1CH.7.22	ǁNā-amagab ge Efraimmi, ǁîgu îba, ǂgui tsēdi kōse ge ǃoa, tsî ǃgâsagu âb ge ge hā ǁîba gu nî ǁkhaeǂgaoga.
1CH.7.23	ǁNās khaoǃgâb ge ǁîb di taras tawa ge ǂgâ, os ge ǀgamǀkhā tsî ǀgôaba ge ǁora, tsîb ge ǀons âba Beria ti ge ǂgai, tsūǃgâ-i ge oms âb ǃnâ hâ i xui-ao.
1CH.7.24	Tsî ǀgôas âb ge Seera ge i, ǁîs ge ǃnaga ǁgoe tsî ǀgapise ǁgoe Bet-Horonsa ge ǂnubi tsî Usen-Seeras tsîra.
1CH.7.25	Tsî Refaxi ge ǁîb ôa ge i, tsî Resefi tsîna, tsî ǁîb ôab Telaxi, tsî ǁîb ôab Tahanni,
1CH.7.27	ǁîb ôab Nunni, ǁîb ôab Josuab.
1CH.7.31	Tsî ǀgôakha Beriab dikha ge Heberi tsî Malkieli tsîkha ge i, ǁîb ge Birsajiti di î ge i.
1CH.7.32	Tsî Heberi ge Jafleti tsî Semeri tsî Hotammi tsî Suas, ǁîgu di ǃgâsas tsîna ge hō.
1CH.7.33	ǀGôagu Jafleti digu ge Pasaxi tsî Bimhali tsî Asvati tsîga ge i. Nēgu ge Jafleti di ôa ge i.
1CH.7.34	Tsî ǀgôagu Semeri digu ge Ahib tsî Rogab, Hubab tsî Arammi tsîga ge i.
1CH.7.35	Tsî ǀgôagu ǁîb ǃgâsab Helemmi digu ge Sofaxi tsî Jimnab tsî Seleb tsî Amali tsîga ge i.
1CH.7.36	Tsî ǀgôagu Sofaxi digu ge Suaxi, Harneferi, Suali, Berib, Jimrab,
1CH.7.37	Beseri, Hodi, Samab, Silsab, Jitranni tsî Beerab tsîga ge i.
1CH.7.38	Tsî ǀgôagu Jeteri digu ge Jefuneb tsî Pispab tsî Arab tsîga ge i.
1CH.7.39	Tsî ǀgôagu Ulab digu ge Araxi tsî Hanieli tsî Risjab tsîga ge i.
1CH.7.40	Nēgu hoagu ge Aseri di ôa ge i, ǁgûsi omgu di dana, ǃkhōǂuihesa ǃgari ǁē-ao, gaosagu di dana ge iga, tsî gu ge ǃhaos ǃgôakhâihes di ǂkhanis ǃnâ ge ǃgôakhâihe toroǂnubis di khoese, tsî ǃgôab âgu ge ǀgamdisiǃnaniǀaǀoadisi ao ge i.
1CH.8.2	Nohab hakaǁîba, tsî Rafab koroǁîba.
1CH.8.3	Tsî Belab di ǀgôagu ge nēga: Adari, Gerab, Abihudi,
1CH.8.4	Abisuab, Naamanni, Ahoaxi,
1CH.8.5	Gerab, Sefufanni tsî Hurammi tsîga.
1CH.8.6	Tsî nēgu ge Ehudi di ôaga, nēgu ge ǁgûgu di dana ge i, Gebas di ǁansaben di, tsî gu ge ǁîga Manahats ǃoa ge ūǃgûhe;
1CH.8.7	tsî Naamanni tsî Ahiab tsî Gerab tsîgu, nēgu ge ǁîga ge ǂgaeǂguibē, tsî ǁîb ge Usab tsî Ahihudi tsîkha ge hō.
1CH.8.8	Tsî Saharajimmi ge ǀgôaga ge hō Moab di ǃhūb ǃnâ, Husims tsî Baaras ǁîb di tarara xu, ǁîrab ge sîbēs khaoǃgâ.
1CH.8.9	ǁNāǃnubaib ge Hodes taras âba xu Jobab, Sibjab, Mesab, Malkammi,
1CH.8.10	Jeub, Saxejab tsî Mirmab tsîga ge hō, nēgu ge a ǁîb di ôa, ǁgûgu di danaga.
1CH.8.11	Tsî Husimsa xub ge Abitub tsî Elpaali tsîkha ge hō.
1CH.8.12	Tsî ǀgôagu Elpaali digu ge Eberi tsî Misammi tsî Semedi tsîga ge i (nēb ge Onos tsî Lods tsîra ge ǂnubiba, tsî ǁîs ǃnaga hâ ǃāde),
1CH.8.13	tsî Beriab tsî Semab tsîkha, nēkha ge ǁgûgu Ajalons ǁansaben digu di dana ge i, nēkha ge Gats di ǁansabena ge doeǁgabē.
1CH.8.14	Tsî Ahiob, Sasaki, Jeremoti,
1CH.8.15	Sebadjab, Aradi, Ederi,
1CH.8.16	Mixaeli, Jispab tsî Johab tsîgu ge Berias di ôa ge i.
1CH.8.17	Tsî Sebadjab, Mesulammi, Hiskib, Heberi,
1CH.8.18	Jismeraib, Jisliab tsî Jobab tsîgu ge Elpaali di ôa ge i.
1CH.8.19	Tsî Jakimmi, Sixrib, Sabdib,
1CH.8.20	Elienaib, Siletaib, Elieli,
1CH.8.21	Adajab, Berajab tsî Simrati tsîgu ge Simib di ôa ge i.
1CH.8.22	Tsî Jispanni, Eberi, Elieli,
1CH.8.23	Abdonni, Sixrib, Hananni,
1CH.8.24	Hananjab, Elammi, Antotiab,
1CH.8.25	Jifdejab tsî Penueli tsîgu ge Sasaki di ôa ge i.
1CH.8.26	Tsî Samseraib, Seharjab, Ataliab,
1CH.8.27	Jaaresjab, Eliab tsî Sixrib tsîgu ge Jerohammi di ôa ge i.
1CH.8.28	Nēgu ge ǁgûgu di dana ge i, ǃhaos âgu di dana, ǁîgu ge Jerusalems tawa ge ǁan.
1CH.8.30	Tsî ǂguroǃnaesabe ǀgôab âb ge Abdonna ge i, ǁnās khaoǃgâ Suri, Kisi, Baali, Nadab,
1CH.8.31	Gedori, Ahiob tsî Sexeri tsîga.
1CH.8.32	Tsî Mikloti ge Simeaba ge hō, tsî nēgu on ge ǃgâsagu ǃoa-ai ge ǁan, Jerusalems tawa ǁîgu di ǃgâsagu ǀkha.
1CH.8.33	Tsî Neri ge Kisa ge hō, tsî Kisi ge Saula ge hō, tsî Sauli ge Jonatanna ge hō tsî Malkisuab tsî Abinadab tsî Esbaali tsîga.
1CH.8.34	Tsî Jonatanni di ôab ge Merib-Baal ge i, tsî Merib-Baali ge Mixaba ge hō.
1CH.8.35	Tsî ǀgôagu Mixab digu ge Pitonni tsî Melexi tsî Taxreab tsî Axasi tsîga ge i.
1CH.8.36	Tsî Axasi ge Jehoadaba ge hō, tsî Jehoadab ge Alemeta ge hō tsî Asmaveta tsî Simriba, tsî Simrib ge Mosaba ge hō.
1CH.8.37	Tsî Mosab ge Binaba ge hō, ǁîb ôab ge Rafaba ge i, ǁîb ôab Eleasab tsî ǁîb ôab ge Asela ge i.
1CH.8.38	Tsî Aseli ge ǃnani ǀgôaga ge ūhâ i, tsî nēdi ge ǀondi âga: Asrikammi, Boxrub, Ismaeli, Searjab, Obadjab tsî Hananni tsîga. Nēgu hoagu ge Aseli di ôa ge i.
1CH.8.39	Tsî ǀgôagu Eseki ǃgâsab âb digu ge Ulammi, ǁîb ǂguroǃnaesabeb, Jeub, ǀgamǁîb, tsî Elifeleti ǃnonaǁîba ge i.
1CH.8.40	Tsî ǀgôagu Ulammi digu ge aoga, ǃgari ǁē-aogu, khāsa gere ǂgaeǃnâga, tsî gu ge ǂgui ǀgôagu tsî ǀgôagu di ôagu tsîna ge ūhâ i; ǀguikaidisi tsî korodisis kōse. Nēn hoan ge Benjaminni di ôa ge i.
1CH.9.4	Utaib, Amihudi ôab, Omrib ôab, Imrib ôab, Banib ôab, Peresi ôan dib, Judab ôab.
1CH.9.5	Tsî Silonǁîn xab ge Asajab, ǂguroǃnaesabeb tsî ǁîb di ôan tsîna ge i.
1CH.9.6	Tsî Serab di ôan xab ge Jeuela ge i. Tsî ǃgâsan âb ge ǃnanikaidisi tsî khoesedisi ge i.
1CH.9.7	Tsî Benjaminni di ôan xab ge Salub, Mesulammi ôab, Hodaviab ôab, Hasenuab ôab;
1CH.9.8	tsî Jibneab, Jerohammi ôab, tsî Elab, Usib ôab, Mixrib ôab tsî Mesulammi, Sefatjab ôab, Regueli ôab, Jibnijab ôaba.
1CH.9.9	Tsî ǁîgu di ǃgâsagu ge ǁîgu ǃhaodi ǃoa khoesekaidisi tsî korodisiǃnaniǀa ge i. Nē aogu hoagu ge ǁgûgu di dana ge i ǁgûgu âgu di omgu ǃnâ.
1CH.9.10	Tsî pristergu xa: Jedajab tsî Jojarib tsî Jaxinni tsîga.
1CH.9.11	Tsî Asariab, Hilkiab ôab, Mesulammi ôab, Sadoki ôab, Merajoti ôab, Ahitub ôab, Elob ommi di ǂamkhoeb.
1CH.9.12	Tsî Adajab Jerohammi ôab, Pashuri ôab, Malkiab ôab, tsî Masaib, Adieli ôab, Jaxserab ôab, Mesulammi ôab, Mesilemiti ôab, Imeri ôaba.
1CH.9.13	ǁNās tawa ǁîgu di ǃgâsagu hîa ǁîgu îgu di omgu ǃnâ dana ge igu ge ǀguiǀoadisihûkaidisi tsî ǃnanidisi ǃgari ǁē-aogu, Elob ommi ǃoabas di sîsenni ǃnâ ge mâ iga.
1CH.9.14	Tsî Leviǁîgu xa gu ge: Semajab Hasub ôab, Asrikammi ôab, Hasabjab ôab, Merarib ôan dib,
1CH.9.15	tsî Bakbakari, Hereb tsî Galali tsî Matanjab, Mixab ôab, Sixrib ôab, Asafi ôab;
1CH.9.17	Tsî ǁāb ǃûi-aogu ge Salummi tsî Akub tsî Talmonni tsî Ahimanni tsî ǁîb di ǃgâsagu tsîga ge i: Salummi ge dana ge i.
1CH.9.18	Nēsis kōse xawe gu ge nēga gao-aob di ǁāb, aiǂoas ǀkhāb ai ǁāb di ǃûi-ao ge i, Levib ôan di ǂnubidi ǃnâ.
1CH.9.21	Saxariab, Meselemjab ôab ge ǁāb ǃûi-ao ge i tentoms ǀhûs dis di dao-ams tawa.
1CH.9.23	ǁÎgu tsî ǁîgu ôagu on ge ǁāgu ǃKhūb ommi digu tawa tentoms ǃnâ ǃûi-aose ge hâ i.
1CH.9.24	Haka ǂoadi tawa gu ge ǁnā ǃûi-aoga ge hâ i, aiǂoasǀî, huriǂoasǀî, ǀapasǀî tsî ǃkhawagasǀî.
1CH.9.25	Tsî ǁîgu di ǃgâsagu ge ǁîgu di ǃhaidi ǃnâ hâ tsî hugaǀgui hûǁî tsēs ai gere hāǂgâxa, ǁîgu ǀkha gu nî ǃoabaga.
1CH.9.26	Nē ǃoabas ǃnâ gu ge haka ǂamǁāǃûi-aogu, Leviǁî ge iga ge hâ i; tsî gu ge ǃnā-omdi tsî hōdi Elob ommi didi ǂama ge ǂnûihe hâ i.
1CH.9.27	Tsî gu ge Elob ommi ǂnamipe gere hâǁgoa; ǁîgu gere ǃûi xui-ao, tsî gu ge mâ ǁgoas hoasa gere ǁkhowa-am.
1CH.9.28	Tsî ǀnîgu âgu ge sîsenūxapan ǃoabas din ǂama ge ǂnûihe hâ i, ǃgôahe hâsen ge ǁîna ge taniǂgā, tsî ǃgôahe hâsen ge ǁîna ge taniǂui.
1CH.9.29	Tsî ǁîgu xa gu ge ǀnîga xapan ǂama ge ǂnûihe hâ i, tsî ǃanu xapan hoan ǂama tsî tsampereb ǂama, tsî ǂauxûib ǂama tsî olib ǂama tsî wiroki ǂama tsî ǃgâihamxūn ǂama.
1CH.9.31	Tsî Matitjab, Leviǁîgu dib hîa ǂguroǃnaesabe ge ib, Salummi, Koraxǁîb, ge amaiǃoredi ǃnâ ra amhe xūn di sîsenna ge ǂgomaiǂnûibahe hâ i.
1CH.9.34	Nēgu ge Leviǁîn ǁaegu hâ ǁgûgu di dana ge i, ǃhaodi âgu ǃnâ a danaga; nēgu ge Jerusalems tawa ge ǁan hâ i.
1CH.9.36	tsî Abdonni ge ǁîb di ǂguroǃnaesabe ǀgôa ge i, ǁnās khaoǃgâ Suri, Kisi, Baali, Neri, Nadab,
1CH.9.37	Gedori, Ahiob, Saxariab tsî Mikloti tsîga.
1CH.9.38	Tsî Mikloti ge Simeaba ge hō; nēgu on ge Jerusalems tawa ge ǁan, ǁîgu di ǃgâsagu ǃoa-ai ǃgâsagu âgu ǀkha.
1CH.9.39	Tsî Neri ge Kisa ge hō, tsî Kisi ge Saula ge hō, tsî Sauli ge Jonatanni tsî Malkisuab tsî Abinadab tsî Esbaali tsîga ge hō.
1CH.9.40	Tsî Jonatanni di ôab ge Merib-Baala ge i, tsî Merib-Baali ge Mixaba ge hō.
1CH.9.41	Tsî ǀgôagu Mixab digu ge Pitonni tsî Melexi tsî Taxreab tsî Axasi tsîga ge i.
1CH.9.42	Tsî Axasi ge Jaraba ge hō, tsî Jarab ge Alemeta ge hō tsî Asmaveti tsî Simriba, tsî Simrib ge Mosaba ge hō.
1CH.9.43	Tsî Mosab ge Binaba ge hō, ǁîb ôab ge Refajaba ge i, ǁîb di ôab ge Eleasaba ge i, ǁîb di ôab ge Asela ge i.
1CH.9.44	Tsî Aseli ge ǃnani ǀgôaga ge ūhâ i, tsî nēdi ge ǁîgu di ǀonde: Asrikammi, Boxrub, Ismaeli, Searjab, Obadjab tsî Hananni tsîga; nēgu ge Aseli di ôaga.
1CH.10.1	Tsî Filisteǁîn ge Israela ge ǃkhamū, tsî Israeli aogu ge Filisteǁîn di ais aiǃâ ge ǁhâ tsîn ge ǂnauhe hâǃâ ge ǁnā Gilboaǃhommi ai.
1CH.10.2	Tsî Filisteǁîn ge Sauli tsî ǁîb ôagu tsîga ǂōse ge sauru tsî Filisteǁîn ge Sauli di ôagu, Jonatanni tsî Abinadab tsî Malkisuab tsîga ge ǃgam.
1CH.10.3	Tsî ǃkhammi ge Sauli ǃoagu kaise ge karosa; tsî ǁkhâu-aogu ge ǁîba ge hō, ob ge kaise ge tsuihe.
1CH.10.4	ǃNubaib ge Saula ǀāxūtani-aob âb ǃoa ge mî: Gôab âtsa ǂgaeǂui îts ǃkhāǃan te, î gu tā nē ǃgaohe tama hâga hā tsî ǃhō te. Xawe ǀāxūtani-aob âb ge dī ǂgao tama ge i, kaiseb gere ǃao amaga. ǁGoasib ge Saula gôab âba ū tsî ǁîb ai ge ǁnāǁnāsen.
1CH.10.5	Tsî ǀāxūtani-aob âb ge mûo, Sauli go ǁō ǃkhaisa, ob ge ǁkhāti ǁîb ona gôab ai ǁnā tsî ge ǁō.
1CH.10.6	Nēti gu ge Sauli tsî ǁîb di ǃnona ǀgôagu tsîga ge ǁō tsî ommi âb hoab ge ge ǀguiǁō.
1CH.10.7	Tsî Israeli di aogu, ǃgoaǃnāb nau ǀkhāb ai hâgu tsî Jordanǃāb nē ǃnanib ai hâgu ge mûo, Israeli di khoegu ge ǃhū ǃkhaisa, tsî Sauli tsî ǁîb di ôagu ǁō hâ ǃkhaisa, o gu ge ǃādi âga ǁnāxū tsî ge ǁhâ. On ge Filisteǁîna hā tsî ǁîdi ǃnâ ge ǁan.
1CH.10.8	Tsî i ge sao ra tsē ge ī Filisteǁîn ge hāo, ǃgamhe hâgan nî ǁkhâuǁnâse, on ge Sauli tsî ǁîb ôagu tsîga Gilboaǃhommi ai ǁgoese ge hō.
1CH.10.9	On ge ǂgaeǂuiǀkhā bi tsî danas tsî ǀāxūn âba ge ū, tsîn ge ǁîna Filisteǁîn di ǃhūb ǃnâ ge sîma, ǂhôan nîse ǁî ǃkhaisa ǁîn elogu di omgu ǃnâ tsî ǁaes ǃnâ.
1CH.10.10	Tsîn ge ǁâtanin âba ǁîn elob ommi ǃnâ ge ǁgui, tsî danas âban ge Dagonni di ommi ǃnâ ge ǂgāmâi.
1CH.10.11	Tsî Jabes, Gileadi dis di ǁansaben ge Filisteǁîn ge Sauli ǀkha dīna ǁnâuo,
1CH.11.2	ǁKhāti, Sauli ganupe a gao-ao hîats ge satsa Israela ǂgaeǂguiǂui tsî gere ǂgaeǂguiǂgâxa; ǁkhātib ge ǃKhūb sa Eloba sa ǃoa: Sats ge ti ǁaes Israelsa nîra ǃûi, tsî sats ge nîra ti ǁaes Israels di aiǃgû-ao kai, ti ge mî.
1CH.11.4	Ob ge Daviba ge ǃgû tsî Israeli hoaba Jerusalems, ǁnās ge Jebus ǁgasa; ǁnāpan ge Jebusǁîna ǃhūb di ǁanǂgāsabe i xui-ao.
1CH.11.5	On ge Jebus di ǁanǂgāsabena Davib ǃoa: Sats ge nēpa ǂgâxa tide, ti ge mî, xawe Davib ge ǁaposa ǃkhaisa, Sions, ǁnās ge Davib di ǃāsa, ge ū.
1CH.11.6	Davib ge mî xui-ao: Mâb hoab, Jebusǁîna ga ǂguro ǂnaub, ǁîb ge nîra dana, ǁîb ge nîra ǂamkhoe kai. ǃNubaib ge Joab, Serujas ôaba ǂgurose ge dāsī, ǁnā-amagab ge ǁîba ge dana kai.
1CH.11.7	Tsî Davib ge ǁaposa ǃkhais ǃnâ ge ǁan, ǁnā-amagas ge Davib di ǃās ti ge ǂgaihe.
1CH.11.8	Tsîb ge ǃāsa ge ǂnubiǂnamipe Milosa xu ǁîs ǂnamipeb kōse, tsî Joab ge nau ǃâs ǃās disa ge dī-unu.
1CH.11.13	ǁÎb ge Davib ǀkha Pas-Damims tawa ge hâ i, Filisteǁîn ge ǁnāpa ǃkhammi ǁga ǀhû, tsî ǃâs ǁnā ǃhūb dis ge gerst xa ge ǀoa hâ i, ǁaes ge Filisteǁîn di ais aiǃâ ǃhū ǃnubai.
1CH.11.14	Tsîn ge ǁnā ǃâs di ǁaegub ǃnâ mâ tsî ǁîsa ge sâu tsîn ge Filisteǁîna ge ǂnau, tsî ǃKhūb ge ǁîna kai ores ǀkha ge ore.
1CH.11.16	Tsî Davib ge ǁnāǃnubai ǁaposa ǃkhais ǃnâ ge hâ i, tsî ǁgoeǃkhais Filisteǁîn dis ge ǁnāǃnubai Betlehems tawa ge hâ i.
1CH.11.17	Tsî Davib ge tura tsî ge mî: Tari-e kha ǁgam-e nî ā kai te, Betlehems di tsaus, ǁāb tawa hâsa xu?
1CH.11.18	ǃNubai gu ge ǁnā ǃnona ǁē-aoga Filisteǁîn di ǁgoeǃkhaisa ǃgûǃganu tsî ǁgam-e sī ge xuri, Betlehems di tsaus, ǁāb tawa hâs ǃnâ, tsî ǁî-e Davib tawa ge ūsī, xawe Davib ge ǁî-e ā ǂgao tama ge i tsîb ge ǁî-e ǃKhūb aiǃâ ge ǁhōǂui.
1CH.11.19	Tsî ge mî: Tā ta ībahe, ti Elotse, nē xū-e ta nî dī ǃkhaisa. Nē aogu hîa ûib âga mā tsî go ǃgûgu di ûib ǀaoba ta kha nî ā? Tsîb ge ǁî-e ā ǂgao tama ge i. Nē ǃkhaisa gu ge nē ǃnona ǁē-aoga ge dī.
1CH.11.20	Tsî Abisaib, Joab di ǃgâsab on ge ǃnonagu di dana ge i; tsîb ge ǁhâigôab âba ǃnonakaidisigu, hîab ge ǃgamgu ǂama ge ǁhâi; tsîb ge ǁnā ǃnonagu ǃnâ ǀon-e ge ūhâ i.
1CH.11.21	ǁNā ǃnonagu ǃnâb ge ǁîba nau ǀgamkha xa ǃgôasa ge i; ǁnā-amagab ge ge ǁîkha di ǂamsa kai; xaweb ge ǂguro ǃnonagu kōse sī tama ge hâ i.
1CH.11.22	Tsî Benajab, Jojadab ôab, ǃgari-aob, dīxūxab, Kabseels dib; ǁîb ge ǀgam ǀgaisa ǁē-aokha Moab dikha ge ǃgam, tsîb ge ǁkhāti ǁgôa tsî xamma tsaus ǃnâ ge ǃgam, tsamaros di ǁaeb ai.
1CH.11.24	Nēnab ge Benajab, Jojadab ôaba ge dī, ǁnā-amagab ge ǀon-e ge ūhâ i ǁnā ǃnona ǁē-aogu ǃnâ.
1CH.11.25	ǁÎb ge ǃnonadisigu ǂamai ge ǂkhaisa i, xaweb ge ǃnonagu ǀkha ge ǀguitikō tama hâ i. Tsî Davib ge ǁîba ǀapemā-aogu âb ǂama ge ǂnûi.
1CH.11.26	Tsî toroǂnubidi di ǁē-aogu ge nēga ge i: Asaeli, Joab ǃgâsab, Elhananni, Dodob ôab, Betlehems dib
1CH.11.28	Irab, Ikeb ôab, Tekoas dib, Abieseri, Anatots dib,
1CH.11.29	Sibexaib, Husas dib, Ilaib, Ahohiǁîb,
1CH.11.30	Maharaib, Netofas dib, Heledi, Baanab ôab, Netofaǁîb,
1CH.11.31	Itaib, Ribaib ôab, Gibeas Benjaminni ôan dis dib, Benajab, Piratons dib,
1CH.11.32	Huraib, Gaas di ǃārogu dib, Abieli, Arbaǁîb,
1CH.11.33	Asmaveti, Baharums dib, Eljaxbab, Saalbons dib,
1CH.11.34	Hasemmi, Gisonǁîb di ôan Jonatanni, Sageb, Harars dib di ôab,
1CH.11.35	Ahiammi, Saxari ôab, Harars dib, Elifali, Uri ôab,
1CH.11.36	Heferi, Mexeras dib, Ahiab, Pelons dib,
1CH.11.37	Hesrob, Karmels dib, Naaraib, Esbaib ôab;
1CH.11.38	Joeli, Natanni ǃgâsab, Mibhari, Hagrib ôab,
1CH.11.39	Seleki, Amonǁîb, Naharaib, Beerotǁîb, Joab, Serujas ôab di ǀāxūtani-aob,
1CH.11.40	Irab, Jitriǁîb, Gareb, Jitriǁîb,
1CH.11.42	Adinab, Sisab ôab, Rubenǁîb ge Rubenǁîn di dana ge i, xawe ǃnonadisigu ge ǁîb ǃnaga ge hâ i,
1CH.11.43	Hananni, Maaxas ôab, tsî Josafati Mitniǁîb,
1CH.11.44	Usiab, Astarots dib, Samab tsî Jeieli, Hotammi ôab, Aroers dib,
1CH.11.45	Jediaeli, Simrib ôab, tsî Johab, ǁîb di ǃgâsab Tisiǁîb,
1CH.11.46	Elieli, Mahavims dib, tsî Jeribaib tsî Josaviab, Elnaammi di ôaba tsî Jitmab, Moabǁîb,
1CH.11.47	Elieli tsî Obedi tsî Jaasieli, Sobab dib.
1CH.12.3	Ahieseri tsî Joab tsîkha ge dana ge i, Semaab, Gibeas dib di ôakha; ǁnās khaoǃgâ Jesieli tsî Peleti tsîkha, Asmaveti ôakha, tsî Beraxab tsî Jehub, Anatots dib tsîkha,
1CH.12.4	tsî Jismajab, Gibeonǁîb, ǃnonadisigu ǃnâ a ǁē-aob ge ǃnonadisigu ǂamai ge ǂnûihe hâ i; tsî Jeremiab, Jahasieli, Johananni, Josabadi, Gederaǁîb,
1CH.12.5	Elusaib, Jerimoti, Bealjab, Semarjab, Sefatjab, Harifǁîb;
1CH.12.7	tsî Joelab tsî Sebadjab tsîkha, Jerohammi, Gedors dib di ôakha.
1CH.12.9	Eseri ge dana ge i, Obadjaba ǀgamǁî, Eliaba ǃnonaǁî,
1CH.12.10	Mismanaba hakaǁî, Jeremiaba koroǁî,
1CH.12.11	Ataiba ǃnaniǁî, Eliela hûǁî,
1CH.12.12	Johananna ǁkhaisaǁî, Elsabada khoeseǁî,
1CH.12.13	Jeremiaba disiǁî tsî Maxbanaiba disiǀguiǀaǁî.
1CH.12.14	Nēgu ge Gadi di ôa ge i, toroǂnubis di danaga; ǀguib hoan xa ǂkharib ge kaidisigu ǂama tsî hoan xa kaiba ǀoadisigu ǂama ge hâ i.
1CH.12.15	Nēgu ge ǁnāgu ǁkhāgu, Jordanna ǂguro ǁkhâb ǃnâ ǁîb di amǃgâkha hoakha kōseb ǀoa hâ hîa ge ǃgâuga tsî gu ge ǃgoaǃnāgu di ǁanǂgāsaben hoana ge doeǁgaǂui, aiǂoasǀî tsî huriǂoasǀî.
1CH.12.16	Tsîn ge ǁkhāti ǀnîn Benjaminni tsî Judab tsîkha dina ǁaposa ǃkhais ǃoa Davib tawa ge hā.
1CH.12.17	Ob ge Daviba ǂoa tsî ǁîna ǃoa tsî ǃeream tsî ǁîn ǃoa ge mî: ǂKhîse du ga ti ǁga hāo, tita du nî huise, ob ge ti ǂgaoba sadu ǀkha ǀguitikōse nî hâ, xawe ti khākhoen ǃomǁae du gāxaǃnâse nî māǁnâ tese i ga io, ǂkhaba-i xare-i ti ǃomkha ǃnâ hâ tama xawe, ab ǁnâi Elob sada îgu diba mû, îb ǁîsa ǁkhara.
1CH.12.18	Tsî Gagab ge Amasaib, danakhoegu di ǂamsaba ge hāǂam, ob ge ge mî: Sida ge a sats Davits di, tsî sa ǀkha da ge hâ, sats Isaib ôatsa; ǂkhîb, ǂkhîba ab hâǀkhā tsi, tsî ǂkhîba ab hâ sa hui-aogu ǀkha, sa Elob ra hui tsi xuige. ǃNubaib ge Daviba ǁîga ǃkhōǃoa tsî toroǂnubidi di danase ge ǂnûi gu.
1CH.12.20	Siklags ǃoab ge ǃgûo, o gu ge Manaseb din xa ǁîb ǀkha ge ǁaeǁaesen: Adnab, Josabadi, Jediaeli, Mixaeli, Josabadi, Elihub tsî Siletaib tsîga, ǀoadisigu Manaseb ǃnâ hâgu di danaga.
1CH.12.21	Tsî ǁîgu ge Daviba toroǂnubidi ǃoagu ge hui, nēgu hoagu ge ǃgari ǁē-ao ge i xui-ao, tsî gu ge ǂamkhoe ge i toroǂnubis ǃnâ.
1CH.12.22	Tsēsa xu tsēs ǃoan ge ǀnîna Davib tawa ge sī, hui bin nîga; kai ǂnubi-i ge ge i Elob di ǂnubis ǁkhās khami.
1CH.12.23	Tsî nēdi ge ǀgaudi danagu, ǁnān toroǂnubise ǁāǁābahe hân digu dide, Davib tawa Hebrons ǁga ge hāna, Sauli di gaosisan nî ǁîb ai ǁkhae-unuse, ǃKhūb di mîmāsa ǃoa.
1CH.12.24	Judab di ôan xa khōsikhōgu tsî gôagu tsîga ra tanigu ge ǃnaniǀoadisi tsî ǁkhaisakaidisi ge i, toroǂnubisa ǁāǁābahe hâga.
1CH.12.25	Simeonni ôan xa ǃgari ǁē-aogu toroǂnubis digu hûǀoadisi tsî kaidisiga.
1CH.12.26	Levib ôan xa hakaǀoadisi tsî ǃnanikaidisiga.
1CH.12.27	Tsî Jojadab ge Aronǁîn di ǂamsa ge i, tsî ǁîb ǀkha gu ge ǃnonaǀoadisi tsî hûkaidisiga ge hâ i.
1CH.12.29	Tsî Benjaminni di ôan, Sauli di ǃgâsagu xa gu ge ǃnonaǀoadisi ge i; nēsis kōsen ge ǁnān, Sauli di ommi ǀkha ǁae hâna ǂgui ge i xui-ao.
1CH.12.30	Tsî Efraimmi di ôan xa ǀgamdisiǀoadisi tsî ǁkhaisakaidisigu ǃgari ǁē-aogu, ǀons â-i aogu ǁgûgu di omgu ǃnâ.
1CH.12.31	Tsî ǃkhare ǃhaos Manaseb dis xa disiǁkhaisaǀaǀoadisigu, ǀondi ǀkha ge xoamâihe hâ igu, hā tsî gu nî Daviba gao-aodīga.
1CH.12.32	Tsî Isaskari di ôan xa gu ge ǁaegu di ǂansa ūhâga ge hā, Israeli nî dīse i xūna nî ǂanga; ǁîn di danagu ge ǀgamkaidisi ge i, tsî ǁîgu di ǃgâsagu hoagu ge ǁîgu di mîsa gere ǃgâ.
1CH.12.33	Tsî Sebulonna xu gu ge toroǂnubis ǃnâ ge ǂoa, toroba ǁāǁābahe hâǃâ, toroǀāxūn hoan ǀkha, korodisiǀoadisiga ǁnope ǁoa ǂgaob ǀkha ra ǀhûǃâ.
1CH.12.34	Tsî Naftaliba xu ǀguiǀoadisi ǂamsagu tsî ǁîgu ǀkha khōsikhōb tsî gôab tsîkha ǀkha ǃnonadisihûǀaǀoadisiga.
1CH.12.35	Tsî Danǁîna xu ǃkhamma ǁāǁābahe hâǃâ ǀgamdisiǁkhaisaǀaǀoadisi tsî ǃnanikaidisiga.
1CH.12.36	Tsî Asera xu toroǂnubis ǃnâ ra ǂoaǃâ, torodomma gu nî ūhâse, hakadisiǀoadisiga.
1CH.12.37	Tsî Jordanǃāb nau ǃnanib din, Rubenni tsî Gadǁîn tsî ǃkhare ǃhaos Manaseb dis dina xu hoaǃnâgu toroǀāxūn ǀkha; ǀguikaidisi tsî ǀgamdisiǀoadisiga.
1CH.12.38	Nē toro-aogu hoagu, torob di dommi ai ra tanisengu ge ǀoa hâ ǂgaob ǀkha Hebrons tawa ge hā, Daviba gu nî Israeli hoab ǂama gao-aodīse. Tsî nau ǃâs Israeli dis hoas on ge ǀgui ǂgaob ǀkha ge hā, Daviban nî gao-aodīse.
1CH.12.39	Tsîn ge ǁnāpa Davib tawa ǃnona tsēdi kōse ge hâ ǂû tsî ra āǃâ; ǁîn di ǃgâsagu ge ǁîna ǁāǁāba xui-ao.
1CH.12.40	Tsî ǁkhāti ǁîna, ǀgūse hân, Isaskari tsî Sebulonni tsî Naftalib tsîn kōsen ge pere-e ge ūhā eseln ai tsî kameln tsî hā-eseln ai tsî goman ai, tsampereǂûn, ǀnomaǂûn di ǃâdi tsî ǂâunarudi tsî ǂauxûib tsî olib tsî goman tsî ǀgoan tsîn xa kaise ǂguina, ǃgâiaǂgaob ge Israeli ǃnâ hâ i xui-ao.
1CH.13.2	Tsî Davib ge Israeli ǀhaohâb hoab ǃoa ge mî: ǃGâibahe du kao, tsî ǃKhūb sada Eloba xu i ga io, a da sîma nau ǃgâsagu sada diga, Israeli ǃhūgu hoagu ǃnâ hâgu tsî pristergu tsî Leviǁîgu ǃādi ǃnâ ǁîgu ǀkha tsî aiǃādi âdi ǃnâ, î gu sada tawa ǀhû.
1CH.13.3	Î da ǂgaes sada Elob disa ǁkhawa sada tawa ūhā, Sauli di tsēdi ǃnâ da ge ǁîsa ôa tama hâ i xuige.
1CH.13.4	ǁGoasib ge ǀhaohâb hoaba: A da ǁnāti dī, ti ge mî; nē ǃkhais ge ǁaes hoas mûǁae ǃgâi i xui-ao.
1CH.13.5	Ob ge Daviba Israeli hoaba ge ǀhaoǀhao Egipteǁî Sihorsa xu, Hamats tawats ra sīs kōse, Elob di ǂgaes nî Kiriat-Jearimsa xu ūhāhega.
1CH.13.7	Tsîn ge Elob ǃgaeǀhaos di ǂgaesa ǀasa kuni-i ai Abinadab di omsa xu ge ūǃgû. Tsî Usab tsî Ahiob tsîkha ge kunisa ge ǂgaeǂgui.
1CH.13.8	Tsî Davib tsî Israeli hoab ge Elob di ais aiǃâ ǀgaib hoab ǀkha ge ǀkhō, amdi ǀkha tsî harpdi ǀkha tsî ǀganaǀkhōxūn ǀkha tsî ǃkhuwuǃkhuwudi ǀkha tsî simbaln ǀkha tsî ǀgapadadi ǀkha.
1CH.13.9	Tsî Kidonni di dāǃnâǃkhais tawan ge sīo, ob ge Usaba ǃommi âba ge ǀhōǂui, ǂgaesab nî ǂhēse, goman ge ǂgō xui-ao.
1CH.13.10	ǃNubaib ge ǃKhūb di ǁaiba ge ǂhubi Usab ǂama, tsîb ge ǁîba ge ǂnau, ǃommi âbab ge ǂgaesǀî ǀhōǂui amaga; ob ge ǁnāpa Elob di ais aiǃâ ge ǁō.
1CH.13.11	Ob ge Daviba ge ǃoa, ǃKhūb go Usab tawa ǂkhôa-e dī amaga; ǁnā-amagab ge ǁnā ǃkhaisa Peres-Usa ti ge ǂgai nētsēs kōse.
1CH.13.12	Tsî Davib ge ǁnātsē ǃKhūba ge ǃao, mî rase: Mati ta kha ǂgaes Elob disa tita tawa nî ūhā?
1CH.13.13	ǁNā-amagab ge Daviba ǂgaesa ǁîb tawa Davib di ǃās tawa ūhā kai tama, tsîb ge ǁîsa Obed-Edommi, Gatǁîb di oms ǃnâ ge ūsī.
1CH.13.14	Nētis ge Elob di ǂgaesa Obed-Edommi di ommi din ǀkha ǁîb di oms ǃnâ ge hâ ǃnona ǁkhâgu kōse; ob ge ǃKhūba Obed-Edommi di omma ge ǀkhae tsî ǁîb ūhân hoana.
1CH.14.2	Ob ge Daviba ge hōǃâ, ǃKhūb ge ǁîba gao-aose Israeli ǂama ǁapoǁapo ǃkhaisa; gaosis âb ge kaise ge ǀgapi ǁîb di ǁaes Israels ǃaroma.
1CH.14.3	Tsî Davib ge gorose ǀnî tarade ge ū Jerusalems tawa, tsî Davib ge ǃaruǀî ǂgui ǀgôadi tsî ǀgôagu tsîna ge hō.
1CH.14.4	Tsî nēdi ge ǀondi ǁnā ǀgôan, Jerusalems tawab ge ūhâ in dide: Samuab tsî Sobab, Natanni, Salomob,
1CH.14.5	Jibhari, Elisuab, Elpeleti,
1CH.14.6	Nogab, Nefegi, Jafiab,
1CH.14.7	Elisamab, Beeljadab tsî Elifeleti tsîga.
1CH.14.8	Tsî Filisteǁîn ge ǁnâuo, Davib ge Israeli hoab ǂama gao-aose ǂkhauǀkhāhe ǃkhaisa, on ge Filisteǁîn hoana ge ǃgû, Daviban nî ôase. Tsî Davib ge ǁnâuo, ob ge ge ǂoa ǁînab nî ǃgûǃoase.
1CH.14.9	Tsî Filisteǁîn ge hāo, on ge ǃgoaǃnāb Rafaims dib ǃnâ ge khoraǁguisen.
1CH.14.10	ǃNubaib ge Daviba Eloba dî tsî ge mî: ǂGaeǂoa ta nî Filisteǁîn ǃoagu, tsî ti ǃomǁae māts nî ǁîna? Ob ge ǃKhūba ǁîb ǃoa ge mî: ǂGaeǂoa re, sa ǃomǁae ta ge ǁîna nîra mā xuige.
1CH.14.11	Tsî Baal-Perasims ǃoan ge ǃgûo, ob ge Daviba ǁnāpa ǁîna ge ǂnau. Tsî Davib ge ge mî: Elob ge khākhoen âtana ti ǃommi ǀkha go khôaǃganu, ǁgamgu ra khôaǃganu khami. ǁNā-amagan ge ǀons ǁnā ǃkhais disa Baal-Perasims ti ge ǂgai.
1CH.14.13	Xawen ge Filisteǁîna ǃaruǀîǀgui hā tsî ǁnā ǃgoaǃnāb ǃnâ ge khoraǂuisen.
1CH.14.14	Ob ge Daviba Eloba ǁkhawa ge dî; ob ge Eloba ǁîb ǃoa ge mî: Tā ǁîna ǃgôaǃgon, îts ǁîna ǀgapiseba xu ǃnamiǂgā, îts ǀgoehaina xu ǁîn ǂama hā.
1CH.14.15	O i ge nîra ī, ǀōb ǀgoehain di ǂaogu ai ra ǀōbats ga ǁnâu, ǃnubai ǂoaxa ǃkhammi ǁga; Elob ge sa aiǃâ nîra ǂoa xuige, Filisteǁîn di toroǂnubisab nî ǂnause.
1CH.14.16	Ob ge Daviba Elob ge mîmā bi khami ge dī; on ge Filisteǁîn di ǂnubisa ge ǂnau Gibeonsa xu Gesers kōse.
1CH.14.17	Nētis ge Davib di ǀonsa ǃhūgu hoagu ǃnâ ge ǂoa, tsî ǃKhūb ge ǃhurib âba ǁnā ǀūben hoan ǂama ge hā kai.
1CH.15.1	Tsî Davib ge omga ge dībasen ǁîb di ǃās ǃnâ, tsîb ge Elob di ǂgaesa ǃkhaisa ge dība tsî tentomsa ǁîs ǂama ge ǂnaumâi.
1CH.15.2	ǃNubaib ge Daviba ge mî: Khoe-i xare-i ge anu tama hâ, Elob di ǂgaesa tanisa, Leviǁîgu ǀguigu: ǁÎgab ge ǃKhūba ge ǁhûiǂuibasen, Elob di ǂgaesa gu nî taniga, tsî ǁîba gu nî ǃoabaga ǀamosib kōse.
1CH.15.3	ǁKhātib ge Daviba Israeli hoaba Jerusalems tawa ge ǀhaoǀhao ǃKhūb di ǂgaesa gu nî ūsīse, ǁîs di ǃkhais, ǁîb ge ǁîsa ǂhomibas ǃoa.
1CH.15.4	Tsî Davib ge Aronni di ôagu tsî Leviǁîgu tsîga ge ǀhaoǀhao.
1CH.15.5	Kehati ôagu xab ge Uriela ǂamsa ge i, tsî ǁîb di ǃgâsagu ge ǀguikaidisi tsî ǀgamdisi ge i;
1CH.15.6	Merarib di ôagu xab ge Asajaba ǂamsa ge i, tsî ǁîb di ǃgâsagu ge ǀgamkaidisi tsî ǀgamdisi ge i;
1CH.15.7	Gersommi di ôagu xab ge Joela ǂamsa ge i, tsî ǁîb di ǃgâsagu ge ǀguikaidisi tsî ǃnonadisi ge i;
1CH.15.8	Elisafanni di ôagu xab ge Semajaba ge ǂamsa i, tsî ǁîb di ǃgâsagu ge ǀgamkaidisi ge i;
1CH.15.9	Hebronni di ôagu xab ge Eliela ǂamsa ge i, tsî ǁîb di ǃgâsagu ge ǁkhaisadisi ge i;
1CH.15.10	tsî Usieli di ôagu xab ge Aminadaba ǂamsa ge i, tsî ǁîb di ǃgâsagu ge ǀguikaidisi tsî disiǀgamǀa ge i.
1CH.15.11	Tsî Davib ge pristerkha Sadoki tsî Abjatari tsîkha ge ǂgai tsî Leviǁîgu Urieli tsî Asajab tsî Joeli tsî Semajab tsî Elieli tsî Aminadab tsîga.
1CH.15.12	Tsîb ge ǁîgu ǃoa ge mî: Sago ge ǁgûgu Leviǁîn digu ǃnâ a dana; khaisen re sago tsî sago di ǃgâsagu tsîgo, î go ǃKhūb, Israeli Elob di ǂgaesa ūsī, ǁnā ǃkhais, ǁîsa ta ge ǂhomibas ǃoa.
1CH.15.13	Sago ge ǂgurose ǁîsa dī tama amagab ge ǃKhūb, sada Eloba, ǀkhao-e ge ǀkhao, ǁîba da ge ǂhanu a khami ôa tama hâ i xui-ao.
1CH.15.14	O gu ge pristergu tsî Leviǁîgu tsîga ge khaisen, ǃKhūb Israeli di Elob ǂgaesa gu nî ūsīse.
1CH.15.16	Tsî Davib ge Leviǁîn di ǂamsagu ǃoa ge mî, ǁîn di ǃgâsagu, ǁnae-aoga gu ǀkhōxūn ǀkha nî ǂnûi ǃkhaisa ǀganaǀkhōxūn tsî harpdi tsî simbaldi tsîn ǀkha, î gu ǁnâukaisen domma ǃgâiaǂgaob ǀkha ra ǃhâkhâiǃâ.
1CH.15.17	O gu ge Leviǁîga Hemanni, Joeli ôaba ge ǂnûi tsî ǃgâsagu âb xa Asafi Berexjab ôaba, tsî Merarib ôagu, ǁîgu di ǃgâsagu xa Etanni, Kusajab ôaba;
1CH.15.18	tsî ǁîgu ǀkha ǁîgu di ǃgâsagu ǀgamǁî dommi diga; Saxariab, Jaasieli, Semiramoti, Jehieli, Unib, Eliab, Benajab, Maasejab, Matitjab, Elifelehub, Miknejab, Obed-Edommi tsî Jeieli tsîga, ǁāb ǃûi-aoga.
1CH.15.20	tsî Saxariab, Asieli, Semiramoti, Jehieli, Unib, Eliab, Maasejab tsî Benajab tsîga ǀganaǀkhōxūn ǀkha Alamots ai,
1CH.15.21	tsî Matitjab, Elifelehub, Miknejab, Obed-Edommi, Jeieli tsî Asasiab harpdi ǀkha, Seminits ai ǀōba nî ǀgaiǀgaise.
1CH.15.22	Tsî Kenanjab, Leviǁîn di ǂamsab, ge ǁnaes di tsoatsoas ǂama ge hâ i; ǁîb ge ǁîna ǁnaeb di tsoatsoas ǃnâ gere ǁgau, ǁnâuǃāxab ge i amaga.
1CH.15.23	Tsî Berexjab tsî Elkanab tsîkha ge ǂgaes di ǁāb ǃûi-ao ge i.
1CH.15.24	Tsî Sebanjab, Josafati, Netaneli, Amasaib, Saxariab, Benajab tsî Elieseri, pristergu, ge ǀgapadadi ǀkha ge xâi Elob di ǂgaes aiǃâ. Tsî Obed-Edommi tsî Jehiab tsîkha ge ǂgaes di ǁāb ǃûi-ao ge i.
1CH.15.26	Tsî i ge ge ī, Elob ge Leviǁîgu, ǃgaeǀhaos di ǂgaesa ra taniga hui ǃkhais ǃaroma gu ge hû ǁgōgu tsî hû bairagu tsîna a ǁguiba ǃkhaisa.
1CH.15.27	Tsî Davib ge ǂamsaraba ge ana hâ i, ǀui lineǃkhaib ǀkha a dīsaba, ǁkhāti Leviǁîgu, ǂgaesa ra tanigu hoagu tsî ǁnae-aogu tsî Kenanjab, ǁnae-aogu di ǁnaes tsoatsoa-amaob on; ǁkhātib ge Daviba ǀkhāb di saraba ge ana hâ i, lineǃkhaib ǀkha a dīsaba.
1CH.15.28	Nētib ge Israeli hoaba ǂgaes ǃKhūb di ǃgaeǀhaos disa ge ūsī dâb ǀkha, tsî ǀgapadas di ǀōb ǀkha tsî xâiǁnâdi ǀkha tsî simbaln ǀkha tsî ǃgarise ra ǀō ǀganaǀkhōxūn tsî harpdi tsîn ǀkha.
1CH.15.29	Tsî i ge ge ī, ǂgaes ǃKhūb di ǃgaeǀhaos dis ge Davib di ǃās ǃnâ sīo, os ge Mixals, Sauli ôasa mûǂuidaosa-ū ǂui tsî gao-aob Davib ra uri tsî ǀkhō ǃkhaisa ge mû; os ge ǁîba ǂgaob âs ǃnâ ge ǃharaxū.
1CH.16.2	Tsî Davib ge khauǁguibadi tsî ganganǁguibadi tsîna ǁguibatoao, ob ge ǁaesa ǃKhūb ǂnubidi dib di ǀons ǃnâ ge ǀkhae.
1CH.16.3	Tsîb ge mâ-i hoa-i Israeli di-i, aob kas, taras kas hoasa mâ-i hoa-e pereǃâs tsî îsa ǁganǃâ-i tsî ǃgapas ǂauxûib xa ge ǂhûiǂuiba.
1CH.16.4	Tsîb ge ǃKhūb di ǂgaes aiǃâ ǀnîgu Leviǁîn diga ǃoaba-aose ge ǂnûi, ǃKhūb, Israeli di Eloba gu nî kare tsî gangan tsî ǃkhōǀkhāse:
1CH.16.5	Asafi ge dana ge i tsî Saxariaba ǀgamǁîse, ǁîb khaoǃgâ; Jaasieli, Semiramoti, Jehieli, Matitjab, Eliab, Benajab, Obed-Edommi tsî Jeieli tsîga ǀkhōxūn, ǀganaǀkhōxūn tsî harpdi ti ra ǂgaihen ǀkha; tsî Asafi ge simbaln ǀkha ge ǀkhō,
1CH.16.6	tsî Benajab tsî Jahasieli tsîkha, pristerkha, ge hugaǀgui xâiǁnâde gere xâi Elob di ǃgaeǀhaos di ǂgaes aiǃâ.
1CH.16.7	ǁNā tsēs ǁkhās aib ge Daviba ǂguro ǃnās ai nē psalmsa ge mā, ǃKhūb nî ganganhega, Asafi tsî ǃgâsagu âb di ǃoabasa xu.
1CH.16.8	Koa re ǃKhūba, ǂgaiǀî re ǀons âba; ǁîb di dīga ǂanǂan re ǁaedi ǃnâ.
1CH.16.9	ǁNaeba bi re, psalmǁnaeba bi re; ǃhoa re ǁîb di buruxa dīn hoan xa.
1CH.16.10	Koasen re ǃanu ǀons âb ǃnâ; ab ǂgaob ǁnān, ǃKhūba ra ôan diba ǃgâiaǂgao re.
1CH.16.11	ǃKhūb tsî ǀgaib âb tsîkha ǂgan re; ôa re ǁîb di aisa hugaǀgui.
1CH.16.12	ǂÂi re ǁîb di buruxan hîab ge dīn xa, ǁîb di buruxa saodi xa tsî ǀgoraǃgâdi ǁîb ams didi xa,
1CH.16.13	sa suridu, Israeli, ǁîb ǃgāb dido, Jakob, ǃkhōǂuisabeb âb di ôado.
1CH.16.14	ǁÎb ge a ǃKhū, sada di Elo; ǀgoraǃgâdi âb ge ǃhūbaib hoab ai hâ.
1CH.16.15	ǁÎb ge ǃgaeǀhaos âb xa ra ǂâi ǀamosib kōse; ǁnā mîs ǁîb ge ǂnûiǂgās xa, ǀoadisi ǃhaodi kōse,
1CH.16.16	ǁnā ǃgaeǀhaos Abrahammi ǀkhab ge dīs xa, tsî Isakab ge nūba nūs xa.
1CH.16.17	ǁÎsab ge ǁkhāti Jakoba ǂnûiǂgās ase ge ǂnûiba, Israela ǀamo ǃgaeǀhaos ase,
1CH.16.18	mî raǃâ: Tita ge Kanaanǃhūba nîra mā tsi, sadu di ǀumis di ǀnōǁnâb ase.
1CH.16.19	ǃGôab ân ge ǀoro ge i, ā, ǀoro khoese tsî ǃhaokhoese ǁîb ǃnâ,
1CH.16.20	tsî ǁaesa xu ǁaes ǃoan ge doe ǃnubai, nē gaosisa xu nau ǁaes kōse,
1CH.16.22	Tā tsâǀkhā re ti ǂkhauǀkhāsabena, î ti kēbo-aoga tā tsūdī re.
1CH.16.24	ǂHôa re ǃgôasib âba ǃhaodi ǃnâ, ǁîb di buruxa dīna ǁaedi hoadi ǃnâ.
1CH.16.25	ǃKhūb ge a kai tsî karehesa anu xuige; tsî ǁîb ge a ǃaoǃaosa elogu hoagu ǂamai.
1CH.16.26	ǁAedi di elogu ge a ǁgôatsuiǁgoa-elo xui-ao, xawe ǃKhūb ge ǀhomga ge dī.
1CH.16.27	Anusib tsî ǂkhaisib tsîkha ge ais âb aiǃâ hâ, ǀgaib tsî dâb tsîkha ǁîb di hâǃkhais ǃnâ.
1CH.16.29	ǃKhūba mā re ǀons âb di ǃgôasiba, ǁguibade ǁguiba re, î du ais âb aiǃâ hā re. ǀGoreǀî du re ǃKhūba ǂkhaisib ǃanusib âb dib ǃnâ.
1CH.16.30	ǃHuri re ais âb aiǃâ, ǃhūbaits hoatse! ǃHūbaib on ge nîra ǁapoǁapohe ǁnopeb tides kōse.
1CH.16.31	A gu ǃhomga ǃgâiaǂgao re, îb ǃhūbaiba dâ re; în ǀūben ǁaegu: ǃKhūb ra gaosîsen, ti mî re.
1CH.16.32	Îb huriba ǀō re ǁîb ǃnâ hân hoan ǀkha; îb ǃauba dâ re ǁîb ǃnâ hân hoan ǀkha!
1CH.16.33	ǃNubai di ge haidi ǁoes dide nîra dâ ǃKhūb di ais aiǃâ, ǁîb ra hā, ǃhūbaibab nî ǀgoraǃgâse xui-ao.
1CH.16.35	Î du mî: Ore da re, Elots sida ǃgâiǃōb ditse; îts ǀhaoǀhao da re, îts ore da re ǀūbena xu, î da ǃanu ǀons âtsa ǃkhōǀkhā, î da sa koas ǃnâ koasen re.
1CH.16.37	Nētib ge ǁnāpa ǃKhūb di ǃgaeǀhaos di ǂgaes aiǃâ Asafi tsî ǁîb di ǃgâsagu tsîga ge ǁnāxū, hugaǀgui gu nî ǂgaes aiǃâ ǃoabase, mâ tsēs hoasa ǁîs ǂnûibahe hâ xū-e.
1CH.16.38	Tsî Obed-Edommi ge ǁîgu di ǃgâsagu ǀkha ǃnanidisiǁkhaisaǀa ge i; tsîb ge Obed-Edommi, Jedutunni ôab, tsî Hosab tsîkha ǁāb ǃûi-aose ge ǂnûi.
1CH.16.41	Tsî ǁîgu ǀkha Hemanni tsî Jedutunni tsî nau ǃkhōǂuisabegu ǀons ǀkha ge ǂgaihegu tsîga, ǃKhūba gu nî ǃkhōǀkhāse, ǀkhomxasib âb ǀamosib kōse hâ xui-ao.
1CH.16.42	Tsî ǁîgu ǀkha kha ge Hemanni tsî Jedutunni tsîkha ge hâ i xâiǁnâdi tsî simbaln ǀkha, ǁnān, hîa ra ǁnâukaisenn, tsî ǀkhōxūn, Elob ra koa-ūhen ǀkha; xawe Jedutunni ôagu ge ǁāb tawa ge hâ i.
1CH.16.43	Nētis ge ǁaes hoasa ge ǃgû, mâ-i hoa-e ǁî-i di oms ǃoa, tsî Davib ge ge oa, ommi âbab sī nî ǀkhaese.
1CH.17.2	ǃNubaib ge Natanna Davib ǁga ge mî: Sa ǂgaob ǃnâ hân hoana dī re, Elob sa ǀkha hâ xuige.
1CH.17.3	Xawe i ge ǁnā tsuxub ǁkhāb ǃnâ ge i, Elob mîs ge Natanni tawa hā tsî mî ǃkhaisa:
1CH.17.4	ǃGû îts Davib ti ǃgāb ǁga mî: Nētib ra ǃKhūba mî: Sats ge tita omma ǂnubiba tide, ǁîb ǃnâ ta nî ǁanse.
1CH.17.5	Tita ge om-i xare-i ǃnâ ge ǁan tama hâ i, ǁnā tsēs Israela ta ge ǂgaeǂguiǂuisa xu nētsēs kōse; tsî ta ge tita ge re ǃgû tentomsa xu tentoms kōse tsî tabernakela xu tabernakeli kōse.
1CH.17.6	Israeli ôan ǀkha ta gere ǃgûma ǃkhai-i hoa-i tawa, xare ǀgui mîs xawesa mî ta ge, ǁnā ǂhanuǂhanu-aogu Israels digu, ti ǁaesa gu nî ǃûi, ti ta ge mîmā gu di ǀguib ǃoa: Tare xū-i ǃaroma du kha sederom-e ǂnubiba te tama hâ?
1CH.17.7	Tsî nēsits ge nēti ti ǃgāb Davib ǃoa nî mî: Nētib ra mî ǃKhūb ǂnubidi diba: Tita ge satsa gūn di ǃû-aisa xu, gūn khaoǃgâba xu ge ū, ti ǁaes Israels di aiǃgû-ao kaits nîga.
1CH.17.8	Tsî tita ge sa ǀkha ge hâ i, ǃgûts gere ǃkhai-i hoa-i tawa, tsî tita ge sa khākhoen hoana ais âtsa xu ge hîkākā; tsî tita ge satsa ǀonsa ge dība ǁnā kaigu, ǃhūbaib ai hâgu di ǀons ǁkhās xase.
1CH.17.9	Tsî tita ge ti ǁaes Israelsa ǃkhai-e ge ǁāǁāba tsî ǁîsa ge ǂgā, ǁîs di ǃkhais ais nî ǁanga, tsî ǃaruǀîs doeǁgamahe tidega; tsî ǂkhabasib ôan ǁîsa ǃaruǀî ǂkhôadī tidega, ǂguro i ge ī i khami.
1CH.17.10	ǂHanuǂhanu-aogu nî ti ǁaes Israels ǂama hâsa ta ge mîmā tsēsa xu ta ge tita satsa ǁkhāti sâba ge mā sa khākhoen hoana xu; tsî ta ge sa khākhoen hoana ge ǃgamǃgam; tsî ta ge ǁkhāti ge ǂanǂan tsi, ǃKhūb satsa omma nîra dība ǃkhaisa.
1CH.17.11	Sa tsēdi ga ǀoao, ǁgûgu ǃoats nî ǃgûse, o ta ge tita sa suriba sa khaoǃgâ nîra khâi kai, sa ôagu di ǀgui nî iba; tsî ta ge gaosisa ǁîba nîra ǁapoǁapoba.
1CH.17.13	Tita ge ǁîba ǁgûse nîra ība, tsî ǁîb ge tita ǀgôase nîra iba; tsî ti ǀkhomxasiba ta ge ǁîba xu ǁkhae tide, ǁnāb, sa aiǃâ ge hâ iba xu ta ge ǁîba ūbē khami.
1CH.17.14	Tsî ta ge ǁîba nîra ǂnûi ti ommi ǃnâ tsî ti gaosis ǃnâ ǀamosib kōse; tsî trons âb ge ǀamosib kōse nîra mâǁapo.
1CH.17.15	Nē mîdi hoadi ǃoa tsî nē ai-i hoa-i ǃoab ge Natanna Davib ǁga ge ǃhoa.
1CH.17.17	Tsî nēs ge sa mûǁae ganupe ǂkhari ge i, ǃKhū Elotse, tsîts ge ǁkhāti sa ǃgāta di ommi xa ǃnūse ǃgoaxa xūn xa goro ǃhoa, tsîts ge ǁîsa khoen di dommi ai goro dī, ti ǃKhū Elotse.
1CH.17.18	Tsî tare-e ta Davita ǃaruǀî nî ǃhoa sa ǃgāta ti ǃgôasib xa? Sats kom sa ǃgāta a ǂano.
1CH.17.19	Sa ǃgāta ǃaroma tsî sa ǂgaob ǃoats ge satsa nē kai xūn hoana goro dī, nē kai xūn hoanats nî ǂanǂanga.
1CH.17.20	ǃKhūtse, khoe-i xare-i ge sats khami ī tama hâ, tsî ǀnî Elob xareb ge a ǀkhai, sats ǀguits, sida di ǂgaedi ǀkha da ge ǁnâu khami.
1CH.17.21	Tsî mâ ǁae-e kha sa ǁaes Israels khami ī ǃhūbaib ai, sats Elots ge ǃgû tsî orebasensa sa ǁaese, ǀonsats nî dībasense kai tsî ǃhuriǃhurisa dīǃkhaidi ǀkha, ǃhaode ra ǂhāǂuiǃâ, sa ǁaes Egipteba xuts ge orebasens di ais aiǃâba xu?
1CH.17.22	Tsîts ge sa ǁaes Israelsa satsa ǁaese ge ǁapoǁapobasen ǀamosib kōse, tsî sats ǃKhūts ge ǁîna ge Elo kaiba.
1CH.17.23	Tsî nēsi ǁnâi, ǃKhū Elotse, nē mîs sa ǃgāta ǂama tsî ommi âtab ǂamats goro ǃhoasa, as ǁîsa mâhō ǀamosib kōse; îts sats ge mî khami dī re.
1CH.17.24	Îs ǀons âtsa kaikaihe re ǀamosib kōse, în khoena mî: ǃKhūb ǂnubidi dib ge a Elo Israeli ǂama, ob ge ommi sa ǃgāb Davib diba nîra mâhō sa ais aiǃâ.
1CH.17.25	Sats, ti Elots sa ǃgāta di ǂgaera ǃnâ ge ǂhaiǂhai xui-ao, sats nî tita omma kuruba ǃkhaisa; ǁnā-amaga ta ge sa ǃgāta ǂgaob âtab ǃnâ go hō sa ais aiǃâ ǀgoresa.
1CH.17.26	Tsî nēsi, ǃKhūtse, sats ge a ǁnā Elo, tsî sats ge nē ǃgâiba sa ǃgāta ǂama ge ǃhoa.
1CH.17.27	O ǁnâi nēsi ǃgâibahe re sa ǃgāta di ommats nî ǀkhae ǃkhais xa, ǀamosib kōseb nî sa ais aiǃâ hâse: Sats ǃKhū Elots ge ǁîba ge ǀkhae, tsîb ge sa ǃgāta di omma ǀamosib kōse ǀkhaehe hâse nîra hâ.
1CH.18.2	ǁKhātib ge ǁîba Moabǁîna ge ǂnau on ge Moabǁîna ge Davib di ǃgā kai ǀkhaexūna ra ūhāǃâ.
1CH.18.3	Davib ge ǁkhāti Hadad-Eseri, Sobas di gao-aoba ge ǂnau, Hamats kōse ǃommi âbab nî Eufratǃāb kōse ǂnûiseb ge ǃgû ǃnubai.
1CH.18.4	Tsî Davib ge ǁîba ǀguiǀoadisi kunide ge ūǀhana tsî hûǀoadisi ǃgapi-aoga tsî ǀgamdisiǀoadisi ǀnūǃgû-aoga; tsî Davib ge kunihāgu hoaga ge ǃkhaiǃnôa, xaweb ge ǀguikaidisi kunidi diga ge ǃgaubasen.
1CH.18.5	Tsî Siriaǁîgu ge Damaskusa xu ge hā, Hadad-Eseri, Sobas di gao-aoba gu nî huiga; xawe Davib ge Siriaǁîgu xa ǀgamdisiǀgamǀaǀoadisi aoga ge ǂnau.
1CH.18.6	Tsî Davib ge toroǂnubide Damaskus Siriab dis ǃnâ ge ǂnûi, tsî Siriaǁîn ge Daviba ge ǃgā kaiba, ǀkhaexūna ra ūhāse. Tsî ǃKhūb ge Daviba gere sâu ǃgûǂoab gere ǃkhai-i hoa-i tawa.
1CH.18.7	Tsî Davib ge ǃhuniǀurikhōsikhōgu, Hadad-Eseri di ǃgāgu di ge iga ū tsî ǁîga Jerusalems tawa ge ūsī.
1CH.18.8	ǁKhātib ge Daviba kaise ǂgui ǂaiba ge ū Tibhatsa xu tsî Kunsa xu, Hadad-Eseri di ǃāra xu; ǁîb ǀkhab ge Salomoba ǂaihurib tsî ǂkhâǃnâgu tsî ǂaixapan tsîna dība.
1CH.18.9	Tsî Toub, Hamats di gao-aob ge ǁnâuo, Davib ge Hadad-Eseri, Sobas gao-aob di toroǂnubis hoasa ǂnau ǃkhaisa,
1CH.18.10	ob ge Touba ǁîb di ôab Hadoramma gao-aob Davib ǃoa ge sî, ǃgâihâsib âb xab nî dî biga tsî ǁîbab nî ǀkhaega, Hadad-Esera ǃkhamū tsîb ge ǁîba ǂnau ǃkhais xa, Hadad-Eseri hūkaǀgui gere torodī Toub ǀkha xui-ao, tsîb ge ǃhuniǀurib tsî ǀhaiǀurib tsî ǂaisoade ge sîba bi.
1CH.18.11	Nēn onab ge gao-aob Daviba ǁkhāti ǃKhūba ge khaiba ǁnā ǀhaiǀurib tsî ǃhuniǀurib tsîkha ǀūben hoana xub ge ūhākha ǀkha: Edomǁîna xu tsî Moabǁîn tsî Amonni ôana xu tsî Filisteǁîna xu tsî Amalekǁîna xu.
1CH.18.12	Tsî Abisaib, Serujas ôab on ge Edomǁîna ǂŌbǃgoaǃnāb ǃnâ ge ǂnau disiǁkhaisaǀaǀoadisin kōse.
1CH.18.13	Tsîb ge toroǂnubi-e Edommi ǃnâ ge ǁgui, Edomǁîn hoan ge Davib di ǃgā kais kōse; tsî ǃKhūb ge Daviba ǃgûǂoab gere ǃkhai-i hoa-i tawa gere sâu.
1CH.18.14	Nētib ge Daviba Israeli hoab ǂama gere gao, tsîb ge ǁîb di ǁaes hoasa ǂhanub tsî ǂhanu-aisib tsîkha ǀkha gere sîsenū.
1CH.18.15	Tsî Joab, Serujas ôab, ge ǂnubis ǂama ge hâ i; tsî Josafati, Ahiludi ôab, ge ǂkhanisâu-ao ge i.
1CH.18.16	Tsî Sadoki, Ahitub ôab, tsî Abimelexi, Abjatari ôab tsîkha ge prister ge i tsî Savsab ge xoa-ao ge i;
1CH.18.17	tsî Benajab, Jojadab ôab ge Keretǁîgu tsî Peletǁîgu ǂama ge hâ i, xawe Davib ôagu ge gao-aob ǃoabas ǃnâ ge dana i.
1CH.19.2	ǃNubaib ge Daviba ge mî: Tita ge ǀkhomxaǂgaosiba Hanunni, Nahab ôaba nî dī-ū, ǁîb îb ge tita ǀkhomxaǂgaosiba dī-ū xui-ao. ǁNā-amagab ge Daviba sîsabega ge sî, ǁkhaeǂgao bib nîga ǁîb îb ǂama. Tsî Davib di ǃgāgu ge Amonni ôan di ǃhūb ǃnâ ge sī, Hanunni tawa, ǁîba gu nî ǁkhaeǂgaoga.
1CH.19.3	ǃNubai gu ge Amonni ôan di gaosaga Hanunni ǃoa ge mî: Xare ǃgôab hâ Daviba sa îba sa mûǁae, ǁkhaeǂgao-aogab go sa ǃoa sî amaga? Xare ǃgāgu âba sa tawa hā tama gu hâ, ǃhūba gu nî ôaǃnâǃganu, dawaǃkhapu tsî ǃkhēǃnâse?
1CH.19.4	ǃNubaib ge Hanunna Davib ǃgāga ū tsî ge ǂkhom tsî saran âga ǃkharese ge ǃgaoǁnâ ǂnamira kōse tsî ǁnāti ǁîga ge ǃgû kai;
1CH.19.5	o gu ge ge ǃgû. Tsî Davib ge ǂhôaheo nē khoegu xa, ob ge ǁîga ge sîǃoa, nē khoegu ge kaise tao hâ i xui-ao. Ob ge gao-aoba: Jerixos tawa hâ ǀhō-amdi âgo nî ǁkhawa ǁhoas kōse, î go ǁnās khaoǃgâ oahā, ti ge mî.
1CH.19.6	Tsî Amonni ôan ge mûo, Davib tawan ge ǀōkaisen ǃkhaisa, on ge Hanunni tsî Amonni ôan tsîna ǀguiǀoadisi talende ǀhaiǀurib xa ge sî kunidi tsî ǃgapi-aogu tsînab nî ǃgaese Mesopotamiaba xu tsî Siria-Maaxaba xu tsî Sobaba xu.
1CH.19.7	On ge ǃnonadisiǀgamǀaǀoadisi kunide ge ǃgae; on ge Maaxab gao-aob tsî ǁîb di ǁaesa hā tsî Medebas aiǃâ ge ǁgoe; tsîn ge ǁkhāti Amonni ôana ǁîn di ǃāde xu ǀhao tsî ǃkhammi ǁga ge hā.
1CH.19.8	Tsî Davib ge ǁnâuo, ob ge Joaba ge sî tsî ǂnubis hoasa ǁē-aogu ǀkha.
1CH.19.9	Tsî Amonni ôan ge ǂnauǂui tsî toroǂnubisa sī ge mâi ǃās ǂgâ-ams aiǃâ, xawe ǁnā gao-aogu, hîa ge hāgu ge ǀguri ge hâ i ǃgarob ǃnâ.
1CH.19.10	Tsî Joab ge mûo, ǃkhammi aisǀkhāba xu tsî khaosǀkhāba xu ǁîb ǃoagu hâsa, ob ge ǀnîga Israeli ǃkhōǂuisabegu hoaga xu ūǂuibasen tsî ǁîga ǃkhammi ǃoa ge mâi, Siriaǁîgu ǃoa-ai.
1CH.19.11	Tsî nau ǃâs ǁaes disab ge ǁîb di ǃgâsab Abisaib di ǃomǁae ge mā, tsîb ge ǁîga ǃkhammi ǃoa ge mâi Amonni ôan ǃoa-ai.
1CH.19.12	Tsîb ge ge mî: Siriaǁîgu ga ǀgaidā teo, o go ge hā nî hui te; tsî Amonni ôan ga satsa ǀgaidāo, o ta ge tita satsa sī nî hui.
1CH.19.14	ǃNubaib ge Joab tsî ǁaes, ǁîb ǀkha hâsa ge ǀgū Siriaǁîn ǀkha nî ǃkhamse; on ge ǁîb di ais aiǃâba xu ge ǁhâ.
1CH.19.15	Tsî Amonni ôan ge mûo Siriaǁîn ra ǁhâ ǃkhaisa, on ge ǁkhāti ge ǁhâ, Abisaib, ǃgâsab âb di ais aiǃâba xu, tsîn ge ǃās ǃnâ sī ge ǂgâ. Ob ge Joaba Jerusalems ǁga ge oa.
1CH.19.16	Tsî Siriaǁîn ge mûo, Israeli di ais aiǃân ǂnauhe hâsa, on ge sîsabega ge sî tsî ǁnā Siriaǁîn, ǃāb nauǃani ǁan hâna ge ǀkhī kai; Sobaxi, Hadad-Eseri di toroǂamkhoeb ge ǁîna ge ai-aiba.
1CH.19.17	Tsî Davib ge ǂhôaheo, ob ge Israeli hoaba ǀhaoǀhao tsî Jordanna sī ǃgâu tsî ǁîna ǃkhammi ǁga ǁîn ǃoagu ge mâi. Tsî Davib ge ǃkhammi ǁga ǂhomisen Siriaǁîn ǃoa-ai, tsî ǁîna ge ǃkhamū.
1CH.19.18	On ge Siriaǁîna Israeli di ais aiǃâba xu ge ǃhū, tsî Davib ge Siriaǁîn xa hûǀoadisi kunidi tsî hakadisiǀoadisi khoegu, ǀnūǃgû-aoga ge hîkākā; ǁîn tawab ge ǁkhāti Sobaxi, toroǂamkhoeba ge ǃgam.
1CH.19.19	Tsî Hadad-Eseri di ǃgāgu ge Israeli di ais aiǃâ gu ǂnauhe hâsa mûo, o gu ge Davib ǀkha ǂkhîba dī tsî ǁîba gere ǃoaba. On ge Siriaǁîna Amonni ôana ǃaruǀî hui ǂgao tama ge i.
1CH.20.2	Tsî Davib ge gao-aob ân di kronsa danas âba xu ge ūǁnâ, tsîb ge ǀgui talens ǃhuniǀurib dis kōses ǃgom ǃkhaisa ge hōǃâ, tsîs ge ǂoaǂamsa ǀuidi ǀkha ge î-îhe hâ i; tsîs ge ǁîsa Davib di danas ai ge ǂnûihe, tsîb ge ǂgui ǁkhâuǁnâxūna ǃāsa xu ge ūǃgû.
1CH.20.3	Tsîb ge ǁkhāti ǁaes, ǁîs ǃnâ hâs hoasa ge ǂgaeǂguiǂoa, tsîb ge ǁîna saxab ǀkha ge sîsen kai tsî ǂnūǀuridāǃnâkunidi ǀkha tsî ǃōdi ǀkha; tsî nētib ge Daviba Amonni ôan di ǃādi hoade ge dī-ū. ǁNās khaoǃgâb ge Daviba ǁkhawa ǁaes hoas ǀkha Jerusalems ǃoa ge oa.
1CH.20.5	ǁNās khaoǃgâb ge ǀnî toroba ge hâ i Filisteǁîn ǀkha; tsî Elhananni, Jairi ôab ge Laxmib Goliati di ǃgâsab, Gatǁîba ge ǂnau, ǁhâigôab âb kunis di ǂgae-ūhaib khami ge ī iba.
1CH.20.6	ǁNās khaoǃgâb ge ǀnî toroba Gats tawa ge hâ i; tsî ǁnāpab ge kaise gaxu khoeba ge hâ i, ǃnani ǀkhunuga mâ ǀkhāb hoab di ǃommi âb tawa ge ūhâ ib, tsî ǃnani ǀkhunuga mâ ǂais hoas tawa, ǀgamdisihakaǀa ǀhaob aiga tsî ǁîb on ge Rafaba ge ǁorabahe.
1CH.21.2	Ob ge Daviba Joab tsî ǁaes di ǂamsagu ǃoa ge mî: ǃGû î go Israelǁaesa sī ǃgôakhâi Bersebasa xu Dans kōse, î go ǃgôaba tita ūhāba, î ta ǁîba ǂan.
1CH.21.3	ǃNubaib ge Joaba ge mî: Ab ǃKhūba ǁîb di ǁaesa dīǀaro, nēsin īs ǃgâ-ai kaidisi ǃnādi kōse. Ti ǀhonkhoe gao-aotse, ǁîn hoana ti ǀhonkhoets di ǃgā tamana? Tarexats ra ti ǀhonkhoetsa nēsa ǂgaoǀkhā? Tare xū-i ǃaromas nî ǁîsa Israelǁaes di ǀhapi kai?
1CH.21.4	Xawe gao-aob di mîs ge Joab disa ge ǃāǂam; ǁnā-amagab ge Joaba ǂoa tsî Israeli hoaba ge ǃgûǃnâǃganu; ǁnās khaoǃgâb ge ǁkhawa Jerusalems tawa ge hā.
1CH.21.5	Tsî Joab ge ǃgôab ǁaes diba Daviba ge mā; tsî Israeli hoab ge disiǀguiǀakaidisiǀoadisi aogu di ge i, gôaba ra ǂgaeǂuiga, tsî Judaba hakakaidisi tsî hûdisiǀoadisigu, gôaba ra ǂgaeǂuiga.
1CH.21.6	Xawe Levib tsî Benjaminni tsîkhab ge ǁîn ǃnâ ǃgôa tama ge i; gao-aob di mîs ge Joaba ǁgaisise ība xui-ao.
1CH.21.8	ǃNubaib ge Daviba Elob ǃoa ge mî: Tita ge kaise go ǁore nē ǃkhaisa ta go dī amaga; ǁnâi nēsi dīsās sa ǃgāta disa ūbē, kaise ta go gârese dī xuige.
1CH.21.9	Ob ge ǃKhūba Gadi, Davib di mû-aob ǃoa ge mî:
1CH.21.10	ǃGû îts Daviba sī mîba: Nētib ra ǃKhūba mî: ǃNona xūna ta ge tita ra ǁgui-aiǃâ tsi, ǁîna xu ǀgui-e ǁhûiǂuibasen, î ta ǁî-e dī-ū tsi.
1CH.21.11	Ob ge Gada Davib tawa hā tsî ǁîb ǃoa ge mî: Nētib ra ǃKhūba mî: ǁHûiǂuibasen.
1CH.21.12	ǃNona kurigu kōse ǃâtsūǀkhā-e? ǃNona ǁkhâgu kōse mâǃoasabeb di ais aiǃâba xu hîkākāhesa, khākhoen âts di gôab nî saoǁae tsise? ǃNona tsēdi kōse ǃKhūb di gôaba, ǂhīǁōb ǃhūb hoaragab ǃnâ, hîǀhuru ra ǀhomǃgāb ǃKhūb diba Israeli di ǀkharigu hoagu ǃnâ? Îts ǁnâi mûbasen, mâ ǃereamsa ta ǁnāb, tita go sîba nî ūsība ǃkhaisa.
1CH.21.13	ǃNubaib ge Daviba Gadi ǃoa ge mî: ǀHū ta ra, î ta ǁnâi ǃKhūb di ǃomǁae ǁnā, ǀkhomxaǂgaosigu âb a kai xuige, xawe a ta tā khoen di ǃomǁae ǁnā.
1CH.21.14	Ob ge ǃKhūba ǂhīǁōba ge mā Israeli hoaba, on ge Israeli din xa hûdisiǀoadisina ge ǁnā.
1CH.21.15	Tsî Elob ge ǀhomǃgā-e ge sî Jerusalems ǁga, ǁîsab nî hîkākāse; tsî hîǀhuru sib ge, ǃnubaib ge ǃKhūba ge kō, tsîb ge ǂkhabab xa ǃhausen tsî hîǀhuru ra ǀhomǃgāb ǃoa: ǂÂu go, xuige ǃommi âtsa nēsi ǂgae-oa, ti ge mî. Tsî ǀhomǃgāb ǃKhūb dib ge ǃhorob dāǃnâǃkhais Ornanni, Jebusǁîb dis tawa ge mâ i.
1CH.21.16	Tsî Davib ge kōkhâio, ob ge ǀhomǃgāb ǃKhūb diba ge mû, ǃhūbaib tsî ǀhommi tsîkha ǁaegu mâse, ǂgaeǂuisa gôab âba ǃomǁaeb âb ǃnâ Jerusalems ǂama ǀhōǂui hâse. ǃNubaib ge Davib tsî kaigu ona ǁhōga anasen hâǃâ ǁîgu di aidi ai ge ǁnāǁgoe.
1CH.21.17	Tsî Davib ge Elob ǃoa ge mî: Ti tama ta: As ǁaesa ǃgôahe, ti ge mî ta? Ā, tita ǂûta ge ǁnā ta, hîa ge ǁore tsî ǂkhabase dī ta; xawe nē gūna, tare-en kha ǁîna dī hâ? O, ǃKhū, ti Elotse, ab sa ǃomma ti ǃoagu tsî ti îb di ommi ǃoagu hâ, îb tā ǁkharaba sa ǁaes ǃoagu hâ.
1CH.21.18	ǃNubaib ge ǃKhūb di ǀhomǃgāba Gadi ǃoa ge mî, Davibab nî mîba ǃkhaisa: Ab Daviba ǃgû îb ǃKhūba altar-e sī ǂnubikhâiba dāǃnâǃkhais Ornanni, Jebusǁîb dis ai.
1CH.21.19	Ob ge Daviba Gadi di mîs hîab ge ǃKhūb di ǀons ǃnâ ǃhoas ai ge ǃgû.
1CH.21.20	Tsî Araunab ge ǂnan tsî ǀhomǃgāba mû; o gu ge ǁîb di haka ǀgôagu, ǁîb ǀkha hâga, ge sâusen; tsî Araunab ge ǃhoroba gere dāǃnâ.
1CH.21.21	Ob ge Daviba Ornanni ǁga ge hā, tsî Araunab ge kō tsî Daviba mûo, ob ge dāǃnâǃkhaisa xu ǂoa tsî Davib ais aiǃâ ǃhūb ai ge ǁnāǁgoe.
1CH.21.23	ǃNubaib ge Ornanna Davib ǃoa ge mî: ǁÎba ū re, îts ti ǀhonkhoe gao-aotsa dī, sa mûǁae i a ǃgâi khami; mû, tita ge nē gomana khauǁguibase ra mā tsî nē dāǃnâǃnaoga ǀaese tsî ǃhoroba ǂûǁguibase, nēn hoana ta ge tita ra mā.
1CH.21.24	Ob ge gao-aob Daviba Ornanni ǃoa ge mî: Hî-î, a ta ǁîsa ǁama ǀoasa maris ama. Tita ge ǃKhūba sana ūba tide, tsî ǁause khauǁguibade ǁguiba ǂgao tama hâ.
1CH.21.25	Ob ge Daviba Ornanna ǁnā ǃkhaib ama ǃnanikaidisi sekeln kōse ǃgom ǃhuniǀuriba ge mā.
1CH.21.27	Tsî ǃKhūb ge ǀhomǃgāba ge mîmā gôab âbab nî ǁkhawa ǁhōs âb ǃnâ ǂgā ǃkhaisa.
1CH.21.28	ǁNā ǁaeb ǁkhāb ai, Davib ge mûo, ǃKhūb go ǁîba Ornanni, Jebusǁîb di dāǃnâǃkhais ai ǃeream ǃkhaisa, ob ge ǁnāpa ge ǁguiba.
1CH.22.3	Tsî Davib ge ǃnāǂamsase ǂnūǀurib xa ge ǁāǁā, ǁāgu daos di ǀurise tsî ǃkhōǁaexūse; tsî ǂaib on xa ǃnāǂamsase ǀnōhe ǁoasase.
1CH.22.4	Tsî sederhain xa ǃgôahe ǁoasase, Sidonǁîn tsî Tireǁîn ge Daviba sederhain xa ǀoasase ūhāba xui-ao.
1CH.22.6	ǃNubaib ge ǁîb di ôab Salomoba ǂgai tsî ge mîmā bi, ǃKhūb Israeli di Elobab nî omma ǂnubiba ǃkhaisa.
1CH.22.8	xawes ge ǃKhūb di mîsa tita ǃoa hā tsî ge mî: Sats ge kaise ge ǀaoǂnâxū kai, torogats ge dī xui-ao; ots ge satsa ti ǀonsa omma ǂnubiba tide, kaisets ge ǃhūbaib ai ti ais aiǃâ ǀaoǂnâxū amaga.
1CH.22.9	Mû, ǁnā ǀgôab sats nî ǁorabaheb ge sâb di aose nî ī. Tita ge ǁîba ǁîb di ǂnamipe hâ khākhoen âba xu nîra sâ kai, Salomo tib ge nîra ǂgaihe, tita ǂkhîb tsî sâb tsîkha Israelǁaesa ǁîb di tsēdi ǃnâ nîra mā xui-ao.
1CH.22.10	ǁÎb ge ti ǀonsa omma nîra ǂnubiba, tsî ǁîb ge tita ǀgôase nî ība, tsî tita ǁîba ǁgûse; tsî tita ge gaosis âb di tronsa Israeli ǂama nîra ǁapoǁapo ǀamosib kōse.
1CH.22.11	Nēsi, ti ôatse, ǃKhūb ge nîra hâǀkhā tsi, tsîts ge nîra ǃgâiǃgâ, tsîts ge ǃKhūb sa Elob di omma nîra ǂnubi, ǁîb ge sats xa ǃhoa khami.
1CH.22.12	Îb ǁnâi ǃKhūba gā-aisib tsî ǁnâuǃāb tsîkha mā tsi, Israelǁîn ǂamats nî gaose; tsî ǃKhūb, sa Elob di ǂhanubats nî ǃkhōǀgaipese.
1CH.22.15	Sa tawa gu ge ǁkhāti ǀoasa khoega hâ, sîsenna dī ǁkhāga, ǁhā-aogu, ǀui tsî ǃnaokuru-aogu tsî mâ sîsenai-i hoa-i ǃnâ ǁnâuǃāxa khoega.
1CH.22.16	ǃHuniǀurib tsî ǀhaiǀurib tsî ǂaib tsî ǂnūǀurib tsîn ge a ǃgôahe ǁoasa. Khâi îts sîsentsoatsoa, îb ǃKhūba hâǀkhā tsi.
1CH.22.17	ǁKhātib ge Daviba Israeli gaosaga ge mîmā, ǁîb ôab Salomoba gu nî hui ǃkhaisa, mî raǃâ:
1CH.22.19	Î go ǁnâi sago ǂgaob tsî sago di ǀomsa mā, ǃKhūb, sago Eloba go nî ôaga, î go khâi î go ǃKhūb Elob di ǃanusiba kuru, în ǃKhūb di ǃgaeǀhaos di ǂgaes tsî ǃanu xapan Elob din tsîna nē ommi, ǃKhūb di ǀonsa nîra ǂnubibaheb ǃnâ ūhāhe.
1CH.23.2	Tsîb ge Israeli gaosagu hoaga ge ǀhaoǀhao tsî pristergu tsî Leviǁîgu tsîga.
1CH.23.3	Tsî gu ge Leviǁîga ge ǃgôakhâihe, ǃnonadisi kurixasa xu tsî ǁnāsa ǃnā hâga, tsî ǃgôab âgu ge ǃnonadisiǁkhaisaǀaǀoadisi aore khoe ge i.
1CH.23.4	Nēgu xa gu ge ǀgamdisihakaǀaǀoadisiga nî hâ, ǃKhūb ommi di sîsenna nî ǃhaeǃhaega; tsî ǃnaniǀoadisi ǂamkhoegu tsî ǂhanuǂhanu-aogu tsîga,
1CH.23.5	tsî hakaǀoadisi ǁāb ǃûi-aogu tsî hakaǀoadisi ǃkhōǀkhāǁnae-aogu ǃKhūb diga, ǀkhōxūn tita ge dīn ǀkha, tib ge Daviba ge mî.
1CH.23.7	Gersonǁîn xa kha ge Ladanni tsî Simib tsîkha ge i.
1CH.23.9	Tsî Simib ôagu ge Selomiti tsî Hasieli tsî Haranni tsîgu, nē ǃnonaga ge i. Nēgu ge Ladanni îgu di dana ge i.
1CH.23.10	Tsî Simib ôagu ge Jahati tsî Sisnab tsî Jeub tsî Beriab tsîga ge i: Nē hakagu ge Simib di ôa ge i.
1CH.23.11	Tsî Jahati ge dana ge i, tsî Sisab ge ǀgamǁî ge i; xawe Jeub tsî Beriab tsîkha ge ǂgui ǀgôana ge ūhâ tama hâ i, ǁnā-amagan ge ǁgûb di ommi ǃnâ ǀgui ǀgôas ǀguis di ge i.
1CH.23.12	ǀGôagu Kehati digu ge Amrammi, Jitshari, Hebronni tsî Usieli tsî hakaga ge i.
1CH.23.14	Tsî Moseb, Elob aob xasa; ǁîb di ôagu ge Levib di ǃhaos ǃnâ ge ǂgaihe.
1CH.23.17	Tsî Elieseri di ôagu ge nēga: Rehabjab ge dana ge i, tsî Elieseri ge ǀnî ǀgôa-e ūhâ tama ge hâ i, xawe Rehabjab di ôagu ge kaise ge ǂgui.
1CH.23.18	Jitshari ôagu xab ge Selomita dana ge i.
1CH.23.19	Hebronni ôagu xasa: Jeriab ge dana ge i, Amariab ge ǀgamǁî ge i, Jahasieli ge ǃnonaǁî tsî Jekamammi ge hakaǁîba ge i.
1CH.23.20	Usieli di ôagu xasa: Mixab ge dana ge i tsî Jisiab ge ǀgamǁîba.
1CH.23.21	Merarib ôakha ge Maxlib tsî Musib tsîkha ge i. Maxlib ôakha ge Eleasari tsî Kisi tsîkha ge i.
1CH.23.22	Tsî Eleasari ge ǁō, tsîb ge aore ǀgôa-e ūhâ tamase ǀgôadi ǀguide ge ūhâ i; tsî ǀgôagu Kisi digu, ǁîdi ǃgâsagu ge ǁîde ge ū.
1CH.23.23	ǀGôagu Musib digu ge Maxlib tsî Ederi tsî Jeremoti tsîgu, nē ǃnonaga ge i.
1CH.23.24	Nēgu ge ǀgôagu Levib diga, ǁîgu îgu di omgu ǃoa, ǁgûgu di danaga, ǀondi ǀkha ǃgôab ǃnâ ge ǂgaikhâihega, danadi âgu ǃoa, ǃKhūb ommi di sîsenni di ǃoabasa ra dīǃâ, ǀgamdisi kurigu â-iga xu tsî ǁnāsa ǃnā hâgu kōse.
1CH.23.25	Davib ge mî xui-ao: ǃKhūb, Israeli di Elob ge ǁaes âba sâba ge mā, tsî ǁîb ge Jerusalems tawa nî ǁan ǀamosib kōse.
1CH.23.26	Tsî Leviǁîgu xasa, ǁîgu ge tabernakeli kas, ǁîb di sîsenūdan ǃoabas âb anuban kas hoasa ǃaruǀî tani tide.
1CH.23.27	ǀUni mîdi Davib didi ǃoa gu ge Levib ôaga ge ǃgôahe xui-ao, ǀgamdisi kurigu â-iba xu tsî ǁnāsa ǃnā hâgu kōse.
1CH.23.28	Mâǃkhais âgu ge Aronni ôagu xōǀkhā ommi di ǃoabas ǃnâ hâ i xui-ao ai-omgu ǂama tsî ǃnā-omdi ǂama tsî ǃanu xūn hoan di ǃanuǃanus ǂama tsî Elob ommi sîsenni di ǃoabas ǂama,
1CH.23.29	tsî pereb ǁāǁās dib ǂama tsî tsampereb ǂûǁguibas dib ǂama tsî ǀkhuruoǃnâ ǁganpereb ǂama tsî amǃnâǃores di amxūn ǂama tsî ǁnaruǀkhāhesan tsî ǀguirodi, ǂkharidi tsî kaidi hoadi ǂama,
1CH.23.31	tsî ǁguibas khauǁguibadi ǃKhūb didi ǂama sâtsēdi ai, ǂkham ǁkhâgu ai tsî ǂnûihe hâ ǁâutsēdi ai, ǁnâ dommi, hugaǀgui ǃKhūb di ais aiǃâ ra dīhe dīb di ǃgôab ǃoa.
1CH.23.32	Tsî ǂan gu nîga ǃûis tentoms ǀhûs dis disa tsî ǃûis ǃanusib disa tsî ǃûis Aronni ôagu, ǁîgu ǃgâsagu disa, ǃKhūb ommi di ǃoabas ǃnâ.
1CH.24.1	Tsî Aronni ôagu xasa: Nēdi ge ǁîgu di ǀgorade ge i: ǀGôagu Aronni digu ge Nadab tsî Abihub, Eleasari tsî Itamari tsîga ge i.
1CH.24.4	Tsî Eleasari ôagu xa gu ge ǃnā hâse aogu di danase ge hōhe Itamari di ôagu xa, ǁîga gu ge ǀgorao: Eleasari di ôagu xa gu ge disiǃnaniǀa dana ge i ǁgûsi omgu diga, xawe Itamari di ôagu xa gu ge ǁgûsi omgu ǃoa ǁkhaisa ge i.
1CH.24.5	Tsî gu ge ǁîga ǀkhūs ǀkha ge ǀgora nēgu tsî naugu ona; ǃanusib di ǂamsagu tsî Elob di ǂamsagu ge Eleasari ôagu di ge i tsî Itamari ôagu di.
1CH.24.7	ǂGuro ǀkhūs ge Jojariba ge ǀkhība, ǀgamǁîsa Jedajaba,
1CH.24.8	ǃnonaǁîsa Harimma, hakaǁîsa Seorimma,
1CH.24.9	koroǁîsa Malkiaba, ǃnaniǁîsa Mijaminna,
1CH.24.11	khoeseǁîsa Jesuaba, disiǁîsa Sexanjaba,
1CH.24.12	disiǀguiǀaǁîsa Eljasiba, disiǀgamǀaǁîsa Jakimma,
1CH.24.13	disiǃnonaǀaǁîs Hupaba, disihakaǀaǁîsa Jesebaba,
1CH.24.14	disikoroǀaǁîsa Bilgaba, disiǃnaniǀaǁîsa Imera,
1CH.24.15	disihûǀaǁîsa Hesira, disiǁkhaisaǀaǁîsa Hapiseba,
1CH.24.16	disikhoeseǀaǁîsa Petaxjaba, ǀgamdisiǁîsa Jeheskela,
1CH.24.17	ǀgamdisiǀguiǀaǁîsa Jaxinna, ǀgamdisiǀgamǀaǁîsa Gamula,
1CH.24.18	ǀgamdisiǃnonaǀaǁîsa Delajaba, ǀgamdisihakaǀaǁîsa Maasjaba.
1CH.24.19	Sîsenǃâs nēgu dis ge ǁîgu di ǃoabas ǃnâ ge i, ǃKhūb di ommi ǃnâ gu nî ǂgâsa ǁîgu di dommi ai Aronni, ǁîgu îb di ǃomma xu, ǃKhūb, Israeli Elob ge ǁîba mîmā xase.
1CH.24.20	Tsî nau ǀgôagu Levib digu xasa; ǁîgu xab ge Subaela Amrammi ôan ǃnâ ǂamsa ge i, Subaeli ôagu xab ge Jexdejaba ge i.
1CH.24.21	Rehabjab xasa: Rehabjab xab ge Jisiaba dana ge i.
1CH.24.22	Jitsharǁîn xab ge Selomita dana ge i; Selomitǁîn xab ge Jahata dana ge i.
1CH.24.23	Tsî Hebronni ôagu xab ge Jeriaba ǂguro ge i, Amariaba ǀgamǁî, Jahasiela ǃnonaǁî tsî Jekamammi ge hakaǁî ge i.
1CH.24.24	Usieli di ôagu xab ge Mixaba ge dana i; Mixab di ôagu xab ge Samira dana ge i.
1CH.24.25	ǃGâsab Mixab dib ge Jisiaba ge i; ǀgôagu Jisiab digu xab ge Saxariaba dana ge i.
1CH.24.26	ǀGôakha Merarib dikha ge: Maxlib tsî Musib tsîkha ge i. ǀGôab Jaasiab dib ge Beno ge i.
1CH.24.27	ǀGôagu Merarib digu Jaasiab xab ge hōgu ge Benob tsî Sohammi tsî Sakuri tsî Ibrib tsîga ge i.
1CH.24.28	Maxlib xab ge Eleasara ge i, tsî ǁîb ge ǀgôao ge i.
1CH.24.29	Kisi xasa: ǀGôab Kisi dib ge Jeraxmeel ge i.
1CH.24.30	ǀGôagu Musib digu ge Maxlib tsî Ederi tsî Jerimoti tsîga ge i. Nēgu ge ǀgôagu Leviǁîn diga ge i ǁîgu ǁgûsi omgu ǃoa.
1CH.25.2	Asafi di ôagu xa gu ge Sakuri tsî Joseb tsî Netanjab tsî Asarelab tsîga Asafi di ôa ge i; Asafi di ǃommi tawa gao-aob di ǃomkha xu gere kēboba.
1CH.25.3	Jedutunni xasa: Jedutunni di ôagu ge Gedaljab, Serib, Jesajab, Hasabjab, Matitjab tsî Simib tsîga ge i, ǃnaniga; omgu ǁîgu îb Jedutunni digu tawa harpdi ai ra kēboǃâ, ǃKhūba ra gangan tsî karese.
1CH.25.4	Hemanni xasa: ǀGôagu Hemanni digu ge Bukiab, Matanjab, Usieli, Subaeli, Jerimoti, Hananjab, Hananib, Eliatab, Gidaltib tsî Romamti-Eseri, Josbekasab, Malotib, Hotiri, Mahasioti tsîga ge i.
1CH.25.6	Nēn hoan ge ǁîb îb di ǂgaeǂguis ǃnaga ge hâ i, ǃKhūb ommi di ǁnaesan nî ǁnaega, simbaln, ǀganaǀkhōxūn tsî harpdi ai Elob ommi di ǃoabas ǂama, gao-aob tsî Asafi tsî Jedutunni tsî Hemanni di ǃomgu ǃnâ.
1CH.25.7	Tsî ǁîgu di ǃgôab ge ǃgâsagu âgu, ǃKhūb di ǁnaes ǃnâ ǁkhāǁkhāhe hâgu, ǁkhā-aogu hoagu dis ge ǀgamkaidisiǁkhaisadisiǁkhaisaǀa ge i.
1CH.25.9	Os ge ǂguro ǀkhūsa Asafa ge ǀkhība, Joseb disa, ǀgamǁîsa Gedaljab ǂama, ǁîb tsî ǁîb di ǃgâsagu tsî ǁîb di ôagu ge disiǀgamǀa ge i,
1CH.25.10	ǃnonaǁîsa Sakuri ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.11	hakaǁîsa Isrib ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.12	koroǁîsa Netanjab ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.13	ǃnaniǁîsa Bukiab ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.14	hûǁîsa Jesarelab ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.15	ǁkhaisaǁîsa Jesajab ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.16	khoeseǁîsa Matanjab ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.17	disiǁîsa Simib ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.18	disiǀguiǀaǁîsa Asareli ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.19	disiǀgamǀaǁîs Hasabjab ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.20	disiǃnonaǀaǁîsa Subaeli ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.21	disihakaǀaǁîsa Matitjab ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.22	disikoroǀaǁîsa Jeremoti ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.23	disiǃnaniǀaǁîsa Hananjab ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.24	disihûǀaǁîsa Josbekasab ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.25	disiǁkhaisaǀaǁîsa Hananib ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.26	disikhoeseǀaǁîsa Maloti ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.27	ǀgamdisiǁîsa Eliatab ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.28	ǀgamdisiǀguiǀaǁîsa Hotiri ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.29	ǀgamdisiǀgamǀaǁîsa Gidaltib ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.30	ǀgamdisiǃnonaǀaǁîsa Mahasioti ǂama, ǁîb di ôagu tsî ǁîb di ǃgâsagu ge disiǀgamǀa ge i,
1CH.25.31	ǀgamdisihakaǀaǁîsa Romamti-Eseri ǂama, ǁîb di ôagu tsî ǁîb di ǃgâsagu ge disiǀgamǀa ge i.
1CH.26.2	Tsî Meselemjab ge ǀgôaga ge ūhâ i: Saxariab ge ǂguroǃnaesabe ge i, Jediaela ǀgamǁî, Sebadjaba ǃnonaǁî, Jatniela hakaǁî,
1CH.26.3	Elamma koroǁî, Johananna ǃnaniǁî, tsî Eljoenaiba hûǁî.
1CH.26.4	Obed-Edommi ge ǁkhāti ǀgôaga ge ūhâ i: Semajab ge ǂguroǃnaesabe ge i, Josabada ǀgamǁî, Joaba ǃnonaǁî, Sakara hakaǁî, Netanela koroǁî,
1CH.26.5	Amiela ǃnaniǁî, Isaskara hûǁî, Peuletaiba ǁkhaisaǁî; Elob ge ǁîba ge ǀkhae amaga.
1CH.26.6	ǁKhātib ge ǁîb di ôab Semajaba ǀgôaga ge ǁorabahe, ǁgûb di omma ra gaoǂamga, ǃgari ǁē-aogu ge i xui-ao.
1CH.26.7	ǀGôagu Semajab digu ge Otnib tsî Refaeli tsî Obedi tsî Elsabadi tsîga ge i, tsî ǁîgu di ǃgâsakha, ǃgari ǁē-aokha, Elihub tsî Semaxjab tsîkha.
1CH.26.8	Nēgu hoagu ge Obed-Edommi di ôa ge i, ǁîgu tsî ǁîgu di ôan tsî ǁîgu di ǃgâsagu, ǃgari-aogu, sîsenbasa a ǁkhābaga, tsî gu ge Obed-Edommi diga ǃnanidisiǀgamǀa ge i.
1CH.26.9	Tsî Meselemjab ge ǀgôagu tsî ǃgâsagu tsîga ge ūhâ i, ǃgari-aogu, disiǁkhaisaǀaga.
1CH.26.10	Tsî Hosab, Merarib ôan dib ge ǀgôaga ge ūhâ i: Simrib ge dana ge i, ǂguroǃnaesabe tamab a xaweb ge ǁgûba ǁîba danase ge ǂnûi.
1CH.26.11	Hilkiab ge ǀgamǁî ge i, Tebaljaba ǃnonaǁî tsî Saxariaba hakaǁî; ǀgôagu tsî ǃgâsagu Hosab digu ge disiǃnonaǀa ge i.
1CH.26.12	ǁÎga xu di ge ǀgoradi ǁāb ǃûi-aogu dide ge hâ i, danagu ǁnā aogu ǃûisa ra dīgu ǁîgu di ǃgâsagu ǀkha, ǃKhūb di ommi ǃnaga nî ǃoabase.
1CH.26.14	Os ge ǀkhūs aiǂoas disa Selemjaba ge hō; xawe ǁîb di ôab Saxariab, ǁnâuǃāxa ǀapemā-aoban ge ǀkhūsa ge aoba, os ge ǁîb di ǀkhūsa ǀapas ǀkhāb dise ge ǀkhī.
1CH.26.15	Obed-Edommi ǃkhawagas ǀkhāb; tsî ǁîb di ôagu ge ǁuiǃnā-omdi diba ge hō.
1CH.26.16	Supimmi tsî Hosab tsîkha ge huriǂoas ǀkhāb ai ǁāb Salexeta ge hō, ǃgûts ra ǀgapi daob tawa ǃûisa xu ǃûis ǃoa-ai.
1CH.26.17	Aiǂoas ǀkhāb ai gu ge ǃnani Leviǁîga ge hâ i, tsî ǀapas ǀkhāb ai tsēa hakaga, ǃkhawagas ǀkhāb ai tsēa hakaga tsî ǁuiǃnā-omdi tawa ǀgamǀgamese.
1CH.26.18	Parbari tawa huriǂoas ǀkhāb ai gu ge hakaga ge hâ i ǀgapi daob tawa tsî ǀgamkha Parbari tawa.
1CH.26.19	Nēdi ge ǀgoradi ǁāb ǃûi-aogu dide ge i, Koraxǁîn dide tsî Merarib ôagu dide.
1CH.26.20	ǁKhātib ge Ahiab, Leviǁîn diba, Elob ommi di ǁuigu ǂama ge hâ i, tsî khaihe hâ xūn di ǁuigu ǂama.
1CH.26.21	ǀGôagu Ladanni digu xa, Gersonǁîb Ladanni xa: Ladanni Gersonǁîb xab ge Jehiela ǁgûgu di dana ge i.
1CH.26.22	Tsî Jehieli di ôakha ge Setammi tsî Joeli ǁîb di ǃgâsab tsîkha ge i, nēkha ge ǁuigu ǃKhūb ommi digu ǂama ge hâ i.
1CH.26.23	Amramǁîn tsî Jitsharǁîn tsî Hebronǁîn tsî Usielǁîn xasa:
1CH.26.25	Tsî ǃgâsagu âb Elieseri digu ge nēga ge i: Rehabjab ge ǁîb ôa ge i, tsî Jesajaba ǁîb di ôa, tsî Joramma ǁîb di ôa, tsî Sixriba ǁîb di ôa tsî Selomita ǁîb di ôa.
1CH.26.26	Nē Selomiti tsî ǁîb di ǃgâsagu tsîgu ge ǃanu xūn di ǁuigu hoagu ǂama ge hâ i, gao-ao Davib tsî ǁgûgu di danagu, ǀoadisigu tsî kaidisigu di ǂamsagu tsî ǂnubis di ǂamsagu ge khaina.
1CH.26.27	Torogu tsî ǁkhâuǁnâsa xu gu ge ǁîna ge khai, ǃKhūb di omma gu nî ǃkhōmâise.
1CH.26.28	ǁKhāti ǁnān hoan, Samueli mû-aob ge khain tsî Sauli Kisi ôab, tsî Abneri, Neri ôab, tsî Joab, Serujas ôab, ǁnā-i khoe-i xa khaihe hâ-i hoa-i ge Selomiti tsî ǁîb ǃgâsagu di ǃomǁae ge hâ i.
1CH.26.29	Jitsharǁîn xasa: ǁÎn tawab ge Kenanjaba ǃgâsagu âb ǀkha Israeli ǃnâ ǃaugab di sîsenni ǂama gaosase tsî ǂhanuǂhanu-aose ge hâ i.
1CH.26.30	Hebronǁîn xa gu ge Hasabjab tsî ǁîb di ǃgâsagu tsîgu, ǃgari-aogu, ǀguiǀoadisi tsî hûkaidisiga sîsenǃādi Israeli didi ǂama ge hâ i nēxa ǃnanib ai Jordanna xu, huriǂoasǀî ǃKhūb di sîsenni hoab ǂama tsî gao-aob di ǃoabas ǂama.
1CH.26.31	Hebronǁîn xab ge Jeriaba dana ge i. Hebronǁîn xasa: ǁÎb di ǃhaodi ǁgûdi didi ǃnâ gu ge hakadisiǁî kurib gao-aob Davib dib ǃnâ ǃgari ǁē-aoga ge ôahe tsî ǁîgu ǃnâ ge hōhe Jasers Gileadi dis tawa.
1CH.26.32	Tsî ǃgâsagu âb ge ǃgari-ao ge i, ǀgamǀoadisi tsî hûdisi danagu ǁgûgu digu kōse, tsî gao-aob Davib ge ǁîga Rubenǁîn tsî Gadǁîn tsî ǃkhare ǃhaos Manaseb dis din ǂama ge ǂnûi, ǃkhaidi Elob didi tsî ǃkhaidi gao-aob didi hoadi ǂama.
1CH.27.2	ǂGuro ǀgoras ǂguro ǁkhâb dis ǂamab ge Jasobeamma ge hâ i, Sabdieli ôab, tsî ǁîb di ǀgoras ǃnâ gu ge ǀgamdisihakaǀaǀoadisiga ge hâ i.
1CH.27.3	Tsîb ge Peresa xu ge ǀkhī, tsîb ge ǂnubidi di ǂamsagu hoagu di dana i, ǂguro ǁkhâb ǃnâ.
1CH.27.4	Tsî ǀgamǁî ǁkhâb di ǀgoras ǂamab ge Dodaib, Ahohiǁîba ge hâ i, tsî ǁîb di ǀgoras ǂamab ge Mikloti ona ge aiǃgû-ao i; ǁîb di ǀgoras ǃnâ gu ge ǁkhāti ǀgamdisihakaǀaǀoadisiga ge hâ i.
1CH.27.5	ǃNonaǁî ǂamsab ǂnubis dib ǃnonaǁî ǁkhâb dib ge Benajab, Jojadab, ǂampristeri di ôaba ge i, ǁîb ge dana ge i, ǁîb di ǀgoras ǃnâ gu ge ǁkhāti ǀgamdisihakaǀaǀoadisiga ge hâ i.
1CH.27.6	Nē Benajab ge ǃnonadisigu di ǁē-ao tsî ǃnonadisiga ge mâiǂamhe hâ i, tsî ǁîb di ǀgorasab ge Amisabadi ǁîb ôaba ge mâiǂamhe hâ i.
1CH.27.7	Hakaǁîb, hakaǁî ǁkhâb ǃnâb ge Asaeli, Joab di ǃgâsab, tsî ǁîb khaoǃgâ Sebadjab, ǁîb di ôa ge i, ǁîb di ǀgoras ǃnâ gu ge ǁkhāti ǀgamdisihakaǀaǀoadisiga ge hâ i.
1CH.27.8	Koroǁîb, koroǁî ǁkhâb ǃnâb ge Samhuti, Seraǁîb, ǂamsab di ôa ge i, ǁîb di ǀgoras ǃnâ gu ge ǁkhāti ǀgamdisihakaǀaǀoadisiga ge hâ i.
1CH.27.9	ǃNaniǁîb, ǃnaniǁî ǁkhâb ǃnâb ge Irab, Ikeb, Tekoaǁîb di ôa ge i, ǁîb di ǀgoras ǃnâ gu ge ǁkhāti ǀgamdisihakaǀaǀoadisiga ge hâ i.
1CH.27.10	Hûǁîb, hûǁî ǁkhâb ǃnâb ge Heleb, Pelonǁîb, Efraimmi ôan diba ge hâ i, ǁîb di ǀgoras ǃnâ gu ge ǁkhāti ǀgamdisihakaǀaǀoadisiga ge hâ i.
1CH.27.12	Khoeseǁîb, khoeseǁî ǁkhâb ǃnâb ge Abieseri, Anatotǁîb, Benjaminǁîn diba ge hâ i, ǁîb di ǀgoras ǃnâ gu ge ǁkhāti ǀgamdisihakaǀaǀoadisiga ge hâ i.
1CH.27.13	Disiǁîb, disiǁî ǁkhâb ǃnâb ge Maharaib, Netofaǁîb Seraǁîn diba ge hâ i, ǁîb di ǀgoras ǃnâ gu ge ǁkhāti ǀgamdisihakaǀaǀoadisiga ge hâ i.
1CH.27.14	Disiǀguiǀaǁîb, disiǀguiǀaǁî ǁkhâb ǃnâb ge Benajab, Piratonǁîb, Efraimmi ôan diba ge hâ i, ǁîb di ǀgoras ǃnâ gu ge ǁkhāti ǀgamdisihakaǀaǀoadisiga ge hâ i.
1CH.27.15	Disiǀgamǀaǁîb, disiǀgamǀaǁî ǁkhâb ǃnâb ge Heldaib, Netofaǁîb, Otnieli diba ge hâ i, ǁîb di ǀgoras ǃnâ gu ge ǁkhāti ǀgamdisihakaǀaǀoadisiga ge hâ i.
1CH.27.16	Tsî Israeli di ǃhaodi ǂama gu ge nēga ge hâ i: Rubenǁîn ǂamab ge Elieseri, Sixrib ôaba aiǃgû-aose ge hâ i; Simeonǁîn ǂama: Sefatjab, Maaxas ôaba;
1CH.27.17	Leviǁîn ǂama: Hasabjab, Kemueli ôaba; Aronǁîn ǂamab ge Sadoka ge hâ i;
1CH.27.18	Judab ǂamab ge Elihub, Davib ǃgâsagu di ǀguiba ge hâ i; Isaskari ǂamab ge Omrib, Mixaeli ôaba ge hâ i;
1CH.27.19	Sebulonni ǂamab ge Jismajab, Obadjab ôaba ge hâ i; Naftalib ǂamab ge Jeremoti, Asrieli ôaba ge hâ i;
1CH.27.20	Efraimmi ôan ǂamab ge Hoseab, Asasiab ôaba ge hâ i; ǃkhare ǃhaos Manaseb dis ǂamab ge Joeli, Pedajab ôaba ge hâ i;
1CH.27.21	ǃKhare ǃhaos Manaseb, Gileadi ǃnâ hâb din ǂamab ge Idob, Saxariab ôaba ge hâ i; Benjaminni ǂamab ge Jaasieli, Abneri ôaba ge hâ i;
1CH.27.22	Danni ǂamab ge Asareli, Jerohammi ôaba ge hâ i. Nēgu ge ǂamsa ge i, Israeli ǃhaodi diga.
1CH.27.25	Tsî ǁuigu gao-aob digu ǂamab ge Asmaveti, Adieli ôaba ge hâ i, tsî ǁuigu ǃhūb ai tsî ǃādi ǃnâ tsî ǃhaidi ǃnâ tsî ǂgō-omgu ǃnâ hâgu ǂamab ge Jonatanni, Usiab ôaba ge hâ i.
1CH.27.26	Tsî ǁnāgu, ǃhanab sîsenna, ǃhūb nî sîsenūhega ra dīgu ǂamab ge Esrib, Kelub ôaba ge hâ i.
1CH.27.27	Tsî ǂauxûiǂûǃhanagu ǂamab ge Simib, Ramatǁîba ge hâ i, xawe ǂauxûiǂûhaide xu ǂauxûib di ǁhōdi ǃnâ ge sīn ǂamab ge Sabdib, Sefamǁîba ge hâ i.
1CH.27.28	Tsî ǀkherahaiǃhanagu tsî ǀgopehaigu, ǃgoaǃnāb ǃnâ hâgu ǂamab ge Baal-Hananni, Gederǁîba ge hâ i, xawe Joab ge ǀkherab di ǁhōdi ǂama ge hâ i.
1CH.27.29	Tsî goman, Sarons ǃnâ ra ǃûn ǂamab ge Sitraib Saronǁîba ge hâ i, xawe ǃgoaǃnāgu ǃnâ hâ goman ǂamab ge Safati, Adlaib ôaba ge hâ i.
1CH.27.30	Tsî ǃnain ǂamab ge Obili Ismaelǁîba ge hâ i, tsî eseln ǂamab ge Jexdejab, Meronotǁîba ge hâ i.
1CH.27.31	Tsî ǀgoan ǂamab ge Jasib, Hagarǁîba ge hâ i. Nēgu hoagu ge ǂamkhoe ge i xūn, gao-aob Davib ge ūhâ in ǂama.
1CH.27.32	Tsî Jonatanni, Davib di ǁnaob ge ǀape-ao ge i, ǁnâuǃāxa ao tsî ǁkhāti xoa-ao ge iba. Tsî Jehieli, Haxmonib ôab ge gao-aob ôagu ǀkha ge hâ i.
1CH.28.1	ǃNubaib ge Daviba Jerusalems tawa Israeli ǃhaodi hoadi tsî ǃhaodi di ǂamsagu tsî ǀgoradi gao-aoba ra ǃoabadi di ǂamsagu tsî ǀoadisin di ǂamsagu tsî kaidisin di ǂamsagu tsî xūn tsî ǀgoan, gao-aob tsî ǀgôagu âb din hoan di ǂamsagu tsî ǃnā-oms di ǃoabasabegu tsî ǁē-aogu, ā, mâ ǁē-aob hoab tsîna ge ǀhaoǀhao.
1CH.28.5	Tsî ti ôagu hoaga xub ge—tsî ǃKhūb ge ǂgui ǀgôaga ge mā te—ti ôab Salomoba ge ǁhûiǂuibasen, ǁîb nî gaosib ǃKhūb dib di ǂnû-aiǃnaos ai Israeli ǂama ǂnûga.
1CH.28.7	Tsî tita ge ǁîb di gaosisa nîra ǁapoǁapo ǀamosib kōse, ǀgaisab ga io, ti mîmādi tsî ti ǂhanugu tsînab nî dīse, nētsēs ǁkhās khami.
1CH.28.8	Tsî nēsi Israeli hoab ǃKhūb di ǀhaohâb di mûdi aiǃâ tsî sada Elob di ǂgaera ǃnâ: ǃKhō î go ôa ǃKhūb sada Elob di mîmādi hoade, î du nē ǃgâi ǃhūba sadu ôana sadu khaoǃgâ ǀumi kai ǀamosib kōse.
1CH.28.10	ǁNâi mûbasen, ǃKhūb ge satsa ge ǁhûiǂuibasen, ommats nî ǁîba ǃanusib ǃaroma ǂnubibase; ǀgai îts ǁnâi dī.
1CH.28.12	Tsî ǁgaeǁgaeba ǁnān, gagaba xu ǁîb ǃnâ hân hoan diba, ǃKhūb ommi di ai-omgu diba tsî ǁîb ǂnamipe hâ ǃnā-omdi hoadi diba, ǁîdi ge ǁuigu Elob ommi digu tsî ǁuigu ǃanu xūn digu tsîna ge hâba i;
1CH.28.13	tsî pristergu tsî Leviǁîgu di ǀgoradi diba, tsî ǃKhūb ommi di ǃoabas di sîsenni hoab diba tsî ǃKhūb ommi di ǃoabas di soadi hoadi diba.
1CH.28.14	ǃHuniǀuribab ge ge mā ǃhuniǀurib di ǃgommi ī xase, mâ ǃoabas hoas di soadi hoadi ǁga, ǀhaiǀurib onab ge ǃgommi ī xase ǀhaiǀurisoadi hoadi ǁga ge mā, mâ ǃoabas hoas di soadi hoadi ǁga.
1CH.28.15	Tsîb ge ǃgommi ǃhuniǀurikandelargu tsî ǁîgu di ǃhuniǀuriǃamamǀaedi diba ge mā, mâ kandelari hoab tsî ǁîb di ǃamamǀaedi di ǃgommi ī xase; ǀhaiǀurikandelari on, kandelari tsî ǁîb di ǃamamǀaedi di ǃgommi ī xase, mâ kandelari hoab di ǃoabas ǃoa.
1CH.28.16	ǁKhātib ge ǃhuniǀuriba ǁāǁās di tāgu ǁga ǃgommi ī xase ge mā, mâ tāb hoab ǁga tsî ǀhaiǀurib ona ǀhaiǀuritāgu ǁga;
1CH.28.17	tsî ǃūmû ǃhuniǀuriǃkhā-ūxūdi ǁga tsî ǀgapiǃoredi ǁga tsî ǃoredi ǁga tsî ǃhuniǀuriǀgabidi ǁga, mâ ǀgabis hoas di ǃgommi ī xase, ǁnās ǁkhās khami ǀhaiǀuriǀgabidi ǁga, mâ ǀgabis hoas di ǃgommi ī xase;
1CH.28.18	tsî ǀanǀanaltars ǁga ǀkhaiǀkhaiǃganuhesa ǃhuniǀuriba ǃgommi ī xase; tsî ǃhuniǀuriba ǁgaeǁgaes kunis dis ǁga, ǁnās ge ǁnā xerukha, ǁgabogu âkha nî khoraǃā tsî ǂgaes ǃKhūb di ǃgaeǀhaos disa nî ǃgūǂamkha disa.
1CH.28.19	Nēn hoana ta ge xoa-i ǀkha ge ǁnâuǃā kaihe ǃKhūb di ǃomma xu, tib ge Daviba ge mî, nē ǁgaeǁgaedi di sîsengu hoaga.
1CH.28.21	Tsî mû, ǁnāpa di ge ǀgoradi pristergu tsî Leviǁîgu dide hâ Elob ommi ǃoabas hoas ǁga, tsî sa ǀkhan ge hâ, mâ sîsenni hoaba māsenxaba hân hoana, gā-aisiba ūhâǃâ, mâ ǃoabas hoas ǁga tsî gaosagu on tsî ǁaes hoas, sa mîmādi hoade ǂhomiba hâsa.
1CH.29.2	Tsî tita ge ti ǀgaib hoab ǀkha Elob di omma ǁhōde ge ǁāǁāba; ǃhuniǀuriba ǃhuniǀurisîsenni, ǀhaiǀuriba ǀhaiǀurisîsenni, ǂaiba ǂaisîsenni, tsî ǂnūǀuriba ǂnūǀurisîsenni, tsî haina haisîsenni ǁga tsî sardoniksǀuidi tsî ǀoaǀoas di ǀuidi, ananǀuidi tsî anxa xūn tsî mâ ǃgomǀgausa ǀuidi hoadi tsî marmerǀuide kaise ǂguise.
1CH.29.3	Tsî nēn tawa ta ti Elob di ommi xa a ǃgâibahe amaga ta ge tita ǀō-aise ǃhuniǀurib tsî ǀhaiǀurib, ū ta hâb xa ra māǀaro ti Elob di ommi tawa, ǁnān ǃanusis di omma ta ge ǂhomiban hoan ǃgâ-ai:
1CH.29.4	ǃNonaǀoadisi talende ǃhuniǀurib xa, Ofiri di ǃhuniǀurib xa tsî hûǀoadisi talende ǃanuǃanusa ǀhaiǀurib xa, ommi di ǂnubiǂgoagu nî ǃkhûǀkhāhega,
1CH.29.5	ǃhuniǀuriba ǃhuniǀurisoan ǁga tsî ǀhaiǀuriba ǀhaiǀurisoan ǁga tsî sîsenaogu di ommi xa nî dīhe sîsenai-i hoa-i ǁga. Tsî tari-e nētsē a māsenxa ǁî-i di ǃomma ǃKhūba ǀoaǀoabasa?
1CH.29.6	ǃNubai gu ge ǁgûgu di ǂamsagu tsî Israeli ǃhaodi di ǂamsagu tsî ǀoadisigu tsî kaidisigu di ǂamsagu tsî gao-aob sîsenni di ǂamsagu tsîga māsenxase ge mā.
1CH.29.7	Tsî gu ge ǃoabas Elob ommi dis ǁga ge mā, koroǀoadisi talende ǃhuniǀurib xa tsî disiǀoadisi ǁguibamaridi tsî disiǀoadisi talende ǀhaiǀurib xa tsî disiǁkhaisaǀaǀoadisi talende ǂaib xa tsî kaidisiǀoadisi talende ǂnūǀurib xa.
1CH.29.9	Tsî ǁaes ge māsenxa ǀkhaeb ân ǂama ge ǃgâiaǂgao, ǂgaob hoab ǀkhan ge māsenxase ǀkhae amaga, tsî gao-aob Davib on di ǂgaob ge kaise ge ǃgâiaǂgao.
1CH.29.10	ǁNā-amagab ge Daviba ǃKhūba ge ǃkhōǀkhā ǀhaohâb hoab di mûdi aiǃâ, tsî Davib ge ge mî: Ats koahe, sats ǃKhūts, sida îb Israeli di Elotsa, ǀamosiba xu ǀamosib kōse.
1CH.29.14	Tari ta tita, tsî taresa ti ǁaesa, o da ǀgaiba go hō, māsenxase da nî ǀkhaega nē dommi ai? Hoan ge satsa xu go ǀkhī xui-ao, tsî sida ge ǁîna sa ǃomǁaeba xu ra mā tsi.
1CH.29.16	ǃKhū, sida di Elotse, nē ǂguib hoab hîa da ge omma da sa ǃanu ǀonsa nî ǂnubibase a ǁāǁāb, ǁîb ge sa ǃomǁaeba xu hâ, tsî xūn hoan ge a sa.
1CH.29.18	ǃKhūtse, sida îgu Abrahammi tsî Isaki tsî Israeli tsîgu di Elotse, ǁî ǃkhaisa ǀamosib kōse sâu re ǂâis sa ǁaes di ǂgaob dis di ǂâibasense, îts ǂgaob âna sa ǃoa unu.
1CH.29.19	Îts ti ôab Salomoba ǀoasa ǂgaoba mā re, îb ǃkhōǀgaipe sa mîmādi tsî sa ǀhûǀguitimîdi tsî sa ǂnûiǂgādi tsîna, îb dī nēn hoana, îb kuru nē î-ommi hîa ta ge ǁāǁāba.
1CH.29.20	ǁNās khaoǃgâb ge Daviba ǀhaohâb hoab ǃoa ge mî: Î du ǁnâi ǃKhūb sadu Eloba ǃkhōǀkhā. ǃNubaib ge ǀhaohâb hoaba ǃKhūb, ǁîn îgu di Eloba ge ǃkhōǀkhā; tsîn ge ǃgamǃgâ tsî ge ǃhonǁgoa ǃKhūb aiǃâ, tsî gao-aob aiǃâ.
1CH.29.21	Tsîn ge ǃKhūba ǂāǁguibade ge ǁguiba, tsîn ge ǁkhāti ǃKhūba khauǁguibade ge ǁguiba, sao ra ǁgoas ai: ǀGuiǀoadisi ǁgōgu, ǀguiǀoadisi bairagu, ǀguiǀoadisi ǁkhaogu ǂnâǁguibadi ân ǀkha tsî ǂāǁguibade kaise ǂguise Israeli hoab ǂama.
1CH.29.24	Tsî gaosagu hoagu tsî ǁē-aogu tsî gao-aob Davib ôagu hoagu ge ǃomma ge mā, Salomoba gu nî ǃnaga hâba ti.
1CH.29.26	Nētib ge Davib, Isaib ôaba Israeli hoab ǂama ge gaosîsen.
1CH.29.28	Tsîb ge ǃgâi kairasib ǃnâ ge ǁō, tsēdi tsî ǃkhūsib tsî ǃgôab tsîn xa ǁâ hâse, tsî ǁîb di ôab Salomob ge ǁîb di ǃās ǃnâ gere gaosîsen.
1CH.29.30	gaosis âb hoab ǀkha tsî ǀgaib âb ǀkha tsî ǁaegu ǁîb ǂama tsî Israeli ǂama tsî ǃhūgu di gaosidi ǂama ge ǃgôa-īgu ǀkha.
2CH.1.2	Tsî Salomob ge Israeli hoab tsî ǀoadisigu tsî kaidisigu di ǂamsagu tsî ǂhanuǂhanu-aogu ǃoa tsî Israeli ǃnâ hâ gaosagu hoagu ǁgûgu di danagu ǃoa ge ǃhoa.
2CH.1.6	Tsî Salomob ge ǁnāpa ǃKhūb di ais aiǃâ ǂai-altars tentoms ǀhûs dis tawa hâs aiǃâ ge ǁguiba; tsîb ge ǁîs ai ǀguiǀoadisi khauǁguibade ge ǁguiba.
2CH.1.8	Ob ge Salomoba Elob ǃoa ge mî: Sats ge ti îb Daviba kai ǀkhomxaǂgaosiba ge dī-ū; tsî sats ge tita ge gao-aodī ǁîb di ǃās ǃnâ.
2CH.1.9	Tsî nēsi, ǃKhū Elotse, as ama re sa mîs, ti îb Davibats ge ǃhoa-ūsa, sats ge tita ge gao-aodī ǁae-i, ǃhūbaib di tsarab a kai khami a ǂgui-i ǂama.
2CH.1.10	ǁNâi gā-aisib tsî ǂans tsîra mā te re, î ta nē ǁaes aiǃâ ǂoa tsî ǂgâ ǁkhā; tari-e a ǁkhā nē kai ǁaes âtsa ǂhanuǂhanusa?
2CH.1.11	ǃNubaib ge Eloba Salomob ǃoa ge mî: Nē ǃkhais go ǂgaob âts ǃnâ hâ i amaga, tsî ǃkhūsib kas, xūn kas, ǃgôasib kas, sa ǁkhansaben di ǀoms kas, tsî ǂgui ûitsēdi kas hoasats ǂgaobasen tama tsî gā-aisib tsî ǂans tsîrats go ǂgaobasen amaga ta go ti ǁaes ǂama gao-aodī tsi, sats nî ǂhanuǂhanuse,
2CH.1.12	ǁnā-amagats ge gā-aisib tsî ǂans tsîra go māhe. Tsî ǁîra tawa ta ge tita ǃkhūsib tsî xūn tsî ǃgôasib tsîna nîra mā tsi, gao-aogu sa aiǃâ ge hâ igu xaregu tsî sa khaoǃgâ nî hāgu xaregu ge ǁnāti īna ge ūhâ tama hâ i tsî ǁkhāti ūhâ tide.
2CH.1.13	Nētib ge Salomoba Jerusalems tawa ge sī, ǁnā ǀgapib, Gibeons tawa hâba xu, tentoms ǀhûs disa xu, tsîb ge Israeli ǂama ge gaosîsen.
2CH.1.16	Tsî hānab ge Salomoba Egipteb tsî Kueb tsîkha xu gere ūhābahe; gao-aob di ǁama-aogu ge ǁîga Kueb tawa sī gere ǁama.
2CH.1.17	Tsî gu ge ge ūǃgû tsî Egipteba xu kuni-e ge ūǀkhī ǃnanikaidisi ǀhaiǀurin ama tsî hā-e ǃnanikaidisi tsî korodisin ama; tsî ǁnātin ge Hetiǁîn di gao-aogu hoagu tsî Siriab di gao-aogu tsîga ge ūǀkhība.
2CH.1.18	Tsî Salomob ge ge ǂâibasen hâ i, ǃKhūb di ǀonsab nî omma ǂnubiba ǃkhaisa tsî ǀnî omma gaosis âba.
2CH.2.3	Mû, tita ge ǃKhūb ti Elob di ǀonsa omma nî kuruba, ǁîbab nî khaibahese, ǃgâihamxūn nî ais âb aiǃâ ǀanǀanhega, tsî hâhâ ra pereb nî ǂhomihega tsî khauǁguibadi ǁgoas ai tsî ǃuis ǃnâ tsî sâtsēdi ai tsî ǂkham ǁkhâgu ai tsî ǂnûihesa kaitsēdi ai, ǃKhūb sida Eloba nî ǁguibahese, ǀamos kōses ge ǁîsa nî ī Israeli ǃnâ.
2CH.2.6	Îts ǁnâi gā-ai aoba sîba te re, sîsen ǁkhāba, ǃhuniǀurib ǃnâ tsî ǀhaiǀurib ǃnâ tsî ǂaib ǃnâ tsî ǂnūǀurib ǃnâ tsî purpuri ǃnâ tsî karmeseinǀapab ǃnâ tsî ǂhoab ǃnâ tsî xoaǂgāǃnâsa a ǁkhāba, ǁnā gā-aigu, ti ǀkha Judab tsî Jerusalems ǃnâ hâgu, ti îb Davib xa ǂnûihe hâgu ǀkha.
2CH.2.7	Îts ǁkhāti sederhain tsî denehain tsî ǃnaruhain xa sîba te re Libanonna xu, ǂan ta a xuige, sa ǃgāgu Libanonni haina ǁhāsa a ǂan ǃkhaisa, tsî mû, ti ǃgāgu ge sa ǃgāgu ǀkha nî hâ.
2CH.2.8	Î gu kaise haina ǁāǁāba te re, ǁnā ommi hîa ta nî ǂnubib ge kai tsî buruburuxase nî ī xuige.
2CH.2.9	Tsî mû tita ge sa ǃgāgu, ǁhā-aogu, haina ra ǁhāga nî mā ǀgamdisiǀoadisi korga ǃhorob xa, tsî ǀgamdisiǀoadisi korga gerstǃhorob xa, ǀgamdisiǀoadisi batga ǂauxûib xa tsî ǁîn tawa ǀgamdisiǀoadisi batga olib xa.
2CH.2.10	Ob ge Hirammi, Tires di gao-aoba ǂkhani-i ǀkha ǃeream tsî Salomob ǃoa ge sî i: ǃKhūb ǁaes âba a ǀnam amagab ge satsa ǁîn ǂama gao-aose ge mâi.
2CH.2.11	ǃAruǀîb ge Hiramma ge mî: Ab ǃkhōǀkhāhe ǃKhūb, Israeli di Elob, ǀhommi tsî ǃhūbaib tsîkha ge kuruba, ǁîb ge gao-aob Daviba gā-ai ǀgôab ǂans tsî ǁnâuǃāb tsîkha ūhâba ge mā, ǃKhūba omma nî ǂnubibab tsî ǁîb gaosisa omma nî ǂnubibaba.
2CH.2.12	O ta ge tita gā-ai aob, ǁnâuǃāb â-iba ra sî, Hiram-Abiba.
2CH.2.14	Îts ǁnâi nēsi ti ǀhonkhoetsa sa ǃgāga sîba ǃhorob xa tsî gerstǃhorob xa, olib tsî ǂauxûib tsîn hîats ge mîna,
2CH.2.15	o ge ge sige haina nî ǁhā Libanonna xu, ǂhâbats hâs hoas kōse, tsî ge ge ǂgaudi ǀkha huriba-ū nî ūsība tsi Jopas ǁga, ots ge satsa ǁîna Jerusalems ǃoa nî ǃgû-ū kai.
2CH.2.16	Tsî Salomob ge ǃhao aogu Israelǃhūb ǃnâ hâgu hoaga ǁnā ǃgôas ǁîb di îb Davib ge ǁîga ǃgôas ǀkha ge ǃgôakhâi, o gu ge ǀguikaidisikorodisiǃnonaǀaǀoadisi tsî ǃnanikaidisise ge hōhe.
2CH.3.2	Tsîb ge ge ǂnubitsoatsoa, ǀgamǁî ǁkhâb ǃnâ, ǀgamǁî tsēs ai hakaǁî kurib ǁîb di gaosis dib ǃnâ.
2CH.3.3	Tsî nēdi ge ǃgaoǃgaodi Salomob dide, Elob di ommab nî ǂnubise: Gaxub ǂhâgu ǃnâ ǂguro ǀguiros ǃoa, ǁîb ge ǃnanidisi ǂhâgu kō ge i, tsî ǂhababa ǀgamdisi ǂhâgu kō.
2CH.3.4	Tsî ai-ommi ǁnā ommi tempeli dib aiǃâ hâb ge ǀgamdisi ǂhâgu kōse gaxu ge i, ǂhabasib ommi dib ǃoa, tsî ǀgapiba ǀguikaidisi tsî ǀgamdisis kōse, tsîb ge ǁîba ǃnāb ǃnâ ǃūmû ǃhuniǀurib ǀkha ge ǃkhû.
2CH.3.5	Tsî ommi kaibab ge denehain ǀkha ge ǃgū-ai, ǁnās khaoǃgâb ge ǁîba ǃgâi ǃhuniǀurib ǀkha ge ǃkhû, tsîb ge ǁîb ai palmhain tsî kheden tsîna ge dī.
2CH.3.6	Tsîb ge ǁkhāti omma ǃgomǀgausa ǀuidi ǀkha ge ǃkhû anans xase, tsî ǃhuniǀurib ge Parvajims di ge i.
2CH.3.7	ǁNās tawab ge ommi di ǃnaogu, dā-aihaidi tsî ǂnubiǂgoagu tsî ǁāgu âba ǃhuniǀurib ǀkha ge ǃkhû, tsîb ge xeruga ge xoaǂgā ǂnubiǂgoagu tawa.
2CH.3.8	ǃAruǀîb ge oms ǃanun di ǃanub dis di gaxuba ommi di ǂhabasib ǀkha ǀguitikōse ge dī ǀgamdisi ǂhâgu kōse tsî ǂhabasib âba ǀgamdisi ǂhâgu kōse, tsîb ge ǁîsa ǃgâi ǃhuniǀurib ǀkha ge ǃkhû, ǃnanikaidisi talendi kōse.
2CH.3.9	Tsî ǃgommi ǀurigu dib ge korodisi sekeln kō ge i ǃhuniǀurib xa, tsîb ge ǂamomde ǃhuniǀurib ǀkha ge ǃkhû.
2CH.3.10	Tsîb ge ǁkhāti oms ǃanun di ǃanub dis ǃnâ ǀgam xerukha ge dī, gaxub âkha ǀgamdisi ǂhâgu kō ge ikha, ǁhāǂuis di sîsenkha, tsîb ge ǁîkha ǃhuniǀurib ǀkha ge ǃkhûǀkhā.
2CH.3.11	ǁGabokha xerukha dikha xasa: ǁÎkha di gaxub ge ǀgamdisi ǂhâgu kō ge i: ǀGuib di ǁgabob ge koro ǂhâgu kō ge i, ommi di ǂnubiǂgoab kōse ra sīǃâ, tsî nau ǁgabob ge koro ǂhâgu kō ge i, nau xerub di ǁgabob kōse ra sīǃâ.
2CH.3.12	ǁNās ǁkhās xaseb ge nau xerub di ǁgaboba koro ǂhâgu kō ge i, ommi di ǂnubiǂgoab kōse ra sīǃâ; tsî nau ǁgabob ge koro ǂhâgu kō ge i, nau xerub di ǁgabob tawa ra tsâǀkhāǃâ.
2CH.3.13	ǁGabogu nē xerukha digu ge ǀgamdisi ǂhâgu kōse ge ǃāǂuisen, tsî kha ge ǁîkha di ǂaira ai ge mâ i, tsî aira âkha ge omma ge ǃoa hâ i.
2CH.3.15	Tsîb ge ommi aiǃâ gorose ǀgam ǂkhâǃnâkha ge dī, ǃnonadisikoroǀa ǂhâgu kō ge ikha; tsî ǂkhâǀuidanab, danas âkha ai hâb ge koro ǂhâgu kō ge i.
2CH.3.16	Tsîb ge ǁkhāti khedega ge dī ǃhoaǀîǃkhais ǃnâs khami, tsîb ge ǁîde ǂkhâǃnâkha di danara ai ge ǂnûi, ǁnās tawab ge ǀguikaidisi granatǂûna dī tsî ǁîna khedegu ai ge ǂnûi.
2CH.3.17	Tsîb ge ǂkhâǃnâkha ai-ommi tempeli dib ǃnâ ge ǂnûikhâi, ǀguiba amǀkhāb ai tsî nauba ǁareǀkhāb ai tsîb ge ǀons amǀkhāb dib disa Jaxin, ti tsî ǀons ǁareǀkhāb dib disa Boas, ti ge ǂgai.
2CH.4.2	ǃAruǀîb ge huriba ge dī, ǂnâhe hâba; ǁîb ge disi ǂhâgu kō ge i nē ǀams âba xu nau ǀams âb kōse, hoaragase ǃgupuba, tsîb ge koro ǂhâgu kōse ge ǀgapi i, tsîb ge ǀguiro-ūtsurib ǃnonadisi ǂhâgu kōse ge gaxu ib xa ge hâǂnamihe hâ i.
2CH.4.3	Tsî ǁîb ǃnagab ge īb gomagu diba ǁîba ge ǃnamiǂgā, disi ǂhâgu kōse huriba ra hâǂgāǃâ, ǀgam ǁgarakha nē goman dikha ge ǁîb di ǂnâs ǃnâ ge ǂnâhe hâ i.
2CH.4.4	ǁÎb ge disiǀgamǀa gomagu ai ge mâ i, ǃnonagu ǀapasǀî ra kōse, tsî ǃnonagu huriǂoasǀî ra kōse, tsî ǃnonagu ǃkhawagasǀî ra kōse, tsî ǃnonagu aiǂoasǀî ra kōse; tsî hurib ge ǁîgu ai ge hâ i, tsî ǁîgu di khaosǀkhāgu hoagu ge ǃnābǀî ge hâ i.
2CH.4.5	Tsî ǁaub âb ge ǀgui ǃommi di ǂhabasib kō ge i, tsî amǃgâb âb ge ǀgabis amǃgâb khami ge ī i, leliǃkhās dib khami, tsîb ge ǁîba ǃnonaǀoadisi batga ge ǃkhōǂgā hâ i.
2CH.4.6	Tsîb ge disi ǁāǃnâǃorega ge dī, tsîb ge koroga ǁareǀkhāb ai tsî koroga amǀkhāb âb ai ge mâi, ǁîgu ǃnâ nî ǁāhega; khauǁguibasa anuban, ǁîna gu ge ge dīǂgā, xawe hurib ge ge hâ i, pristergu nî ǁîb ǃnâ ǁāsenga.
2CH.4.7	Tsîb ge ǁkhāti disi ǃhuniǀurikandelarga ge dī ǁîgu di dommi ai, tsîb ge ǁîga tempeli ǃnâ ge mâi, koroga amǀkhāb tsî koroga ǁareǀkhāb ai.
2CH.4.8	ǁKhātib ge disi tāga ge kuru, tsîb ge ǁîga tempeli ǃnâ ge mâi, koroga amǀkhāb ai tsî koroga ǁareǀkhāb ai, tsîb ge ǀguikaidisi ǃhuniǀuriǀgapiǃorega ge kuru.
2CH.4.9	ǃAruǀîb ge ai-ommi pristergu diba ge kuru, tsî ai-ommi kaib ǁîb di dao-amdi ǀkha, tsîb ge dao-amdi âga ǂaib ǀkha ge ǃkhûǀkhā.
2CH.4.10	Tsî huribab ge amǀkhāb ǁôab ai ge mâi, aiǂoasǀî ǃkhawagas ǃoa-ai.
2CH.4.11	ǁNās tawab ge Huramma sūdi tsî sîsenbē-ūxūn tsî ǀgapiǃoregu tsîna ge kuru; nētib ge Huramma sîsenna ge dītoa, gao-aob Salomobab ge Elob ommi tawa dībaba:
2CH.4.12	ǀGam ǂkhâǃnâkha; tsî ǃgupu xūkha tsî ǀgam ǂkhâǀuidanakha, ǂkhâǃnâkha di danas ai hâkha; tsî ǀgam ǀûira ǂkhâǀuidanakha di ǀgam ǃgupu xūkha, ǂkhâǃnâkha di danas ai ǀgapise hâkha nî ǃgū-aihese.
2CH.4.13	Tsî hakakaidisi granatǂûn tsî ǀgam ǀûira dina, ǀgam ǁgarakha granatǂûn dikha mâ ǀûis hoas tawa, kapitelkha di ǀgam ǃgupu xūra ǂkhâǃnâhaikha ai ise hâra nî ǃgū-aihega.
2CH.4.14	ǁÎb ge ǁkhāti mâ-aixūde ge kuru, tsî ǁāǃnâǃorega mâ-aixūdi ai;
2CH.4.15	ǁnān tawa ǀgui hurib, tsî disiǀgamǀa gomagu tsîna hurib ǃnaga;
2CH.4.16	tsî sūdi tsî sîsenbē-ūxūn tsî ǃkhā-ūxūn tsî ǁîn di xapan hoanab ge Huram-Abiba gao-aob Salomoba ǃKhūb di omma ge kuruba ǃanuǃanusa ǂaib xa.
2CH.4.17	Jordanǃāb di ǂgāb aib ge gao-aoba ǁîna ge ǂnâ, ǂgoaxa ǃhūb ǃnâ, Sukots tsî Seredas tsîra ǁaegu.
2CH.4.18	Tsî Salomob ge nē soadi hoade kaise ge ǂguiǂgui, tsî ǃgommi ǂaib dib ge ǀnōhe ǁoa ge i.
2CH.4.19	ǁKhātib ge Salomoba ǁnā xapadi ǃKhūb ommi didi hoadi tsî ǃhuniǀuri-altars tsî tāgu ǁgauperegu ǃaroma hâgu;
2CH.4.20	tsî kandelargu ǁîgu di ǃamamǀaedi ǀkha, ǃgomǀgausa ǃhuniǀurib ǀkha, mîǁguisa ǀgaub ain nî ǃamhese ǃhoaǀîǃkhais aiǃâ;
2CH.4.21	tsî ǃkhādi tsî ǃamǀaedi tsî ǁaraǂaoxūdi tsîna ǃhuniǀurib ǀkha; hoan xa ǃgâi ǃhuniǀurib ge ge i;
2CH.4.22	tsî gôadi tsî ǀgapiǃoredi tsî ǀanǀan xapadi tsî ǃgâihamxūn soadi tsîna ǃgomǀgausa ǃhuniǀurib ǀkha; tsî ǂgâǃkhais ommi dis xasa, ǃnāb di dao-amdi ǃanun di ǃanub didi tsî dao-amdi tempelommi didi ge ǃhuniǀuri ge i.
2CH.5.2	ǃNubaib ge Salomoba Israeli di kaigu tsî ǃhaodi di danagu hoagu, Israeli ôan ǃnâ hâ ǁgûgu di ǂamsagu tsîna ge ǀhaoǀhao Jerusalems tawa, ǃKhūb di ǃgaeǀhaos di ǂgaesa gu nî Davib di ǃās, ǁnās ge Sionsa, xu ūhāse.
2CH.5.4	Tsî kaigu Israeli digu hoagu ge ǀhao, o gu ge Leviǁîga ǂgaesa ge ūkhâi.
2CH.5.5	Tsî gu ge ǂgaes tsî tentoms ǀhûs dis tsîra, ǁnā ǃanu xapan, tentoms ǃnâ hân hoan ǀkha ge ūhā; pristergu tsî Leviǁîgu tsîn ge ǁîna ge ūhā.
2CH.5.6	Tsî gao-aob Salomob tsî Israeli di ǀhaohâb hoab, ǁîb tawa ǀhû hâb tsîn ge ǁîb ǀkha ǂgaes aiǃâ ge hâ i tsî gūn tsî goman, ǂguib ǃaroma ǃgôahe tsî ǀnōhe ǁoana, gere ǁguiba.
2CH.5.7	Nēti gu ge pristerga ǃgaeǀhaos ǂgaes ǃKhūb disa ge ūǃapa, ǁîs di ǃkhais ǁga, ǃhoaǀîǃkhais ommi dis ǁga ǃanun di ǃanub ǃoa xerukha di ǁgabogu ǃnagas kōse.
2CH.5.8	Xerukha ge ǁgabogu hoaga ǂgaes di ǃkhais ai ge khoraǂui xui-ao; tsî xerukha ge ǂgaes tsî tani-ūǃkhaira âsa ǀgapiseba xu ge ǃgū-ai.
2CH.5.9	ǁNās khaoǃgâ gu ge ǃkhōhaira ǃaruǀî ge ǀhōǂui, ǃkhōhaira di danara ǃanusiba xu ǃhoaǀîǃkhais aiǃâba xu gere mûhese, xawe ǃaugaba xu ge mûhe ǁoa i; tsî ra ge ǁnāpa hâ nētsēs kōse.
2CH.5.10	ǀNî xū-i xare-i ge ǂgaes ǃnâ ge hâ tama hâ i, ǀgam ǀuixoa-aixūra, Moseb ge Horeb tawa ǁîs ǃnâ ǂgāra ǀguira, ǃKhūb ge Israeli ôan ǀkha ǃgaeǀhao-e dī ǃnubai, Egipteba xun ge doeǂoao.
2CH.5.11	Tsî i ge ge ī, pristergu ge ǃanuba xu ǂoao: Pristergu hîa ge hōhegu hoagu ge ge khaisen, ǀgorade ǃkhōǀgaipe tama i tsî;
2CH.5.13	tsî i ge ge ī, ǀgaugu hâse gu ge xâi tsî ǁnaeo, ǀgaugu hâ dommi ǀguiba gu nî ǁnâu kaiga, ǃKhūba ra ǃkhōǀkhā tsî koaǃâ; tsî domma gu ge ǀgapadadi tsî simbaln tsî ǀganaǀkhōxūn tsî harpdi tsî ǀnî ǀkhōxūn tsîn ǀkha ūkhâio tsî ǃKhūba gu ge ǃkhōǀkhāo: ǁÎb a ǃgâi tsî ǀkhomxaǂgaosib âb ǀamos kōse hâ ǃkhaisa; ob ge ommi, ǃKhūb diba ǃâu-i xa ge ǀoa.
2CH.6.2	tsî tita ge satsa omma ǁanǃkhaise ge ǂnubiba, ǁaposa ǃkhaiba sa ǀamo hâǃkhaise.
2CH.6.3	ǁNās khaoǃgâb ge gao-aoba ais âba unu tsî Israeli di ǀhaohâb hoaba ge ǀkhae; tsî Israeli di ǀhaohâb hoab ge ge mâ i.
2CH.6.4	Tsîb ge ge mî: Ab karehe ǃKhūb, Israeli di Elob, ams âb ǀkha ti îb Davib ǁga ǃhoa tsî ǃommi âb ǀkha ǁîsa ge dīǀoaǀoaba, mî raǃâ:
2CH.6.5	Ti ǁaes Israelsa ta ge Egipteǃhūba xu ǂgaeǂguiǂui tsēsa xu ta ge Israels di ǃhaodi hoade xu ǃāsa ǁhûiǂuibasen tama hâ, omma ta nî ǂnubise, ti ǀons nî ǁnāpa hâga; tsî ta ge khoeb xareba ǃkhōǂuibasen tama hâ, ti ǁaes Israels ǂamab nî aiǃgû-ao kaise.
2CH.6.6	Tsî ta ge Jerusalemsa ge ǁhûiǂuibasen ti ǀons nî ǁnāpa hâga, tsî ta ge Daviba ǃkhōǂuibasen hâ, ti ǁaes Israels ǂamab nî aiǃgû-ao kaise.
2CH.6.8	Xawe ǃKhūb ge ti îb Davib ǁga ge mî: Sa ǂgaob ǃnâts ge ǂâibasen hâ i, ti ǀonsats nî omma ǂnubiba ǃkhais ǀkhats ge ǃgâise ge dī, sa ǂgaob ǃnâ i ge hâ is ǀkha.
2CH.6.9	Xawe sats ge ǁnā omma ǂnubi tide, tsî sa ôab, sats nî ǁorabaheb, ge ti ǀonsa omma nî ǂnubiba.
2CH.6.10	Nētib ge ǃKhūba mîs âba ge ǀgaiǀgai, ǃhoab gesa; tita ge ti îb Davib di amǃnâs ai ge khâi, tsî ta ge Israeli di trons ai ǂnôa, ǃKhūb ge mîs ǁkhās xase; tsî ta ge ǃKhūb Israeli Elob di ǀonsa omma ge ǂnubiba.
2CH.6.11	Tsî ta ge ǂgaesa ǁnāpa ge mâi, ǃgaeǀhaos ǃKhūb dis, Israeli ǀkhab ge dīs ǁîs ǃnâ hâsa. 
2CH.6.12	Tsîb ge ǃKhūb di altars aiǃâ ge mâ i Israeli di ǀhaohâb hoab ǃoa-ai, tsîb ge ǃomkha âba ge khoraǂui.
2CH.6.13	Salomob ge ǂaiǂnû-aixū-e dībasen xui-ao, tsîb ǁî-e ai-ommi di ǁaegub ǃnâ ge mâi, koro ǂhâgu kōse a gaxub tsî koro ǂhâgu kōse a ǂhabasib tsî ǃnona ǂhâgu kōse a ǀgapiba; tsîb ge ǁî-i ai ge mâ i, tsîb ge ge ǃhonǁgoa Israeli di ǀhaohâb hoab aiǃâ tsîb ge ǃomkha âba ǀhommiǀî ǀhōǂui,
2CH.6.14	tsî ge mî: ǃKhūtse, Israeli di Elotse, sats khami ī Elo-i ge a ǀkhai, ǀhommi ǃnâs karao tsî ǃhūbaib ais karao, sats, ǃgaeǀhaos tsî ǀkhomxaǂgaosib tsîra sa ǃgāda, ais âts aiǃâ ǂgaob hoab ǀkha ra tanisen da ǃkhōǀgaipeba hâtse.
2CH.6.15	Sa ǃgāb, ti îb Daviba ǁîbats ge ǃhoa-ūna ǃkhōǀgaipeba hâtsa; ams âts ǀkhats ge ge ǃhoa tsî ǃommi âts ǀkhats ge ge dīǀoaǀoa, nētsē i ī xase.
2CH.6.17	Tsî nēsi, ǃKhūb Israeli di Elotse, as ǁnâi sa mîsa ama kai re sa ǃgāb, ti îb Davib ǃoats ge ǃhoasa.
2CH.6.19	ǃGaoǃgâ ǁnâi re ǀgores sa ǃgāta dis ai, tsî ǁî ta di ǀkhomas ǃoa, ǃKhū, ti Elotse, îts ǁnâu ǂgais tsî ǀgores sa ǃgā ta ais âts aiǃâ ra ǀgoresa.
2CH.6.21	ǁNâu ǁnâi re ǀkhomas sa ǃgāta dis tsî sa ǁaes Israels tsîda, nē ǃkhais ǃnâ nî ǀgoreda disa; ǁnâu sa ǁanǃkhaiba xu, ǀhomma xu, ā ǁnâu îts ǀûba re.
2CH.6.23	ǁnâu ǁnâi re satsa ǀhomma xu, îts dī tsî sa ǃgā da ǂhanuǂhanuba, ǂhanuoǃnâ-e ra ǀgoraǃgâǃâ, daob â-e ǁî-i danas ai ra hā kaiǃâ tsî ǂhanu-ai-e ra ǂhanu-ai kaiǃâ, ǁî-e ǂhanu-aisib â-i ǃoa ra mādawase.
2CH.6.25	ǁnâu ǁnâi re satsa ǀhomma xu îts ǁoren sa ǁaes Israels dina ǀûba, îts ǁîna ǁkhawa ūhā ǁnā ǃhūb ǁîn tsî ǁîn di îgats ge māb ǃnâ.
2CH.6.27	ǁnâu ǁnâi re satsa ǀhommi ǃnâ îts ǀûba ǁoren sa ǃgāda din tsî sa ǁaes Israels dina, ǁînats ga ǁnā ǃgâi daob, ǁîb ǃnân nî ǃgûba a ǁkhāǁkhās khaoǃgâ; îts ǀapiba mā re sa ǃhūb, sa ǁaesats ge ǀumise māb ǃnâ.
2CH.6.28	ǃÂtsūǀkhāb ga ǃhūb ǃnâ hâo, ǂhīǁōb ga hâo, ǃhoro ǁōb kas, ǀaub kas, ǂhoms kas, ǃnoms kas hoas ga hâo, khākhoen ân ga ǁîna ǁîn ǃhūb di ǃādi ǃnâ xāǂgāo, ǀnî ǁō-ai-i kas, ǀnî ǀaesen-i kas hoas ga hâo,
2CH.6.29	mâ ǀgores hoas, mâ ǀkhomas hoas, mâ khoe-i hoa-i xas kas, sa ǁaes Israels hoas xas ga dīhe ǂanǃān kao, mâ-i hoa-e ǁî-i di ǁnora-ai-e tsî ǁî-i di tsû-ai-e, tsî i ga ǁî-i di ǃomma nē ommi ǃnâ khoraǂuio,
2CH.6.31	în ǃaoǃgâ tsi, în ǃgû sa daogu ǃnâ ǁnā ǃhūb sida di îgats ge māb ǃnân nî ûi tsēdi hoadi kōse.
2CH.6.32	Tsî ǁkhāti ǃhaokhoe-i xasa, sa ǁaes Israels di tamab tsî ǃnū ǃhūba xu sa kai ǀons ǃaroma tsî sa ǀgaisa ǃommi ǃaroma tsî sa ǀhōǂuihesa ǁôab ǃaroma nî hā-e, ǁîn ga hā tsîn ga nē ommi ǃnâ ǀgoreo,
2CH.6.33	ǁnâu ǁnâi re satsa ǀhommi, sa ǁaposa ǁanǃkhaiba xu îts dī ǁnā ǃhaokhoe-i nî satsa ǂgaiǀîn hoan ǃoa, î di ǁaedi ǃhūbaib didi hoade ǂan sa ǀonsa, în satsa ǃaoǃgâ, sa ǁaes Israels ra dī khami, în ǂan, sa ǀons ra nē ommi, hîa ta ge ǂnubib ǂama ǂgaihe ǃkhaisa.
2CH.6.35	ǁnâu ǁnâi re ǀhomma xu ǁîn di ǀgores tsî ǁîn di ǀkhomasa, îts ǁîna ǂhanuǂhanuba re.
2CH.6.36	Sa ǃoagun ga ǁoreo, (khoe-i, hîa ǁore tama-i kom a ǀkhaio), tsî sats ga ǁîn ǂama ǁaixa tsî ǁîna māǁnâo khākhoeb di ais aiǃâ, on ge ǁnān, ǁîna ga ǃkhōna, ǁîna ǃkhōsan ase nî ūǃgû ǃhūb, hîa ǃnūb kas, ǀgūb kas hoas ǁga;
2CH.6.38	tsîn ga ǁîn di ǂgaob hoab ǀkha, tsî ǁîn di ǀoms hoas ǀkha sa ǃoa ǃhobaseno ǃkhōsis ân di ǃhūb, ǁîb ǃoan ge ǃkhōsase ūǃgûheb ǃnâ, tsîn ga ǁîn di ǃhūb di daobǀî ǀgoreo, ǁîn di îgats ge mābǀî, tsî nē ǃās sats ge ǁhûiǂuibasensǀî, tsî nē ommi, sa ǀonsa ta ge ǂnubibabǀî;
2CH.6.39	ǁnâu ǁnâi re satsa ǀhommi, sa ǁaposa ǁanǃkhaiba xu ǁîn di ǀgores tsî ǁîn di ǀkhomabasendi tsîna, îts ǁîna ǂhanudība re sîsenǂui îts sa ǁaesa sa ǃoagus ge ǁore ǁorena ǀûba.
2CH.6.40	Tsî nēsi, ti Elotse, a ra sa mûra khowasa tsî sa ǂgaera ǃgaoǃgâ rase ī nē ǃkhais di ǀgoresǀî.
2CH.7.2	Tsî pristergu ge ǃKhūb di ommi ǃnâ ǂgâ ǁoa ge i, ǂkhaisib ǃKhūb dib ge ǃKhūb di omma ǀoaǀoa xui-ao.
2CH.7.5	Tsî gao-aob Salomob ge ǂāǁguibade ge ǁguiba, ǀgamdisiǀgamǀaǀoadisi goman tsî ǀguikaidisi tsî ǀgamdisiǀoadisi gūna. Nētin ge gao-aob tsî ǁaes hoas tsîna Elob di omma ge khai.
2CH.7.6	Tsî pristergu on ge ǃûis âgu ǃnâ ge mâ i tsî Leviǁîga ǀkhōxūn ǃKhūb din ǀkha, gao-aob Davib ge dīna, ǃKhūb nî koa-ūhese, ǀkhomxaǂgaosib âb ǀamosib kōse hâsa, Davib ge ǁîgu di ǃoabas ǀkha ǃkhōǀkhā bi ǃnubai, tsî pristergu ge ǁîn ǃoa-ai ge xâi, tsî Israeli hoab ge ge mâ i.
2CH.7.7	Tsî Salomob ge ai-ommi di ǁaegub, ǃKhūb di ommi aiǃâ hâba ge khai, ǁnāpab ge khauǁguibadi tsî ganganǁguibadi di kaub ǀkha ǁāǁā xui-ao: ǂAi-altars, Salomob ge kurus, ge khauǁguibas tsî ǂûǁguibas tsî kaub tsîna ǃkhōǂgā ǁoa ge i xui-ao.
2CH.7.8	Salomob ge ǁnā ǁaeb ǁkhāb ai ǁkhāti kaitsēsa hû tsēdi kōse ge tsēdī tsî Israeli hoaba ǁîb ǀkha, ama kai ǀhaohâ-e, Hamats di ǂgâǃkhaisa xu Egipteb di ǃāb kōse.
2CH.7.10	Xawe ǀgamdisiǃnonaǀaǁî tsēs hûǁî ǁkhâb dis aib ge ǁaesa ǁîn di omdi ǃoa ge ǁaru kai, ǃgâiaǂgao tsî ǃgâiǂâixase ǁnā ǃgâib, ǃKhūb Davib tsî Salomob tsî Israeli di ǁaes hoas tawa ge dīb hoab ǂama.
2CH.7.13	ǀHomma ta ga tita ǂganamo, ǀapi-i xare-i hâ tidega, ǂhomna ta ga tita mîmāo, ǃhūban nî hapu, ti, ǂhīǁōba ta ga tita ǁaes ǃnâ sîǂgāo,
2CH.7.14	tsî ti ǁaes, ti ǀons ge ǁîs ǂama ǂgaihes, ga ǃgamǃgamsen tsî ǀgore tsî ti aisa ôa tsî ǁîs di ǂkhaba daoga xu ǃhobaseno, o ta ge tita ǀhomma xu ǁnâu tsî nî ǁîna ǀûba tsî nî ǃhūb âna ǂgauǂgau.
2CH.7.16	Tita ge nēsi nē omma ǁhûiǂuibasen tsî go khai, ti ǀons nî ǁnāpa hâga ǀamosib kōse. Tsî ti mûra tsî ti ǂgaob tsîn ge ǁnāpa nîra hâ mâ tsēs hoasa.
2CH.7.17	Tsî sats ga ti ais aiǃâ taniseno, sa îb Davib ge tanisen khami, hoaragasets ga tita ge mîmā tsin hoan ǃoa dī, tsî ti ǂnûiǂgādi tsî ti ǂhanugats ga ǃkhōǀgaipeo,
2CH.7.19	Xawe tita xu du ga ǁnāǁgôao, tsî du ga ti mîmādi tsî ti ǂnûiǂgādi, sado ta ge mâi-aiǃâde ǃkhōǀgaipe tama i tsî ǃgû tsî du ga ǀkhara eloga ǃoaba tsî ǁîgu aiǃâ ǃhonǁgoao,
2CH.7.22	On ge nîra mî: ǃKhūb ǁîn îgu di Elob, Egipteǃhūba xu ǁîna ge ǂgaeǂguiǂuiban ge ǁnāxū tsî ge ǀkhara eloga saoǃgon tsîn ge ǁîgu aiǃâ ǃhonǁgoa tsî ǁîga ge ǃoaba amaga, ǁnā-amagab ge ǁîba nē ǂkhaban hoana ǁîn ǂama ge hā kai.
2CH.8.1	Tsî i ge ǁnā ǀgamdisi kurigu di ǀunis ai ge i, ǁîgu ǃnâb Salomoba ǃKhūb di ommi tsî ǁîb di ommi tsîkha ge ǂnubib ǃnâ,
2CH.8.2	Salomob ge ǁnā ǃādi, Hirammi ge ǁîba māde ǂnubi tsî Israeli ôana ǁnāpa ǁan kai ǃkhaisa.
2CH.8.3	ǁNās khaoǃgâb ge Salomoba Hamat-Sobas ǃoa ge doeǂoa tsî ǁîsa ge dā.
2CH.8.4	Tsîb ge ǁkhāti Tadmorsa ge ǂnubi ǃgaroǃhūb ǃnâ tsî ǁuib ǃādi hoadeb ge Hamats tawa ge ǂnubi.
2CH.8.5	Tsîb ge ǁkhāti ǀgapise hâ Bet-Horons tsî ǃnaga hâ Bet-Horons tsîra ge ǂnubi, ǁaposa ǃāra, ǂnubiǂgoagu tsî ǁāgu tsî ǁkhaeǀurigu tsîna ūhâ ra,
2CH.8.6	tsî Baalats tsî ǁuib di ǃādi, Salomob ge ūhâ idi hoade tsî kuniǃādi hoade tsî ǃgapi-aogu di ǃāde tsî Salomob ǂnubi ǂgao hâ ide Jerusalems ǃnâ tsî Libanonni tsî ǃhūb ǁîb di gaosis dib hoab ǃnâ.
2CH.8.7	ǁNā ǁaes, Hetiǁîn, Amorǁîn, Perisiǁîn, Hiviǁîn tsî Jebusǁîn, hîa Israeli di tama ge hâ in xa ge ǃgaun xasa,
2CH.8.9	Xawe Israeli ôan, Salomob ge sîsenni âb ǃnâ khobo dī tama hâ in, toro-ao tsî danakhoen âb di ǂamsa tsî kunidi âb tsî ǃgapi-aogu âb di ǂamsan ge i xui-ao,
2CH.8.10	ǁîn ge Salomob xa mâihe hân di ǂamsa ge i, ǀgamkaidisi tsî korodisin ǁaesa ra gaoǂamna.
2CH.8.11	Tsî Salomob ge Faraob ôasa ge ǂoaxa kai Davib di ǃāsa xu ǁnā oms, ǁîsab ge ǂnubibas ǃoa: Ti taras ge Davib, Israeli gao-aob, di ǃās ǃnâ ǁan tide, ǃkhaidi, ǃKhūb di ǂgaes ge ǁîdi tawa hādi a ǃanu xui-ao, tib ge mî amaga.
2CH.8.15	Tsîn ge gao-aob di mîmāsa xu ǂgō tama ge i pristergu tsî Leviǁîgu di ǃkhaidi hoadi xa tsî ǁuigu xa.
2CH.8.16	Nētib ge sîsenni Salomob dib hoaba ge ǁāǁāhe ǃgaoǃgaos ǃKhūb ommi dis di tsēs ǁga tsî dītoas ǁîb dis ǁga, ǃKhūb di ommi nî dītoahega.
2CH.8.17	ǃNubaib ge Salomoba Esion-Gebers ǃoa ge ǃgû tsî Elats ǃoa, hurib amǃgâ ǁgoesa, Edommi di ǃhūb ǃnâ.
2CH.8.18	Tsî Hirammi ge ǁîba ǃgāgu âb di ǃommi ǀkha doe-omga ge sîba tsî ǃgāgu, huriba a ǂan khoega. Tsî gu ge Salomob di ǃgāgu ǀkha Ofiri ǃoa ge ǃgû, tsî gu ge ǁnāpa xu hakakaidisi tsî korodisi talende ǃhuniǀurib xa ge sī-ū tsî ǁîde gao-aob Salomob tawa ge ūhā.
2CH.9.1	Tsî gao-aos Skebas dis ge Salomob di gomma ǁnâuo, os ge ge hā, Salomobas nî ǀhaedi ǀkha ǃâitsâse Jerusalems tawa, ama ǃgom ǂnubi-i ǀkha tsî ǃnain, ǃgâihamxūn tsî kaise kai ǃhuniǀurib tsî ǃgomǀgausa ǀuidi tsîna tani hân ǀkha, tsîs ge Salomob tawa hā, tsî ǁîb ǀkha ǂgaob âs ǃnâ hân hoan xa ge ǃhoa.
2CH.9.2	Tsî Salomob ge ǁîsa ǁîs di mîdi hoade ge mîǃāba; tsî ǀgui xū-i xare-i ge Salomoba ǂganǃgâsaba tama ge hâ i, ǁîsab ge mîǃāba tama hâ i-e.
2CH.9.3	Tsî gao-aos Skebas dis ge Salomob di gā-aisiba mûo tsî ommi hîab ge ǂnubiba,
2CH.9.4	tsî tāb âb di ǂûb tsî ǃgāgu âb di ǂnûb tsî ǃoaba-aon di mâb tsî ǁîn di saran tsî ǁîb di ǁhamaogu tsî ǁîgu di saran tsî ǁîb di ǃgûdaob, ǁîba ūb gere ǃKhūb di ommi ǃoa ǃapab tsîna, os ge ge gagaoǃnâ.
2CH.9.5	Os ge gao-aob ǃoa ge mî: Ama i ge ǁnā mî-e ge i, ti ǃhūb ǃnâ ta ge sa dīxūn tsî sa gā-aisib tsîn xa ǁnâu-e.
2CH.9.6	Tsî ta ge ǁnā mîde ǂgom tama ge hâ i, hā tsî ta go ti mûra ǀkha mûs kōse. Tsî mû, ǃkhareb sa gā-aisib di kaisib diba ta ge mîbahe tama go hâ i; sats ge ǁnā gommi hîa ta ge ǁnâuba ǃnā hâ.
2CH.9.8	Ab koahe re ǃKhūb, sa Elob, sa ǃnâ ge ǃgâiǂâisa ūhâ iba, trons âb aib ge gao-aose ǂnûi tsise, ǃKhūb sa Elob ǃaroma. Sa Elob ge Israela a ǀnam tsî ǀamosib kōse nî ǁîba mâikhâi, tsîb ge satsa gao-aose ǁîn ǂama ge mâi ǂhanub tsî ǂhanu-aisibats nî dīse.
2CH.9.9	Tsîs ge gao-aoba ǀguikaidisi tsî ǀgamdisi talende ǃhuniǀurib xa ge mā tsî kaise ǂgui ǃgâihamxūn tsî ǃgomǀgausa ǀuidi tsîn xa. Tsî gao-aos Skebas dis ge gao-aob Salomoba mā ǃgâihamxūn khami īn ge ge ǀkhai i.
2CH.9.10	ǁNās tawa gu ge Hirammi ǃgāgu tsî Salomob ǃgāgu tsîgu ǃhuniǀuriba Ofira xu ge ūhāga ǁkhāti ǃnaruhain tsî ǃgomǀgausa ǀuide gere ūhā.
2CH.9.11	Tsî gao-aob ge ǁnā ǃnaruhain ǀkha ǀgapiǃapadaokha ge dī, ǃKhūb di ommi tsî gao-aob di ommi ǃoa gaukha, tsî harpdi tsî ǀganaǀkhōxūn tsînab ge ǁnae-aoga ge dība. ǁNāti ī xūn ge ǀnai Judab ǃhūb ǃnâ mûhe tama ge hâ i.
2CH.9.12	Tsî gao-aob Salomob ge gao-aos Skebas disa ǂgaos ran hoana ge mā, ǁîs ra ǂgan xūn hoana, ǁîs ge gao-aoba a ūhāban xa ǃnā hân kōse. Nētis ge ǁîsa ǃhūb âs ǃoa ge ǁaru ǁîs di ǃgāgu ǀkha.
2CH.9.13	Tsî ǃgommi ǁnā ǃhuniǀurib, Salomob ge ǀgui kurib ǃnâ gere ūhābaheb dib ge ǃnanikaidisiǃnanidisiǃnaniǀa talendi kō ge i,
2CH.9.14	ǁNān, ǁama-aon tsî ǁamaǃkhuni-aon xa gere ūǂgâxahen ose. Tsî Arabiab di gao-aogu hoagu tsî ǁnā ǃhūb di gaosagu ge ǁkhāti ǃhuniǀurib tsî ǀhaiǀurib tsîkha Salomoba ge ūhāba.
2CH.9.15	ǁKhātib ge gao-aob Salomoba ǀgamkaidisi khōsikhōga ge dī, ǂnauhe hâ ǃhuniǀurib ǀkha, ǃnanikaidisi sekeldeb ge ǃhuniǀurib xa mâ khōsikhōb hoaba ge ǀnē kaiba.
2CH.9.16	ǁNās ǁkhās xase ǃnonakaidisi khōsikhōga ǂnauhe hâ ǃhuniǀurib xa ǃnonakaidisi sekeldeb ge ǃhuniǀurib xa mâ khōsikhōb hoaba ge ǀnē kaiba; tsî gao-aob ge ǁîga haiǀgoms Libanonni dis di ommi ǃnâ ge ǁgui.
2CH.9.17	Tsî gao-aob ge ǁkhāti kai ǂkhoaǁgû tronsa ge dī, tsîb ge ǁîsa ǃūmû ǃhuniǀurib ǀkha ge ǃkhûǀkhā.
2CH.9.18	Tsî trons ge ǃnani ǃapa-ūdade ge ūhâ i tsî ǂaiǂnûidas ǃhuniǀurixas, trons tawa ǁapo hâsa, tsî ǃgâsenhaikha ǃnamkha hoakha ai ǂnûǃkhais kōse; tsî ǀgam xamkha ge ǃgâsenhaikha ǃgao ge mâ i.
2CH.9.19	Tsî disiǀgamǀa xamgu ge ǁnāpa, ǃnani ǃapa-ūdadi ai hoa ǃnamkha ai ge mâ i. ǁNāti ī xū-i ge ǀnî gaosi-i xare-i ǃnâ dīhe tama ge hâ i.
2CH.9.20	Tsî āǃnâxapan gao-aob Salomob din hoan ge ǃhuniǀuri ge i, tsî xapan haiǀgoms Libanonni dis di ommi din ge ǃgomǀgausa ǃhuniǀuri ge i; ǀhaiǀuri-i ge Salomob di tsēdi ǃnâ xūse ǃgôahe tama hâ i xui-ao.
2CH.9.21	Gao-aob di doe-omgu ge Hirammi di ǃgāgu ǀkha Tarsis ǃoa ǃgâu xui-ao. ǀGui ǃnās ǀguisa gu ge doe-omga ǃnona kurigu ǃnâ gere ǂgâxa, tsî ǃhuniǀurib tsî ǀhaiǀurib tsî ǂkhoaǁgûgu tsî ǁoregēgu tsî ǃhuigu tsîna gere ūhā.
2CH.9.22	Nētib ge gao-aob Salomoba ǃhūbaib di gao-aogu hoagu ǃgâ-ai ge kai, ǃkhūsib ǃnâ tsî gā-aisib ǃnâ.
2CH.9.23	Tsî gao-aogu ǃhūbaib digu hoagu ge Salomob di aisa ge ôa, ǁîb di gā-aisib, Elob ge ǂgaob âb ǃnâ māba gu nî ǁnâuga.
2CH.9.24	Tsîn ge mâ-i hoa-i âna ǁî-i di ǀkhaexū-e gere ūhā: ǀHaiǀurixapan, ǃhuniǀurixapan, saran, ǁâtanin, ǃgâihamxūn, hān tsî hā-eseln tsîna, mâ xū-i hoa-e kuriba xu kurib ǃoa.
2CH.9.26	Tsîb ge gao-aogu hoaga ge gaoǂam ǃāba xu Filisteǁîn di ǃhūb kōse tsî Egipteb di ǀkharib kōse.
2CH.9.27	ǁKhātib ge gao-aoba ǀhaiǀuriba Jerusalems ǃnâ ǀui-i ase ge dī tsî sederhaideb ge ǀgowehaidi, ǃgoaǃnāb ǃnâ ǀoasase hâdi ase ge dī.
2CH.9.29	Tsî nau xūn Salomob di ǃnaeǃkhaidi din, ǂguron tsî ǀunin, ǁîn ge xoahe hâ Natanni, kēbo-aob di ǂkhanidi ǃnâ tsî kēbosis Ahiab, Silonǁîb dis ǃnâ tsî aidi Idob, mû-aob didi ǃnâ Jerobeammi, Nebati ôab xasa.
2CH.9.31	Tsî Salomob ge ge ǁō, tsîb ge ǁîb îb Davib di ǃās ǃnâ ge ǁkhōhe, tsî ǁîb ôab Rehabeammi ge ǁîb ǃās ǃnâ ge gao-ao kai.
2CH.10.3	On ge sî tsî ge ǂgai kai bi; tsîn ge Jerobeammi tsî Israeli di ǀhaohâb hoaba hā tsî Rehabeammi ǃoa ge mî:
2CH.10.4	Sa îb ge ǃnaoba ge ǃgomǃgomba da; xawe satsa ǁnâi sa îb di ǃgom ǃoabas tsî ǁîb di ǃgom ǃnaob, sidab ge ǁgui-aiba supusupuba da, o da ge nî ǃoaba tsi.
2CH.10.5	Ob ge ǁîba ǁîn ǃoa ge mî: ǃNona tsēdi khaoǃgâ ǁkhawa hā tita ǁga. Os ge ǁaesa ge ǃgû.
2CH.10.6	Tsî gao-aob Rehabeammi ge ǁnā kaigu, ǁîb îb Salomob di ais aiǃâ ganupeb a ûitsamab hîa ge mâgu ǀkha ǀapeǀhao-e dī tsî ge mî: Mati go sago ra ǀapemā ǁaes nî ǃereamhesa?
2CH.10.7	O gu ge ǁîb ǃoa ge mî: Nē ǁaesats ga ǀkhom tsî khoexaǃnâbao tsî ǃgâi mîde ǁîna ǃhoa-ūo, on ge hoaǁae sa ǃgāse nî ī.
2CH.10.8	Xaweb ge ǁîba kaigu di ǀapes, ǁîgu ge ǀapemā bisa ǁnāxū tsî ǂkhamkhoegu, ǁîb ǀkha ge kaigu, ais âb aiǃâ mâgu ǀkha ǀapeǀhao-e ge dī.
2CH.10.9	Tsîb ge ǁîgu ǃoa ge mî: Tare-e go sago ra ǀapemā, nē ǁaes, tita ǃoa ge ǃhoasa ge nî ǃereamse: ǁNā ǃnaob, sa îb ge sida ǁgui-aiba supusupuba da, ti ge mîsa?
2CH.10.10	O gu ge ǂkham khoegu ǁîb ǀkha ge kaiga ǁîb ǃoa ge mî: Nētits ge ǁnā ǁaes, sa ǁga ge ǃhoa tsî: Sa îb ge sida di ǃnaoba ge ǃgomǃgomba da, îts ǁnâi satsa ǁîba supusupuba da, ti a mîs ǃoa nî mî: Ti ǂkharigeǂeneb ge ti îb di kamanab ǃgâ-ai nîra ǁau.
2CH.10.11	Tsî nēsi ti îb ga ǃgom ǃnao-e sado ǃnao-ai hâo io, o ta ge tita ganupe sadu di ǃnaoba ǃnāsase nî dīǀaro; ti îb ga sado ǃnabagu ǀkha ǂnau hâo, o ta ge tita ǀhūn ǀkha sado nîra ǂnau.
2CH.10.12	Nētin ge Jerobeammi tsî ǁaes hoasa ǃnonaǁî tsēs ai Rehabeammi tawa ge hā, gao-aob ge ǃhoa tsî: ǃNonaǁî tsēs ai ǁkhawa hā tita ǁga, ti mî khami.
2CH.10.13	Ob ge gao-aoba karosase ǁîna ge ǃeream, gao-aob Rehabeammi ge kaigu di ǀapemāsa ǁnāxū xui-ao.
2CH.10.14	Tsîb ge ǁîn ǀkha ǂkhamkhoegu di ǀapemās ǃoa ǃhoa tsî ge mî: Ti îb ge sadu di ǃnaoba ge ǃgomǃgom, xawe ta ge tita ǁnās ǃgâ-ai nî dīǀaro. Ti îb ge sado ǃnabagu ǀkha gere ǀham, xawe ta ge tita ǀhūn ǀkha nîra ǂnau du.
2CH.10.16	Tsî Israeli hoab ge mûo, gao-aob ǁîna ǁnâu ǂgao tama hâ ǃkhaisa, os ge ǁaesa gao-aoba ǃeream tsî ge mî: Mâ amǃnâ-e da ūhâ Davib tawa? Hî-î, ǀumi-i xare-e da ge Isaib ôab tawa ūhâ tama hâ, xuige mâ-i hoa-i ǁî-i di tentoms ǃoa, Israeltse! Îts ǁnâi mûbasen sa omma, Davitse! Nētib ge Israeli hoaba ǁîb tentomdi ǃoa ge ǁaru.
2CH.10.17	Xawe ǁnā Israeli ôan, Judab di ǃādi ǃnâ ǁan hân ǂamab ge Rehabeamma ǁkhāti ge gao.
2CH.10.18	ǃNubaib ge gao-aob Rehabeamma Hadorammi, ǁgarisîsenni ǂama hâba ge sî, on ge Israeli ôana ǁîba ge ǀuiǁhom, ǁōb ges kōse. Xawe gao-aob Rehabeammi ge ǃhae tsî kunis ai ge ǃapa, Jerusalems ǃoab nî ǃhūse.
2CH.10.19	Nētin ge Israelǁîna Davib omma xu ge ǁnāǁgôa nētsēs kōse.
2CH.11.1	Tsî Rehabeammi ge Jerusalems tawa sīo, ob ge Judab tsî Benjaminni tsîkha diga ge ǀhaoǀhao, ǀguikaidisiǁkhaisadisiǀoadisi ǃkhōǂuihesagu, toroba a ǁkhābaga, Israela ǃkhamū tsîb nî gaosisa ǁkhawa Rehabeammi tawa ūhāga.
2CH.11.2	Os ge ǃKhūb di mîsa Semajab, Elob aoba ge hāba, mî rase:
2CH.11.3	Mîba Rehabeammi, Salomob ôab, Judab gao-aoba tsî Israeli, Judab tsî Benjaminni tsîkha dib hoaba, mî raǃâ:
2CH.11.4	Nētib ra ǃKhūba mî: Sadu ge ǃgûǂoa tsî sadu ǃgâsaga ǃkhamū tide. Ab mâb hoaba ǁkhawa ǁîb di oms ǃoa ǁaru, nē ǃkhais ge tita xu go ī xuige. On ge ǃKhūb di mîde ǁnâu tsî Jerobeamma ǃgûǃoas ǀkha ge ǀû.
2CH.11.5	Tsî Rehabeammi ge Jerusalems tawa ge ǁan, tsîb ge ǃāde ǁaposa ǃkhaise gere ǂnubi Judab ǃnâ.
2CH.11.6	Tsîb ge Betlehemsa gere ǂnubi tsî Etams, Tekoas,
2CH.11.7	Bet-Surs, Soxos, Adulams,
2CH.11.8	Gats, Maresas, Sifs,
2CH.11.9	Adoraims, Laxis, Asekas,
2CH.11.10	Soras, Ajalons tsî Hebrons tsîdi, Judab tsî Benjaminni tsîkha ǃnâ ge ǁapoǁaposa i ǃāde.
2CH.11.11	Tsîb ge nē ǁaposa ǃkhaide ge ǀgaiǀgai, tsîb ge ǂamsaga ǁîdi ǃnâ ge ǁgui tsî ǁhōga ǂûn xa tsî olib xa tsî ǂauxûib xa.
2CH.11.12	Tsî mâ ǃās hoas ǃnâ ǃgupu khōsikhōgu tsî ǁhâigôagu tsîna tsî ǁîde kaise ge ǀgaiǀgai. Nēti kha ge Judab tsî Benjaminni tsîkha ǁîb di ge i.
2CH.11.13	ǁNās tawa gu ge pristergu tsî Leviǁîgu, Israeli hoab ǃnâ hâga ǁîb tawa ge hā mâisen ǁîgu di ǀkharigu hoaga xu.
2CH.11.16	Tsî ǁîgu khaoǃgân ge ǁkhāti Israeli di ǃhaodi hoade xu Jerusalems tawa ge hā, ǁîn di ǂgaoba ge māna, ǃKhūb Israeli di Eloban nî ôase, ǃKhūb, ǁîn îgu di Eloban nî ǁguibade ǁguibase.
2CH.11.17	Nētin ge Judab di gaosisa ge ǀgaiǀgai tsî Rehabeammi, Salomob ôaba ge ǁapoǁapo ǃnona kurigu kōse, ǃnona kurigan ge daob Davib tsî Salomob tsîkha dib ǃnâ a ǃgû xui-ao.
2CH.11.19	ǁÎs ge ǁîba ǀgôaga ge ǁoraba: Jeub, Semarjab tsî Sahammi tsîga.
2CH.11.20	Tsî ǁîs khaoǃgâb ge Maaxas, Absalommi ôasa ge ū, ǁîs ge ǁîba Abiab, Ataib, Sisab tsî Selomiti tsîga ge ǁoraba.
2CH.11.21	Tsî Rehabeammi ge Maaxas, Absalommi ôasa ǁîb taradi tsî ǁîb ǀgamitaradi hoadi ǃgâ-ai ge ǀnam i. Disiǁkhaisaǀa taradeb ge ge ū, tsî ǃnanidisi ǀgamitarade, tsîb ge ǀgamdisiǁkhaisaǀa ǀgôagu tsî ǃnanidisi ǀgôadi tsîna ge hō.
2CH.11.22	Tsî Rehabeammi ge Abiab, Maaxas di ôaba danase ge mâi, ǃgâsan âb ǃnâb nî ǂamsase īga, ǁîbab ge gao-aodī ǂgao hâ i xui-ao.
2CH.12.2	ǁNā-amaga i ge koroǁî kurib gao-aob Rehabeammi dib ǃnâ ge ī, Sisaki, Egipteb di gao-aob ge Jerusalems ǃoa ǂgaeǂoa ǃkhaisa, ǁîn ge ǃKhūb ǃoagu ǁore amaga.
2CH.12.3	ǀGuiǀoadisi tsî ǀgamkaidisi kunidi ǀkha tsî ǃnanidisiǀoadisi ǃgapi-aogu ǀkha, tsî ǁaes ǁîb ǀkha ge Egipteba xu hās, ge ǀgauo ge i, Libiaǁîn, Sukiǁîn tsî Etiopiaǁîn tsîna,
2CH.12.5	ǃNubaib ge Semajab, kēbo-aoba Rehabeammi tsî Judab di ǂamsagu Jerusalems tawa ǀhû hâgu ǃoa ge hā Sisaki di ǃkhais xa, tsîb ge ǁîgu ǃoa ge mî: Nētib ra ǃKhūba mî: Sadu ge tita ge ǁnāxū xui-ao ta ge tita ona sado nî māǁnā Sisaki di ǃomǁae.
2CH.12.6	ǃNubai gu ge Israeli di kaigu tsî gao-aob tsîga ǃgamǃgamsen tsî: ǃKhūb ge a ǂhanu-ai, ti ge mî.
2CH.12.7	Tsî ǃKhūb ge ǁîgu ra ǃgamǃgamsen ǃkhaisa mûo, os ge ǃKhūb di mîsa Semajaba ge hāba, mî rase: ǁÎgu ge go ǃgamǃgamsen amaga ta ge tita ǁîna hîǀhuru tide, tsî ta ge ǁîna ǀase ûi kaisa nîra mā, ti ǁgôasib Jerusalems ǂama Sisaki di omma xu ǁhōǂuihe tidese.
2CH.12.8	Xawen ge ǁîba ǃgāse nî ība, în ǂanǃā ti ǃoabas tsî gaosidi ǃhūgu didi di ǃoabasa.
2CH.12.9	Nētib ge Sisaki, Egipteb gao-aoba Jerusalems ǃoa ge ǃgû, tsîb ge ǁuigu ǃKhūb di ommi digu tsî ǁuigu gao-aob ommi diga ge ūbē. ǁKhātib ge ǁnā ǃhuniǀurikhōsikhōgu, Salomob ge kurugu hoaga ge ūbē.
2CH.12.10	Tsî gao-aob Rehabeammi ge ǁîgu di amǃnâs ai ǂaikhōsikhōga ge kuru; tsîb ge ǁîga ǂamsagu ǃkhoe-aogu, gao-aob ommi di ǁāba ra ǃûigu di ǃomǁae ge mā.
2CH.12.11	Tsî i ge ge ī, gao-aob ge ǃKhūb di ommi ǃnâ ǂgâ ǃnubai gu ge ǃkhoe-aoga hā tsî ǁîga tani tsî ǁîga ǁkhawa ǃkhoe-aogu di ǃûi-ommi ǃnâ ūsī ǃkhaisa.
2CH.12.12	Tsî ǁîb ge ǃgamǃgamseno, ob ge ǃKhūb di ǁaiba ǁîba xu ge ǁkhaesen, hoaragaseb ǁîba hîkākā tidega. ǁKhātin ge gorose ǃgâi xūrona Judab ǃnâ ge hâ i.
2CH.12.14	Tsîb ge ǁîba ǂkhabana gere dī, ǂgaob âbab ge ǃKhūbab nî ôase dī-unu tama i xui-ao.
2CH.12.16	Tsî Rehabeammi ge ǁō tsî ge ǁkhōhe Davib di ǃās ǃnâ. Tsî ǁîb ôab Abiab ge ǁîb di ǃās ǃnâ ge gao-ao kai.
2CH.13.2	ǁîb ge ǃnona kuriga Jerusalems ǃnâ gere gaosîsen. Tsî ǀons ǁîb îs dis ge Mikaja ge i, Urieli ôas, Gibeas disa. Tsî i ge toro-e ge hâ i Abiab tsî Jerobeammi tsîkha ǁaegu.
2CH.13.3	Tsî Abiab ge ǃkhamsa ge tsoatsoa ǂnubis ǃkham ǁkhā ǁē-aogu dis, hakakaidisiǀoadisi ǃkhōǂuihesa aogu dis ǀkha, tsî Jerobeammi ge ǃkhammi ǁga ǁîb ǃoa-ai ge ǂhomisen, ǁkhaisakaidisiǀoadisi ǃkhōǂuihesa aogu ǃgari ǁē-aogu ǀkha.
2CH.13.4	Tsî Abiab ge ge khâi ǃhommi Semarajimmi, Efraimmi ǃhommi ǃnâ hâb di ǂaob ai, tsîb ge ge mî: ǁNâu te re Jerobeamtse tsî Israeli hoab dido!
2CH.13.6	Xawe Jerobeammi, Nebati ôab, Salomob Davib ôab di ǃgāb ge khâi tsî ǁîb ǀhonkhoeba ge mâǃoa.
2CH.13.7	Tsî gu ge ǁkhāti ǁau khoegu, Beliali ôaga ǁîb tawa ǀhao tsî ge ǀgaiǀgaisen Rehabeammi Salomob ôab ǃoagu, Rehabeammi ge ǂkham tsî tsaura ǂgaob â-i ge i, ǁîn ǃoagub ge ǀgaiǀgaisen ǁoa is kōse.
2CH.13.10	Xawe sida xasa, Elob ge a sida di Elo, tsî sida ge ǁîba ǁnāxū tama hâ, tsî ǁnā pristergu, ǃKhūba ra ǃoabagu ge a Aronni di ôa, tsî Leviǁîgu ge sîsenni ǃnâ hâ.
2CH.13.13	Xawe Jerobeammi ge ǃgâǃhabi-aoga ǁîna ge naru kai, ǁîn khaoǃgâba xu gu nî hāse, nētin ge Judab di ais aiǃâ ge hâ tsî ǁgoeǃgâ-aogu ge ǁîn khaoǃgâba xu ge hâ.
2CH.13.14	Tsî Judab ge kōnǃgâ, tsî mû, on ge ǃkhamma aisǀkhāba xu tsî khaosǀkhāba xu ge ūhâ i. On ge ǃKhūb ǃoa ge ǂgai, o gu ge pristerga xâiǁnâde ge xâi.
2CH.13.15	Tsî aogu Judab digu ge ǃauǁnaesa ge dī, o i ge ge ī, Judab di oagu ge ǃauǁnaesa dīo, ob ge Eloba Jerobeammi tsî Israeli hoaba ge ǂnau Abiab tsî Judab din aiǃâ.
2CH.13.16	On ge Israeli ôana Judab ais aiǃâ ge ǁhâ, tsî Elob ge ǁîna ǁîn ǃomǁae ge mā.
2CH.13.17	Tsî Abiab tsî ǁîb di ǁaes ge ǁîna kai ǂnau-i ǀkha ge ǂnau, Israeli din xa gu ge korokaidisiǀoadisi ǃkhōǂuihesa aoga ǂnauhe hâse ǁō xui-ao.
2CH.13.18	Nētin ge Israeli ôana ǁnā ǁaeb ai ge ǃgamǃgamhe, xawe Judab ôan ge ge ǀgai, ǃKhūb, ǁîn îgu di Elob ain ge ǂgomǃgâsen hâ i xui-ao.
2CH.13.19	Tsî Abiab ge Jerobeamma sauruǃgon tsî ǁîba ǃāde ge ūǀhana, Bet-Elsa ǁîs ǃnaga hâ ǃādi ǀkha tsî Jesanasa ǁîs ǃnaga hâ ǃādi ǀkha tsî Efronsa ǁîs ǃnaga hâ ǃādi ǀkha.
2CH.13.20	Tsî Jerobeammi ge ǃaruǀî ǀgai-i xare-e ge ūhâ tama hâ i Abiab di tsēdi ǃnâ, tsî ǃKhūb ge ǁîba ge ǂnau, ob ge ge ǁō.
2CH.13.21	Nētib ge Abiaba ge ǀgaiǀgaisen, tsîb ge disihakaǀa tarade ū tsî ǀgamdisi ǀgôagu tsî disiǃnaniǀa ǀgôadi tsîna ge hō.
2CH.13.23	Nētib ge Abiaba ǁîb îgu ǀkha ge ǁom, tsîn ge ǁîba Davib di ǃās ǃnâ ge ǁkhō, tsî ǁîb ôab Asab ge ǁîb di ǃās ǃnâ ge gao-ao kai. ǁÎb di tsēdi ǃnâb ge ǃhūba disi kurigu kōse ǃnōsa ge i.
2CH.14.1	Tsî Asab ge ǃKhūb, ǁîb di Elob mûǁae a ǃgâi tsî ǂhanuna gere dī.
2CH.14.2	ǁÎb ge ǃhao altardi tsî ǀgapigu tsîga ūbē, tsî ǂnûikhâihesa īga khôaǂkhū tsî haiǃgaode ǁhāǁnâ xui-ao.
2CH.14.3	Tsîb ge ǁîba Judaba ge mîba, ǃKhūb, ǁîn îgu di Eloban nî ôasa, în ǂhanub tsî mîmās tsîra dī, ti.
2CH.14.6	Tsîb ge Judab ǃoa ge mî: A da nē ǃāde ǂnubi, î da ǂnubiǂgoaga ǂnubiǂnamipe, î da ǂgō-omgu tsî ǁāgu tsî ǁkhaeǀurigu tsîna dī, ǃhūb gorose sada ais aiǃâ hâ hîa, sada ge ǃKhūb, sada Eloba ge ôa, ǁîba da ge ge ôa, tsîb ge mâ ǀkhāb hoab ai sâba ge mā da. Nētin ge ǂnubi tsî ge ǃgâiǃgâ.
2CH.14.7	Tsî Asab ge ǂnubi-e ge ūhâ i, Judab din di ǃnonakaidisiǀoadisiga, ǃgupu khōsikhōb tsî ǁhâigôaba ra taniǃâ, tsî ǀgamkaidisiǁkhaisadisiǀoadisigu Benjaminni diga, khōsikhōba ra taniǃâ tsî khāsa ra ǂgaeǃnâǃâ. Nēgu hoagu ge ǃgari ǁē-ao ge i.
2CH.14.8	Tsî Serab, Etiopiaǁîb ge ǁîb ǃoagu ge ǂoaxa ǂnubi-i ǀkha, ǀoadisigu di ǀoadisigu ǀkha tsî ǃnonakaidisi kunidi ǀkha, tsî Maresas kōse ge sī.
2CH.14.9	Ob ge Asaba ǁîb ǃoagu ge ǂoa, tsî gu ge ǃkhammi ǁga ge ǂhomisen, ǃgoaǃnāb Sefatab ǃnâ, Maresas tawa.
2CH.14.11	Ob ge ǃKhūba Etiopiaǁîna Asab tsî Judab aiǃâ ge ǁnora, on ge Etiopiaǁîna ge ǁhâ.
2CH.14.12	Ob ge Asab tsî ǁaes, ǁîb ǀkha hâsa ǁîna Gerars kōse ge sauruǃgon, on ge Etiopiaǁîn xa nētikō ǂguise ge ǁō, ûiǃgau-i ge ǁîna hâba tama is kōse; khôaǂkhūhen ge hâ i xui-ao ǃKhūb aiǃâ tsî ǁîb di ǂnubis aiǃâ, tsîn ge kaise ǂgui ǁkhâuǁnâxūna ge tanibē.
2CH.14.13	Tsîn ge Gerars ǂnamipe hâ ǃādi hoade ge ǂnau, ǃhurib ǃKhūb dib ge ǁîn ai hâ i xui-ao, on ge ǃādi hoade ge ǃnariǀhana, ǁkhâuǁnâxūn ge ǁîdi ǃnâ kaise ǂgui i xui-ao.
2CH.14.14	Tsîn ge ǁkhāti ǃharadi ǀgoan dide ǂnau tsî kaise ǂgui gūn tsî ǃnain tsîna ge ūǃgûbē, tsîn ge ǁkhawa Jerusalems tawa ge hā.
2CH.15.1	ǃNubaib ge Elob di Gagaba Asariab, Odedi ôab, ai ge hā.
2CH.15.2	Ob ge Asab ǀkhab nî ǀhaose ǂoa, tsî ǁîb ǃoa ge mî: ǃGâ te re, Asats tsî Judab didu hoado tsî Benjaminni dido, ǃKhūb ge sadu ǀkha hâ, sadu ǁîb ǀkha hâ xui-ao. Tsî ǁîba du ga ôao, ob ge ǁîba sado nîra hōkaisen xawe ǁîba du ga ǁnāxūo, ob ge sado nîra ǁnāxū.
2CH.15.5	Tsî ǁnā ǁaegu ai i ge ǂkhî-i xare-e ǁnā-i ǂgâxa ra-i kas, ǁnā-i ǂoa ra-i kas hoasa ge hâba tama hâ i, tsî kai khâikhâiǃnâdi xan ge ǁnā ǃhūgu di ǁanǂgāsaben hoana ge hāǂamhe,
2CH.15.8	Tsî Asab ge nē mîde ǁnâuo, tsî Odedi di kēbosisa, ob ge ge ǀgaiǀgaisen tsîb ge ǁgaiǁgaisana Judab tsî Benjaminni di ǃhūb hoaragaba xu ge dībē, tsî ǁnā ǃādi, Efraimmi di ǃhomma xub ge ūde xu, tsîb ge ǃKhūb di altars, ǃKhūb di ai-ommi ǃnâ hâsa ge ǀasa kai.
2CH.15.9	Tsîb ge Judab tsî Benjaminni tsî ǃhaokhoen Efraimmi tsî Manaseb tsî Simeonni din tsîna ǁîn ǀkha ge ǀhaoǀhao, Israeli din xan ge ǂguina ǁîba ge ǁae, ǃKhūb ǁîb di Elob ǁîb ǀkha hâ ǃkhaisan ge mûo.
2CH.15.10	Tsîn ge Jerusalems tawa ge ǀhao ǃnonaǁî ǁkhâb ǃnâ, disikoroǀaǁî kurib Asab di gaosis dib ǃnâ.
2CH.15.11	Tsîn ge ǃKhūba ǁnā tsēs ǁkhās ai, ǁnā ǁkhâuǁnâxūn hîan ge ūhān xa ge ǁguiba hûkaidisi goman tsî hûǀoadisi gūn tsîna.
2CH.15.13	Tsî mâ-i hoa-i, ǃKhūb, Israeli di Eloba ga ôa tama i-i, ǁî-i ge nî ǃgamhe, ǂkhari-e xu kai-i kōse tsî aoba xu taras kōse.
2CH.15.14	Tsîn ge ǃKhūba ge nūba ǃgari dommi ǀkha tsî dâb ǀkha tsî xâiǁnâdi tsî ǀgapadadi on ǀkha.
2CH.15.16	Tsî ǁkhāti Maaxas, gao-aob Asab di îs xasa, ǁîsab ge ǁîba gaosis âsa xu ge ūǁnâ, ǁgaiǁgaisa ǁgôa-elo-es ge ǀhomas ǃnâ dī amaga, tsî ǁgaiǁgaisa ǁgôa-elob âsab ge Asaba ǁkhāti ge hîkākā, tsî ǁîba ǂkhūǂkhū tsî ge khauǃkhū ǃārob Kidronni tawa.
2CH.15.17	ǀGapigu ge Israela xu hoaragase ūbēhe tama hâ i, xaweb ge ǂgaob Asab diba ǀoasase ǃKhūb ǀkha ge hâ i ǁîb di tsēdi hoade.
2CH.15.18	Tsîb ge Elob di ommi ǃnâ ge ūǂgā ǁîb îb di khaihesa xūn, tsî ǁîb di khaihesa xūn, ǀhaiǀurib, ǃhuniǀurib tsî xapan tsîna.
2CH.16.1	ǃNonadisiǃnaniǀaǁî kurib gaosis Asab dis ǃnâb ge Basab, Israeli gao-aoba Judab ǃoa ǃgû tsî Ramasa ge ǂnubi, khoe-i nî Asab, Judab gao-aob tawa ǂgâ tsî ǂoa ǃkhaisab nî ǃkhâise.
2CH.16.2	ǃNubaib ge Asaba ǀhaiǀurib tsî ǃhuniǀurib tsîkha ǃKhūb ommi tsî gao-aob ommi di ǁuiga xu ūǀkhī tsî ǁîkha Benhadadi, Siriab gao-aob, Damaskus tawa ǁan hâb ǃoa sî tsî ge mî:
2CH.16.3	ǃGaeǀhao-i ge hâ, tita tsî sats tsîkhom ǁaegu tsî ti îb tsî sa îb tsîkha ǁaegu, mû, tita ge satsa ǀhaiǀurib tsî ǃhuniǀurib tsîkha ra sîba, ǃgû îts sa ǃgaeǀhaos, Basab, Israeli gao-aob ǀkhats ūhâsa ǁauǁau, îb tita ǃoa hāsa ǀû ti.
2CH.16.4	Ob ge Benhadada gao-aob Asaba ǁnâu tsî ǁnā ǂnubidi hîab ūhâdi di ǂamsaga Israeli di ǃādi ǃoagu ge sî, o gu ge Ijons, Dans, Abel-Majims tsî ǁuib ǃādi Naftalib didi hoade ge ǂnau.
2CH.16.5	Tsî i ge ge ī, Basab ge ǁnâuo, ob ge Ramasa ge ǂnubiǀû, tsî sîsenni âb ge ge mâ.
2CH.16.9	ǃKhūb di mûra xasa: ǁÎb di mûra ge ǃhūbaib hoaba ra ǃganu, ǀgaisaseb nî ǁgausenga, ǁnān ǂgaob ân ǀoasase ǁîb tawa ǂae hâna. Sats ge nē ǃkhais ǃnâ gârese ge dī, nēsisa xub toroba sa ǃoagu nî hâ xui-ao.
2CH.16.11	Tsî mû, ǃnaeǃkhaidi Asab didi, ǂgurodi tsî ǀunidi, ge ǂkhanis Judab tsî Israeli tsîkha di gao-aogu dis ǃnâ xoahe hâ.
2CH.16.12	Tsî Asab ge ǃnonadisikhoeseǀaǁî kurib gaosis âb dib ai ge ǀaesen ǂaira âb ǃnâ; kaiseb ge ǀaesenni âba ge ǃgom. ǁNās tawab ge ǁkhāti ǀaesenni âb ǃnâ ǃKhūba ôa tama i tsî soǀôadī-aoga ge ôa.
2CH.17.2	Tsîb ge toroǁaesa Judab di ǁaposa ǃādi ǃnâ ge ǁgui, tsîb ge hâ nî toro-aoga Judab ǃhūb ǃnâ ge ǁgui tsî Efraimmi di ǃādi, ǁîb îb Asab ge ūdi ǃnâ.
2CH.17.3	Tsî ǃKhūb ge Josafati ǀkha ge hâ i ǁîb ge aibekam daogu ǁîb îb Davib digu ǃnâ ǃgû tsî Baalga ôa tama hâ i xui-ao.
2CH.17.4	Tsîb ge ǁîb îb di Eloba ge ôa tsî ǁîb di mîmādi ǃnâ ge ǃgû, tsî Israeli ge dī khami dī tama hâ.
2CH.17.5	Ob ge ǃKhūba gaosis âba ǁîb ǃomǁaeb ǃnâ ge ǁapoǁapo, tsî Judab hoab ge Josafata ǀkhaexūna ge mā, ob ge ama kai ǃkhūsib tsî ǃgôasib tsîna ge ūhâ i.
2CH.17.6	Ob ge ǂgaob âba ǃKhūb di daogu ǃnâ ǀgapi, tsîb ge ǃaruǀî ǀgapigu tsî ǀhomadi tsîna Judaba xu ge ūbē.
2CH.17.7	Tsî ǃnonaǁî kurib ǁîb gaosis dib ǃnâb ge ǁîb gaosagu Ben-Haili, Obadjab, Saxariab, Netaneli tsî Mikaiab tsîga ge sî, Judab di ǃādi ǃnâ gu nî ǁkhāǁkhāse.
2CH.17.8	Tsî ǁîgu ǀkha Leviǁîgu Semajab, Netanjab, Sebadjab, Asaeli, Semiramoti, Jonatanni, Adoniab, Tobiab tsî Tob-Adoniab tsîgu, Leviǁîga, tsî ǁîgu ǀkha pristerkha Elisamab tsî Jorammi tsîkha.
2CH.17.9	Tsî gu ge Judab ǃnâ ge ǁkhāǁkhā, tsî ǂhanub di ǂkhanis ǃKhūb dis ge ǁîgu ǀkha ge hâ i; tsî gu ge Judab di ǃādi hoadi ǃnâ ǃgûma tsî ǁaes ǁaegu gere ǁkhāǁkhā.
2CH.17.10	O i ge ǃhuri-i ǃKhūb di-e ǃhūgu Judab ǂnamipe hâgu hoagu ǂama ge hā, Josafatan ǃkhamū tidega.
2CH.17.12	Nētib ge Josafata ǀaro tsî kaise ge kai; ǁnās tawab ge Judab ǃnâ ǁaposa ǃkhaidi tsî ǁuib ǃādi tsîde ge ǂnubi.
2CH.17.13	Tsîb ge kaise ge dīxūxa i Judab di ǃādi ǃnâ, tsî toro-aogu ge ǃgari ǁē-ao ge i Jerusalems ǃnâ.
2CH.17.14	Tsî nēs ge ǁîn di ǃgôasa ge i, ǁîn îgu di omgu ǃoa: Judab ǃnâ gu ge ǀoadisigu di ǂamsaga ge hâ i: Adnab ǂamsab, tsî ǁîb ǀkha gu ge ǃnonakaidisiǀoadisi ǃgari ǁē-aoga ge hâ i;
2CH.17.15	tsî ǁîb xōǀkhāb ge ǂamsab Johananna ge hâ i, tsî ǁîb ǀkha gu ge ǀgamkaidisiǀoadisiga ge hâ i;
2CH.17.16	tsî ǁîb xōǀkhāb ge Amasiab, Sixrib ôab, ǁî-aitsama māsenxase ǃKhūba ge māǁnâsenna ge hâ i, tsî ǁîb ǀkha gu ge ǀgamkaidisiǀoadisi ǃgari ǁē-aoga ge hâ i.
2CH.17.17	Tsî Benjaminni dina xub ge Eljadaba ǃgari ǁē-ao ge i, tsî ǁîb ǀkha gu ge ǀgamkaidisiǀoadisiga ge hâ i, khās tsî khōsikhōb tsîra ǀkha ǁâtanisen hâga;
2CH.17.18	tsî ǁîb xōǀkhāb ge Jehosabada ge hâ i, tsî ǁîb ǀkha gu ge ǀguikaidisiǁkhaisadisiǀoadisigu torodī ǁkhāga ge hâ i.
2CH.17.19	Nēgu ge ǁîga ge i, gao-aoba gere ǃoabaga, naugu, gao-aob ge Judab hoab ǃnâ ǁaposa ǃādi ǃnâ ǁguigu ose.
2CH.18.2	Tsî ǀnî kurigu di ǀunis aib ge Axab ǁga ge ǁgôa Samarias ǃoa. Ob ge Axaba ǁîb tsî ǁaes, ǁîb ǀkha hâsa kaise ǂgui gomana ge ǂāba tsîb ge ǁîba ge mîmā, îb Ramot-Gileads ǃoa ǃgû, ti.
2CH.18.3	Tsî Axab Israeli gao-aob ge Josafati Judab gao-aob ǃoa ge mî: ǃGûts kha nî tita ǀkha Ramot-Gileads ǃoa? Ob ge ǁîb ǃoa ge mî: Î ta tita sats khami ī, îs sa ǁaes ī khami ti ǁaesa ī, î ge sats ǀkha hâ nē torob ǃnâ.
2CH.18.4	ǃAruǀîb ge Josafata Israeli gao-aob ǃoa ge mî: ǁNâi nētsē ǃKhūb di mîsa dî re.
2CH.18.5	ǃNubaib ge Israeli di gao-aoba kēbo-aogu, hakakaidisi ge iga ǀhaoǀhao tsî ǁîgu ǃoa ge mî: ǃGû khom nî sikhoma, Ramot-Gileadsa khom nî ǃkhamūse, tamas ga io ǀû khom nî? O gu ge: ǃGû re, Elob ge ǁîsa gao-aots ǃomǁae nîra mā xuige, ti ge mî.
2CH.18.6	Ob ge Josafata ge mî: ǀNî kēbo-ao-i ǃKhūb di-e hâ tama nēpa, ǁî-e khom nî dî-e?
2CH.18.7	Ob ge Israeli gao-aoba Josafati ǃoa ge mî: ǀNî aob ge hâ, ǁîba xub ga ǃKhūba dîbaheba; xawe ta ge ǁkhan bi hâ, tita xab ǃgâi-i xare-e kēbo tama tsî ǂkhabab ǀguibab ra kēbo xui-ao. ǁNāb ge Mikajab Jimlab ôaba. Ob ge Josafata: Tāts gao-aotsa ǁnāti mî, ti ge mî.
2CH.18.8	ǁGoasib ge Israeli gao-aoba omǃnāb di ǃoabasabeba ǂgai tsî ǁîb ǃoa ge mî: ǃHaese Mikajab, Jimlab ôaba ūhā.
2CH.18.9	Tsî Israeli gao-aob tsî Josafati, Judab gao-aob tsîkha ge tronra âkha ai ge ǂnôa i, gao-aosi sarana anasen hâǃâ, ǁnā ǂhaba ǃkhais Samarias di ǁāb tawa hâs ai, tsî kēbo-aogu hoagu ge ǁîkha aiǃâ gere kēbo.
2CH.18.10	Tsî Sedekiab, Kenaanab ôab ge ǂnūǀuriǁnâkha dībasen tsî ge mî: Nētib ra ǃKhūba mî: Nēkha ǀkhats ge Siriaǁîna nî ǃkhā, ǁînats nî hoaragase hîkākās kōse.
2CH.18.11	Tsî kēbo-aogu hoagu ge ǁnāti kēbo tsî ge mî: ǃGû Ramot-Gileads ǃoa, ots ge nîra ǃgâiǃgâ, ǃKhūb nî ǁîna gao-aots ǃomǁae mā xuige.
2CH.18.12	Tsî ǁnā sîsabeb hîa Mikajaba nî ǂgaise ge ǃgûb ge ǁîb ǃoa ge mî: Kō re, kēbo-aogu di mîdi ge ǀgui ams ǀguisa xus khami gao-aoba a ǃgâiba; as ǁnâi sa mîs ona ī, ǀguib âgu di mîs ī xase, îts ǃgâiba ǃhoa re.
2CH.18.13	Xawe Mikajab ge ge mî: ǃKhūb a ûitsama ǃkhais ao ta ge tita ti Elob ga mîba tena nî ǃhoa.
2CH.18.14	Tsî gao-aob tawab ge hāo, ob ge gao-aoba ǁîb ǃoa ge mî: Mikajatse, ǃgû ge nî Ramot-Gileads ǃoa, ǃkhamū si ge nîse, tamas ka io, ǀû ge nî? Ob ge ǁîba ge mî: ǃGû, ots ge nî ǃgâiǃgâ, sa ǃomǁaen nî māhe xui-ao.
2CH.18.15	Ob ge gao-aoba ǁîb ǃoa ge mî: Matikō ǃnāde ta kha ǁnâi nî nūba tsi, ǃKhūb di ǀons ǃnâts ǀnî xū-e tiǀî ǃhoa tide ǃkhaisa, amab ǀguiba?
2CH.18.16	Ob ge ǁîba ge mî: Tita ge Israeli hoaba ǃhomgu ai ǀgaruǀgaruhe hâse ge mû, gūn, ǃûi-ao-i xare-e ūhâ tama hân xase. Ob ge ǃKhūba ge mî: Nēn ge ǀhonkhoe-e ūhâ tama hâ; a-i mâ-i hoa-e ǁî-i di oms ǃoa ǁkhawa ǂkhîb ǃnâ oa.
2CH.18.17	ǃNubaib ge Israeli gao-aoba Josafati ǃoa ge mî: Mîba tsi tama ta hâ, ǁîb ge tita ǃgâi-i xare-e kēboba tide tsî ǂkhabab ǀguiba nî kēbo ti?
2CH.18.18	ǃAruǀîb ge Mikajaba ge mî: ǁNâu ǃKhūb di mîsa: Tita ge ǃKhūba go mû trons âb ai ǂnôase tsî ǀhommi di ǂnubisa ǁîb amǀkhāb tsî ǁîb di ǁareǀkhāb tawa mâse.
2CH.18.20	ǃNubaib ge ǀgui gagaba ǂoaxa tsî ǃKhūb di ais aiǃâ mâ tsî ge mî: Tita ge ǁîba nî ǃhoadan. Ob ge ǃKhūba: Mâ xū-i ǀkha? ti ge mî.
2CH.18.21	Ob ge ǁîba ge mî: ǂOa tsî ta ge ǂhumi gagase nî ī ǁîb di kēbo-aogu hoagu di ams ǃnâ. Ob ge: ǃHoadan, tsîts ge ǁkhāti nîra ǃgâiǃgâ; ǂoa îts ǁnāti dī, ti ge mî.
2CH.18.22	Tsî nēsi mû, ǃKhūb ge ǂhumi gaga-e nē kēbo-aogu, sagu hoagu di ams ǃnâ go mā; tsî ǃKhūb ge ǂkhababa sats ǂama go ǃhoa.
2CH.18.24	Ob ge Mikajaba ge mî: Kō, sats ge ǁî ǃkhaisa nîra mû, nē ǃnā-omsa xu nau ǃnā-oms ǃoats ga ǃgû ǃnubai, gaugausents nîga.
2CH.18.25	Ob ge Israeli gao-aoba ge mî: Mikajaba ū îts ǁîba ǁkhawa Amonni, ǃās di ǂamsab ǃoa ūsī tsî Joab, gao-aob ôab ǃoa,
2CH.18.27	Ob ge Mikajaba ge mî: ǂKhîb ǀkhats ga satsa oahāo, ob ge ǃKhūba tita xu ǃhoa tama hâ. Tsîb ge ǃaruǀî: ǁNâu ǁaedu hoado! ti ge mî.
2CH.18.28	Nēti kha ge Israeli gao-aob tsî Josafati, Judab gao-aob tsîkha Ramot-Gileads ǃoa ge ǃgû.
2CH.18.29	Tsî Israeli gao-aob ge Josafati ǃoa ge mî: ǀKharati ǂgaeǂgāsen tsî ta ge ǃkhammi ǃnâ nî sī, xawe satsa sa sarana ǂgaeǂgā. Nētib ge Israeli gao-aoba ǀkharati ge ǂgaeǂgāsen tsî ǃkhammi ǃnâ ge sī.
2CH.18.30	Tsî Siriab gao-aob ge ūb hâ kunidi di ǂamsaga mîmā tsî ge mî: Sago ge ǂkharigu kas, kaigu kas hoasa ǃkhamū tide, tsî go ge Israeli gao-aob ǀguiba nî ǃkhamū.
2CH.18.31	Tsî i ge ge ī, kunidi di ǂamsagu ge Josafata mûo, o gu ge ge mî: Nēb ge gao-aob Israeli diba. O gu ge ǁîba ge hâǂgā, ǃkhamū bi gu nîga, xawe Josafati ge ge ǂgai, ob ge ǃKhūba ǁîba ge hui, ob ge Eloba ǁîga ǁîba xu ge ǁkhaedawa.
2CH.18.32	O i ge ge ī, kunidi di ǂamsagu ge mûo, Israeli gao-ao tamab a ǃkhaisa, o gu ge ǁîb khaoǃgâba xu ge oa.
2CH.18.33	ǃNubaib ge ǀgui khoeba ǀguiǃnâxasib âb ǃnâ ǁîb di khāsa ǂgaeǃnâ tsî Israeli gao-aoba ǁkhaiǁâsarab tsî ǃkhoas tsîra ǁaegu ge ǁkhâu. ǃNubaib ge doeǁga-aob âb ǃoa ge mî: Dabasen îts ǃkhammi ǃkhaisa xu ǂgaeǂguiǂui te, tsuihe ta go xuige.
2CH.18.34	Tsî ǃkhammi ge ǁnātsē ǃaruǀî ge kai, tsî gao-aob Israeli dib ge kunis ǃnâ ge mâǀgara Siriaǁîgu ǃoa-ai ǃuis kōse, tsîb ge sores ra ǂgâ ǁaeb ai ge ǁō.
2CH.19.1	Tsî Josafati, Judab gao-aob ge ǂkhîb ǀkha ǁkhawa ǁîb di ommi ǃoa Jerusalems ǁga ge ǁaru.
2CH.19.2	Ob ge Jehub, Hananib ôab, mû-aoba gao-aob Josafati ǃoa ge mî: Eloxoresabats kha nî hui, tsî ǃKhūba ǁkhan hâna nî ǀnam? ǁNā-amaga i ge sats ǂama kai ǁaixasi-e hâ ǃKhūb di ais aiǃâ.
2CH.19.4	Tsî Josafati ge Jerusalems tawa ge ǁan, tsîb ge ǁkhawa ǁaesa ge ǃgûǃnâǃganu Bersebasa xu Efraimmi ǃhommi kōse tsî ǁîna ǁkhawa ge oa kai ǃKhūb ǁîn îgu di Elob ǃoa.
2CH.19.5	Tsîb ge ǂhanuǂhanu-aoga ǃhūb ǃnâ ge mâi, ǁaposa ǃādi Judab didi hoadi ǃnâ, ǃāsa xu ǃās ǃoa.
2CH.19.6	Tsîb ge ǂhanuǂhanu-aogu ǃoa ge mî: Mûbasen re, tare-e go ra dī ǃkhaisa, khoe tama i tsî go ǃKhūba ra ǂhanudība xuige, tsî ǁîb ge sago ǀkha hâ ǂhanub di dīǃkhais ǃnâ.
2CH.19.9	Tsîb ge ǁîga nēti ge mîmā: Î go ǁnâi nēti dī ǃKhūb di ǃaoǃgâb ǃnâ îǂhôasib ǀkha tsî ǀoasa hâ ǂgaob ǀkha.
2CH.19.10	Tsî mâ ǂnoaguǃkhai-i hoa-i, sago ǃgâsagu, ǃādi ǃnâ ǁan hâga xu ga sago tawa hā-i, ǀaob tsî ǀaob ǁaegu tsî ǂhanub tsî mîmās ǁaegu tsî ǂnûiǂgādi tsî ǂhanu-aisigu ǁaegu: Î go ǁnâi ǁîna ǁnama, în tā ǃKhūb tawa ǀhapixa, îb tā kai ǁgôasi-e sago ǂama tsî sago ǃgâsagu ǂama hā kai; dī ǁnāti, o go ge ǀhapixa tide.
2CH.19.11	Tsî mû, Amariab, ǀgapipristeri ge sago ǂamai hâ ǃKhūb di dīxū-i hoa-i ǃnâ; tsî Sebadjab, Ismaeli ôab, Judab ommi gaosab gao-aob di dīǃkhai-i hoa-i ǃnâ; ǁkhāti gu ge ǃoabasabegu, Levi ǁîga ais âgo aiǃâ hâ: ǀGai re î go ǁîsa dī. Ab ǃKhūba ǃgâina hâǀkhā re.
2CH.20.1	Tsî i ge nēn khaoǃgâ ge ī, Moabǁîn tsî Amonǁîn tsî ǀnîn Amonǁîn tawa hân ge Josafati ǃoagu hā ǃkhaisa, ǃkhamn nîga.
2CH.20.2	ǃNubai gu ge hā Josafata ǂhôa tsî ge mî: Kai ǂnubis ge sa ǃoagu ra hā hurib nau ǀkhāba xu Siriaba xu, tsî mû, ǁîn ge Hasason-Tamars, ǁnās ge Engedis tawa hâ, ti.
2CH.20.3	Ob ge Josafata ǃao tsî ais âba ge unu, ǃKhūbab nî ôase, tsîb ge ǂûtama hâ-e ge ǂgaiǂui Judab hoab ǃnâ.
2CH.20.5	Tsî Josafati ge ǀhaohâb Judab tsî Jerusalems tsîra dib ǃnâ ge mâ i, ǃKhūb di ǀasa ai-ommi aiǃâ.
2CH.20.7	Sats, sida Elotsa, ǁanǂgāsaben nē ǃhūb dinats kha satsa sa ǁaes Israels di ais aiǃâba xu doeǁgabē tsî ǁîba Abrahammi, sa ǀnamsabeb di suriba mā tama ge i ǀamosib kōse?
2CH.20.8	Tsîn ge ǁîb ǃnâ ge ǁan, tsîn ge ǁîb ǃnâ sa ǀonsa ǃanusi-e ge ǂnubiba mî raǃâ:
2CH.20.10	Tsî nēsi mû, Amonni ôan tsî Moabǁîn tsî ǁnān ǃhommi Seiri din, Israelats ge ǁîna-ū doesa mā-am tama ina, Egipteba xun ge doe ǃnubai, xawen ge ǁîna ge ǂgō tsî ǁîna hîkākā tama ge i.
2CH.20.11	Mû ǁnâi, ǁîn ra mādawa-am da, hā raǃâ, sa ǀumis, sats ge sida ǀumise mā dasa xun nî doeǁgaǂui daga.
2CH.20.12	Okha sida di Elotse, ǁîna kha ǂhanuǂhanuts tide? Sida ǃnâ i ge ǀgai-i xare-e a ǀkhai amaga nē ǂguib sida ǃoagu ra hāb ǃoa-ai, tsî sida ge a ǀū, tare-e da nî dī ǃkhaisa, tsî sida di mûdi ge sa ai hâ.
2CH.20.13	Tsî Judab hoab ge ǃKhūb di ais aiǃâ ge mâ i, ǁkhāti ǁîn ôaron, ǁîn taradi tsî ǁîn ôagu tsîna.
2CH.20.14	ǃNubaib ge Gagab ǃKhūb diba ǀhaohâb ǁaegub ǃnâ Jahasieli, Saxariab ôab, Benajab ôab, Jeieli ôab, Matanjab ôab, Leviǁîb Asafi ôagu dib ai ge hā.
2CH.20.16	ǁAri ǁgôa ǁîn ai, mû ǁîn ra ǂoaxa Sis di ǂkhâb ai, tsî du ge ǁîna nîra hō ǃgoaǃnāb di ǀams tawa Jerueli di ǃgaroǃhūb aiǃâ.
2CH.20.17	Sadu ge nē ǃkhammi ǃnâ ǃkham tide, dāǀgū î du mâ, î du ǁnā huib ǃKhūb dib sadu ǀkha hâba kōǀî, sats Judats tsî sas Jerusalemse. Tā ǃoa, î du tā ǃhuri, ǂoa ǁari, î du ǁîna ǃoa, ǃKhūb ge sadu ǀkha nîra hâ xuige.
2CH.20.18	ǃNubaib ge Josafata ais âb ǀkha ǃhūb ai ge ǃgamǃgâ, tsî Judab hoab tsî Jerusalems di ǁansaben hoan ge ǃKhūb di ais aiǃâ ǁnāǁgoe tsî ǃKhūba ge ǀgoreǀî.
2CH.20.19	Tsî Leviǁîgu Kehati ôab digu tsî Koraxǁîn digu ge ge khâi, ǃKhūb Israeli Eloba gu kaise ǃgari dommi ǀkha nî karese.
2CH.20.22	Tsî ǁîgu ge dâb di ǂgais tsî koa-amsa tsoatsoa ǃnubaib ge ǃKhūba ǃgâǃhariba ge ǁgui Amonni ôan tsî Moabǁîn tsî Seirǃhommi din, Judab ǃoagu ge hān ǃoagu, on ge ge ǂnauhe.
2CH.20.24	Tsî Judab ge ǃûiǂgō-ommi ǃgaroǃhūb dib kōse sīo, on ge ǂguibǀî ge unusen, tsî mû, ǁnāpa di ge ǁō hâ sorode hâ, ǃhūb ai ǁgoede, tsî khoe-i xare-i ge ûi tama ge i.
2CH.20.25	Ob ge Josafati tsî ǁîb di ǁaesa ge hā, ǁkhâuǁnâxūnan nî ǃnaribasense, tsîn ge ǁîn tawa kaise ǂgui xūna ge hō, xūn xas kas, ǁō hâ sorodi xas kas, ǃgomǀgausa sîsenūxūn xas kas hoasa, tsîn ge ge ūbēbasen, ǃaruǀîn ge tani ǁoa is kōse, tsîn ge ǁkhâuǁnâxūna ǃnona tsēdi kōse ge ǃnaribasen, kaise ǂgui xūn ge i xui-ao.
2CH.20.26	Tsî hakaǁî tsēs ain ge ǃgoaǃnāb Beraxab dib ǃnâ ge ǀhû, ǁnāpan ge ǃKhūba koa xui-ao; ǁnā-amagan ge ǀons ǁnā ǃkhais disa Beraxab di ǃgoaǃnāb, ti ge ǂgai nētsēs kōse.
2CH.20.27	ǁNās khaoǃgâ gu ge aogu Judab tsî Jerusalems tsîra digu hoaga ge oa tsî Josafata danas ân ai, ǁkhawan nî ǃgâiaǂgaob ǀkha Jerusalems tawa hâse; ǃKhūb ge ǁîna ǃgâiaǂgao kai ǁîn di khākhoen ǂama xui-ao.
2CH.20.28	Tsîn ge Jerusalems tawa ge hā ǀganaǀkhōxūn ǀkha tsî harpdi ǀkha tsî ǀgapadadi ǀkha, ǃKhūb di ommi ǃoa.
2CH.20.29	Ob ge Elob di ǃhuriba ǁnā ǃhūgu gaosidi hoadi ǂama ge hā, ǁnâun geo, ǃKhūb ge Israeli khākhoena ǃkhamū ǃkhaisa.
2CH.20.31	Tsî Josafati ge ge gao-ao kai Judab ǂama. ǃNonadisikoroǀa kurixab ge ǁîba ge i, gao-ao kaib ge ǃnubai, tsîb ge ǀgamdisikoroǀa kuriga Jerusalems ǃnâ gere gaosîsen; tsî ǀons ǁîb îs dis ge Asuba ge i, Silhib ôasa.
2CH.20.32	Tsîb ge ǁîb îb Asab di daob ǃnâ ge ǃgû, tsîb ge ǁîba xu ǁgôa tama ge hâ i, ǃKhūb mûǁae a ǂhanuna ra dīǃâ.
2CH.20.33	Xawe gu ge ǀgapiga dībēhe tama ge hâ i; ǁaes ge ǂgaob âsa ganupe ǁaposase ǁîs îgu di Elobǀî ūnu tama hâ i xui-ao.
2CH.20.34	Tsî nau xūn Josafati ǃnaeǃkhaidi din, ǂguron tsî ǀunigan, mû, ǁîn ge xoahe hâ ǁnā ǃnaeǃkhaidi Jehub, Hananib ôab didi ǃnâ, ǁîban ge xoamâi kaide Israeli gao-aogu di ǂkhanis ǃnâ.
2CH.20.36	Tsîb ge ǁîb ǀkha ge ǃgaeǁaesen doe-omga dī tsîb nî ǁîga Tarsis ǃoa ǃgû kaise; tsî kha ge doe-omga ge dī, Esion-Gebers tawa,
2CH.20.37	xawe Elieseri, Dodavahub ôab, Maresas dib ge Josafati ǃoagu kēbo tsî ge mî: Ahasiab ǀkhats ǃgaeǁaesen hâ amagab ge ǃKhūba sa sîsenga go hîǀhuru. Nēti gu ge doe-omga ge khôahe, Tarsis ǃoa gu ge ǃgû ǁoa is kōse.
2CH.21.2	Tsîb ge ǃgâsaga ge ūhâ i, Josafati ôagu, Asariab, Jehieli, Saxariab, Asariab, Mixaeli tsî Sefatjab tsîga. Nēgu hoagu ge Josafati, Judab gao-aob di ôa ge i.
2CH.21.3	Tsî ǁîgu îb ge ǁîga ǂgui hōde ge mā ǀhaiǀurib xa tsî ǃhuniǀurib xa tsî ǃgomǀgausan xa tsî Judab ǃnâ ǁgoe ǁaposa ǃādi xa, xawe gaosisab ge Joramma ge mā, ǁîb a ǂguroǃnaesabe amaga.
2CH.21.4	Tsî Jorammi ge ǁîb îb di gaosis ǃnâ khâi tsî ǀgaiǀgaiseno, ob ge ǁîb ǃgâsagu hoaga gôab ǀkha ge ǃgam tsî ǁkhāti ǀnîgu Israeli gaosagu diga.
2CH.21.5	ǃNonadisiǀgamǀa kurixab ge Joramma ge i, gao-ao kaib ge ǃnubai, tsîb ge ǁkhaisa kuriga ge gaosîsen, Jerusalems tawa.
2CH.21.6	Tsîb ge daob Israeli gao-aogu dib ǃnâ ge ǃgû, Axab di ommi digu gere dī khami; Axab di ôasab ge tarase ūhâ i xui-ao; tsîb ge ǃKhūb mûǁae a ǂkhabana gere dī.
2CH.21.8	ǁÎb di tsēdi ǃnân ge Edomǁîna, Judab gaosisa xu ge ǁnāǁgôa, tsîn ge gao-ao-e ǁîn ǂama ge mâibasen.
2CH.21.9	ǁNā-amagab ge Joramma ge bē ǁîb di ǂamsagu ǀkha tsî kunidi hoade ǁîb ǀkha; tsîb ge tsuxuba khâi tsî Edomǁîn, ǁîb ǂnamipe hâna ge ǂnau tsî kunidi di ǂamsagu tsîna.
2CH.21.10	Xawen ge Edomǁîna Judab gaosis ǃnagaba xu ge ǁnāǁgôa nētsēs kōse. ǁNā ǁaeb ǁkhāb ais ge Libnasa ǁîb gaosisa xu ge ǁnāǁgôa: ǃKhūb, ǁîn îgu Elobab ge ǁnāxū xui-ao.
2CH.21.11	Tsîb ge ǁkhāti ǀgapiga ge dī Judab di ǃhomgu ai, tsîb ge ǁansaben Jerusalems dina ge ǀai kai, tsîb ge Judaba ge ǂgaeǂhapu.
2CH.21.12	Tsî i ge xoa-ai-e ǁîb tawa ge hā kēbo-aob Eliaba xu, mî raǃâ: Nētib ra mî ǃKhūb sa îb Davib di Eloba: Daogu sa îb Josafati digu ǃnâ tsî daogu Asab, Judab gao-aob digu ǃnâts ǃgû tama,
2CH.21.13	tsîts ge daob Israeli gao-aogu dib ǃnâ ge ǃgû, tsîts ge Judab tsî Jerusalems di ǁanǂgāsabena ge ǀai kai, Axab di ommi ge ǀai kais ǁkhās xase, tsî sa ǃgâsagu sa îb ommi digu, sats xa ge ǃgâi igats ge ǃgam ǃkhais ǃaroma.
2CH.21.14	Mû, ob ge ǃKhūba kai ǁnora-ai-i ǀkha nîra ǁnora tsi sa ǁaes tawa tsî sa ôan tawa tsî sa taradi tawa tsî sa xūn tawa.
2CH.21.15	Tsîts ge ǁkhāti kai ǀaesenaigu ǃnâ nîra hâ sa ǃnāǁōb xa, sa ǃnāxūn nî ǁōb xa ǂoas kōse, kuriba xu kuriba ǃoa.
2CH.21.16	Nētib ge ǃKhūba Jorammi ǃoagu gagas Filisteǁîn tsî Arabiaǁîn, Etiopiaǁîn nau ǀkhāb ai hân disa ge ǂkhaiǂkhaikhâi.
2CH.21.17	On ge ǁîna Judab ǃnâ ǃgû tsî ǁgūǂgâ tsî ǁnā xūn, gao-aob di ommi ǃnâ ge hōhen hoan tsî ǁîb ôan tsî ǁîb taradi ona ge ūǃgûbē, ǀnî ǀgôabab ge ǃgaubahe tama is kōse, Joahab, ǀgôagu âb xa ǂkhammi ǀguib.
2CH.21.18	Tsî nēn hoan khaoǃgâb ge ǃKhūba ǁîba ǃnāb âb ǃnâ ǁō-ai-i hîa ǂuruǂuruhe ǁoa-i ǀkha ge ǁnora.
2CH.22.2	Hakadisiǀgamǀa kurixab ge Ahasiaba ge i, gao-ao kaib ge ǃnubai, tsîb ge ǀgui kuriba ge gaosîsen Jerusalems tawa. Tsî ǀons ǁîb îs dis ge Atalia ge i, Omrib ôasa.
2CH.22.3	ǁÎb ge ǁkhāti daogu Axab ommi digu ǃnâ ge ǃgû, ǁîb îs ge ǁîb di ǀapemā-ao i xui-ao, tsūdīb nîse.
2CH.22.4	Ob ge ǃKhūb mûǁae a ǂkhabana gere dī, Axab di ommi khami, ǁîn ge ǁîb îb di ǁōb khaoǃgâ ǁîb di ǀapemā-ao i xui-ao, kāǁōs âbǀî.
2CH.22.5	Tsîb ge ǁkhāti ǁîn di ǀapes ǃnâ ge ǃgû, tsîb ge Jorammi, Axab ôab, Israeli gao-aob ǀkha ǃkhammi ǁga ge oa, Ramot-Gileads ǃoa, Hasaeli, Siriab gao-aob ǃoagu; tsî Siriaǁîgu ge Joramma ge ǂnau.
2CH.22.6	ǃNubaib ge ǁkhawa ge oa, Jesreels tawab nî ǂgaukaisense ǁnā ǀhapidi, Ramas tawab ge tsuihede xu, Hasaeli, Siriab gao-aobab ra ǃkhamū hîa. Ob ge Ahasiab, Jorammi ôab, Judab gao-aoba ge ǁgôaxa, Jorammi, Axab ôabab nî Jesreels tawa si kōse, ǁîb ge ǀaesen hâ i amaga.
2CH.22.11	Xawe Jehosebas, gao-aob ôas, ge Joab, Ahasiab ôaba ū tsî ǁîba ge ǃnari gao-aob ôagu hîa nî ǃgamhegu di ǁaeguba xu tsî ǁîba kaikai-aos âb ǀkha ǁomoms ǃnâ ge ǂnûi. Nētis ge Jehosebas, gao-aob Jorammi ôas, pristeri Jojadab di tarasa, Ahasiab di ǃgâsas a xui-ao, Ataliasa xu ge sâu bi, ǃgam bis tidega.
2CH.22.12	Tsîb ge ǁîn tawa Elob ommi ǃnâ ǃnani kuriga ge sâuhe hâ i, tsî Atalias ge ǃhūba ge gaoǂam.
2CH.23.2	ǁÎgu ge Judab ǃnâ ǃgûma tsî Leviǁîga ge ǀhaoǀhao Judab di ǃādi hoade xu tsî danagu Israeli îgu diga, tsî gu ge Jerusalems tawa ge sī.
2CH.23.3	Ob ge ǁnā ǀhaohâb hoaba ǃgaeǀhao-e ge dī Elob ommi ǃnâ gao-aob ǀkha. Tsîb ge Jojadaba ǁîn ǃoa ge mî: Mû, gao-aob ôab ge nîra gao, ǃKhūb ge Davib di ôagu xa mîs xase.
2CH.23.4	Nēs ge ǃkhais, dī du nîsa: ǃNonaǁî ǃâs sadu, sâtsēs ai ra ǂgâ du disa, pristergu tsî Leviǁîgu tsîgu ge ǁāb ǃûi-aogu dāǃkhaidi digu ase nî ī.
2CH.23.5	Tsî ǃnonaǁî ǃâs ge gao-aob ommi tawa nî hâ; tsî ǃnonaǁî ǃâs ǃgaoǃgaos di ǁāb tawa; tsî ǁaes hoas ge ai-omgu ǃKhūb ommi digu ǃnâ nî hâ.
2CH.23.6	Xawe ǀnî khoe-i xare-i ge ǃKhūb di ommi ǃnâ sī tide, pristergu tsî Leviǁîgu hîa ra ǃoabagu ǀguigu; ǁîgu ge nîra ǂgâ, ǁîgu a anu xui-ao; tsî ǁaes hoas ge ǃKhūb di ǃûisa nî ǃûi.
2CH.23.7	Tsî Leviǁîgu ge gao-aoba nî hâǂnamipe, mâb hoaba ǀāxū-i âba ǁîb ǃomǁae ūhâǃâ tsî ommi ǃnâ ga ǂgâ-i hoa-i ge nîra ǃgamhe, xawe sago ge gao-aob ǀkha nî hâ, ǂgâb kas, ǂoab kas hoasa.
2CH.23.8	O gu ge Leviǁîgu tsî Judab hoab diga pristeri Jojadab ge mîmān hoana ge dī, tsî gu ge mâb hoaba ǁîb di aogu hîa sâtsēs ai ra ǂgâga, ǁnāgu sâtsēs ai ra ǂoagu ǀkha ge ū; pristeri Jojadab ge ǀgorade mā-amsa dī tama i xui-ao.
2CH.23.9	Ob ge pristeri Jojadaba kaidisigu di ǂamsaga ǁhâigôagu tsî kai khōsikhōgu tsî ǂkhari khōsikhōgu gao-aob Davib digu, ǃKhūb di ommi ǃnâ ge hâ iga ge mā.
2CH.23.10	Tsîb ge ǁaes hoasa mâb hoaba, ǀāxū-i âba ǁîb ǃomǁae ūhâǃâ ge mâi ommi di amǀkhāba xu ommi di ǁareǀkhāb kōse, altarsǀî tsî ommiǀî gao-aob ǂnamipe.
2CH.23.11	ǁNās khaoǃgâb ge gao-aob ôaba ūǀkhī tsî kronsa ǀgapa bi tsî ǀhûǀguitimîsa ge mā bi tsî ge gao-aodī bi; tsî Jojadab tsî ǁîb ôagu ge ǀnau bi tsî: Ab gao-aoba gaxuse ûi re! ti ge mî.
2CH.23.12	Tsî Atalias ge ǁaes ǃkhoehā tsî gao-aoba ra ǃkhōǀkhās di domma ǁnâuo, os ge ǁaes tawa ǃKhūb di ommi ǃnâ ge hā.
2CH.23.13	Tsî kōs geo, mû, ob ge gao-aoba ǂkhâǃnâhaib ǃgao ge mâ i, ǂgâǃkhaib tawa. Tsî ǂamsagu tsî ǀgapadadi tsîn ge gao-aob tawa ge hâ i; tsî ǁaes ǃhūb dis hoas ge ge ǃgâiaǂgao hâ i, tsî ǀgapadade gere xâi, tsî ǁnae-aogu ge ǁaes di ǀkhōxūn ǀkha ge hâ i tsî ge ǂanǂan, ǃkhōǀkhāhe i nî ǃkhaisa. ǃNubais ge Ataliasa saran âsa ǀkhauǃā tsî: ǀApexūs ge, ǀapexūs ge! ti ge ǂgai.
2CH.23.14	Ob ge pristeri Jojadaba kaidisigu di ǂamsagu, ǂnubis ǂama mâihe hâga-ū ǂoa tsî ǁîgu ǃoa ge mî: Ūǂui si ǁgaragu ǁaegu ǃaugab kōse, tsî ǁîsa ga sao-i, ǁnā-i ge gôab ǀkha nîra ǃgamhe; pristeri ge: ǃKhūb ommi ǃnâ go ǁîsa ǃgam tide, ti ge mî.
2CH.23.15	O gu ge ǃomga ge ǁgui ǁîs ai, tsîs ge hānǁāb di ǂgâǃkhaisa-ū gao-aob ommi ǃoa ge ǃgû, o gu ge ǁnāpa ge ǃgam si.
2CH.23.17	ǁNās khaoǃgâs ge ǁaes hoasa Baali di ommi ǃoa ǁgôa tsî ǁîba ge khôaǁnâ, tsî altardi âb tsî īgu âban ge ge khôaǂkhūǂkhū, tsî Matanni, Baali di pristeran ge altardi aiǃâ ge ǃgam.
2CH.23.19	Tsîb ge ǁāb ǃûi-aoga ge mâi ǃKhūb ommi di ǁāgu tawa, khoe-i xū-i hoa-i ǃnâ ǃanu tama-i xare-i ǂgâ tidese.
2CH.23.20	Tsîb ge kaidisigu di ǂamsagu tsî ǀgaisagu tsî ǁaesa ra gaoǂamgu tsî ǃhūb di ǁaes hoas tsîna ū tsî gao-aoba ǃKhūb di omma xu ge ūǁgôa, tsîn ge ǀgapi ǁāb di ǁaeguba xu gao-aob di ommi ǃnâ ge sī, tsîn ge gao-aoba gaosis di trons ai ge ǂnûi.
2CH.23.21	Os ge ǃhūb di ǁaes hoasa ge ǃgâiaǂgao, tsî ǃās ge ge ǃnō, Ataliasan ge gôab ǀkha ǃgam ǃnubai.
2CH.24.2	Tsî Joab ge ǃKhūb mûǁae a ǂhanuna gere dī, pristeri Jojadab di tsēdi hoadi kōse.
2CH.24.3	Tsî Jojadab ge ǀgam tarara ǁîba ge ūba, tsîb ge ǀgôagu tsî ǀgôadi tsîna ge hō.
2CH.24.4	Tsî i ge nēn khaoǃgâ ge ī, Joab ge ǂgaob âb ǃnâ ǃKhūb di ommab nî ǀasa kaisa ǂâibasensa.
2CH.24.5	Nētib ge pristergu tsî Leviǁîgu tsîna ǀhaoǀhao tsî ǁîgu ǃoa ge mî: ǃGûǂoa go Judab di ǃādi ǃoa, î go Israeli hoab tawa marina ǀhaoǀhao, ommi sadu Elob dib nî ǀasa kaihega, kuriba xu kuriba ǃoa. Î go sago ǃhae nē ǃkhais ǀkha. Xawe gu ge Leviǁîga ǃhae tama ge i.
2CH.24.8	Tsî gao-aob ge mîmāo, o gu ge ǂgae-e dī tsî ǁî-e ǁāb ǃKhūb ommi dib tawa ǃauga ge mâi.
2CH.24.10	ǃNubain ge ǂamsagu hoagu tsî ǁaes hoasa ǃgâiaǂgao tsî ǂgaesa ūǂgā tsî ǁîs ǃnâ ge aoǂgā ǀoas ges kōse.
2CH.24.11	Tsî i ge ge ī, ǂgaesab ge gao-aob di mîmās ai Leviǁîgu di ǃommi ǀkha ūǂgā tsî ǀoasa marin hâ ǃkhaisan ge mû, ob ge gao-aob di xoa-aoba ge hā, tsî ǀgapipristeri xa ǂnûihe hâb on, tsî kha ge ǂgaesa ge ǀkhaiǀkhaiǃnâ tsî ǁîsa ǃkhōkhâi tsî ǁîsa ǁkhawa mâs ra ǃkhais ǃoa ge ūsī. Nētin ge tsēsa xu tsēs ǃoa dī tsî kaise ǂgui marina ge ǀhaoǀhao.
2CH.24.12	Tsî gao-aob tsî Jojadab tsîkha ge ǁîna ǁnāgu ǃKhūb ommi ǃoabas ai sîsenna ra dīga ge mā; o gu ge ǁhā-aogu tsî haikuru-aogu tsîna ge ǃgae, ǃKhūb di omma gu nî ǀasa kaise, tsî ǁkhāti ǂnūǀurib tsî ǂaisîsenaoga, ǃKhūb di omma gu nî dī-unuse.
2CH.24.13	Nēti gu ge sîsenna ra sîsenaoga ge dī, ob ge dī-unus di sîsenna ǁîgu di ǃommi ǃnâ ge ǃhae. O gu ge Elob di omma aibekam īsib âb ǃnâ ge dī-unu tsî ǁîba ge ǁapoǁapo.
2CH.24.14	Tsî dītoa gu ge, o gu ge gao-aob tsî Jojadab tsîkha aiǃâ ǃgau hâ mariba ge ūhā, ǁîba xu gu ge ǃKhūb di omma xapana kurubaba, xapan ǁîn ǀkha gu nî ǃoaba tsî ǁguibana, ǀanǀanǃoredi tsî ǃhuniǀuri tsî ǀhaiǀurisoan tsîna. O gu ge hugaǀgui Jojadab di tsēdi ǃnâ khauǁguibade ǃKhūb di ommi ǃnâ ge ǁguiba.
2CH.24.15	Tsî Jojadab ge ge kairatoa, tsî ǀguikaidisi tsî ǃnonadisi kurixab ge, ob ge ge ǁō.
2CH.24.16	Tsîn ge ǁîba ge ǁkhō Davib di ǃās ǃnâ gao-aogu tawa, ǁîb ge Israeli ǃnâ ǃgâise ge sîsen Elob tsî ǁîb di ommi tsîkha tawa.
2CH.24.17	Xawe Jojadab ǁōb khaoǃgâ gu ge Judab gaosaga hā tsî gao-aob aiǃâ ge ǃhonǁgoa, ob ge gao-aoba ǁîga ge ǁnâu.
2CH.24.18	Nētin ge ǃKhūb, ǁîn îgu Elob di omma ǁnāxū tsî haiǃgaodi tsî ǁgôa-elogu tsîna gere ǃoaba, ǃnubaib ge kai ǁaixasiba Judab tsî Jerusalems tsîra ǂama ge hā, nē ǀhapis ân ǃaroma.
2CH.24.19	Ob ge ǁîba kēbo-aoga ǁîn ǁaegu ge sî, ǁîna gu nî ǃKhūb ǃoa ǁkhawa ǃhobasen kaise, ǁîgu ge ǁîn ǃoagu ge ǃkhō-am, xawen ge ǁnâu ǂgao tama ge i.
2CH.24.20	Tsî Gagab Elob dib ge Saxariab Jojadab ôab, pristeri, ǁaes ǂama mâba ge hāǂam, ob ge ǁîn ǃoa ge mî: Nētib ra Eloba mî: Tarexa du kha Elob di mîmāde ra ǃûǂam? ǁNā-amaga du ge ǃgâiǃgâ tide, ǃKhūba du ge ǁnāxū ǃkhais ǃaromab ge ǁîba sado nî ǁnāxū.
2CH.24.22	Nētib ge gao-aob Joaba ǁnā ǃgâidīb, ǁîb îb Jojadab ge ǁîba dīb xa ǂâi tama i tsî ǁîb ôaba ge ǃgam, ǁîb hîa ge ǁōb ge ǃnubai: ǃKhūb ge ǁî ǃkhaisa mû tsî nîra ôa, ti mîba.
2CH.24.23	O i ge kurib di ǀunis ai ge ī, Siriab di toroǂnubis ge ǁîb ǃoagu khâi ǃkhaisa, tsîb ge Judab tsî Jerusalems tsîra tawa hā tsî ǁaes ǃnâ ǁaes gaosagu hoaga ge hîkākā, tsîn ge ǁkhâuǁnâs ân hoana Damaskus gao-aob tawa ge ūsī.
2CH.24.24	Toroǂnubis Siriab dis ge ǀoro khoerogu ǀkha hā, xaweb ge ǃKhūba ama kai ǂguib di toroǂnubisa ǁîgu ǃomǁae ge mā, ǃKhūb, ǁîn îgu Eloban ge ǁnāxū amaga. Nēti gu ge ǁîga ǀgoraǃgâde Joab ai ge sîsenǂui.
2CH.24.26	Tsî nēkha ge ǁîkha, ǃgaeǀhao-e ǁîb ǃoagu ge dīkha: Sabadi, Simeats, Amonǁîs ôab, tsî Jehosabadi, Simrits, Moabǁîs ôab tsîkha.
2CH.24.27	Tsî ǁîb di ôagu xasa tsî kaisib, ǁnā ǃgommi ǁîb ge ǁguiǂamheb dib tsî Elob ommi di kurus xasa, ǁîn ge xoahe hâ ǃnaeǃkhaidi ǂkhanis gao-aogu dis ǃnâ. ǁÎb di ôab Amasiab ge ǁîb di ǃās ǃnâ ge gao-ao kai.
2CH.25.2	Tsîb ge ǁîba ǃKhūb mûǁae a ǂhanuna gere dī, xawe ǂgaob hoab ǀkha tama i tsî.
2CH.25.5	Tsî Amasiab ge Judaba ge ǀhaoǀhao, tsîb ge ǁîga ǁgûgu di omgu ǃoa ǀoadisigu di danakhoese tsî kaidisigu di danakhoese ge mâi, Judab tsî Benjaminni tsîkha hoakha ǃnâ. Tsîb ge ǁîga ge ǃgôa ǀgamdisi kurigu â-iba xu ǁnās ǃgâ-ai a kaib kōse, tsîb ge ǁîga ǃnonakaidisiǀoadisi ǃkhōǂuihesagu ase ge hō, ǂnubis ǃoa ra ǂoaǃâ, tsî ǁhâigôab tsî ǃgupu khōsikhōba ra sîsenūga.
2CH.25.6	ǁNās tawab ge Israela xu kaidisiǀoadisi ǃgari ǁē-aoga ge ǃgae ǀguikaidisi talendi ǀhaiǀurib ama.
2CH.25.7	Xawe aob Elob dib ge ǁîb tawa hā tsî ge mî: Ti gao-aotse, as Israeli di ǂnubisa tā ǃgûsao tsi; ǃKhūb Israeli ǀkha hâ tama xuige, Efraimmi ôan hoan ǀkha.
2CH.25.8	Xawe satsa ǃgû îts dī, îts ǀgai ǃkhammi ǃnâ, Elob ge nîra ǁnā kai tsi, khākhoeb aiǃâ; Elob ǃnâb ge ǀgaiba hâ, sats khoetsa hui tsî ǁnā kais diba xui-ao.
2CH.25.9	Ob ge Amasiaba Elob aob ǃoa ge mî: Tsî tare-e nî dīhe ǁnā ǀguikaidisi talendi Israeli di ǂnubide ta ge mādi ǀkha? Ob ge Elob aoba: ǃKhūb ge nēn ǃgâ-ai ǂgui xūna a mā tsi ǁkhā, ti ge mî.
2CH.25.10	ǃNubaib ge Amasiaba ǁîde ge khai ǁnā ǂnubidi, Efraimma xu ge ǁîb tawa hāde, ǁîn di ǃkhais ǃoan nî ǃgûga. ǁNā-amagab ge ǁaib âna kaise ge ǂhubi Judabǀî, tsîn ge ǁîn di ǃkhais ǃoa ǁkhawa ge oa, kai ǁgôasib ǀkha.
2CH.25.11	Tsî Amasiab ge ǀgaiǀgaisen tsî ǁaes âba ǂgaeǂguiǂoa tsî ge ǃgû ǂŌb di ǃgoaǃnāb ǁga, tsîb ge Seiri ôan xa disiǀoadisina ge ǂnau.
2CH.25.12	ǁNās tawan ge Judab ôana disiǀoadisina ûitsamase ǃkhō tsî ǁîna ǃhaob di ǀgapib ai ūǃapa tsî ǁîna ǃhaob di ǂaoba xu ge ǂhāǁnâ, hoan ge ǂariǃās kōse.
2CH.25.13	Xawe ǁnā aogu ǂnubidi digu, Amasiab ge oa kaigu, ǁîb ǀkha gu ǃkhammi ǁga ǃgû tidese, ǁîgu ge Judab di ǃādi ǃnâ ge ǁgūǂgâ, Samariasa xu Bet-Horons kōse. Tsî gu ge ǁîn xa ǃnonaǀoadisina ǂnau tsî kaise ǂgui ǁkhâuǁnâxūna ge ūǀhana.
2CH.25.14	Tsî i ge ge ī Amasiab ge Edomǁîna ǂnausa xu hā tsî elogu Seiri ôan digab ge ūǀhao, ǃnubaib ge ǁîga elose ge ǂnûibasen tsî ǁîgu aiǃâ ǃhonǁgoa tsî ǁîga ge ǀanǀanba.
2CH.25.15	ǃNubaib ge ǃKhūb di ǁaiba ge ǂhubi Amasiabǀî. Ob ge ǁîba kēbo-aoba ge sî, ǁîb ǃoa ge nēti mîba: Tare xū-i ǃaromats kha ǁnâi elogu ǁnā ǁaes diga ge ôabasen, ǁîgu di ǁaesa ge ǃomǁaeb âtsa xu ore ǁoa iga?
2CH.25.16	Tsî i ge ge ī, ǁîb ǀkhab ra ǃhoa hîab ge ǁîb ǃoa ge mî: Satsa kha gao-aota di ǀapemā-aose ǂnûihe hâ? ǀÛ satsa! Tare xū-i ǃaromats kha ǁîn xa nî ǂnauhe? ǃNubaib ge kēbo-aoba ǀû tsî ge mî: Tita ge ra hōǃâ, Elob satsab nî hîǀhurusa ǂâibasen hâ ǃkhaisa, nēsa dī tsîts ti ǀapemāsa ǁnâuǀnam tama go i amaga.
2CH.25.17	Tsî Amasiab, Judab gao-aob ge ǀapemāsen tsî ge sî Joab, Joahab ôab, Jehub ôab, Israeli gao-aob ǃoa tsî: Hā î khom aisa xu ais ǃoa ǀhao, ti ge mî.
2CH.25.18	Ob ge Joab, Israeli gao-aoba Amasiab, Judab di gao-aob ǃoa sî tsî ge mî: ǀGames Libanonni ai hâs ge sederhais, Libanonni ai hâs ǃoa sî tsî: Sa ôasa ti ôaba tarase mā re! ti ge mî; xawe ǀgurun ǃaub din, Libanonni ai hân ge ǃgû-īkha tsî ǀgamesa ge dāǂkhū.
2CH.25.19	Sats ra mî: Mû Edomǁîna ta go ǂnau, ǁnā-amagab ge ǂgaob âtsa go ǀgapiǀgapi, koasents nîga. Îts ǁnâi nēsi sa ommi ǃnâ hâ! Tarexats kha ǁnâi nē ǂkhabab ǃnâ nî habasen, ǁnāts nîga, sats tsî Judab din tsîdo?
2CH.25.20	Xawe Amasiab ge ǁnâu tama ge i, Eloba xu i ge hâ i xui-ao, ǁînab nî ǁîn ǃomǁae māse, Edomǁîn di elogan ge ôa xui-ao.
2CH.25.21	Nētib ge Joab, Israeli gao-aoba ge ǃgû tsî ǁîb tsî Amasiab, di gao-aob tsîkha ge aisa xu ais ǃoa ge ǀhao Bet-Semes, Judab ǃnâ hâs tawa.
2CH.25.22	Tsî Judab ge Israeli di ais aiǃâ ge ǂnauhe, on ge ge ǃhū, mâ-i hoa-e ǁî-i di tentoms ǃoa.
2CH.25.23	Tsî Joab, Joahab ôab, Israeli gao-aob ge Amasiab, Judab gao-aob, Joab ôab, Ahasiab ôaba ge ǃkhō Bet-Semes tawa. Tsîb ge ǁîba Jerusalems tawa ūsī tsîb ge Jerusalems di ǂnubiǂgoab xa ge khôaǁnâ Efraimmi di ǁāba xu ǁhôas di ǁāb kōse, hakakaidisi ǂhâgu kōse.
2CH.25.24	ǁNās tawab ge ǃhuniǀurib tsî ǀhaiǀurib hoab tsî soadi, Elob ommi ǃnâ ge hōhedi hoade Obed-Edommi tawa tsî ǁuigu, gao-aob di ommi digu tsî ǃkhōsaben tsîna ū tsîb ge ǁkhawa Samariab ǃoa ge oa.
2CH.25.25	Tsî Amasiab, Joab ôab, Judab gao-aob ge Joab, Joahab ôab, Israeli gao-aob di ǁōb khaoǃgâ disikoroǀa kuriga ge ûi.
2CH.25.26	Tsî nau xūn, Amasiab di ǃnaeǃkhaidi din, ǂguron tsî ǀunigan ge ǂKhanis Judab tsî Israeli tsîkha gao-aogu dis ǃnâ xoahe hâ.
2CH.25.28	Tsîn ge ǁîb ǁō hâ sorosa hān ai ūhā tsî ǁîb îgu tawa, Judab di ǃās ǃnâ ge ǁkhō bi.
2CH.26.2	ǁÎb ge Elatsa ǂnubi tsî ǁîsa ǁkhawa Judab tawa ge ūhā, gao-aob ge ǁîb di îgu tawa ǁkhōhes khaoǃgâ.
2CH.26.3	Disiǃnaniǀa kurixab ge Usiaba ge i, gao-ao kaib ge ǃnubai, tsîb ge korodisiǀgamǀa kuriga ge gaosîsen Jerusalems tawa. Tsî ǁîb îs di ǀons ge Jexolia ge i, Jerusalems disa.
2CH.26.5	ǁÎb ge Eloba ôa xui-ao Saxariab, Elob aiǃâ ǁnâuǃāxa ge ib di tsēdi ǃnâ. ǁNā tsēdi, ǁîdi aib ge ǃKhūba ôadi ǃnâb ge Eloba ǁîba ge ǃgâiǃgâ kai.
2CH.26.6	ǃGûǂoa tsîb ge Filisteǁîna ǃkhamū tsî Gats ǂnubiǂgoaba ge khôaǁnâ tsî Jabnes ǂnubiǂgoaba tsî Asdods ǂnubiǂgoaba, ǁnās tawab ge ǃāde ge ǂnubi Asdods di ǃhūb ǃnâ tsî Filisteǁîn ǁaegu.
2CH.26.7	Tsî Elob ge ǁîba ge hui Filisteǁîn ǃoagu tsî Arabiaǁîn ǃoagu, Gur-Baals tawa ge ǁan hâ in tsî Meunǁîn ǃoagu.
2CH.26.8	Tsî Amonǁîn ge Usiaba ǀkhaexūna gere mā, tsî ǀons âb ge Egipteb ǃnâts ra ǂgâs kōse ge sī, kaiseb ge ǀgai xui-ao.
2CH.26.9	ǁNās tawab ge Usiaba ǂgō-omga ge ǂnubi Jerusalems ǃnâ ǁHôaǁāb tawa tsî ǃGoaǃnāǁāb tawa tsî ǁHôaxaǁāb tawa, tsîb ge ǁîga ge ǁapoǁapo.
2CH.26.10	ǁÎb ge ǁkhāti ǂgō-omga ge ǂnubi ǃgaroǃhūb ǃnâ, tsîb ge ǂgui tsauga ge khao, ǂgui ǀgoanab ge ūhâ i xui-ao, ǃgoaǃnāgu ǃnâ tsî ǂgādi ai. ǁKhāti ǃhanasîsenaogu tsî ǂauxûiǂûǃhanasîsenaogu tsîna ǃhomgu ai tsî ǂûǂûsa ǃgarob ai, ǃhanasîsennab ge ǀnam i xui-ao.
2CH.26.11	ǃAruǀîb ge Usiaba toroǂguiba ge ūhâ i, toroba a ǁkhā khoegu, ǂnubise toroǂnubis ǁga ge ǂoagu, ǃgôakhâis âgu di ǀgaub ǃoa Jeieli, xoa-aob di omma xu tsî Maasejab, ǂamaoba xu, Hananjab, ǀguib gao-aob gaosagu dib di ǃommi ǃnâ.
2CH.26.12	ǃGôab ǁgûgu di danagu dib, ǃgari ǁē-aogu dib ge ǀgamǀoadisi tsî ǃnanikaidisi ge i.
2CH.26.13	Tsî ǁîgu di ǃomǁae i ge toroǂnubi-e ge hâ i ǃnonakaidisiǀoadisi tsî korokaidisigu kōse, toroba ǀgaib ǀkha ǁkhāǁkhāhe hâgu, gao-aoba gu nî khākhoeb ǃoagu huise.
2CH.26.14	Tsî Usiab ge ǂnubis hoasa gere aiǂhomiba, khōsikhōgu tsî ǁhâigôagu tsî toroǀgapadi tsî ǁâsaran tsî khādi tsî jaboxūs di ǀuirodi tsîn kōse.
2CH.26.15	Tsîb ge ǁkhāti Jerusalems tawa ǁāǁāǁkhāsa sîsenaiga gere dī, ǁāǁāǁkhāsa sîsenaogu xa ǂâiǂuihe hâga, ǂgō-omgu tsî ǁhôagu ai gu nî hâga, ǂāgu tsî kai ǀuidi ǀkha nî ǂnoase, nētis ge ǁîb di ǀonsa ǃnūse ge ǂoa, buruburuxaseb ǀgaib ges kōse ge huihe xui-ao.
2CH.26.17	Xawe Asariab, pristeri, ge ǁîba ge ǃgûsao tsî ǃKhūb di pristerga ǁîb ǀkha, ǁkhaisadisi ǃgari-aogu tsîna.
2CH.26.20	Ob ge ǂampristeri Asariaba ǁîba ge kō tsî nau pristergu hoagu tsî mû, ǁîb ge a ǃomamaxa danas âb ai; o gu ge ǁîba ǁnāpa xu ǃnoesase ge ǂhāǂui, ā, ǁîb ǂûb ge ǁkhāti ge ǃhaeǃhaesen, ǂoab nîse, ǃKhūb xab ra ǁnorahe amaga.
2CH.26.23	Tsî Usiab ge ge ǁō, tsîn ge ǁîba ǁîb îgu tawa ge ǁkhō, ǁkhōs di ǃkhais, gao-aogu di ge is ǃnâ, ǃomamaxab a, tin ge mî xui-ao. Tsî ǁîb ôab Jotammi ge ge gao-ao kai, ǁîb ǃās âb ǃnâ.
2CH.27.3	ǁÎb ge ǀgapise hâ ǁāgu ǃKhūb di ommi diga ge ǂnubi; ǁîb ge ǁkhāti kaise Ofeli di ǂnubiǂgoab tawa gere ǂnubi.
2CH.27.5	ǁÎb ge ǁkhāti Amonni ôan di gao-aoba ge ǃkhamū, tsîb ge ǁîna ge dan. Amonni ôan ge ǁîba ǁnā kurib ǁkhāb ǃnâ ǀguikaidisi talende ǀhaiǀurib xa tsî disiǀoadisi korgu ǃhorob xa tsî disiǀoadisi korga gerstǃhorob xa mās kōse. Nē xūnan ge Amonni ôana ǁkhawa ǁkhāti ǀgamǁî tsî ǃnonaǁî kurib ǃnâ ge ūhā.
2CH.27.6	Nētib ge Jotamma ge ǀgaiǀgaisen; daogu âbab ge ǃKhūb, ǁîb di Elob ais aiǃâ ǃkhō-ūnuǃgâ xui-ao.
2CH.27.7	Tsî nau xūn Jotammi di ǃnaeǃkhaidi din tsî ǁîb torogu hoagu tsî ǁîb daogu tsîn, mû, ǁîn ge xoahe hâ ǂkhanis Israeli tsî Judab tsîkha di gao-aogu dis ǃnâ.
2CH.27.8	ǁÎb ge ǀgamdisikoroǀa kurixa ge i, gao-ao kaib ge ǃnubai, tsîb ge disiǃnaniǀa kuriga ge gaosîsen Jerusalems tawa.
2CH.27.9	Tsî Jotammi ge ǁîb îgu khami ge ǁō, tsîn ge ǁîba Davib di ǃās ǃnâ ge ǁkhō. Tsî ǁîb ôab Axasi ge ǁîb di ǃās ǃnâ ge gao-ao kai.
2CH.28.2	Tsîb ge daogu Israeli gao-aogu digu ǃnâ ge ǃgû; ǁnās tawab ge ǁkhāti ǂnâhesa īgu Baali diga gere kuru.
2CH.28.5	ǁNā-amagab ge ǃKhūb, ǁîn di Eloba ǁîba Siriab gao-aob ǃomǁae ge mā, ǁîban nî ǂnau, tsî ǃkhōsasen nî ǁîba xu kaise ǂgui ǃkhōsana ǂgaeǂguibēga, Damaskus tawan nî ūsīna. Tsî ǁîb ge ǁkhāti Israeli gao-aob ǃomǁae ge māhe kai ǂnaus ǀkha ǁîba ge ǂnauba.
2CH.28.6	Pekab Remaliab ôab ge Judab ǃnâ ǀguikaidisiǀgamdisiǀoadisiga ǀgui tsēs ǀguis ai ge ǃgam, hoatsama ǃkham ǁkhā aogu ǀguiga, ǃKhūb ǁîgu îgu di Eloba gu ge ǁnāxū amaga.
2CH.28.7	Tsî Sixrib ǃgari-aob Efraimmi dib ge Maasejab, gao-aob ôaba ge ǃgam, tsî Asrikammi, ommi ǂamsab, tsî Elkanab, gao-aob khaoǃgâ ǀgamǁî ge ib tsîkha.
2CH.28.8	Tsî Israeli ôan ge ǃgâsan ân xa ǃkhōsase ge ūǃgûhe ǀgamkaidisiǀoadisi taradi, ǀgôagu tsî ǀgôadi tsîna, tsîn ge ǁkhāti ǂgui ǁkhâuǁnâxūna ǁîna ge ūǀhana. Tsîn ge ǁkhâuǁnâsa Samarias digu tawa ge ūsī.
2CH.28.9	Tsî ǁnāpab ge kēbo-aob ǃKhūb diba ge hâ i, Oded ti ǀon hâba; ǁîb ge ge ǂoa ǂnubis, Samarias tawa ge hās ǃoa tsî ǁîn ǃoa ge mî: Mû, ǁgôasib ǃKhūb, sadu îgu Elob dib, Judab ǂama hâb diba xus ge, sadu ǃomǁaeb ge ǁîna māsa tsî sadu ge ǁîna ǁaib, ǀhommi kōse ra sīb ǀkha ǃgamsa.
2CH.28.10	Tsî nēsi du ge Judab tsî Jerusalems tsîra ôana sadu di aore khobose tsî tarare khobose ǃgamǃgambasen ǂgao hâ. Sadu ǀguido kha ǁî tama hâ, ǃKhūb, sadu Elob tawa a ǀhapixado?
2CH.28.11	ǁNâi tita ǃgâ î du ǁnā ǃkhōsan, sadu ǃgâsana xu du ge ǃkhōsase ǂgaeǂguibēna ǁkhawa ūhā, ǀgamsib ǃKhūb di ǁaib dib sadu ai hâ xuige.
2CH.28.12	ǃNubai gu ge aogu Efraimmi ôan danagu diga ge khâi, Asariab, Johananni ôab, Berexjab, Mesilemoti ôab tsî Jehiskiab, Salummi ôab tsî Amasab, Hadlaib ôab tsîga tsî ǁnāgu ǂnubisa xu ra hāga ge ǃoa.
2CH.28.13	Tsî gu ge ǁîgu ǃoa ge mî: Tā nē ǃkhōsana nēpa ūǂgâxa, ǀnai da ǃKhūb aiǃâ a ǀhapixa hîa; dīǀāro ǂgao du hâ sada di ǁoren tsî sada di ǀhapidi tawa, kaise da a ǀhapixa tsî ǀgamsib ǁaib dib, Israeli ǂama hâ hîa?
2CH.28.14	ǃNubais ge ǁāǁāsen hâ ǂnubisa ǃkhōsan tsî ǁkhâuǁnâxūn tsîna ǂamsagu ǀhaohâb hoab digu di ais aiǃâ ge ǁnāxū.
2CH.28.16	ǁNā ǁaeb ǁkhāb aib ge gao-aob Axasa Asiriab gao-aogu ǃoa ge sî, î gu hui biga.
2CH.28.17	ǁNās tawan ge Edomǁîn ona hā tsî Judaba ǂnau tsî ǃkhōsana ge ǂgaeǂguibē.
2CH.28.18	ǁNās xōǀkhān ge Filisteǁîna ǂgās di ǃādi ǃnâ ge ǁgūǂgâ, tsî Judab di ǃkhawagasǀî, tsîn ge Bet-Semes, Ajalons, Gederots tsî Soxos tsîde ge ū tsî ǁîdi ǃnaga hâ ǃādi tsî Timnas tsî ǁîs ǃnaga hâ ǃādi tsî Gimsos tsî ǁîs ǃnaga hâ ǃāde, tsîn ge ǁnāpa ge ǁan.
2CH.28.19	ǃKhūb ge Judaba ge ǃgamǃgam xui-ao, Axasi, Judab di gao-aob ǃaroma, ǁîb ge Judaba ǂgaeǁnâ xui-ao, kaisen ge ǃKhūb ǃoagu ǃûǂams kōse.
2CH.28.20	Ob ge Tiglat-Pileseri, Asiriab gao-aoba ǁîb ǃoa ge hā, tsîb ge ǁîba ge ǂōǂō tsî ǀgaiǀgai bi tama ge i.
2CH.28.21	Axasi ge ǃâs ǃKhūb ommi din dis tsî gao-aob tsî gaosagu din disa ū tsî ǁîsa Asiriab di gao-aoba ge mā, xaweb ge hui bi tama ge i.
2CH.28.22	Ā, ǂōǂōheb ge ǃnubaib ge ǃaruǀîǀgui ǃKhūb ǃoagu ge ǃûǂam, ǁîb, ǁnā gao-aob Axasa.
2CH.28.23	Damaskus di elogu ǁîba ge ǂnaugab ge ǁguiba tsî: Siriab gao-aogu di elogu ge ǁîga ra hui amaga ta ge ǁîga nî ǁguiba, î gu tita ona hui, ti mî xui-ao. Xawe gu ge ǁîb tsî Israeli hoaba ǁnās ase ge ība.
2CH.28.24	Tsî Axasi ge xapan Elob ommi dina ge ǀhaoǀhao, tsîb ge xapan Elob ommi dina ǁhāǂkhūǂkhū tsî dao-amdi ǃKhūb ommi dide ge ǂganam. Tsîb ge altarde ge kurubasen ǁhôadi hoadi ǃnâ Jerusalems tawa.
2CH.28.25	Tsîb ge ǁkhāti mâ ǃās Judab dis hoas ǃnâ ǀgapiga ge kuru, ǀkhara elogab nî ǀanǀanbaga, nētib ge ǃKhūb, ǁîb îgu di Eloba ǁaib kōse ge ǂoeǂoe.
2CH.28.26	Tsî nau xūn ǁîb di ǃnaeǃkhaidi din tsî ǁîb di daogu hoagu din, ǂguron tsî ǀunigan tsîn, mû, ǁîn ge xoahe hâ ǂkhanis Judab tsî Israeli tsîkha di gao-aogu dis ǃnâ.
2CH.29.2	Tsîb ge ǁîba ǃKhūb mûǁae a ǂhanuna gere dī, ǁîb di îb Davib ge dīn hoan ǃoa.
2CH.29.3	ǁÎb ge ǂguro kurib ǁîb di gaosis dib ǃnâ, ǂguro ǁkhâb ǃnâ ǃKhūb tempeli di ǁāga ǁkhowa-am tsî ǁîga ge dī-unu.
2CH.29.4	Tsîb ge pristergu tsî Leviǁîgu tsîga ūǂgâxa tsî ǁîga aiǂoasǀî hâ ǃkhais tawa ge ǀhaoǀhao.
2CH.29.5	Tsîb ge ǁîgu ǃoa ge mî: ǃGâ te, Leviǁîgo, î go ǃanuǃanusen, î go ommi ǃKhūb, sago îgu di Elob diba ǃanuǃanu, î go ǀurisasiba sîsenbē ǃanusiba xu.
2CH.29.6	Sada di îgu ge ge ǃûǂam xuige, tsî gu ge ǃKhūb, sada Elob mûǁae a ǂkhabana dī tsî ge ǁnāxū bi, tsî gu ge aidi âga ǃKhūb di tabernakela xu ǁkhaebē tsî ge ǃkhomǃnoro.
2CH.29.8	ǁNā-amaga i ge kai ǁai-e ǃKhūba xu Judab tsî Jerusalems ǂama ge hā, tsî ǁîb ge ǁîna ge māǁnâ ǀâxarexūse tsî ǂnuniǀîxūse, sadu di mûdi ǀkha du ra mû xase.
2CH.29.10	O ta ge tita ti ǂgaob ǃnâ ǂâibasen hâ, ǃKhūb, Israeli di Elob ǀkha ta nî ǃgaeǀhao-e dī ǃkhaisa, îb ǀgamsib ǁîb di ǁaib diba sada xu unubē, ti.
2CH.29.11	Ti ôago, ǁnâi tā ǁgarasa, ǃKhūb ge sago ǁhûiǂuibasen hâ, ais âb aiǃâ mâ tsî go nî ǁîba ǃoabase, tsî ǁîba go nî ǃoaba-ao tsî ǀanǀanaose ībase.
2CH.29.12	ǃNubai gu ge Leviǁîgu xa Mahati, Amasaib ôab, tsî Joeli, Asariab ôab tsî Kehati ôagu tsîga ge khâi; tsî Merarib ôagu xa Kisi Abdib ôab, tsî Asariab, Jehaleleli ôab tsîkha; tsî Gersonǁîgu xa Joab, Simeab ôab, tsî Edenni, Joab ôab tsîkha;
2CH.29.13	tsî Elisafanni ôagu xa, Simrib tsî Jeueli tsîkha; tsî Asafi ôagu xa, Saxariab tsî Matanjab tsîkha;
2CH.29.14	tsî Hemanni ôagu xa, Jehueli tsî Simeib tsîkha; tsî Jedutunni ôagu xa, Semajab tsî Usieli tsîkha.
2CH.29.15	Tsî gu ge ǃgâsagu âga ǀhaoǀhao tsî ge ǃanuǃanusen, tsî gu ge gao-aob mîs ai ge ǂgâ ǃKhūb di mîsa xu, ǃKhūb di omma gu nî ǃanuǃanuga.
2CH.29.16	O gu ge pristerga ǃKhūb di ommi ǃnâ ge ǂgâ, ǁîba gu nî ǃanuǃanuse, tsî gu ge ǃKhūb ommi di ai-ommi ǃoa ǀurisasib, ǃKhūb di tempeli ǃnâ gu ge hōb hoaba ge ūǂoa. Tsî Leviǁîgu ge ǁîba ge ūkhâi, ǃauga gu nî ūǂoa bise, ǃārob Kidronni ǃnâ.
2CH.29.17	Tsî gu ge ǂguro tsēs ǂguro ǁkhâb dis ai ge ǃanuǃanutsoatsoa, tsî ǁkhaisaǁî tsēs ǁkhâb dis ai gu ge ǃKhūb ommi di ai-ommi ǃnâ ge sī tsî ǁkhaisa tsēdi ǃnâ ǃKhūb di omma ge ǃanuǃanu. Tsî disiǃnaniǀaǁî tsēs ǂguro ǁkhâb dis ai gu ge ge dītoa.
2CH.29.18	ǁNās khaoǃgâ gu ge gao-aob Hiskiab tawa sī ǂgâ tsî ge mî: Sige ge ǃKhūb di ommi hoaragaba go ǃanuǃanu tsî khauǁguibas di altarsa sîsenūxūn âs hoan ǀkha tsî ǁāǁās di tāba sîsenūxūn âb hoan ǀkha.
2CH.29.19	ǁKhāti ǁnā sîsenūdan, gao-aob Axasi ge ǁîb ra gaosîsen hîa ǃûǂams âb ǃnâ aoxūna ge ge ǁāǁā tsî ge ǃanuǃanu. Tsî mû, ǁîn ge ǃKhūb di altars aiǃâ hâ.
2CH.29.20	ǁGoasib ge gao-aob Hiskiaba ǃnauǁgoaga khâi tsî ǃās di ǂamsaga ge ǀhaoǀhao, tsîb ge ǃKhūb di ommi ǃoa ge ǃgû.
2CH.29.21	Tsî gu ge hû ǁgōgu tsî hû bairagu tsî hû ǁkhaogu tsî pirigu tsîna gaosis tsî ǃanusib tsî Judab ona ǁoreǁguibase ge ūhāba. Tsîb ge Aronni ôagu, pristerga ge mîba, ǁîna gu nî ǃKhūb di altars ai ǁguiba ǃkhaisa.
2CH.29.22	O gu ge gomana ge ǂā, tsî pristergu ge ǀaoba ū tsî altars ai ge ǀgapi; tsî gu ge bairagu ona ǂā tsî ǀaoba altars ai ge ǀgapi; ǁnās ǁkhās xase gu ge ǁkhaoga ǂā tsî ǀaoba altars ai ge ǀgapi.
2CH.29.23	ǁNās khaoǃgâ gu ge piriga ǁoreǁguibase ge ūhā gao-aob tsî ǀhaohâb tsîkha di ais aiǃâ, tsî gu ge ǃomgu âga ǁîgu ai ge ǁgui.
2CH.29.24	Tsî pristergu ge ǁîga ǂā tsî ǁîgu di ǀaoba altars ai ge dī, ǁoreo kaihes ǃoa, ǂkhîbagusa gu nî Israeli hoaba dībaga; gao-aob ge mîmā xui-ao, khauǁguibas tsî ǁoreǁguibas tsîra nî Israeli hoaba ǁguibahega.
2CH.29.25	Tsîb ge Leviǁîga ǃKhūb di ommi ǃnâ ge mâi simbaln ǀkha tsî luitn tsî harpdi tsîn ǀkha, mîmās Davib dis ǃoa tsî Gadi, gao-aob di mû-aob dis ǃoa tsî Natanni, kēbo-aob, dis ǃoa; nē mîmās ge ǃKhūb di ǃommi ǀkha ge hā kēbo-aogu âb di ǃomma xu.
2CH.29.26	Tsî Leviǁîgu ge ǀkhōxūn Davib din ǀkha ge mâ i tsî pristerga ǀgapadadi ǀkha.
2CH.29.27	Tsî Hiskiab ge ge mîmā, khauǁguibas altars ai nî ǁguibahe ǃkhaisa. Tsî khauǁguibas ge tsoatsoa ǃnubais ge ǃKhūb di ǁnaetsanasa ge tsoatsoa ǀgapadadi ǀkha tsî Davib, Israeli gao-aob di ǀkhōxūn ǀkha.
2CH.29.28	Ob ge ǀhaohâb hoaba ge ǃhonǁgoa, ǁnaetsanas ra ǁnaehe tsî ǀgapadadi ra xâihe hîa. Tsî nēn hoan ge ge ī, khauǁguibas ge dītoahes kōse.
2CH.29.29	Tsî ǁguibatoan ge ǃnubain ge gao-aob tsî ǁîb ǀkha ra hōhen hoana ǃgamǃgâ tsî ge ǃhonǁgoa.
2CH.29.31	Ob ge Hiskiaba ǃeream tsî ge mî: Nēsi go ge sago di ǃomga ǃKhūba go ǀoaǀoaba, xuige dāhā î go ǂāǁguibadi tsî koaǁguibadi tsîna ǃKhūb di omma ūhāba. Ob ge ǀhaohâba ǂāǁguibadi tsî koaǁguibadi tsîde ge ūhāba tsî māsenxa ǂgaob â-ib hoaba khauǁguibade.
2CH.29.32	Tsî ǃgôab khauǁguibadi, ǀhaohâb ge ūhādi dib ge hûdisi gomagu, ǀguikaidisi bairagu tsî ǀgamkaidisi ǁkhaogu kō ge i; nēn hoan ge ǃKhūba khauǁguibase ge ība.
2CH.29.33	Tsî ǀnî khaihesa xūn ge ǃnanikaidisi goman tsî ǃnonaǀoadisi gūn kō ge i.
2CH.29.36	Tsî Hiskiab tsî ǁaes hoas tsîn ge ge ǃgâiaǂgao, ǁnān Elob ge ǁaesa ǁāǁāban ǂama, nē ǃkhais ge ǃnoesase ī xui-ao.
2CH.30.3	ǁÎban ge ǁnā ǁaeb ǁkhāb ai tsēdī ǁoa ge i, pristergu ge ǂâu hâse khaisen tama hâ i xui-ao, tsî ǁaes ge Jerusalems tawa ǀhao tama hâ i xui-ao.
2CH.30.4	Tsî nē ǃkhais ge ǂhanu ge i gao-aob mûǁae tsî ǀhaohâb hoab mûǁae.
2CH.30.5	On ge nē ǃkhaisa ge ǂnûiǁapo, Israeli hoab ǃnâ nî ǂgaiǂuihesa, Bersebasa xu Dans kōse, hā tsîn nî ǃKhūb, Israeli Eloba Pasxaba tsēdība ǃkhaisa Jerusalems tawa, ǂomxa ǁaeba xun ge ǁîba tsēdī tama ge hâ i, xoahe hâ khami.
2CH.30.6	O gu ge ǃkhōǂuisa sîsabega ǂkhanidi, gao-aob tsî gaosagu di ǃomma xu ge ǀkhīdi ǀkha Israeli tsî Judab hoab ǃoa ge ǃgû gao-aob di mîs ǃoa, nēti a xoasade: Sadu Israeli ǀgôado, ǃhobasen ǃKhūb, Abrahammi, Isaki tsî Israeli tsîgu di Elob ǃoa, ob ge ǁîba nîra ǂnan ǁnān hîa du ge ǃgaubahen, Asiriab ǃomǁaeba xun ǃoa.
2CH.30.7	Î du tā sadu îgu tsî sadu ǃgâsagu hîa ge ǁîgu di ǃKhūb, ǁîgu îgu di Elob ǃoagu ǃûǂamgu khami ī, ǁî ǃkhais ǃaromab ge ǁîga ǁkhāti ge hîǀhuru kai, sadu ra mûse.
2CH.30.8	Tā karokaronǃao, sadu îgu khami; ǃKhūba ǃomma mā, î du ǁîb di ǃanusib, ǀamosib kōseb ge khaib tawa hā, î du ǃKhūb, sadu di Eloba ǃoaba, ob ge ǀgamsib ǁîb di ǁaib diba sado xu nîra oa.
2CH.30.9	Sadu ga ǃKhūb ǃoa ǃhobaseno, on ge sadu ǃgâsan tsî sadu ôana ǀkhomxaǂgaosiba nîra hō, ǁnān ǁîna ge ǃkhōn aiǃâ, on ge nē ǃhūb ǃoa ǁkhawa nîra oahā, ǃKhūb sadu Elob ge a ǀkhomxa tsî ǀkhomxaǃnâ, tsîb ge ais âba sado xu unu tide, sadu ga ǁîb ǃoa ǃhobaseno.
2CH.30.10	Nēti gu ge ǃkhōǂuisa sîsabega Efraimmi tsî Manaseb tsîkha di ǃāde ge ǃgûǃnâǃganu Sebulonni kōse, xawen ge ǁîga âiǂui tsî gere ǃhō.
2CH.30.11	Xawe ǀnîn Aseri, Manaseb tsî Sebulonni tsîgu din ge ǃgamǃgamsen tsî Jerusalems tawa ge hā.
2CH.30.12	ǁKhātib ge Judaba ǃKhūb di ǃommi xa ge hāhe, ǀguiǂâixa ǂgaoba ǁîna ra māse, on ge gao-aob tsî gaosagu tsîn di mîmāsa ge dī ǃKhūb di mîsa ǃoa.
2CH.30.13	Tsîs ge kai ǁaesa Jerusalems tawa ge ǀhao, ǀkhuruoǃnâ peregu di kaitsēsan nî ǀgamǁî ǁkhâb ǃnâ tsēdīse, ama kai ǀhaohâba.
2CH.30.14	Tsîn ge khâi tsî altardi, Jerusalems tawa hâde ge ūbē, tsîn ge ǁkhāti ǀanǀanǃkhaidi hoade ūbē tsî ǁîde ǃārob Kidronni ǃnâ ge aoǂgā.
2CH.30.17	Kai ǂguib ge ǁnā ǀhaohâb ǃnâ hâ i xui-ao, ǃanuǃanusen tamaba, ǁnā-amaga gu ge Leviǁîga Pasxaǁkhaoga ǁnān hîa ǃanu taman hoana ge ǂāba, ǁîna gu nî ǃKhūba khaibase.
2CH.30.19	ǁnā-i ǂgaob â-e ǂnûi hâ-e Elob ǃKhūb, ǁî-i îgu di Eloba i nî ôa ti, ǃanub ǃanusib dib ǃoas ga i tama i xawe.
2CH.30.20	Ob ge ǃKhūba Hiskiaba ǁnâu-am tsî ǁaesa ge ǂgauǂgau.
2CH.30.21	Nētin ge Israeli ôan, Jerusalems tawa ra hōhena ǀkhuruoǃnâ peregu di kaitsēsa hû tsēdi kōse ge tsēdī, kai ǃgâiaǂgaob ǀkha. Tsî Leviǁîgu tsî pristergu tsîn ge ǃKhūba tsēsa xu tsēs ǃoa ge ǃkhōǀkhā, ǃgarise ra ǀō ǀkhōxūn ǃKhūb din ǀkha.
2CH.30.23	Tsî ǀhaohâb hoab ge ǀapeǀhao-o ǀnî hû tsēden nî tsēdī ǃkhaisa, on ge ǁkhawa ǀnî hû tsēde ge tsēdī kai ǃgâiaǂgaob ǀkha.
2CH.30.24	Hiskiab, Judab di gao-aob ge ǀhaohâba ǀguiǀoadisi ǁgōgu tsî hûǀoadisi gūga ge mā, tsî gaosagu ge ǀhaohâba ǀguiǀoadisi ǁgōgu tsî disiǀoadisi gūga ge mā; nēti gu ge ǂgui pristerga ge khaisen.
2CH.30.25	Tsî ǀhaohâb Judab dib hoab ge ge ǃgâiaǂgao pristergu tsî Leviǁîgu tsîn ǀkha tsî ǁnā ǀhaohâb, Israela xu ge hāb ǀkha, ǁkhāti ǁnā ǃhaokhoen, Israeli ǃhūba xu hā tsî Judab ǃnâ ǁan hân ǀkha.
2CH.30.26	Nētib ge kai ǃgâiaǂgaoba ge hâ i Jerusalems tawa, Salomob, Davib ôab, Israeli gao-aob di tsēde xu i ge nēti ī xū-e Jerusalems tawa ī tama hâ i xui-ao.
2CH.30.27	ǃNubai gu ge Leviǁî pristerga khâi tsî ǁaesa ge ǀkhae, tsî dommi ân ge ge ǁnâuhe, ǁîn di ǀgores ge ǃanu ǁanǃkhais âb ǁga ǀhommi ǃnâ sī xui-ao.
2CH.31.2	Tsî Hiskiab ge pristergu tsî Leviǁîgu di ǀgorade ge ǂnûi ǁîgu di ǀgoradi ǃoa, mâb hoaba ǁîb di ǃoabas ǃoa, pristergu tsî Leviǁîgu tsîna khauǁguibadi tsî ganganǁguibadi tsîdi ǁga, ǃoaba nîse tsî ǃkhōǀkhā nîse tsî kare nîse ǃKhūb di ǂnubis di ǁāgu ǃnâ.
2CH.31.4	Tsîb ge ǁaes Jerusalems ǃnâ ǁan hâs ǁga ge mî, pristergu tsî Leviǁîgu tsîgan nî amǃnâ-e māsa, ǂhanub ǃKhūb dib ǃnân nî ǀgaiǀgaihese.
2CH.31.6	Tsî ǀgôan Israeli tsî Judab tsîkha din, Judab di ǃādi ǃnâ ǁan hân, ge ǁkhāti disiǁî ǃâdi goman tsî gūn dide ge ūhā, tsî disiǁî ǃâde ǁnā xūn ǃKhūb ǁîn di Eloba ge khaibahe hâ in xa, tsîn ge ǀoasa ǂguiga ge dī.
2CH.31.7	ǃNonaǁî ǁkhâb ǃnân ge ǁnā ǂguiga ge dītsoatsoa, tsî hûǁî ǁkhâb ǃnân ge ge dītoa.
2CH.31.8	Tsî Hiskiab tsî gaosagu tsîgu ge hā tsî ǁnā ǂguiga mûo, o gu ge ǃKhūb tsî ǁîb di ǁaes Israelsa ge ǀkhae.
2CH.31.9	Tsî Hiskiab ge pristergu tsî Leviǁîgu tsîna ǁnā ǂguigu xa ge dîǃnâ.
2CH.31.10	Ob ge Asariab, ǂampristeri, Sadoki ommi diba ǁîb ǃoa ge mî: Nē ǁguibas ge ǃKhūb di ommi ǃoa ūhātsoatsoahe ǁaeba xu ge ge ǂû tsî ge ǁâ tsî ǃnāǂamsase ge ǃgau, ǃKhūb ge ǁaes âba ǀkhae xui-aob ge nē ǂguiba ge ǃgau.
2CH.31.11	ǃNubaib ge Hiskiaba ge mî, ǃKhūb ommi di ǃnā-omdi nî ǂhomihe ǃkhaisa, on ge ǁîde ge ǂhomi.
2CH.31.12	ǁÎdi ǃnân ge ǁnā ǁguibasa ge ūǂgā tsî disiǁî ǃâdi tsî khaihesa xūn tsîna îǂhôasib ǀkha. Tsî ǁîn ǂamab ge Konanjab, Leviǁîba, ǂamsa tsî Simib, ǁîb ǃgâsaba ǀgamǁî ge i.
2CH.31.13	Tsî Jehieli, Asasiab, Nahati, Asaeli, Jerimoti, Josabadi, Elieli, Jismaxjab, Mahati tsî Benajab tsîgu ge mûǂam-ao ge i, Konanjab tsî Simib, ǃgâsab âb di ǃommi ǃnaga, gao-aob Hiskiab tsî Asariab, Elob ommi di ǂamkhoeb tsîkha di mîmās ai.
2CH.31.14	Tsî Koreb, Jimnab ôab, Leviǁîb, aiǂoas ǀkhāb di ǁāb ǃûi-aob ge māsenxa hōdi Elob didi ǂama ge ǂnûihe hâ i, ǃKhūb di ǁguibas tsî hoan xa ǃanunab nî māǂuise.
2CH.31.15	Tsî ǁîb xōǀkhā gu ge Edenni, Minjaminni, Jesuab, Semajab, Amariab tsî Sexanjab tsîga pristergu di ǃādi ǃnâ ge ǂnûihe hâ i, îǂhôasib ǀkha gu nî ǃgâsan âga ǁîn di ǀgoradi ǃnâ, ǂkharin kas kain kas hoasa māǂuise.
2CH.31.16	ǁNāgu ǃhaos di ǃgôakhâiǂkhanis aorekhoegu dis ǃnâ ǃnona kurigu â-i tsî nēsa ǃnā hâga xu xoahe hâgu ǀguigu ose, ǁîgu ǃKhūb di ommi ǃnâ ge ǂgâgu hoaga, mâ tsēs hoas ai tsēkorobe sîsenna ra dīǃâ, ǃoabas âgu ǂama ǁîgu di ǃûidi ǃnâ ǁîgu di ǀgorade ǃoa.
2CH.31.17	Tsî ǁnāgu pristergu, ǃhaos di ǃgôakhâiǂkhanis ǃnâ xoamâihe hâgu tsîn, ǁîgu îgu di omgu ǃoa tsî Leviǁîgu on ǀgamdisi kurigu â-iba tsî ǁnāsa ǃnā hâgu, ǁîgu di ǃûidi ǃnâ ǁîgu di ǀgorade ǃoa.
2CH.31.18	Tsî ǃhaos ǃgôakhâis ǃnâ ǃgôahe hâgu on, ǁîgu ôaron hoan, ǁîgu taradi, ǁîgu ôagu tsî ǁîgu ôadi tsîn ǀkha ǀhaohâb hoab ǃnâ, ǁîgu di sîsenǃâs ǃnâ gu ge khaisen ǃanusib ǃnâ xui-ao.
2CH.31.19	ǁKhāti gu ge Aronni ôagu ǃnâ ǁnā pristergu, hîa aiǃādi ǁîgu ǃādi didi di ǃaugu ai hâga ge hâ i mâ ǃās hoas ǃnâ, aogu, ǀondi ǀkha ge ǂgaihega, mâ aore khoeb hoab pristergu dib tsî ǁnāgu ǃhaos di ǃgôakhâiǂkhanis ǃnâ Leviǁîgu ǁaegu ǂnûihe hâgu hoaga gu amǃnâde nî māga.
2CH.31.20	Tsî nētib ge Hiskiaba Judab hoab ǃnâ ge dī, tsîb ge ǃKhūb, ǁîb Elob di ais aiǃâ a ǃgâi tsî ǂhanu tsî amana ge dī.
2CH.32.2	Tsî Hiskiab ge mûo, Sanherib ra hā tsî Jerusalemsa hā ǃkhamū ǂgao ǃkhaisa,
2CH.32.3	ob ge ǁîb di gaosagu tsî ǁîb di ǁē-aogu ǀkha ge ǀape, ǁgam-i ǀaudi, ǃās ǃauga hâdi di-e gu nî ǂganam ǃkhaisa, o gu ge ge hui bi.
2CH.32.4	Os ge kai ǁaesa ǀhao tsî ǀaudi hoade ge ǂganam tsî ǃārob, ǃhūba ra dâuǃnâǃganub tsîna. Tarexa gu kha Asiriab di gao-aoga hā tsî ǀoasa ǁgam-e nî hō? ti ra mîse.
2CH.32.9	ǁNās khaoǃgâb ge Sanherib, Asiriab di gao-aoba ǃgāgu âba Jerusalems ǁga ge sî, ǁîb ǂûb ganupe Laxis aiǃâ ǁgoe hîa tsî gaosis âb di toroǂguib, ǁîb ǀkha hâb hoaba, Hiskiab, Judab gao-aob ǃoa tsî Judab, Jerusalems tawa hâb hoab ǃoa, mî raǃâ:
2CH.32.10	Nētib ra mî Sanherib, Asiriab gao-aoba: Mâ xū-i ai du kha ǂgomaiǂnûi hâ, o du Jerusalems tawa ǁaposa ǃkhais ǃnâ hâ?
2CH.32.11	Hiskia tamaba, ǁnāb sado ra ǂgaeǂhapuba, māǁnâ dub nîga, ǃâtsūǀkhāb tsî ǁgâs tsîra xa du nî ǁōga, mî rase: ǃKhūb sada Elob ge Asiriab gao-aob di ǃomǁaeba xu nî ore da?
2CH.32.12	ǁNā Hiskia tamaba ǀgapigu âb tsî altardi âba ūbē tsî Judab tsî Jerusalems tsîra ǃoa ǃhoa tsî: ǀGui altars ǀguis aiǃâ du nî ǃhonǁgoa tsî ǁîs ai ǀanǀan, ti ge mîba?
2CH.32.13	ǂAn tama du kha ǁnâi hâ, tare-e ge sige, tita tsî ti îgu tsîge ǃhūgu di ǁaedi hoade ge dī-ū ǃkhaisa? ǁNā ǃhūgu di ǁaedi eloga ti ǃomǁaeba xu ǁîde ore ǁkhā gu ge i?
2CH.32.14	Elogu ǁnā ǁaedi ti îgu xa ǀâxarehe hâdi digu ǃnâ, tariba ǁnāb ǁîb di ǁaesa ti ǃomǁaeba xu ge ore ǁkhā iba, ob Elob sadu diba ti ǃomǁaeba xu nî ore du ǁkhā?
2CH.32.15	Tāb Hiskiaba ǁnâi nēsi gā du, îb tā nē dommi ai ǂgaeǂhapu du î du tā ǂgom bi, elo-i mâ ǁae-i tsî mâ gaosi-i hoa-i di-i xare-i kas ge ǁî-i di ǁaesa ti ǃomǁaeb tsî ti îgu di ǃomǁaeba xu ge ore ǁoa i xuige. Matikōse ǁnās ǃgâ-aib kha sadu di Eloba ti ǃomǁaeba xu nî ore du ǁoa!
2CH.32.16	ǁNās tawa gu ge ǁîb ǃgāga ǃaruǀî ǃKhūb Elob ǃoagu tsî ǃgāb âb Hiskiab ǃoagu ge ǃhoa.
2CH.32.17	ǂKhanidi onab ge ge xoa, ǃKhūb Israeli di Elobab nî ǃhō tsî ǁîbab nî ǃhoaǃoase, mî raǃâ: Elogu ǁnā ǃhūgu di ǁaedi digu, ǁaedi âga ti ǃomǁaeba xu ge ore ǁoa igu khamib ge Hiskiab Eloba ǁaes âba ti ǃomǁaeba xu ore tide, ti.
2CH.32.18	Tsî gu ge ǃgari dommi ǀkha Jodeǁîgowab ǃnâ ǁaes Jerusalems dis, ǂnubiǂgoab ai hâsǀî ge ǃhoa, î gu ǁîna ǃaoǃao tsî ǃhuriǃhuri ǃāsa gu nî ū ǁkhāse.
2CH.32.19	Tsî gu ge Jerusalems di Elob xa ge ǃhoa, ǃhūbaib ǁaedi di elogu khoen ǃomgu di sîsenni xas ase.
2CH.32.20	Xawe gao-aob Hiskiab tsî Jesajab, kēbo-aob, Amob ôab tsîkha ge ǁî ǃkhais ǂama ǀgore tsî ǀhommi ǃoa ge ǂgai.
2CH.32.21	Ob ge ǃKhūba ǀhomǃgāb, mâ ǃkham ǁkhā ǁē-aob hoab tsî gaosagu tsî ǂamsagu Asiriab gao-aob di toroǂnubis diga ge hîkākāba ge sî. Nētib ge taob ǁîb di ais dib ǀkha ǃhūb âb ǃoa ge oa, tsî ǁîb elob di ommi ǃnâb ge ǂgâ ǃnubai gu ge ǁnāgu soros âba xu ge ǀkhīga gôab âb ǀkha ge ǃgam bi.
2CH.32.22	Nētib ge ǃKhūba Hiskiab tsî Jerusalems di ǁansaben tsîna Sanherib, Asiriab gao-aob di ǃomǁaeba xu ge ore tsî hoan di ǃomǁaeba xu, tsî ǁîb ge ǁîna ge ǂgaeǂguiǂnamipe.
2CH.32.23	Tsî ǂguin ge ǃKhūba Jerusalems tawa ǀkhaexūna gere ūhāba tsî ǀgapiǃgôasa xūna Hiskiab, Judab gao-aoba, ǁnās khaoǃgâb ge ǀūben hoan mûǁae ǀgapiǀgapihes kōse.
2CH.32.24	ǁNā tsēdi ǁkhādi aib ge Hiskiaba ǁōb kōse ge ǀaesen, ob ge ǃKhūb ǃoa ge ǀgore. Ob ge ǁîba ǃeream tsî buruburuxa sao-e ge mā bi.
2CH.32.26	Ob ge Hiskiaba ǁîb ǂgaob di ǀgapiǀgapisens ǃaroma ge ǃgamǃgamsen, ǁîb tsî Jerusalems di ǁansaben tsîna, ob ge ǁnā kai ǁaiba ǁîn ǂama Hiskiab di tsēdi ai hā tama ge i.
2CH.32.27	Tsî Hiskiab ge kaise ǃkhū tsî ǃgôasa ge i, tsîb ge ǀhaiǀurib tsî ǃhuniǀurib tsî ǃgomǀgausa ǀuidi tsî ǃgâihamxūn tsî khōsikhōn tsî sats khoets ra tura sîsenūxūn hoan ǃaroma ǁuisâu-omga ge kurubasen.
2CH.32.28	ǁKhātib ge ǁuisâu-omga ge kurubasen, ǃhorob tsî ǂkhonxûib tsî olib tsîn di ūǀkhīn ǃaroma; tsîb ge sâuǃkhaide ge kurubasen ǃkharagagu ǀgoan hoan ǃaroma tsî ǃharade gūn ǃaroma.
2CH.32.29	ǁNās tawab ge ǃāde ge kurubasen, goman tsî gūn tsîna ūhâse kaise ge ǂgui ina. Elob ge ǁîba kaise ǂgui xūna ge mā xui-ao.
2CH.32.30	ǁNā Hiskiab ǁkhāb ge ǁkhāti ǀgapise hâ dâuǂoas Gihons di ǁgamgu disa ǂganam tsî ǁîsa ge ǂgaeǁnâ kai Davib ǃās di huriǂoasǀî. Hiskiab ge sîsenni âb hoab ǃnâ ǃgâiǃgâ xui-ao.
2CH.32.31	Tsî i ge nēti ge ī, gaosagu Babilons digu ge ǁîb ǃoa sîgu di sîsabegu ǁnā buruburuxa ǃkhais, ǃhūb ǃnâ ge īs xa gu nî dîga ganupe ǁnāpa hâ hîab ge Eloba ǁîba ge ǁnāxū tsî ge ǃâitsâ bi, ǂgaob âb ǃnâ hân hoanab nî ǂanse.
2CH.32.32	Tsî nau xūn Hiskiab di ǃnaeǃkhaidi din tsî ǁîb di ǃgâidīn tsîn, mû, ǁîn ge xoahe hâ ais kēbo-aob Jesajab, Amob ôab dis ǃnâ tsî ǂkhanis Judab tsî Israeli tsîkha gao-aogu dis ǃnâ.
2CH.33.5	ǁNās tawab ge ǀhommi di ǂnubis hoasa altarde ge ǂnubiba, ǃKhūb ommi di ai-omkha hoakha ǃnâ.
2CH.33.6	Tsîb ge ǀgôagu âba ǀaesa ge ǃgûǃganu kai Hinommi ôab di ǃgoaǃnāb, ǃnâ, tsîb ge ǀgaiǀgarusa ge dī, tsîb ge ani-ās ai ge ǃgaoǃgâ, tsîb ge ge ǃgaidī, tsîb ge aimûǀgaru-aon tsî ǁgâuaǁkhāǁkhāsaben tsîna ge mâi. ǁÎb ge ǂguin, ǃKhūb mûǁae a ǂkhabana gere dī, ǁîbab nî ǁaibǀî ǂoeǂoese.
2CH.33.7	ǁÎb ge ǁkhāti īb ǃgaohe hâ ǁgôa-elob dib hîab ge kuruba Elob ommi ǃnâ ge mâi, ǁîb xab ge Eloba Davib ǃoa tsî ǁîb ôab Salomob ǃoa: Nē ommi ǃnâ tsî Jerusalems, Israeli ǃhaodi hoadi xa ta ge ǃkhōǂuibasens ǃnâ ta ge tita ti ǀonsa nîra ǂnûi ǀamosib kōse, ti mîba,
2CH.33.8	tsî tita ge ǂais Israeli disa ǃaruǀî ǁnā ǃhūb sadu îga ta ge mîmâibaba xu ǂgō kai tide; nēs ǀguisa ǂan tsîn ga dī, tita ge ǁîga mîmān hoana, ǂhanub hoab tsî ǂnûiǂgādi tsî ǂhanu-aisigu tsîna, Moseb ǃomma xu ge māhena.
2CH.33.9	Nētib ge Manaseba Judab tsî Jerusalems di ǁansabena ge ǁhapu kai, ǁnā ǃhaodi ǃKhūb ge Israeli ôan di aisa xu hîkākāna ǃnā hâsen ge tsūse dīs kōse.
2CH.33.10	ǃKhūb ge Manaseb tsî ǁîb di ǁaes ǃoa ge ǃhoa, xawen ge ǃgaoǃgâ tama ge i.
2CH.33.11	ǁNā-amagab ge ǃKhūba ǁnā toroǂamsagu, Asiriab di gao-aob ūhâga ǁîn ǂama ge hā kai, ǁîgu, Manaseba ǁkhūdi ǃgao ge ǃkhōga, tsî gu ge ǁîba ǀgam ǂaiǁkhamkha ǀkha ǃgae tsî Babilons ǃoa ge ūǃgû.
2CH.33.12	Tsî ǂōǂōsib ǃnâb hâ hîab ge ais ǃKhūb, ǁîb di Elob disa ǁkhōsase ǀgoreǀî tsî ge ǃgamǃgamsen, ais ǁîb îgu di Elob dis aiǃâ.
2CH.33.14	Tsî ǁnās khaoǃgâb ge ǃaugab ǂnubiǂgoab Davib ǃās diba ge ǂnubi, Gihons di huriǂoasǀî ǁAuǁāb tawats ra ǂgâs kōse, tsîb ge Ofelsa xāǂgā tsî kaise ge ǀgapiǀgapi si; tsîb ge ǁkhāti toroǂamsaga ǁaposa ǃādi Judab didi ǃnâ ge ǁgui.
2CH.33.15	Tsîb ge ǁnā ǃhao elogu tsî ǁnā īga ǃKhūb di omma xu ge dībē tsî altardi hîab ge ǂnubidi hoade ǃKhūb ommi di ǃhommi ai tsî Jerusalems tawa, tsîb ge ǁîde ǃās ǃauga ge aoǂui.
2CH.33.16	Tsîb ge altars ǃKhūb disa ge ǁāǁā, tsîb ge ǁîs ai ganganǁguibadi tsî ǃkhōǀkhāǁguibadi tsîna gere ǁguiba tsîb ge Judaba ge mîba, ǃKhūb Israeli Eloban nî ǃoaba, ti.
2CH.33.17	Xawe ǁaes ge gorose ǀgapigu ai gere ǁguiba ǃKhūb ǁîn Elob dis a xawe.
2CH.33.18	Tsî nau xūn Manaseb di ǃnaeǃkhaidi din tsî ǀgores âb, ǁîb di Elob ǃoab ge ǀgores, tsî ǁnā mîdi, mû-aogu ǁîb ǃoa ǃKhūb Israeli Elob di ǀons ǃnâ ge ǃhoagu didi tsîn, mû, ǁîn ge ǃNaeǃkhaidi di ǂkhanis Israeli gao-aogu dis ǃnâ xoahe hâ.
2CH.33.19	Tsî ǁîb di ǀgores matib ge Elob ǃoa ǀgore tsî ǁnâu-amhes tsî ǁkhāti ǁîb di ǁoreb hoab tsî ǁîb di ǃûǂams tsî ǁnā ǃkhaidi, ǁîdi aib ge ǀgapiga ǂnubidi tsî ǀhomadi tsî ǃgaohesa īga ge ǂnûidi tsî ǃgamǃgamheb ges aiǃâ, mû, ǁîn ge mû-aogu di ǂkhanis ǃnâ xoahe hâ.
2CH.33.20	Tsî Manaseb ge ge ǁō, tsîn ge ǁîba oms âb ǃnâ ge ǁkhō. Tsî ǁîb ôab Amonni ge ǁîb di ǃās ǃnâ ge gao-ao kai.
2CH.33.21	Amonni ge ǀgamdisiǀgamǀa kurixa ge i, gao-ao kaib ge ǃnubai, tsîb ge ǀgam kurikha Jerusalems tawa ge gaosîsen.
2CH.33.22	Tsîb ge ǃKhūb mûǁae a ǂkhabana gere dī ǁîb îb Manaseb ge dīs ǁkhās xase. Amonni ge ǃgaohesa īgu ǁîb îb Manaseb ge dīgu hoaga ge ǁguiba tsî ǁîga gere ǃoaba.
2CH.33.24	Tsî ǁîb ǃgāgu ge ǃgaeǁare-e ǁîb ǃoagu dī tsî ǁîba ge ǃgam ǁîb di oms ǃnâ.
2CH.33.25	Xawes ge ǁaes ǃhūb disa ǁnāgu, gao-aob Amonni ǃoagu ge ǃgaeǁare-e dīgu hoaga ge ǃgam; tsîs ge ǁaes ǃhūb disa ǁîb ôab Josiaba ge gao-aodī ǁîb di ǃās ǃnâ.
2CH.34.2	Tsîb ge ǃKhūb mûǁae a ǂhanuna gere dī, tsîb ge ǁîb îb Davib di daogu ǃnâ ǃgû tsî ǂgō tama ge i, amǀkhābǀîs tamas ka io ǁareǀkhābǀîs kas hoasa.
2CH.34.3	Tsî ǁkhaisaǁî kurib ǁîb gaosis dib ǃnâ, ganupeb a ǀgôa hîab ge ǁîb îb Davib di Eloba ge ôatsoatsoa, tsî disiǀgamǀaǁî kurib ǃnâb ge Judab tsî Jerusalems tsîra ge ǃanuǃanutsoatsoa ǀgapiga xu tsî ǀhomade xu tsî ǃgaohesa tsî ǂnâhesa īga xu.
2CH.34.5	Tsî ǂkhōgu pristergu digab ge altardi ai ge khauǃkhū, tsîb ge Judab tsî Jerusalems tsîra ge ǃanuǃanu.
2CH.34.6	ǁNās xōǀkhā, Manaseb, Efraimmi tsî Simeonni di ǃādi ǃnâ, ā, Naftalib di ǃādi kōse, ǁîdi ǂnamipe hâ ǀkhaiǃnâ ǃkhaidi ǃnâb ge
2CH.34.7	ǁkhāti altardi tsî ǀhomadi tsîna ge khôaǁnâ, tsî ǃgaohesa īgab ge ge khôaǂkhūǂkhū, ǁîga ra xontsautsauǃâ, tsî sore-īgu hoagab ge Israeli ǃhūb hoab ǃnâ ge ǁhāǁnâ. ǁNās khaoǃgâb ge ǁkhawa Jerusalems ǃoa ge oa.
2CH.34.8	Tsî disiǁkhaisaǀaǁî kurib ǁîb gaosis dib ǃnâ, ǃhūb tsî ommi tsîkhab ge ǃanuǃanu ǃnubaib ge Safanni, Asaliab ôab, tsî Maasejab, ǃās di ǂamsab, tsî Joaxi, Joahab ôab, ǂkhanisâu-aob tsîga ge sî, ommi ǃKhūb, ǁîb Elob diba gu nî dī-unuse.
2CH.34.9	Tsî gu ge Hilkiab, ǀgapipristeri tawa sī tsî ǁnā marib Elob ommi tawa ge ūhāheb, Leviǁîgu, ǁāb ǃûi-aogu, ge Manaseb tsî Efraimmi tsîkha di ǃomǁaeba xu tsî Israela xu ge ǃgaun hoan tsî Judab tsî Benjaminni hoaba xu ge ǀhaoǀhaoba ge mā, tsî Jerusalems tawa gu ge oahāo,
2CH.34.10	o gu ge ǁîba ǁnāgu sîsenna ra kōǂamgu, ǃKhūb di omma mâibahe hâgu ǃomǁae ge mā, tsî ǁîgu ge ǁnāgu sîsenna ra dīgu, ǃKhūb di omma ra kuruga ge mā, omma gu nî dī-unu tsî ǃgâiǃgâiga.
2CH.34.11	ǁÎgu ge ǁîba kōǂam-aogu tsî ǂnubi-aogu tsîna ge mā, ǁhāhesa ǀuidi tsî ǃgaeǁaeǃnaogu nî ǁamahese, tsî omgu Judab gao-aogu ge hîǀhurugu nî ǃgūǂamhese.
2CH.34.12	Tsî ǁnā aogu ge sîsenna îǂhôase ge sîsen. Tsî ǁîga mâibahe hâgu ge Jahati tsî Obadjab tsîkha, Merarib ôan di Leviǁîkha, tsî Saxariab tsî Mesulammi tsîkha, Kehati ôan dikha tsîga ge i, sîsenna gu nî ǃhaeǃhaega. Tsî nē Leviǁîgu ge hoatsama ǀkhō-ūdana ǀkhōsa ǁkhāba ge i.
2CH.34.13	Tsî gu ge ǁkhāti ǃgom xūn di tani-aogu ǂama ge hâ i, mâ sîsenai-i hoa-e ra sîsengu hoaga gu nî ǃhaeǃhaese. Naugu, Leviǁîn digu, ge xoa-ao tsî ǂamkhoe tsî ǁāb ǃûi-ao ge i.
2CH.34.14	Tsî ǁnā marib ǃKhūb di ommi ǃnâ ge ūhāheba gu ra ūǂui hîab ge pristeri, Hilkiaba ǂkhanis ǃKhūb ǂhanub dis, Moseb di ǃomma xu ge māhesa ge hō.
2CH.34.15	Ob ge Hilkiaba Safanni, xoa-aob ǃoa ge mî: Tita ge ǂhanub ǂkhanisa go hō ǃKhūb di ommi ǃnâ. Tsî Hilkiab ge ǁnā ǂkhanisa Safanna ge mā.
2CH.34.16	Ob ge Safanna ǂkhanisa gao-aoba ge ūsība, ǁnās tawab ge ǁkhāti gao-aoba ganupe oe-amsa ūhāba tsî ge mî: Sa ǃgāgu ǃomǁae ge māhen hoana gu ge ra dī.
2CH.34.17	Tsî gu ge ǁnā marib ǃKhūb di ommi ǃnâ go hōheba tsoroǀhao tsî ǁîba mûǂamaogu ǃomǁae tsî sîsenaogu ǃomǁae go mā.
2CH.34.18	ǃAruǀîb ge Safanni, xoa-aoba, gao-aoba ǂanǂan tsî ge mî: Hilkiab, pristeri ge tita ǂkhani-e go mā. Ob ge Safanna ǁî-i ǃnâ gao-aob di ais aiǃâ ge khomai.
2CH.34.19	O i ge ge ī, gao-aob ge ǂhanub di mîde ǁnâu ǃnubaib ge saran âba ǀkhau ǃkhaisa.
2CH.34.20	Ob ge gao-aoba Hilkiab tsî Ahikammi, Safanni ôab, tsî Abdonni, Mixab ôab, tsî Safanni, xoa-aob, tsî Asajab, gao-aob ǃgāb tsîga ge mîmā:
2CH.34.21	ǃGû î go tita tsî Israeli tsî Judab tsîkha ǃnâ ǃgau hân tsîda ǃaroma ǃKhūb tawa sī ǀape-ôa, mîdi nē ǂkhanis hîa go hōhes didi ǂama. ǁAib ǃKhūb dib sada ǂama go ǁhōǂuiheb a kai xuige, sada îgu ge ǃKhūb di mîsa ǃkhōǀgaipe tama hâ i amaga, nē ǂkhanis ǃnâ xoahe hân hoan ǃoa gu nî dīse.
2CH.34.22	ǃNubai gu ge Hilkiab tsî gao-aob ge sîgu tsîga kēbo-aos Huldas, Salummi, Tokati ôab, Hasrab ôab, sarasâu-aob di taras ǃoa ge ǃgû. Tsîs ge ǁîsa Jerusalems ǃnâ ǀgamǁî ǃâs ǃās dis ǃnâ ge ǁan hâ i. Tsî gu ge nēna ǁîs ǀkha ge ǃhoa.
2CH.34.23	Os ge ǁîgu ǃoa ge mî: Nētib ra ǃKhūb, Israeli di Eloba mî: Mîba ǁnā aob, sago tita ǁga go sîba:
2CH.34.25	Tita ǁnāxū tsîn ǀkhara eloga gere ǀanǀanba amaga, titan nî ǃomgu ân di sîsengu hoagu ǀkha ǁaixa kaise; ǁnā-amagab ge ti ǁgôasiba nē ǃāsǀî go ǁhōǂuisen tsî ǀarihe tide.
2CH.34.26	Xawe Judab gao-aob, sago go ǃKhūba go nî dîse sîb, ǁîb ǃoa go ge nēti nî mî: Nētib ra ǃKhūb Israeli di Eloba mî: ǁNā mîdi hîats go ǁnâudi xasa:
2CH.34.28	Mû, tita ge satsa sa îgu ǀkha nîra ǀhaoǀhao, ots ge ǂkhîb ǀkha sa ǀhobas ǃnâ nîra sâ, tsî sa mûra ge ǁnā ǂkhabab tita nē ǃās tsî ǁîs di ǁansaben ǂama nîra hā kaiba mû tide. Tsî gu ge nē ǃereamsa gao-aoba ǁkhawa ge ūhāba.
2CH.34.29	ǃNubaib ge gao-aoba sî tsî Judab tsî Jerusalems tsîra di kaigu hoaga ge ǀhaoǀhao kai.
2CH.34.30	Ob ge gao-aoba ǃKhūb di ommi ǃoa ge ǃgû tsî Judab di aogu hoagu tsî Jerusalems di ǁansaben tsî pristergu tsî Leviǁîgu tsî ǁaes hoas tsîn, kai-e xu ǂkhari-i kōse; tsîn ge ǁîn di ǂgaedi ǃnâ ǁnā ǂkhanis ǃgaeǀhaos dis, ǃKhūb di ommi ǃnâ ge hōhes di mîdi hoade ge khomaibahe.
2CH.34.33	Tsî Josiab ge ǁnā ǃhūgu Israeli ôan digu hoaga xu ǁgaidīn hoana ge dībē tsîb ge Israeli ǃnâ ra hōhen hoana ǃKhūb, ǁîn di Eloba ge ǃoaba kai. On ge ǁîb ûib di tsēdi hoadi kōse ǃKhūb, ǁîn îgu di Eloba saoǃgonsa ǀû tama ge hâ i.
2CH.35.2	Tsîb ge pristerga ǁîgu di ǃûiǃkhaidi ai ge mâi; tsîb ge ǁîga ǃKhūb ommi di ǃoabasa ge ǀgaiǀgaiba.
2CH.35.4	Î go ǂhomisen sago îgu di omgu ǃoa, sago di ǀgorade ǃoa, Davib, Israeli gao-aob di xoas ǃoa, tsî ǁîb ôab Salomob di xoas ǃoa.
2CH.35.5	Î go ǃanusib ǃnâ mâ ǁgûsi omgu sago ǃgâsagu digu di ǀgorasa ǃoa, ǁaes dis ǃoa, tsî Leviǁîn ǁgûsi omgu di ǀgorasa ǃoa.
2CH.35.6	Î go Pasxaǁkhaoba ǂā, î go ǃanuǃanusen, î go ǁîba sago di ǃgâsana ǁāǁāba, ǃKhūb di mîs Moseb ǃommi ǀkha ge māhes ǃoa ra dīse.
2CH.35.8	ǁKhāti gu ge gaosagu âba ǁaesa māsenxa ǁguiba-e ge mā pristergu ǃaroma tsî Leviǁîgu ǂama. Hilkiab, Saxariab tsî Jehieli tsîgu, Elob ommi di ǂamsagu ge pristerga ǀgamǀoadisi tsî ǃnanikaidisi ǀgoan tsî ǃnonakaidisi goman tsîna Pasxaǁguibase ge mā.
2CH.35.9	ǁNās tawa gu ge Konanjab, Semajab tsî Netaneli, ǁîb ǃgâsakha, tsî Hasabjab, Jeieli tsî Josabadi, Leviǁîgu di ǂamsagu tsîga, Leviǁîga koroǀoadisi ǀgoan tsî korokaidisi goman tsîna Pasxaǁguibase ge mā.
2CH.35.10	Nētis ge ǃoabasa ge ǁāǁāhe; tsî pristergu ge ǁîgu di mâǃkhais ǃnâ ge mâ i, tsî Leviǁîga ǁîgu di ǀgoradi ǃnâ gao-aob di mîmās ǃoa.
2CH.35.11	ǁNās khaoǃgâb ge Pasxaǁkhaoba ge ǂāhe, tsî pristergu ge Leviǁîgu di ǃomǃnāba xu ǀaoba ū tsî ge ǀgapi, tsî Leviǁîgu ge ǃaruǀî khōga ge ǂāǁnâǀkhā.
2CH.35.12	Tsî gu ge khauǁguibade ge ūǁnâ, ǁîde gu nî ǁgûsi omgu di ǀgorade ǃoa ǁaesa māse, ǃKhūban nî ǁguibaga, Moseb di ǂkhanis ǃnâ xoahe hâ khami; tsî ǁnās ǁkhās khami goman tsîna.
2CH.35.13	Tsîn ge Pasxaǁkhaoba ǀaes ai ge am ǂhanub ǃoa, xawe nau ǃanu xūnan ge sūdi ǃnâ tsî keteldi ǃnâ tsî amaiǃoredi ǃnâ ge sâi, tsîn ge ǁîna ǃhaese ǁaes ǃnâ ge ǀgora.
2CH.35.14	ǁNās khaoǃgân ge ǁkhāti ǁî-aitsama ge ǂhomibasen tsî pristerga ge ǂhomiba; pristergu, Aronni ôagu, ge tsuxub kōse ǁguibas khauǁguibadi tsî kaub tsîn dis ǀkha sîsenxa i xui-ao. ǁNā-amaga gu ge Leviǁîga ge ǂhomibasen tsî pristergu, Aronni ôaga ge ǂhomiba.
2CH.35.16	Nētis ge ǃKhūb di ǃoabas hoasa ǁnātsē ge dī-unuhe, Pasxab nî tsēdīhe tsî khauǁguibadi ǃKhūb di altars ai nî ǁguibahega, gao-aob Josiab di mîmās ǃoa.
2CH.35.17	Tsî Israeli ôan hîa ge hōhen ge ǁnā ǁaeb ǁkhāb ai Pasxab tsî ǀkhuruoǃnâ peregu di kaitsēsa gere tsēdī hû tsēdi kōse.
2CH.35.19	Disiǁkhaisaǀaǁî kurib Josiab gaosis dib ǃnâb ge nē Pasxaba gere tsēdīhe.
2CH.35.20	Nēn hoan khaoǃgâ, Josiab ge omma ǂhomi ǃnubaib ge Nexob, Egipteb gao-aoba ge ǂoaxa, Karkemisab nî ǃkhamūse, ǃārob Eufrati tawa; ob ge Josiaba ǁîba ge ǃgûǃoa.
2CH.35.21	ǃNubaib ge sîsabega ǁîb ǃoa sî tsî ge mî: Tare-e ta sats ǀkha ǁae hâ, Judab gao-aotse? Sa ǃoagu tamas ge nētsē ta go hāsa, tsî tita ǀkha ra torodī ommi ǃoagu; tsî Elob ge: Î ta ǃhae, ti ge mî; Elob tita ǀkha hâba xu ǀû, îb ǁîba tā hîkākā tsi.
2CH.35.22	Xawe Josiab ge ais âba ǁîba xu unu tama i tsî ge ǀkharaǀkharasen, ǁîbab nî ǃkhamūse, tsîb ge mîdi Nexob didi, Elob amsa xu ra ǀkhīde ǁnâu tama ge i, ob ge ge hā, Megidos ǃgoaǃnāb ǃnâb nî ǃkhamga.
2CH.35.23	Tsî ǁkhâu-aogu ge gao-aob Josiaba ge ǁkhâu, ob ge gao-aoba ǃgāgu âb ǃoa ge mî: Oa-ū te re, kaise ta tsuihe hâ xuige.
2CH.35.24	O gu ge ǃgāgu âba ǁîba kunisa xu ūǁnâ tsî ǀgamǁî kunis ǁîb dis ai ǃnao tsî Jerusalems tawa ge ūsī, tsîb ge ge ǁō. Tsî Judab hoab tsî Jerusalems hoas ge Josiab ǂama ge ǃoa.
2CH.35.26	Tsî nau xūn Josiab di ǃnaeǃkhaidi din tsî ǁîb di ǃgâidīgu, ǃKhūb di ǂhanub ǃnâ xoahe hâse,
2CH.35.27	ǁîb di ǃnaeǃkhaidi, ǂgurodi tsî ǀunigadi, mû, ǁîdi ge xoahe hâ ǂkhanis Israeli tsî Judab tsîkha di gao-aogu dis ǃnâ.
2CH.36.2	ǀGamdisiǃnonaǀa kurixab ge Joahaba ge i, gao-ao kaib ge ǃnubai, tsîb ge ǃnona ǁkhâgu kōse Jerusalems tawa ge gaosîsen.
2CH.36.3	Gao-aob Egipteb dib ge ǁîba Jerusalems tawa ge ǂnûiǁnâ tsîb ge ǁîba ǃhūba ǁkharaǁguiba-e ge ǁguiǂam, ǀguikaidisi talende ǀhaiǀurib xa tsî ǀgui talensa ǃhuniǀurib xa.
2CH.36.4	Tsî gao-aob Egipteb dib ge ǁîb ǃgâsab Eljakimma ge gao-ao kai Judab ǂama tsî Jerusalems ǂama, tsîb ge ǀons âba Jojakim ti ge ǀkharaǀkhara. Xawe Nekob ge ǁîb ǃgâsab Jehoaha ū tsî Egipteb ǃnâ ge ūsī.
2CH.36.5	ǀGamdisikoroǀa kurixab ge Jojakimma ge i, gao-ao kaib ge ǃnubai tsî disiǀguiǀa kuriga ge gaosîsen Jerusalems tawa. Tsîb ge ǃKhūb, ǁîb Elob mûǁae a ǂkhabana gere dī.
2CH.36.7	Nebukadnesari ge ǁkhāti soadi ǃKhūb ommi dide Babilons ǃoa ūsī tsî ǁîde ǁîb tempeli ǃnâ ge mâi Babilons tawa.
2CH.36.8	Tsî nau xūn Jojakimmi di ǃnaeǃkhaidi din tsî ǁîb di ǁgaidīgu hîab ge dīgu din tsî ǁîb ǀkha ge hōhen din, mû, ǁîn ge xoahe hâ ǂkhanis Israeli tsî Judab tsîkha di gao-aogu dis ǃnâ. Tsî Jojaxinni, ǁîb ôab ge ǁîb di ǃās ǃnâ ge gao-ao kai.
2CH.36.9	ǁKhaisa kurixab ge Jojaxinna ge i, gao-ao kaib ge ǃnubai, tsîb ge ǃnona ǁkhâgu tsî disi tsēdi kōse Jerusalems tawa ge gaosîsen, tsî ǃKhūb mûǁae a ǂkhabana gere dī.
2CH.36.13	Tsî ǁnās tawab ge ǁkhāti gao-aob Nebukadnesari Elob tawa ǁîba ge nū kaiba xu ge ǁnāǁgôa. Tsîb ge ǃaob âba ge ǀkhamaǀkhama tsî ǂgaob âba ge karokaro, ǃKhūb, Israeli di Elob ǃoab ǃhobasen tidega.
2CH.36.14	ǁKhāti gu ge pristergu di ǂamsagu hoagu tsî ǁaes tsîna kaise ge ǃûǂam ǀūben di ǁgaidīgu hoagu ǃoa. Tsîn ge ǃKhūb di ommi, ǁîb ge Jerusalems tawa khaiba ge ǀuriǀuri.
2CH.36.15	Tsî ǃKhūb ǁîn îgu di Elob ge ǁîna ǃoa sîsabegu âba ge sî ǃnauǁgoaga ra khâise, sîb nîga, ǁaes âb tsî ǁanǃkhais âbab ge sâu amaga.
2CH.36.17	Ob ge ǁîba Xaldeaǁîn di gao-aoba ǁîn ǂama ge hā kai, ǂkhamkhoegu âna gôab ǀkha ǁîn ǃanusib di ommi ǃnâ ge ǃgamma tsî ǂkham khoegu kas, ǂkham khoedi kas, kain kas, kaira, ǀkhama hân kas hoasa sâu tamaba. ǁÎb ge ǁîn hoana ǁîb ǃomǁae ge mā.
2CH.36.18	Tsî soan Elob ommi din hoan, kain kas, ǂkharin kas hoas, tsî ǁuigu ǃKhūb ommi digu tsî ǁuigu gao-aob tsî ǁîb di gaosagu digu; ǁîn hoanab ge Babilons ǃoa ge ūbē.
2CH.36.19	Tsîn ge Elob omma ge khauǃkhū, tsîn ge ǂnubiǂgoab Jerusalems diba ge khôaǁnâ, tsî ǁîs di î-omgu hoagan ge ǀaes ǀkha ge khauǃkhū, ǃgomǀgausa soan âba ra hîǀhuruse.
2CH.36.20	Tsî gôaba xu ge ǃgaunab ge Babilons ǃoa ge ǃgû-ū, tsîn ge ǁîb tsî ǁîb ôaga ge ǃgā kaiba, Persiab di gaosis ge gaos kōse,
EZR.1.1	ǂGuro kurib Koreb, Persiab gao-aob dib ǃnâb ge ǃKhūba, ǁîb di mîs, Jeremiab di amsa xu ge ǀkhīs nî dīǀoaǀoahega, gagas Koreb, Persiab di gao-aob disa ge ǂkhaiǂkhaikhâi, îb ǂanǂan-e gaosis âb hoab ǃnâ ǂoa kai, ti, xoas on ǃnâ, mî rase:
EZR.1.3	Sadu ǁaegu ga ǁÎb ǁaes di-i hoa-e, ab ǁî-i di Eloba ǁî-i ǀkha hâ, î-i doeǂoa, Jerusalems Judab ǃnâ hâs ǃoa, î-i ǃKhūb, Israeli Elob di omma ǂnubi, ǁîb ge ǁnā Elob, Jerusalems ǃnâ ǁan hâba.
EZR.1.4	Tsî ǃonkhao ga hâ-i hoa-i, ǃā-i ǃhaokhoese-i ga hâ-i hoa-i tawa, ǁî-en ge ǁnā ǃās â-i di khoena nî ǂkhâǃnâ, ǀhaiǀurib tsî ǃhuniǀurib ǀkha tsî xūn ǀkha tsî ǀgoan ǀkha, ǁkhāti māsenxa ǁguibas ǀkha Elob, Jerusalems tawa ǁan hâb di ommi ǃaroma.
EZR.1.5	ǃNubai gu ge Judab tsî Benjaminni tsîkha di danagu tsî pristergu tsî Leviǁîgu tsîga ge khâi, tsî mâ-i hoa-i, Elob xa ǂkhaiǂkhaihe hâ gagas â-i-i ǃgûǃapa, tsîn ǃKhūb, Jerusalems tawa ǁan hâb di omma nî ǂnubise.
EZR.1.6	Tsî ǁîn ǂnamipe hân hoan ge ǃomgu âna ge ǀgaiǀgai ǀhaiǀurisoan ǀkha tsî ǃhuniǀurib ǀkha tsî xūn ǀkha tsî ǀgoan ǀkha tsî ǃgomǀgausa xūn ǀkha, ǁnān, māsenxase ra māhen tsîn ose.
EZR.1.7	ǁKhātib ge gao-aob Koreba ǁnā xapan ǃKhūb ommi din, Nebukadnesari Jerusalemsa xu ge ūbēn tsî ǁîb elob di ommi ǃnâb ge mâina ge ūhā.
EZR.1.9	Tsî nēb ge ǁîn di ǃgôaba: ǃNonadisi ǃhuniǀuriǃoredi, ǀguiǀoadisi ǀhaiǀuriǃoredi, ǀgamdisikhoeseǀa gôadi,
EZR.1.10	ǃnonadisi ǃhuniǀuriǀgabidi, hakakaidisi tsî disi ǀhaiǀuriǀgabidi ǀnîdi, tsî nau soan xa ǀguiǀoadisina.
EZR.1.11	Xapan, ǃhuniǀurin tsîn ǀhaiǀurin tsîn hoan din ge koroǀoadisi tsî hakakaidisin kō ge i. Nēn hoanab ge Sesbasara ge ūǃgû ǁnān, ǃkhōsisa xu Babiloniaba xu Jerusalems ǃoa ge ūǂoahen ǀkha.
EZR.2.3	ǀGôan Parob din ge ǀgamǀoadisiǀguikaidisihûdisiǀgamǀa ge i,
EZR.2.4	ǀgôan Sefatjab din ge ǃnonakaidisihûdisiǀgamǀa ge i,
EZR.2.5	ǀgôan Araxi din ge hûkaidisihûdisikoroǀa ge i,
EZR.2.6	ǀgôan Pahat-Moab din, Jesuab, Joab ôan din ge ǀgamǀoadisiǁkhaisakaidisi tsî disiǀgamǀa ge i,
EZR.2.7	ǀgôan Elammi din ge ǀguiǀoadisiǀgamkaidisi tsî korodisihakaǀa ge i,
EZR.2.8	ǀgôan Satub din ge khoesekaidisi tsî hakadisikoroǀa ge i,
EZR.2.9	ǀgôan Sakaib din ge hûkaidisi tsî ǃnanidisi ge i,
EZR.2.10	ǀgôan Banib din ge ǃnanikaidisihakadisiǀgamǀa ge i,
EZR.2.11	ǀgôan Bebaib din ge ǃnanikaidisiǀgamdisiǃnonaǀa ge i,
EZR.2.12	ǀgôan Asgadi din ge ǀguiǀoadisiǀgamkaidisi tsî ǀgamdisiǀgamǀa ge i,
EZR.2.13	ǀgôan Adonikammi din ge ǃnanikaidisiǃnanidisiǃnaniǀa ge i,
EZR.2.14	ǀgôan Bigvaib din ge ǀgamǀoadisikorodisiǃnaniǀa ge i,
EZR.2.15	ǀgôan Adinni din ge hakakaidisikorodisihakaǀa ge i,
EZR.2.16	ǀgôan Ateri din, Hiskiab din ge khoesedisiǁkhaisaǀa ge i,
EZR.2.17	ǀgôan Besaib din ge ǃnonakaidisiǀgamdisiǃnonaǀa ge i,
EZR.2.18	ǀgôan Jorab din ge ǀguikaidisi tsî disiǀgamǀa ge i,
EZR.2.19	ǀgôan Hasummi din ge ǀgamkaidisiǀgamdisiǃnonaǀa ge i.
EZR.2.20	ǀGôan Gibars din ge khoesedisikoroǀa ge i,
EZR.2.21	ǀgôan Betlehems din ge ǀguikaidisiǀgamdisiǃnonaǀa ge i,
EZR.2.22	aogu Netofas digu ge korodisiǃnaniǀa ge i,
EZR.2.23	aogu Anatots digu ge ǀguikaidisiǀgamdisiǁkhaisaǀa ge i,
EZR.2.24	ǀgôan Asmavets din ge hakadisiǀgamǀa ge i,
EZR.2.25	ǀgôan Kirjat-Jearims, Kefiras tsî Beerots tsîdi din ge hûkaidisihakadisiǃnonaǀa ge i,
EZR.2.26	ǀgôan Ramas tsî Gebas tsîra din ge ǃnanikaidisiǀgamdisiǀguiǀa ge i,
EZR.2.27	aogu Mixmas digu ge ǀguikaidisiǀgamdisiǀgamǀa ge i,
EZR.2.28	aogu Bet-Els tsî Ais tsîra digu ge ǀgamkaidisiǀgamdisiǃnonaǀa ge i.
EZR.2.29	ǀGôan Nebos din ge korodisiǀgamǀa ge i,
EZR.2.30	ǀgôan Magbib din ge ǀguikaidisikorodisiǃnaniǀa ge i,
EZR.2.31	ǀgôan nau Elammi din ge ǀguiǀoadisiǀgamkaidisi korodisihakaǀa ge i,
EZR.2.32	ǀgôan Harimmi din ge ǃnonakaidisi tsî ǀgamdisi ge i,
EZR.2.33	ǀgôan Lods tsî Hadids tsî Onos tsîdi din ge hûkaidisiǀgamdisikoroǀa ge i,
EZR.2.34	ǀgôan Jerixos din ge ǃnonakaidisihakadisikoroǀa ge i,
EZR.2.35	ǀgôan Senaas din ge ǃnonaǀoadisiǃnanikaidisi tsî ǃnonadisi ge i.
EZR.2.36	Pristergu: ǀGôan Jedajab din, Jesuab ommi din ge khoesekaidisihûdisiǃnonaǀa ge i,
EZR.2.37	ǀgôan Imeri din ge ǀguiǀoadisikorodisiǀgamǀa ge i,
EZR.2.38	ǀgôan Pashuri din ge ǀguiǀoadisiǀgamkaidisi hakadisihûǀa ge i,
EZR.2.39	ǀgôan Harimmi din ge ǀguiǀoadisi tsî disihûǀa ge i.
EZR.2.40	Leviǁîgu: ǀGôan Jesuab tsî Kadmieli tsîkha din, Hodaviab ôan din ge hûdisihakaǀa ge i.
EZR.2.41	ǁNae-aogu: ǀGôan Asafi din ge ǀguikaidisiǀgamdisiǁkhaisaǀa ge i.
EZR.2.42	ǀGôan ǁāb ǃûi-aogu din: ǀGôan Salummi din, ǀgôan Ateri din, ǀgôan Talmonni din, ǀgôan Akub din, ǀgôan Hatitab din, ǀgôan Sobaib din; nēn hoan ge ǀguikaidisi ǃnonadisikhoeseǀa ge i.
EZR.2.43	Tempelǃgāgu: ǀGôan Sihab din, ǀgôan Hasufab din, ǀgôan Tabaoti din,
EZR.2.44	ǀgôan Kerob din, ǀgôan Siab din, ǀgôan Padonni din,
EZR.2.45	ǀgôan Lebanab din, ǀgôan Hagabab din, ǀgôan Akub din,
EZR.2.46	ǀgôan Hagab din, ǀgôan Samlaib din, ǀgôan Hananni din,
EZR.2.47	ǀgôan Gideli din, ǀgôan Gahari din, ǀgôan Reajab din,
EZR.2.48	ǀgôan Resinni din, ǀgôan Nekodab din, ǀgôan Gasammi din,
EZR.2.49	ǀgôan Usab din, ǀgôan Pasea din, ǀgôan Besaib din,
EZR.2.50	ǀgôan Asnab din, ǀgôan Meunimmi din, ǀgôan Nefisimmi din,
EZR.2.51	ǀgôan Bakbuki din, ǀgôan Hakufab din, ǀgôan Harhuri din,
EZR.2.52	ǀgôan Basluti din, ǀgôan Mehidab din, ǀgôan Harsab din,
EZR.2.53	ǀgôan Barkob din, ǀgôan Siserab din, ǀgôan Temaxi din,
EZR.2.54	ǀgôan Nesiaxi din, ǀgôan Hatifab din.
EZR.2.55	ǀGôan Salomob di ǃgāgu din: ǀGôan Sotaib din, ǀgôan Sofereti din, ǀgôan Perudab din,
EZR.2.56	ǀgôan Jaalab din, ǀgôan Darkonni din, ǀgôan Gideli din,
EZR.2.57	ǀgôan Sefatjab din, ǀgôan Hatili din, ǀgôan Pokeret-Hasebaimmi din, ǀgôan Amib din.
EZR.2.59	ǁÎgu ge ǁkhāti ǁnāgu Tel-Melaxs tsî Tel-Harsab tsî Kerub tsî Adanni tsî Imeri tsîga xu ge doeǂoaga, xawe gu ge ǁîgu îgu di ommi tsî ǁîgu di suriba, ise gu Israeli di ǃkhaisa ǁgauǃā ǁoa ge i:
EZR.2.60	ǀGôan Delajab din, ǀgôan Tobiab din, ǀgôan Nekodab din ge ǃnanikaidisikorodisiǀgamǀa ge i.
EZR.2.61	Tsî ǀgôan pristergu din xa: ǀGôan Habajab din, ǀgôan Hakob din, ǀgôan Barsilaib din, Barsilaib, Gileadǁîb di ôadi di ǀguisa tarase ge ūb, tsî ǁîn di ǀons ǃoa gere ǂgaiheba.
EZR.2.62	Nēgu ge ǁîgu ǃhaos di ǃgôakhâiǂkhanis ǃnâ ǃgôahe hân ǃnâ ǁîgu di ǃgôakhâihesa ge ôa, xawe gu ge hōhe tama ge i, o gu ge pristersisa gu anuba tama, ti ge ǂkhāhe.
EZR.2.64	Nē ǀhaohâb hoab ge ǀhûpe hakadisiǀgamǀaǀoadisi tsî ǃnonakaidisiǃnanidisi ge i,
EZR.2.65	ǁîn di ǃgāgu tsî ǁîn di ǃgādi tsîn ose, ǁîn ge hûǀoadisi tsî ǃnonakaidisiǃnonadisihûǀa ge i, tsîn ge ǀgamkaidisi ǁnae-aogu tsî ǁnae-aodi tsîna ge ūhâ i.
EZR.2.66	ǁÎn di hān ge hûkaidisiǃnonadisiǃnaniǀa ge i, ǁîn di hā-eseln ge ǀgamkaidisihakadisikoroǀa ge i,
EZR.2.67	ǁîn di ǃnaidi ge hakakaidisiǃnonadisikoroǀa ge i, eseln ge ǃnaniǀoadisihûkaidisi tsî ǀgamdisi ge i.
EZR.2.68	Tsî ǀnîgu ǁgûgu danagu digu ge ǃKhūb, Jerusalems tawa ǁan hâb di ommi tawa gu ge sī ǃnubai māsenxase Elob di ommi ǂama ge mâǁapo ǃkhais âb aib nî mâihese.
EZR.2.69	ǁÎgu ge ǁkhā gu as kōse sîsenni di ǁuib ǁga ge mā ǃhuniǀurib xa ǃnanidisiǀguiǀaǀoadisi draxmen kōse tsî ǀhaiǀurib xa koroǀoadisi pondi kōse tsî ǀguikaidisi pristersaragu tsîna.
EZR.2.70	Tsî pristergu tsî Leviǁîgu tsî ǁaes di ǀnîn, ǁnae-aogu tsî ǁāb ǃûi-aogu tsî tempelǃgāgu tsîn ge ǁîn di ǃādi ǃnâ ge ǁan, tsî Israeli hoab ǁîn di ǃādi ǃnâ.
EZR.3.1	Tsî hûǁî ǁkhâb ge hā tsî Israeli ôan ge ǃādi ǃnâ hâ ǃnubais ge ǁaesa ǀguiǂâixase Jerusalems tawa ge ǀhû.
EZR.3.3	Tsîn ge altarsa ǃkhais âs ai ge ǁapoǁapo, xawen ge ǃhurib, ǃhūgu di ǁaedi ǂama ǁîn ai hâb ǀkha gere dī, tsîn ge ǁîs ai khauǁguibade ǃKhūba gere ǁguiba, ǁgoaga tsî ǃuia.
EZR.3.5	ǁNās khaoǃgâ ǁkhāti tsēkorobe ra dīhe khauǁguibasa tsî ǂkham ǁkhâgu tsî ǂnûihesa ǀgapiǁaegu ǃKhūb digu, khaihe hâgu hoaga anuba hâsa; tsî mâ-i hoa-i māsenxase ǃKhūba māsenxa ǁguibade ra ǁguiba-i hoa-e anuba hâsa.
EZR.3.6	ǂGuro tsēs hûǁî ǁkhâb dis ain ge khauǁguibade ǃKhūba ge ǁguibatsoatsoa, xawe ǃgaoǃgaob ǃKhūb tempeli dib ge ǁguihe tama ge hâ i.
EZR.3.7	On ge ǀuiǁhā-aogu tsî sîsenaogu tsîna mariba ge mā tsî ǂûn tsî āxūn tsî olib tsîna, Sidonǁîga tsî Tireǁîga sederhain xa gu nî Libanonna xu huriba ū Jopas ǃoa ūhāse, Koreb, Persiab gao-aob, ge ǁîna mā-amse.
EZR.3.8	Tsî disiǀgamǁî kurib ǃnâ Elob ommi, Jerusalems tawa hâb ǁgan ge hās khaoǃgâ, ǀgamǁî ǁkhâb ǃnâb ge Serubabeli, Sealtieli ôab, tsî Jesuab, Josadaki ôab, tsî nau ǃgâsagu ân, pristergu tsî Leviǁîgu, tsî ǃkhōsisa xu ge Jerusalems tawa hān hoana ge tsoatsoa, tsîn ge Leviǁîga ge mâi ǀgamdisi kurigu â-iba xu ǁnāsa ǃnā hâb kōse, ǃKhūb ommi di sîsenna gu nî kōǂamse.
EZR.3.10	Tsî ǂnubi-aogu ge ǃgaoǃgaob ǃKhūb tempeli diba ǁguio, o gu ge pristerga anasen hâse ǀgapadadi ǀkha ge mâ i tsî Leviǁîgu, Asafi ôagu, simbaln ǀkha, ǃKhūba gu nî ǃkhōǀkhāse Davib, Israeli gao-aob di ǂnûiǂgās ǃoa.
EZR.3.13	ǁAes ge ǃgâiaǂgaosa dâb di domma ās ǁaes dis di domma xu ǁnâuǃā ǁoa is kōse, ǁaes ge kaise gere dâ xui-ao, dommi ân ge ǃnūse gere ǁnâuhes kōse.
EZR.4.1	Tsî mâǃoasaben Judab tsî Benjaminni tsîkha din ge ǁnâu, ǃkhōsis di ôan ǃKhūb, Israeli di Eloba tempela ge ǂnubiba ǃkhaisa,
EZR.4.4	Os ge ǃhūb di ǁaesa Judab ǁaes di ǃomga ǃopo kai tsî ǁîna omma ǂnubis ǃnâ ge ǃhuriǃhuri.
EZR.4.6	Tsî Ahasverob di gaosis ǃnâ, ǁîb di gaosis di tsoatsoas ǃnân ge ǀanaǃgâxoa-e ge xoa, Judab tsî Jerusalems tsîra di ǁansaben ǃoagu.
EZR.4.7	Tsî Artasastab di tsēdi ǃnâ gu ge Bislammi tsî Mitredati tsî Tabeeli tsî nau horesagu âgu tsîna Artasastab, Persiab gao-aob ǃoa ge xoa. Tsî xoas ǂkhanis dis ge Siriagowab ǃnâ ge xoahe hâ i, tsî Siriagowab ǃnâ ge ǁguiǃāhe hâ i.
EZR.4.8	Rehummi, ǂkhanisâu-aob, tsî Simsaib, xoa-aob tsîkha ge ǂkhani-e ge xoa Artasastab ǁga Jerusalems ǃoagu nē dommi ai:
EZR.4.9	Rehummi ǂkhanisâu-aob, tsî Simsaib, xoa-aob tsîkha tsî nau horesan âkha, Dinaiǁîn, Afarsatǁîn, Tarpeliǁîn, Afarǁîn, Erekǁîn, Babilonǁîn, Susaǁîn, Elamǁîn,
EZR.4.11	Nēs ge xoaǁnâs ǁnā ǂkhanis, gao-aob Artasastab ǃoan ge sîs disa. Gao-aob Artasastab ǃoa, sa ǃgāge, ǃāb nēxa ǃnanib di aoge ge ra tawede tsi:
EZR.4.12	Îts gao-aotsa ǂan, ǁnā Jodeǁîn, satsa xu ge doeǀkhīn ge sida ǁga Jerusalems tawa hā ǃkhaisa, ǁnā mâǃoaxa tsî ǁnā ǂkhaba ǃāsa ra ǂnubise tsî ǂnubiǂgoagu âsa ra dītoase tsî ǃgaoǃgaode ra dī-unuse.
EZR.4.13	Îts ǁnâi gao-aotsa ǂan, nē ǃās ga ǂnubihe, tsî ǂnubiǂgoagu ga dītoaheo, on ge ǁîna ǁguibas tsî ǁguiǂamsa marib tsî gaosib marisa mā tide ǃkhaisa. Ots ge ǁgui-aimarin gao-aogu dina nî ǂkhôahe.
EZR.4.14	Tsî nēsi ǂō-e ge ge matares ase gao-aots di omma xu ra hō tsî gao-aots ra sorahe ǃkhaisa ge ge mû ǁoa, amaga ge ge go sî tsî ǁîsa gao-aotsa go ǂanǂan.
EZR.4.15	An ǁaeb ǃnaeǃkhaidi sa îgu didi ǃnâ ôa, ots ge ǂkhanis ǁaeb ǃnaeǃkhaidi dis ǃnâ nîra hō tsî ǂan, nē ǃās ge mâǃoaxa ǃā i ǃkhaisa tsî gao-aogu tsî ǃhūǃâdes ǂkhôa tsî ge ǁnāǁgôa kai ǃkhaisa hugasa xu; ǁnā-amagas ge nē ǃāsa ge hîǀhuruhe.
EZR.4.16	O ge ge gao-aotsa ra ǂanǂan, nē ǃās ga ǁkhawa ǂnubihe tsî ǂnubiǂgoagu âs ga dītoaheo, ots ge satsa ǁî ǃkhaisa xu ǃāb nau ǃnanib ai amǃnâ-i xare-e ūhâ tide.
EZR.4.17	ǁGoasib ge gao-aoba nē ǃereamsa ge sî: Rehummi, ǂkhanisâu-aob, tsî Simsaib, xoa-aob tsîkha tsî nau horesan âkha hîa Samarias tawa ǁan hân tsî naun ǃāb nēxa ǃnanib ai ǁan hâna: ǂKhîb tawedes tsî aiǃâ.
EZR.4.18	ǁNā ǂkhanis, sida du ge sîbas ge ǃgāsase ti aiǃâ ge khomaihe.
EZR.4.19	Tsî mîmā ta geo, on ge ôa tsî ge hō, ǁnā ǃās hugasa xu gao-aogu ǃoagu ra khâima tsî mâǃoaxa tsî ra ǁnāǁgôa ǃkhaisa.
EZR.4.20	ǁKhāti gu ge ǀgaisa gao-aoga ge hâ i Jerusalems ǂama, ǃāb nau ǃnanib ai mâ ǃkhai-i hoa-i tawa gere gaosîsenga, tsî gu ge ǁguiǂams tsî ǁgui-aimarib tsî gaosis marib tsîna ge māhe.
EZR.4.21	ǁNâi nēsi mîmā ǁnā aoga, î gu ǀû ǁnā ǃāsa ǂnubisa, tita xus mîmāsa nî ǂoas kōse,
EZR.4.22	ǂanbasen î go nē ǃkhais ǃnâ tā dīsā. Tarexab kha ǁgaoǁgaosiba nî kai gao-aogu di ǂkhôase?
EZR.4.23	ǃNubai gu ge, Artasastab di ǂkhanis di xoaǁnâs ge khomaihe Rehummi tsî Simsaib xoa-aob tsîkha tsî horesan âkha aiǃâo, ǃhaese Jerusalems ǃoa Jodeǁîn ǁga ǃgû tsî ǁîna ǁgaris tsî ǀgaib tsîra ǀkha ge ǃkhâi.
EZR.5.3	ǁNā ǁaeb ǁkhāb ai kha ge Tatenaib, ǃhūǃkhōmâi-aob ǃāb nēxa ǃnanib dib tsî Setar-Bosnaib tsî ǁîkha di horesana hā tsî ǁîn ǃoa nēti ge mî: Tari-e mîmā du hâ, nē omma ǂnubi tsî du nē ǂnubiǂgoaba nî dītoa ǃkhaisa?
EZR.5.4	O da ge sida ǁnās ǃoa ǀonde ge mā, nē omma ra ǂnubi aogu dide.
EZR.5.6	Xoaǁnâs ǁnā ǂkhanis, Tatenaib, ǃhūǃkhōmâi-aob ǃāb nēxa ǃnanib ai tsî Setar-Bosnaib tsî horesan âkha Afarsexaǁîn, ǃāb nēxa ǃnanib ai hân, ge gao-aob Dariub ǃoa sîs dis ge nēsa.
EZR.5.7	ǃNuri-en ge ǁîb ǃoa ge sî. ǁÎ-i ǃnâ i ge nēti ge xoahe hâ i: Ab Dariuba ǂkhîb hoaba ūhâ!
EZR.5.8	Îts gao-aotsa ǂan, Judab di ǃhūǃâs ǃoa da ge ǃgû ǃkhaisa, ǁnā kai Elob di ommi, hîa kai ǀuidi ǀkha ra ǂnubiheb tsî haib hîa ǂgoagu âb ǃnâ ra ǁguiheb ǃoa, tsî ǁnā sîsenni ge ǃhaese ra dīhe tsî ǁîn di ǃomǁae ra ǃgâiǃgâ.
EZR.5.9	ǃNubai da ge sida ǁnā kaiga dî tsî nēti ǁîgu ǃoa ge mî: Tari-e mîmā du hâ nē omma du nî ǂnubi tsî ǂnubiǂgoaba du nî dītoa ǃkhaisa?
EZR.5.10	ǃAruǀî da ge ǁkhāti ǁîgu di ǀonde ge dî, satsa da nî ǁkhāti ǁîde ǂanǂanse, ǀondi ǁnā aogu, ǁîn ǃnâ a danagu dide da nî xoa ǁkhāse.
EZR.5.11	On ge nēti ǃeream tsî ge mî: Sida ge ǃgāda ǀhommi tsî ǃhūbaib tsîkha Elob dida, tsî da ge ǁnā ommi, ǂgui kuriga nēs aiǃâ ge ǂnubihe hâ iba ra ǂnubi, gao-aob kaib Israeli dib ge ǁîba ǂnubi tsî ge dītoa xui-ao.
EZR.5.15	Tsîb ge ǁîb ǃoa ge mî: Nē soade ū îts ǁîde ǁnā tempeli, Jerusalems tawa hâb ǃoa ūǁgôa, îb Elob di omma ǁîb di ǃkhais ai ǂnubihe.
EZR.5.16	ǃNubaib ge Sesbasara ge sī; tsîb ge ǁnā Elob ommi, Jerusalems tawa hâb di ǃgaoǃgaode ge ǁgui, tsî ǁnā ǁaeba xu nēsis kōseb ge ra ǂnubihe, xawe gorose dītoahe tama hâ.
EZR.5.17	Tsî nēsi, sats gao-aots ga ǃgâibaheo, an ǁnāna ôa ǁuib sâu-ommi gao-aots dib, Babilons tawa hâb ǃnâ, ise i ge mîmā-e gao-aob Koreba xu ǂoasa, nē ommi Elob dib nî Jerusalems ǃnâ ǂnubihe ǃkhaisa. Î da ǁî ǃkhais xa gao-aots di ǃgâiǂâisa xu sîbahe.
EZR.6.1	ǁGoasib ge gao-aob Dariuba mîmā-e ge dī, on ge ge ôa ǂkhanisâu-ommi ǃnâ, ǁuib ǁîb ǃnâ ge sâuhe hâ iba Babiloniab ǃnâ.
EZR.6.2	O i ge Ekbatanas tawa ǁaposa ǃkhais, Mediaǃhūǃâs ǃnâ ǁgoes ǃnâ xamisa ǂkhani-e ge hōhe, nēti ǁî-i ǃnâ xoahe hâ-e: ǂÂiǂâisens:
EZR.6.3	ǂGuro kurib gao-aob Koreb dib ǃnâb ge gao-aob Koreba nē mîmāsa ge mā, Elob ommi Jerusalems dib xa: Ab omma ǂnubihe ǁnā ǃkhais ǁguibaden ra ǁîs ai ǁguibas tawa, î di ǃgaoǃgaodi âba ǃgom, îb ǀgapib âba ǃnanidisi ǂhâgu kō tsî ǂhabasib âba ǃnanidisi ǂhâgu kō,
EZR.6.4	ǃnona ǁgaragu kai ǀuidi digu ǀkha tsî ǁgarab ǀasa haigu dib ǀkha, tsî ǂhâhe nî marina an gao-aob di omma xu māhe.
EZR.6.5	În ǁnās tawa ǁkhāti ǁnā ǃhuniǀuri tsî ǀhaiǀurixapan Elob ommi din, Nebukadnesari ge tempeli Jerusalems tawa hâba xu Babilons ǃoa ūǃgûna an mā-oahe, în ǁnā tempeli, Jerusalems tawa hâb ǃnâ ǁîn di ǃkhais ai ūsīhe Elob ommi ǃoa.
EZR.6.6	ǁNâi sats Tatenaits, ǃāb nau ǃnanib ai a ǃhūǃkhōmâi-aots, sats Setar-Bosnaits tsî sadu Afarsexaǁîdo, ǁîkha di horesado, ǃāb nau ǃnanib ai hâdo, ǁnāpa xu ǃnūse hâ.
EZR.6.7	Î du ǁîna sîsen kai ǁnā ommi Elob dib tawa, îb Jodeǁîn di ǃhūǃkhōmâi-aob tsî Jodeǁîn di kaigu tsîga ǁnā ommi Elob diba ǁîb di ǃkhais ai ǂnubi.
EZR.6.8	Tsî ta ge ǁkhāti mîmāsa ra mā tare-e du kaigu Jodeǁîn diga nî dī-ūsa, ǁnā ommi Elob diba gu nî ǂnubise; gao-aob di xūn ǁguibas, ǃāb nau ǃnanib ai ra ūhes xa an ǃhaese māhe nē aogu ǂhâ hâna, î gu tā ǂhanihe.
EZR.6.9	Tsî nau xūn, ǂhâ gu ga hân, ǂkham goman xas kas, ǁkhaogu, ǀhommi Elob di ǁguibadi ga ǂhâba gu xas kas, ǃhoro-i xas kas, ǂō-i xas kas, ǂauxûi-i xas kas, oli-i xas kas hoasa, pristergu, Jerusalems tawa hâgu nî mîse, a gu ǁîna tsēsa xu tsēs ǃoa māhe, î gu tā xū-e tôasi,
EZR.6.10	î gu ǁguibadi ǃgâihamxūn dide ǀhommi di Eloba ǁguiba, î gu ûib gao-aota dib tsî ǁî ta di ôagu diba ǀgoreba.
EZR.6.11	ǃAruǀî ta ge ra mîmā, î-i ǁnā khoe-i, nē mîsa ga ǀkharaǀkhara-i hoa-i di omsa xu ǃnao-e xuruǂuihe, î-i ǁî-i ai ǂgāmâihe, îb ǁî-i di omsa ǂgoaǁkhopo kaihe.
EZR.6.12	Tsî ǁnā Elob, ǀons âba ge ǁnāpa ǁan kaiba, ab aoǁgui ǁnā gao-aogu tsî ǁaedi tsîn, ǃommi ǃnâ nē Elob ommi, Jerusalems tawa hâba nî ǀkharaǀkhara tsî hîkākāse ra ǀhōǂuin hoana. Tita Dariuta ge nē mîmāsa go mā, ǃhaeses nî dīhese.
EZR.6.13	ǃNubain ge Tatenaib, ǃāb nau ǃnanib ai a ǃhūǃkhōmâi-aob, tsî Setar-Bosnaib tsî ǁîkha di horesana ǃhaese Dariub ge sîs ǁkhās xase ge dī.
EZR.6.14	O gu ge Jodeǁîn di kaiga ǂnubi tsî ǃaruǀî ge ǃgâiǃgâ kēbosis kēbo-aob Hagaib tsî Saxariab, Idob ôab tsîkha disa xu. Ā, ǂnubi tsî gu ge ǁîba ge dītoa mîmās Israeli Elob disa ǃoa tsî mîmās Koreb tsî Dariub tsî Artasastab, Persiab gao-aob dis ǃoa.
EZR.6.15	Ob ge omma ǃnonaǁî tsēs ǁkhâb Adari dis ai ge dītoahe, ǃnaniǁî kurib gao-aob Dariub di gaosis dib ge ǁnāba ge is.
EZR.6.20	Pristergu tsî Leviǁîgu tsîgu ge ǀguiǂâixase ge khaisen, hoatsama gu ge ge ǃanu i, tsî gu ge ǃkhōsis di ôan hoan tsî ǁîgu ǃgâsagu, pristergu tsî ǁîgu ǂhaniga Pasxaba ge ǂāba.
EZR.6.21	Nētin ge Israeli ôan, ǃkhōsisa xu ge ǁkhawa hān, tsî ǁnān, ǃanuoǃnâsib ǃhūb di ǀūben diba xu ge ǁkhaedabasenn hoana ge ǀû, ǃKhūb Israeli Eloban nî ôaga.
EZR.6.22	Tsîn ge kaitsēs, ǀkhuruoǃnâ peregu disa hû tsēdi kōse ge tsēdi ǃgâiaǂgaob ǀkha; ǃKhūb ge ǁîna ge ǃgâiaǂgao kai tsî Asiriab gao-aob di ǂgaoba ǁîna ge ǂōǀî xui-ao, ǁîn di ǃomgu sîsenni Elob dib, Israeli Elob dib ǃnâ nî ǀgaiǀgaihese.
EZR.7.1	Tsî nē ǃnaeǃkhaidi khaoǃgâ Artasastab, Persiab gao-aob di gaosis ǃnâb ge Esrab, Serajab ôab, Asariab ôab, Hilkiab ôab,
EZR.7.2	Salummi ôab, Sadoki ôab, Ahitub ôab,
EZR.7.3	Amariab ôab, Asariab ôab, Merajoti ôab,
EZR.7.4	Seraxjab ôab, Usib ôab, Bukib ôab,
EZR.7.5	Abisuab ôab, Pinehab ôab, Eleasari ôab, Aronni, ǀgapipristeri ôab, nē Esrab ge Babiloniaba xu ge doeǃapa,
EZR.7.8	Tsîb ge koroǁî ǁkhâb ǃnâ Jerusalems tawa ge sī; hûǁî kurib nē gao-aob dib ge ǁnāba ge i.
EZR.7.10	Esrab ge ǂgaob âba unu xui-ao, ǂhanub ǃKhūb diba ôa tsîb nî dī tsî Israeli ǃnâb nî ǂnûiǂgādi tsî ǂhanugu tsîna ǁkhāǁkhā, ti.
EZR.7.11	Tsî nēs ge xoaǁnâs ǁnā sîǂkhanis, gao-aob Artasastab ge Esrab, pristeri, xoaǂansabeba mās disa, xoaǂansabeb mîdi ǃKhūb di mîmādi didi tsî ǂnûiǂgādi Israeli didi ǂama a ǁkhāba:
EZR.7.12	Artasastata, gao-aogu di gao-aota ge Esrab, pristeri, xoaǂansabeb ǀhommi Elob di ǂhanub diba ǀoasa ǂkhîba ra ǂgaoǀkhā tsî ǃaruǀî.
EZR.7.13	Tita xas ge nē mîmāsa go māhe: A-i mâ-i hoa-i, ti gaosis ǃnâ a māsenxa-i, Israeli ǁaes di-i xas kas, ǁîn di pristergu tsî Leviǁîgu di-i xas kas hoasa, Jerusalems ǁga i nî ǃgûsa, a-i sats ǀkha ǃgû.
EZR.7.14	Gao-aob di ais aiǃâba xu tsî hû ǀapemā-aogu âb di ais aiǃâba xuts ra sîhe amaga, Judab tsî Jerusalems tsîra tawats nî ôaǃnâga ǁnā ǂhanub Elob dib, sa ǃomǁae hâb xa.
EZR.7.15	Tsî ūsīts nîga ǁnā ǀhaiǀurib tsî ǃhuniǀurib tsîkha, gao-aob tsî ǀapemā-aogu âb ge māsenxase Israeli Elob, ǁanǃkhais âb Jerusalems tawa hâba mākha,
EZR.7.16	ǁnā ǀhaiǀurib tsî ǃhuniǀurib, Babiloniab di ǃhūb hoab ǃnâts nî hōb hoab ǀkha tsî ǁnā māsenxa hōdi, ǁaes tsî pristergu tsîn māsenxase Elob ommi, Jerusalems tawa hâba nî mān didi ǀkha.
EZR.7.17	Îts ǃhaese ǁnā marin ǀkha ǁama goman tsî pirigu tsî ǁkhaogu tsîna ǂûǁguibadi ân tsî ǂnâǁguibadi ân ǀkha, îts ǁîna altars ǃKhūb, sadu Elob, Jerusalems tawa hâb dis ai ǁguiba.
EZR.7.18	Tsî ǁnās tawa sats tsî sadu di ǃgâsagu tsîdo ga ǃgâise īban, nau ǀhaiǀurib tsî ǃhuniǀurib tsîkha ǀkha du tare-e nî dīsa, ǁnāna dī ǃgâiǃgâibasens sadu Elob dis ǃoa.
EZR.7.19	Îts ǁnā soadi, Elob ommi di ǃoabasats ge mābahede Jerusalems di Eloba mādawa.
EZR.7.20	Tsî nau xūn, Elob ommats nî ǂhâbaban, ǀnîsits nî māǂuin, ǁîna mā re ǁuib ommi gao-aota diba xu.
EZR.7.21	Tsî tita gao-ao Artasastata xas ge nē mîmāsa ǁuiǃkhōmâi-aogo, ǃāb nau ǃnanib ai hâgo ra māhe, în ǁnā xūn, Esrab, pristeri, xoaǂansabeb, ǀhommi Elob dib ga ǂgaoǀkhā gon hoana ǃhaese dīhe:
EZR.7.22	ǀGuikaidisi talendi ǀhaiǀurib xa tsî ǀguikaidisi korgu ǃhorob xa tsî ǀguikaidisi batgu olib xa tsî ǀguikaidisi batgu ǂauxûib xa tsî ǂōb xasa ǀgauose.
EZR.7.23	În ǁnā xūn, mîmās ǀhommi Elob dis ǃoa hân hoana ôasase ǀhommi Elob di omma dībahe. Tarexab kha ǁnâi kai ǁaiba nî hâ gao-aota di gaosis tsî ǁîs di ôan ǂama?
EZR.7.24	Î go ǁkhāti ǂan pristergu tsî Leviǁîgu tsî ǁnae-aogu tsî tempelǃgāgu tsî nē Elob ommi di ǃoabasabegu tsîgu xasa, î gu ǁguibas tsî ǁguiǂamsa marib tsî gaosib maris tsîna tā ǁguiǂamhe ǁkhā.
EZR.7.25	Tsî sats, Esratse, ǁnā gā-aisib sa Elob dib hîa sa ǃomǁae hâb ǃoa ǂnûiǂgā re gaosagu tsî ǂhanuǂhanu-aogu, ǁaes, ǃāb nau ǃnanib ai hâsa nî ǂhanuǂhanugu tsî sa Elob di ǂhanuba a ǂan khoen hoana, tsî ǁîba ga ǀū-e go ge sago ǁîba nî ǂanǂan.
EZR.7.26	Tsî sa Elob di ǂhanub tsî gao-aob di ǂhanuba ga dī tama i-i hoa-i, ǁî-e ab ǂhanuba ǃhaese sîsenū, ǁōb ǃoas kas, ǃhaexus ǃoas kas, xūn tawa ǁkharas ǃoas kas, ǃgae-ūdan ǃoas kas hoasa.
EZR.7.27	Ab koahe ǃKhūb, sida îgu di Elob, nēti īna gao-aob di ǂgaob ǃnâ ge māba, ǃKhūb di ommi, Jerusalems tawa hâbab nî anise.
EZR.8.2	ǀGôan Pinehab din xa, Gersomma; ǀgôan Itamari din xa, Daniela; ǀgôan Davib din xa, Hatuba,
EZR.8.3	ǀgôan Sexanjab din xa; ǀgôan Parob din xa, Saxariab, tsî ǁîb ǀkha ge ǃhaos ǃgôakhâis di ǂkhanis ǃnâ ǃgôakhâihe aore khoegu xa ǀguikaidisi tsî korodisigu kōse;
EZR.8.6	tsî ǀgôan Adinni din xa, Ebedi Jonatanni ôaba, tsî korodisi aore khoega ǁîb ǀkha;
EZR.8.7	tsî ǀgôan Elammi din, Jesajab, Ataliab ôaba, tsî hûdisi aore khoega ǁîb ǀkha;
EZR.8.8	tsî ǀgôan Sefatjab din xa, Sebadjab, Mixaeli ôaba, tsî ǁkhaisadisi aore khoega ǁîb ǀkha;
EZR.8.9	ǀgôan Joab din xa, Obadjab, Jehieli ôaba, tsî ǀgamkaidisi tsî disiǁkhaisaǀa aore khoega ǁîb ǀkha;
EZR.8.11	tsî ǀgôan Bebaib din xa, Saxariab, Bebaib ôaba, tsî ǀgamdisiǁkhaisaǀa aore khoega ǁîb ǀkha;
EZR.8.12	tsî ǀgôan Asgadi din xa, Johananni, Hakatanni ôaba, tsî ǀguikaidisi tsî disi aore khoega ǁîb ǀkha;
EZR.8.13	tsî ǃgaoǀgôan Adonikammi din xa, nēdi ge ǀondi âna: Elifeleti, Jeueli tsî Semajab tsîga, tsî ǃnanidisi aore khoega ǁîgu ǀkha;
EZR.8.14	tsî ǀgôan Bigvaib din xa, Utaib tsî Sakuri tsîkha, tsî hûdisi aore khoega ǁîkha ǀkha.
EZR.8.15	Tsî ta ge tita ǁîna ǃāb Ahavab ǃoa ra dâub tawa ge ǀhaoǀhao, tsî da ge ǁnāpa ǃnona tsēde ge ǁgoe. ǃNubai ta ge ǁaes tsî pristergu tsîna ǃgaoǃgâ tsî ǁnāpa Leviǁîgu xa ǀguib xareba hō tama ge i.
EZR.8.16	O ta ge tita Elieseri, Arieli, Semajab, Elnatanni, Jarib, Elnatanni, Natanni, Saxariab tsî Mesulammi tsîgu, danakhoegu, tsî Jojarib tsî Elnatanni tsîkha, ǁkhāǁkhā-aokha ǃoa ge sî,
EZR.8.19	tsî Hasabjab tsî Jesajab, Merarib ôan diba, ǃgâsagu âb tsî ǀgôagu âb ǀkha ǀgamdisiga.
EZR.8.21	ǁGoasi ta ge tita ǁnāpa ǃāb Ahavab tawa ǂûtama hâ-e ge ǂgaiǂui, sida Elob di ais aiǃâ da nî ǃgamǃgamsense, î da ga ǁîba sida tsî sida ôaron tsî ū da hân hoana ǂhau dao-e ǂgaoba, ti.
EZR.8.23	Nēti da ge ǂûtama hâ tsî nēna sida Elob tawa gere ǂgao, tsî ǁîb ge sida xa ge ǁnâuhōkaisen.
EZR.8.24	ǃNubai ta ge tita pristerdanagu di disiǀgamǀaga ǁîga xu ge khai, Serebjab tsî Hasabjab tsîkha tsî disigu, ǃgâsagu âkha digu tsîga ǁîkha ǀkha,
EZR.8.25	tsî ta ge ǁîga ǀhaiǀurib tsî ǃhuniǀurib tsî xapan tsîna ge ǀnēba, ǁguibas sida Elob ommi dis ge ǁîsa, gao-aob tsî ǁîb di ǀapemā-aogu tsî ǁîb gaosagu tsî Israeli hoab, hōheb ges kōse ge ǁguibasa.
EZR.8.26	Tita ge ǁîgu di ǃommi ǃnâ ǃnanikaidisi tsî korodisi talende ǀhaiǀurib xa ge ǀnē tsî ǀhaiǀurixapana ǀguikaidisi talendi kōse, tsî ǃhuniǀurib xa ǀguikaidisi talendi kōse,
EZR.8.27	tsî ǀgamdisi ǃhuniǀuriǀgabidi, ǀguiǀoadisi draxmen kōse, tsî ǀgam soara, ǂkhaisa ǃgâi ǂaib ǀkha dīhe hâra, ǃhuniǀurib khami a îsara.
EZR.8.28	O ta ge tita ǁîgu ǃoa ge mî: Sago ge ǃKhūba a ǃanuba, tsî nē xapan ge a ǃanu, tsî nē ǀhaiǀurib on tsî nē ǃhuniǀurib ona māsenxase, hōs ǃKhūb sadu îgu Elob dis ase.
EZR.8.29	ǃÛi î go ǁîna sâu, ǁîna go ǂamkhoegu pristergu tsî Leviǁîgu digu tsî gaosagu Israeli ǁgûgu digu aiǃâ nî ǀnōs kōse Jerusalems tawa ǃKhūb ommi di ǃnā-omdi ǃnâ.
EZR.8.30	ǃNubai gu ge pristergu tsî Leviǁîgu tsîga ǃgommi ǀhaiǀurib tsî ǃhuniǀurib tsîkha dib tsî xapan diba ge hō, Jerusalems ǃoa gu nî ǁîba ūsīga, sida Elob di ommi ǃoa.
EZR.8.31	Nēti da ge ǃāb Ahavaba xu ge ǂnauǁnâ disiǀgamǀaǁî tsēs ǂguro ǁkhâb dis ai, Jerusalems ǃoa da nî ǃgûse. Tsî ǃommi sida Elob dib ge sida ǂama ge hâ i, tsîb ge sida khākhoeb di ǃomma xu ge ore tsî ǁnāb, daob ai ǁnoaga sida ge ǁguibaba xu.
EZR.8.32	Tsî da ge Jerusalems tawa ge sī, tsî da ge ǁnāpa ǃnona tsēde ge hâ.
EZR.8.33	Tsî hakaǁî tsēs ain ge ǀhaiǀurib tsî ǃhuniǀurib tsî soan tsîna ge ǀnōbahe sida Elob di ommi ǃnâ Meremoti, Uriab ôab, pristeri ǃomǁae, tsî ǁîb ǀkhab ge Eleasari, Pinehab ôaba ge hâ i tsî ǁîb xōǀkhā Josabadi, Jesuab ôab, tsî Noadjab, Binuib ôab tsîkha, Leviǁîkha.
EZR.8.34	Nēn hoan di ǃgôab tsî ǃgommi ǃoa, tsî ǃgommi hoab ge ǁnā ǁaeb ǁkhāb ai ge xoamâihe.
EZR.8.35	Tsî ǂgaeǂguibēhe ge hâ in, ǃkhōsisa xu ge hān ge Israeli di Eloba khauǁguibade ge ǁguiba: Disiǀgamǀa ǁgōga Israeli hoab ǂama, khoesedisiǃnaniǀa bairagu, hûdisihûǀa ǁkhaogu, disiǀgamǀa piriga ǁoreǁguibase, hoatsama khauǁguibas ǃKhūb dis ase.
EZR.8.36	ǁNās khaoǃgâ gu ge ǂhanugu gao-aob diga gao-aob di ǃāǃkhōmâi-aogu tsî ǃhūǃkhōmâi-aogu tsîga ge mā ǃāb nēxa ǃnanib ai, o gu ge ǁaes tsî Elob di omma ge ǃhaeǃhae.
EZR.9.1	Tsî nē xūn ge dītoaheo, o gu ge gaosaga ti tawa dāhā tsî ge mî: Israeli ǁaes tsî pristergu tsî Leviǁîgu tsîn ge khaisen tama ge hâ i nē ǃhūgu di ǁaede xu ǁîn di ǁgaidīgu ǃoa, ǁnān ge Kanaanǁîn, Hetiǁîn, Perisiǁîn, Jebusǁîn, Amonǁîn, Moabǁîn, Egipteǁîn tsî Amorǁîn tsîna.
EZR.9.4	ǃNubai gu ge Israeli Elob di mîdi aiǃâ ǂgaeǂguibēsan di ǃûǂams xa ra ǀkhūgu hoaga ti tawa ge ǀhû, xawe tita ge burugâ hâse ǃuiǁguibas kōse ge ǂnôa i.
EZR.9.5	Tsî ǁaupe ǃuiǁguibas di ǁaeb ai ta ge ti ǁgâiǀāba xu ge khâi tsî ti sarab tsî ti anaǂamxūb tsîkha ǀkhauǃā hâǃâ ta ge ti ǁgoara ai ǁnāǁgoe tsî ti ǃomkha ǃKhūb, ti Elobǀî ge khoraǂui,
EZR.9.7	Sida îgu di tsēde xu da ge kai ǀhapis ǃnâ ge hâ i nē tsēs kōse, tsî sida di dīsādi ǃaroma da ge māǁnâhe hâ, sida tsî sida gao-aogu tsî sida pristergu tsî sida ǃhūgu gao-aogu ǃomǁae tsî gôab ǃnâ, tsî ǃkhōsis ǃnâ tsî ǁkhâuǁnâs ǃnâ tsî taob ais dib ǃnâ, nētsē i īse.
EZR.9.10	Tsî nēsi, tare-e da kha nî mî, sida di Elotse, nēn khaoǃgâ? Sa mîmāde da ge ǁnāxū xui-ao.
EZR.9.13	Tsî nēn hoan, sida ǂama sida di ǂkhaba dīgu ǃaroma tsî sida di kai ǀhapis ǃaroma ge hān khaoǃgâ, sats, sida di Elots, ge ge dī, sida di dīsās xa da dāhe tidesa tsî ǃgaoro-e da nî māhesa, nē xū-i īse,
EZR.9.14	mati da kha ǁnâi oa tsî sa mîmāde nî hîkākā tsî nî ǀuigu ǁaedi nē ǁgaidīgu didi ǀkha? ǁAixaǂam dats kha tide, hapuhe da nîs kōse, khauǃgau hâ ǃgaoro-i xare-i tsî ûi-i xare-i nî ǀkhais kōse?
EZR.10.1	Tsî Esrab ge nēti ǀgore tsî nē ǁguiǁnâsa ge dī, ā tsî Elob ommi aiǃâ ǃhūb ai ra aoǁguisense, ob ge ama kai ǀhaohâba Israela xu ǁîb tawa ge ǀhao, aogu xa tsî taradi xa tsî ǀgôan xa, ǁaes ge ama kai āsa ā xui-ao.
EZR.10.2	Ob ge Sexanjab, Jehieli ôab, Elammi ôagu di ǀguiba ǃeream tsî Esrab ǃoa ge mî: Sige ge ge ǃûǂam sige di Elob ǃoagu, tsî sige ge ǃhao taradi nē ǃhūb di ǁaedi dide sige tawa ge ǁan kai, tsî ǁnāti i ī xawe i ge ǃâubasen-e Israela hâba nē ǃkhais xa.
EZR.10.3	A ge ǁnâi ǃgaeǀhao-e dī sage di Elob ǀkha, î ge ǁnā taradi hoadi tsî ǁîdi xa ǁorahe hân hoana ǂoa kai ǃKhūb di ǀapes ǃoa, tsî ǁnān, mîmās sida Elob dis aiǃâ ra ǀkhūn dis ǃoa, î-i ǁnâi dīhe ǂhanub ǃoa.
EZR.10.4	Khâi, nēs a sa ǃkhai xuige, o ge ge sige sa ǀkha nî hâ. ǀGai îts dī.
EZR.10.5	ǃNubaib ge Esraba khâi tsî pristergu di ǂamsagu tsî Leviǁîgu tsî Israeli hoaba ge nū kai, nē mîs ǃoan nî dīsa, on ge ge nū.
EZR.10.6	Ob ge Esraba Elob ommi aiǃâba xu khâi tsî Johananni, Eljasib ôab di ǃnā-oms ǃoa ge ǃgû, tsî ǁnāpab ge sīo, ob ge pere-i xare-e ǂû tama tsî ǁgam-i xare-e ā tama ge i, ǂgaeǂguibēsan di ǃûǂams ǃaromab ra ǃhausen amaga.
EZR.10.7	Tsîn ge ǂanǂan-e ge ǂoaǃganu kai Judab tsî Jerusalems tsîra hoara ǃnâ, ǃkhōsis di ôan hoan ǃoa, în Jerusalems tawa ǀhû ti.
EZR.10.8	Tsî ǃnona tsēdi ǃnâ ga gaosagu tsî kaigu di ǀapes ǃoa hā tama i-i hoa-i, ǁî-i di xūn hoan ge nîra ǀâxarehe, tsî ǁîb ǂûb ge ǂgaeǂguibēhe gen di ǀhaohâba xu nîra ǁkhaebēhe.
EZR.10.9	ǁGoasi gu ge aogu Judab tsî Benjaminni tsîkha digu hoaga ǃnona tsēdi ǃnâ Jerusalems tawa ge ǀhao; ǁî-i ge khoeseǁî ǁkhâb ǃnâ ge ī ǀgamdisiǁî tsēs ǁkhâb dis ai, tsî ǁaes hoas ge daob Elob ommi ǃoa gaub dib ai ge ǂnôa i nē ǃkhais xa tsî tūǀnanub xa ra ǀkhūse.
EZR.10.10	ǃNubaib ge Esrab, pristera, khâi tsî ǁîgu ǃoa ge mî: Sago ge ge ǃûǂam, ǃhao tarade sago ǀkha ǁan kais ǀkha, Israeli di ǀhapis nî ǃaruǀî kaiga.
EZR.10.11	Î go ǁnâi ǃKhūb, sago îgu di Elob aiǃâ ǁguiǁnâ, î go ǃgâiba bi a ǃkhaisa dī, î go ǀgorasen ǁaedi nē ǃhūb dide xu tsî ǃhao tarade xu.
EZR.10.12	Ob ge ǀhaohâb hoaba ǃeream tsî ǃgari dommi ǀkha ge mî: Sa mîdi ǃoa dīs ge a anuba da.
EZR.10.13	Xawe ǁaes ge a kai, tsî nēb ge tūǀnanub di ǁaeba khoe-i ǃauga a mâ ǁoas kōse, tsî sîsenni ge ǀgui tsēs di tsî ǀgam tsēra di tamaba, ǂguige âge ge ge ǃûǂam nē ǃkhais ǃnâ xui-ao.
EZR.10.14	A gu sige gaosagu ǀhaohâb diga mâ nē ǃkhais ǂama, î gu ǁnāgu, ǃādi ǃnâ hâgu hoagu ǃhao tarade ǁîgu tawa ge ǁan kaiga mîmâihesa ǁaegu ai hā tsî ǁîgu ǀkha kaigu mâ ǃās hoas digu tsî ǁîs di ǂhanuǂhanu-aogu tsîga, sige xu ge nî ǀgamsib sige Elob ǁaib dib, nē ǃkhaidi ǂama hâba ǁkhaedawas kōse.
EZR.10.15	O kha ge Jonatanni, Asaeli ôab, tsî Jehasiab, Tikvab ôab tsîkha ǀguikha ǁî ǃkhaisa ge mâǃoa, tsî Mesulammi tsî Sabetaib, Leviǁîb tsîkha ge ǁîkha ge hui.
EZR.10.16	Xawe ǀgôagu ǃkhōsis digu ge ǁnāti ge dī, tsî Esrab, pristeri, ge aoga ge ǁhûiǂuibasen danagu ǁgûgu diga ǁîgu îgu omgu ǃoa, tsî ǁîgu hoagu ge ǀondi ǀkha ra ǂgaiheǃâ ge khaihe, tsî gu ge ǂguro tsēs disiǁî ǁkhâb dis ai ge ǂnû, nē ǃkhaisa gu nî ôaǃnâse,
EZR.10.17	tsî gu ge ǁî ǃkhaisa ǁnā aogu, ǃhao tarade ǁîgu tawa ge ǁan kaigu hoagu ǀkha ge dītoa ǂguro tsēs, ǂguro ǁkhâb dis ai.
EZR.10.19	Tsî gu ge ǃommi âga ge mā, ǁîgu di tarade gu nî ǂoa kai ǃkhaisa, tsî ǀhapixa hâǃâ gu ge ǀgui bairab gūn diba ǁîgu di ǀhapis ǃaroma ge ǁguiba.
EZR.10.20	Tsî ǀgôan Imeri din xa: Hananni tsî Sebadjab tsîkha.
EZR.10.21	Tsî ǀgôan Harimmi din xa: Maasejab, Eliab, Semajab, Jehieli tsî Usiab tsîga.
EZR.10.22	Tsî ǀgôan Pashuri din xa: Eljoenaib, Maasejab, Ismaeli, Netaneli, Josabadi tsî Eleasab tsîga.
EZR.10.23	Tsî Leviǁîgu xa: Josabadi, Simib, Kelajab (ǁnāb ge Kelitab), Petaxjab, Judab tsî Elieseri tsîga.
EZR.10.24	Tsî ǁnae-aogu xa: Eljasib. Tsî ǁāb ǃûi-aogu xa: Salummi, Telemmi tsî Urib tsîga.
EZR.10.25	Tsî Israeli xa: ǀGôan Parob din xa: Ramjab, Jisiab, Malkiab, Mijaminni, Eleasari, Malkiab tsî Benajab tsîga.
EZR.10.26	Tsî ǀgôan Elammi din xa: Matanjab, Saxariab, Jehieli, Abdib, Jeremoti tsî Eliab tsîga.
EZR.10.27	Tsî ǀgôan Satub din xa: Eljoenaib, Eljasib, Matanjab, Jeremoti, Sabadi tsî Asisab tsîga.
EZR.10.28	Tsî ǀgôan Bebaib din xa: Johananni, Hananjab, Sabaib tsî Atlaib tsîga.
EZR.10.29	Tsî ǀgôan Banib din xa: Mesulammi, Maluxi, Adajab, Jasub, Seali tsî Jeremoti tsîga.
EZR.10.30	Tsî ǀgôan Pahat-Moab din xa: Adnab, Kelali, Benajab, Maasejab, Matanjab, Besaleeli, Binuib tsî Manaseb tsîga.
EZR.10.31	Tsî ǀgôan Harimmi din xa: Elieseri, Jisiab, Malkiab, Semajab, Simeonni,
EZR.10.32	Benjaminni, Maluxi tsî Semarjab tsîga.
EZR.10.33	ǀGôan Hasummi din xa: Matenaib, Matatab, Sabadi, Elifeleti, Jeremaib, Manaseb tsî Simib tsîga.
EZR.10.34	ǀGôan Banib din xa: Maadaib, Amrammi tsî Ueli,
EZR.10.35	Benajab, Bedjab, Keluhib,
EZR.10.36	Vanjab, Meremoti, Eljasib,
EZR.10.37	Matanjab, Matenaib, Jaasaib,
EZR.10.38	Banib, Binuib, Simib,
EZR.10.39	Selemjab, Natanni, Adajab,
EZR.10.40	Maxnadebaib, Sasib, Saraib,
EZR.10.41	Asareli, Selemjab, Semarjab,
EZR.10.42	Salummi, Amariab tsî Joseb tsîga.
EZR.10.43	ǀGôan Nebob din xa: Jeieli, Matitjab, Sabadi, Sebinab, Jadaib, Joeli tsî Benajab tsîga.
EZR.10.44	Nēgu hoagu ge ǃhao tarade ge ūga, tsî ǀnîgu âgu ge tarade ge ūhâ i, ǀgôana ge ǁîga ǁorabade.
NEH.1.1	Nēdi ge ǃnaeǃkhaidi Nehemiab, Haxaljab ôab dide. Tsî i ge ǁkhâb Kisleub ǃnâ ge ī ǀgamdisiǁî kurib ǃnâ, Susas tawa î-ommi ǃnâ ta hâ hîa,
NEH.1.2	ǃnubaib ge Hananib ti ǃgâsagu di ǀguiba ge hā, ǁîb tsî ǀnî aogu Judab digu tsîga, o ta ge ǁîga Jodeǁîn hîa ge ûiǃgaun xa ge dî, ǃkhōsisa xu ge ǃgauna, tsî Jerusalems xa.
NEH.1.6	as ǁnâi ǂgaes âtsa ǃgaoǃgâxa tsî mûs âtsa khowasase ī, ǁnâuts nîse ǁnā ǀgores sa ǃgāta dis hîa ta nētsē, tsēs tsî tsuxub tsîra Israeli ôada, sa ǃgāda, ais âts aiǃâ ra ǀgorebasa. Tsî ta ge ǁguiǁnâsa ra dī Israeli ôada di ǁoren, sa ǃoagu da ge ǁoren ǃaroma, tita tsî ti îb di ommi dida on ge sa ǃoagu ǁore hâ.
NEH.1.7	Sida ge kaise ǁgao hâ sa ǃoa-ai tsî da ge mîmādi kas ǂnûiǂgādi kas, ǂhanu-aidi sa ǃgāb Mosebats ge mîmādi kas hoasa ǃkhōǀgaipe tama ge hâ i.
NEH.1.8	ǂÂi re ǁnā mîs sa ǃgāb Mosebats ge mîmās xa, mî raǃâ: ǃÛǂam du kao, o ta ge tita sado ǁaedi ǃnâ nîra ǀgaruǀgaru,
NEH.1.10	Sa ǃgān ge a ǁî tsî sa ǁaes, sa kai ǀgaib tsî sa ǀgaisa ǃommi ǀkhats ge oresa.
NEH.1.11	O ǃKhūtse, as sa ǂgaesa ǃgaoǃgâxase ī, ǀgores sa ǃgāta dis ai tsî ǀgores sa ǃgāda, sa ǀonsa da nî ǃaosa ǁkhore hâda dis ai, îts sa ǃgāta nētsē ǃgâiǃgâ kai, îts ǁî ta ǀkhomxaǂgaosiba mā nē aob di ais aiǃâ. Tsî tita ge gao-aob di ǁhamao ge i.
NEH.2.1	Tsî i ge ǁkhâb Nisanni ǃnâ ge ī ǀgamdisiǁî kurib gao-aob Artasastab dib ǃnâ, ǂauxûib ais âb aiǃâ hâ hîa ta ge tita ǂauxûiba ūkhâi tsî gao-aoba ǁîba mā ǃkhaisa, tsî tātsē ta ge tita ǁîb di ais aiǃâ ǃoaxa tama ge hâ i.
NEH.2.2	ǃNubaib ge gao-aoba tita ǁga ge mî: Tarexasa ais âts ǃoaxasa, ǀaesen tamats kom xawe hâo? Tsûaǂgaob kom ǁîbao. O ta ge îbe ge ǃao.
NEH.2.3	Tsî ta ge gao-aob ǃoa ge mî: Ats gao-aotsa ǀamose ûi re! Matis kha ǁnâi ti aisa ǃoaxase ī tide, ǁnā ǃās ti îgu di ǀhobadi hâǃnâs a ǃū-aisa tsî ǁāgu âs ǀaes ǀkha khauǃkhūhe hâ hîa?
NEH.2.4	Ob ge gao-aoba tita ǃoa ge mî: Tsî tare-ets ǁnâi ra ǂgao? O ta ge tita Elob ǀhommi dib ǃoa ge ǀgore
NEH.2.5	tsî ta ge gao-aob ǃoa ge mî: Sats gao-aots ga ǃgâibaheo, tsî sa ǃgāta ga ais âts aiǃâ ǃkhōǃoahesa anuo, ǁnâi Judab ǃoa sî te, ǁnā ǃās ti îgu di ǁkhōǃkhaidi dis ǁga, î ta ǁîsa ǁkhawa ǂnubikhâi.
NEH.2.6	ǃNubaib ge gao-aoba tita ǃoa, gao-aos ǁîb xōǀkhā ǂnôa hîa, ge mî: Matikōses nî ǀhawe sa ǃgûsa, tsî mâ ǁaets nî oa? Ob ge gao-aoba ge ǃgâibahe, titab nî sîs xa, mîmâisa ǁae-e ta ge mā bi ǃnubai.
NEH.2.7	O ta ge gao-aob ǁga ge mî: Sats gao-aots ga ǃgâibaheo, o ta ǁnâi ǂkhanide māhe, ǃhūǃkhōmâi-aogu ǃāb nau ǃnanib ai hâgu ǃoa, î gu ǁnūǃgâu te, Judab ǃnâ ta nî sīs kōse.
NEH.2.9	ǃNubai ta ge ǃhūǃkhōmâi-aogu, ǃāb nau ǃnanib ai hâgu tawa sī tsî gao-aob di ǂkhanide ǁîga ge mā, tsî gao-aob ge ǂamsagu ǂnubis digu tsî ǃgapi-aogu tsîga ge sîsao te.
NEH.2.10	Tsî Sanbalab, Horonǁîb, tsî Tobiab, Amonǁî ǃgāb tsîkha ge ǁnâuo, o kha ge kaise ge tsūbahe, khoe-i go hā ǃkhais xa, ǃgâi xū-e i nî Israeli ôana ôabase.
NEH.2.11	Tsî Jerusalems tawa sī tsî ta ge ǃnona tsēde ǁnāpa hâo,
NEH.2.12	o ta ge tsuxuba ge khâi, tita tsî ǀoro khoeron tita ǀkha, tsî ta ge khoe-i xare-e ǂanǂan tama, Elob ge ti ǂgaob ǃnâ mā xū-i Jerusalemsa ta dī-ū ǁkhā-e, tsî ǀnî ǃgaru-i ge tita ǀkha ge hâ tama hâ i, ǁîb ai ta ra ǃgapib ǀguib.
NEH.2.13	Tsî ta ge tsuxuba ǃGoaǃnābǁāba-ū ǂoa tsî ǀAobǀausa ǃoa tsî ǂHauǁāb ǃoa ge ī, tsî ta ge Jerusalems di ǂnubiǂgoagu hîa ǂkhū hâga ge ôaǃnâ tsî ǁāgu, ǀaes ǀkha khauǃkhūhe hâga.
NEH.2.15	ǃNubai ta ge tsuxuba ǃāroba-ū ge ǃgûǃapa, tsî ta ge ǂnubiǂgoaba ge ôaǃnâ, tsî ta ge ǁkhawa oa tsî ǃgoaǃnāb di ǁāba-ū ge ǂgâ; ǁnāti ta ge ǁkhawa ge oa.
NEH.2.16	Tsî ǂamkhoegu ge mâǀî ta go ī tsî tare-e ta go dī ǃkhaisa ǀū ge i, nēsis kōse ta ge Jodeǁîn tsî pristergu tsî ǀgapiǃgôasagu tsî ǂamkhoegu tsî naugu sîsenna ra dīgu tsîga xū-i xare-e ǂanǂan tama i xui-ao.
NEH.2.17	ǃNubai ta ge ǁîgu ǃoa ge mî: Sago ge ǀkhomǀkhomsasib, ǁîb ǃnâ da hâba ra mû, Jerusalems a ǃū-aisa tsî ǁîs di ǁāgu ǀaes ǀkha khauǃkhūhe hâ ǃkhaisa. Hā, î da Jerusalems di ǂnubiǂgoaba ǂnubikhâi, î da ǃaruǀî tā ǃharaxūxūse ī.
NEH.2.18	O ta ge ǁîna ǃommi ti Elob dib, ti ǂama ge ǃgâi iba ge ǂanǂan tsî ǁkhāti ǁnā mîdi gao-aob didi, ǁîb ge tita ǃhoa-ūde. On ge: Khâi î da ǂnubi! ti ge mî. Tsîn ge ǃomgu âna ǃgâibǀî ge ǀgaiǀgai.
NEH.2.19	Tsî Sanbalati, Horonǁîb, tsî Tobiab, Amonǁî ǃgāb, tsî Gesemmi, Arabiaǁîb tsîgu ge ǁnâuo, o gu ge ǃhō tsî ge ǃharaxū da, tsî gu ge ge mî: Tarebe xū-e kha nē-e, sadu ra dī-e? Gao-aoba du ra mâǃoa?
NEH.3.1	Tsî Eljasib, ǀgapipristeri ge ǃgâsagu âb pristergu ǀkha khâi tsî Gūǁāba ge ǂnubi. ǁÎba khai tsî gu ge dao-amra âba ge ǃamǂgā, ā, ǂgō-ommi Meab kōse, ǂgō-ommi Hananeli kōse gu ge ǁîba ge khai.
NEH.3.2	Tsî ǁîb xōǀkhā gu ge Jerixos di aoga ge ǂnubi, ǁkhātib ge Sakuri, Imrib ôaba ǁîb xōǀkhā ge ǂnubi.
NEH.3.3	ǁAuǁāban ge Senaab ôana ge ǂnubi, ǁîn ge ǁîba ǃgū-ai tsî dao-amra âba ge ǃamǂgā, ǂganamxūdi âb tsî ǁkhaeǀurigu âb ǀkha.
NEH.3.4	Tsî ǁîgu xōǀkhāb ge Meremoti, Uriab ôab, Hakob ôaba ge dī-unu, tsî ǁîgu xōǀkhāb ge Mesulammi, Berexjab ôab, Mesesabeli ôaba ge dī-unu, tsî ǁîgu xōǀkhāb ge Sadoki, Baanab ôaba ge dī-unu.
NEH.3.5	ǃAruǀîn ge Tekoaǁîna ǁîgu xōǀkhā ge dī-unu, xawe ǀgapiǃgôasagu ân ge ǃaob âga ǃKhūb di ǃoabasa ūhâba tama ge i.
NEH.3.6	Tsî ǁāb kaiba kha ge Jojadab, Paseaxi ôab, tsî Mesulammi, Besodjab ôab tsîkha ge dī-unu; ǁîba kha ge ǃgū-ai tsî dao-amra ge ǃamǂgā, ǁîra di ǂganamxūdi tsî ǁîra di ǁkhaeǀurigu ǀkha.
NEH.3.7	Tsî ǁîkha xōǀkhā kha ge Melatjab, Gibeonǁîb tsî Jadonni, Meronotǁîb tsîkha aogu Gibeons tsî Mispas tsîra digu ǀkha ge dī-unu, ǃhūǃkhōmâi-aob di ǂnû-aiǃnaos kōse, ǃāb nauǃanib ai.
NEH.3.8	ǁÎb xōǀkhāb ge Usieli, Harhajab ôab, ǃhuniǀuriǂnau-aogu di ǀguiba ge dī-unu, tsî ǁîb xōǀkhāb ge Hananjab, ǂkhauxūhaba-aogu ǀguib di ôaba ge dī-unu, tsî kha ge Jerusalemsa ge ǂnubihui, ǂhaba ǂnubiǂgoab kōse.
NEH.3.9	Tsî ǁîkha xōǀkhāb ge Refajab, Huri ôab, ǂamsab Jerusalems di ǃkhareǃâs diba ge dī-unu.
NEH.3.10	ǃAruǀîb ge Jedajab, Harumafi ôaba, ǁîb ǃoagu ge dī-unu, tsî ǁîb di ǃommi xōǀkhāb ge Hatub, Hasabnejab ôaba ge dī-unu.
NEH.3.11	Tsî nau ǃâsab ge Malkiab, Harimmi ôaba ge dī-unu, tsî Hasub, Pahat-Moab ôab, ǁnās tawa ǁganoms ǂgō-omma.
NEH.3.12	Tsî ǁîb xōǀkhāb ge Salummi, Haloheb ôab, ǂamsab Jerusalems di nau ǃkhareb diba ge dī-unu, ǁîb tsî ǁîb ôadi tsîna.
NEH.3.13	ǃGoaǃnāb di ǁāban ge Hanunni tsî Sanoaxs di ǁansabena ge dī-unu, ǁîn ge ǁîba ǂnubi tsî dao-amdi âba ge ǃamǂgā ǂganamxūdi âb tsî ǁkhaeǀurigu âb ǀkha. ǁNās tawa ǀguiǀoadisi ǂhâgu ǂgoab tawa, ǂHaub di ǁāb kōse.
NEH.3.14	Tsî ǂHaub di ǁābab ge Malkiab, Rexab ôab, Bet-Hakerems ǃâs di ǂamsaba ge dī-unu, ǁîb ge ǁîba ǂnubi tsî dao-amra âba ge ǃamǂgā ǂganamxūdi âb tsî ǁkhaeǀurigu âb ǀkha.
NEH.3.16	ǁÎb khaoǃgâb ge Nehemiab, Asbuki ôab, Bet-Surs ǃâs di ǂamsaba ge dī-unu, Davib di ǀhobadi ǃoa-ai tsî dīhe hâ îǁgammi kōse tsî ǁē-aogu di ommi kōse.
NEH.3.17	ǁÎb khaoǃgâ gu ge Leviǁîga ge dī-unu, Rehummi, Banib ôaba, ǁîb xōǀkhāb ge Hasabjab, Keilas ǃkhareb di ǂamsaba, amǃnâs âb ǃnâ ge dī-unu.
NEH.3.18	ǁÎb khaoǃgâ gu ge ǁîgu ǃgâsaga ge dī-unu, Bivaib, Henadadi ôab, nau ǃâs Keilas ǃkhareb dis di ǂamsaba.
NEH.3.19	ǁÎb xōǀkhāb ge Eseri, Jesuab ôab, Mispas di ǂamsaba ǀnî ǃâsa ge dī-unu, ǀāxūn ommi ǃoa garu daob ǃoa-ai ǁhôas tawa.
NEH.3.22	Tsî ǁîb khaoǃgâ gu ge pristergu, ǂgādi ai ǁan hâga ge dī-unu.
NEH.3.23	ǁNās khaoǃgâ kha ge Benjaminni tsî Hasub tsîkha ǁîkha di ommi ǃoa-ai ge dī-unu, ǁîb khaoǃgâb ge Asariab, Maasejab ôab, Ananjab ôaba, ommi âb tawa ge dī-unu.
NEH.3.24	ǁÎb khaoǃgâb ge Binuib, Henadadi ôaba ǀnî ǃâsa ge dī-unu, Asariab omma xu ǁhôas kōse tsî ǀams kōse.
NEH.3.26	tsî tempelǃgāgu ge Ofels ǃnâ ge ǁan, ǁGammi ǁĀb ǃoa-ai, aiǂoasǀîb ra ǂgō-omma ǀkhīs kōse.
NEH.3.27	ǁNās khaoǃgân ge Tekoaǁîna ǀnî ǃâsa ge dī-unu ǁnā kai ǂgō-ommi hîa ra ǀkhīb ǃoa-ai tsî Ofels di ǂnubiǂgoab kōse.
NEH.3.29	ǁNās khaoǃgâb ge Sadoki, Imeri ôaba ǁîb di ommi ǃoa-ai ge dī-unu. Tsî ǁîb khaoǃgâb ge Semajab, Sexanjab ôab, aiǂoas ǁāb di ǃûi-aoba ge dī-unu.
NEH.3.30	ǁÎb khaoǃgâ kha ge Hananjab, Selemjab ôab, tsî Hanunni, Salafi ôab ǃnaniǁîb, tsîkha ǀnî ǃâsa ge dī-unu. ǁÎb khaoǃgâb ge Mesulammi, Berexjab ôaba ǃnā-oms âb ǃoagu ge dī-unu.
NEH.3.31	ǁÎb khaoǃgâb ge Malkiab, ǃhuniǀurikuru-aob ôaba tempelǃgāgu tsî ǁama-aogu di ommi ǃoa-ais kōse ge dī-unu, Mifkab di ǁāb ǃoa-ai tsî ǀams di ǀgapise hâ ǃnā-oms kōse;
NEH.3.32	tsî ǀgapise hâ ǃnā-omsa xu Gūǁāb kōse gu ge ǃhuniǀurikuru-aogu tsî ǃgâihamxūn di ǁama-aogu tsîga ge dī-unu.
NEH.3.34	Tsîb ge ǁîb ǃgâsagu tsî Samariab di ǂnubis aiǃâ ge mî: Tare-en ra dī nē ǁkhoatsama Jodeǁîna? Mā-amhen nî ǁîna? ǁGuiban nî? ǀGui tsēs ain nî dītoa? ǀUiden tsara kai hâ ǂgoaba xu nî ûi-ûi khauǃkhūhedi hâ xawe?
NEH.3.35	Tsî Tobiab, Amonǁîb ge ǁîb ǀkha ge hâ i, tsî ge mî: Tsî ǂnubin ra xawe, ǀgiri-i ga ǀkhīo, ob ga ǀuiǂnubiǂgoab âna khôaǂkhū.
NEH.3.37	Îts dīsās âna tā ǃgū-ai, îb ǁoreb âna tā ais âts aiǃâba xu ǀarihe, satsan ge ǂoeǂoe xuige, ǂnubi-aona ra mâǃoase.
NEH.3.38	Xawe sida ge ǂnubiǂgoaba ge ǂnubi, ǂnubiǂgoab ge ǃkhareb âb ǁgā ǃgaeǁaehes kōse, ǂgaob ǁaes dib ge sîsenxa i xui-ao.
NEH.4.1	Tsî i ge ge ī, Sanbalati, Tobiab, Arabiaǁîn, Amonǁîn tsî Asdodǁîn tsîn ge ǁnâuo, Jerusalems ǂnubiǂgoagu di dī-unus ra ǃgûa-am tsî ǂapaǃkhaidi ra ǂganamhe ǃkhaisa, on ge kaise ge ǁaixa,
NEH.4.2	tsîn ge hoatsama ge ǃgaeǁaesen, hā tsîn nî Jerusalemsa ǃkhamūse, tsî ǂkhupi-en nî ǁîs ǃnâ hā kaise.
NEH.4.3	Xawe sida ge sida di Elob ǃoa ǀgore, tsî ǃûi-aoga ǁîn ǃoagu ge ǂnûi, tsēa tsî tsuxuba ǁîn ǃaroma.
NEH.4.4	ǁGoasib ge Judaba ge mî: ǀGaib tani-aogu dib ge go ǂkhabu, tsî tsarab ge a kai, ǂnubiǂgoab tawa da ǂnubi ǁkhā tides kōse.
NEH.4.5	On ge mâǃoasaben âda ge mî: ǁÎn ge nî ǀū tsî tātsē mû tide ǁîn ǁaegu sī tsî da ǁîna sī nî ǃgams kōse, nēti da sîsenna nî mâ kai.
NEH.4.6	Tsî i ge ge ī, ǁnā Jodeǁîn, ǁîn tawa ǁan hân ge hāo, disi nî ī ǃnādi kōsen ǁî ǃkhaisa ge mîba da ǃkhaisa, ǁnā ǃkhaidi, ǁîde xun ge sida ǃoa oadi hoadi xa.
NEH.4.7	ǁNā-amaga ta ge khoena ge ǂnûi ǂnubiǂgoab ǃgâb ai ǃnaga hâ ǃkhaidi tsî ǀgapigu ai, tsî ta ge ǁaesa ge ǂnûi ǃhaodi ǃoa ǁîn di gôagu ǀkha, ǁîn di ǁhâigôagu tsî ǁîn di khādi tsîn ǀkha.
NEH.4.10	Tsî i ge ǁnā tsēsa xu ge ī, ǃkhareb ti ǃgāgu dib ge sîsenni ǃnâ a dīxūxa ǃkhaisa, tsî nau ǃkhareb ge ǁhâigôagu tsî khōsikhōgu tsî khādi tsî ǁâtanin tsîna ǃkhō ǃkhaisa, tsî ǂamsagu ge Judab ommi hoaragab khaoǃgâ ge hâ.
NEH.4.11	ǂNubiǂgoaba ra ǂnubigu tsî ǃgomma ra tanigu tsî ǁnāgu hîa ra ǃnaogu xab ge mâb hoaba ǀgui ǃommi ǀkha sîsenna dī tsî naub ǀkha ǁhâigôaba gere ǃkhō.
NEH.4.12	Tsî ǂnubi ra gu xab ge mâb hoaba gôab âba ǁîb di kamanab ai ǃgae tsî ge ǂnubi tsî ǀgapadasa ra xâib ge tita ǀkha ge hâ i.
NEH.4.13	O ta ge ǀgapiǃgôasagu tsî ǂamkhoegu tsî nau ǁaes tsîn ǃoa ge mî: Sîsenni ge a kai tsî a hara, tsî sida ge ǂnubiǂgoab ai ǀgaru hâ, nēb nauba xu ǃnūse.
NEH.4.14	ǁNā ǃkhais ǁîsǀî go ǀgapadas di ǀōba nî ǁnâus hoas, ǁnāǀî go sige ǀkha ǀhû. Sada di Elob sada nî ǃkhamba xuige!
NEH.4.15	Nēti ge ge sige sîsenna gere dī, tsî ǃkhareb âgu ge ǁhâigôaga gere ǃkhō ǁgoaǂnobosa xu ǀgamirodi ge ǁhais kōse.
NEH.4.16	Tsî ta ge ǁkhāti ǁnā ǁaeb ǁkhāb ai ǁaes ǃoa ge mî: Ab mâb hoaba ǃgāb âb ǀkha Jerusalems ǃnâ hâǁgoa, î gu tsuxuba ǃûi-aose ība da, î gu tsēa sîsenna dī.
NEH.4.17	O ge ge tita tsî ti ǃgâsagu tsî ti ǃgāgu tsî ǃûis di aogu ti ǃgâb ai hâgu tsîge sige di sarana ǂgaeǂui tama ge hâ i, mâb hoab âge ge ǁhâigôab âb tsî ǁgam-i âba ge ūhâ i.
NEH.5.1	Xawe ǂgais ǁaes dis tsî ǁîn taradi dis ge kai ge i ǁîn ǃgâsagu Jodeǁîguǀî.
NEH.5.2	ǀNîn ge hâ, mî rana: Sida ôagu tsî sida ôadi tsîda ge a ǂgui; ǁnā-amaga a da ǃhoroba ūbasen, î da ǂû tsî ûi.
NEH.5.3	Tsî ǀnîn ge ǁkhāti hâ, mî rana: A da sida ǃhanagu tsî sida ǂauxûiǂûǃhanagu tsî sida omdi tsîna māxū, î da nē ǃâtsūǀkhāb ǃnâ ǃhoroba ǁama ǁkhā.
NEH.5.4	ǁNās ǁkhās xasen ge ǀnîna hâ, mî rana: A da mariba ǀkhupi gao-aob ǁguibas ǃaroma sida ǃhanagu tsî sida ǂauxûiǂûǃhanagu ama.
NEH.5.5	Tsî ǁgans sida dis kom sida ǃgâsagu di ǁgans khami īo, sida ôan kom ǁîgu ôan khami io, tsî mû, sida ôagu tsî sida ôadi tsîna ra ǃgā kai, ā, ǀnîdi sida ôadi didi ge ǀnai ge ǃgā kai, o di ge sida ǃomǁae hâ tama hâ, tsî nau khoen ge sida ǃhanagu tsî sida ǂauxûiǂûǃhanagu tsîna ūhâ.
NEH.5.6	Tsî ǁîn di ǂgais tsî nē mîde ta ge ǁnâuo, o ta ge kaise ge ǁaixa.
NEH.5.8	Tsî ta ge ǁîgu ǃoa ge mî: Sida ge sida ǃgâsan, Jodeǁîn, ǀūben tawa ge ǁamaxūhe hâ ina, ǁkhā da ge is kōse ge ǁamaǂui, tsî sago kha ǁamaxū go nî sago di ǃgâsana? Sida tawan kha nî ǁamaxūhe? O gu ge ǃnō tsî ǃeream-i xare-e hō tama ge i.
NEH.5.9	O ta ge tita ge mî: Nē ǃkhais, sago ra dīs ge ǃgâi tama hâ, sago kha ǃaoǃgâb sada Elob dib ǃnâ ǃgû go tide, ǁnā ǃharaxūb ǀūben, sada di khākhoen dib ǃaroma?
NEH.5.10	Tita tsî ti ǃgâsagu tsî ti ǃgāgu tsîge ǂgaoǀkhā ge ra marib tsî ǃhorob tsîkha ǁîna? Î ge ǁnâi nē ǃgom ǃkhaisa ǁîna ǀûba!
NEH.5.11	Î go ǁnâi nētsē ǁîna ǃhanagu ân tsî ǂauxûiǂûǃhanagu ân tsî ǀkheraǃhanagu ân tsî omdi âna mādawa, tsî kaidisiǁî ǃâs marib dis tsî ǃhorob dis tsî ǂkhonxûib dis tsî olib dis, ǁîna go ge ǂgaoǀkhāsa.
NEH.5.12	ǃNubai gu ge ge mî: Mādawa ge nî, tsî ge ge ǁîn tawa ǀnî xū-e ôa tide. Sige ge sats ra mîse nî dī. O ta ge pristerga ǂgai tsî ǁîga ge nū kai, nē mîs ǃoa gu nî dī ǃkhaisa.
NEH.5.13	ǁKhāti ta ge ti ǃâǃnâba ǃhaebeǁnâ tsî ge mî: ǁNāti ab Eloba ǁnā aob, nē mîsa ga ǀgaiǀgai tama ib hoaba ǁîb di ommi tsî ǁîb di xūreba xu ǃhaebeǁnâ, îb ǁnāti ǃhaebeǂuiǃnâhe îb ǀkhaiǃnâ! Ob ge ǀhaohâb hoaba: Amen! ti mî tsî ǃKhūba ge kare. Os ge ǁaesa nē mîs ǃoa ge dī.
NEH.5.14	Tsî ta ge ǁkhāti ǁnā tsēs, ǁîs aib ge tita Judaǃhūb ǃnâ ta nî ǃhūǃkhōmâi-ao ǃkhaisa mîmāsa xu, gao-aob Artasastab di ǀgamdisiǁî kuriba xu ǃnonadisiǀgamǀaǁî kurib âb kōse, ǁnās ge disiǀgamǀa kurigu kōse ta ge ti ǃgâsagu ǀkha ǃhūǃkhōmâi-aob di pereba ge ǂû tama hâ i.
NEH.5.15	Tsî aibekam ǃhūǃkhōmâi-aogu ti aiǃâ ge hâ igu ge ǁaesa ge ǃgomdā tsî ǁîn xa pereb tsî ǂauxûib tsîkha ge ū tsî ǁnās khaoǃgâ hakadisi ǀhaiǀurimarin ona. ǁKhāti gu ge ǁîgu di ǃgāga ǁaesa ge gaoǂam, xawe tita ge ǁnāti ge dī tama i eloǃaoǃgâsib ǃaroma.
NEH.5.16	ǁNās tawa ta ge ǁkhāti sîsenni nē ǂnubiǂgoab dib tawa ge sîsenhui, tsî ge ge ǁkhāti ǃhū-i xare-e ǁamabasen tama. Tsî ti ǃgāgu hoagu ge ǁnāpa sîsenni tawa ge ǀhû hâ i.
NEH.5.17	Tsî ǁkhāti Jodeǁîn tsî ǂamkhoegu tsîn xa gu ge ǀguikaidisi tsî korodisi khoegu ǁnā ǀūben sida ǂnamipe hâna xu sida ǃoa ge hāga ti tāb tawa ge hâ i.
NEH.5.18	Tsî tsēkorobe ta gere ǁāǁābahe xūn ge ǀgui gomab tsî ǃnani ǃkhōǂuisa gūn tsîna ge i; ǁkhāti ta ge anin xa gere ǁāǁābahe tsî disi tsēdi ǃnâ mâ ǂauxûi-i hoa-i xa kaise ǃnāsase, tsî ti i ī xawe ta ge ǃhūǃkhōmâi-aob di pereba ǂgao tama ge i, sîsenni xas ge nē ǁaesa ǃgomdāhe xui-ao.
NEH.5.19	Tita ǃgâibǀî ǂâiba re, ti Elotse, nē ǁaesa ta ge dī-ūn hoan xa.
NEH.6.1	Tsî i ge ǃaruǀî ge ī, Sanbalati tsî Tobiab tsî Gesemmi Arabiaǁîb tsî nau khākhoen sida din ge ǁnâuo, ǂnubiǂgoaba da ge ǂnubi tsî ǂapa-i xare-i ǁîb ǃnâ ǃgauhe tama ǃkhaisa, xawe ta ge ǁnā ǁaeb kōse dao-amde ǁāgu ǃnâ ǃamǂgā tama ge hâ i,
NEH.6.2	o kha ge Sanbalati tsî Gesemmi tsîkha tita ǁga sî tsî: Hā î ge ǃhaidi, ǃgoaǃnāb Onob didi ǃnâ ǀhû, ti ge mî. Xawe kha ge ǁîkha tsūdī-ū te ǂgao ge hâ i;
NEH.6.3	o ta ge sîsabega ǁîkha ǃoa ge sî, mî gu nîga: Tita ge kai sîsen-e ra dī, o ta ge a ǁgôa ǁoa. Tare xū-i ǃaromab kha nē sîsenna nî mâ, ǁîba ǁnāxū tsî ta ga sakho tawa ǁgôao?
NEH.6.4	Xawe kha ge haka ǃnādi kōse ǁkhā dommi ai tita ǃoa ge sî. O ta ge tita ǁkhā dommi ai ǁîkha ge ǃeream.
NEH.6.5	ǁGoasib ge Sanbalata ǁkhā dommi ai tita ǁga koroǁî ǃnās ai ǃgāb âb, khowa-aisa ǂkhani-e ǁîb ǃomǁae ūhâba ge sî.
NEH.6.7	Tsîts ge ǁkhāti kēbo-aoga ge ǂnûibasen, sats xa gu Jerusalems ǃnâ ǂgai tsî: ǁÎb ge Judab ǃnâ a gao-ao, ti nî mîga. Tsî i ge ǁî-e gao-aob xa nî ǁnâuhe, nē ǃkhaidi khami; hā î ge ǁnâi ǀapeǀhao.
NEH.6.8	O ta ge ǁîb ǁga sî tsî ge mîba kai bi: ǁNā ǃkhaidi, sats ra mî mîdi xas ge ǀguis xaresa ī tama hâ; sats ra ǁîde ǂgaob âtsa xu ǂhumi xui-ao.
NEH.6.9	Hoatsaman ge sidan nî ǃaoǃao ǃkhaisa ge ôa-am xui-ao, mî rase: ǃOmgu ân kom nî sîsenǀûo, ob ge dīhe tide. Îts ǁnâi ti ǃomkha ǀgaiǀgai.
NEH.6.10	Tsî Semajab, Delajab ôab, Mehetabeli (hîa ǂganamsen hâb) ôab di ommi ǃnâ ta ge sīo, ob ge ǁîba ge mî: A da ǀhû Elob ommi ǃnâ, tempeli ǁaegub ǃnâ, î da tempeli daode ǂganam, satsan nî ǃgamsen ge nîra hā xuige, ā, tsuxub ǃnân ge nîra hā ǃgam tsin nîga.
NEH.6.11	Xawe ta ge tita ge mî: Tita khami ī aoba kha nî ǁhai? Tsî tariba ǁnāb tita khami īb, tempeli ǃnâ ǂgâ tsî nî ûitsamase hâba? Tita ge ǂgâ tide ta.
NEH.6.12	Tita ge hōǃâ xui-ao, Elob sî bi tama ǃkhaisa; nē kēbosisab ge ti ǂama ge ǃhoa, Tobiab tsî Sanbalati tsîkha ge ǁîba ǃgae amaga.
NEH.6.15	Tsî ǂnubiǂgoab ge ge dītoahe ǀgamdisikoroǀaǁî tsēs Elulǁkhâb dis ai, korodisiǀgamǀa tsēdi ǃnâ.
NEH.6.16	Tsî i ge ge ī, sida khākhoen hoan ge ǁnâuo, on ge ǀūben, sida ǂnamipe hân hoana ǃao tsî kaise ge ǂkhari ǁîn di mûǁae, ǁîn ge sîsenni Elob âda xa dīhe hâ ǃkhaisa mûǂan xui-ao.
NEH.6.17	ǁKhāti gu ge Judab di ǀgapiǃgôasaga ǁnā tsēdi ǃnâ ǂgui ǂkhanide gere xoa, Tobiab ǃoa ge sīde, tsî Tobiaba xu ge ǀkhīdi ge ǁîgu tawa ge hā.
NEH.6.18	ǂGuigu Judab digu ge ǁîba nūhoresase ge ība xui-ao, Sexanjab, Araxi ôab di ǀuiǀgôab a amaga tsî ǁîb ôab Johananni ge Mesulammi, Berexjab ôab di ôasa ū amaga.
NEH.6.19	Tsîn ge ǁkhāti ǃgâidīgu âba ti ais aiǃâ ge ǃhoa, tsîn ge ti mîde ǁîba ge ūsība. Ob ge Tobiaba ǃaoǃao teb nîga ǂkhanide ge sî.
NEH.7.1	Tsî ǂnubiǂgoab ge ǂnubihe ǃnubai i ge ge ī, dao-amde ta ge ǃamǂgā ǃkhaisa, o gu ge ǃûi-aogu tsî ǁnae-aogu tsî Leviǁîgu tsîga ge ǂgaimâihe.
NEH.7.2	Tsî ta ge ti ǃgâsab Hananiba ge ǂnûiǂgā tsî Hananjab, Jerusalems ǁaposa ǃkhais di ǂamsab ona, îǂhôa aob ge i tsî ǂguigu ǂamaib ge eloǃaoǃgâxa i amaga.
NEH.7.3	Tsî ta ge ǁîkha ǃoa ge mî: ǁĀgu Jerusalems diga a gu tā ǁkhowa-amhe sores nî ǀgams kōse, tsî ǁîkha ǁnāpa mâ hîa, a di dao-amde ǂganamhe, î kho sakho ǁîde ǁnās khaoǃgâ tsanana, î gu ǃûi-aoga mâihe, Jerusalems ǁansaben diga, mâb hoab ǁîb di ǃûiǃkhais ai tsî mâb hoab ǁîn di ommi ǃoagu.
NEH.7.4	Tsî ǃās ge mâ ǀkhāb hoabǀî hara tsî ge kai i, xawe ǁaes ge ǁîs ǃnâ ǀoro, tsî omdi ge ǁîs ǃnâ ǂnubihe tama ge hâ i.
NEH.7.5	Ob ge Eloba ǂgaob âtab ǃnâ ge mā, ǀgapiǃgôasagu tsî ǂamkhoegu tsî ǁaes tsîna ta nî ǀhûǁare kai ǃkhaisa, ǃhaode ta nî ǃgôase. Tsî ta ge ǃhaos ǃgôakhâihes di ǂkhanis ǁnān ǂgurose ge doen disa ge hō, tsî ta ge nēti ǁîs ǃnâ xoahe hâ ǃkhaisa ge mû:
NEH.7.6	Nēn ge ǀgôan ǁnā ǃhūǃâs din, ǂgaeǂguibēsan ǃkhōsis din, Nebukadnesari, Babilons di gao-aob ge Babilons ǃoa ūǃgûn di ǃkhōsisa xu ge doeǂoana, Jerusalems tsî Judab tsîra ǃoa ge oana, mâ-i hoa-e ǁî-i di ǃāsa ǃoa,
NEH.7.8	ǀGôan Parob din ge ǀgamǀoadisi tsî ǀguikaidisihûdisiǀgamǀa ge i.
NEH.7.9	ǀGôan Sefatjab din ge ǃnonakaidisi tsî hûdisidisiǀgamǀa ge i.
NEH.7.10	ǀGôan Araxi din ge ǃnanikaidisikorodisiǀgamǀa ge i.
NEH.7.11	ǀGôan Pahat-Moab din, Jesuab tsî Joab tsîkha ôan din ge ǀgamǀoadisiǁkhaisakaidisi tsî disiǁkhaisaǀa ge i.
NEH.7.12	ǀGôan Elammi din ge ǀguiǀoadisiǀgamkaidisikorodisihakaǀa ge i.
NEH.7.13	ǀGôan Satub din ge ǁkhaisakaidisihakadisikoroǀa ge i.
NEH.7.14	ǀGôan Sakaib din ge hûkaidisiǃnanidisi ge i.
NEH.7.15	ǀGôan Binuib din ge ǃnanikaidisihakadisiǁkhaisaǀa ge i.
NEH.7.16	ǀGôan Bebaib din ge ǃnanikaidisiǀgamdisiǁkhaisaǀa ge i.
NEH.7.17	ǀGôan Asgadi din ge ǀgamǀoadisiǃnonakaidisiǀgamdisiǀgamǀa ge i.
NEH.7.18	ǀGôan Adonikammi din ge ǃnanikaidisiǃnanidisihûǀa ge i.
NEH.7.19	ǀGôan Bigvaib din ge ǀgamǀoadisiǃnanidisihûǀa ge i.
NEH.7.20	ǀGôan Adinni din ge ǃnanikaidisikorodisikoroǀa ge i.
NEH.7.21	ǀGôan Ateri din ge Hiskiab xa khoesedisiǁkhaisaǀa ge i.
NEH.7.22	ǀGôan Hasummi din ge ǃnonakaidisiǀgamdisiǁkhaisaǀa ge i.
NEH.7.23	ǀGôan Besaib din ge ǃnonakaidisiǀgamdisihakaǀa ge i.
NEH.7.24	ǀGôan Harifi din ge ǀguikaidisi tsî disiǀgamǀa ge i.
NEH.7.25	ǀGôan Gibeons din ge khoesedisikoroǀa ge i.
NEH.7.26	Aogu Betlehems tsî Netofas tsîra digu ge ǀguikaidisiǁkhaisadisiǁkhaisaǀa ge i.
NEH.7.27	Aogu Anatots digu ge ǀguikaidisiǀgamdisiǁkhaisaǀa ge i.
NEH.7.28	Aogu Bet-Asmavets digu ge hakadisiǀgamǀa ge i.
NEH.7.29	Aogu Kirjat-Jearims tsî Kefiras tsî Beerots tsîdi digu ge hûkaidisihakadisiǃnonaǀa ge i.
NEH.7.30	Aogu Ramas tsî Gebas tsîra digu ge ǃnanikaidisiǀgamdisiǀguiǀa ge i.
NEH.7.31	Aogu Mixmas digu ge ǀguikaidisiǀgamdisiǀgamǀa ge i.
NEH.7.32	Aogu Bet-Els tsî Ais digu ge ǀguikaidisiǀgamdisiǃnonaǀa ge i.
NEH.7.33	Aogu nau Nebos digu ge korodisiǀgamǀa ge i.
NEH.7.34	ǀGôan nau Elams din ge ǀguiǀoadisiǀgamkaidisikorodisihakaǀa ge i.
NEH.7.35	ǀGôan Harims din ge ǃnonakaidisiǀgamdisi ge i.
NEH.7.36	ǀGôan Jerixos din ge ǃnonakaidisihakadisikoroǀa ge i.
NEH.7.37	ǀGôan Lods tsî Hadids tsî Onos tsîdi din ge hûkaidisiǀgamdisiǀguiǀa ge i.
NEH.7.38	ǀGôan Senaas din ge ǃnonaǀoadisikhoesekaidisiǃnonadisi ge i.
NEH.7.39	Pristergu: ǀGôan Jedajab din, Jesuab ommi din ge khoesekaidisihûdisiǃnonaǀa ge i.
NEH.7.40	ǀGôan Imeri din ge ǀguiǀoadisikorodisiǀgamǀa ge i.
NEH.7.41	ǀGôan Pashuri din ge ǀguiǀoadisiǀgamkaidisihakadisihûǀa ge i.
NEH.7.42	ǀGôan Harimmi din ge ǀguiǀoadisi tsî disihûǀa ge i.
NEH.7.43	Leviǁîgu: ǀGôan Jesuab din, Kadmieli, Hodevab dib din ge hûdisihakaǀa ge i.
NEH.7.44	ǁNae-aogu: ǀGôan Asafi din ge ǀguikaidisihakadisiǁkhaisaǀa ge i.
NEH.7.45	ǁĀb ǃûi-aogu: ǀGôan Salummi din, ǀgôan Ateri din, ǀgôan Talmonni din, ǀgôan Akub din, ǀgôan Hatitab din, ǀgôan Sobaib din ge ǀguikaidisiǃnonadisiǁkhaisaǀa ge i.
NEH.7.46	Tempelǃgāgu: ǀGôan Sihab din, ǀgôan Hasufab din, ǀgôan Tabaoti din,
NEH.7.47	ǀgôan Kerob din, ǀgôan Siab din, ǀgôan Padonni din,
NEH.7.48	ǀgôan Lebanab din, ǀgôan Hagabab din, ǀgôan Salmaib din,
NEH.7.49	ǀgôan Hananni din, ǀgôan Gideli din, ǀgôan Gahari din,
NEH.7.50	ǀgôan Reajab din, ǀgôan Resinni din, ǀgôan Nekodab din,
NEH.7.51	ǀgôan Gasammi din, ǀgôan Usab din, ǀgôan Paseaxi din,
NEH.7.52	ǀgôan Besaib din, ǀgôan Meunimmi din, ǀgôan Nefisimmi din,
NEH.7.53	ǀgôan Bakbuki din, ǀgôan Hakufab din, ǀgôan Harhuri din,
NEH.7.54	ǀgôan Basluti din, ǀgôan Mehidab din, ǀgôan Harsab din,
NEH.7.55	ǀgôan Barkob din, ǀgôan Siserab din, ǀgôan Temaxi din,
NEH.7.56	ǀgôan Nesiaxi din, ǀgôan Hatifab din.
NEH.7.57	ǀGôan Salomob ǃgāgu din: ǀGôan Sotaib din, ǀgôan Sofereti din, ǀgôan Peridab din,
NEH.7.58	ǀgôan Jaalab din, ǀgôan Darkonni din, ǀgôan Gideli din,
NEH.7.59	ǀgôan Sefatjab din, ǀgôan Hatili din, ǀgôan Pokeret-Hasebaimmi din, ǀgôan Amonni din.
NEH.7.60	Tempelǃgāgu hoagu tsî Salomob ǃgāgu hoagu di ôan ge ǃnonakaidisikhoesedisiǀgamǀa ge i.
NEH.7.61	Tsî ǁîgu ge ǁkhāti ǁnāgu Tel-Melaxs tsî Tel-Harsas tsî Kerub tsî Adonni tsî Imeri tsîga xu ge doeǂoa, xawe gu ge ǁîgu îgu di ommi tsî ǁîgu di suriba, ise gu a Israeli di ǃkhaisa ǁgauǃā ǁoa ge i:
NEH.7.62	ǀGôan Delajab din, ǀgôan Tobiab din, ǀgôan Nekodab din ge ǃnanikaidisihakadisiǀgamǀa ge i.
NEH.7.63	Tsî pristergu xa: ǀGôan Hobajab din, ǀgôan Hakob din, ǀgôan Barsilaib, ǁnā Barsilaib, Gileadǁîb ôadi di ǀguisa tarase ge ūb, tsî ǁîn di ǀons ǃoa ge ǂgaiheba.
NEH.7.64	Nēgu ge ǁîgu ǃhaos di ǃgôakhâiǂkhanis ǃnâ ǃgôakhâihe hân ǃnâ ǁîgu di ǃgôakhâihesa ge ôa, xawe gu ge hō tama ge i, o gu ge pristersisa gu anuba tama, ti ge ǂkhāhe.
NEH.7.65	Ob ge ǃhūǃkhōmâi-aoba ǁîgu ǃoa ge mî, hoan xa ǃanu xūn xa gu ǂû tidesa, pristeri Urims tsî Tumims tsîra ǀkha nî mâs kōse.
NEH.7.66	Nē ǀhaohâb hoab ge ǀhûpe hakadisiǀgamǀaǀoadisiǃnonakaidisi tsî ǃnanidisi ge i,
NEH.7.67	ǁîn ǃgāgu tsî ǁîn ǃgādi tsîn ose, ǁîn ge hûǀoadisiǃnonakaidisiǃnonadisihûǀa ge i, tsîn ge ǀgamkaidisihakadisikoroǀa ǁnae-aogu tsî ǁnae-aodi tsîna ge ūhâ i.
NEH.7.68	Hān ân ge hûkaidisiǃnonadisiǃnaniǀa ge i, hā-eseln ân ge ǀgamkaidisihakadisikoroǀa,
NEH.7.69	ǃnaina hakakaidisiǃnonadisikoroǀa tsî eselna ǃnaniǀoadisihûkaidisi tsî ǀgamdisi.
NEH.7.70	Tsî ǁgûgu di danagu xa gu ge ǀnîna sîsenni tawa ge mā. ǃHūǃkhōmâi-aob ge ǁuib ǃnâ ǃhuniǀurib xa ǀguiǀoadisi draxmen tsî korodisi ǀgapiǃoredi tsî korokaidisi tsî ǃnonadisi pristersaragu tsîna ge mā.
NEH.7.71	Tsî naugu ǁgûgu di danagu digu ge sîsenni di ǁuib ǃnâ ge mā: ǃHuniǀurib xa ǀgamdisiǀoadisi draxmen tsî ǀhaiǀurib xa ǀgamǀoadisi tsî ǀgamkaidisi pondi kōse.
NEH.7.72	Tsî naun ǁaes din ge mā xūn ge ǃhuniǀurib xa ǀgamdisiǀoadisi draxmen tsî ǀhaiǀurib xa ǀgamǀoadisi pondi tsî ǃnanidisihûǀa pristersaragu tsîn kō ge i.
NEH.7.73	Tsî pristergu tsî Leviǁîgu tsî ǁāb ǃûi-aogu tsî ǁnae-aogu tsî ǀnîn ǁaes din tsî tempelǃgāgu tsî Israeli hoab tsîn ge ǃādi ǃnâ ge ǁan.
NEH.8.3	Tsîb ge ǁîb ǃnâ ǁnā daob, ǁGammi ǁĀb aiǃâ hâb ai ge khomai, ǁgoas ra ǃnâsa xu tsēǃgâǁaeb kōse, aogu tsî taradi tsî ǁnâuǃāxan tsîn aiǃâ, o di ge ǂgaedi ǁaes hoas dide ǂhanub di ǂkhanisǀî ge hâ i.
NEH.8.4	Tsî Esrab, xoaǂansabeb ge ǀgapi haiǃkhai-i, ǁî ǃkhais ǃaroman ge dī-i ai ge mâ i, tsî ǁîb xōǀkhā gu ge Matitjab, Semab, Anajab, Uriab, Hilkiab tsî Maasejab tsîga ge mâ i amǀkhāb âb ai, tsî ǁareǀkhāb âb ai Pedajab, Misaeli, Malkiab, Hasummi, Hasbanadab, Saxariab tsî Mesulammi tsîga.
NEH.8.5	Ob ge Esraba ǂkhanisa ǁaes hoas mûǁae ge khowa, ǁaes hoas xab ge ǀgapi ǃkhaib ai mâ i xui-ao, tsî khowa sib geo, os ge ǁaes hoasa ge mâ.
NEH.8.6	Tsî Esrab ge ǃKhūb, kai Eloba ge koa, tsî ǁaes hoas ge Amen! Amen! ti ge ǃeream, ǃomgu âna ra ǀhōǃapase, tsîn ge ǃhonǁgoa tsî ǃKhūba ge ǀgoreǀî, aidi ân ǀkha ǃhūb ai ǁgoese.
NEH.8.7	Tsî Jesuab, Banib, Serebjab, Jaminni, Akub, Sabetaib, Hodiab, Maasejab, Kelitab, Asariab, Josabadi, Hananni, Pelajab tsî Leviǁîgu tsîgu ge ǁaesa ǂhanuba gere ǁgau. Tsî ǁaes ge ǁîn di ǃkhais ai ge mâ i.
NEH.8.8	Tsî gu ge ǂkhanis ǃnâ ǃgāsase ge khomai Elob di ǂhanub ǃnâ, tsî gu ge ǂâibasens, khomai gu ra ǃkhais disa ǁguiǃā tsî ge dī, khomai gu ra hîas ra ǁnâuǃāhese.
NEH.8.9	Tsî Nehemiab, ǁnāb ge ǃhūǃkhōmâi-aoba, tsî Esrab, pristeri, xoaǂansabeb, tsî Leviǁîgu ǁaesa ra ǁgaugu tsîgu ge ǁaes hoas ǃoa ge mî: Nē tsēs ge ǃKhūb, sadu di Eloba a ǃanuba, tā ǃoa, î du tā ā. ǁAes hoas ge ā mîdi ǂhanub diden ge ǁnâu ǃnubai amaga.
NEH.8.10	ǃAruǀîb ge ǁîn ǃoa ge mî: ǃGû î du kausa ǂû-e ǂû î du ǂkhon ā-e ā, î du ǁnān xū-i xare-e ǁāǁābahe tama hâna amǃnâde sîba, nē tsēs ge ǃKhūb sadu Eloba a ǃanuba xuige, î du ǁnâi tā ǃoa. ǃGâiaǂgaob ǃKhūb ǃnâ du ūhâb ge a sadu di ǀgai xuige.
NEH.8.11	Tsî Leviǁîgu ge ǁaes hoasa ǃnōǃnō tsî ge mî: ǃNō, nē tsēs ge a ǃanu xuige, ǁnā-amaga tā ǃoa.
NEH.8.12	ǃNubais ge ǁaes hoasa ge ǃgû, ǂû tsîn nî āse, tsî amǃnâden nî sîse tsî kai ǃgâiaǂgaoban nî dīse, ǁnā mîdi hîan ge ǂanǂanheden ge ǁnâuǃā xui-ao.
NEH.8.13	Tsî sao ra tsē gu ge ǁgûgu ǁaes hoas digu di danagu tsî pristergu tsî Leviǁîgu tsîga Esrab, xoaǂansabeb tawa ge ǀhû, mîdi ǂhanub dide gu nî ǁnâuǃā kaihese.
NEH.8.15	tsî ǁî ǃkhaisan nî ǂanǂan ǁîn di ǃādi hoadi ǃnâ tsî Jerusalems tawan nî ǂgaiǂui kaisa, mî rase: ǃGûǂoa ǃhommi ai î du ū ǁnâugu ǀkherahaidi diga tsî ǁnâugu nau ǀkherahaiǃnôadi diga tsî ǁnâugu mirdehaidi diga tsî ǁnâugu palmhaidi diga tsî ǁnâugu nau ǁau haiǃnôadi diga, ǁhaoga du nî dīse, xoahe hâse.
NEH.8.16	Nētis ge ǁaesa ǂoa tsî ǁîga ūhā tsî ǁhaoga ge kurubasen, mâ-i hoa-e ǁî-i di oms ǂamais ai tsî ǁîn di ai-omgu ǃnâ tsî Elob ommi di ai-omgu ǃnâ tsî ǁGammi ǁĀb di daob ai tsî Efraimmi ǁĀb di daob ai.
NEH.8.17	Tsî ǀhaohâb ǁnān ǃkhōsisa xu ge ǁkhawa hān dib hoab ge ǁhaoga ge kurubasen tsî ǁhaogu ǃnâ ge ǁan, Israeli ôan ge ǁnāti dī tama ge hâ i Jesuab, Nunni ôab di tsēde xu nē tsēs kōse xui-ao, tsî i ge kaise kai ǃgâiaǂgao-e ge hâ i.
NEH.8.18	Tsîn ge ǂhanub di ǂkhanis Elob dis ǃnâ tsēsa xu tsēs ǁga gere khomai, ǂguro tsēsa xu ǀuni tsēs kōse. Tsîn ge kaitsēsa hû tsēdi kōse ge tsēdī tsî ǁkhaisaǁî tsēsa ǃkhâihe hâ tsēse ǂhanub ǃoa.
NEH.9.1	ǃAruǀîn ge Israeli ôana ǀgamdisihakaǀaǁî tsēs nē ǁkhâb dis ai ge ǀhû, ǂûtamahâ tsî ǁhōga ǂgaeǂgā hâse tsî ǃhūxaǀkhāse.
NEH.9.2	Tsî surib Israeli dib ge ǃhaokhoen hoana xu ge ǀgorasen, tsîn ge mâ tsî ǁguiǁnâsa ge dī ǁîn di ǁoren ǃaroma tsî ǁîn di dīsādi ǃaroma.
NEH.9.3	ǁÎn di mâǃkhais ain ge khâio, on ge ǂhanub di ǂkhanis ǁîn Elob dis ǃnâ hakaǁî ǃâs tsēs dis kōse ge khomai xui-ao, tsî nau hakaǁî ǃâs ain ge ǁguiǁnâsa dī tsî ǃKhūb, ǁîn di Eloba ge ǀgoreǀî.
NEH.9.4	Tsî Jesuab, Banib, Kadmieli, Sebanjab, Bunib, Serebjab, Banib tsî Kenanib tsîgu ge ǀgapi ǃkhais Leviǁîgu dis ai mâ tsî ǃgari dommi ǀkha ǃKhūb, ǁîn di Elob ǃoa ge ǂgai.
NEH.9.5	Tsî Leviǁîgu, Jesuab, Kadmieli, Banib, Hasabnejab, Serebjab, Hodiab, Sebanjab tsî Petaxjab tsîgu ge ge mî: Khâi î du ǃkhōǀkhā ǃKhūb, sadu Eloba, ǀamosib kōse. Îs ǀons sa ǂkhaisib disa koahe, koas tsî kares hoasa ǃnā hâsa.
NEH.9.6	Sats ǀguits ge a ǁnā ǃKhū, sats ge ǀhommi, ā, hoan xa ǀgapi ǀhomma ge dī tsî ǁîb di ǂnubis hoas, ǃhūbaib tsî ǁîb ai hân hoan, hurigu tsî ǁîgu ǃnâ hân hoana, tsî sats ra ǁîn hoana ûi-ûi, tsî ǂnubis ǀhommi dis ra satsa ǀgoreǀî.
NEH.9.10	Tsîts ge saodi tsî buruxa dīn tsîna ge dī Faraob tawa tsî ǁîb di ǃgāgu hoagu tawa tsî ǃhūb âb di ǁaes hoas tawa, ǃguriǂgaoxasen ra ǁîna sîsenū ǃkhaisats ge ǂan i xui-ao, tsîts ge ǀonsa ge dībasen, nētsē i īs ǁkhās xase.
NEH.9.14	Tsîts ge ǁîna sa ǃanu sâtsēsa ge ǂanǂan, tsîts ge ǁîna mîmādi tsî ǂnûiǂgādi tsî ǂhanub tsîna ge mîmā, sa ǃgāb Moseb di ǃomma xu.
NEH.9.19	Xawets ge satsa sa kai ǀkhomxaǂgaosib ǃaroma ǁîna ǁnāxū tama ge i ǃgaroǃhūb ǃnâ. ǀNanus di ǂkhâǃnâb ge tsēa ǁîna xu ǂgō tama ge i, daobab nî ǁîna ǁnaeǁgause, tsî ǀaes di ǂkhâǃnâb tsuxuba, ǁînab nî daoba ǃnâǃnâbase, ǁîba-ūn nî ǃgûba.
NEH.9.23	Tsîts ge ǁkhāti ǁîn di ôana ǀhommi di ǀgamirodi xase ge ǂguiǂgui, tsîts ge ǁîna ǁnā ǃhūb ǃnâ ge ūsī, ǁîb xats ǁîn di îgu ǃoa ǂgâ, tsîn nî ǁîna ǀumise ūhâ, ti ge mîba.
NEH.9.26	Xawen ge mâǃoaxa tsî sa ǃoagu ge khâima, tsîn ge ǂhanub âtsa ǃgâb ân ai ao tsî sa kēbo-aoga ge ǃgam, ǁîn ǃoagu ra ǀhûǀguitimîga, în sa ǃoa oa, ti; nētin ge kai tsūdīga gere dī.
NEH.9.34	Tsî sida gao-aogu tsî sida gaosagu tsî sida pristergu tsî sida îgu tsîgu ge sa ǂhanuba dī tama ge i, tsî gu ge sa mîmādi tsî sa ǀhûǀguitimîdi, sats ge ǁîga ǃkhō-am kaide ǃgâ tama ge i.
NEH.9.35	Satsa gu ge ǃoaba tama i xui-ao sa gaosib ǃnâ tsî ǂguiǃnâgu xūn, ǁînats ge mān ǃnâ, tsî ǁnā hara tsî kausa ǃhūb ǁîn di ais aiǃâts ge ǁîna māb ǃnâ, tsî gu ge ǃhobasen tama ge i ǂkhabadīgu âga xu.
NEH.9.36	Mû, sida ge nētsē a ǃgā, ā, ǁnā ǃhūb, sida îgats ge ǁîb di ǂûtanin tsî ǃgâib âba gu nî ǂûga māb ǃnâ da ge a ǃgā.
NEH.9.37	Tsî ǁîb di ūǀkhīn ge gao-aogu, sida ǂamats ge mâiga ra ǂgui kaiba sida di ǁoren ǃaroma, tsî gu ge sida sorodi tsî sida ǀgoan tsîna ra gaoǂam ǁîgu ra ǃgâiǂâi khami, nēti da ge kai ǂōǂōsib ǃnâ hâ.
NEH.9.38	Tsî nēn hoan ǃnâ da ge ǁaposa ǃgaeǀhao-e dī tsî ǁî-e ra xoa; tsî sida gaosagu tsî Leviǁîgu tsî pristergu tsîgu ge ǁî-e nî ǂganamǀgaiǀgai.
NEH.10.1	Tsî ǂganamǀgaiǀgai-aogu ge nēga ge i: Nehemiab, ǃhūǃkhōmâi-aob, Haxaljab ôab, tsî Sedekiab,
NEH.10.2	Serajab, Asariab, Jeremiab,
NEH.10.3	Pashuri, Amariab, Malkiab,
NEH.10.4	Hatub, Sebanjab, Maluxi
NEH.10.5	Harimmi, Meremoti, Obadjab,
NEH.10.6	Danieli, Ginetonni, Baruxi,
NEH.10.7	Mesulammi, Abiab, Mijaminni,
NEH.10.8	Maasjab, Bilgaib tsî Semajab tsîga. Nēgu ge prister ge iga.
NEH.10.9	Tsî Leviǁîgu xa nēga: Jesuab, Asanjab ôab, tsî Binuib Henadadi ôagu xa tsî Kadmieli tsîga,
NEH.10.10	tsî ǁîgu di ǃgâsagu: Sebanjab, Hodiab, Kelitab, Pelajab, Hananni,
NEH.10.11	Mixab, Rehob, Hasabjab,
NEH.10.12	Sakuri, Serebjab, Sebanjab
NEH.10.13	Hodiab, Banib tsî Beninub tsîga.
NEH.10.14	ǁAes di ǂgaeǂgui-aogu ase: Parob, Pahat-Moab, Elammi, Satub, Banib,
NEH.10.16	Adoniab, Bigvaib, Adinni,
NEH.10.17	Ateri, Hiskiab, Asuri,
NEH.10.18	Hodiab, Hasummi, Besaib,
NEH.10.19	Harifi, Anatoti, Nebaib,
NEH.10.20	Magpiab, Mesulammi, Hesiri,
NEH.10.21	Mesesabeli, Sadoki, Jaduab,
NEH.10.22	Pelatjab, Hananni, Anajab,
NEH.10.23	Hoseab, Hananjab, Hasub,
NEH.10.24	Haloheb, Pilhab, Sobeki,
NEH.10.25	Rehummi, Hasabnab, Maasejab,
NEH.10.26	Ahiab, Hananni, Ananni,
NEH.10.27	Maluxi, Harimmi tsî Baanab tsîga.
NEH.10.28	Tsî naugu ǁaes digu, pristergu tsî Leviǁîgu tsî ǁāb ǃûi-aogu tsî ǁnae-aogu tsî tempelǃgāgu tsî ǃhūgu di ǁaede xu Elob di ǂhanubǀî ge khaisengu hoagu tsî ǁîgu taradi tsî ǁîgu ôagu tsî ǁîgu ôadi tsîn, ǂans tsî ǁnâuǃāb tsîra ūhâgu hoagu,
NEH.10.30	Tsî sada ôade da ge ǃhūb di ǁaede mā tide, tsî ǁîn ôade da ge sada ôaga ūba tide.
NEH.10.31	Tsî ǃhūb di ǁaedi ga xūn tsî ǃhoroǃnôan hoana sâtsēs ai ǁamaxūn nîga ūǂgâxao, o da ge sâtsēs ais kas, ǀnî ǃanu tsēs ais kas hoasa ǁîn xa ū tide; tsî hûǁî kurib ǃnâ da ge mâ ǃgomain hoana nîra ǃnoraǃnora.
NEH.10.33	pereb ǁāǁās dib tawa tsî tsēkorobe khauǁguibas tawa tsî tsēkorobe khauǁguibas sâtsēgu dis tsî ǂkham ǁkhâgu dis tsî ǂnûihesa kai ǁaegu dis ǃoa tsî ǁoreǁguibadi ǃoa, Israeli nî ǂkhîbagu kaihese; tsî mâ sîsenni sada Elob ommi dib hoab ǃoa.
NEH.10.34	Tsî da ge ǁkhāti ǀkhūde ge ao pristergu ǃnâ tsî Leviǁîgu tsî ǁaes tsîn ǃnâ ǁguibas ǁnā ǀaen Elob ommi tawa nî ūhāhen dis xa, sada îgu di omgu ǃoa, mîmâihesa ǁaeb ai, kurikorobe nî ǁguibahesa, khauhe nîga, ǃKhūb, sada Elob di altars ai ǂhanub ǃnâ xoahe hâse.
NEH.11.3	Tsî nēgu ge danagu ǃhūǃâs digu, Jerusalems tawa ge ǁanga; xawe ǃādi Judab didi ǃnân ge ge ǁan, mâ-i hoa-e ǁî-i ūhâ ǃkhais ai ǁîn di ǃādi ǃnâ. Israeli tsî pristergu tsî Leviǁîgu tsî tempelǃgāgu tsî Salomob ǃgāgu di ôan tsîna.
NEH.11.4	Tsî Jerusalems tawan ge ǀnîn Judab ôan din tsî Benjaminni ôan din tsîna ge ǁan. Judab ôan din xa: Atajab, Usiab ôab, Saxariab ôab, Amariab ôab, Sefatjab ôab, Mahalaleli ôab, Peresi ôan dib;
NEH.11.5	tsî Maasejab, Baruxi ôab, Koloseb ôab, Hasajab ôab, Adajab ôab, Jojarib ôab, Saxariab ôab, Silonni ôab tsîga.
NEH.11.6	ǀGôagu Peresi digu, Jerusalems tawa ge ǁan hâ igu ge hakakaidisiǃnanidisiǁkhaisaǀa ǃgari-ao ge i.
NEH.11.7	Tsî nēgu ge a Benjaminni di ôa: Salub, Mesulammi ôab, Joedi ôab, Pedajab ôab, Kolajab ôab, Maasejab ôab, Itieli ôab, tsî Jesajab ôab tsîga,
NEH.11.8	tsî ǁîb khaoǃgâ Gabaib tsî Salaib tsîkha, khoesekaidisiǀgamdisiǁkhaisaǀa.
NEH.11.9	Tsî Joeli Sixrib ôab ge ǁîgu di mûǂam-ao ge i. Tsî Judab Hasenuab ôab ge ǃās di ǀgamǁî ge i.
NEH.11.10	Pristergu xa gu ge Jedajab, Jojarib ôab, tsî Jaxinni,
NEH.11.11	tsî Serajab, Hilkiab ôab, Mesulammi ôab, Sadoki ôab, Merajoti ôab, Ahitub ôab tsîga Elob ommi di aiǃgû-ao ge i,
NEH.11.12	tsî ǁîgu di ǃgâsagu, sîsenna ommi ǃnâ ra dīgu ge ǁkhaisakaidisiǀgamdisiǀgamǀa ge i. Tsî Adajab, Jerohammi ôab, Pelaljab ôab, Amsib ôab, Saxariab ôab, Pashuri ôab, Malkiab ôab,
NEH.11.13	tsî ǁîb di ǃgâsagu, ǁgûgu di danagu tsîgu ge ǀgamkaidisihakadisiǀgamǀa ge i. Tsî Amasaib, Asareli ôab, Axsaib ôab, Mesilemoti ôab, Imeri ôab,
NEH.11.14	tsî ǁîgu di ǃgâsagu ǃgari ǁē-aogu tsîgu ge ǀguikaidisiǀgamdisiǁkhaisaǀa ge i, tsî Sabdieli, Gedolimmi ôab ge ǁîgu di mûǂamao ge i.
NEH.11.15	Tsî Leviǁîgu xa: Semajab, Hasub ôab, Asrikammi ôab, Hasabjab ôab, Bunib ôab tsîga;
NEH.11.16	tsî Sabetaib tsî Josabadi tsîkha, Leviǁîgu di danakha, ge ǃaugab sîsenni Elob ommi dib ǂama ge hâ i;
NEH.11.17	tsî Matanjab, Mixab ôab, Sabdib ôab, Asafi ôab ge ǁnā dana ge i, gangansa ǀgores ǃnâ ge tsoatsoaba, tsî Bakbukjab ge ǃgâsagu âb di ǀgamǁî ge i; tsî Abdab Samuab ôab, Galali ôab, Jedutunni ôab tsîga.
NEH.11.18	Leviǁîgu, ǃanu ǃās ǃnâ hâgu hoagu ge ǀgamkaidisiǁkhaisadisihakaǀa ge i.
NEH.11.19	Tsî ǁāb ǃûi-aogu: Akub tsî Talmonni tsîkha, ǁîkha di ǃgâsagu, ǁāga ge ǃûigu ge ǀguikaidisihûdisiǀgamǀa ge i.
NEH.11.20	Tsî naugu Israeli digu, pristergu tsî Leviǁîgu tsîgu ge Judab di ǃādi hoadi ǃnâ ge hâ i, mâb hoaba ǁîb di ǀumi-amǃnâs ǃnâ.
NEH.11.21	Tsî tempelǃgāgu ge Ofels ǃnâ ge ǁan; tsî Sihab tsî Gispab tsîkha ge ǁîgu ǂama ge hâ i.
NEH.11.22	Tsî Jerusalems tawab ge Usib, Banib ôab, Hasabjab ôab, Matanjab ôab, Mixab ôaba Leviǁîgu di mûǂam-ao ge i; tsî Asafi di ôan xa gu ge ǁnae-aoga Elob ommi di sîsenni ǂama ge hâ i.
NEH.11.23	Gao-aob mîmā-i ge ǁîgu ai ge ǁgoe i xui-ao, ûixūn di ǃâs ge nî ǁnae-aogu di, mâb hoab tsēkorobe ǂhâba hâs kōse.
NEH.11.24	Tsî Petaxjab, Mesesabeli ôab, Serab ôan dib, Judab ôab, ge gao-aoba ge mâǃgâ ǁaes di dīǃkhaidi hoadi ǃnâ.
NEH.11.26	tsî Jesuas tawa tsî Moladas tsî Bet-Pelets tawa,
NEH.11.27	tsî Hasar-Suals tawa tsî Bersebas tsî ǁîs ǃnaga hâ ǃādi ǃnâ,
NEH.11.29	tsî En-Rimons tawa tsî Soras tawa tsî Jarmuts tawa,
NEH.11.30	tsî Sanoaxs tawa tsî Adulams tsî ǁîs ǃnaga hâ ǃhaidi ǃnâ tsî Laxis ǃnâ tsî ǃhanagu âs ai tsî Asekas tsî ǁîs ǃnaga hâ ǃādi ǃnâ, tsîn ge ǁnāti ge ǁgoe Bersebasa xu ǃgoaǃnāb Hinommi kōse.
NEH.11.32	Anatots, Nobs, Ananjas,
NEH.11.33	Hasors, Ramas, Gitajims,
NEH.11.34	Hadids, Seboims, Nebalats,
NEH.11.35	Lods, Onos tsî ǃgoaǃnāb haikuru-aogu dib ǃnâ.
NEH.11.36	Tsî Leviǁîgu xa gu ge ǀnîga Judab di amǃnâdi ǃnâ ge ǁan tsî Benjaminni din on xa.
NEH.12.2	Amariab, Maluxi, Hatub,
NEH.12.3	Sexanjab, Rehummi, Meremoti,
NEH.12.5	Mijaminni, Maadjab, Bilgab,
NEH.12.6	Semajab, Jojarib, Jedajab,
NEH.12.7	Salub, Amoki, Hilkiab tsî Jedajab tsîga. Nēgu ge pristergu tsî ǃgâsagu âgu di dana ge i Jesuab di tsēdi ǃnâ.
NEH.12.9	Bakbukjab tsî Unib tsîkha, ǃgâsakha âgu, ge ǁîgu ǃoa-ai ge ǃûi.
NEH.12.11	Jojadab ge Jonatanna ge hō, Jonatanni ge Jaduaba ge hō.
NEH.12.12	Jojakimmi di tsēdi ǃnâ gu ge pristerga ǁgûgu di dana ge i: Serajaba xub ge Merajaba ge ǀkhī tsî Jeremiaba xu Hananjaba;
NEH.12.13	Esraba xu Mesulamma; Amariaba xu Johananna;
NEH.12.14	Maluxa xu Jonatanna; Sebanjaba xu Joseba;
NEH.12.15	Harimma xu Adnaba; Merajota xu Helkaiba;
NEH.12.16	Idoba xu Saxariaba; Ginetonna xu Mesulamma;
NEH.12.17	Abiaba xu Sixriba; Minjaminna xu, Moadjaba xu Piltaiba;
NEH.12.18	Bilgaba xu Samuaba; Semajaba xu Jehonatanna;
NEH.12.19	tsî Jojariba xu Matenaiba; Jedajaba xu Usiba;
NEH.12.20	Salaiba xu Kalaiba; Amoka xu Ebera;
NEH.12.21	Hilkiaba xu Hasabjaba; Jedajaba xu Netanela.
NEH.12.23	ǀGôagu Levib digu, danagu ǁgûgu digu ge ǂkhanis ǁaeb ǃnaeǃkhaidi dis ǃnâ ge xoamâihe, Johananni, Eljasib ôab di tsēdi kōse.
NEH.12.27	Tsî khaihes Jerusalems ǂnubiǂgoab dis ǃnân ge ge ôa-am, Leviǁîgan nî ǁîgu di ǃādi hoade xu Jerusalems tawa ūsī ǃkhaisa, khaisan nî ǃgâiaǂgaob ǀkha tsî gangandi ǀkha tsî ǁnaeb ǀkha tsî simbaln tsî ǀō ra ǀkhōxūn tsî harpdi tsîn ǀkha dīse.
NEH.12.28	Nēti gu ge ǁnae-aogu di ôaga ge ǀhaoǀhaohe ǂgās Jerusalems di ǂnamipe hâsa xus kas, Netofaǁîn di ǃhaide xus kas,
NEH.12.29	Bet-Gilgals di omma xus kas, Gebas tsî Asmavets tsîra xus kas hoasa, ǁnae-aogu ge ǃhaide ǂnubibasen Jerusalems ǂnamipe xui-ao.
NEH.12.30	Tsî pristergu tsî Leviǁîgu tsîgu ge ǁî-aitsama ge ǃanuǃanusen, ǁnās khaoǃgâ gu ge ǁaes tsî ǁāgu tsî ǂnubiǂgoab tsîna ge khai.
NEH.12.31	ǃNubai ta ge tita gaosagu Judab diga ǂnubiǂgoab ai ge ǃapa kai. Tsî ta ge ǀgam kai ganganǂnubira tsî ǃgûǂnamipeǂnubira ge ǂnûi, ǀguisa amǀkhābǀî ǂnubiǂgoab ai ǂHauǁābǀî.
NEH.12.32	Tsî ǁîgu khaoǃgâb ge Hosajaba ge ǃgû tsî Judab gaosagu di ǃkhareba,
NEH.12.33	Asariab, Esrab, Mesulammi,
NEH.12.34	Judab, Benjaminni, Semajab tsî Jeremiab tsîga
NEH.12.35	tsî pristerǀgôagu xa ǀgapadadi ǀkha, Saxariab, Jonatanni ôab, Semajab ôab, Matanjab ôab, Mikajab ôab, Sakuri ôab, Asafi ôab,
NEH.12.36	tsî ǁîb di ǃgâsagu, Semajab, Asareli, Milalaib, Gilalaib, Maaib, Netaneli, Judab tsî Hananib tsîga ǀkhōxūn Davib, eloǃaoǃgâxa aob din ǀkha, tsî Esrab, xoaǂansabeb ge ǁîgu di ais aiǃâ ge ǃgû.
NEH.12.37	Aiǃâb ǃoa ǀAus di ǁāb ǁga tsî ǁîgu ǃoa-ai gu ge ǃapa-ūdadi Davib ǃās didi ai ge ǃapa ǂnubiǂgoab di ǃapa-ūǃkhais ǁga, Davib ommi ǂamai ǁGammi ǁĀb kōse aiǂoasǀî.
NEH.12.38	Tsî ǀgamǁî ganganǂnubis hîa ǃoa-ai ge ǃgûs khaoǃgâ ta ge tita ge ǃgû ǁaes di ǃkhareb ǀkha ǂnubiǂgoab ai ǁganoms di ǂgō-omma xu ǂhaba ǂnubiǂgoab kōse,
NEH.12.39	tsî Efraimmi ǁĀba xu tsî Kaiǁāba xu tsî ǁAuǁāba xu tsî Hananeli ǂGō-omma xu tsî Meab ǂGō-omma xu Gūǁāb kōse, tsîn ge ǃKhōsis di ǁāb tawa ge sī mâ.
NEH.12.40	ǁNās khaoǃgâ ra ge ganganǂnubira hoara Elob ommi ǃnâ ge mâ; tita tsî ǂamkhoegu di ǃkhareba tita ǀkha,
NEH.12.41	tsî pristergu: Eljakimmi, Maasejab, Minjaminni, Mikajab, Eljoenaib, Saxariab tsî Hananjab tsîga ǀgapadadi ǀkha,
NEH.12.42	tsî Maasejab, Semajab, Eleasari, Usib, Johananni, Malkiab, Elammi tsî Eseri tsîga tsî ǁnae-aogu on ge ǃgarise ge ǁnae Jisraxjab, mûǂam-aob ǀkha.
NEH.12.43	Tsîn ge ǁnātsē kai ǂāǁguibade ǁguiba tsî ge ǃgâiaǂgao, Elob ge ǁîna kaise ǃgâiaǂgao kai amaga. Tsî taradi tsî ǀgôan on ge gere ǃgâiaǂgao, ǃgâiaǂgaob Jerusalems dib ge ǃnūse ǁnâuhes kōse.
NEH.12.45	Tsî gu ge ǃûis ǁîgu Elob disa ge ǃûi tsî ǃûis ǃanuǃanus dis ona, ǁnās ǁkhās xase ǁnae-aogu tsî ǁāb ǃûi-aogu tsîgu, mîmās Davib dis tsî ǁîb ôab Salomob dis ǃoa.
NEH.13.3	Tsî i ge ge ī, nē ǂhanuban ge ǁnâuo, on ge ǃhaokhoeǃnôan hoana Israela xu ge ǁkhaeǂui.
NEH.13.4	Tsî Eljasib, ǁnā pristeri, ǃnā-oms sida Elob ommi disa ge mâiǂamhe hâ ib ge nēn aiǃâ Tobiab di ǀaokhoe ge i.
NEH.13.5	Tsîb ge ǁîba kai ǃnā-omsa ge dība, tsî ǁîs ǃnân ge ǂûǁguibas tsî ǀanǀanxūn tsî xapan tsî ǃhorob di disiǁîn tsî ǂkhonxûib tsî olib tsîkha dina ge ǂgā, Leviǁîgu tsî ǁnae-aogu tsî ǁāb ǃûi-aogu tsîgu ǂama mîmāhe hâna, ǁguibadi pristergu didi ǀkha.
NEH.13.6	Xawe nēn hoan ra ī hîa ta ge tita Jerusalems ǃnâ hâ tama ge i, ǃnonadisiǀgamǀaǁî kurib Artasastab, Babilons gao-aob dib ǃnâ ta ge tita gao-aob tawa sī xui-ao. Tsî ǀnî tsēdi khaoǃgâ ta ge gao-aoba xu ǁkhawa mā-amsa ge hō.
NEH.13.7	Tsî ta ge Jerusalems tawa hā tsî ge ǁnâuǃā ǁnā ǂkhabab, Eljasib ge Tobiaba dī-ūba, ǃnā-omsa ra dība biǃâ Elob ommi di ai-omgu ǃnâ.
NEH.13.8	O ta ge kaise ge tsūbahe, tsî ta ge oms xūn Tobiab din hoana ǃnā-omsa xu ǃaugab ǃoa ge aoǂui.
NEH.13.10	Tsî ta ge ǁkhāti ge hōǃâ Leviǁîgu amǃnâs âga māhe tama hâ ǃkhaisa, o gu ge Leviǁîgu tsî ǁnae-aogu tsîgu, sîsenna ra dīga ge ǁhâ, mâb hoaba ǃhanab âb ǃoa.
NEH.13.13	Tsî ta ge ǁuigu ǂama ǁuiǃkhōmâi-aose ge mâi Selemjab, pristeri, tsî Sadoki xoa-aob, tsî Pedajab Leviǁîgu dib tsîga, tsî ǁîgu xōǀkhā Hananni, Sakuri ôab, Matanjab ôab tsîkha, îǂhôase kha ge ūhe tsî ǃgâsagu âkha kha nî xūna ǀgoraǂuisa ǁguiǂamhe xui-ao.
NEH.13.16	Tsî Tireǁîn on ge ǁîs ǃnâ ge ǁan, ǁaun tsî mâ ǁamaxūn hoana ūhā tsî sâtsēs ai Judaǁîn tsî Jerusalems din tawa ra ǁamaxūna.
NEH.13.17	ǁGoasi ta ge ǀgapiǃgôasagu Judab digu ǀkha ǂnoagu tsî ǁîga ge mîǀî: Mâ ǂkhaba xū-e kha nē-i, sago ra dī-e, sâtsēsa ra ǀuriǀurise?
NEH.13.18	Sago îga ǁnāti dī tama gu ge i, ob sada Eloba nē tsūb hoaba sada ǂama tsî nē ǃās ǂama ge ūhā? Tsî sago ge ǀgamsa ǁgôasiba Israeli ǂama ǃaruǀîǀgui ra kaikai, sâtsēsa ra ǀuriǀurise.
NEH.13.19	Tsî i ge ge ī, ǁāgu Jerusalems digu sâtsēs aiǃâ sommi xa ra ǃkhae kaihe ǃnubai ta ge ge mîmā, î gu ǁāga ǂganamhe, tsî ta ge ge mîmā, sâtsēs khaoǃgâ ǀgui gu nî ǁkhowa-amhe ǃkhaisa, tsî ta ge ti ǃgāga ǁāgu tawa ge mâi, ǃgom-i xare-i sâtsēs ai ǂgâxa tidega.
NEH.13.20	ǃNubai gu ge ǁama-aogu tsî xūn hoan di ǁamaxū-aogu tsîna Jerusalems ǃauga ge hâǂkhai, ǀgui ǃnās ais kas, ǀgam ǃnāra ais kas hoasa.
NEH.13.21	O ta ge tita ǁîga ǃkhâikhom tsî ge mîǀî gu: Tarexa go ǂnubiǂgoab aiǃâ ra ǁomǂkhai? ǁKhawa go ga ǁî ǃkhaisa dīo, o ta ge ti ǃomma sago tawa nî ǁgui. ǁNā ǁaeba xun ge sâtsēs ai hā tama ge i.
NEH.13.23	ǁKhāti ta ge ǁnā tsēdi ǃnâ Jodeǁîga ge mû, Asdodǁî tsî Amonǁî tsî Moabǁî tarade ge ǁîgu ǀkha ǁan kaiga.
NEH.13.24	Tsî ǀgôan âgu ge ǃkharese Asdodǁî gowaba gere ǃhoa, tsîn ge Jodeǁî gowaba ǃhoa ǁoa ge i tsî mâ ǁaes hoas diba gere ǃhoa.
NEH.13.25	ge sago ôaga ūba tide tsî sago ona ūbasen tide, ti.
NEH.13.27	Tsî sida ǁnâi ǁnâu go da nî xare, nē kai ǂkhababa go nî dīse, Elob âda ǃoagu ra ǁorese, ǃhao tarade sago ǀkha ra ǁan kaise?
NEH.13.29	ǁÎgu xa ǂâi re, ti Elotse, pristersisa gu ge ǀuriǀuri xuige, ā, ǃgaeǀhaos pristersis tsî Leviǁîgu tsîn disa.
NEH.13.30	Nēti ta ge tita ǁîna ǃhao xūǃnôan hoana xu ge ǃanuǃanu, tsî ta ge ǃûidi pristergu tsî Leviǁîgu dide ge mîmā, mâb hoaba sîsenni âba.
NEH.13.31	ǁKhāti ǁguibas ǀaen disa mîmâihesa ǁaegu ai tsî ǂguron disa. Tita xa ǂâi re, ti Elotse, ǃgâiba ǃoa.
EST.1.1	Tsî i ge Ahasverob di tsēdi ǃnâ ge ī (ǁîb ge ǁnā Ahasverob, Indiaba xu Etiopiab kōse ǀguikaidisiǀgamdisihûǀa ǃhūǃâde ge gaoǂamma),
EST.1.2	ǁnā tsēdi ǃnâ, gao-aob Ahasverob ge gaosis âb di trons Susas di ǁaposa ǃkhais ai hâs ai ǂnôa i ǃnubai,
EST.1.3	ǃnonaǁî kurib ǁîb gaosis dib ǃnâb ge ǁîb gaosagu tsî ǁîb ǃgāgu hoaga ǂûǁae-e ge dība. ǀGaib Persiab tsî Mediab tsîkha dib ǂgurosa ǃkhūkhoegu tsî ǃhūǃâdi di ǂamsagu tsîgu ge ǁîb di ais aiǃâ ge hâ i.
EST.1.4	ǃNubaib ge ǃkhūsib ǂkhaisa gaosis âb dib tsî ǃgomǀgausasib anusa kaisib âb diba ǂgui tsēde ge ǁgauǂui ǀguikaidisi tsî ǁkhaisadisi tsēdi kōse.
EST.1.5	Tsî ǁnā tsēdi ge ǀoa ǃnubaib ge gao-aoba hoaraga ǁaes, ǁaposa ǃkhais Susas dis ai ge hōhesa, kaina xu ǂkharin kōse, ǂûǁae-e ge dība ǃhanab gao-aosi î-ommi dib di ai-ommi ǃnâ.
EST.1.6	ǁNāpa gu ge ǃuri tsî ǃam tsî ǀhomǂhoa ǂgāǃkhaigu, ǀui line tsî purpur ǃgaexūdi ǀkha ǃgaehe hâgu, ǀhaiǀuriǃganudi ǃnâ hâgu, marmerǂkhâǃnâgu tawa ǂgāhe hâga ge hâ i, ǁgoe-aixūgu ge ǃhuniǀuri tsî ǀhaiǀuri ge i, porfiri tsî marmeri tsî albas tsî ǃgomǀgausa ǀuiǃnôan hoan ai mâga.
EST.1.7	Tsîn ge āxūna ǃhuniǀurixapan ǃnâ ge ā, tsî nē xapas ge nausa xu ǀkharase ge ī i, tsî gao-aosi ǂauxûib ge ǀoasase ge hâ i, gao-aob ge ǁkhā is kōse.
EST.1.8	Tsî ās ge ǂhanub di dommi ai gere ī, khoe-i xare-i ge ǁgarihe tama ge hâ i, gao-aob ge ǁnāti ǁîb ommi di ǂamkhoegu hoaga mîmā xui-ao, mâb hoaba ab dī ǁîb ra ǂgao khami.
EST.1.9	Gao-aos Vastis on ge tarade ǂûǁae-e ge dība gao-aosi ommi, gao-aob Ahasverob dib ǃnâ.
EST.1.10	Hûǁî tsēs ai, gao-aob di ǂgaob ge ǂauxûib xa a ǃgâiaǂgao ǃnubaib ge Mehumanni, Bisetab, Harbonab, Bigtab, Abagtab, Setari tsî Karkab tsîgu ǁnā hû omǃoabasabegu, gao-aob Ahasverob di ais aiǃâ ra ǃoabagu ǃoa ge mî,
EST.1.11	î gu Vastis, gao-aosa, gao-aob di ais aiǃâ ūhā gao-aosi krons ǀkha, îb ǁaedi tsî gaosabegu tsîna îsasib âsa ǁgau, ama îsa ais â-i ge i taras a xui-ao.
EST.1.12	Xawe gao-aos Vastis ge mîs gao-aob dis, omǃoabasabega xus ge mîbahes ai hāsa ge ǂkhā. Ob ge gao-aoba kaise ge ǁaixa, tsî ǁaib âb ge ǁîb ǃnâ ge ǂhubi.
EST.1.14	tsî ǁîb ǀgūse hâgu ge Karsenab, Setari, Admatab, Tarsib, Mereb, Marsenab tsî Memuxanni tsîga ge i, ǁnā hû gaosagu Persiaǁîn tsî Mediaǁîn digu, gao-aob di aisa ra mûgu tsî gaosis ǃnâ ra aiǂnûga.
EST.1.15	Tare-es Vastisa ǂhanub ǃoa nî dī-ūhe, mîs gao-aob Ahasverob dis omǃoabasabega xus ge mîbahesas dī tamao?
EST.1.16	ǃNubaib ge Memuxanna gao-aob tsî gaosagu tsîgu di ais aiǃâ ge mî: Gao-aos Vastis ge gao-aob ǀguib ǃoagu dīsā tama hâ, tsîs ge gaosagu hoagu tsî ǁaedi, gao-aob Ahasverob di ǃhūǃâdi hoadi ǃnâ hâdi ǃoagu ge dīsā.
EST.1.17	Nē dīs gao-aos dis ge taradi hoadi tawa nî ǂansa xui-ao, o di ge aogu âde nîra ǃharaxū ǁîdi mûǁae, mîn kao: Gao-aob Ahasverob ge as gao-aos Vastisa ais âb aiǃâ ūsīhe, ti ge mî, xawes ge sī tama ge i.
EST.1.18	ǁNā tsēs ǁkhās ai di ge gaosadi Persiab tsî Mediab tsîkha didi ona ǁnās ǁkhās xase nîra mî, nē dīs gao-aos disa di ga ǁnâuo, o ra ge ǃharaxūs tsî ǁaib tsîra ǂâu hâse nîra hâ.
EST.1.20	Tsî mîmās gao-aob nî mās ga gaosis âts hoas, ǁîs a kai xui-ao ǁnâuheo, o di ge taradi hoade ǁîdi di aoga ǃgôasiba nîra mā, kaisa xu ǂkharis kōse.
EST.1.21	Nē mîs ge gao-aob tsî gaosagu tsîgu mûǁae ǃgâi ge i, tsî gao-aob ge Memuxanni di mîs ǃoa ge dī.
EST.2.1	Nē ǃnaeǃkhaidi khaoǃgâ, ǁgôasib gao-aob Ahasverob dib ge ǃnō ǃnubaib ge Vastis tsî ǁîs ge dī ǃkhais tsî ǁîs ǂamab ge ǂâibasen ǃkhais xa ge ǂâi.
EST.2.2	ǃNubai gu ge gao-aob di ǂkhamkhoegu, ǁîba ra ǃoabaga ge mî: Îts gao-aotsa ǂkhamkhoede ôabahe, ǀgôadi îsa aidi â-ide.
EST.2.3	Îts gao-aotsa ǃkhē-aoga mâi sa gaosis di ǃhūǃâdi hoadi ǃnâ, î gu ǂkhamkhoede ǀhaoǀhao, ǀgôadi, îsa aidi â-ide, ǁaposa ǃkhais Susas tawa taradi-ommi ǃnâ Hegaib, gao-aots di omǃoabasabeb, taradi di sâu-aob ǃomǁae; î di anixūn âde māhe.
EST.2.4	Tsî ǁnā ǀgôas, gao-aots mûǁae ga îsasa, as gao-ao kai Vastis di amǃnâs ai. Tsî nē ǃkhais ge gao-aob mûǁae ge ǃgâi i, tsîb ge ǁnāti ge dī.
EST.2.7	Tsî ǁîb ge ǁnāb, Hadasas, ǁnās ge Esters, ǁîb ǁnaob di ôasa ge kaikaiba ǁgûb tsî ǁgûs tsîras ge ūhâ tama hâ i amaga, tsîs ge îsa īsib â-i tsî îsa ais â-i ǀgôa ge i, tsî ǁgûra ge ǁō-o, ob ge Mordekaiba ǁîsa ǀgôase ge ūbasen.
EST.2.8	Tsî i ge ge ī, mîs gao-aob dis tsî ǂhanub âb ge ǂansa tsî ǂgui ǀgôadi ge ǁaposa ǃkhais Susas ǃnâ Hegaib ǃomǁae ǀhaoǀhaohe ǃnubais ge Esters ona gao-aob ommi ǃnâ ge ūǂgāhe, Hegaib, taradi sâu-aob ǃûis ǃnâ.
EST.2.9	Tsî nē ǀgôas ge ǁîb mûǁae îsa ge i, tsîs ge ais âb aiǃâ ǀkhomma ge hō, ǁnās xab ge anixūn âs tsî amǃnâdi âsa mās ǀkha ge ǃhae, tsî ǁnā hû ǀgôadi, hîa ǃkhōǂuihe hâde, mās ǀkha gao-aob omma xu, tsîb ge ǁîs tsî ǁîs di ǂkhamkhoedi tsîna taradi-ommi di hoan xa ǃgâi ǃkhais ǃnâ ge ǂgâ kai.
EST.2.10	Tsî Esters ge ǁaes âs tsî ǀaokhoen âsa ǂanǂan tama ge hâ i, Mordekaib ge ǁîsa ǃkhâi xui-ao, îs ǁîsa tā ǂanǂan, ti.
EST.2.11	Tsî Mordekaib ge mâ tsēs hoasa taradi-ommi di ai-ommi aiǃâ gere mâma, Esters di ǃgâihâsib tsî ǁîs ǀkha nî ǃnae xūnab nî ǂanse.
EST.2.12	Tsî mâ ǀgôas hoas di ǃnās ge ǀgūo, gao-aob Ahasverob tawas nî sīse, disiǀgamǀa ǁkhâga xus ge taradi di ǂhanub ǃoa dī-ūhes khaoǃgâ, nēti di ge anixūn âs di tsēde ǀoa xui-ao, ǃnani ǁkhâgu kōse mire-olib ǀkha tsî ǃnani ǁkhâgu kōse ǃgâihamxūn ǀkha tsî taradi di anixūn ǀnîn ǀkha.
EST.2.13	ǁNāǃnubais ge ǀgôasa ǁnāti gao-aob tawa ge sī, ǁîs ra mîn hoanas ge ge māhe, ǁîn ǀkhas nî taradi-omma xu gao-aob di ommi ǃoa ǃgûse.
EST.2.14	ǃUias ge ge ǂgâ tsî ǁgoagas ge ǁkhawa ǀgamǁî taradi-ommi ǃoa ge ǃgû Saasgab, gao-aob di omǃoabasabeb ǀgamitaradi di sâu-aob ǃûis ǁga, os ge ǁkhawa gao-aob ǃoa hā tama hâ, gao-aob ga ǁîsa tura tama io tsî ǀons ǀkhas ga ǂgaihe tama io.
EST.2.15	Tsî Esters ǃnās, Abigaili, Mordekaib ǁnaosab, ǁîsa ge ǀgôase ūb di ôas dis ge ǀgūo, gao-aob tawas nî sīse, os ge ǀnî xū-e tura tama, Hegaib, gao-aob di omǃoabasabeb taradi di sâu-aob ge mî-i ǀgui-e, os ge Estersa ǁîsa ge mûn hoan mûǁae ǀkhomma ge hō.
EST.2.16	Nētis ge Estersa gao-aob Ahasverob ǃoa gao-aosi ommi âb ǃnâ ge ūsīhe, disiǁî ǁkhâb ǃnâ, ǁnāb ge ǁkhâb Tebet, hûǁî kurib gaosis âb dib ǃnâ ge ība.
EST.2.17	Tsî gao-aob ge Estersa taradi hoadi ǃgâ-ai ge ǀnam, tsîs ge ǁîsa ǀkhommi tsî ǀkhomxaǂgaosib tsîkha ais âb aiǃâ ge hō, ǀgôadi hoadi ǂamai, tsîb ge gao-aosi kronsa danas âs ai ge ǂnûi, tsîb ge ǁîsa ge gao-aodī Vastis di ǃās ǃnâ.
EST.2.18	ǃNubaib ge gao-aoba gaosagu âb hoagu tsî ǃgāgu âb hoaga Esters ǂama ǂûǁae-e ge dība, tsîb ge ǃhūǃâde sâba ge mā, tsîb ge ǀkhaexūna ge mā, gao-aob a ǁkhās kōse.
EST.2.19	Tsî ǀgamǁî ǃnās ai di ge ǀgôade ǀhaoǀhaoheo, ob ge Mordekaiba gao-aob di ǁāb ǃnâ ge ǂnôa i.
EST.2.20	Tsî Esters ge ǁîs di ǀaokhoen tsî ǁîs di ǁaes tsîna ǂanǂan tama ge i, Mordekaib ge ǁîsa mîmāse. Esters ge mîmās Mordekaib disa ge dī, ǁîb xas ge kaikaihe os gere dī khami.
EST.2.21	ǁNā tsēdi ǃnâ, Mordekaib gao-aob di ǁāb ǃnâ ǂnôa hîa kha ge Bigtanni tsî Tereb tsîkha, ǀgam omǃoabasabekha gao-aob dikha, ǁāb ǃûi-aogu dikha kaise ǁaixa tsî gao-aob Ahasverob ai kha nî ǃomkha ǁgui ǃkhaisa ge ôa-am.
EST.2.22	Tsî nē ǃkhaisab ge Mordekaiba ge ǂanǃnâ, ob ge ǁîsa gao-aos Estersa ge ǂanǂan, os ge Estersa ǁîsa Mordekaib di ǀons ǃnâ gao-aoba ge sī mîba.
EST.2.23	Tsî ǃkhais ge ôaǃnâheo, os ge ǁnāti ge hōhe, o kha ge ǁî ǀgamkha hoakha ǂgāhaib ai ge ǂgāmâihe, tsîs ge ǁî ǃkhaisa ǁaeb di ǃnaeǃkhaidi ǃnâ gao-aob di ais aiǃâ ge xoahe.
EST.3.1	Nē ǃnaeǃkhaidi khaoǃgâb ge gao-aob Ahasveroba Hamanni, Hamedatab ôab, Agagiǁîba, ge kaikai, tsîb ge ǀgapiǀgapi bi tsî ǂnû-aiǃnaos âba gaosagu, ǁîb ǀkha hâgu hoagu dis ǂamai ge mâi.
EST.3.2	Tsî gao-aob ǃgāgu, ǁîb ǁāb ǃnâ hâgu hoagu ge ǃgamǃgâ tsî ge ǁnāǁgoe Hamanni aiǃâ, gao-aob ge ǁnāti ǁîb ǂama mîmā xui-ao, xawe Mordekaib ge ǃgamǃgâ tsî ǁnāǁgoe tama ge i.
EST.3.3	ǃNubai gu ge gao-aob ǃgāgu, gao-aob di ǁāb ǃnâ hâga Mordekaib ǃoa ge mî: Tare xū-i ǃaromats ra satsa gao-aob di mîmāsa ǃûǂam?
EST.3.4	Tsî i ge ge ī, ǁî ǃkhaisa gu ge tsēsa xu tsēs ǃoa ǁîb ǃoa mîo, tsî ǁîgab ge ǁnâu tama io, o gu ge ǁîsa Hamanna ge ǂanǂan, mû gu nîga, ise di Mordekaib di mîde nî mâ ǃkhaisa, Jodeǁîb a ǃkhaisab ge ǁîga ǂanǂan xui-ao.
EST.3.5	Tsî Hamanni ge mûo, Mordekaib ǃgamǃgâ tsî ǁîb aiǃâ ǁnāǁgoe tama ǃkhaisa, ob ge Hamanna kaise ge ǁaixa.
EST.3.6	Xaweb ge ǁî ǃkhais, Mordekaib ǀguib aib nî ǃomma ǁguisa ge ǃharaxū, Mordekaib di ǁaes xan ge ǁîba ge ǁgau xui-ao, ob ge Hamanna ge ôa-am, Jodeǁîn Ahasverob di gaosis hoas ǃnâ hân hoan, ǁnān ge Mordekaib khoena, ǁînab nî hîkākā ǃkhaisa.
EST.3.8	Hamanni ge gao-aob Ahasverob ǃoa mî xui-ao: ǀGui ǁae-i ǀgui-i ge hâ sa gaosis di ǃhūǃâdi hoadi di ǁaedi ǃnâ ǀgaru tsî ǁaeǁaesen hâ-e, tsî ǂhanugu ân ge ǁaedi hoadi di ǂhanuga xu a ǃkharaga, tsîn ge ǁkhāti gao-aots di ǂhanuga dī tama hâ; ǁnā-amaga i ge gao-aotsa anuba tama hâ ǁînats nî ǁnāti hâ kaisa.
EST.3.9	Îts ǁnâi gao-aots ga ǁnāti ǃgâibaheo, xoa kai în hîkākāhe, o ta ge tita disiǀoadisi talende ǀhaiǀurib xa nî ǀnōǁnâba, ǁnāgu sîsenna ra dīgu ǃomǁae, î di gao-aots di ǁuigu ǃnâ ūsīhe.
EST.3.11	Ob ge gao-aoba Hamanni ǃoa ge mî: ǁNā ǀhaiǀuribats ǀkhaehe tsî ǁnā ǁaes on, îts ǁîn ǀkha dī, sa mûǁae i a ǃgâi khami.
EST.3.13	Tsî ǂkhanidi ge sîsabegu ǀkha ge sîhe gao-aob di ǃhūǃâdi hoadi ǃoa, în Jodeǁîn hoana hîǀhuruhe tsî ǃgamhe tsî hîkākāhe ǂkhamna xu kairan kōse, ǂkhari ǀgôaron tsî taradi tsîna, ǀgui tsēs ǀguis ai disiǃnonaǀaǁî tsēs disiǀgamǀaǁî ǁkhâb, ǁnāb ge ǁkhâb Adari dis ai, în ǁkhâuǁnâxūn âna ūǀhanahe.
EST.3.14	ǃKhōǂgās xoas dis ge ǂhanub ase nî māhe ǃhūǃâdi hoadi ǃnâ tsî ǂhaisase ǁaedi hoade nî ǂanǂanhe, în ǁnā tsēs ǁkhās ai ǂhomisen hâse hâ.
EST.3.15	O gu ge sîsabega gao-aob di mîs xa ǃhaeǃhaehe hâse ge ǂoa, tsî ǂhanub ge ǁaposa ǃkhais Susas ǃnâ ge māhe. Tsî gao-aob tsî Hamanni tsîkha ge ǂnôa gere ā, xawe ǃās Susas ge ge ǃhurigâ.
EST.4.1	Mordekaib ge ī gon hoana ǂano, ob ge Mordekaiba saran âba ge ǀkhauǃā, tsîb ge ǁhō-e ge ana tsaob ǀkha, tsîb ge ǃās di ǁaegub ǃnâ ǂoa tsî au ǃau-i ǀkha ge ǂgai.
EST.4.2	Tsîb ge gao-aob di ǁāb aiǃâs kōse ge sī, khoe-i ǁhō-e anasen hâ-i xare-i ge gao-aob di ǁāb ǃnâ ǂgâ ǁoa i xui-ao.
EST.4.3	Tsî mâ ǃhūǃâs hoas tsî mâ ǃkhais hoas, gao-aob di mîs tsî ǁîb di ǂhanub ge sīs tawa i ge kai ǃoa-e Jodeǁîn ǃnâ ge hâ, ǂûtamahâs tsî ās tsî ǃhausens ǀkha. ǂGuin ge ǁhōgu tsî tsaob tsîn ǃnâ ge ǂnôa i.
EST.4.4	ǃNubai di ge Esters di ǂkhamkhoedi tsî ǁîs di omǃoabasabegu tsîna hā tsî ǁî ǃkhaisa ge ǂanǂan si, os ge gao-aosa kaise ge tsûaǂgao, tsîs ge sarana ge sî, Mordekaib nî ǁîna anaga, tsî ǁhōb âb nî ǁîba xu ūǁnâhega, xaweb ge ǁîna ǃkhōǃoa tama ge i.
EST.4.5	ǁGoasis ge Estersa Hataxi, gao-aob omǃoabasabegu di ǀguib, ǁîsab ge mâibaba ǂgai tsî ǁîba mîmā-e ge mā Mordekaib ǁga, ǂans nîga, tare-i a tsî tare xū-i ǃaromas a ǃkhaisa.
EST.4.6	Ob ge Hataxa Mordekaib ǃoa ge ǂoa ǃās di daob, gao-aob di ǁāb aiǃâ hâb ai.
EST.4.8	Tsîb ge ǁîba xoaǁnâs, ǁnā xoahe hâ ǂhanub, Susas tawa ge māheb disa ge mā, ǁîn nî hîkākāhe, ti ra mîsa, ǁîsab nî Estersa ǁgau tsî ǂanǂan tsî mîmā si ǃkhaisa, gao-aob ǃoa ǃgû tsîs nî ǁîba ǀkhomaba ǃkhaisa tsî ǁaes âsas nî ǂgaoǀkhāba ǃkhaisa.
EST.4.9	Ob ge Hataxa hā tsî Estersa Mordekaib di mîde ge ǂanǂan.
EST.4.10	ǃNubais ge Estersa Hataxi ǃoa ǃhoa tsî mîmā-e ge mā bi Mordekaib ǃoa:
EST.4.12	On ge Esters di mîde Mordekaiba ge ǂanǂan.
EST.4.13	Ob ge Mordekaiba ge mî în Estersa ǁkhawa mîba: Tā ǂâi, sa ǀoms ǃnâ, sas nî gao-aob ommi ǃnâ nau Jodeǁîn hoan ǃgâ-ai ûi ǃkhaisa.
EST.4.14	Nē ǁaeb ǁkhāb ais ga sasa ǃnōǃario, on kom Jodeǁîna ǀkhara ǃkhai-e xu khoakhoas tsî ores tsîra xa nîra hābaheo, xawe sas tsî sa îb di ommi din tsîdu kom nî ǁōo, tsî tari-e a ǂan, ises sasa, nē ǁaeb i khami nē gaosis ǃnâ sī tama ǃkhaisa?
EST.4.15	ǃNubais ge Estersa ge mî, Mordekaiban nî ǁkhawa mîba ǃkhaisa:
EST.4.17	ǃNubaib ge Mordekaiba ǃgû tsî Esters ge ǁîba mîmān hoana ge dī.
EST.5.1	Tsî i ge ǃnonaǁî tsēs ai ge ī, Esters ge gao-aosi sara-e ǂgaeǂgā tsî gao-aob ai-ommi di ǃnāb ǃnâ gao-aob ommi ǃoa-ai sī mâ ǃkhaisa; tsî gao-aob ge gao-aosi trons âb ai ge ǂnôa i, gao-aob ommi ǃnā-oms di ǁāb aiǃâ.
EST.5.3	Ob ge gao-aoba ǁîs ǃoa ge mî: Tare-es ra ǂgao, gao-aos Esterse? Taresa sa ǂgansa? Māhes ge nî gaosis di ǃkhareb kōse i ga ī xawe.
EST.5.5	Ob ge gao-aoba ge mî: Hamanna ǃhaeǃhae, îb Esters di mîmāsa dī. Tsî Hamanni tsî gao-aob tsîkha ge ǁnā ǂûǁaes, Hamannas ge ǁāǁābas tawa hāo,
EST.5.7	Os ge Estersa ǃeream tsî ge mî: Ti ǂgans tsî ǀkhomabasens ge nēsa:
EST.5.8	ǀKhomma ta ga gao-aots mûǁae hō hâo, tsî gao-aots ga ǃgâibaheo, ti ǂgansa mā tesa tsî ti ǀkhomabasensa dīsa, îts ǁnâi gao-aotsa Hamanni ǀkha hā ǁnā ǂûǁaes, ǁîba ta nî ǁāǁābas tawa, o ta ge ǁari gao-aots di mîmāsa nîra dī.
EST.5.9	ǃNubaib ge Hamanna ǁnātsē ǃgâiaǂgao tsî ǃgâiǂâi hâse ge ǂoa; xawe Hamanni ge Mordekaib gao-aob di ǁāb ǃnâ ǂnôa, tsî ǁîb aiǃâ khâi tama i ǁîb aiǃâ gon tama i ti ī ǃkhaisa mûo, ob ge Hamanna Mordekaib ǂama ǁaib xa ge ǀoa.
EST.5.10	Xawe Hamanni ge ge ǁkhaesen, tsî oms âb tawab ge sīo, ob ge sî tsî ǀhōsan âba ge hā kai tsî Seres, ǁîb di taras tsîna.
EST.5.11	Tsî Hamanni ge ǁîna ǂkhaisib ǃkhūsib âb dib tsî ǂguisib ǀgôagu âb dib xa tsî gao-aob ge ǁîn ǃnâ kaikai bi xūn xa tsî mâ xū-i ǀkhab gaosagu tsî gao-aob di ǃgāgu ǂamai ǀgapiǀgapi bi hâ ǃkhais xa ge ǃhoaba.
EST.5.12	ǃAruǀîb ge Hamanna ge mî: ǁKhātis ge gao-aos Estersa ǀnî khoe-i xare-e ǁnā ǂûǁaes hîas go ǁāǁās tawa sī kai tama hâ, tita ǀguita, tsî ta ge ǁkhāti ǁari ǁîs xa gao-aob ǀkha ǁkhauhe hâ.
EST.5.13	Xawe nēn hoan ge hui te tama hâ, ǁnā Jodeǁîb Mordekaiba ta gao-aob di ǁāb ǃnâ ǂnôase ra mû ǁaeb kōse.
EST.5.14	ǃNubais ge taras âb Seresa ǁîb tsî ǁîb di ǀhōsan hoan ǃoa ge mî: A-i ǂgāhai-e dīhe, korodisi ǂhâgu kōse ǀgapi-e, îts ǁari gao-aoba mîba, Mordekaib nî ǁî-i ai ǂgāmâihe ǃkhaisa, ǁnās khaoǃgâ gao-aob ǀkha ǃgâiaǂgao hâse ǂgâ ǁnā ǂûǁaes ǃnâ. Nē ǀapes ge Hamanna ge ǃgâiba i, tsîb ge ǂgāhaiba ge dī kai.
EST.6.1	ǁNā tsuxub ǁkhāb ǃnâb ge gao-aoba ǁom ǁoa ge i, ob ge ge mî, ǂkhanis ǂâiǂâisendi dis ǁaeb ǃnaeǃkhaidi dis nî ūhāhe ǃkhaisa, o di ge gao-aob aiǃâ ge khomaihe.
EST.6.3	ǃNubaib ge gao-aoba ge mî: Mâ ǃgôasib tsî ǀgapiǀgapisab Mordekaiba ǁî ǃkhais ǂama ge dī-ūhe? O gu ge ǂkhamkhoegu gao-aob digu, ǁîba ra ǃoabaga: Xū-eb ge dī-ūhe tama hâ, ti ge mî.
EST.6.5	O gu ge gao-aob di ǂkhamkhoega ǁîb ǃoa ge mî: Mû, Hamanni ge ai-ommi ǃnâ mâ. Ob ge gao-aoba: Ab ǂgâxa, ti ge mî.
EST.6.6	Tsî Hamanni ge ǂgâxao, ob ge gao-aoba ǁîb ǃoa ge mî: Tare-eb ǁnā khoeba nî dī-ūhe, ǃgôaheb nî ǃkhaisab gao-aoba ǂgao hâba? ǃNubaib ge Hamanna ǂgaob âb ǃnâ ge mî: Taribab kha gao-aoba ǃgôasiba mā ǂgao hâ tita ǃgâ-ai?
EST.6.7	ǁNā-amagab ge Hamanna gao-aob ǃoa ge mî: ǁNā khoeb, gao-aob ǃgôaheb nî ǃkhaisa ǂgao hâba,
EST.6.8	ab ǁîba gao-aosi saraba ūhābahe, gao-aob ra anaba, tsî ǁnā hāb, gao-aob ra ǃgapi-aiba, îs gao-aosi kronsa danas âb ai ǂnûihe.
EST.6.9	Îb ǁnā sarab tsî ǁnā hāba gaosagu gao-aob digu hoagu xa kai ǃkhūkhoegu di ǀguib ǃomǁae māhe, în ǁnā aoba ǁîna ana, gao-aob ra ǃgôaheb nî ǃkhaisa ǂgaobaba, în ǁîba ǁnā hāb ai ǃās di daoga ǃgapiǃnâǃganu kai, în ǁîb aiǃâ ǂgai: Nētib ge ǁnā aoba nî dī-ūhe, gao-aob ǃgôa ǂgao hâba!
EST.6.10	ǃNubaib ge gao-aoba Hamanni ǁga ge mî: ǃHae, îts satsa ǁnā sarab tsî hāba ū, sats go mîse, îts ǁnāti dī-ū Mordekaib, Jodeǁîb, gao-aob di ǁāb tawa ǂnôaba, î ǁnāts goro mîn hoan xa ǀgui mîro-i xare-e tā ǁnākhao.
EST.6.11	Ob ge Hamanna ǁnā sarab tsî ǁnā hāb tsîkha ge ū, tsîb ge saraba Mordekaiba ge ana tsî ǁîba ǃās di daogu ǃnâ ge ǃgapi kai, tsîb ge ǁîb aiǃâ: Nētib ge ǁnā aoba nî dī-ūhe, gao-aob ǃgôa ǂgao hâba! ti ge ǂgai.
EST.6.12	ǁNās khaoǃgâb ge Mordekaiba ǁkhawa ǁāb gao-aob dib ǃoa ge oa, xawe Hamanni ge oms âb ǃoa ge ǃhaeǃhaesen, ǃoa tsî ǃgūndana hâse,
EST.6.13	tsî Hamanni ge ǁîb di taras tsî ǁîb di ǀhōsan tsîn hoana hāǂam bi gon hoana ge ǃhoaba. ǃNubain ge ǁîb di gā-ai khoegu tsî ǁîb taras Seres tsîna ǁîba ge mîǀî: ǁNā Mordekaib, ǁîb di ais aiǃâts go ǁnātsoatsoab ga Jodeǁîn surib dio, ots ge satsa ǁîb ǃoagu xū-e dī ǁkhā tide, tsîts ge ǂanǂansase ais âb aiǃâ nîra ǁnā!
EST.7.2	ǃnubaib ge gao-aoba ǁkhāti ǀgamǁî tsēs ai ǂûǁaes ǂauxûib dis tawa Esters ǃoa ge mî: Taresa sa ǂgansa, gao-aos Esterse? Māhes ge nî, tsî taresa sa ǀkhomabasensa? Ībahes ge nî, gaosis di ǃkhareb kōse i ga ī xawe.
EST.7.3	Os ge gao-aos Estersa ǃeream tsî ge mî: ǀKhomma ta ga sa mûǁae hō hâo, gao-aotse, tsî gao-aots ga ǃgâibaheo, a ta ti ûiba māhe re ti ǂgans ǃaroma, tsî ti ǁaesa ti ǀkhomabasens ǃaroma.
EST.7.4	Sida ge ǁamaxūhe hâda xuige, tita tsî ti ǁaes tsîda hîkākāhe tsî ǃgamhe hâ ǁō da nîse. ǃGāgu tsî ǃgādi tsîn ase da ga ǁamaxūhe hâo, o ta ge ga ǃnō hâ, ǁgâiǀā-aob gao-aob di ǂkhôasa tātsē dīǂâuǂâuba ǁoa xawe.
EST.7.5	ǃNubaib ge gao-aob Ahasveroba gao-aos Estersa ǃoa ge mî: Tariba a ǁî? Tsî mapab hâ ǁnāb ǁnāti ī xū-e dīs xa ǀoaǂgaoǃnâhe hâba?
EST.7.6	Os ge Estersa ge mî: ǁNā aob, ǁgâiǀā-aob tsî khākhoeb ge nē ǂkhaba Hamanna. ǃNubaib ge Hamanna gao-aob tsî gao-aos tsîra di ais aiǃâ ge ǃhuri.
EST.7.7	Ob ge gao-aoba ǁaixasib âb ǃnâ ǂûǁaes ǂauxûib disa xu khâi tsî î-ommi di ǃhanab ǃoa ge ǃgû, xawe Hamanni ge ge mâ, gao-aos Estersab nî ûib âb ǃaroma ǀkhomase, ǂkhabab ǁîb ǂama gao-aob xa ǂâibasenǃarihe hâ ǃkhaisab ge mû xui-ao.
EST.7.8	Tsî gao-aob ge ǁîb î-ommi di ǃhanaba xu ǂûǁaes ǂauxûib dis di ommi ǃoa oaǃhobao, ob ge Hamanna ǁnā kharob, Esters ǁîb ai hâb ai ge ǁnā hâ i. Ob ge gao-aoba ge mî: Gao-aosab kha ti tawa ommi ǃnâ ǀgaiǁgūǀkhā ǂgao hâ? Tsî mîs ge gao-aob di amsa xu ǂoa ǃnubain ge Hamanni di aisa ge ǃgū-ai.
EST.7.9	Tsî Harbonab, omǃoabasabegu di ǀguib, gao-aob di ais aiǃâ mâb ge ge mî: Îts ǁkhāti kō ǁnā ǂgāhaib, Hamanni ge Mordekaib, ǃgâise ge gao-aots xa ǃhoaba a dībab ge Hamanni di oms tawa mâ, korodisi ǂhâgu kōse ǀgapiba. Ob ge gao-aoba: ǁÎb ai ǂgāmâi bi, ti ge mî.
EST.7.10	Nēti gu ge Hamanna ǁnā ǂgāhaib, Mordekaibab ge ǂhomi kaibab ai ge ǂgāmâi. Ob ge gao-aob di ǁaixasiba ge ǂkhî.
EST.8.1	ǁNā tsēs ǁkhās aib ge gao-aob Ahasveroba gao-aos Estersa Hamanni, Jodeǁîn khākhoeb di omsa ge mā, tsî Mordekaib ge gao-aob di ais aiǃâ ge hā, Esters ge matib a ǁîs di ǃkhaisa ǂanǂan xui-ao.
EST.8.3	Tsî Esters ge ǃaruǀî gao-aob di ais aiǃâ ge ǃhoa, tsîs ge ǁîb ǂai-am ge ǁnāǁgoe, tsî ge ā, tsîs ge ǁîba ge ǀkhoma, îb Hamanni, Agagiǁîb di ǂkhabasib tsî ǁîb di ǂâibasens, Jodeǁîn ǃoagub ge ǂâibasensa ūbē.
EST.8.5	Tsîs ge ge mî: Gao-aots ga ǃgâibaheo, tsî ǀkhomma ta ga sa aiǃâ hō hâo, tsî nē ǃkhais ga gao-aots aiǃâ ǂhanuse īo, tsî tita ga ǃgâiba tsio, ǁnâi xoa kai re, î di Hamanni, Hamedatab ôab, Agagiǁîb di ǂkhanidi tsî ǂâis tsîna ǂgaidawahe ǁîn hîab ge xoana Jodeǁîn, gao-aots di ǃhūǃâdi hoadi ǃnâ hân nî ǃgamhese.
EST.8.6	Mati ta kha ǁnâi ǁnā ǂkhabab, ti ǁaes ǂama nîra hāba nî mûǃhara ǁkhā? Tsî mati ta kha ǁnâi kāǁōs ti ǃhaos disa nî mûǃhara ǁkhā?
EST.8.7	ǃNubaib ge gao-aob Ahasveroba gao-aos Esters tsî Mordekaib, Jodeǁîb, tsîra ǃoa ge mî: Mû oms Hamanni disa ta ge Estersa ge mā, tsî ǁîban ge ǂgāhaib ai ge ǂgāmâi, ǃommi âbab ge Jodeǁîn tawa ǁgui amaga.
EST.8.8	Î ro saro ǁnâi Jodeǁîn ǃoa saro a ǃgâiba khami xoa gao-aob di ǀons ǃnâ, î ro ǁîsa gao-aob di ǀkhunuǂnûidas ǀkha ǂganamǀgaiǀgai; gao-aob di ǀkhunuǂnûidas ǀkha ǂganamǀgaiǀgaihe hâs, ǁîs a ūdawahe ǁoa xui-ao.
EST.8.10	Tsîn ge gao-aob Ahasverob di ǀons ǃnâ ge xoa, tsî gao-aob di ǀkhunuǂnûidas ǀkha ge ǂganamǀgaiǀgai, tsî ǂkhanide sîsabegu, hāǃgapi-aogu ǀkha ge sî, ǃhae ǃnaidi ai ra ǃgapiǃâ, hā-eseln hādi xa ôahe hân ai:
EST.8.11	Gao-aob ra Jodeǁîn, mâ ǃās hoas ǃnâ hâna ǀhûsa mā-am ǃkhaisa, tsîn ûib âna mâba ǁkhā ǃkhaisa, în hîkākā, în ǃgam, în kā, kai ǀgaib ǁaes dib hoab tsî ǁnā ǃhūǃâs, ǁîna ra ǂōǂōs dib, ǂkhari ǀgôaron tsî ǀgôadi tsîna, în ǁîn di ǁkhâuǁnâsa ū, ti.
EST.8.12	ǀGui tsēs ǀguis ais ge nēsa nî ī ǃhūǃâdi gao-aob Ahasverob didi hoadi ǃnâ, disiǀgamǀaǁî ǁkhâb (ǁnāb ge Adar ǁkhâba) di disiǃnonaǀaǁî tsēs ai.
EST.8.13	ǃKhōǂgās nē xoas dis ge nēsa: ǂHanu-e a-i māhe ǃhūǃâdi hoadi ǃnâ, ǁaedi hoadi nî ǂanǂanhe-e, în Jodeǁîna ǁnātsē ǂhomisen, în khākhoen âna ǀkhao, ti.
EST.8.14	O gu ge sîsabegu ǃhae ǃnaidi tsî hā-eseln ai ra ǃgapiga ǃhaese ge ǂoa, gao-aob di mîs xa ǃhaeǃhaehe hâse. Tsî nē ǂhanub ge ǁaposa ǃkhais Susas dis ai ge māhe.
EST.8.15	Tsî Mordekaib ge gao-aob di ais aiǃâba xu ge ǂoa ǀhomǂhoa tsî ǃuri gao-aosi sarab ǃnâ tsî kai ǃhuniǀurikrons ǀkha tsî ǀui line tsî purpurǂamsarab ǃnâ, tsî ǃās Susas ge dâ tsî ge ǃgâiaǂgao.
EST.8.16	Jodeǁîn tawab ge ǃnâb tsî ǃgâiaǂgaob tsî ǃgôasib tsîna ge hâ i.
EST.9.1	Tsî disiǀgamǀaǁî ǁkhâb, ǁnāb ge ǁkhâb Adari ǃnâ, disiǃnonaǀaǁî tsēs âb ai, gao-aob di mîs tsî ǁîb di ǂhanub, ǁîs ai nî dīǂuihes ai Jodeǁîn di khākhoen ǁîna nî dā, ti ge ǂâi tsēs ai i ge ge dawaǃkhunisen, tsîn ge Jodeǁîna ǁkhansaben âna ge dā.
EST.9.3	O gu ge ǃhūǃâdi di ǂamsagu hoagu tsî ǃāǃkhōmâi-aogu tsî ǃhūǃkhōmâi-aogu tsî ǁnāgu, gao-aob di sîsenna ra dīga Jodeǁîna ge ǀgapiǀgapi Mordekaib di ǃaob xa gu ge hāǂamhe xui-ao.
EST.9.4	Mordekaib ge gao-aob di ommi ǃnâ ge kai i, gommi âb ǃhūǃâdi hoadi ǃoa ge ǂoa amaga, ǁnā aob Mordekaib ge ǃaruǀîǀgui kai xui-ao.
EST.9.5	On ge Jodeǁîna ǁîn di khākhoen hoana kai ǂnaus gôab dis tsî ǃgams dis tsî hîkākās dis ǀkha ge ǂnau, tsîn ge ǁkhansaben âna ǁîn di ǃgâi ǂâis ǃoa ge dī-ū.
EST.9.6	Tsî ǁaposa ǃkhais Susas dis ǃnân ge Jodeǁîna korokaidisi khoega ǃgam tsî ge hîkākā.
EST.9.7	Parsandatab, Dalfonni, Aspatab,
EST.9.8	Poratab, Adaliab, Aridatab,
EST.9.9	Parmastab, Arisaib, Aridaib tsî Vaisatab tsîga,
EST.9.10	ǁnā disi ǀgôagu Hamanni, Hamedatab ôab, Jodeǁîn khākhoeb digan ge ge ǃgam, xawen ge ǃommi âna ǁkhâuǁnâs tawa ǁgui tama ge i.
EST.9.11	ǁNā tsēs ǁkhās ais ge ǃgôab ǁaposa ǃkhais Susas ai ge ǃgamhen diba gao-aob aiǃâ ge sī.
EST.9.13	ǃNubais ge Estersa ge mî: Gao-aots ga ǃgâibaheo, an ǁnā Jodeǁîn, Susas tawa hâna nētsēs di mîmās ǃoa dīsa mā-amhe, î gu ǁnā disi ǀgôagu Hamanni diga ǂgāhaib ai ǂgāmâihe.
EST.9.14	ǃNubaib ge gao-aoba ǁnāti nî dīhe ǃkhaisa ge mîmā, tsî Susas tawas ge mîmāsa ge māhe, on ge Hamanni di ôaga ge ǂgāmâi.
EST.9.15	Tsî Jodeǁîn, Susas tawa hân ge ǁkhāti disihakaǀaǁî tsēs ǁkhâb Adari dis ai ǀhû tsî Susas tawa ǃnonakaidisi aoga ge ǃgam, xawen ge ǃommi âna ǁkhâuǁnâs ai ǁgui tama ge i.
EST.9.16	Tsî nau Jodeǁîn, gao-aob di ǃhūǃâdi ǃnâ hân ge ge ǀhû, ǁîn di ûiban nî mâbase, tsî sâban nî ūhâse khākhoen âna xu, tsîn ge ǁkhansaben ân ǃnâ hûdisikoroǀaǀoadisina ge ǃgam, xawen ge ǃommi âna ǁkhâuǁnâs ai ǁgui tama ge i.
EST.9.17	Disiǃnonaǀaǁî tsēs ǁkhâb Adari dis ais ge nēsa ge ī, tsî disihakaǀaǁî tsēs ǁîb dis ain ge ge sâ, tsîn ge ǁîsa ǂûǁaes tsî dâb di tsēse ge dī.
EST.9.18	Tsî Jodeǁîn, Susas tawa hân, ge disiǃnonaǀaǁî tsēs ǁkhâb dis ai ge ǀhû tsî disihakaǀaǁî tsēs ai, tsîn ge disikoroǀaǁî tsēs ai ge sâ, tsîn ge ǁnā tsēsa ǂûǁaes tsî dâb di tsēse ge dī.
EST.9.19	ǁNā-amagan ge Jodeǁîn, ǃhaidi din, ǃhūb di ǃâdi ǃnâ ǁan hâna disihakaǀaǁî tsēs ǁkhâb Adari disa dâb tsî ǂûǁaes tsî ǃgâiaǂgaoxa tsēse ge dī tsî ǀkhaexūna sîbagus dise.
EST.9.20	Tsî Mordekaib ge nē ǃnaeǃkhaide ge xoamâi, tsîb ge ǁnā Jodeǁîn, gao-aob Ahasverob di ǃhūǃâdi hoadi ǃnâ hân hoana ǂkhanide ge sîba, ǁnān ǀgūse hân tsî ǃnūse hân tsîna,
EST.9.21	ǁînab nî ǂnûiǁapoǁapose în disihakaǀaǁî tsēs ǁkhâb Adari disa tsēdī, tsî disikoroǀaǁî tsēs ǁîb dis tsîra kurikorobe.
EST.9.22	Jodeǁîn ge ǁîra ǃnâ khākhoen âna xu sâ tsēra ase, tsî ǁkhâb Adari, ǃoaba xu ǃgâiaǂgaob ǃnâ tsî ǃhausensa xu ǃgâiǂgaoxasib ǃnâ ge ǀkharaǀkharahe ǁkhâb ase, în ga ǁnā tsēra ǂûǁaedi tsî dâb tsî ǀkhaexūna sîbagus tsî ǀgâsana ǀkhaexūna mās di tsēse tsēdīse.
EST.9.23	Tsî Jodeǁîn ge dītsoatsoan ge xūn, Mordekaib ge ǁîna xoabana ge ǃkhōǃoa, dīn nîse.
EST.9.26	ǁNā-amaga ra ge ǁnā tsēra Purim ti ra ǂgaihe Purs di ǀons ǃoa. ǁNā ǂkhanis di mîdi ǃaroma tsî ǁî-aitsaman ge ǁîs xa mûn tsî ǁîn tawa ge hān ǃaroma,
EST.9.27	ǃkhais ǃaroman ge Jodeǁîna ǁapoǁapo tsî ǁîn ai ge ū, ǁîn tsî ǁîn surib tsî ǁîna ga ǁaeǁaesen khoen hoan ai ǁî ǃkhais ǃûǂamhe tidesa, nē ǀgam tsēra nî tsēdīhesa aixoas âra ǃoa tsî mîmâihesa ǁaeb âra ai kurikorobe.
EST.9.28	Nē tsēra xa nî ǂâihe tsî ra nî tsēdīhese mâ ǃhaos hoas ǃnâ tsî mâ ommi din hoan ǃnâ tsî mâ ǃhūǃâs hoas ǃnâ tsî mâ ǃās hoas ǃnâ. Tsî nē tsēra Purims dira Jodeǁîn ǃnâ ǃûǂamhe tidese, tsî ǂâiǂâisens âra tātsē ǀuni tide surib ân tawase.
EST.9.29	ǁNās khaoǃgâ ra ge gao-aos Esters, Abigaili ôas, tsî Mordekaib, Jodeǁîb tsîra ǀgaib hoab ǀkha ge xoa nē ǂkhanis, Purims disa ra nî ǀgamǁî ǃnās ai ǁapoǁapose.
EST.9.30	Ob ge ǁnā ǂkhanide Jodeǁîn, ǀguikaidisiǀgamdisihûǀa ǃhūǃâdi Ahasverob di gaosis didi ǃnâ hân ǃoa ge sî, ǂkhîb tsî îǂhôasib tsîkha di mîdi ǀkha.
EST.9.31	ǁNā tsēra Purims diran ǁîra di mîmâihesa ǁaeb ai nî ǁapoǁapo ǃkhaisa, Mordekaib, Jodeǁîb ge ǁîna ǀgaiǀgais ase tsî Esters, gao-aos on, tsî ǁîn ge aitsama ǁîn tsî ǁîn di surib ai a ū khami, ǂûtamahâs tsî ǁîn di ǂgais di ǃkhaidi xa.
EST.9.32	Tsî mîmās Esters dis ge nē Purims di ǃnaeǃkhaide ge ǀgaiǀgai, tsî di ge ǂkhani-i ǃnâ ge xoahe.
EST.10.1	ǁNās khaoǃgâb ge gao-aob Ahasveroba ǃhūb tsî ǃnāǃnuidi tsîna ǁguiba-e ge ǁgui-ai.
EST.10.3	Jodeǁîb Mordekaib ge gao-aob Ahasverob khaoǃgâ ǀgamǁî ge i, tsîb ge Jodeǁîn tawa kai tsî ǃgâsagu âb di ǂguiba ge ǀnamǀnamsaba i, ǁaes âb di ǃgâiba ra ôase tsî surib âb hoaba ǂkhîb dina ra ǃhoabase.
JOB.1.2	ǁÎb ge hû ǀgôagu tsî ǃnona ǀgôadi tsîna ge ǁorabahe.
JOB.1.3	Tsî ûitsama xūn âb ge hûǀoadisi gūn tsî ǃnonaǀoadisi ǃnain tsî korokaidisi ǃnaogu goman tsî korokaidisi eseln tsîna ge i, tsî ǃoabasaben âb ge kaise ǂgui ge i, nē aob ge khoen aiǂoas din hoan ǃgâ-ai kai is kōse.
JOB.1.4	ǀGôagu âb ge ǁnaetib ase ǂûǁarede gere dī, mâb hoaba ǁîb di oms ǃnâ ǃnaetsēs âb ai, tsî gu ge sî tsî ǁîgu di ǃgâsade gere ǁkhau ǁîgu ǀkha di nî ǂû tsî āse.
JOB.1.5	Tsî ǂûǁaes di tsēdi gere toao, o i ge gere ī, Job gere ǁîna sî tsî khai ǃkhaisa. ǃNauǁgoaga khâi tsîb ge khauǁguibade gere ǁguiba ǁîn hoan di ǃgôab ǃoa. Job gere: ǀNîsin ge ti ôana ǁore tsî ǂgaob ân ǃnâ Eloba go ǀâxare, ti mî xui-ao. Nētib ge Joba hoaǁae gere dī.
JOB.1.7	ǃNubaib ge ǃKhūba Satanni ǃoa: Mapa xuts ra satsa hā? ti ge mî. Ob ge Satanna ǃKhūba ǃeream tsî ge mî: ǃHūbaib ai ǃgûmas tsî ǁîba ǃgûǃnâǃganusa xu.
JOB.1.8	Ob ge ǃKhūba Satanni ǃoa ge mî: ǃGaoǃgâts gere xare ti ǃgāb Joba? ǀNî khoeb ǁîb khami īb xareb ǃhūbaib ai hâ tama hâ, aob hîa ǂhanu-ai tsî ǂhauǃnâ tsî eloǃaoǃgâxa tsî ǂkhababa ra ǂgōsenna xui-ao.
JOB.1.10	Sats ge ǃhara-e ge dī ǁîb ǂnamipe tsî ǁîb oms ǂnamipe tsî mâ ǀkhāb hoab ai ūb hâ xūn hoan ǂnamipe. Sîsenni ǁîb ǃomkha dibats ge satsa ge ǀkhae, tsî ûitsama xūn âba ǃhūb ǃnâ kaise ge ǂguiǂgui.
JOB.1.11	Xawe ǃommi âtsa nēsi ǀhōǂui, îts ūb hân hoana tsâǀkhā, ob ge ais âts ǃnâ nîra ǀâxare tsi.
JOB.1.12	Ob ge ǃKhūba Satanni ǃoa ge mî: Mû, ūb hân hoana an sa ǃomǁae hâ, xawe ǁîb ǀguibǀî sa ǃomma tā ǀhōǂui. ǃNubaib ge Satanna ǃKhūb di ais aiǃâba xu ge ǂoa.
JOB.1.13	Tsî i ge ǀguitsē ge ī, ǀgôagu âb tsî ǀgôadi âb ǁîn di ǃgâsab kaib, ǂguroǃnaesabeb di oms ǃnâ ǂû tsî ǂauxûiba ra ā
JOB.1.14	hîab ge sîsabeba Job tawa hā tsî ge mî: Gomagu ra ǃhūǃgao tsî eseln ǁîgu xōǀkhā ra ǃû
JOB.1.16	ǁÎb ra ganupe ǃhoa hîab ge ǀnîba hā tsî ge mî: ǀAes Elob dis ge ǀhomma xu ǁnā tsî gūn tsî ǃgāgu ǃnâ go ǂhubi tsî ǁîna go hapu. Tsî ta ge tita ǀgui ta go ûiǂoa, ǁî ǃkhaisa ta nî mîba tsise.
JOB.1.18	ǁÎb ra ganupe ǃhoa hîab ge ǀnîba hā tsî ge mî: Sa ôagu tsî sa ôadi tsîn ra ǂû tsî ǂauxûiba ā ǁîn di ǂguroǃnaesabe ǃgâsab di oms ǃnâ
JOB.1.19	hîa i ge kai ǂoa-e ǃgaroǃhūba xu ǀkhī tsî haka ǁhôadi oms didi tawa ge ǃgom, tsîs ge ǀgôan ai go ǁnā, tsîn ge go ǁō. Tsî ta ge tita ǀgui ta go ûiǂoa, ǁî ǃkhaisa ta nî mîba tsise!
JOB.1.22	Nēn hoan ǃnâb ge Joba ǁore tama, tsî Eloba ǀhapimā tama ge i.
JOB.2.2	ǃNubaib ge ǃKhūba Satanni ǃoa ge mî: Mapa xuts ra satsa hā? Ob ge Satanna ǃKhūba ǃeream tsî ge mî: ǃHūbaib ai ǃgûma tsî ǁîba ǃgûǃnâǃganusa xu.
JOB.2.4	ǁGoasib ge Satanna ǃKhūba ǃeream tsî ge mî: Khōba khōb ama! Tsî mâ xū-i khoe-i ūhâ-i hoa-e i ge ra mā ǁî-i di ûib ǃaroma.
JOB.2.5	Nēsi ǃommi âtsa ǀhōǂui îts ǁîb di ǂkhōn tsî ǁîb di ǁgans tsîna tsâǀkhā, ob ge ais âts ǃnâ nîra ǀâxare tsi.
JOB.2.6	Ob ge ǃKhūba Satanni ǃoa ge mî: Mû, ab sa ǃomǁae hâ, xawe ǁîb di ûiba sâu.
JOB.2.7	ǃNubaib ge Satanna ǃKhūb di aisa xu ǂoa tsî Joba tsū ūǀhapin ǀkha ge ǂnau, ǂaiǃnāb âba xu ǂamǃnâs âb kōse.
JOB.2.8	Ob ge ǂgoasūǃâro-e ge ū, ǁî-i ǀkhab nî xoasenga, tsîb ge tsaob ǃnâ ge ǂnû.
JOB.2.12	Tsî ǃnūseba xu gu ge kōkhâio, o gu ge ǁîba mûhō tama ge i, o gu ge dommi âga ūkhâi tsî ge ā, tsî gu ge mâb hoab âga ǂamsarab âba ǀkhau tsî tsaraba ǁîgu di danadi ai ǀhommiǀî ge tsoro.
JOB.2.13	Nēti gu ge ǁîb ǀkha hû tsēdi tsî hû tsuxugu kōse ǃhūb ai ge ǂnû, ǀguib xaweb mî-i xare-e mîǀî bi tamase, tsûb kaise a kai ǃkhaisa gu ge mû amaga.
JOB.3.1	ǁNās khaoǃgâb ge Joba ams âba khowa tsî ǁîb ge ǃnae tsēsa ge ǀâxare.
JOB.3.2	Tsî Job ge tsoatsoa tsî ge mî:
JOB.3.4	ǁNā tsēsa as ǃkhae; îb Eloba ǁîs xa tā dî ǀgapiseba xu; îs ǃnâb di ǂkhaib xa tā ǀkhâuǂamhe.
JOB.3.5	A kha ǃkhaenab tsî ǁōb di sommi tsîkha ǁîsa ūbasen; a di ǃâude ǁîsa ǃgū-ai; îb tsēs di ǃkhaenaba ǁîsa ǃhuriǃhuri.
JOB.3.6	ǁNā tsuxub ǁkhāb ai ab ǃkhaenaba ǁîba ūbē; îb tā ǃgâiaǂgao tsēdi kurib didi ǃnâ, îb ǁkhâgu di ǃgôab ǃnâ tā sī.
JOB.3.7	Ā, ǁnā tsuxub ǁkhāba ab ǃū-aisase ī; dâxa ǁnaeba ab tā ǁîb ǃnâ sī.
JOB.3.8	A gu tsēs di ǀâxare-aoga ǁîba ǀâxare, ǁîgu Leviatanna ǂkhaiǂkhaikhâisa ǁkhāba ga.
JOB.3.9	A di ǁgoaǂnobos âb di ǀgamirode ǃkhae; ab ǃnâba ǃâu, xaweb tā hā îb ǁgoas tsēs dis di ǀamekha tā mû,
JOB.3.10	ti îs ǃnāb di dao-amdeb ge ǂganam tama tsî ǀhupubab ge ti mûra ǂganǃgâsaba kai tama i amaga.
JOB.3.11	Tare-i ǃaroma ta kha ǁō tama ge i ǃnaes ǃnâ? Tsî tare-i ǃaroma ta kha ǀomǀuni tama ge i, ǁgûsi ǃnāba xu ta ge ǀkhī ǃnubai.
JOB.3.12	Tare-i ǃaroma di kha ǁgoade ge ǃoa te tsî tare-i ǃaroma samde, dai ta nîse?
JOB.3.13	O ta ge nēsi ǁgoe tsî ga ǃnō hâ; o ta ge ga ǁom hâ, o ta ga sâb ǃnâ hâ hâ;
JOB.3.14	gao-aogu tsî ǃhūbaib di ǀapemā-aogu tsîgu ǀkha ǃū-aisa ǃkhaide ge ǂnubibasenga,
JOB.3.15	tsî gao-aogu ǃhuniǀuriba ge ūhâ gu ǀkha omdi âga ǀhaiǀurib ǀkha ge ǀoaǀoaga.
JOB.3.16	O ta ge sâubēhe hâ i, ǁaeb aiǃâ ǃnae hâ i axase ga ī hâ, ǀgôaron hîa ǃnâba mû tama hân axase.
JOB.3.17	ǁNāpan ra eloxoresana ǀû ǂkhupib ǀkha, tsî ǁnāpan ra sâ, ǀgaib ǂkhabu hâna.
JOB.3.18	ǁNāpan ge ǃkhōsabena ǀhûpe sâb ǃnâ hâ; ǁîn ge doeǁga-aob di domma ǁnâu tama hâ.
JOB.3.19	ǂKharin tsî kain tsîn ge ǁnāpa hâ, tsî ǃgāb ge a ǃnorasa ǀhonkhoeb âba xu.
JOB.3.20	Tare-i ǃaromab ra ǃnâba mā, tsî ûiba tsûaǂgao hâna,
JOB.3.22	ǁnān urikhâin nîs kōse ǃgâiaǂgao hân ǀhobasan ra hō ǃnubai ra ǃgâiaǂgaona.
JOB.3.24	Ti pereb khamis ra ti ǀhâimâinǀomsa hā xui-ao; tsî ti ǃgōs ge ǁgam-i xase ra ǁhōǂuisen.
JOB.3.25	ǃAo ta ge ǃkhai-i, ǁî-i ge hāǂam te xui-ao; tsî sau ta ge ǃkhai-i ge ti ai ge hā.
JOB.3.26	Sâ tama ta hâ, ǃnō tama ta hâ, ǁūse ta hâ tama, xawe ǃgomgu ge ra hāǂam te.
JOB.4.1	ǃNubaib ge Elifab Temanǁîba ǃeream tsî ge mî:
JOB.4.2	Mî-e ge ga sige sa ǃoa mîo, tsūbahets nî satsa? Tsî ti i ī xawe, tari-e mîde xu ūdawasen ǁkhā?
JOB.4.3	Mû sats ge ǂguina ge ǁkhāǁkhā, tsî ǃopo hâ ǃomgats ge satsa ge ǀgaiǀgai.
JOB.4.4	Sa mîdi ge ǃnôa ra-e gere guikhâi; tsî ǁnāǁgā ra ǁgoadets ge satsa gere ǀgaiǀgai.
JOB.4.5	Xawe sats tawa i nēsi ra hā ǃkhais xats ra ǂkhabuǂâi; sats ra tsāǀkhāhe, ots ra burugâ.
JOB.4.6	Sa ǂgomaiǂnûi tamaba kha ge i ǃaoǃgâsib âtsa tsî sa ǃâubasen tamaba kha ge i ǂhanusib sa daogu diba?
JOB.4.7	ǂÂi tsigo, mâ khoe-e a ǀhapio tsî ge ǁō? Tsî ǂhauǃnâna kha hîkākāhen ge?
JOB.4.9	ǀOmǂuis Elob dis xan ra ǁîna ǁō; tsî ǃgoms ǁaib âb dis xan ra ǁîna hîǀhuruhe.
JOB.4.10	ǃGurub xammi dib tsî dommi ǃgari xammi dib ge ge ǀû, tsî ǁgûgu ǂkham xamgu digu ge ge ǂkhūǂkhūhe.
JOB.4.11	ǀGaisa xammi ge ra ǃâǁō, ǃkhōb nî xū-i a ǀkhai amaga, tsî ǂkhamron xams din ge ra ǀgaruǀgaruhe.
JOB.4.12	ǃAruǀî ta ge ǂganǃgâsa mî-e ge ūhābahe, tsî ti ǂgaes ge ǁî-e ǂkharirose ge ǁnâu.
JOB.4.13	ǂÂidi tsuxub aidi didi ǃnâ, khoen ra ǃgam ǂoms xa hāǂamhe,
JOB.4.15	ǃNubai i ge gaga-e ti aisa ge ǃgû-īǀkhā, on ge ǀûn ti ǁgans dina ge khâi.
JOB.4.16	ǁÎ-i ge ǁnāpa ge mâ, xawe ta ge īsib â-e mûǂan tama ge i, ī-i ge ti mûra aiǃâ hâ, tsî i ge ge ǃnōsa i, tsî ta ge dom-e ge ǁnâu hîa ra mî-e:
JOB.4.17	Khoe-e kha ǂhanu-ai i nî Elob ǃgâ-ai? Aoba kha kuru-aob âb ǃgâ-ai ǃanub nî?
JOB.4.20	ǁGoasa xu ǃuis kōsen ra hîkākāhe; khoe-i ǁîsa ǃgaoǃgâ tamasen ra ǁō ǀamosib kōse.
JOB.4.21	Tentoms ân di tsurib ra ǃgâuo, on ra ǁō, xawe nēsa gā-aisib ose.
JOB.5.1	ǂGai ǁnâi re, khoe-i ǃeream tsi ra-e hâ-e? Tsî mâb ǃanun dibǀîts nî ǂnan?
JOB.5.2	Gâre khoe-i ge ǁaib â-i xa ra ǃgamhe, tsî surixasib ra gâre-e ǃgam.
JOB.5.4	ǃNūse gu ge ǀgôagu âba ǃgâiǃōba xu ge hâ i, tsî gu ge ǁāb ǃnâ ge ǂkhūǂkhūhe, tsî hui-ao-i ge ǀkhai ge i.
JOB.5.5	ǁÎb ǃgaosan ge ǃâ hâna ge hapu tsîn ge ǁîb xūna ǁkhāti ǁkhūna xu ge ūǂui, tsî ǁgâsan ge ǃkhūsib âba ǃoa ra ǀomǁkhui.
JOB.5.6	Tsaraba xub ge tsâba ǀkhī tama hâ xui-ao, tsî ǃgommi ge ǃhūba xu ǂoaxa tama hâ.
JOB.5.7	Xawe sats khoets ge ǃgomma ra ǃnaeba, ǀaexa ǂnomdi di nanidi ra ǀgapiseb ǁga ǃae khami.
JOB.5.8	Xawe tita kao, o ta ga Eloba ôa tsî Elob ai nē ǃkhaisa dî;
JOB.5.10	ǁÎb hîa ǃhūbaib ai ǀapiba ra māb, ǁgamga ǃhanagu ai ra sîba,
JOB.5.12	ǁÎb ra ǁauǁau ǂâidi gāxaǃnân dide, ǃomgu ân xū-e a dī ǁoas kōse.
JOB.5.14	Tsēan ra ǃkhaenaba ǃoa; tsî tsēǃgâǁaeb ain ra tsuxubas ase ǀnarema.
JOB.5.15	Xawe ǁîb ra ǂhâsabe-e gôaba xu ore, ams âna xu tsî ǀgaisab di ǃomǁaeba xu.
JOB.5.16	Nēti i ge ǃâubasen-e ǀgâsa-e hâba, tsî ǂkhabasib ra ams âba ǂganam.
JOB.5.20	ǃÂtsūǀkhāb ǃnâb ge ǁîba satsa nîra ore ǁōba xu, tsî torob ǃnâ gôab di ǀgaiba xu.
JOB.5.21	Nams di ǂnausa xuts ge nîra gaugauhe, tsîts ge hîǀhurusa hās ka xawe ǃao tide.
JOB.5.22	Hîǀhurus tsî ǃâtsūǀkhāb tsîra ǃoaguts ge nî âi tsî ǀgurun ǃhūb dinats ge ǃao tide.
JOB.5.24	Tsîts ge nîra hōǃâ, sa tentoms a ǂkhî ǃkhaisa; tsîts ge sa ǁanǃkhaisa nîra ǂhansenba tsî xū-e tôasi tide.
JOB.5.25	ǁKhātits ge nîra hōǃâ, sa surib nîra ǂgui ǃkhaisa, tsî ǀgôan âtsa ǃhūb di ǁhaon khami.
JOB.5.26	Sats ge kairasib ǃnâ ǀhobas ǃnâ nîra sī, ǃhoroǃgaeǀkhādadi ǁaeb ai ra ūǂgāhes ǁkhās xase.
JOB.5.27	Mû, nēsa ge ge sige ge ôaǃnâǃganu, ǁnāti i kom īo, ǁnâu ǁnâi ǁîsa îts ǁîsa ūbasen.
JOB.6.1	Ob ge Joba ǃeream tsî ge mî:
JOB.6.2	Ae, ti ǃoab ga ǂhanuse ǀnōhe tsîb ga ti ǀkhomǀkhomsasiba ǀnō-ūxūs ǃnâ ǀgui-ūkhâihe.
JOB.6.3	Ob hurib di ǃhūb ǃgâ-ai nî ǃgom, ǁnā-amaga di ti mîde ǂâiǃgâhe tama hâ.
JOB.6.5	ǃGoreba āb ra xare ǃam ǀgân tawa? Āb ra xare gomaba ǂûn âb tawa?
JOB.6.6	ǃGabu ǂûna ǂûhen ra xare ǂō-i ose, ǁkhoa-e hâ i a xare ǃupus di ǃurib ǃnâ?
JOB.6.7	Ti ǀoms ra ǁîna tsâǀkhāsa ǂkhā; ǁîn ge ui-uisa ǂûn ase ība te.
JOB.6.8	Îs ga ti ǂgansa ǀoa, îb ga Eloba ti ǃâubasensa mā te;
JOB.6.9	Eloba ab ǁnātikōse ǃgâi îb ǂkhūǂkhū te, îb ǃommi âba ǂgaedawa îb ǃgaoǁnâ te!
JOB.6.10	ǁÎs ga gorose ti ǁkhaeǂgaose ī tsîs ga khoakhoa te ti tsûaǂgaob ǃnâ ǀūxū tama ta hâ, mîdi ǃAnub dide amaga.
JOB.6.11	Tareba ti ǀgaiba o ta nî ǃâu? Tsî mâsa ti ǀamsa o ta nî ǃnūǃnū.
JOB.6.12	Ti ǀgaiba kha ǀuiǀgaiba? Ti ǁgansa ǂaisa?
JOB.6.13	Tita ge ǁî-aitsama a huisen ǁoa, tsî huisenū ta nî xū-e ta ge ūhâ tama hâ.
JOB.6.14	ǁNāb hîa ǂkhabuǂâi hâ horesab âb tawa ǀkhomxaǂgaosiba dī tamab ge ǃaoǃgâb Hoaǀgaixab diba ra ǁnāxū.
JOB.6.16	ǃgommi xa ǃkhaeǃkhaehe hâgu tsî tsamaros ǁîgu ǃnâ ra gaugausenga,
JOB.6.17	ǀgamsib xa gu ra hāǂamhe ǃnubai gu ra bē; ǀgam-i rao, o gu ge ǃkhais âga xu ra kā.
JOB.6.18	Daogu dâus âgu digu ge ǃnammi ai ra ī; tsî gu ge ǃgaroǃkhais ǃoa dâu tsî ra kā.
JOB.6.20	ǁÎn ge ra taotaohe, ǂgomaiǂnûin ge hâ i xui-ao; ǁîgu tawan ra sī ǃnubain ra ǀūa-ai.
JOB.6.21	Amase, ǁnāti go ge sago nēsi xū tamase go ība te; ǃhuriǃhurisa ǃkhaisa mû tsî go ge ǃao xui-ao.
JOB.6.22	Mî ta ge tita: Xū-e mā te tamas ka io ǁamaǃkhuni xū-e ūhāba te, ū go hân xa, ti? tamas ka io:
JOB.6.23	Î go ore te ǁgâiǀā-aob di ǃomǁaeba xu, î go ore te ǁgâiǀā-aogu di ǃomǁaeba xu, ti?
JOB.6.24	ǁGau te go re, o ta ge tita nî ǃnō; î go mîba te re mâ xū-i ǃnâ ta go dīsā ǃkhaisa.
JOB.6.25	O, matikōse di a ǀgaisa ǂhauǃnâ mîde! Xawe sago di ǂgōǀausa tare-es ra dī?
JOB.6.26	Okha, ǂâi go ra mîde go ǂgōǀau ǁkhāse? Mîdi ǂkhîoǃnâ-i didi ge a ǁau, ǂoab khami.
JOB.6.27	ǃOaǀgôa-i on ǂama go ra ǀkhūsa ǂnau, tsî go ge sago di ǀhōsaba ra ǁamaxū.
JOB.6.28	Xawe nēsi ǁnātikōse ǃgâi î go ǂnanǀî te re. Tita ge sago di ais aiǃâ ǂhumi tide.
JOB.6.29	ǃHoba go re, î-i tā ǂkhaba ǃkhai-e hâ; ā, oa go re, xaweb ge ti ǂhanu-aisiba tita ǃnâ ganupe nî hâ.
JOB.6.30	ǂKhaba-e kha hâ i nî ti nammi ai? Ti namǃhanaba ǀgorab tide ǂkhabasiga?
JOB.7.2	ǃGāb hîa somma ra ǁkhoreb khami, tsî ǃgaesab hîa amǃnâs âba ra ǃâubasenni khami;
JOB.7.3	ǁnās ǁkhās xase ta ge tita ǁkhâgu ǁausib diga ge ǀumi, tsî tsuxugu ǀhupub diga ta ge tita ǂhomibahe hâ.
JOB.7.4	ǁOmǃgû ta ra, o ta ge: Mâ ǁae ta nî khâi, tsî mâ ǁaeb nî ǁîba tsuxuba ǃkharu kai? ti ra mî. Xaweb ge tsuxuba a gaxu tsî ta ge sâoǃnâse ǁgoes xa ra tsau ǁgoaǂnobos kōse.
JOB.7.5	Ti ǁgans ge ǂunin tsî ǃhūbaib di tsarab tsîn ǀkha ǂgaeǂgāhe hâ, ti khōb ge ǂapa hâ tsîb ge a ǃharaxūsa.
JOB.7.7	ǂÂi re ti tsēdi ǂoab ase ī ǃkhaisa, ti mûs ge ǁkhawa oahā tide, ǃgâibas nî mûga.
JOB.7.8	ǁNā mûs nēsi ra mû teb dis ge ǁkhawa mû te tide; sa mûra ge ti ai nîra hâ, xawe tita ge nîra ǀkhai.
JOB.7.9	ǃÂu-i toa tsî ra bē khami, ǁnās ǁkhās xase i ge ǁnā-i ǀhobas ǃnâ ra ǁgôa-e ǁkhawa ǂoaxa tide.
JOB.7.11	O ta ge ǁkhāti ti amsa ǃnō kai tide; o ta ge ǂōǂōsib ti gagas dib ǃnâ nî ǃhoa, o ta ge ausib ti ǀoms dib ǃnâ nî ǃgae.
JOB.7.12	Hurita kha tita, hurib xamarita, ots ra ǃûi-aoga ǂnûiǂnamipe te?
JOB.7.13	Ti kharob ge nî ǁkhaeǂgao te, ti ǁgoe-aiǃkhais ge ti ǃgae-aisa nî ūbē, ti ta ga mî,
JOB.7.14	xawets ra ǃhuriǃhuri te ǁhapodi ǀkha, tsî aidi ǀkhats ra ǃhuri kai te,
JOB.7.15	ti ǀoms ra xandomhesa ǁhûiǂuibasens kōse, ǁōba ti ǂkhōgu ǃgâ-ai.
JOB.7.18	ots ra ǁîba mâ ǁgoas hoasa sari, ots ra ǁîba mâ mûsǀapirob hoaba ǃâitsâ?
JOB.7.19	Matikōsets kha ǁnâi tita xu kōbē tama hâ, tsî ǁnāxū te tama hâ, ti ǂāba ta ra haras kōse?
JOB.7.20	ǁOre ta ga hâo, tare-e ta kha ǁnâi sa ǃoagu ra dī, khoen ǃÛi-aotse? Tare-i ǃaromats ge tita mâǃoaxūse ǂnûibasen, o ta ǃgommi ase ība tsi hâ?
JOB.7.21	Tsî tare-i ǃaromats kha ǁnâi ti ǃûǂamsa ǀûba te tama hâ, tsî ti ǂhanuoǃnâsiba dībē tama hâ? Nēsi ta ge tsarab ǃnâ nîra ǁgoe; tsî titats ga ǃnauǁgoaga ôa xawe ta ge nîra ǀkhai.
JOB.8.1	ǃNubaib ge Bildab Suhiǁîba ǃeream tsî ge mî:
JOB.8.2	Matikōsets kha ǁnâi nē xūna nî ǃhoa? Tsî matikōse di kha ǁnâi ams âts di mîde ǀgaisa ǂoa-i xase nî ī?
JOB.8.5	Elobats ga ôabasen tsî Hoaǀgaixabats ga ǀkhomabaseno,
JOB.8.8	Ā, dî aibekam ǃhaosa, îts ǁîn îgu di ôaǃnâs ai ǃgaoǃgâ,
JOB.8.10	ǁNāna ǁkhāǁkhā tsin tide? Mîba tsin tide, tsî ǂgaob âna xu mîde ūǀkhīn tide?
JOB.8.11	ǀHaruba ǀomkhâib ra ǂgoa-i a ǀkhaiba? ǂĀba ǀommi ra ǁgam-i ose?
JOB.8.12	Ganupeb a ǃam hîa; ǃgaoǁnâhe tamab hâ hîab ge ra ǂnâ nau ǀgân hoan aiǃâ.
JOB.8.14	ǁÎb, ǃâubasens âb ǃgaoǁnâhe hâb tsî ǂgomaiǂnûis âb ǀnûiǃkhammi khami nî īb,
JOB.8.15	oms âb aib ra ǃgâsen xawes ge mâ tide; ǁîs aib nî ǃkhōbasen, xawes ge mâhō tide.
JOB.8.16	Sores tsîn ǃnâb ra îsase ǀomkhâi, tsî ǂgonagu âb ge ǃhanab âba ra īǂam;
JOB.8.17	ǃnomagu âb ge ǃhaob ǃnâ ǂgapugu hâ, ǃhaoxa-am ǃkhaib ǃnâb ge ǁîba hâ.
JOB.8.18	Xawe Elob ga ǁîba ǃkhais âba xu hîkākāo, os ge ǃkhaisa ǁîba ǀūxū tsî nî mî: Mû tsi tama ta ge hâ i, ti.
JOB.8.19	Mû, nēb ge dâb ǁîb di daob diba, tsî tsaraba xu gu ge ǀnîga nî ǀkhī.
JOB.8.20	Mû, Elob ge ǂhauǃnâba aoxū tide; ǁîb ge ǂkhabadī-aoga ǁkhāti ǃommi ai ǃkhō tide,
JOB.8.21	sa amsab âis ǀkha nîra ǀoaǀoas kōse tsî sa amǁgaukha dâb ǀkha.
JOB.9.1	Ob ge Joba ǃeream tsî ge mî:
JOB.9.4	ǁNāb hîa gā-ai ǂgaob â-ib tsî ǀgaib ǃnâ ǁkhāb, tari-e ǁîbǀî karokarosen tsî ge ûi?
JOB.9.5	ǁNāb ǃhomga ra ǂnûiǃkhunib, ǁîgu ǁnāsa hōǃâ tamase, ǁaib âb ǃnâ ǁîga ra dawaǃkhapuba.
JOB.9.6	ǃHūbaiba ǃkhais âba xu ra gon kaiba, ǂkhâǃnâgu âb ra ǀkhūs kōse.
JOB.9.7	Soresa ra mîmāba, os ge ǁhai tama; tsî ǀgamirode ra ǂganamǀgaiǀgaiba.
JOB.9.11	Mû, ǁîb ge tita aiǃâ nî ǃgû, xawe tita ge ǁîba mû tide; ǁîb ge nî ǃgû-ī, xawe tita ge ǁîba hōǃâ tide.
JOB.9.12	Mû, ǁîb ra khoena ūǀhana, tsî tari-e ǁîba nî mādawa kai? Tari-e ǁîb ǃoa nî mî: Tare-ets ra dī? ti.
JOB.9.14	Mati ta kha ǁnâi tita ǁîba nî ǃeream tsî ti mîde ǁîb ǃoagu nî ǁhûiǂui?
JOB.9.15	ǁNāb ǂhanu-ai ta ka xawe ta a ǃeream ǁoaba; ti ǂhanuǂhanu-aoba ta ge nî ǀkhomabasen.
JOB.9.16	ǂGai ta ka tsîb ga ǁîba ǃeream te xawe ta ge ǂgom tide, ti dommab go ǁnâu ǃkhaisa.
JOB.9.17	ǁÎb ra tūǀnanu-i ǀkha hîkākā te, tsî ti ǀhapina ǂgui kai ǃaroma-i ose.
JOB.9.18	ǁÎb ge mā-am te tama hâ, ǀom ta nîsa, tsîb ra ausigu ǀkha ǁâǁâ te.
JOB.9.20	ǂHanu-aikaisen ta ka xawes ge ti amsa nîra ǀâxare te; ǂhauǃnâ ta ka xaweb ge ǁîba nîra ǀhapilhapi te.
JOB.9.21	ǂHauǃnâ ta a xawe ta ge tita xa ǂâi tama hâ; ti ûiba ta ge ra ǃharaxū.
JOB.9.23	ǂNauhais ga ǃhaese ǃgamo, ob ge ǁîba ôaǃnâs ǀhapiob disa ra ǃhō.
JOB.9.24	ǃHūb ge eloxoresan ǃomǁae ra māhe, ǁîb ra ǃgū-ai ais ǂhanuǂhanu-aogu disa, ǁî tamab ka io, o tariba ǁnâi?
JOB.9.25	Tsî ti tsēdi ge ǃkhoe-ao-i ǃgâ-ai ǃhae ge i; ǁîdi ge ge ǁhâbē, ǃgâiba di ge mû tama ge i.
JOB.9.26	ǁÎdi ge ǃhae doe-omgu ǀkhas khami ge ǃgû-ī, ǃariǃkhās ra ǃkhōs ra xū-i ǃoa ǁkhanasī khami.
JOB.9.27	Tsî ǃgaesa ǀuru tsî ta ti īsiba ǀûǀkhā tsî nî khoakhoasen, ti ta ga mî,
JOB.9.28	xawe ta ge ti tsûgu hoagu xa ra ǃao, ǂan ta kom ao, sats tita ǀhapiose ūhâ tide ǃkhaisa.
JOB.9.29	ǀHapixa ta kom nîo, tare-i ǃaroma ta kha ǁnâi ǁause nî sîsen?
JOB.9.30	Tsamaros ǀkha ta ga ǁānai tsî sē-i ǀkha ǁānǃom,
JOB.9.31	xawets ge satsa tita tsaus ǃnâ nî ǀhari, tsî ti saran ge nîra uixa te.
JOB.9.32	ǁÎb ge ti ǁhāb ǃeream ǁkhā ta nîra tamaba, ǁîkhom ǀhûpe ǀgoraǃgâs ǃnâ nî sīse.
JOB.9.33	ǀNae-aob xareb ge sikhom ǁaegu hâ tama hâ, ǃommi âba sikhom ai nî ǁguiba,
JOB.9.34	tita xub nî ǁîb di ǂnauhaiba dībēga, tsî ǃhurib âb tita ǃao kai tidega.
JOB.9.35	O ta ge nî ǃhoa ǁkhā ǁîba ta ǃao tamase, ǁnāti ī khoe tama ta tita ǃnâ xui-ao.
JOB.10.1	Ti ûiba ta ge ra uixa; o ta ge ti ǃgaesa ǃnorasase nî ǃhoa. Tita ge ausib ti ǀoms dib ǃnâ nî ǃhoa.
JOB.10.2	Tita ge Elob ǃoa nî mî: Tā ǀâxarexū te, îts ǂanǂan te mâ xū-i ǃaromats ra ǃkhamū te ǃkhaisa.
JOB.10.3	ǃGâiba tsi i a, ǁgâiǀāts ra ǃkhaisa, sîsenni sa ǃomkha dibats ra aoxū ǃkhaisa, ǀapemās eloxoresan disats ra ǃnâǃnâ hîa?
JOB.10.5	Sa tsēde khoe-i di tsēdi khami di ī? Sa kuriga aob kurigu khami gu ī,
JOB.10.6	ots ra ôaǃnâ ti ǂhanuoǃnâsiba, ots ra dîǃgâ ti ǁoreba?
JOB.10.7	Sa ǂans ge nēsa, ǀhapio ta a ǃkhaisa, tsî khoe-i hîa sa ǃomǁaeba xu nî ore-i ge a ǀkhai.
JOB.10.10	Dai-i khamits tita ǂnâ tama hâ, tsî ǁhamǁgamhe hâ dai-i khamits âu-âu te tama hâ?
JOB.10.11	Khōb tsî ǁgans tsîra ǀkhats ge tita ge ana, tsî ǂkhōgu tsî ǁapan tsîn ǀkhats ge tita ge ǂgāǃnâgu.
JOB.10.12	Ûib xōǀkhāts ge tita ǀkhomxaǂgaosiba ge dī-ū, tsî sa kōǃgâs ge ti gagasa ge sâu.
JOB.10.13	Xawe nē xūnats ge satsa ǂgaob âts ǃnâ ge gaugau, ǂan ta a nē ǃkhaisats ge ǂâibasen hâ i ǃkhaisa.
JOB.10.14	ǁOre ta kao, ots ge satsa nî ǃûi te, tsî ti dīsās ǃaromats ge satsa tita ǀhapiose ūhâ tide.
JOB.10.15	Eloxoresa ta kao, tsūba te ǁnâi! Tsî ǂhanu-ai ta ka xawe ta ge danas âtasa ūkhâi tide, taob xa ta ge ǀoa hâ, tsî ti ǀkhomǀkhomsasiba ra kōlî.
JOB.10.17	Sats ge sa ǀhûǀguitimî-aoga ti ǃoa-ai ǀasa kai, tsî ǁaib âtsa ra tiǀî ǂguiǂgui; toroǂnubi-i ge ti ǃoagu hâ.
JOB.10.19	O ta ge tātsē hâ tama xūse ka i hâ, o ta ga ǁgûs sorosa xu ǀhobas tawa ūsīhe hâ!
JOB.10.20	Ti tsēde ǀoro tama di hâ? ǀÛ te îts ǁnāxū te re, î ta ǂkharirose khoakhoasen.
JOB.10.22	durutsuxub khami a ǃkhae ǃhū-i ǁōb sommi di-i, ǃkhaenas tsî ǀūa-ais di-i, ǃnâb ǃkhaeb khami ī-i ǁga.
JOB.11.1	ǃNubaib ge Sofari Naamaǁîba ǃeream tsî ge mî:
JOB.11.2	ǂGuisib mîdi diba ǃereamheb tide, tsî ǃhoaxūxa khoeba kha ǀhapiob nî?
JOB.11.3	Sa ǃhoaba khoena ǃnō kaib nî? ǃHōts nî satsa, tsî khoe-i xare-e taotao tsi tide?
JOB.11.7	Hōǂuits nî xare ôaǃnâs Elob disa? Xare dīǀoaǀoasib kōsets nî Hoaǀgaixaba hōǂui?
JOB.11.8	ǀGapi ǃhomgu kōseb kom ra sīo, tare-ets ǁnâi satsa nî dī? ǀAmo ǀaeb ǃgâ-aib kom a ǃgamo, tare-ets ǁnâi satsa nî ǂan?
JOB.11.9	Gaxub âb ge ǃhūbaib diba ǃnā hâ, tsî hurib ǃgâ-aib ge a ǂhaba.
JOB.11.10	ǁÎb ga ǃgû-ī tsî ǃkhōsis ǃnâ ūo tsî ǀgoraǃgâsa ǂgaiǀhao-o, tari-e ǁîba nî ǁkhaedawa?
JOB.11.11	ǁÎb ge ǂkhaba khoena a ǂan xui-ao, tsîb ge ǂkhabasiba ra mû, tsî hōǃâb kha ǁnâi tide ǁîba?
JOB.11.12	ǃNubaib ge ǁnâuǃāoǃnâ khoeba ǂansa nîra hō, ǃgorerob ǂkhammi khamits ra sats khoetsa ǃnaeo.
JOB.11.13	ǂGaob âtsats ga ǁāǁāo, ots ge ǃomkha âtsa ǁîbǀî ǁkhāti nî ǀhōǂui,
JOB.11.14	ǂkhaba dī-i ga sa ǃomǁae hâo, ǁî-e dībē ǃnūse, îts ǂkhabasiba sa tentoms ǃnâ tā ǁan kai,
JOB.11.15	ā, ǁnāǃnubaits ge ais âtsa sau tamase nîra ūkhâi; ots ge nîra, mâǁapo tsî ǃao tide.
JOB.11.16	ǀHupubats ge nîra ǀuru xui-ao, ǁgamgu hîa ra dâu-īgu ra ǀuruhese.
JOB.11.17	Ā, ûib âts ge tsēǃgâǁaeb ǃgâ-ai ǃgāsase nîra ǀkhī, ǃkhaenab âts ge ǁgoaǁaeb khami nîra ī.
JOB.11.18	Tsîts ge nîra ǂgomaiǂnûi, ǃâubasen-i nîra hâ xui-ao, ots ge tsauga nîra khao, ots ge ǂkhîse nîra ǁom.
JOB.12.1	Ob ge Joba ǃeream tsî ge mî:
JOB.12.2	Amase, sago ge a khoe amagab ge gā-aisiba sago ǀkha nîra ǁō!
JOB.12.3	Tita on ge ǂgaoba ūhâ, sago khami; tita ge sago ǂgōba tide. Tsî tari-i tawan ǁnāti ī xūna hâ tama hâ?
JOB.12.4	Tita ge ǁî ta horesab âtaba ǃhōse ība ta, tsî Elob ǃoa ǂgai tsî ra ǁnâu-amhe ta; tita ǂhanu-ai tsî ǂhauǃnâ ta ge a ǃhōxū!
JOB.12.5	Tsūǃgâb ge xū tama hâ ǁnāb ǂkhîse hâb di ǂâis ǃoa, ǁîb ge ǂhomisase mâ ǃnôa nîn ǃaroma.
JOB.12.6	Tentomdi hîǀhuru-aogu didi ge sâuba ūhâ, tsî Eloba ra ǁaiǁaigu ge ǂgomaiǂnûide ūhâ, ǁnāgu elo-e ǃomǁae ra ūhāga.
JOB.12.7	Tsî amase ǀgoana dî re, tsî mâ-i hoa-i ân ge ǁîsa nî ǁkhāǁkhā tsi, tsî anin ǀhommi din ge nîra ǂanǂan tsi;
JOB.12.8	îts ǃhūbaiba ǃhoaǀî, ob ge ǁîba nî ǁkhāǁkhā tsi, ǁaun hurib din on ge nî ǃhoaba tsi.
JOB.12.9	Tari-e nēn hoana xu ǂan tama hâ, ǃommi ǃKhūb dib ra nēsa dī ǃkhaisa?
JOB.12.11	ǂGaesa xare ǃâitsâs tide mîde, namǃhanab ra ǂûna tsâtsâs ǁkhās xase?
JOB.12.13	ǁÎb tawa kha ge gā-aisib tsî ǀgaib tsîkha hâ; ǁîb ge ǀapes tsî ǁnâuǃāb tsîra ūhâ.
JOB.12.14	Mû ǁîb ra khôaǁnâ, tsî i ge ǁkhawa ǂnubikhâihe tide; ǁîb ra khoe-e ǂganam, tsî i ge ǁkhowa-amhe tide.
JOB.12.16	ǁÎb tawa kha ge ǀgaib tsî gā-aisib tsîkha hâ; ǁîb di kha ge ǁîb hîa ra ǂgaeǂhapuheb, tsî ǁîb hîa ra ǂgaeǂhapub tsîkha.
JOB.12.17	ǁÎb ra ǁaes di ǀapemā-aoga ǁkhâuǁnâxūse ǂgaeǂguibē, tsî ǂhanuǂhanu-aogab ra ǁîba ǃkhau kai.
JOB.12.18	ǁÎb ra gao-aogu di ǃhâuba xore, tsî ǁîb ra ǃgaesenna ǃgae kamanab âgu ai.
JOB.12.19	ǁÎb ra pristerga ǁkhâuǁnâxūse ǂgaeǂguibē tsîb ra ǀgaisaga aoǁnâ.
JOB.12.20	ǁÎb ra îǂhôana gowaba ūxu, tsîb ra kaigu di ǂansa ūbē.
JOB.12.21	ǁÎb ra ǃharaxūsa ǁhōǂui gaosabegu ǂama, tsîb ra ǃhâub ǃgari-aogu diba ǃopoǃopo.
JOB.12.22	ǁÎb ra ǂhaiǂhai ǃgam ǃkhaide ǃkhaenaba xu, tsî sommi ǁōb dibab ra ǃnâb ǃnâ ūǀkhī.
JOB.12.23	ǁÎb ra ǁaede kaikai, tsîb ra ǁîde hîǀhuru; ǁîb ra ǁaede khoraǂui, tsîb ra ǁîde ǂgaeǂguibē.
JOB.12.24	ǁÎb ra ǁaes di danagu ǃhūbaib digu di ǁnâuǃāba ūbē; tsîb ra ǁîga ǁhapu kai ǃgaroǃkhais, dao-i xare-i hâǃnâ tamas ǃnâ.
JOB.13.1	Mû, nēn hoanas ge ti mûsa ge mû, ti ǂgaes ge ǁnâu tsî ge ǁnâuǃā.
JOB.13.3	Xawe ta ge Hoaǀgaixab ǃoa nî ǃhoa, tsî Elob aiǃâ ǃereambasensa ta ge ǁkhore hâ.
JOB.13.4	Tsî sago ge amase ǂhumiǂgapusen-aogo, sago hoago ge a ǂgabi soǀôadī-ao.
JOB.13.6	ǁNâu re ti ǃereambasensa; î go ǃgaoǃgâ ǂnoagu-aidi ti amǁgaukha didi ai.
JOB.13.7	Elob aiǃâ go kha ǂkhabase nî ǃhoa tsî ǁîb aiǃâ go kha gāxaǃnâsi-e nî ǃhoa?
JOB.13.8	ǁÎb di aisa go nî ǃkhōǃoa tamas ka io go Elob ǀkha nî ǂnoagu?
JOB.13.9	ǃGâibahe go nî xare, ǁîb ga sago ôaǃnâo? ǁÎbats nî gāxaǃnâ sats khoets ra khoeba gāxaǃnâ khami?
JOB.13.10	Ob ge ǁîba amase sago nîra ǁkhara, ǂganǃgâsib ǃnâ go ga aisa ǃkhōǃoao.
JOB.13.11	ǀGapisib âb xa ǃhuriǃhurihe go tide tsî hāǂamhe go tide ǃaob xa?
JOB.13.12	Sago di ǂâiǂâisendi ge tsaob ase ī; sago ǀgapisigu ge ǂgoab ǀkha dīhe hâ ǀgapisigu khami ī.
JOB.13.13	ǃNōba te go re î ta ǃhoa; a ta mâ xū-i hoa-i xa hāǂamhe.
JOB.13.14	Tarexa ta kha ǁnâi ti ǁgansa ti ǁgûn ǁaegu nî ū, tsî ǀomsa ti ǃommi ǃnâ nî ǁgui?
JOB.13.15	Mû, ǁîb ga ǃgam te xawe ǃâubasen ta tide; tsî ti ī xawe ta ge ti daoga ais âb aiǃâ nî ǃereamba.
JOB.13.16	ǁKhātis ge ǁî ǃkhaisa ǃgâiǃōse nî ība te, xawe hînaxaǃnâ-i ge ais âb aiǃâ hā tide!
JOB.13.17	ǃGâise ǃgâ ti ǃhoasa; tsî ti ǁgausa ǂgaedi âgo ǀkha.
JOB.13.18	Î go nēsi mû, tita ge ti ǂhanuba ge aiǂhomi, tita ge a ǂan, ǂhanu-ai kaihe ta nî ǃkhaisa.
JOB.13.19	Tari-e tita ǂnoagu-ū ǂgao hâ-e? Tita ga nēsi ǃnō-o, o ta ge ga ǁō.
JOB.13.20	ǀGam ǃkhaira ǀguira tā dī-ū te, o ta ge tita ais âtsa xu gaugausen tide.
JOB.13.22	ǂGai ǁnâi satsa, o ta ge tita nî ǃeream, tamas ka io, î ta tita ǂgai îts satsa oe-am te.
JOB.13.23	Matikō dīsādi tsî ǁoren tsîna ta tita ūhâ? Ti ǃûǂams tsî ti ǁoreb tsîra ǂanǂan te re.
JOB.13.25	Doeǁgamahe ra ǂnareb hais diba ǂkhūǂkhūts nî? Tsî ǃgôaǃgonts nî ǂnâsa ǃhoroǃgaoda-e?
JOB.13.27	Sats ra ǁkhāti ti ǂaira ǃnaob ǃnâ dīǂgā, tsîts ra ti daogu hoaga ǃûiǃgâ; sats ra ǂaiǃnākha ti ǂaira dikha xoaǂnamipe.
JOB.13.28	Khoe-i ge ra toa, ǁgao ra xū-i xase, sara-i ǁgurib xa ra hapuhe-i xase.
JOB.14.1	Khoeb tarasa xu ge ǃnaeb ge ǃnubu ǁaeba ra ûi, tsîb ge sâoǃnâsib xa ǀoa hâ.
JOB.14.3	Ti ī xawets ra mûra âtsa ǁîb ǂama khowa? Tsî sats ra tita ǀkha ǀgoraǃgâs ǃnâ ǂgâ.
JOB.14.7	Hais ge ganupe ǃâubasen-e hâba xuige; ǁhāǁnâhes kao, os ra ǁkhawa ǁhao, tsî ǂgonab âs ge hâbē tide.
JOB.14.8	ǃNomab âs ga ǃhūb ǃnâ ǀoro, tsî ǃgaos âs ga tsarab ǃnâ ǁō-o,
JOB.14.9	os ge ǁamab ǁgamgu diba xu ǁkhawa nî ǀkhī tsî nî ǂgona kai, ǂkham ǁhare-i khami.
JOB.14.10	Xawe aob ra ǁō tsîb ge ra ǁguihe; tsî khoeb ra ǀomǀuni, tsî mapab ǁnâi hâ?
JOB.14.11	ǁGamgu ǀaus digu ge ra dâukā, tsî ǃāb ra ǀari tsî ra ǂnâ,
JOB.14.14	Khoeb ga ǁō-o, ûib nî ǁkhawa? Tita ge ti ǃkhammi di tsēdi hoadi kōse ga ǃâu, ti oreǁnâs nî hās kōse.
JOB.14.15	Ots ga satsa ǂgai, tsî tita ga ǃeream tsi, ots ga sîsenni sa ǃomkha diba ǁkhore.
JOB.14.16	Xawets ra satsa ti dāǃharode ǃgôa, sats ge tita sâu tama hâ ti ǁoren ǃaroma.
JOB.14.18	Tsî amase ǁnā ǃhommi hîa ra ǁnāb ra kā, tsî ǃhaob ra ǃkhais âba xu ǂnûiǃkhunihe,
JOB.14.20	Sats ra ǁîba ǀamos kōse ǀgaidā, ob ra ǃgû; ais âba ra ǀkharaǀkharaǃâts ra ǁîba sîbē.
JOB.14.21	ǁÎb ôan ra ǃgôasib ǃnâ sī xaweb ge ǁîba a ǀū, ǁîn ra sorahe xaweb ge hōǃâ tama hâ.
JOB.14.22	Tsî ǁîb di ǁgans ganupes ǁîb ai hâ hîa ra tsû, tsî ǁîb di ǀoms ǁîb ǃnâs hâ hîa ra ǃhausen.
JOB.15.1	ǁGoasib ge Elifab Temanǁîba ǃeream tsî ge mî;
JOB.15.2	Gā-ai aoba kha ǂoaxaǃnâ ǂans ǀkha nî ǃeream, tsî ǃnāb âba ǀoaǀoab nî aiǂoas di ǂoab xa?
JOB.15.3	Mîdi hîa hui tamadi ǀkha ra ǂgōǀauǃâ, tsî mîdi harebe-i xare-e dī tamadi ǀkha?
JOB.15.4	Ā, eloǃaoǃgâxasib onats ra ǁauǁau. Tsîts ra Elob di ais aiǃâba xu ǀgoresa ūbē.
JOB.15.5	Sa ams ra ǂhanuoǃnâsib âtsa ǁgau; tsîts ge gāxaǃnân di namma ūǂuibasen hâ.
JOB.15.6	Sa ams ra ǀgoraǃgâ tsi, tsî ti tama ta; tsî amǁgaukha âts ra sa ǃoagu ǀhûǀguitimî.
JOB.15.7	ǂGurotsa satsa khoese ǃnae hâtsa? ǃHomgu aiǃâts ge ūǀkhīhe?
JOB.15.10	Sige ǁaegub ge ǁkhāti ǀhaiadana hâ aoba hâ; ā, ama kaira aob, sa îb xa kaira hâba.
JOB.15.11	ǁKhaeǂgaodi Elob dide, ǂkhariba tsi di a, tsî mîs tsaurasets ra ǃhoa-ūhesa?
JOB.15.12	Tarexab ra ǂgaob âtsa ǂgaebē tsi, tsî tarexa ra kha mûra âtsa ra ǂkhai?
JOB.15.13	Ots ra gagas âtsa Elob ǃoagu unu, ots ra nēti ī mîde ams âtsa xu ǂoa kai?
JOB.15.16	matikōse ǁnās ǃgâ-ai ǁnā khoeb hîa ǁgaisi tsî ǀō hâb; ǂhanuoǃnâsiba ǁgam-i khami ra āba?
JOB.15.17	Tita ge nî ǁgau tsi, ǁnâu te re; tsî mû ta ge-i ǁî-e ta ge nî ǃhoaba tsi,
JOB.15.18	gā-aigu ge ǂhôa-e, tsî ǁîgu di îgu aiǃâ ge gaugauhe tama hâ i-e.
JOB.15.19	ǁÎgu ǀguri ge ǃhūba māhe hâ igu tsî ǃhaokhoe-i ǁîgu ǁaeguba-ū ǃgûǃganu tama ge hâ iga.
JOB.15.21	ǀŌb ǃhuriǃhuridi dib ge ǁîb ǂgaera ǃnâ hâ; ǂkhîb ǃnâb ra hîǀhuru-aoba ǁîb ǂama hā.
JOB.15.22	ǁÎb ge ǂgom tama hâ, ǃkhaenaba xub ǁkhawa nî hā ǃkhaisa; tsî gôabab mûǂuibahe hâ ǃkhaisa.
JOB.15.23	ǁÎb ra ǀnarema pere-i ǃaroma, mapab ga hâ xawe; ǁîb ge a ǂan, ǁîb di ǃommi ǀgūses ǃkhaenab di tsēsa ǂhomihe hâ ǃkhaisa.
JOB.15.24	ǂŌǂōsib tsî ǀhūb tsîkha ge ǁîba ra ǃhuriǃhuri; ǁîkha ge ǁîba ra dā, gao-aob ǃkhamma ǁāǁābasen hâb khami,
JOB.15.25	ǁîb ra ǃommi âba Elobǀî ǀhōǂui xui-ao tsî Hoaǀgaixabǀîb ra ǃgari-aose dīsen.
JOB.15.26	ǁÎb ge ǁîba ra ǃgûǃoa ǂnîǃaoxase ǁîb di ǁau, ǀgapise ǃkhōkhâihe hâ khōsikhōgu ǀkha.
JOB.15.29	ǁNā-amagab ge ǃkhū tide, tsî xūxasib âb ge hâhâ tide, tsî ǀoasib ân ge ǃhūb ai khoraǂuisen tide.
JOB.15.30	ǁÎb ge ǃkhaenaba ûixū tide; ǁhapub ge ǂgonab âba nîra ǂnâǂnâ, ǁîb ge nîra kā ams âb di ǃgoms ai.
JOB.15.31	Îb tā ǁausib ai ǂgomaiǂnûi, ǁîba xub ra ǂgaeǂhapuheba, ǁausib ge ǁîb di amǃnâse nî ī xui-ao?
JOB.15.32	ǁÎb di tsē tamas aib ge nî ǀoaǀoahe ǂgonab âb ǃam tide xui-ao.
JOB.15.33	ǁAn tama hâ ǂauxûiǂûhais ǂûn âb ge ǂauxûiǂûhaisa xus khami nîra ǀgabiǁnâhe, tsî ǃkhās âb ge ǀkherahaisa xus khami nîra aoǁnâhe.
JOB.15.34	ǀHûs hînaxaǃnân dis ge a ǃū-aisa, tsî ǀaes ge tentomdi ǀkhaexūn dide nîra hapu.
JOB.15.35	ǁÎn ra ǀhupuba ǃkhōǃoa, tsîn ra ǁausiba ǁora; tsî ǃnāb ân ra gāxaǃnâsiba ǀkhī-ū.
JOB.16.1	Ob ge Joba ǃeream tsî ge mî:
JOB.16.2	Tita ge ǂgui xūn nēti īna ge ǁnâu; sago hoago ge a ǂkhabusa ǁkhaeǂgao-ao!
JOB.16.3	Toa di hâ ǂoaxaǃnâ mîde? Tamas ka io, tare xū-e ra ǂnī kai tsi ots ra ǁnāti ǃeream?
JOB.16.4	Tita on ga sago khami ǃhoa hâ, sago ǀoms ga ti ǀoms di amǃnâs ai hâ hâo; o ta ge ga mîde sago ǃoagu ǀhaoǀhao hâ tsî ta ga sago ǂama ǃnabindana hâ.
JOB.16.5	O ta ge ga ti ams ǀkha ǀgaiǀgai go hâ, tsîs ga gons ti amǁgaukha disa sago ǁkhaeǂgao hâ.
JOB.16.6	ǃHoa ta ka xaweb ge ti tsûba ǀû tama hâ; tsî ǀû ta ka xawe tare xū-e ra bē tita xu?
JOB.16.7	Amaseb ge ǁîba nēsi ǀhupuǀhupu te hâ; sats ge ti ǀhûs hoasa ge hîkākā.
JOB.16.8	ǁAiro kai tets ge satsa, ǁîs ge a ǀhûǀguitimî-ao; tsî ǃgarasasib ge ti ǃoagu ra khâi, ǁîb ra ti ais ǃnâ ǀhûǀguitimî.
JOB.16.11	Elob ge tita ǂkhabana ge māǁnâ, tsîb ge tita eloxoresan ǃomǁae ge sī kai.
JOB.16.13	ǁÎb di ǁkhâu-aogu ge ge xāǂgā te. ǁÎb ge ti ǃnaira ge ǃkhaiǃā tsîb ge sâu te tama hâ. ǁÎb ge ti tsababa ǃhūb ai ge ǁhōxū.
JOB.16.14	ǁÎb ge ǂkhôaǃkhai-e xu ǂkhôaǃkhai-i kōse ge khôaǂkhū te; ǁîb ge tita ǃgari-aose ge ǃkhoeǂnôa.
JOB.16.16	Ti ais ge ǀhai hâ āb xa, tsî ti mûǃgâdi aib ge ǁōb di somma ǁgoe;
JOB.16.17	tsūdī-i xare-i ti ǃomǁae hâ tama tsî ti ǀgores a ǂhauǃnâ xawe.
JOB.16.19	Tsî ǁkhāti mû, ǀhommi ǃnâb ge ti ǀhûǀguitimî-aoba hâ, ti ǃkhō-amaoba ǀgapigu ǃnâ.
JOB.16.21	îb ga ǀguiba ti khoeta ǂhanudība Elob tawa, khoen ôa-i khoexakhoeb â-e ra dībase.
JOB.17.1	Ti gagas ge a ǂkhabusa, ti tsēdi ra ǀari, ǀhobas ge ǃâu te hâ.
JOB.17.2	Amase ta ge ǃhō-aon xa hâǂgāhe hâ; tsî ti mûs ge ausib ân ǃnâ ra hâǁgoa.
JOB.17.4	ǂGaob ânats ge ǃgāsa ǁnâuǃāba ǂganǃgâsa kaiba hâ; ǁnā-amagats ge ǁîna ǀgapiǀgapi tide.
JOB.17.5	Horesan âba ǁkhâuǁnâxūse ra ǀapexūb, ǁîb ôan di mûdi ge ǁkhāti nîra kā.
JOB.17.8	ǂHauǃnân ge ǁî ǃkhais xa nîra burugâ; tsî ǀhapiob ge hînaxaǃnâb ǂama nîra ǁaixa.
JOB.17.9	Tsî ǂhanu-aib ge daob âba nîra ǃkhōǀgaipe, tsî ǃanu ǃomkha â-ib ge ǃaruǀîǀgui nîra ǀgai.
JOB.17.10	Xawe sago hoatsama ǁkhawa hā re! Gā-aib xareba ta sago ǃnâ hō tide xuige.
JOB.17.11	Ti tsēdi ge ǃgôa-ī hâ, hîkākāhe di ge hâ ti ǀapede, ti ǂgaob di ǁkhoreba.
JOB.17.12	Tsuxuban ra tsēs ǃnâ ǀkharaǀkhara; ǃnâb ge ǀgūse hâ ǃkhaenas tawa, tin ra mî.
JOB.17.13	ǃÂubasen ta ka, os ge ǀhobasa ti omse nî ī, ǃkhaenab ǃnâ ta ge ti kharoba nî ǀgâi,
JOB.17.15	Mapas kha ǁnâi ti ǃâubasensa nî hâ, tsî ti ǃâubasensa, tari-e ǁîsa nî mû?
JOB.17.16	ǁÎs ge ǀhobas ǃnâ nî ǁgôa ǀhûpem sima tsarab ǃnâ nîra sâ ǃnubai.
JOB.18.1	ǃNubaib ge Bildab Suhiǁîba ǃeream tsî ge mî:
JOB.18.2	Matikōsesa kha mîdi di ǀamsa go hō ǁoasa? ǃGaoǃgâ aibe î ge ǁnās khaoǃgâ ǃhoa.
JOB.18.5	Ā, ǃnâb eloxoresan dib ge nîra ǀarihe; tsî ǁhabub ǁîb ǀaes dib ge nani tide.
JOB.18.6	ǃNâb ge tentoms âb ǃnâ nîra ǃkhae; tsî ǃamamǀaes âb ge ǁîb ǂamǃnâ nîra ǀari.
JOB.18.7	Dāǃharodi ǁîb di ǀgaib didi ge nî ǂōǂōhe; ǁîb di ǀapes ǂhanis ǁîba nîra ǁnā kai xui-ao.
JOB.18.8	ǂAira âb xab ge ǂhams ǃnâ nîra aoǂgāhe xui-ao, tsîb ge āb ai ǁguisa ǀûis ai nîra ǃgû.
JOB.18.9	Tsurib ge ǁîba ǃnôara tawa nîra ǃkhō; ǃnuis ge ǁîba nîra ǃkhōǀgara.
JOB.18.10	ǁÎb ge tsuriba ǃhūb ǃnâ sâubahe hâ; tsî ǁnoab âba daob ǃnâ.
JOB.18.12	Tsūǃgâb âb ǃoab ge ǃâ hâ; tsî kāǁōb âb ge ǁîb di ǁnāsa ǂhomisenba hâse ǃâumâ.
JOB.18.13	ǂGuroǃnaesabeb ǁōb dib ge ǃâdi ǁîb soros dide nîra hapu, ǁîb di uniǁaedeb ge nîra hapu.
JOB.18.14	ǁÎb ge tentoms ǂgomaiǂnûib hâsa xu nîra tsubuǂuihe, ǁî ǃkhais ge ǁîba gao-aob ǃhuriǃhuridi dib ǁga nîra sī-ū.
JOB.18.15	ǁÎb di tentoms ǃnân ge ǁîb di tamana nîra ǁan; ǁanǃkhais âb ge swabeli ǀkha nîra tsoro-aihe.
JOB.18.16	ǃNagaba xu gu ge ǃnomagu âba nîra ǂnâ, tsî ǀgapiseba xub ge ǁnâub âba nîra ǂnâ.
JOB.18.18	ǁÎn ge ǁîba nîra ǂhāǂui, ǃnâba xu ǃkhaenab ǃnâ, tsîn ge ǁîba ǃhūbaiba xu nîra ǃhaebē.
JOB.18.19	ǁÎb ge ǀgôab xareb kas, ǁnurisab xareb kas hoasa ūhâ tide ǁaes âb ǃnâ, tsî khoe-i xare-i ge ǁanǃkhaidi âb ǃnâ ǃgau tide.
JOB.18.21	Amase, ǁnāti ī xūdi ge ǁanǃkhaidi ǂkhaban dide; tsî nēs ge ǃkhais ǁnāb Eloba ǂan tamab disa.
JOB.19.1	Ob ge Joba ǃeream tsî ge mî:
JOB.19.2	Matikōse go kha ti ǀomsa nî ǃoaǃoa tsî mîdi ǀkha ra ǂkhūǂkhū te?
JOB.19.3	Disi ǃnādi kōses ge, tita go go ǃharaxūsa; sago ge tao tama hâ, tita tsūdīs xa.
JOB.19.4	Tsî amase ta ge ǁhapu, xawes ge ǁhapusa ti ǀkha nîra hâhâ.
JOB.19.5	Amase go ga ti ǃoagu ǀgapiǀgapiseno, tsî go ga ǃharaxū teo,
JOB.19.6	ǁnâi ǂan, Elob ge tita gamagama, tsî ǂhams âb ǀkha ǃnamiǂgā te ǃkhaisa.
JOB.19.9	Ti ǃgôasibab ge ǁîba ge ūǀhana te, tsî ǀgapas ti danas disab ge ǁîba ge ūbē.
JOB.19.10	ǁÎb ge hoa ǀkhāgu ai ra khôaǁnâ te, o ta ra toa tsî ti ǃâubasensab ge hai-i khami ge ǃhomǂui.
JOB.19.12	ǁÎb di ǂnubidi ge ǀhûpe ge hā; tsî di ge daob âde tiǀî ge unu tsî ti tentoms ǂnamipe ge ǁgoe.
JOB.19.15	Ti oms din tsî ti ǃgādi tsîn ge ǃhaokhoese ra ū te; tita ge ǁîn mûǁae nau ǃhūǁîta ase ī.
JOB.19.16	Tita ge ti ǃgāba ge ǂgai, xaweb ge ǃeream te tama ge i, ti ams ǂûs ǀkha ta ge ǁîba ge ǀkhoma.
JOB.19.17	Ti ǀommi tsîn ge ti tarasa a tsūba; tsî ti ǁamaba ti îs di ôana.
JOB.19.23	Koma di ga ti mîde nēsi xoahe, koma di ga xoaǂgāhe ǂkhani-i ǃnâ,
JOB.19.24	koma di ga ǂnūǀurixoa-ūxū-i ǀkha tsî ǂgoaǀurib ǀkha, ǀamos kōse ǃhao-i ǃnâ ǁhāǂuihe!
JOB.19.28	Amase go ga: Mati ge kha ǁîba nî ǃgôaǃgon, ti mîo, ǃnomab nē ǃkhais dib ti ǃnâ ra hōhe xawe,
JOB.19.29	î go ǁnâi ǃhuri gôab xa; ǁgôasib ge gôab di ǁkharaba ra hā-ū xuige, ǂan go nîga ǀgoraǃgâ-i hâ ǃkhaisa.
JOB.20.2	ǁNā-amaga di ge ti ǂâide ra ǃeream kai te tsî ǁî ǃkhais ǂama ta ge ra ǃnoeaǂgao.
JOB.20.3	ǂGōǀaus ǁgaiǁgaisase ība tesa ta ge go ǁnâu, xawes gagasa ti ǁnâuǃāba xu ra ǃeream te.
JOB.20.4	Xare ǂants a nēsa ǀnaisa xu, Elob ge khoeba ǃhūbaib ai ǂnûisa xu,
JOB.20.5	eloxoresan di dâb a ǃnubu ǃkhaisa, tsî ǃgâiaǂgaob hînaxaǃnâb dib ǃnubu ǁaerob ǀguib kōse ra hâ ǃkhaisa?
JOB.20.11	ǂKhōn âb ge ǂkhamsis âb di ǀgaib xa ǀoa hâ, xaweb ge ǁîb ǀkha tsarab ǃnâ nîra ǁgoe.
JOB.20.12	ǂKhabab ga ams âb ǃnâ ǂkhon xawe, nams âb ǃnagab ga ǁîba sâu xawe,
JOB.20.13	ǁîbab ga sâu tsî ǁîbab ga ǁnāxū tama i, tsîb ga namǃhanab âb ǃnâ ǁîba ūǀgara,
JOB.20.14	xaweb ge ǂûb âba ǃnāb âb ǃnâ nîra ǀkharaǀkharahe; ǀaon di tsaba kaib ge nîra ǃnāb âb ǃnâ.
JOB.20.15	ǃKhūsibab ge ge hara, xaweb ge ǁîba nîra ǀkhûiǂui; Elob ge ǁîna ǃnāb âba xu nîra doeǁgaǂui.
JOB.20.16	ǃGāb ǀaon dibab ra ǁîba ǀgom; os ge nams ǀaob disa ǁîba nîra ǃgam.
JOB.20.17	ǃĀgu tsî ǃārogu danib tsî ora ǁnuib tsîkha digab ge ǁîba mû tide.
JOB.20.19	ǁÎb ge ǁgâiǀā amaga, ǀgâsanab ge ǁnāxū amaga; tsî oms hîab ǂnubi tamasab ge ǃnariǀhana amaga.
JOB.20.20	Sâ-i xare-eb ge ǃnāb âb ǃnâ ǀū ge i amagab ge ǃgomǀgausa xūn âb ǀkha ûiǂoa tide.
JOB.20.21	Xū-i xare-i ge ǂûb kas khaoǃgâ ǃgau tide; ǁnā-amagab ge ǃgâiǃgâb âba hâhâ tide.
JOB.20.22	ǃNāǂamsasib âb ga ǀoao, ob ge nîra ǃao; mâ ǃommi ǀkhomǀkhomsabeb dib hoab ge ǁîb ai nîra hā.
JOB.20.23	ǁÎb ǃnābab nî ǀoaǀoagab ge Eloba ǁîba ama ǀgamsib ǁîb di ǁaib diba nî sîba, îb ǁîb ǂama ǀapi, ǁîb ǂû-i ase.
JOB.20.24	ǂNūǀuriǀāxūnab ga ǁhâxū xawes ge ǂaiǀurikhāsa ǁîba nîra ǁkhâuǃganu.
JOB.20.27	ǀHommi ge ǂhanuoǃnâsib âba nîra ǂhaiǂhai; tsî ǃhūbaib ge ǁîb ǃoagu nîra khâi.
JOB.20.28	Ūǀkhīn ǁîb oms din ge nîra ūǃgûbēhe, hoan ge ǁaib âb di tsēs ai nîra dâubēhe.
JOB.20.29	Nēs ge amǃnâs eloxoresa khoeb ǂama Eloba xu nîra hāsa, tsî ǀumis Elob xab mîǁguibahe hâsa.
JOB.21.1	Ob ge Joba ǃeream tsî ge mî:
JOB.21.2	ǁNâuǃāxase ǃgâ re ti mîsa; îs ǁîsa sago ǁkhaeǂgaos di amǃnâs ai hâ.
JOB.21.3	Taniǀnam te re, î ta ǃhoa, tsî ǃhoatoa ta kao ǁnâi ǃhō re.
JOB.21.4	Tita ra ǃgae ǃgaesa, khoe-i ǂamasa? Tsî ti i ga ī xawe, tarexas kha ǁnâi ti gagasa ǃoa tide?
JOB.21.5	Kōǀî te, î go burugâ tsî amde ǃkhō.
JOB.21.6	Ā, ǁîs xa ta ra ǂâi ǃnubai ta ge ra ǃhuri, tsî ǃaob ge ti ǁgansa ra ǃkhō.
JOB.21.8	Surib âb ge ǁîn ǀkha ais ân aiǃâ ra hâhâ, tsî ǂgonan ân ge ǁîn di mûdi aiǃâ hâ.
JOB.21.9	ǁÎn di omdi ge ǂkhîba ūhâ ǃao-i ose; tsî ǀhamhais Elob dis ge ǁîn ai hâ tama hâ.
JOB.21.10	ǁÎb di ǁgōb ge ra ǃapa tsî sā tama; ǁîb di gomas ge ra ǁora tsî ǂkham tama.
JOB.21.11	ǁÎb di ǂkham ǀgôaronan ra gūn xase sîǂui; tsî ǁîn di ôan ra ǂgam.
JOB.21.12	ǁÎn ra ǁnae tromels tsî harps tsîra ǀkha; tsîn ra ǃgâiaǂgao ǂnunib di ǀōb ǂama.
JOB.21.13	ǃGâib ǃnân ra tsēdi âna hâtoa, tsî mûsǀapiros ǃnân ra ǀhobas ǃnâ ǁgôa.
JOB.21.15	Tariba Hoaǀgaixaba, o da ǁîba nî ǃoaba? Tsî mâ xū-e nî harebeba da, ǁîba da ga ǀgoreǀîo?
JOB.21.20	ǁÎb di mûdi ǂûdi ǀkhab ge tsūǃgâb âba nî mû, tsî Hoaǀgaixab di ǁgôasib xab ge nîra ā.
JOB.21.21	Mâ tura-eb kha ǁnâi ǁîb khaoǃgâ oms âb ǃnâ nî ūhâ, ǁkhâgu âb di ǃgôab ga ǃgaoǁnâheo?
JOB.21.23	Nēb ra ǁō ǀgaib ǂgausib âb dib ǃnâ, ǃnōsase tsî ǂkhîseb hâ hîa,
JOB.21.24	daixapab âb daib xa ǀoa hâ tsî ǂkhōgu âb di ǂgaeb a ǀâ hîa.
JOB.21.25	Xawe naub ra au ǀoms ǀkha ǁō, ǃgâiba ǂû tamaǃâ.
JOB.21.27	Mû, tita ge sago di ǂâide a ǂan, tsî ǁnā ǂkhaba ǂâibasendi ǁîde go ra sîsenūsā tede.
JOB.21.28	Sago ge nî mî xui-ao: Mapab hâ gao-aob di omma, tsî mapas hâ tentoms eloxoresan disa?
JOB.21.29	Dî tama go ǁnâi hâ, daob ai ra ǃgû-īna? Tsî ǂan tama go ǁnâi hâ ǁîn di saode?
JOB.21.30	ǂKhabadī-aon ra ǁgaosib tsēs ai sâuhe ǃkhaisa, ǁgôasigu di tsēs ain ra ǂgaeǂguibēhe ǃkhaisa.
JOB.21.31	Tari-e nî ǁîba ais ǃnâ daob âba ǁgau? Tsî xū-eb ga ǁîba dī o, tari-e nî ǁîba dīdawa-am?
JOB.21.32	ǀAms aib ra ǀhobadi ǃoa ūsīhe, tsî hugaǀgui ra ǃûihe ǃhūǃkhomas ase.
JOB.21.33	ǂGoaǀuidi ǃgoaǃnāb didi ge ǁîba a ǂkhonba; tsî khoen hoan ra ǁîb khaoǃgâ sao tsî ǁnān ǁîb aiǃâ hân ge ǃgôatoahe ǁoa ge i.
JOB.21.34	Mati go kha ǁnâi ǁausib ǀkha ra ǁkhaeǂgao te? ǃEreamdi âgo ǃnâs ra ǃûǂams ǀguisa ǃgau hîa!
JOB.22.1	ǃNubaib ge Elifab Temanǁîba ǃeream tsî ge mî:
JOB.22.2	Xareb kha nē xūb khoeba Eloba nî harebeba? Hî-î, xaweb ra ǁnâuǃāxaba ǁî-aitsama harebebasen?
JOB.22.3	Xare kha Hoaǀgaixaba harebeba i hâ sats a ǂhanu-ai ǃkhaisa? Hō-oa-ammi nî, sa daogats ra ǂhanuse ǃgû ǃkhais ǀkha?
JOB.22.4	Sa ǃaoǃgâs ǃaromasa kha ǁnâi, ǁîb ra satsa ǁkharasa, sa ǀkhab ra ǀgoraǃgâs ǃnâ ǂgâsa?
JOB.22.5	Sa ǂkhabasiba kai tamab hâ? Tsî sa ǂhanuoǃnâsiga ǀamo tama gu hâ?
JOB.22.7	ǀHupu hâbats ge ǁgam-e āsi tama hâ, tsî ǃâ hânats ge pere-e ge ǀgî.
JOB.22.8	Xawe ǁnāb ǀgaib âb ǀkha ra gaosîsenni dib ge ǃhūba ge i, tsî ǃgôahesa aob ge ǁîb ǃnâ ge ǁan.
JOB.22.10	ǁNā-amagats ge ǁnoagu xa hâǂgāhe hâ, tsî ǃhurib ra ǃhaese hāǂam tsi,
JOB.22.11	ǃkhaenaba mû tamats hâ, tsî ǁgam-i di ǀoasib ǃgū-ai tsi hâba?
JOB.22.12	Eloba ǀhommi di ǀgapib ǃnâ hâ tamab hâ? Kōǀî re ǀgamirode matikōse di a ǀgapi ǃkhaisa!
JOB.22.13	Ots ra satsa mî: Tare xū-eb kha Eloba a ǂan? ǃKhaenab ǃnâ-ū ǀgoraǃgâ ǁkhāb a?
JOB.22.14	ǃÂudi ge ǁîba ǃgū-aixūse ība tsîb ge a mû ǁoa, tsîb ra ǁîba ǀhommi di ǃāǂuisaba ǃgûǃnâǃganu.
JOB.22.15	Daob kaib aibekam ǁaeb diba ǃkhōǀgaipets nî, ǁîb ǂkhaba khoen ge ǃgû-aiba?
JOB.22.17	ǁNān Elob ǃoa: ǂGōxū da! ti ra mîna, tsî: Tare xū-eb kha Hoaǀgaixaba nî dīda?
JOB.22.20	Sida di mâǃoasaben ge hîǀhuruhe hâ, tsî ǀaes ge ǁîn ge ǃgauna ge ǂhubiǂui.
JOB.22.21	ǁÎba ǁaeǁaesen re îts ǂkhîba ūhâ; ǁî ǃkhaisa xuts ge ǃgâib xa nîra hāǂamhe.
JOB.22.22	ǂHanuba ǃkhōǃoa re ams âba xu, îts mîdi âba sa ǂgaob ǃnâ ǁguibē.
JOB.22.25	ob ge, Hoaǀgaixaba satsa ǃhuniǀurise nîra ība, tsî satsa ǀgaisa ǀhaiǀurise nîra ība.
JOB.22.28	Xū-ets ga ǂâibaseno, o i ge nîra ība tsi, tsî sa daogu aib ge ǃnâba nîra ǃnâ.
JOB.23.1	Ob ge Joba ǃeream tsî ge mî:
JOB.23.2	Nētsēs on ais ge ti ǃgaesa a au; ti ǃommi ge ti ǃgomse hâ ǀhâimâinǀom ta ra xawe.
JOB.23.3	ǂAn ta ka, ǁîba ta nî hō ǃkhaisao; o ta ge ga trons âb tawa sī!
JOB.23.4	O ta ge ga ǂhanuba ais âb aiǃâ ǁguiǃāba bi, o ta ge ga ti amsa ǃereambasendi ǀkha ǀoaǀoa.
JOB.23.5	O ta ge ga ǂan ǁnā mîǃkhaidi hîab tita nî ǃereamde, o ta ge ga ǁnâuǃā tare xū-eb nî oe-am te ǃkhaisa.
JOB.23.6	ǁNâi tita ǀkha kaisib ǁîb dib ǃoa ǂnoagub nî? Hî-î, ǃgaoǃgâs ǀguisab ga hî te?
JOB.23.7	ǁNāpab ge ǂhauǃnâba ǁîba nî ǂnoagu-ū, tsî tita ge ga ǀamosib kōse ti ǂhanuǂhanu-aoba xu ǃnoraǃnorasen.
JOB.23.8	Kō, aiǃâb ǃoa ta ga ǃgû xaweb ge ǁîba a ǀkhai; tsî khaosǀî ta ga oa xawe ta ge ǁîba hō tama hâ.
JOB.23.9	ǁAreǀkhābǀîb ga sîsen xawe ta ge ǁîba ǃgapaǀî tama hâ; amǀkhābǀîb ga ǃgamǃgâ xawe ta ge ǁîba mû tama hâ.
JOB.23.11	ǁÎb di ǃgûs tawas ge ti ǂaisa ge sao; ǁîb di daoba ta ge ge sâu, tsî ta ge ǁnāǁgôa tama hâ.
JOB.23.12	Mîmās amǁgaukha âb disa xu ta ge ǂgō tama hâ; mîdi ǁîb di ams dide ta ge ti ǂhanub ǃgâ-ai ge sâubasen.
JOB.23.13	Xawe ǁîb ge ǀkharaǀkharasen ǁoa, tari-e ǁîba nî ǁkhaedawa? ǀOms âb ga tura xū-i, ǁnā-eb ra ǁîba dī.
JOB.23.14	Ā, ǁîb ge nîra dīǀamǀam, ǂâibasenūhe ta hâ-i hoa-e, tsî ǁnāti ī xūn ge ǁîb tawa a ǂgui.
JOB.23.15	ǁÎ ǃkhais ǃaroma ta ge ais âb aiǃâ ra ǀkhū; ǁîs xa ta ra ǂâiǂâiseno, o ta ge ǁîb aiǃâ ra ǃao.
JOB.23.16	Elob ge ti ǂgaoba ge ǂkhabuǂâi kai; tsî Hoaǀgaixab ge tita ge gongonǃnâ.
JOB.23.17	ǃKhaenab xa ta hîkākāhe tama hâ amaga, tsî ǃkhaenab ti aisa ǃgū-ai hâ amaga.
JOB.24.1	Tare xū-i ǃaromab kha ǁnâi ǁaegu ǀgoraǃgâs diga Hoaǀgaixaba ūhâ tama hâ? Tsîn ǁîba a ǂanna tsēdi âba mû tama hâ?
JOB.24.2	ǃHūb di ǀkharigan ra tsâǀkhā; gūden ra ǃnariǀhana tsî ǁîde ra ǃûi.
JOB.24.3	ǃOaǀgôan di eselan ra doeǁgabē, gomab ǃoataras diban ra mâiǁkhaexūse ū.
JOB.24.4	ǂHâ hânan ra daoba xu ǂgō kai, ǀhûpen ra ǀkhomǀkhomsan ǃhūb dina gaugausen.
JOB.24.5	Mû, ǁîn ge ǃgoren ǃgaroǃhūb din khami ī, ǁîn ra ǂoa sîsenni ân ǁga, ǃnauǁgoaga ra khâiǃâ, ǂûn nî xū-en nî ôaga ǃgarob ǃnâ ǁîn tsî ǀgôan ân on ǃaroma.
JOB.24.6	ǃGarob ain ra ǂûn âna ǀhaoǀhao tsî ǂauxûiǂûǃhanab eloxoresan diban ra ǃoratoa.
JOB.24.7	ǀŌǀkhāsen ge ra hâǁgoa sara-i ose tsîn ge ǃgūǀkhāsenxū-e ūhâ tama hâ ǃkhaib ǃoagu.
JOB.24.8	ǁGamdâub ǃhomgu dib xan ra ǀâ, tsî hâǃkhaio khoen a amagan ra ǃhaoga ǁnam.
JOB.24.9	ǃOaǀgôaro-en ra samma xu tsubuǁnâ tsî ǀgâsab di ǀkhāb ai hâ xū-en ra mâiǁkhaexūse ū.
JOB.24.12	ǃĀsa xūn ra khoena ǀhâimâinǀom, tsî ǀoms ǀhapiǂnûihe hân dis ra huiǂgai. Xawe Elob ge ǁîna ǃgâ tama hâ.
JOB.24.13	ǁÎn ge mâǃoa-aon ǃnâb din ǁaegu hâ, ǁîn ge daogu âba ǂan tama hâ tsîn ge ǃgangu âb ai hâ tama hâ.
JOB.24.14	ǁGoaǂnobos ǀkhab ra ǃgamaoba khâi, tsîb ra ǃgam ǀgâsab tsî ǂhâ hâb tsîkha; tsî tsuxubab ge ǃnari-aose ī.
JOB.24.15	ǁKhātis ge mûs ǃgamekhôa-aob disa ǃkhaeǁaeba a ǂan: Mû-i xare-i ge mû te tide, ti mî tsi; tsîb ra ǃgū-aixū-e ais âb ai ǁgui.
JOB.24.16	ǃKhaenab ǃnâb ra omga khôaǃkhopa, ǁîn tsēa ǂganamsen tsî ǃnâba a ǀūna.
JOB.24.17	ǁGoaǁaeb ge ǁîn hoana ǁōb di sommi khami ība xui-ao; ǁîn ǃhuriǃhuridi ǃkhaenas dide a ǂan amaga.
JOB.24.19	ǀKhurub tsî ǀgammi tsîkha ge tsamaros di ǁgamga ra ūbē, ǁnās ǁkhās xases ra ǀhobasa dī, ǁnān hîa ge ǁorena.
JOB.24.20	ǁGûs di ǃnāb ra ǁîba ǀuru, ǁîb xab ge ǂuniba a ǁkhoaxabahe; ǁîb xan ge ǃaruǀî ǂâi tama hâ, ǂkhabasib ra haib axase khôahe.
JOB.24.21	ǀGôaos hîa ǁora tamas, ǁîsab ra ǃnariǀhana, tsî ǃoatarasab ge ǃgâi xū-e dī-ū tama hâ.
JOB.24.22	ǁKhātib ra ǀgaisana ǂomxa kuriga ûi kai ǀgaib âb ǀkha; khâib kao, ots ge sats khoetsa ûib âtsa nî ǂan.
JOB.24.23	Elob ga ǃûiǃgâ bio, ob ra ǁî ǃkhais ai ǂgomaiǂnûi, tsî ti ī xawe ra ge mûra âba ǁîn daogu ai hâ.
JOB.24.24	ǂKhari ǁaerob ǀguib kōsen ra ǀgapiǀgapihe, ǁnās khaoǃgâ i ge ǁî-e a ǀkhai; ǁîn ra ǃgamǃgamhe, naun hoan ra ǁō khamin ra ǁō; tsî ǀams ǃhoroǃnurub dis ra ǃgaoǁnâhe khamin ra ǃgaoǁnâhe.
JOB.24.25	Tsî ǁnāti i ga ī tama io, tari-e nî ǂhumiǂhumi te tsî ti mîsa nî ǁauǁau?
JOB.25.1	ǁGoasib ge Bildab, Suhiǁîba ǃeream tsî ge mî:
JOB.25.2	Gaosîsenni tsî ǃaob tsîkha ge ǁîb tawa hâ; ǁîb ra ǂkhîba dī ǀgapigu âb ǃnâ.
JOB.25.3	ǃGôab ǁîb di ǂnubidi diba hâb a? Tsî ǃnâb âba, tari-i ǂamab kha ǁhai tama hâ?
JOB.26.1	Xaweb ge Joba ǃeream tsî ge mî:
JOB.26.2	Matits ge satsa ǁnāb hîa ǀgaioba hui, tsî sâu ǁnā ǁôab ǁkhāob diba?
JOB.26.3	Matits ge ǀapemā ǁnāb hîa gā-ai tamaba tsî ǃkhaisa īs a khami ǀoa hâse ge ǂanǂan?
JOB.26.4	Tari-ets ǁnā mîde ge ǃhoaba? Tsî tarib di gagasa satsa xu ge ǂoa?
JOB.26.5	ǁŌ hân ge ǁgamgu ǃnagaba xu nîra ǃnae, tsî ǁansaben ân on.
JOB.26.7	ǁÎb ra ǀapasa ǃāǂui ǀkhaiǃnâ ǃkhais ǂamai; ǁîb ra ǃhūbaiba ǂgāmâi xū tama-i ai.
JOB.26.9	ǁÎb ra trons âb di aisa ǃkhōǂgan, ǁîb ra ǃâus âba ǁîs ǂama ǃāǂui,
JOB.26.11	ǀHommi di ǂkhâǃnâgu ge ra ǁnope, tsî gu ge ra ǃhuri ǀaus âb xa.
JOB.26.12	ǁÎb di ǀgaib ǀkhab ra huriba ǃkhaiǃā tsî ǁîb di ǁnâuǃāb ǀkhab ra ǁîba Rahaba hîkākā.
JOB.26.14	Mû, nēdi ge ǀkhâuǀamdi daogu âb dide; tsî mati ī ǂkhari ǃkhairo-i ǀgui-e da ge ǁîb xa ǁnâu! Tari-e a ǁkhā, ǃgurub ǁîb ǁkhāsigu diba ǁnâuǃāsa?
JOB.27.1	Tsî Job ge ǃaruǀî ǂkhoamîs âba tsoatsoa tsî ge mî:
JOB.27.2	Elob a ûitsama ǃkhais ao, ǂhanuba tita xu ge ūbēba, tsî Hoaǀgaixab, ti ǀomsa ge ǃoa kaiba,
JOB.27.3	ganupeb ǀommi âba ti ǃnâ hâ, tsî ûib di ǂoab Elob dib ti ǂguis ǃnâ hâ,
JOB.27.5	Tita xu a-i ǃnūse hâ, sago ta nî ǂhanu-ai kai ǃkhaisa; ǁō ta nîs kōse ta ge ti ǂhauǃnâsiba tita xu sîsenbē tide.
JOB.27.7	Ti khākhoeba ab eloxoresab ase i, tsî ti mâǃoasabeba ǂkhaba dī-aose.
JOB.27.9	Xare ǁnâub nî Eloba ǂgais âba, ǂōǂōsib xab ge hāǂamheo?
JOB.27.10	ǃGâiǃgâisenni nî ǁîba Hoaǀgaixab ǃnâ? ǂGaiǀîb nî Eloba mâ ǁaeb hoaba?
JOB.27.11	Tita î ta ǁkhāǁkhā go Elob di ǃommi xa; Hoaǀgaixab di ǂâisa, î ta tā sâu.
JOB.27.12	Mû, sago hoago kom ǁîsa ge mûo. Tsî tare xū-i ǃaromasa kha ǁnâi nētikōse go hoaragase a ǁausa?
JOB.27.13	Nēs ge amǃnâs eloxoresa khoeb disa Elob tawa, tsî ǀumis ǁgâiǀā-aogu dis, Hoaǀgaixab ǃomǁaeba xu gu nî hōsa.
JOB.27.15	ǁÎb din xa ga ǃgaun ge ǂhīǁōb xa nîra ǁkhōhe, tsî ǃoataradi âb ge ā tidede.
JOB.27.16	ǀHaiǀuribab ga tsarab axase ǀhaoǀhaobaseno, tsî sarana ǂgoab axase,
JOB.27.18	ǁÎb ra ommi âba ǂnubi ǁgurib khami, tsî ǃûi-aob ra oms âba dī khami.
JOB.27.19	ǃKhū hâseb ra ǁgoeǃgû xaweb ge ǁîsa ǁkhawa dī tama; kōkhâib kao, ob ge a ǀkhai.
JOB.27.20	ǃHurigu xab ge ǁgamgu khami nîra ǃkhōhe; tsuxubab ra sares xa ǃgombēhe.
JOB.27.21	Aiǂoas di ǂoab ge ǁîba nîra ūǃgû, bēb ras kōse; tsîb ge ǁîba ǃkhais âba xu nîra ǃgombē.
JOB.27.22	Elob ge ǁîb ai ǀkhomoǃnâse nîra ǁgôaxa; ǁîb ǃomǁaeba xub ge ǃhaese nîra ǁhâ.
JOB.27.23	Mâ-i hoa-i ge ǁîb ǂama nîra ǁam, tsî ǁîba nîra ǃhō, ǃkhais âba xu.
JOB.28.1	Amase ǀhaiǀurib ge ǂoaxūb ra ǃkhai-e ūhâ, tsî ǃhuniǀurib hîa ra tsunitsuniheb ge ǃkhai-e ūhâ.
JOB.28.2	ǂNūǀurib ge ǃhūba xu ra ūǂuihe, tsî ǂaib ge ǀuisa xu ra ǂnâhe.
JOB.28.3	ǃKhaenab ra khoen xa ǀamǀamhe; tsî mâǀîs hoasan ra ôaǃnâǃganu ǀuis ǃkhaenab dis kas, sommi ǁōb dib kas hoasa.
JOB.28.4	ǁÎn ra ā-e khaoǂui ǃnūse, ǁnān ǀgapise ǁan hâna xu; ǁîn ge khoen di ǂais ǀgapise hâs xa ǀuruhe hâ; ǃnūse ǁō ǁkhā khoena xu ǃhorosen hâna.
JOB.28.5	ǃHūb ra pereba ūǀkhī, tsî ǃnagab ra ǀkharaǀkharahe ǀaes ǀkhas khami;
JOB.28.6	ǁîb di ǀuidi ge a safirdi di ǃkhai, tsîb ge ǃhuniǀurib di tsararoba ūhâ.
JOB.28.7	ǃAriǃkhās ge ǁnāǀî gau ǃganna ǂan tama, tsî mûs ǀaub dis ge ǁîba mû tama hâ.
JOB.28.8	ǂNīsa ǀgurun ge ǁîba dā-ai tama hâ, tsî xammi ge ǁîba īǂam tama hâ.
JOB.28.9	ǁGuruxaǃnâ ǃhaob tawab ǃommi âba ra ǁgui, ǃhomgab ǃgaosa xu ra dawaǃkhapu.
JOB.28.10	ǃHaogu ǃnâb ǃgûdaoga ra ǁhāǂui; tsî mûs âb ǀgapiǃgôasa xūn hoana ra mû.
JOB.28.11	Dâugab ra ǂganam, ǁgamro-i xare-i ǀkhī tidega, tsîb ǂganǃgâsana ǃnâb ǃoa ra ūǀkhī.
JOB.28.12	Xawe gā-aisiba, mapab ra ǁîba hōhe? Tsî mapas ǃkhais ǁnâuǃāb disa hâ?
JOB.28.13	Khoeb ge ǁîb di ǀgausa a ǀū; tsîs ge ǃhūb ûitsaman dib ǃnâ hōhe tama hâ.
JOB.28.14	ǃGammi ge: Ti ǃnâb ge a ǀkhai, ti ra mî, tsî hurib ge: Ti tawab ge a kā, ti ra mî.
JOB.28.17	ǃHuniǀurib tsî kristali tsîkha ge ǁîb ǀkha ǀguitikō ǀgause ǃgôahe ǁoa, tsîb ge ǁkhāti ǁamaǃkhunihe ǁoa ǃhuniǀurixū-i ama.
JOB.28.18	Koral tsî kristal ǀuis tsîra xa i ge ǃhoahe ǁoa, gā-aisib koralǀuidi ǃnā hâ xui-ao.
JOB.28.20	ǁNā gā-aisiba mapa xub ra ǀkhī? Tsî mapas hâ ǁnâuǃāb di ǃkhaisa?
JOB.28.21	ǁÎs ge ûitsaman hoan di mûǁaeba xu a sâusa, tsîs ge anin ǀhommi dina xu sâuhe hâ.
JOB.28.22	Kāǁōb tsî ǁōb tsîkha ra mî: ǁÎb di gomma khom ge sikhom di ǂgaedi ǀkha ge ǁnâu.
JOB.28.24	ǁîb ra ǃhūbaib di ǀkhâuǀamdi kōse kō xui-ao; ǁîb ra hoana mû ǀhommi ǃnaga.
JOB.28.26	ǀapibab ge ǂhanuba ǂnûiǂgābao, tsî dao-eb ge ǃgurugu di napaba dībao,
JOB.28.27	ǁnāǃnubaib ge ǁîba ge mû tsî ǁîb xa ge ǃhoa; ǁîb ge ǁîba ge ǁāǁā tsîb ge ǁîba ge ǃâitsâ.
JOB.29.1	Tsî Job ge ǃaruǀî ǂkhoamîs âba tsoatsoa tsî ge mî:
JOB.29.2	Koma ta ga aibekam ǁkhâgu ǃnâs khami a ī, ǁnā tsēdi ǁîdi ai da ge Elob xa sâuhedi khami.
JOB.29.5	Hoaǀgaixab ge ganupe tita ǀkha hâ i, tsî ǀgôan âtan ge ti ǂnamipe hâ i ǃnubai,
JOB.29.6	ti dāǃharode ta ge âudai-i ǃnâ ge ǁā tsî ǃhaob ge ti xōǀkhā oliǃāroga ǁhōǂui ǃnubai.
JOB.29.7	ǁĀba-ū ta ge ǃās ǃoa ǃgû ǃnubai, ti ǂnû-aiǃnaosa ta ge daob ai mâi kai ǃnubai,
JOB.29.8	ǂkhamgu ge tita mû tsî ge gaugausen, kairagu ge khâi tsî mâ ǃnubai,
JOB.29.9	ǂamsagu ge ǃhoaǀû tsî amsa ǃkhō ǃnubai;
JOB.29.10	dommi gaosagu dib ge ǃnōǃnōhe, tsî nams âgu ge ǁîgu di namǃhanab ai ǂae ǃnubai.
JOB.29.11	ǂGae-i ga ǁnāǃnubai ǁnâu teo, o i ge ǃgâiǃōse ge ū te, mû-i ga mû teo, o i ge tita xa ge ǃkhō-am,
JOB.29.13	ǀKhaeb, ǁnāb hîa ge kā hâ ib dib ge ti ai ge hā; tsî ǂgaob ǃoataras diba ta ge dâxase ge ǁnae kai.
JOB.29.14	Tita ge ǂhanu-aisiba ge ana, tsî ǁîb ge tita ge ana; ti ǀgoraǃgâs ge anaǂam sarase tsî ǀgapaxūse ge i.
JOB.29.15	ǂGī hâna ta ge mûse ge ība, tsî ǃhorana ta ge ǂaise ge ība.
JOB.29.18	Tsî ta ge nēti ge mî: Tita ge ti oms ǃnâ nîra ǁō, tsî ta ge fenik anib khami ti tsēde nîra ǂguiǂgui.
JOB.29.19	Ti ǃnomagu ge ǁgam-iǀî nîra ǂgui, tsî ǀaub ge ti ǁnâub ai nîra hâǁgoa.
JOB.29.20	Ti ǂkhaisib ge tita tawa nîra ǀasa, tsî ti khās ge ti ǃomǁae nîra ǂkham.
JOB.29.21	Titan ge ge ǃgâ, tsîn ge ge ǃâu, tsîn ge ti ǀapes ai ge ǃnō.
JOB.29.22	Ti mîs khaoǃgân ge ǁkhawa khom tama ge i; tsî ti mîs ge ǁîn ai ge ǂnâ.
JOB.29.23	ǁÎn ge tita ge ǃâu ǀapib ra ǃâuhe khami, tsîn ge ams âna ge khowa ǃnaresibǀîs ǃaromas axase.
JOB.29.24	Tita ge ǁîna ge âiǂui, ǁîn ge ǂgom tama i ǃnubai; tsî ǃnâb ti ais diban ge ǃkhaeǃkhae ǁoa ge i.
JOB.29.25	ǁÎn di daoba ta ge ǁhûiǂuibaseno, o ta ge danase ge ǂnû; tsî ta ge gao-aose ǂnubidi ǁaegu ge hâ i; ǃoa hâna ra ǁkhaeǂgao ta ase.
JOB.30.2	Mâ xū-eb kha harebeba te hâ ǁîgu ǃommi di ǀgaiba? ǀGaib ge ǁîgu ǃnâ kairasiba xu ge kā.
JOB.30.3	ǁNāgu tôasib tsî ǃâs tsîra xa ǂkhabu hâgu, ǂnâsa ǃkhaidi ǃoa ra ǁhâgu, ǃkhae tsî ǀkhaiǃnâ tsî hîǀhuruhesa ǃkhaidi ǃoa.
JOB.30.4	ǁNāgu, hîa ǂōxa ǁhaona hain ǃnâ ra ǃoragu, tsî ǀnabuhais ǃnomaba ǂûse ūhâga.
JOB.30.5	ǁÎgu ge khoen ǁaeguba xu ge doeǁgaǂuihe, khoen ge ǁîgu ǂama ge ǃau, ǃnari-ao-i ǂamas axase.
JOB.30.6	ǃGoaǃnāgu di ǁhāgu ǃnâ gu nî ǁanga, ǃhūb tsî ǃhaogu di āgu ǃnâ.
JOB.30.7	Hain ǁaeguba xun ge ge ǃau, tsî ǁkhūdi ǃnân ge ge ǀhao.
JOB.30.8	ǁÎgu ge gâren ôa tsî xū tama ǀgôa ge i, o gu ge ǃhūba xu ge ǂnauǂuihe.
JOB.30.11	ǁÎb ge ti tsuriba xore tsî ge ǁgâiǀā te, ǁnā-amaga gu ge ǂgā-amǃnâba ti ais aiǃâ ge tobosa kai.
JOB.30.12	Ti amǀkhāb ain ra ǂkhamkhoena khâi tsî ra ǂhābē ti ǂaira tsî tiǀî ǁîn di tsūǃōxa daoga unu.
JOB.30.13	ǁÎn ra ti ǃganna khôakhâi; ǁîn ra ti ǀkhomǀkhomsasiba ǃhaeǃhae; ǁîn hîa hui-ao-e ūhâ tamana.
JOB.30.14	ǁÎn ra hā hara ǂgoab di khôaǃkhai-e ūs khami; hîǀhurusa ǃkhaib ǃnân ra gabasenǂgâxa.
JOB.30.15	ǃHuriǃhuridi ǀkhan ge ti ǃoagu ge oa; mâ-i hoa-i ge ǂoa-i axase ti ǃgôasiba ra ǃgôaǃgon, ob ge ti ǃgâiǃgâba ǀnanu-i axase ge ǃgôa-ī.
JOB.30.17	Tsuxub ra ti ǂkhōga ti ǃnâ doroǃnam; tsî tita ra hāba tsûb ge mâ tama hâ.
JOB.30.19	ǁÎb ge tita ǂgoab ǃnâ ge aoǂgā, tsî ta ge tsarab tsî tsaob tsîkha ǀkha ge ǀguiti-ī.
JOB.30.21	Sats ge tiǀî ǀkhomoǃnâse ge ǀkhara; ǀgaib sa ǃommi dib ǀkhats ra ǁkhanxase mâǃoa te.
JOB.30.22	ǁGaoǂoab aits ra ūkhâi te, sats ra ǁîb ai ǃgapi kai te; tsî sats ra ǁgaoǂoab ǃnâ kāǁō kai te.
JOB.30.23	Tita a ǂan xui-ao, ǁōb ǁgats nî ūsī te ǃkhaisa, tsî ommi ûitsaman hoan dib ǁga.
JOB.30.24	Xawe sats khoetsa ǁnāts kao, ǃomma ǀhōǂui tamats hâ, tsî kāts kao, ǃauts tide?
JOB.30.25	Ā tama ta ge i, ǁnāb karosa tsēde ūhâb ǂama? Ti ǀomsa ǂhansen tamas ge i ǂhâ hâb ǂama?
JOB.30.27	Ti ǃnāxūn ge ra ǁhuruǀû tamase hâ; tsēdi ǁgâiǀāb didi xa ta ge hāǂamhe hâ.
JOB.30.28	Tita ge ǂnūse ra ǃgû, xawe soresa xu tama; khâi tsî ta ge ǀhaohâb ǃnâ ra huiǂgai.
JOB.30.30	Ti khōb ge ti ai ge ǂnū tsî tita xu ra ǁnā; ti ǂkhōgu ge ǀgammi xa ra khau.
JOB.31.2	Tsî taresa ti amǃnâs Eloba xu ǀgapiseba xu hâsa, ǀumis Hoaǀgaixab disa ǀgapiseba xu?
JOB.31.3	Kāǁōba sa ǂkhabab di amǃnâ tamaba, tsî tsūǀkhāba ǂhanuoǃnâse ra sîsenn di tamaba?
JOB.31.5	ǁAusiba ta ga ǂharugu-ūo, tsî ti ǂais ga gāxaǃnâsib ǃoa ǃhaeo;
JOB.31.6	ab ǁnâi ǂhanu ǀnō-ūxūs ai ǀnō te, ob ge Eloba ti ǂhauǃnâsiba nîra ǂan.
JOB.31.8	o ta ge nî tsoro, xawe naub ge nî ǂû, ob ge ti suriba nîra ǃhūǃnomahe.
JOB.31.9	Ti ǂgaob ga tara-i xa nanakaisen hâo, ti ǀgūkhoeb di dao-ams tawa ta ga ǂgona hâ,
JOB.31.11	Taotaosa dīǃkhai-i ge a ǁî xui-ao, tsî i ge a dīsā ǂhanuǂhanu-aogu aiǃâ.
JOB.31.12	ǀAes ge a ǁî xui-ao hîkākās kōse ra hapusa; tsî hōbasen ta gen hoana ra ǃhomǂuisa.
JOB.31.13	ǂHanub ti ǃgāb dib kas, ti ǃgās dib kas hoasa ta ga ǃharaxū hâo, tita ǀkhan ra ǂnoagu hîa,
JOB.31.14	tare-e ta kha ǁnâi nî dī Elob ga khâio, tsî ǁîb ga ôaǃnâsa dīo, tare-e ta kha ǁnâi nî ǃeream?
JOB.31.17	tsî ti pere-e ta ga ǀguri ǂû hâo, ǃoaǀgôab ǁî-i xa ǂû tamase;
JOB.31.18	ǂkhamsis âba xub ge tita xa ǁgûta ase ge kaikaihe tsî ti îs di ǃnāba xu ta ge ǁîsa ge ǂgaeǂgui xui-ao;
JOB.31.20	kamanab âb ga ǀkhae te tama hâ io, ti ǁkhaon di khōgu xab ge ǃnaeǃnaehe ǃnubai,
JOB.31.22	ab ǁnâi ti ǃhōba ǃhōǂkhōba xu ǁnā, îb ti ǁôaba ǂkhōb âba xu khôa.
JOB.31.25	ǃgâiaǂgao ta ga hâ io, ti xūxasib ge kai ǃkhais ǃaroma, tsî ti ǃommi ge kaise ǂgui xūna hō ǃkhais xa,
JOB.31.28	ǁî ǃkhaisa as ǁkhāti dīsāse ī, ǂhanuǂhanu-aob aiǃâ Elob ǀgapise hâba ta ga ǀūxū hâ xui-ao.
JOB.31.31	Aogu ti tentomdi digu ga mî tama hâ io: Mapab hâ ǀguib âge, ǁîb di ǁgans xa ǁâ tamaba?
JOB.31.33	Adammi ge dī khami ta ga ti ǃûǂamsa ǃgū-ai hâ io, ti tîǂams ǃnâ ti dīsāsa ra gaugause.
JOB.31.34	Ama kai ǂguiba ta ge ǃao amaga, tsî ǃharaxūb ommi din dib ge ǃhuriǃhuriǃnâ te, ǃnō ta nîse tsî ta dao-amsa-ū ǂoa tides kōse.
JOB.31.36	ǁÎ-e ta kha ti ǃhōb ai tani tide! Amase ta ge ǁî-e krons axase nî ǀgapa.
JOB.31.37	O ta ga ǁîba ǃgôab ti dāǃharodi diba ǂanǂan; gao-aota ase ta ga ǁîba dāǀgū.
JOB.31.38	Ti ǃhanab ga ti ǃoagu ǂgaio tsî ǃgaoxūs di daogu ga ǀhûpe āo,
JOB.31.40	ab ǁnâi ǃhorob di amǃnâs ai ǀgamina ūǀkhība te, tsî gerstǃhorob di amǃnâs ai ǁîǁhaibena. Nēpa di ge mîdi Job dide ra ǀam.
JOB.32.1	ǃNubai gu ge ǁnā ǃnona aoga Joba ge ǃereamǀû, ǁîb mûǁaeb a ǂhanu-ai amaga.
JOB.32.4	Tsî Elihub ge mîdi âb ǀkha Joba ge ǃâu, ǁîgu ge ǁîba kaiba i amaga.
JOB.32.5	Tsî Elihub ge ǁnā ǃnona aogu di ams ǃnâ ǃeream-i xare-i hâ tama ǃkhaisa mûo, ob ge ǁaib âba ge khâi
JOB.32.6	ǁÎ ǃkhais xab ge Elihub, Baraxeeli ôab, Busiǁîba, ǃeream tsî ge mî: Tita ge kurin ǃnâ a ǂkham, xawe sago ge kaise kaira hâ; ǁnā-amaga ta ge go sau tsî go ǃao, ti ǂâisa ta nî sago ǂanǂansa.
JOB.32.8	Amase, Gagab khoeb ǃnâ hâb, tsî ǀoms Hoaǀgaixab dis ge ǁîna ra ǁnâuǃāxa kaisa.
JOB.32.9	Kaigu ge gā-ai tama hâ, tsî kairagu ge ǂhanuba ǁnâuǃā tama hâ.
JOB.32.11	Mû, tita ge sago di mîde ge ǃgâ, tita ge ti ǂgaesa sago di ǂandiǀî ge ǂō; mîde go nî hōǂuis kōse.
JOB.32.12	Tsî sago ta ge ǃgâo, mû, ǀguib xareb ge ǀkhai ge i, Joba nî ǃhoadanna; ǀguib sago xu ǁîb di mîde ge ǃereamma.
JOB.32.13	Sago: Sige ge gā-aisiba go hō, ti mî tidega; Elob ǀguib kom ǃeream bi ǁkhāo, tsî khoe-i xare-e tama.
JOB.32.14	Titab ge mî-i xare-e mîǀî tama hâ, xawe ta ge sago di mîdi ǀkha ǃeream bi tide.
JOB.32.15	ǁÎgu ǃhuri hâ ǃkhais xa gu ge ǃaruǀî ǃeream tama hâ; mîdi ge ǁîga xu kā hâ.
JOB.32.16	O ta ge ǁnâi ge ǃâu, xawe gu ge ǃhoa tama ge i, ǃnōsase mâ tsî gu ge ǃaruǀî ǃeream tama i xui-ao.
JOB.32.17	Tita on ge ti ǃnāsa ǃeream ǂgao hâ; tita on ge ti ǂâisa nî ǂanǂan.
JOB.32.18	Mîdi xa ta ǀoa hâ xui-ao; gagas ti ǃnāb dis ra ǁgari te;
JOB.32.19	mû, ti ǃnāb ge ǂauxûib hîa ǁkhowa-amhe tama hâb khami ī, ǀasa ǁhōgu khamib ra ǂari ǁga.
JOB.32.20	Tita ge nî ǃhoa, î ta ǀom-am-e hō; tita ge ti amǁgaukha nî khowa tsî nî ǃeream;
JOB.32.21	î ta ga tā khoe-i di aisa ǃkhōǃoa, î ta ga tā khoe-i tawa ǃgâiǃgâibasen;
JOB.32.22	ǃgâiǃgâibasene ta a ǀū xui-ao; ǀnîsib ge ti Kuru-aoba ǃhaese nî ūbē te.
JOB.33.1	Tsî amase, Jobtse, ǁnâu re ti mîde; îts ti mîdi hoade ǃgâ re.
JOB.33.2	Mû, tita ge ams âtasa go khowa; ti nams ra ǃhoa, ti namǃhanab ǃnaga.
JOB.33.3	Ti mîdi ge ǂhauǃnâsib ti ǂgaob dib tsî ǂans ti amǁgaukha dis hîa ǃanusa nîra ǃhoaǂui.
JOB.33.4	Gagab Elob dib ge tita ge kuru; tsî ǀommi Hoaǀgaixab dib ge tita ge ûi-ûi.
JOB.33.5	ǁKhāts kao, ǁnâi ǃeream te; ǂhomisen ti ais aiǃâ, îts mâ.
JOB.33.7	Mû, ti ǃhurib ge satsa ǃaoǃao tide, tsî ti ǃommi ge satsa ǃgomdā tide.
JOB.33.8	Amasets ge satsa ti ǂgaera ǃnâ ge mî, tsî tita ge dommi ǁnā mîdi diba ge ǁnâu:
JOB.33.10	Mû, ǁîb ra ti ǃoagu ǀhapiǃkhaide hō; ǁîb ge khākhoese ū te hâ.
JOB.33.12	Mû, nēs ǃnâts ge ǂhanu tama hâ ti ta ge tita ra ǃeream tsi, Elob khoeba ǃnā hâ amaga.
JOB.33.13	Tarexats kha ǁnâi ǁîba ge ǂnoagu-ū? ǁÎb kom ǃeream tamao mîdi khoe-i didi aio?
JOB.33.14	Kō, ǀgui ǃnās kōse, ǀgam ǃnāra kōseb ra Eloba ǃhoa; xawe sats khoets ge ǃgaoǃgâ tama hâ.
JOB.33.15	ǁHapos ǃnâ, ais tsuxub dis ǃnâ, ǃgam ǂoms xan ra khoena hāǂamhe ǃnubai, ǁgoeǃkhais ain ra ǂomhî,
JOB.33.17	Sats khoetsab nî ǁkhaedawase dīts ra xūna xu, tsî sats aots di ǃguriǂgaoxasibab nî ūbēse,
JOB.33.18	ǀoms âbab nî kāǁōsiba xu ūdawase, tsî ûib âba gôab ǃnâb ǁō tidese.
JOB.33.19	ǁKhātib ra ǁkharahe tsûb ǀkha kharob âb ai, tsî ǃkhammi âb ge ǂkhōgu âb ǃnâ ra hâhâ,
JOB.33.20	ûib âb ra pereba uixas kōse, tsî ǀoms âba turahesa ǂûna.
JOB.33.21	ǁGans âb ra ais âba xu ǀkhais kōse, tsî ǁîb ǂkhōgu mûheǁoa ge igu ra ǃkhāǂoas kōse.
JOB.33.22	ǀOms âb ra kāǁōsiba ǀgūs kōse, tsî ûib âba ǁnāgu hîa ra ǃgamgu kōse.
JOB.33.24	ob ge ǁîba ǀkhom bi tsî nîra mî: Ore bi, îb tā kāǁōsiba ǃoa ǁgôa; oremariba ta go tita hō xuige.
JOB.33.26	Ob ge Elob ǃoa nîra ǀgore, ǁîb xa nî ǃgâibaheb ǃoa, tsî ais âba dâb ǀkha nî kōǀî; khoebab ǂhanu-aisib âba nîra mādawa-am xui-ao.
JOB.33.27	Ob ge ǁîba khoen aiǃâ ǁnae tsî nîra mî: Tita ge ge ǁore tsî ǂhanuba ge gamagama, xawe ta ge dīdawa-amhe tama ge i.
JOB.33.29	Kō, nēn hoanab ra Eloba khoeb ǀkha ǀgam tsî ǃnona ǃnādi kōse dī;
JOB.33.31	ǃGaoǃgâ, Jobtse, îts tita ǃgâ; ǃnō satsa, î ta tita ǃhoa.
JOB.33.32	ǃHoats nî xū-i ga hâo, ǁnâi ǃeream te, ǂhanu-ai kai tsi ǂgao ta hâ xuige.
JOB.33.33	ǁNā tamas ka io, ǁnâi tita ǃgâ; ǃnō, î ta gā-aisiba ǁkhāǁkhā tsi.
JOB.34.1	ǃAruǀîb ge Elihuba ǃeream tsî ge mî:
JOB.34.2	ǁNâu, gā-aigo, ti mîde, î tita ǃgâ, ǁnâuǃāxago.
JOB.34.4	A da ǂhanu a-e ǁhûiǂuibasen; î da sada ǃnâ ǃgâi a-e ǂan.
JOB.34.10	ǁNā-amaga, ǁnâuǃāb â-i aogo, tita ǃgâ re. Ab Eloba eloxoresasiba xu ǃnūse hâ, tsî Hoaǀgaixaba ǂkhababa xu.
JOB.34.13	Tari-e ǁîba ǃhūbaib ǂama ge mâi? Tsî tari-e ǃhūbaib hoaba ge ǁāǁā?
JOB.34.14	ǁÎb ga ǂgaob âba ǁîb ǀguib ai ǂnûi-o gagas âb tsî ǀommi âbab ga ǁîb ǃnâ ǂgaedawao,
JOB.34.16	Tsî ǁnâuǃāb ga sa ǃnâ hâo, ǁnâu ǁnâi nēsa, ǃgâ ǁnâi dommi ti mîdi diba.
JOB.34.17	ǁNāb ǂhanuba ǁkhan hâba, gaosîsen ǁkhāb a? Tsî satsa ǀgoraǃgâts nî ǁnāb ǂhanu-ai tsî ǀgaisaba?
JOB.34.18	Khoe-e kha gao-ao-i ǃoa: Xūtamats, tsî gaosagu ǃoa: Eloxoresago, ti mî ǁkhā-e?
JOB.34.19	ǁNāb gaosagu di aisa ǃkhōǃoa tama tsî ǃkhū hâba ǀgâsab ǃgâ-ai ǂan tama hâba, hoan a ǃomkha âb di sîsen xui-ao?
JOB.34.20	ǀGui mûsǀapirob ǀguib ǃnân ra ǁō, tsuxuǃgâb ǃnâs ga i xawe; ǁaes ra gongonǃnâhe on ra kā; tsî ǀgaisab ra ūbēhe, khoe-i ǃommi ose.
JOB.34.23	Amaseb ge ǁîba khoeba ǃnā hâse ǁguiǂam tama hâ, ǀgoraǃgâs ǃnâb Elob ǀkha nî ǂgâ ǁkhāse.
JOB.34.24	ǁÎb ra ǃgari-aoga ǂkhūǂkhū, sats khoets ǁî ǃkhaisa a ôaǃnâ ǃganu ǁoas kōse, tsîb ra ǀnîga ǃkhais âgu ai mâi.
JOB.34.25	Sîsengu âgab a ǂan amagab ge ǁîba tsuxub ǃnâ ǁîga ra ǃkhomǃnâ, o gu ge ra ǂkhū.
JOB.34.26	ǁÎb ra ǁîna eloxoresan ase ǂnauǂkhūǂkhū, ǃkhai-i hoan a ǁî-e mû ǁkhā i tawa,
JOB.34.27	ǁÎb khaoǃgâba xun ge ǁnāǁgôa, tsî ǁîb di daogu hoagan ge ǁnâuǃā tama ge i amaga.
JOB.34.29	ǁÎb ga ǃnō-o, tari-e nî ǀgoraǃgâ? ǁÎb ga aisa gaugauo, tari-e nî ǁîba kōǀî, ǁae-i ǂamas kas, ǀguiǀguiben ǂamas kas hoasa?
JOB.34.30	Hînaxaǃnâ khoeb ǃaruǀî gaosîsen tidega, tsî ǁnoagu ase gu ǁaesa hâba tidega.
JOB.34.31	Ā, anus ge a Elob ǃoa mîsa: Tita ge sa ǁkharaba ge tani, tita ge ǃaruǀî mâǃoa tide.
JOB.34.33	Satsa xu i nî hā, matib nî ǁîba mādawa-am ǃkhaisa, ǁîbats ra ǃharaxū hîa? Satsa ǁhûiǂuibasents ga tsî tita tama? Tare-ets kha satsa a ǂan? ǃHoa!
JOB.34.34	ǁNâuǃāb â-i khoegu ge tita nî ǃkhō-am, tsî gā-ai aob ge tita nî ǁnâu:
JOB.34.36	Abotse, ab Joba ǃâitsâhe ǀams kōse, ǂkhaba khoen ǃnâb ra ǃeream xūn ǃaroma!
JOB.35.1	Tsî Elihub ge ǃaruǀî ǃeream tsî ge mî:
JOB.35.4	Tita ge satsa nî ǃeream tsî sa horesaga sats ǀkha.
JOB.35.5	Kōkhâi ǀhommiǀî îts mû; îts kōǀî ǀgapise hâ ǃâudi, sats xa a ǀgapide.
JOB.35.8	Sa eloxoresasib ge khoeb, sats khami īb ǀguiba ra tsâǀkhā, tsî ǂhanu-aisib âtsa khoenôaba.
JOB.35.9	Kaisib ǁgâiǀāb dib xan ra khoena ǂgai; ǁîn ra huiǂgai kaigu di ǁgâiǀāb ǃaroma.
JOB.35.11	sida ǀgurun ǃhūb din ǃgâ-ai ra ǁkhāǁkhāba, tsî ǀhommi di anin ǃgâ-ai ra gā-ai kai daba? ti mî tama hâ.
JOB.35.12	ǁNāpan ra ǂgai, xawe ǁîb ge ǃeream tama hâ ǂkhaban di ǃguriǂgaoxasib ǃaroma.
JOB.35.13	Amaseb ge Eloba ǁausiba ǁnâu-am tide; tsî Hoaǀgaixab ge ǁîna kōǀî tide.
JOB.35.16	ob ge Joba ǁausib ǀkha ams âba ge khowa, tsîb ge ǂans ose ǂgui mîde ge ǃhoa.
JOB.36.1	Tsî Elihub ge ǃaruǀî ge mî:
JOB.36.2	ǂKharirose ǃâu te, î ta ǁgau tsi ganupe di ti mîde Eloba hâba ǃkhaisa.
JOB.36.3	Tita ge ti ǂansa ǃnūseba xu nî ūhā; tsî ta ge ti Kuru-aoba ǂhanu-aisiba nî dī-ū.
JOB.36.4	Ama, amase di ge ti mîde ǂkhabase ī tide xui-ao; ǀguib ǂans ǃnâ ǀoasab ge sa tawa hâ.
JOB.36.5	Mû, Elob ge a ǀgaisa, xaweb ge ǃharaxū tama hâ; ǁîb ge a ǁkhā, ǁnâuǃāb di ǀgaib ǃnâ.
JOB.36.7	ǁÎb ge mûra âba ūǁnâ tama hâ ǂhanu-aina xu, tsîn ge gao-aogu ǀkha ǁîgu di trons ai hâ; ǁnāpab ra ǁîna ǂnûi ǀamos kōse, tsîn ra ǀgapiǀgapihe.
JOB.36.8	Tsî ǁkhamgu ǀkha ǃgaehe hâǃân ga ǃgae-ūdadi ǃgomsigu didi ǀkha ǃkhōǁapoheo,
JOB.36.9	ob ge ǁîba dīb âna ǁîna ra ǂanǂan, tsî ǁîn di ǃûǂamde, ǁîn ra ǀgapiǀgapisen amaga.
JOB.36.11	ǁNâu tsîn ga ǁîba ǃoabao, on ge tsēdi âna ǃgâib ǃnâ nîra hâtoa tsî kurigu âna ǀnamǀnamsasigu ǃnâ.
JOB.36.12	Xawe ǁnâuǀnam taman ga io, on ra gôaba xu ǁō tsîn ra ǂans ose kā.
JOB.36.13	Tsî hînaxaǃnâ ǂgaogu â-in ge ǁaiba ra ǀhaoǀhaobasen, ǁîn ge ǀkhomabasen tama hâ, ǁîb xan ra ǃgaeheo.
JOB.36.14	On ge ǂkhamsis ǃnâ nîra ǁō, tsî ûib ân ge taotaosase nî ǀam.
JOB.36.16	ǁNās ǁkhās xaseb ra ǁkhāti satsa ǂōǂōb di amsa xu hara ǃkhaibǀî nana, ǁîb ǃnâ i ǂōǂō-i xare-e hâ tamaba, tsî ǂûn sa tāb dinab ra kausasib xa ǀoa kai.
JOB.36.17	Xawe sats ge eloxoresab di ǀgoraǃgâsa ge ǀoaǀoa; ǀgoraǃgâs tsî ǁkharab tsîra ra ǃkhō tsi.
JOB.36.18	ǁGôasib hâ xuige ǂan, îb tā ǀnîsi ǀgui ǂhās ǀguis ǀkha ǂhāxu tsi, oremarib kaib ǀnîsi ǂgaeǂhapu tsi tidese.
JOB.36.19	ǁÎba sa huiǂgaisa ǃgôab nî, ǂōǂōsib ǃnâts sī tidega, ǀgaib ǀkhats ga ǀgaiǀgaisen xawe?
JOB.36.20	Tā ǁkhore ǁnā tsuxub, ǁîb ǃnâ di ǁaede nîra ūbēheba ǁîdi di ǃkhaisa xu.
JOB.36.21	ǂAnbasen îts tā ǂhanuoǃnâsib ǃoa ǂnan, ǁîbats ra taniǀnamxasib xa ǂgao xuige.
JOB.36.23	Tari-e daob âba ge ǁgaumâiba bi, tsî tari-e: Sats ge ǂkhabase ge dī? ti ge mî-e.
JOB.36.24	ǂÂi îts sîsenni âba kaikai, khoen ra ǁîb xa ǁnaeba.
JOB.36.25	Khoen hoan ra ǁîba kōǀî; khoeb ra ǁîba ǃnūseba xu mû.
JOB.36.26	Mû, Elob ge a ǀgapi, xawe ta ge ǃkhā tama hâ, tsî ǃgôab ǁîb di kurigu dib ge a hōǂuiheǁoasa.
JOB.36.28	tūǀnanude ra ǁhōǂuiba, tsî khoeb ǂama ǀoasase ra ǂnâǁgôaba kaiba.
JOB.36.31	ǁÎb ra ǁî ǃkhais ǀkha ǁaede ǀgoraǃgâ; ǁîb ra ǃnāsase ǂûmā.
JOB.36.32	ǃOmkha âbab ra ǁîba ǃnâb ǀkha ǃgū-ai, tsîb ra ǁîba mîmā mâǃoa-aogu ǃoa-ai.
JOB.36.33	ǁÎdi ǃgurub ra ǁîba ǂhôa; tsî ǀgoan tsî ǃapa ra ǃnūb ona.
JOB.37.1	ǁÎ ǃkhais ǃaromab ra ti ǂgaob ona ǀkhū, tsîb ra urikhâi ǃkhais âba xu.
JOB.37.3	ǁÎbab ra ǂhanuse ǀhommi ǃnaga sîǂui, tsî ǃnâb âba ǃhūbaib di ǀkhâuǀamdi kōse.
JOB.37.4	ǁNās khaoǃgâb ra ǃgō dommi âba; ǁîb ra ǃguru ǀgapi dommi âb ǀkha. Tsîb ge napaba ǀhapeǀhape tama hâ, dommi âb ga ǁnâuheo.
JOB.37.5	Elob ra buruburuxase dommi âb ǀkha ǃguru; ǁîb ra kai xūna dī, tsî sida ge ǁîna ǁnâuǃā tama hâ.
JOB.37.7	ǃNubaib ra ǁîba ǃommi mâ khoeb hoab diba ǂganamǀgaiǀgai, sîsenni âb khoen hoan xa nî ǂanhega.
JOB.37.9	ǃNā-omsa xub ra sareba ǀkhī, tsî ǃkhawagas ǂoaga xu ǃkhaiba.
JOB.37.10	ǀOmmi âba xub ra Eloba ǃnareba mā, hara ǁgamgu ra karos kōse.
JOB.37.11	ǁÎb ra ǁkhāti ǀnanude ǁgamma ǃnao-ai; ǁîb ra ǃâudi ǃnâb âb dide ǀgaruǀgaru.
JOB.37.12	Os ra ǁîsa gā-ai ǀapes âb ǀkha unusen tsî ra ǃgûma, ǁîb di mîmāsas nî dīse, ǃhūbaib hoaragab ǂama.
JOB.37.13	ǂNauxūseb ga ǁîsa ǃhūba ǁāǁābas kas, ǃgâidīses kas hoasa.
JOB.37.14	ǃGaoǃgâ, Jobtse; mâ îts Elob di buruxa dīna ǁnâuǃā.
JOB.37.16	ǂAnts a xare satsa ǃâude, mati di ra ǀnarema ǃkhaisa, tsî buruburuxa ǃkhaidi, ǁnāb ǂans xa ǀoa hâb dide?
JOB.37.17	Matin ra sa sarana ǃnae ǃkhaisa ǃhūbab ga ǃkhawagas ǀkhāba xu ǃnōǃnō ǃnubai?
JOB.37.18	Satsa kha ǁîtsa, ǀhomga ǁîba ge ǃāǂuihuitsa, hîa ǁapo hâga ǂnâhe hâ mûsenǃnâxūs axase?
JOB.37.19	ǁGau ge re, î ge sige ǂan, tare-e ge ǁîba nî ǃeream ǃkhaisa; sige ge ǃkhaenab xa ǂhanuse mî ǁkhā tide xuige.
JOB.37.20	Mîbaheb nî ǁîba, tita ga ǃhoa ǂgao-o? Khoe-i ǁnāti ra ǂâi-i ge nî hapuhe.
JOB.37.21	Tsî nēsisab ge mûhe tama hâ ǁnā ǃnâb ǃgāsase ǀhommi ai ra ǃnâba, ǂoab ga ǁîba ǃgomǃnâǃganu tsîb ga ǁîba ǃgāsa kaio.
JOB.37.22	ǀApasa xub ga ǃhuniǀuriba hā, xawe Elob tawa i ge ǃaoǃaosa anusi-e hâ.
JOB.37.24	ǁNā-amagan ra khoena ǁîba ǃao, ǁîb ge gā-ai dīsen ra-e kōǀî tama hâ.
JOB.38.4	Mapats satsa ge hâ i tita ge ǃhūbaiba ǃgaoǃgao ǃnubai? ǁÎsa ǂanǂan te re, gā-aits kao.
JOB.38.6	Mâ xū-i ǃnâb kha ǃgaoǃgaob âba mâiǂgāhe hâ, tsî tariba ǁnāb ǁhôaǀuis âba ge ǁguiba?
JOB.38.7	ǁGoaǀgamirodi ge ǀhûpe dâxase ǁnae tsî Elob ôagu hoagu ge dâ ǃnubai.
JOB.38.8	Tsî tariba ǁnāb hîa huriba, ǃkhopa tsîb ge ǁgûs di ǃnāba xu hā ǃnubai dao-amdi ǀkha ge ǂganamma?
JOB.38.9	ǃÂusa ta ge tita sarab âb ase ǂnûi ǃnubai tsî ǃkhaenaba ǃgamiǃkhaib âb ase.
JOB.38.12	Sa ûitsēsa xu xare satsa ǁgoasa mîmāts ge, xare ǁgoaǂnobosa ǁîs di ǃkhai-e ǁgauts ge?
JOB.38.13	ǃHūbaib di ǀkhâuǀamdes nî ǃkhōǂgāse tsî eloxoresan ǁîsa xu nî ǃhaeǂuihese.
JOB.38.14	ǀKharaǀkharahes nîse saoǂnûiǂgoa-i xase, tsî sara-i xases nî īse.
JOB.38.15	Tsî eloxoresana xub ǃnâb âba nî ǁkhaehese, tsî ǀgapi ǁôab nî khôahese.
JOB.38.16	Sīts ge xare satsa hurib di tsoatsoaǃkhaidi kōse, tsî ǀnaremats ge xare ǃgamsib di hoan xa ǃgam ǃkhaidi ǃnâ?
JOB.38.17	Dao-amdi ǁōb dide xare ǂhaiǂhaibahets ge? Tsî mûts ge xare ǁāgu ǁōb sommi diga?
JOB.38.18	Sa ǁnâuǃāb ǀkha xare sīts ge ǃhūbaib di ǂhabasib kōse? ǂAnǂan ǁnâi re, nēn hoanats ga ǂano.
JOB.38.19	Mapab hâ ǁnā daob, ǃnâb ǁanǃkhais diba? Tsî ǃkhaenaba, mapas ǁîb ǃkhaisa hâ?
JOB.38.20	ǁÎrats nî ǀkharib âra tawa ūsīga, ǁîra ommi di daogats nî ǂanga?
JOB.38.21	Sats ge ǁî ǃkhaisa a ǂan, ǁnāǃnubaits ge xawe ǃnae xui-ao, tsî sa tsēdi a ǂgui xui-ao.
JOB.38.22	Sīts ge xare satsa ǁui-omgu tsamaros digu tawa, tsî mûts ge xare satsa ǃnareb di ǁui-omga,
JOB.38.24	Mapab hâ ǁnā daob, ǃnâb ra ǁîb ai ǀgoraheba, tsî aiǂoas di ǂoaba, ǃhūbaib ai ra ǀgaruba?
JOB.38.26	ǀapi i nîse ǁnā ǃhūb hîa khoe-ob ai, tsî ǁnā ǃgaroǃhūb, khoe-i a ǀkhaiǃnâb ai,
JOB.38.27	ǃū-aisa ǃkhaidi tsî ǃgaroǃkhaidi tsîdeb nî ǁâǁâse, tsî ǃam ǀgâbab nî ǀkhī kaise?
JOB.38.28	ǀApiba, ǁgûba ūb hâ? Tsî tarisa ǁnās ǀaub di ǁgamrode ra ǁorasa?
JOB.38.30	ǀUi-i xase gu ge ǁgamga ra karo, tsî ǁgamaib ǃgamǃkhais dib ge ǃkhoa hâ.
JOB.38.32	Masarotǀgamirode, ǁîde ūǀkhī ǁkhāts a xare ǁaeb âdi ai? Tsî ǂgaeǂgui ǁkhāts a xare Bērsa ǂkhamron âs ǀkha?
JOB.38.33	ǂAnts a xare ǀhommi di ǂhanuga? Tsî ǃhūbaib ai dī-unu ǁkhāts a xare gaosis âga?
JOB.38.34	Sa domma ūkhâi ǁkhāts a xare ǃâudi kōse, ǃnāǂamsasets nî ǀapib xa hāǂamhega?
JOB.38.35	Napaga ǂoa kai ǁkhāts a xare ǃgû gu nîga tsî mû, nēge ge hâ ti gu nî mîǀî tsiga?
JOB.38.36	Tariba ǁnāb gā-aisiba ǃâudi ǃnâ ge ǂnûiba, tsî tariba ǁnāb ǁnâuǃāba ǂâisa ge māba?
JOB.38.38	Tsarab ga ǂae tsî ǁapo tsî karo-o tsî ǃhūdadi ga ǂaeǁaeo.
JOB.39.1	Xamma kha xamarina ǃaubats nî tsî ǃâs ǂkham xamgu disa ǁâǁâts nî,
JOB.39.4	ǂAnts a xare satsa, ǃarina di ôaǁaeba? ǃGaoǃgâts ge xare ǁkhamadi di ǁoraba?
JOB.39.5	ǃGôats ra xare satsa ǁîdi di ǁkhâgu hîa nî ǀoaga, tsî ǂants a xare ǁîdi di ôaǁaeba?
JOB.39.6	ǂNû tsî di ga ǂkhamron âde ūǀkhīo, tsî tsûgu âde xu di ga ǃnorao.
JOB.39.7	ǁÎdi di ǂkhamron ra ǁui, hara ǃaub ǃnân ra kai, ǁîn ra ǂoa tsîn ǁîde ǃoa ǁkhawa oa tama hâ.
JOB.39.8	Tariba ǁnāb ǃgoreba ǃnorasase ge ǃgû kaiba? Tsî tariba ǁnāb ǃgoreb di ǃhâuga ge xoreba?
JOB.39.9	ǁNāb, ǃgaroǃhūba ta ge ǁanǃkhaise māba, tsî ǀūǃhūba ǁîb di hâǃkhaise.
JOB.39.10	ǁÎb ra ǂkhupib ǃās diba âiǂui, tsîb ge ǀōb doeǁga-aob diba ǁnâu tama hâ.
JOB.39.11	ǃHomgu aib ra hōǂui xūn ge a ǁîb di ǃû-ai, tsîb ra ǃam xūn hoana ôama.
JOB.39.12	ǃGarogomaba kha ǃoaba tsib nî? Hâǁgoab nî sa ǁgorob tawa?
JOB.39.13	ǃGarogomaba kha ǃgaets nî tsurib âb ǀkha ǃhūǃgaodaob ǃnâ, xareb kha sa khaoǃgâ ǃgoaga nî ǂgaeǂhauǂhau?
JOB.39.14	ǂGomaiǂnûi bits nîra xare, ǀgaib âb a kai amaga? Tsî hâ kaits nî xare sa sîsenna ǁîb ai?
JOB.39.15	ǂGom bits nî xare, sa ǃkhommab nî ǁkhawa ūhā tsî dāǃnâǃkhais âts ai ǀhaoǀhao ǃkhaisa?
JOB.39.16	ǀAmis ra ǁgabokha âsa ǂnīsase gongon. Nēga tsaura ǁgabokha tsî ǃamga?
JOB.39.17	Hî-î, ǃupudi âsas ra ǃhūba ǁnāxūba, tsarab ǃnâ di nî ǃnaese.
JOB.39.18	Tsîs ra ǀuru, ǂais ǁîde ǁgâikhôa, tsîn ǀgurun ǃaub dina ǁîde dāǂkhūǂkhū ǁkhā ǃkhaisa.
JOB.39.19	Karosases ra ǂkhamn âsa sîsenū, ǁîs di taman axase; sîsenni âs ga ǁau, xawes ge ǃao tama hâ.
JOB.39.20	Elob ge ǁîsa gā-aisiba ge ūǀhana, tsî ǁnâuǃā-e ǁîsa mā tama hâ.
JOB.39.21	Khâi tsîs ra ǀgapiǀgapisen ǃnubais ra hāb tsî ǃgapi-aob tsîkha âiǂui.
JOB.39.22	Xarets ra satsa hāba ǀgai-e mā? Satsa ǁkhāts a xare ǃaob âba ǀgareb ǀkha anasa?
JOB.39.23	Satsa kha ǁîba uri kai ǁkhāts a, ǂhommi khami? ǃHaras âb ge a îsa tsî a ǃhuriǃhurisa.
JOB.39.24	ǁÎb ra xora ǃhūb ǃnâ tsîb a ǃgâiaǂgaoxa ǀgaib âb ǃnâ, tsîb ra ǂoa ǁâtanisen hâb ǁga.
JOB.39.25	ǁÎb ra ǃaoba âiǂui tsî ǃhuri tama tsî oa tama gôab xa.
JOB.39.26	ǃGuruǁhōb ra ǁîba ǀōǀî, ǀaexa ǀurigôab tsî ǁhâigôab tsîkha diba.
JOB.39.27	ǃGapi tsî ǂkhupi raseb ra ǃhūba hara; tsî mâ tama hâ ǀgapadas di ǀōb xa.
JOB.39.28	ǀGapadas ra ǃgāsase ǀō hîab ra: Aha, ti mî tsî toroba ǃnūseba xu ra ǃkhao, ǃguruǀōb gao-aogu tsî ǃaub tsîn diba.
JOB.39.29	ǀAuba kha sa ǁnâuǃāba ǁkhanaǃganub ra, tsî ǁgabokha âba ǃkhawagas ǃoa ǃāǂuib ra?
JOB.39.30	Sa mîmās aisa ǃariǃkhās ra ǁkhanaǃapasa tsî oms âsas ra ǀgapiseb ǃnâ omsa?
JOB.39.31	ǁÎs ge ǃhaob ai ǁan hâ tsî ra hâǁgoa, ǃhaob di ǁaposa ǃkhais ǃnâ.
JOB.39.32	ǁNāpa xus ra ǂûna ǃkhēbasen; mûra âs ra ǃnūseba xu mû.
JOB.39.34	Tsî ǃaruǀîb ge ǃKhūba Joba ǃeream tsî ge mî:
JOB.39.36	Ob ge Joba ǃKhūba ǃeream tsî ge mî:
JOB.39.37	Mû, tita ge ǂkharita, tare xū-e ta kha ǁnâi satsa nî ǃeream? O ta ge ti ǃomma ti ams ai ra ǁgui.
JOB.39.38	ǀGui ǃnāsa ta ge ǃhoa, xawe ta ge ǃeream tide, tsî ǀgam ǃnāra, xawe ta ge ǁkhawa dī tide.
JOB.40.1	Ob ge ǃKhūba Joba ǀgaisa ǂoa-e xu ǃeream tsî ge mî:
JOB.40.3	Okha ǁnâi ti ǀgoraǃgâs onats ra ǁauǁau ǂgao? Kha ǁnâi titats nî ǀgoraǃgâ, sats nî ǂhanu-aiga?
JOB.40.5	Anisen ǁnâi ǀgapiǃgôasasib tsî ǀgapisib tsîkha ǀkha, îts ǁnâi ǂgaeǂgā anusib tsî ǂkhaisib tsîkha.
JOB.40.6	ǁHōǂui ǁnâi ǁgôasib sa ǁaib diba, îts ǃguriǂgaoxa-i hoa-e kōǀî, îts ǁî-e ǃgamǃgam.
JOB.40.7	Kōǀî ǃguriǂgaoxa-i hoa-e, îts ǁî-e ǃnaga mâ kai îts eloxoresana ǂkhūǂkhū ǁîn di ǃkhais ǃnâ.
JOB.40.8	ǁÎna ǀhûpe sâu tsarab ǃnâ; îts aidi âna ǂganǃgâsib ǃnâ ǂganam.
JOB.40.9	O ta ge tita ona satsa nî ǃkhōǀkhā, amǀkhāb ǁôab âts ge hui tsi amaga.
JOB.40.10	Hurigomaba ǁnâi kōǀî, sa xōǀkhā ta ge kuruba, ǁîb ra ǀgâba ǃû goma-i khami.
JOB.40.11	Kō ǁnâi ǀgaib âb ge kamanab âb ǃnâ hâ, tsî ǁkhāsib âb ǁîb ǃnāb di ǁapagu ǃnâ!
JOB.40.12	ǂAreb âbab ge sederhai-i khami ǂgōse ra mâi; ǁapagu tîra âb digu ge ǂgāǃnâguhe hâ.
JOB.40.13	ǂKhōgu âb ge ǁaposa ǂai-i khami ī; ǂkhōn âb ge ǂnūǀuritanihai-i khami ī.
JOB.40.14	ǁÎb ge a Elob daogu di danaxū, ǁîba ge kurub ge ǁîba gôab âba ge ǃgaemâiǀkhā.
JOB.40.15	ǃHomgu ǁîna ǂûna ra ūǀkhība amagan ra ǀgurun ǃaub din hoana ǁnāpa ǀhuru.
JOB.40.16	Somxa haidi ǃgaob ra ǁgoe, sâuǃkhais ǂāb tsî ǂgoab tsîkha dis ǃnâ.
JOB.40.17	Somxa haidi ge ǁîba ra ǃgū-ai, mâs hoas ǁîs di sommi ǀkha, ǃāb di ǂhûihaidi ge ǁîba ra hâǂgā.
JOB.40.18	Mû, ǁîb ge ǃāb ga ǀgaisa xawe ǃao tama hâ; tsîb ra ǂgomǃgâsen, Jordanǃāb ga ams âb kōse sī xawe.
JOB.40.19	Khoeba mûra âb aiǃâ ǃkhō bi ǁkhāb a, ǁîba ǃhâub ǀkha ǃnamǂgui ǁkhāb a?
JOB.40.21	Okha ǁîba haiǂguisa ǂguis ǃnâ dīǂgā ǁkhāts a, ǁkhū-i ǀkhats kha ǃnanib âba a doroǃnam ǁkhā?
JOB.40.22	Kaiseb nî ǀkhoma tsi tits ra ǂâi, ǂauseb kha nî ǃhoa-ū tsi?
JOB.40.23	ǃGaeǀhao-eb kha sa ǀkha nî dī? Khobob asets nî ǀamos kōse ūhâ biga?
JOB.40.24	ǁÎb ǀkha ǀhuruts nî aniro-i ǀkhas khami? ǁÎbats kha sa ôade nî ǃgaeba?
JOB.40.25	ǁAmaxū-aoga ǁîb ǀkha ǂharugu gu nî? ǀGora gu nî ǁîba ǁama-aon ǃnâ?
JOB.40.26	Khōb âbats kha ǁhâigôagu ǀkha nî ǀoaǀoa, tsî danas âba ǁauǃkhō-ūdan ǀkha?
JOB.40.27	ǁGui re sa ǃomma ǁîb tawa îts ǂâi ǃkhams xa, ots ǁkhawa dī tide.
JOB.40.28	Mû, ǃâubasens âts hoas ra kā; ǁîbats ga mûs ǀguisa hîo, ots ǀnai ra ǁnā.
JOB.41.1	Khoe-i xare-i ge ǁnātikōse ǁkhoaǃnā tama hâ, ǁîba i nî ǂkhaiǂkhaise. Tsî tariba ǁnāb ti ais aiǃâ nî mâisenna?
JOB.41.2	Tariba ǁnāb tita ge aimāba, o ta tita ǁîba nî mādawa? ǀHommi hoab ǃnaga hân ge a ti.
JOB.41.3	Tita ge uniǁaedi âb xa ǃnō tide, tsî ǃhoas ǀgaib âb dis xa, tsî îsasib īsib âb dib xa.
JOB.41.4	Tariba ǁnāb ǂamǃâs sarab âb disa nî khowa-aiba? Tariba ǁîb di ǀgamǃnaguse dīsa sarab ǃnâ nî ǂgâ ǁkhāba?
JOB.41.5	Tariba ǁnāb dao-amdi ǁîb ais dide nî ǁkhowa-amma? ǁÎb di ǁgûgu ǂnamipeb ge ǃhurib ǀguiba hâ.
JOB.41.6	ǀGaisa khōsikhōgu âb ge kaise a ǃgâi, mâb hoab âgu ge ǂganamǀgaiǀgaihe hâ saoǂnûis khami ī.
JOB.41.7	ǀGuib ge nauba a ǀgū, ǂoab ge ǁîgu ǁaegu ǃgomǃganu ǁoas kōse.
JOB.41.8	ǁÎgu ge ra ǂae-aigu, ǁîgu ge ra ǃkhōǁaegu, ǀgora ǁoa gu as kōse.
JOB.41.9	Tsîdi âb ge ǃnâ-e ra ǃnâ kai; tsî mûra âb ge ǁgoaǂnobos di mûra khami ī.
JOB.41.10	Ams âba xu di ge ǃamamǀaede ra ǀkhī, ǀaexa nanigu ge ra ǂoaxa.
JOB.41.11	ǂGui-āra âba xub ra ǀanna ǀkhī, ǀgû ra sūsa xus khami, tsî ǃhae ǀaesa xus khami.
JOB.41.12	ǀOmmi âb ra ǂnomde ǂhubi kai, tsî ǁhabu-i ge ams âba xu ra ǀkhī.
JOB.41.13	ǃAob âb ǃnâb ge ǀgaiba ǁan hâ, tsî ǁîb aiǃâb ra ǃaoba ǂnā.
JOB.41.14	ǃÂdi ǁîb ǁgans didi ge ǂaeǁae hâ; mâs hoas ge ǁîb ǃnâ a ǁaposa, gon tamase.
JOB.41.15	ǂGaob âb ge a ǁaposa ǀui-i xase; ā, ǁîb ge ǃnaga ǁgoe ǁkhamiǀuis di ǃâ-i xase a ǁaposa.
JOB.41.16	Khâis âb xa gu ge ǁē-aoga ra ǀkhū, tsî ǃhurib xa gu ge ra ǀūa-ai.
JOB.41.17	Khoe-i ga gôab ǀkha hō bi xaweb ge mâ tide, ǁhâigôab kas, ǁkhâuxū-i kas, summi kas hoasa.
JOB.41.18	ǂNūǀurib ge ǃhoroǃnôan ase ība bi, tsî ǂaiba gunu hâ hai-i ase.
JOB.41.19	ǂĀb ge ǁîba ǁhâ kai tide; ǀuiǁhās di ǀuirodi ge ǁîba ǃhoroǃgaodan axase ra ība.
JOB.41.20	ǃHôadi ge ǁîba ǃhoroǃgaodan ase ība, tsîb ra ǁhâigôab di ǀōba âiǂui.
JOB.41.21	ǁÎb ǃnâ di ge ǀā sūǃârode hâ; dāǃnâkunis ra dī xaseb ra ǂgoab ǃnâ ǁgoeǂgâ.
JOB.41.22	ǃGammab ra sū-i khami ǀgû kai, ǁîb ra huriba soǀôasūs khami ǂkhoba kai.
JOB.41.23	ǁÎb khaoǃgâb ra daoba ǃnâǃnâ, ǃgammats nî ǀhai ǀûn ti ǂâis kōse.
JOB.41.24	ǃHūbaib ai i ge ǁîb ǁhā-e a ǀkhai, ǁîb ǃao tama kurusabeb, kuruhe hâba.
JOB.41.25	ǁÎb ra ǀgapi xū-i hoa-e kōǀî; ǁîb ge a gao-ao ǃguriǂgaoxa ǀgurun hoan ǂama.
JOB.42.1	ǃNubaib ge Joba ǃKhūba ǃeream tsî ge mî:
JOB.42.2	Tita ge a ǂan sats hoa xūna a ǁkhā ǃkhaisa; tsîts a ǁkhaehe ǁoa ǃkhaisa.
JOB.42.5	ǁNâus ǂgaes dis ǀkha ta ge sats xa ge ǁnâu, xawe nēsis ra ti mûsa satsa mû.
JOB.42.6	ǁNā-amaga ta ge ra ǀhapimāsen, tsî ta ge ǃhausen hâ tsarab tsî tsaob tsîkha ǃnâ.
JOB.42.7	Tsî i ge ge ī, ǃKhūb ge ǁnā mîde Job ǁga ǃhoatoa ǃnubaib ge ǃKhūba Elifab Temanǁîb ǃoa ge mî: Ti ǁaib ge ǂhubi hâ saǀî tsî sa ǀgam horesakhalî, sago ge tita xa ǂhanuse ǃhoa tama hâ xui-ao, ti ǃgāb Job khami.
JOB.42.9	ǁGoasi gu ge Elifab Temanǁîb tsî Bildab Suhiǁîb tsî Sofari Naamaǁîb tsîga ǃgû tsî ǃKhūb ge ǁîgu ǃoa ǃhoase ge dī; ob ge ǃKhūba Job di aisa ge ǃkhōǃoa.
JOB.42.11	ǁKhāti gu ge ǃgâsagu hoagu âba ǁîb ǁga ge hā tsî ǃgâsadi hoadi âba, tsî ǀnai ge ǂan bi in hoan tsîna, tsî ǁîb ǀkha ǁîb ommi ǃnâ pere-e gere ǂû tsî ǀkhom bi tsî ge ǁkhaeǂgao bi, ǁnā ǂkhabab ǃKhūb xab ge hāǂam kaiheb hoab ǂama. Tsîn ge mâ-i hoa-i âna mari-e ge mā bi, tsî mâ-i hoa-e ǁkhāti ǃhuniǀuriǀkhunuǂnûida-e.
JOB.42.12	Tsî ǃKhūb ge Joba ǀunis ai ǂguros ǃgâi-ai ge ǀkhae. Ob ge disihakaǀaǀoadisi gūn tsî ǃnaniǀoadisi ǃnain tsî ǀoadisi ǃnaogu di gomagu tsî ǀoadisi eseln tsîna ge ūhâ i.
JOB.42.13	Nēn xōǀkhāb ge hû ǀgôagu tsî ǃnona ǀgôadi tsîna ge ūhâ i.
JOB.42.14	Tsîb ge ǀons ǂguros disa Jemima, tsî ǀgamǁîs disa Kesia tsî ǃnonaǁîsa Keren-Happux ti ge ǂgai.
JOB.42.16	Tsî Job ge nēn khaoǃgâ ǀguikaidisi tsî hakadisi kuriga ge ûi, ob ge ǁîb ôan tsî ǀgôan âb di ôana ge mû, haka ǃhaoǃnādi kōse.
PSA.1.5	ǁNā-amagan ge eloxoresana ǀgoraǃgâs ǃnâ mâ ǁkhā tide, tsî ǁore-aona ǂhanu-ain di ǀhûs ǃnâ.
PSA.1.6	ǃKhūb ge ǂhanu-ain di daoba a ǂan xui-ao, xawe eloxoresan di daob ge nîra kā.
PSA.2.6	Xawe ta ge tita ti gao-aoba go ǂnûiǂgā, Sionni, ti ǃanusib di ǃhommi ai.
PSA.2.8	ǂGan tita tawa, o ta ge ǁaede ǀumixūse nîra mā tsi, tsî ǃhūbaib di ǀamde sa xūse.
PSA.2.10	Nēsi ǁnâi, sago gao-aogo, ǁnâuǃāxase sîsen; ǂgōǀaukaisen, sago ǃhūbaib di ǂhanuǂhanu-aogo.
PSA.3.1	ǃKhūtse, matikōsen ti khākhoena a ǂgui! ǂGuin ge ti ǃoagu ra khâi.
PSA.3.2	ǂGuin ge tita xa ra mî: ǁÎb ge hui-i xare-e Elob tawa ūhâ tama hâ. 
PSA.3.3	Xawe sats ǃKhūts ge khōsikhōse ība te, ti ǃgôasits tsî ti danasa ra ǂkhâkhâits ge satsa.
PSA.3.5	ǁGoe tsî ta ge go ǁom; tita ge go ǂkhai, ǃKhūb go mâǃgâ te amaga.
PSA.3.7	Khâimâ re, ǃKhūtse! Ore te re, ti Elotse! Sats ge ti khākhoen hoana ǃnanib ai go ǂnau xuige; eloxoresan di ǁgûgats ge satsa go khôaǂkhū.
PSA.4.1	ǂGai ta ra ǃnubai ǁnâu-am te re, ti ǂhanu-aisib di Elotse. ǂŌ ǃkhai-i ǃnâts ge satsa hara ǃkhai-e go dība te; ǀkhomxa te re, î ti ǀgoresa ǁnâu re.
PSA.4.2	Sago aogo, matikōseb nî ti ǃgôasiba tao kaihe? Matikōse go ǁausiba ǀnam tsî ǂhumiga nî ǀnam? 
PSA.4.3	ǂAn toxoba re, ǃKhūb ǁîb di ǀnamsabeba ǃkhōǂuibasen hâ ǃkhaisa; ǃKhūb ge nî ǁnâu, ǁîb ǃoa ta ga ǂgaio.
PSA.5.1	Ti mîde sa ǂgaes ǃnâ ǂgâ kai re, ǃKhūtse, ti ǀhâimâinǀomsa ǁnâu re!
PSA.5.2	Ti ǂgais di domma ǃgaoǃgâ, ti gao-ao tsî ti Elotse, sats ǃoa ta ra ǀgore xuige.
PSA.5.4	Sats ge eloxoresasib ǃnâ ǃgâiaǂgao-e ūhâ Elo tamatsa xui-ao; ǂkhabab ge sa tawa ǁan tide.
PSA.5.5	ǃGuriǂgaoxan ge sa mûdi aiǃâ a mâ ǁoa; sats ge ǂhanuoǃnâsib di sîsenaon hoana ǁkhan hâ.
PSA.5.6	Sats ge ǂhumiba ra ǃhoana ra hîkākā; ǀaob tsî gāxaǃnâsib di khoebab ge ǃKhūba ra ǃharaxū.
PSA.5.7	Xawe ta ge tita sa ǀkhomxaǂgaosib di kaisiba xu sa ommi ǃnâ nîra ǂgâ; ǃhonǁgoa ta ge nî sa ǃanusib ti tempeli aiǃâ sa ǃaoǃgâb ǃnâ.
PSA.5.9	ǁÎn di ams ǃnâ ǂhanu-ai-i xare-i hâ tama xuige; ǁîn ǃnāb din ge ǀguise a ǂkhaba. ǁÎn di dommi ge a ǁkhowa-amsa ǀhoba; ǁîn di nams ǀkhan ra dīna.
PSA.5.10	ǀHapixase ǁîna ūhâ re, ti Elotse! An ǁnā ǁîn di ǀapeǀape-aidi ǀkha. ǁÎn ǃûǂamdi di ǂguib ǃaroma ǁîna ǂhābē, sa ǃoagun ra khâima xuige.
PSA.6.4	Oa hā re ǃKhūtse, î ti ǀomsa ore re; hui te re sa ǀkhomxaǂgaosib ǃaroma.
PSA.6.6	ǀHupu ta hâ ti ǀhâimâinǀoms xa; tsuxub hoaba ta ge ti kharoba ra ǀâǀâ, ǁgoe-ai ta hâ xūba ta ti ǁgamron ǀkha ra ǀâǀâǃganu.
PSA.6.8	ǂGōxū te, sadu ǂkhabadī-aodu hoado, ǃKhūb ge ā ta ra ās di domma go ǁnâu xuige.
PSA.6.9	ǃKhūb ge ti ǀkhomabasensa go ǁnâu; ǃKhūb ge ti ǀgoresa ra ǃkhōǃoa.
PSA.7.1	ǃKhūtse, ti Elotse, sa ai ta ra mûmâinǃgâ; hui te re, ti ǃgôaǃgonaon hoana xu, î ore te re.
PSA.7.4	ǂkhabase ta ga dīǃoa-am hâo ǁnā-i, tita ǀkha ǂkhîse ra hâ-e, (ā, ǁnā-i tita ǃaroma-i ose ge khākhoeba ī-e ta ge go ore),
PSA.7.5	ab ǁnâi khākhoeba tita ǃgôaǃgon; îb saoǁae te, îb ti ûiba ǃhūb ǃnâ dāǃgâ, îb ti ǃgôasiba tsarab ǃnâ hâ kai. 
PSA.7.6	Khâi re ǃKhūtse, sa ǁaixasib ǃnâ; khâima re ti ǂōǂō-aon di ǃkhausasib ǃoagu, î ǃnoaǂkhaiba te re, sats, ǀgoraǃgâsa ge mîmātsa.
PSA.7.7	As ǁaedi di ǀhûsa sa ǂnamipe ǀhao, îts ǀgapiseb ai ǂamǃnâ ǂnû;
PSA.7.13	ǁŌǁōsa ǁâtaninab ge ǁāǁābasen hâ; ǁîb di ǂāgab ge ǀaexa ǁâtanise ra dī.
PSA.7.14	Mû, ǂhanuoǃnâsibab ra sîsen, tsūǃgâb ǀkhab ǀgamǀkhā hâ, tsîb ge ǂhumiba nîra ǁora.
PSA.7.16	Ab ǁîb di tsūǃgâba danas âb ai oahā; ab ǁîb di ǂkhababa danaǂkhōs âb ai ǁgôaxa.
PSA.7.17	Tita ge ǃKhūba nî koa ǁîb di ǂhanu-aisib ǃaroma, tsî ta ge ǃKhūb, Hoan xa ǀGapib di ǀonsa nî ǁnaeba.
PSA.8.7	Gūn tsî goman, ǁîn hoan, tsî ǃaub di xamanin on,
PSA.8.8	anin ǀhommi din, tsî ǁaun hurib din, ǁîn hurib di ǂgaroga ra ǃgûmaǃnâna.
PSA.8.9	ǃKhūtse, sida ǃKhūtse, matikōses a ǂkhaisa sa ǀonsa ǃhūbaib hoaragab ai!
PSA.9.1	Tita ge ǃKhūba nî kare ti ǂgaob hoaba xu; tita ge sa buruxa dīn hoana nî ǃhoa.
PSA.9.2	Sa ǃnâ ta nî ǃgâiaǂgao tsî dâb xa urikhâi; sa ǀonsa ta ge psalmde nî ǁnaeba, Hoan xa ǀGapitse,
PSA.9.3	ti khākhoen ge khaos ǃoa oa tsî ǁnā tsî sa aisa xu kā xui-ao.
PSA.9.5	Sats ge ǀūbena ge ǀau tsî eloxoresana ge hîkākā; tsîts ge ǁîn di ǀonsa ge ǀari ǀamosib tsî tātsēs kōse.
PSA.9.7	Xawe ǃKhūb ge ǀamosib kōse nîra ǂnû; ǁîb ge trons âba ǀgoraǃgâs ǃoa ǁāǁā hâ.
PSA.9.9	Tsî ǃKhūb ge ǁgâiǀāhe ra-i di ǀgapi sâuǃkhaise nî ī, ama ǀgapi sâuǃkhaiba ǂōǂōsigu di ǁaegu ai.
PSA.9.10	Sa ǀonsa ǂan hân ge sa ai nîra ǂgomaiǂnûi, sats ǃKhūts satsa ra ôana ǁnāxū tama hâ amaga.
PSA.9.13	ǀKhomxa te re, ǃKhūtse, ti ǀkhomǀkhomxasib, ǁkhan te hân xa ta ra dī-ūheba kōǀî re, sats ǁōb di dao-amde xu ra ǀgapiǀgapi tetsa.
PSA.9.17	Eloxoresan ge ǀamoǀaeb ǃoa nî oa, Eloba ra ǀuru ǁaedi hoade.
PSA.9.19	Khâi, ǃKhūtse, ab khoeba tā ǀgai; a di ǁaede sa ais aiǃâ ǀgoraǃgâhe.
PSA.10.2	Eloxoresab di ǃgurib ǃaromab ge ǀkhomǀkhomsabeba ra ǃao, an ǃkhōhe re ǁnā ǂâibasendi, ǂâiǂuin ge di ǃnâ.
PSA.10.3	Eloxoresab ge ra koasen tsî turab ra-i hoa-e ra dī; xūǃgunuxab ge ǃKhūba ǃharaxū tsî ra ǃkhāǃkhā.
PSA.10.4	Eloxoresab ge ǃgurib âb ǃnâ ra ǂâi: Elob kom ǂâiǃgâ tideo; ǁîb di ǂâidi hoadi ge: Elo-i kom a ǀkhaio, ti ra ǂâi.
PSA.10.8	ǁÎb ge ǃāde ǁnoaga ra ǁguiba; ǂganǃgâsa hâǃkhaidi ǃnâb ge ǀhapioba ra ǃgam, ǁîb di mûdi ge ǀkhomǀkhomsaba ra ǃkhēǃgon.
PSA.10.10	ǂkhū tsîb ge ra ǁnāǁgôa; on ge ǀkhomǀkhomsabena ǁîb di ǀgaisa ǃomǁae ra ǁnā.
PSA.10.12	Khâi, ǃKhū Elotse, ǃommi âtsa ūkhâi, î ǀkhomǀkhomsabena tā ǀuru.
PSA.10.13	Tarexab ra eloxoresaba Eloba ǃkhāǃkhā? Tare xū-i ǃaromab ra ǁîb di ǂgaob ǃnâ mî: Sats ge ôa tide?
PSA.10.17	ǃKhūtse, sats ge ǀkhomǀkhomsaben di turaba go ǁnâu; sats ge ǁîn di ǂgaoba nî ǀgaiǀgai, sa ǂgaes ge nî ǃgaoǃgâ,
PSA.10.18	ǃoaǀgôab tsî ǁgâiǀāhe rabats nî ǂhanudībase. ǃAruǀîb khoeba ǃhūbaib ai ǁgaridī tidese.
PSA.11.3	Amase ǃgaoǃgaogu ge ra dawaǃkhupuhe, tare-eb kha ǂhanu-aiba a sîsenǂui ǁkhā?
PSA.12.1	Hui re, ǃKhūtse, ǂhauǃnâ-i ge a ǀkhai; ǂgomǂgomsan ge a ǀoro khoen ôan ǃnâ xuige.
PSA.12.2	Gāxaǃnâsisen ra ǃhoa mâ-i hoa-e ǁî-i di ǀgūkhoe-i ǀkha; hînaxaǃnâ amǁgaugu ǀkha, ǃhonarisa ǂgaob ǀkhan ra ǃhoa.
PSA.12.3	Ab ǃKhūba mâ hînaxaǃnâ amǁgaugu hoaga ǃgaoǁnâ, kai xūna ra ǃhoa namsa.
PSA.12.5	ǀKhomǀkhomsaben di hîǀhuruhes, ǂhâsib ǃnâ hân di ǃgaes ǃaroma ta ge tita nî khâi, tib ra ǃKhūba mî. Tita ge nî hui ǁnā-i, huiba ra tura-e.
PSA.12.7	Sats ǃKhūts ge nîra sâu da; sats ge nîra ǃûi da nē ǃhaos ǃoa-ai ǀamos kōse.
PSA.13.2	Matikōse ǂomxase ta nî tsûba tsâ ti ǀoms ǃnâ? ǃOab ǀkha ti ǂgaob ǃnâ hoaraga tsēsa? Mâ ǁaeb kōseb kha ti khākhoeba ti ǂamai nî ǀgapi?
PSA.13.3	Kōǀî î ǁnâu-am te re ǃKhūtse, ti Elotse. Ti mûra ǃnâǃnâ, î ta ga tā ǁōb ǃnâ ǁom;
PSA.13.4	îb ti khākhoeba tā mî ǁkhā: Dan bi ta go; în ga ti mâǃoasabena tā dâ ǁnope ta kao.
PSA.13.6	tita ge ǃKhūba nîra ǁnaeba, ǃgâi xūnab go dī te amaga.
PSA.14.1	Gâre khoeb ra ǁîb di ǂgaob ǃnâ mî: Elo-i kom hâ tamao. ǁÎn ra ǁgaoǁgao, tsîn ǁgaisise ra dī ǁîn di sîsenni ǃnâ; ǃgâidī ra-i xare-i a ǀkhai.
PSA.14.5	ǁNāpan ge ǃhurib xa ge hāǂamhe, Elob ge ǂhauǃnân di ǃhaos ǀkha hâ xui-ao.
PSA.14.7	Ae! Îs ga Sionsa xu ǀkhī Israeli di oresa! ǃKhūb ga ǁîb ǁaes di ǃkhōsana oa kai ǃnubaib ge Jakoba nîra dâ, Israeli ge nî ǃgâiaǂgao!
PSA.15.3	ǁî-i di nams ǀkha ǀhoe tama-i, ǁî-i di gurisa-e tsūdī tama-i, tsî ǁî-i di ǀgūkhoe-i ǃoagu ǃharaxūmî-i xare-e ǃhoa tama-i;
PSA.15.4	ǁî-i di mûǁae i ge aoxūhesa-e a ǃharaxūsa, xawe i ge ǁnān hîa ǃKhūba ra ǃaoǃgâna ra ǃgôa, tsî nū i ga hâ ǁî-i di ǂkhôas ǃoa xawe i ge ǀkharaǀkhara tama hâ,
PSA.16.1	Sâu te re, Elotse, sa ai ta ra mûmâinǃgâ xuige.
PSA.16.3	ǁNā ǃanun, ǃhūbaib ai hân, ge ǁnā ǂkhaisan, ǁîn ǃnâb ti turab hoaba hâna.
PSA.16.4	Tsûn, ǀkhara elo-e hōbasen hân din ge a ǂgui, ǁîn di āǁguibadi ǀaob dide ta ǁguiba tide, tsî ǁîn di ǀonde ta ti amǁgaukha ai ū tide.
PSA.16.6	ǀNō-ūhe ra tsurigu ge ǃgâi ǃkhaidi ai ge ǁnāba te; ā, ti ǀumi-amǃnâs a ǃgâiba te.
PSA.16.8	ǃKhūba ta ge hugaǀgui ti aiǃâ ūhâ, ti amǀkhāb tawab hâ amaga ta ǁnobe tide.
PSA.16.11	Sats ge ûib di daoba nîra ǂanǂan te; ǀoasasib ǃgâiaǂgaob dib ge sa ais aiǃâ hâ, ǀnamǀnamsasigu ge sa amǀkhābǁôab ǃnâ hâ, ǀamos kōse.
PSA.17.1	ǃKhūtse! ǂHanu ǃkhaisa ǁnâu; ti ǃaus ai ǃgaoǃgâ, ti ǀgoresa ǂgaes ǃnâ ǂgâ kai, gāxaǃnâ-o amǁgaukha xu ra ǀkhīsa.
PSA.17.4	Khoen di dīb tawa ta ge sa amǁgaukha di mîs ǃoa go ǃûisen, dīsā-ao-i di daoga xu.
PSA.17.5	Ti dāǃharode ta ge sa daogu ǃnâ go ūhâ i; ti ǂaira ǃnôa tidega.
PSA.17.6	Satsa ta ra ǂgaiǀî, ǁnâu-am tets ra xui-ao; ti Elotse, sa ǂgaesa ǂō re tiǀî, ǁnâu ti mîsa.
PSA.17.9	Eloxoresan di aisa xu tita ra hîǀhurun, ti khākhoen tita ra ǃnamiǂgāna.
PSA.17.10	ǁÎn ǂgaogan ra karokaro, ǁîn ams ǀkhan ra ǃgurixase ǃhoa.
PSA.17.11	ǃGû da garu hîan ge nēsi go xāǂgā da, ǁîn mûden ra sida ai ǂnûi, sidan nî ǂnauǁguise.
PSA.17.13	Khâi re, ǃKhūtse, mâǃoa bi, ǂnauǁgui bi re; ti ǀomsa sa gôab ǀkha ore re eloxoresana xu.
PSA.17.15	Xawe ta ge tita sa aisa ǂhanu-aisib ǃnâ nîra kōǀî; ǁâ ta ge nîra sa īb xa, ǃnoaǂkhai ta ga ǃnubai.
PSA.18.1	ǂGaob hoab ǀkha ta ge a ǀnam tsi, ǃKhū, ti ǀgaitse!
PSA.18.2	ǃKhūb ge a ti ǃhao tsî ti sâuǃkhai tsî ti huiǂui-ao; ti Elob, ti ǃgareǀuib, ǁîb ai ta ra ǂgomaiǂnûib, ti khōsikhō tsî ti ǃgâiǃōb di ǁnâb, ti ǀgapi sâuǃkhaiba.
PSA.18.4	ǁŌb tsurigu ge go ǃnamiǂgā te; ǁōb di ǃārogu ge go ǃhuriǃhuri te.
PSA.18.6	ǂŌǂōsib ǃnâ ta ge hâ i, ǃnubai ta ge ǃKhūba ge ǂgaiǀî; tsî ti Elob ǃoa ta ge ǂgai; ob ge ǁîba ti domma ge ǁnâu ǁîb di î-omma xu, tsî ti ǂgais, ǁîb di ais aiǃâ ta ge dīs ge ǁîb di ǂgaera ǃnâ ge ǂgâ.
PSA.18.7	ǃNubaib ge ǃhūbaiba ǂgubi tsî ge ǀkhū, tsî ǃhomgu di ǃgaoǃgaodi ge gon tsî ge ǁnope; ǁîb ge ǁaixa amaga.
PSA.18.8	ǀAnni ge ǂguis âba xu ge ǂoa; tsî hapura ǀaes ge ams âba xu ge ǁhabu, ǂnomdi ge ǁîba xu ge ǂhubiǂoaxa.
PSA.18.13	Tsî ǀhommi ǃnâb ge ǃKhūba go ǃguru; tsî Hoan xa ǀGapib ge ǁîb domma go ǀō kai, ǃnareb tsî ǀaexa ǂnomde.
PSA.18.14	Tsîb ge ǁîb di ǂāga sîǂui tsî ǁîna go ǀgaruǀgaru, tsîb ge napaga ǂguiǂgui tsî ǁîna go ǃhuri kai.
PSA.18.16	ǁÎb ge ǀgapiseba xu ǃomma ǀhōǂui tsî ge ǃkhō te, ǁîb ge kai ǁgamga xu ge ǂgaeǂui te.
PSA.18.18	ǁÎn ge ge hāǂam te ti tsūǃgâb di tsēs ai, xawe ǃKhūb ge tita ge ǂkhâǃnâ.
PSA.18.19	ǁÎb ge harasib ǃoa go ǂgaeǂguiǂui te; ǁîb ge go ore te, ti ǃnâb turaba ūhâ amaga.
PSA.18.21	ǃKhūb di daoga ta ge ǃkhōǀgaipe tsî ta eloxoresase ti Eloba xu ǁnāǁgôa tama xui-ao.
PSA.18.22	ǁÎb mîmādi hoadi ge ti aiǃâ hâ xui-ao; tsî ǁîb di ǂnûiǂgāde ta ge tita xu bē kai tama ge i.
PSA.18.25	ǃGâiǃnâ-i tawats ra satsa ǃgâiǃnâse dīsen, ǂhauǃnâ-i tawats ra satsa ǂhauǃnâse ǁgausen.
PSA.18.26	ǃAnu-i tawats ra satsa ǃanuse dīsen tsî ǂkhaba-i tawats ge ǂguni-aose ra ǁgausen.
PSA.18.27	Sats ge ǁgâiǀāhe hâ ǁaesa ra ore, xawe ǀgapi mûdets ge satsa ra ǃgamǃgam.
PSA.18.29	Sats ǀkha ta ge toroǂnubi-e ra ǃkhoeǂnôa; tsî ti Elob ǀkha ta ge ǂnubiǂgoaga ra uriǂam xui-ao.
PSA.18.32	Elob ge ǁîb, ti kamanaba ǀgaib ǀkha ra ǃgaeba, ǁîb ge ǁNāb, ti daoba ra ǂhauǂhauba.
PSA.18.33	ǁÎb ge ti ǂaira ǁkhamadi didi xase ra dī; tsîb ge tita ǀgapi ǃkhaidi ai ra mâi.
PSA.18.34	ǁÎb ge ti ǃomkha ǃkhamsa ra ǁkhāǁkhā, o kha ge ti ǁôakha ǂgamaǀurikhāsa ra ǂgaeǃnâ.
PSA.18.37	Tita ge ti khākhoena sauruǃgon tsî ge saoǁae; tsî ta ge oa tama ge i, ǁîna ta ge hîkākās kōse.
PSA.18.39	Sats ge tita ǀgaib ǀkha ge ǃgae ǃkhamgus ǃoa; sats ge ti ǃoagu ge khâimana ti ǃnaga ge ǃgamǃgâ kai.
PSA.18.40	Tsîts ge ti khākhoena ti aiǃâ ge ǁhâ kai; tsî ti ǁkhanaon, ǁîna ta ge ge hîkākā.
PSA.18.41	ǁÎn ge ge ǂgai, xawe hui-ao-i ge ǀkhai ge i; ǃKhūb ǃoan ge ǂgai, xawe ǁîb ge ǁîna ǃeream tama ge i.
PSA.18.42	ǃNubai ta ge ǁîna tsarab ra ǂoab xa dīhe khami ge ǃgomtoa; daob di ǂgoa-i xase ta ge ǁîna ge ǀnapubē.
PSA.18.44	ǁÎn di ǂgaes ge tita xa ǁnâu; ǃnubain ge ǁnātimîsi ge ǁnâuǀnam te; ǃhaokhoen ge ǁgoasen rase ti ǃnaga ge māsen.
PSA.18.45	ǃHaokhoen ge ge ǁnā, ǁîn ge ge ǀkhūǂoaxa ǁîn di ǁaposa hâǃkhaide xu.
PSA.18.46	ǃKhūb ge a ûitsama, ab karehe ti ǃgareǀuiba, ab ǀgapiǀgapihe ti ǃgâiǃōb di Eloba!
PSA.18.47	ǁNā Elob, tita ǀoasa ǀkhaoba ra māb, tsî ǁaede ti ǃnaga ra ūhâba teb,
PSA.18.48	ti khākhoena xu ra huiǂui teba. Ā, sats ge tita ti ǃoagu ra khâiman ǂamai ra ǀgapiǀgapi; sats ge ǁgari-aoba xu ra ore te.
PSA.19.2	Tsēs ge tsēsa ǀoasase ra mîba; tsî tsuxub ge tsuxuba ǂansa ra ǂhôaba.
PSA.19.3	Gowa-i xare-i hâ tama, tsî mîdi xaredi hâ tama; ǁîra di dommi ge ǁnâuhe tama hâ.
PSA.19.4	ǁÎra di ǀguiro-ūtsurib ge ǃhūbaib hoaragab ǃoa ra ǂoa, tsî ǁîra di mîde ǃhūbaib di ǀkhâuǀams kōse. ǁÎra ǃnâb ge soresa tentomsa ge dība.
PSA.19.5	Tsîs ge ǁîsa ǃgame-aob ǁîb di ǁomǃnâ-omsa xu ra ǂoaxab khami ī, tsîs ge ǁē-aob khami ra ǃgâiaǂgao, daobas nî ǃgûse.
PSA.19.9	ǃKhūb di ǃaoǃgâb ge a ǃanu, ǀamose ra hâhâǃâ. ǃKhūb di mîmādi ge a ama, ǀhûpe di ge a ǂhanu-ai.
PSA.19.11	Sa ǃgāb on ge ǁîna xu ra ǁnamahe; ǁîna ra ǃkhōǀgaipe-i ge kai amǃnâ-e ūhâ-e.
PSA.19.14	A di ǃgâise i sa ais aiǃâ ti ams di mîde, tsî ti ǂgaob di ǂâiǂâisende, ǃKhūtse, ti ǃhao tsî ti ore-aotse!
PSA.20.2	Ab huiba sîba tsi ǃanusiba xu îb Sionsa xu ǂkhâǃnâ tsi!
PSA.20.3	Ab ǂâi sa ǂûǁguibadi hoadi xa, îb sa khauǁguibas xa ǃgâibahe. 
PSA.20.5	Sida ge nî dâ sa dans xa, tsî da ge ǃkhauga nî ūkhâi sida Elob di ǀons ǃnâ. Ab ǃKhūba sa turagu hoaga dīǀoaǀoa.
PSA.20.8	ǁÎn ge ǂkhabu tsî ge ǁnā, xawe sada ge khâi tsî ge mâhō.
PSA.20.9	ǃKhūtse, sâu re gao-aoba, îts ǁnâu-am da, ǂgai da ga tsēs ai.
PSA.21.1	ǃKhūtse, gao-aob ge ǃgâiaǂgao hâ sa ǀgaib ǂama. Tsî matikōseb ra ǃgâiaǂgao sa huib ǂama!
PSA.21.2	Sats ge ǁîba ǁîb ǂgaob ra tura xū-e ge mā, tsîts ge ǁîb amǁgaukha di ǂgansa ǂkhā bi tama ge i. 
PSA.21.4	Ûibab ge sa tawa ge ǂgan, ots ge ǂomxa ûiba ge mā bi, hugaǀgui tsî ǀamos kōse.
PSA.21.5	ǁÎb di ǃgôasib ge a kai sa huiba xu; ǂkhaisib tsî anusib tsîkhats ge ǁîb ai ge ǁgui.
PSA.21.6	Sats ge ǁîba ǀkhaese ra ǂnûi ǀamos kōse xui-ao, tsîts ge ǁîba ra ǃgâiaǂgao kai, dâb ǀkha sa ais aiǃâ.
PSA.21.7	Gao-aob ge ǃKhūb ai ra ǂgomaiǂnûi xui-ao; tsî Hoan xa ǀGapib di ǃgâixaǃnâsiba xub ge ǁnope tide.
PSA.21.8	Sa ǃommi ge sa khākhoen hoana nîra hō; sa amǀkhāb ǁôab ge sa ǁkhanaona nîra hō;
PSA.21.9	Sats ge ǁîna ǀaexa ǁganommi khami nîra dī, ǁînats ra kōǀî ǃnubai; ǃKhūb ge ǁîna ǁîb di ǁaib ǃnâ nîra hapu, tsî ǀaes ge ǁîna nîra haputoa.
PSA.21.10	Sats ge ǁîn di ôana ǃhūbaiba xu nîra hîkākā, tsî ǁîn di suriba khoen ôana xu.
PSA.22.2	Ti Elotse, tsēa ta ra ǂgai, xawets ǃeream te tama hâ, tsuxub ǃnâ, xawe ta sâ-e hō tama hâ.
PSA.22.3	Xawe sats ge a ǃanu; Israeli karedi ǃnâ ǁan hâtsa.
PSA.22.4	Sa ai gu ge sida îga ge mûmâinǃgâ; ǂgomaiǂnûi gu geo, ots ge ǁîga ge ore.
PSA.22.10	Sa ai ta ǁguihe hâ ǁgûs di sorosa xu; ǁgûs di ǃnāba xuts ge a ti Elo.
PSA.22.11	ǁNâi tā tita xu ǃnūse hâ, ǂōǂōsib a ǀgū xuige, hui-ao-i xare-i a ǀkhai xuige.
PSA.22.12	ǂGui ǁgōgu ge tita ge xāǂgā; ǀgaisa ǁgōgu Basanni digu ge tita ge ǃnamiǂgā.
PSA.22.13	ǁÎgu di amǃnâga gu ge tiǀî ge khowa, ǀkhauǂkhū ra tsî ǃgō ra xammi xase.
PSA.22.17	Ti ǂkhōgu hoaga ta ge a ǃgôa ǁkhā; ǁîn ge ǁîsa ra mû, titan ge ra mûǃhara.
PSA.22.19	Xawe sats, ǃKhūtse, tā ǃnūse hâ re; ti ǀgaitse, tita huis ǀkha ǃhaeǃhaesen re.
PSA.22.21	Ore te re xammi di amǃnâba xu; î ǁnâu-am te re ǁaixa gomagu di ǁnâga xu.
PSA.22.23	Sadu ǃKhūba ra ǃaodo, ǁîba kare! Sadu Jakob di suridu hoado, ǁîba ǃgôa, î du ǁîba ǃao, Israeli di suridu hoado!
PSA.22.27	ǃHūbaib di ǀamdi hoadi ge ǁîs xa nîra ǂâi tsî ǃKhūba ǃoa nîra ǃhobasen, tsî ǁaedi hoadi din ge sa ais aiǃâ nîra ǀgoreǀî.
PSA.22.28	Gaosib a ǃKhūb di amaga, tsîb ge ǁaedi ǃnâ ra gaosîsen.
PSA.24.4	ǃAnu ǃomgu â-i-i, tsî ǃanu ǂgaob â-i-i, ǁî-i di ǀomsa ǂkhababǀî ǀhōǂui tama-i, tsî gāxaǃnâsise nū tama-i;
PSA.24.8	Tariba kha ǂkhaisib di Gao-aoba? ǃKhūb, ǀgaisab tsî ǁkhāb, ǃKhūb, ǁē-aob torob ǃnâ.
PSA.24.9	Sago di danade khuikhâi, sa ǁāgo; ā, khuikhâisen, sa ǀamo dao-amso, îb ǂkhaisib di Gao-aoba ǂgâ!
PSA.24.10	Tariba kha ǂkhaisib di gao-aoba? ǃKhūb, ǂnubidi dib, ǁîb ge a ǂkhaisib di Gao-ao. 
PSA.25.1	Sa ǃoa ta ge ti ǀomsa ra ūkhâi, ǃKhūtse;
PSA.25.2	ti Elotse, sa ai ta ge ra ǂgomaiǂnûi, î ta tā taotaohe re, în ti khākhoena tā ti ǂama dâb xa urikhâi re.
PSA.25.5	ǂgaeǂgui te re sa amab ǃnâ, î ǁkhāǁkhā te re, ti ǃgâiǃōsib di Elots a xuige; satsa ta ge hoaraga tsēsa ra ǃâu.
PSA.25.6	ǂÂi re, ǃKhūtse, sa ǀkhomxaǂgaosigu tsî sa ǃgâiǃnâxasigu xa, ǀamosiba xu gu hâ xuige.
PSA.25.8	ǃKhūb ge a ǃgâi tsî a ǂhanu-ai; ǁnā-amagab ge ǁore-aona daoba ra ǁgau.
PSA.25.9	ǁÎb ge ǃgamǃgamsenxana ǂhanub ǃnâ ra ǂgaeǂgui, tsîb ge ǃgamǃgamsenxana daob âba ra ǁgau.
PSA.25.10	ǃKhūb di daogu hoagu ge a ǀkhom tsî a ama, ǁnān, ǁîb di ǃgaeǀhaos tsî ǁîb di ǃkhō-amde ra sâun tawa.
PSA.25.11	Sa ǀons ǃaroma ǃKhūtse, ǀûba re ti ǀhapisa, ǁîs a kai xuige.
PSA.25.15	Ti mûra ge hugaǀgui ǃKhūb ai ra kō, ti ǂairab nî ǀûisa xu ǂgaeǂguiǂui amaga.
PSA.25.16	ǂNan re tita ǃoa î ǀkhomxa te re, ǃū-aisa tsî ǀkhomǀkhomsase ta hâ xuige.
PSA.25.17	ǂŌǂōsigu ti ǂgaob digu ge kaise go kai; ǂgaeǂguiǂui te re ti ǁgâiǀāga xu.
PSA.25.18	Kōǀî re ti ǀkhomǀkhomsasib tsî ti ǀhupub tsîkha, î ūbēba te re ti ǁoregu hoaga.
PSA.25.19	Kō re ti khākhoena, ǁîn a ǂgui xuige, tsîn ge tita ǀgaisa ǁkhanni ǀkha ra ǁkhan.
PSA.26.1	ǂHanuse dī ū te re, ǃKhūtse, ti ǀhapiosib ǃnâ ta ra ǃgû xuige; tsî ta ge ǃKhūb ai ra ǂgomaiǂnûi, ǁnope tamase.
PSA.26.3	Sa ǃgâiǃnâxasib ge ti mûra aiǃâ hâ, tsî ta ge sa amab ǃnâ ra ǃgû.
PSA.26.5	ǂKhabadī-aon di ǀhaosa ta ra ǁkhan, tsî eloxoresan ǀkha ta ǂnûǀhao tama.
PSA.26.7	ǁnâu kai ta nîse kares di domma tsî ǂhôa ta nîse sa buruxan hoana.
PSA.26.8	ǃKhūtse, tita ge a ǀnam sa ommi di ǁanǃkhaisa, tsî ǁanǃkhais sa ǂkhaisib disa.
PSA.26.9	Ti ǀomsa tā tsububē re ǁore-aogu ǀkha, tsî ti ûiba ǀaob di aogu ǀkha,
PSA.26.10	ǃomgu âgu ǀkha ǁgaidīga ra dīga, tsî amǀkhāb ǃomgu âgu ǃnari xūn xa ǀoa hâga.
PSA.26.11	Xawe ta ge tita ti ǂhauǃnâsib ǃnâ ra ǃgû; ore te re, î ǀkhomxa te re.
PSA.26.12	Ti ǂais ge ǂhau ǃkhaib ai mâ; tita ge ǃKhūba ǀhaohâgu ǃnâ nîra kare.
PSA.27.1	ǃKhūb ge a ti ǃnâ tsî ti ǃgâiǃōsi, tari-i aiǃâ ta kha nî ǃao? ǃKhūb ge a ti ûib di ǀgai, tari-i aiǃâ ta kha nî ǀkhū?
PSA.27.6	Tsî ti danas ge ǁkhāti nēsi nî ǀgapiǀgapihe ti khākhoen, ti ǂnamipe hân ǂamai; tsî ta ge ǁîb di tabernakeli ǃnâ dâǁguibade nîra ǁguiba; ǁnae ta nîra, ā, ǃKhūba ta nî psalmǁnaeba.
PSA.27.7	ǁNâu re ǃKhūtse, ti domma, ǃgarise ta ge ra ǂgai; î ǀkhomxa te re, î ǃeream te re.
PSA.27.9	Sa aisa tā gaugau re ti aiǃâ, sa ǃgāba tā ǁkhaebē re ǁaixasib ǃnâ; sats hugaǀgui ti hui ge itsa; tā ǁnāxū te re, î tā sa ǃomma tita xu ǂgaebē re, Elotse, ti ǃgâiǃōtse!
PSA.27.12	Tā māǁnâ te re ti mâǃoasaben di ǁaib ǃnâ, ǂkhaba ǀhûǀguitimî-aon ge ti ǃoagu ra khâima xuige, tsî ǁkhāti ǂkhababa ra ǀomǂuina.
PSA.27.14	ǃKhūba ǃâuhâhâ re; ǂgomǃgâ î ǀgai re; ā, ǃKhūba ǃâuhâhâ re.
PSA.28.1	Sa ǃoa ta ra ǂgai, ǃKhūtse, ti ǃgareǀuitse; tā ǃnōxu te re, î ta tā ǃnōxu tets kao, ǁnān, āb ǃnâ ra ǁgôan ǀkha ǀguiti-ī re.
PSA.28.4	ǁÎna mādawa-am re ǁîn dīgu ǃoa; ǁîn sîsengu di ǂkhabasib ǃoa, ǁîn ǃomgu di sîsenni ǃoa ǁîna mā re, ǁîn di mādawa-amsa ǁîn ai oa kai re.
PSA.28.6	Ab ǃKhūba karehe, ti ǀkhomabasens di dommab go ǁnâu amaga.
PSA.28.8	ǃKhūb ge ǁîna ǀgaib ase ība, tsî ǁîb ǂkhauǀkhāsabeb di ǀgaisa ore-aob ge a ǁî.
PSA.29.4	ǃKhūb di dommi ge a ǀgaisa; ǃKhūb di dommi ge ǂkhaisib xa ǀoa hâ.
PSA.29.5	ǃKhūb di dommi ge sederhaide ra khôa; ǃKhūb ge Libanonni di sederhaide ra khôaǂkhū.
PSA.29.7	ǃKhūb di dommi ge ǀaes ǁhabuga ra hā kai.
PSA.29.8	ǃKhūb di dommi ge ǃgaroǃhūba ra ǀkhū kai; ǃKhūb ge ǃgaroǃhūb Kades diba ra ǀkhū kai.
PSA.29.9	ǃKhūb di dommi ge ǁkhamade ra ǁora kai tsî ǀgom, haixa ǃkhaide ra ǃgora kai. Tsî tempeli âb ǃnâ i ge mâ-i hoa-e: Ab ǃgôasiba ūhâ, ti ra mî.
PSA.29.10	ǃKhūb ge kai ǁgammi ǀgapise ge ǂnôa i; ā, ǃKhūb ge gao-aose ǂnôa ǀamosib kōse.
PSA.30.2	ǃKhūtse, ti Elotse, sa ǃoa ta goro ǂgai, tsîts ge go ǂgauǂgau te.
PSA.30.4	ǃKhūba psalmǁnaeba re, sadu ǁîb di ǃanudo; î du ǁîb di ǃanu ǀonsa kare.
PSA.30.6	Tita ge ti ǃgâiǃgâb ǃnâ: Tita ge ǁnope tide ǀamosib kōse, ti ge mî.
PSA.30.7	Sats ǃKhūts ge sa ǀkhomxasiba xu ti ǃhomma ge ǀgaiǀgai; tsî ais âtsats ge gaugau, o ta ge ge ǃhuri.
PSA.30.10	ǁNâu re ǃKhūtse, î ǀkhomxa te re; ǃKhūtse, hui-aose ība te re.
PSA.30.11	Sats ge ti ǃgaesa dâb ǃnâ go ǀkharaǀkhara; sats ge ti ǃoab saraba go xore tsîts ge ǃgâiaǂgaob ǀkha go ǃgaeǂnamipe te,
PSA.30.12	ti ǀoms nî satsa psalmǁnaebase, tsîs ǃnō tidese. ǃKhūtse, ti Elotse, ǀamosib kōse ta nîra kare tsi.
PSA.31.1	Sats ǃKhūts ai ta ra ǂgomaiǂnûi; a ta tā taotaohe re, ǀamosib kōse; huiǂui te re sa ǂhanu-aisib ǀkha.
PSA.31.6	Sats ge ǁnān, ǁau ǂhumixūn ai ra ǃgaoǃgâna ra ǁkhan; xawe tita ge ǃKhūb ai ra ǂgomaiǂnûi.
PSA.31.7	ǃGâiaǂgao tsî dâ kai te re, sa ǃgâixasib ǃnâ, ti ǀkhomǀkhomsasibats go kōǀî tsî ti ǀomsats go ǂōǂōsigu ǃnâ ǂan i amaga.
PSA.31.10	Ti ûib ge ǃoab xa hapuhe hâ, tsî ti kuriga ǀhâimâinǀoms xa; ti ǀgaib ge ti ǂhanuoǃnâsiba xu khôa hâ, tsî ti ǂkhōgu ge ǂkhabu hâ.
PSA.31.12	ǁŌ hâ-i axase ta ge ǂgaob khoen dib ǃnâ ǀuruhe hâ; khôa hâ xapa-i ase ta ī.
PSA.31.14	Xawe tita ge sa ai ra ǂgomaiǂnûi; ǃKhūtse, tita ge: Sats ge a ti Elo, ti ra mî.
PSA.31.17	ǃKhūtse, tā a ta taotaohe re, satsa ta ra ǂgaiǀî xuige; an eloxoresana taotaohe re, în kā tsî ǁgôa, ǁō hân hâǃkhais ǃoa.
PSA.31.18	ǂHumi-amǁgauga a gu ǃnōǃari, ǁnāgu, ǂhanu-aib ǃoagu ǃgarise ra ǃhoaga, ǃgurib tsî ǃharaxūb tsîkha ǃnâ.
PSA.31.19	Okha, matikōseb a kai sa ǃgâisib, satsa ǃaoǃgâ hânats ǁguibēba hâb, sats ai ǂgomaiǂnûi hânats sîsenǂuiba hâba, khoen ôan ais aiǃâ.
PSA.31.23	ǃKhūba ǀnam re, sadu ǁîba ǃaoǃgâ hâ du hoado! ǃKhūb ra ǂgomsana sâu, tsî ǃnāǂamsase ǃguriǂgaoxana dīdawa-am xuige.
PSA.32.2	ǃGâiǃō i ge hâ ǁnā khoe-i, ǃKhūb ǂhanuoǃnâsiba ǃgôaba tama-e, tsî gagas â-i ǃnâ gāxaǃnâsi-i xare-e ūhâ tama-e.
PSA.32.4	Sa ǃommi ge tsēa tsî tsuxuba ǃgomse ti ai ge hâ i; ti ǀgaib ge ge ǂnâ ǁkhunab ǀgammi ǃnâs khami. 
PSA.32.6	ǁNā-amaga a-i mâ ǃanu-i hoa-e satsa i a hō ǁkhā ǁaeb ai ǀgoreǀî; ā, kai ǁgamgu ga dâu xawe gu ge ǁî-e tsâǀkhā tide.
PSA.32.7	Sats ge a ti sâuǃkhai; sats ge tita ǂōǂōsiba xu nî sâu, sats ge dâxasib ores dib ǀkha nî ǃnamiǂgā te. 
PSA.32.10	Eloxoresa-i ge ǂgui tsû-aina ūhâ, xawe ǃKhūb ai ra mûmâinǃgâ-i, ǁnā-i ge ǃgâixasib ǀkha ra ǃnamiǂgāhe.
PSA.33.4	ǃKhūb di mîs ge a ǂhanu, tsî sîsenni âb hoab ge a ǂgomǂgomsa xuige.
PSA.33.5	ǁÎb ge ǂhanu-aisib tsî ǂhanub tsîkha ǀnam hâ; ǃhūbaib ge ǃgâisib ǃKhūb dib xa ǀoa hâ.
PSA.33.8	Ab ǃhūbaib hoaba ǃKhūba ǃao; an ǃhūbaib ai ǁan hân hoana ǁîba saua-ai.
PSA.33.9	ǁÎb ge ǃhoao, o i ge ge ī; ǁîb ge mîmāo, o i ge ge mâ xui-ao.
PSA.33.10	ǃKhūb ge ǀūben di ǀapesa ra hîkākā; ǁîb ge ǁaedi di ǂâide ra ǁaudī.
PSA.33.11	Xawe ǀapes ǃKhūb dis ge ǀamosib kōse ra hâhâ, ǂgaob âb di ǂâide nē ǃhaosa xu nau ǃhaos ǃoa.
PSA.33.13	ǃKhūb ge ǀhomma xu ra kō, tsî khoen ôan hoana ra mû;
PSA.33.14	ǁîb ge ǁaposa hâǃkhais âba xu ǃhūbaib ai ǁan hân hoana ra mû.
PSA.33.15	ǁÎb ge ǁîn hoan di ǂgaoba ge kuru, ǁîb ge ǁîn di sîsengu hoaga ra ǃgaoǃgâ.
PSA.33.21	Sida ǂgaob ge ǁîb ǃnâ ǃgâiaǂgao hâ; ǁîb di ǃanu ǀons ai da ra ǂgomaiǂnûi xui-ao.
PSA.33.22	Sa ǃgâixasiba, ǃKhūtse, ab sida ǂama hâ, sa ai da ra mûmâinǃgâ khami.
PSA.34.1	Kare ta nî ǃKhūba mâ ǁaeb hoab ai; ǁîb di koas ge hugaǀgui ti ams ǃnâ nî hâ.
PSA.34.2	Ti ǀoms ge ǃKhūb ǃnâ nî koasen; an ǀkhomǀkhomsana ǁîsa ǁnâu tsî ǃgâiaǂgao.
PSA.34.3	ǃKhūba tita ǀkha kaikai re; î da ǀhûpe ǀons âba ǀgapiǀgapi re.
PSA.34.4	ǃKhūba ta ge ge ôa tsîb ge ǃeream te; tsî ti ǃaob hoaba xu ge xore te.
PSA.34.5	ǁÎb ain ge ge kō; os ge ǁîn aisa ge ǃnâǃnâhe, tsî aidi ân ge taotaohe tama ge hâ i.
PSA.34.6	Nē hâ ǀkhomǀkhomsabeb ge ge ǂgai, tsîb ge ǃKhūba ge ǁnâu; tsîb ge ǂōǂōsigu hoagu âba xu ge ore bi.
PSA.34.7	ǀHomǃgāb ǃKhūb dib ge ǁnān ǁîba ra ǃaoǃgân ǂnamipe ra ǁgoe, tsî ǁîna ra huiǂui.
PSA.34.11	Hā ǀgôado, tita ǃgâ re; tita ge ǃKhūb di ǃaoǃgâba nî ǁkhāǁkhā du.
PSA.34.13	Sâu sa namsa ǂkhababa xu, tsî sa amǁgaukha î kha tā gāxaǃnâse ǃhoa.
PSA.34.15	ǃKhūb di mûra ge ǂhanu-ain ai hâ, tsî ǁîb di ǂgaera ǁîn di ǂgais ai.
PSA.34.17	ǂHanu-ain ra ǂgai, ob ra ǃKhūba ǁnâu tsî ǁîn di ǂōǂōsigu hoaga xu ǁîna ra huiǂui.
PSA.34.20	ǁÎb ge ǁî-i di ǂkhōgu hoaga ra sâu, ǁîgu di ǀguib xareb ge khôahe tide.
PSA.34.21	ǂKhabasib ge eloxoresa-e nîra ǃgam; tsî ǂhanu-ai-e ra ǁkhan khoen ge nîra ǁkharahe.
PSA.34.22	ǃKhūb ge ǁîb ǃgāgu di ǀomsa ra ore; tsî ǁîb ai ra ǂgomaiǂnûin hoan ge ǀǁkharahe tide.
PSA.35.1	ǂNoagu re ǃKhūtse, ti ǂnoagu-aon ǀkha, ǃkham re tita ra ǃkhamūn ǀkha.
PSA.35.2	ǃKhō re khōsikhōb tsî tsarib tsîkha; î khâi re, titats nî huise.
PSA.35.3	Î ǁhâigôaba ūǀkhī re î ǁkhae re ti ǃgôaǃgonaona, î ti ǀomsa ǃoa: Sa ǃgâiǃō ta ge tita, ti mî re.
PSA.35.4	An tao în taotaohe re ti ǀomsa ra ôana; an ǁkhaedawahe în taob xa dāhe re, tita ǃoagu ǂkhababa ra ǂâina.
PSA.35.5	An ǂoab xa ra doeǁgahe ǀhōb khami ī re, îb ǃKhūb di ǀhomǃgāba ǁîna ǂhābē re.
PSA.35.6	Ab ǁîn di daoba ǃkhae tsî ǂkhanu, îb ǃKhūb di ǀhomǃgāba ǁîna ǃgôaǃgon re.
PSA.35.9	Os ge ti ǀomsa ǃKhūb ǃnâ nîra dâ, os ge ǁîb di ǃgâiǃōb ǂama nîra ǃgâiaǂgao.
PSA.35.10	O gu ge ti ǂkhōgu hoaga nîra mî: ǃKhūtse, tari-e sats khami ī-e? Sats, ǀkhomǀkhomsabeba ǁîb xa ǀgaisaba xu ra orets, tsî ǀkhomǀkhomsabeb tsî ǂhâb ǃnâ hâba ǀâǀhana-aoba xu.
PSA.35.11	ǂHanuoǃnâ ǀhûǀguitimî-aon ge ra khâi; ǀū ta a xūnan ra dî te.
PSA.35.14	ǀHōsa-i as axase, ǃgâsa-i as axase ta ge ge ǃgûma. ǂNū saran ǃnâ ta ge ge ǃgû, ǁî-i îs ǃaroma ǃoa hâ khoe-i axase.
PSA.35.15	Xawe ǁnā ta geo, on ge ǃgâiaǂgao tsî ge ǀhû; on ge ǃhaokhoen tsî ǂan tama ta hâna ti ǃoagu ge ǀhao, tsîn ra ǃhō te ǀûs ose.
PSA.35.20	ǂKhîb xan ge ǃhoa tama hâ xui-ao, xawen ge gāxaǃnâsi xūna ǃhūb ǃnâ ǃnōsase hân ǃoagu ra ǂâiǂâisen.
PSA.35.22	ǃKhūtse, sats go mû; tā ǃnō re. ǃKhūtse, tā ǃnūse hâxū te re.
PSA.35.24	ǂHanuǂhanuba te re sa ǂhanu-aisiba ǃoa ǃKhūtse, ti Elotse; în tā ti ǂama ǃgâiaǂgao re;
PSA.35.25	în tā ǁîn di ǂgaob ǃnâ mî: ǁNā a, sida turaba! An tā mî: Hapu bi da go.
PSA.35.28	Os ge ti namsa sa ǂhanu-aisiba nîra ǂhôa, tsî sa koasa hoaraga tsēsa.
PSA.36.2	ǁÎ-aitsamab ra hînasen ǁîb di mûdi ǃnâ, ǁoreb âb ga khoen xa hōheo, ǁkhansa aba.
PSA.36.3	Mîdi ams âb didi ge a ǂhanuoǃnâ tsî a gāxaǃnâ; ob ra ǀû ǁnâuǃāxase sîsensa, ǃgâiba dīsa.
PSA.36.7	Matikōseb a ǃgomǀgausa sa ǃgâixasiba, ti Elotse! ǁNā-amagan ra khoen ôana sa ǁgabogu di sommi ǃnaga sâusen.
PSA.36.10	Sa ǃgâixasiba satsa ǂan hân ǂama hâ kai re, tsî sa ǂhanu-aisiba ǂhauǃnâ ǂgaob â-in ǂama.
PSA.36.11	As ǂais ǃguriǂgaoxan disa tā ti ai hā re, îb eloxoresan di ǃomma tā ǁhapuma kai te re.
PSA.36.12	ǁNāpan ra ǂhanuoǃnâsiba ra dī khoena ǁnā, ǁîn ge ge ǂhāǁguihe, ǁkhawan a khâi ǁoas kōse.
PSA.37.2	ǀgâb khamin ra ǃhaese ǂnâ tsî ǃam ǁhaon khamin ra ǃū xuige.
PSA.37.3	ǃKhūb ai ǂgomaiǂnûi re, î ǃgâiba dī re, ǃhūb ǃnâ ǁan re, î ǂgomǂgomsase tanisen re.
PSA.37.4	ǃGâiǃgâisen re ǃKhūb ǃnâ, ob ge sa ǂgaob di tura-aiga nîra mā tsi.
PSA.37.8	ǁÎba ǀûǀkhā re î ǁnāxū re ǁgôasiba; tā ǁaixa re, ǁaib ge ǂkhabab ǀguiba ra sîsen.
PSA.37.10	Ganupe ǂkharirose ǁnam, ob ge eloxoresaba nî ǀkhai; tsîts ge ǁîb di hâǃkhaisa nî ǃgaoǃgâ xaweb ge ǁnāpa hâ tide.
PSA.37.12	Eloxoresab ge gāxaǃnâsi ǂâibasende ra ǂâi ǂhanu-aib ǃoagu, tsîb ge ǁîb ǂama ra ǁaninǁgû;
PSA.37.15	Xawe gôab ân ge ǁîn di ǂgaob ǂûb ǃnâ nîra ǂgâ; tsî khādi ân ge nîra khôaǂkhūhe.
PSA.37.17	Eloxoresan di ǁôagu ge nîra khôahe xui-ao, xawe ǃKhūb ge ǂhanu-aina ra ǂkhâǃnâ.
PSA.37.18	ǃKhūb ge ǂhauǃnân di tsēde a ǂan, tsî ǀumis ân ge ǀamosib kōse nîra hâ.
PSA.37.21	Eloxoresab ra ǀkhupi tsî ǁkhawa mā-oa tama xawe ǂhanu-aib ge ǀkhom tsî ra mā.
PSA.37.23	Khoeb di ǃgûs ge ǃKhūb xa ra ǁapoǁapohe, daob âb ga ǃgâiba bio;
PSA.37.26	Tsēs hoasab ra ǀkhomxa tsî ra ǀkhupi; tsî surib âb ge ǀkhaehe hâ.
PSA.37.30	Ams ǂhanu-aib dis ge gā-aisiba ra ǂhôa, tsî nams âb ge ǂhanuba ra ǃhoa.
PSA.37.38	Xawe ǃûǂamaon ge ǀhûpe ra hîkākāhe; eloxoresan di ǀams ge a kāǁō.
PSA.38.5	Ti ūǀhapidi ge ra ǀō, ǁîdi ge ǁgao hâ ti gâresib ǃaroma.
PSA.38.6	Tita ge go ǃhoa, îbe ta gama hâ, tsēs hoasa ta ǂnū sarab ǃnâ ra ǃgû.
PSA.38.7	Ti kamanab ge ǀaeb xa ǀoa hâ; tsî ǂuruǃkhai-i xare-i ge ti ǁgans ǃnâ a ǀkhai.
PSA.38.8	ǂKhabusa ta a, kaise ta ǂnauǂkhūǂkhūhe hâ; ǃgae ta ra ti ǂgaob ra ǂnau ǀgaus xa.
PSA.38.9	ǃKhūtse, sa aiǃâb ge ti turab hoaba hâ; tsî ti ǀhâimâinǀoms ge sa aiǃâ gaugausa tama hâ.
PSA.38.10	Ti ǂgaob ge ǃgaugub ǃnâ hâ, ti ǀgaib ge go ǁnāxū te; tsî ti mûra di ǃnâb ge a ǀkhai.
PSA.38.12	Tsî ti ǀomsa ra ôan ge ǁnoaga ra ǁguiba te, tsî ti tsūǃgâba ra ôan ge ǂkhabase ra ǃhoa; tsîn ge hoa tsēsa gāxaǃnâsigu xa ra ǂâiǂâisen.
PSA.38.14	Ā, khoe-i khami ta ī, ǁnâu tama-i tsî ǃhoaǃoaxū-i xare-e ūhâ tama-i khami.
PSA.38.15	Sats ǃKhūtsa ta ra ǃâubasen; sats ge nîra ǁnâu, ǃKhūtse, ti Elotse.
PSA.38.16	Nēti ta ra mî xui-ao: În tā ti ǂama ǃgâiaǂgao; ti ǂais ga ǃnôao, on ra ti ǃoa-ai kaikaisen.
PSA.38.17	ǂHomisen ta hâ ǁnāsa ǃoa, tsî ti tsûb ge hugaǀgui ti aiǃâ hâ xui-ao.
PSA.38.19	Xawe ti khākhoen ge a ûitsama tsî a ǀgaisa; tsî tita ǁause ra ǁkhan khoen ge a ǂgui.
PSA.38.21	Tā ǁnāxū te re ǃKhūtse. Ti Elotse, tā ǃnūse hâxū te re.
PSA.38.22	ǃHaeǃhaesen re hui tets nîga, ǃKhū, ti ǃgâiǃōtse.
PSA.39.1	Tita ge ge mî: Tita ge ti daoga nî ǃûi, ti nams ǀkha ta ǁore tidega; ti amsa ta tommi ǀkha nî ǃkhōǀgara, eloxoresab ganupe ti ǃoa-ai hâs kōse.
PSA.39.3	Ti ǂgaob ge ti ǃnâ ge ǀgam, ǀaes ge ti ǂâiǂâisens ǃnâ ge khau; ǃnubai ta ge ti nams ǀkha ge mî:
PSA.39.7	Tsî nēsi tare-e ta ra ǃâubasen, ǃKhūtse? Ti ǃâubasens ge sats ǃnâ hâ.
PSA.39.8	Ore te re ti ǃûǂamdi hoade xu; tā gâre khoeb di ǃharaxūxūse mâi te re.
PSA.39.10	Tita xu ūbē re sa ǁkhara-aiba; tsanaǁkhui ta hâ sa ǃommi di ǂnoagus xa.
PSA.39.11	Khoe-ets ra satsa ǁkharao ǁî-i di ǀhapis ǃaroma, ots ge satsa ǃgâi īsib â-e ra hapu ǁgurib ra dī khami; ǁausib ǀguib kom mâ khoeb hoabao. 
PSA.39.13	Kōbēxū te re, î ta khoakhoasen re, ǃgû ta nî tsî ta nî ǀkhais aiǃâ.
PSA.40.1	Tita ge ǃKhūba ǂomxase ge ǃâubasen; ob ge tiǀî ǂnan, tsî ti ǂgaisa ge ǁnâu.
PSA.40.2	Tsîb ge tita ǃaoǃaosa tsaus tsî ǂgoaba xu ūǂui, tsî ti ǂaira ǃhaob ai go mâi, ǁîb ge ti dāǃharode go ǁapoǁapo.
PSA.40.4	ǃGâiǃgâxab ge ǁnā khoeb, ǃKhūb ai ra ǂgomaiǂnûib, tsî ǃguriǂgaoxanǀî ǂnan tamab, ǁnān, ǂhumib ǃoa ra ǂgōnǀî.
PSA.40.7	ǃNubai ta ge tita go mî: Mû, ǃgoaxa ta a, xamihe hâ ǂkhanis ǃnâ tita xa xoahe hâ.
PSA.40.8	ǂGao ta ra, ti Elotse, sa ǃgâiǂâisa ta nî dīsa; tsî sa ǂhanub ge ti ǃnāb ǃnâ hâ.
PSA.40.10	Sa ǂhanu-aisiba ta gaugau tama ti ǂgaob ǃnâ; sa amab tsî sa ǃgâiǃōba ta ra ǃhoaǂui, sa ǀkhomxaǂgaosib tsî ǂgomǂgomsasiba ta kai ǀhaohâb ǃnâ gaugau tama.
PSA.40.11	Sats ǃKhūts ge sa ǀkhomxasiga tita xu ūdawa tide; ab sa ǀkhomxaǂgaosib tsî ǂgomǂgomsasiba hugaǀgui sâu te re.
PSA.40.13	ǁNātikōse ǃgâi, ǃKhūtse, î ore te re; ǃKhūtse, ǃhaeǃhaesen î hui te re.
PSA.40.16	An sa ǃnâ ǃgâiaǂgao în dâ re hoan, satsa ra ôana; sa ǃgâiǃōba ǀnamna an hugaǀgui: Ab ǃKhūba kaikhaihe, ti mî re.
PSA.41.1	ǃGâiǃōb ge ǁnā khoeb, ǀgâsa-i xa ra ǂâiba; ǃKhūb ge ǁîba ǂkhaba tsēs ai nîra ore.
PSA.41.3	ǃKhūb ge ǁîba nî ǂkhâǃnâ ǀaesenkharob ai, ǀaesenni âb ǃnâts ge ǁgoeǃkhais âb hoasa ra ǀkharaǀkhara.
PSA.41.4	Tita ge ge mî: ǃKhūtse, ǀkhomxa te re; ǂgauǂgau te re, sa ǃoagu ta go ǁore xuige.
PSA.41.6	Tsî ǀgui-i ân ra hāo, mû te i nîse, o i ge ǁau xūna ra ǃhoa; ǁî-i di ǂgaob ge ǂkhabasiba ra ǀhaoǀhaobasen; ǃaugaba ǃoa i ra ǃgûo, o i ge tita xa ra ǃhoa.
PSA.41.7	Tita ǁkhan hân hoan ge ra ǀhoeǃhoa ti ǃoagu; ǁîn ge ti ǃoagu ǂkhabab xa ra ǂâiǂâisen,
PSA.41.8	Taotaosa dīǃkhais ge ǁîba ge ǂae-ai, ob ge ǁgoeb hâba xu ǁkhawa khâi tide, ti.
PSA.41.9	ǁKhāti ti ǂkhîb di khoeb, ǁîb ai ta ge ǂgomaiǂnûib, ti pereba ra ǂûb, ǁîb ge ǃnôara âba ti ǃoagu go ūkhâi.
PSA.41.11	Nēs tawa ta a ǂan, ti ǃnâts ǃgâiǃgâibasensa ūhâ ǃkhaisa, ti khākhoeb ti ǂama dâ tide ǃkhais tawa.
PSA.41.12	Sats ge tita ti ǂhauǃnâsib ǃaroma ra ǃkhōmâi, tsîts ge sa ais aiǃâ ra mâi te ǀamosib kōse.
PSA.42.1	ǁKhamab ra ǁgamǀaude ǁkhores ǁkhās khamis ge ti ǀomsa satsa ǁkhore hâ, ti Elotse.
PSA.42.5	Tarexas ra ǃoa, ti ǀomse, tsî tarexas ra sâoǃnâ kai te? Eloba ǃâubasen re, ganupe ta nîra kare bi xuige, ǁîb ais di huib ǃaroma.
PSA.42.6	Ti Elotse, ti ǀoms ge ti ǃnâ ra ǃoa; ǁnā-amaga ta sats xa ra ǂâi Jordanǃāb ǃhūb tsî Hermonna xu, ǂkhari ǃhomma xu.
PSA.42.8	Xawe ǃKhūb ge tsēa ǁîb di ǃgâixasiba ra mîmā, tsî tsuxubas ge ǁîb di ǁnaetsanasa ti tawa nîra hâ, ǀgoresa ti ûib di Eloba ǃoa.
PSA.42.10	ǁŌǁōsa ǀhapis ti ǂkhōgu ǃnâ hâ khami ra ība te, ti khākhoen ra ǃhō te, hoaraga tsēsan ra: Mapab sa Eloba hâ? ti mî ǃnubai.
PSA.43.5	Tarexas ra ǃoa ti ǀomse? Tsî tarexas ra sâoǃnâ kai te? Eloba ǃâubasen re, ganupe ta ǁîba nî kare xuige; ǁîb ge ǃgâiǃōb ti ǀoms diba, tsîb ge a ti Elo.
PSA.44.2	Sats ge ǃhaode sa ǃommi ǀkha ge doeǁgaǂui, xawets ge ǁîga ge ǃhana; sats ge ǁaede ge hîkākā, xawets ge ǁîga ge khoraǂui.
PSA.44.3	ǁÎgu ge ǃhūba ǁîgu di gôaba xu ū tama hâ, tsî ǁîgu di ǁôab ge ǁîga hui tama hâ; xawe sa amǀkhāb ǃommi, tsî sa ǁôab, tsî sa ais di ǃnâb ge ge dī, ǁîgu ǃnâts ge ǃgâiǃgâibasensa ūhâ i amaga.
PSA.44.5	Sa ǃnâ-ū da ge sida khākhoena nîra ǂhāǁgui; sa ǀons ǃnâ da ge nîra dāǃgâ sida ǃoagu ra khâimana.
PSA.44.7	xawe sats ge sida ra hui sida mâǃoasabena xu, tsîts ge ǁkhan da rana ge tao kai.
PSA.44.8	Elob ǃnâ da ge tsēs hoasa ra koasen, tsî sa ǀonsa da ge ǀamosib kōse nîra koa. 
PSA.44.9	Xawets ge nēsi ra ǂhāxu da tsî ra tao kai da; sida toroǂnubidi ǀkhats kom ǃgûǂoa tamao.
PSA.44.10	Sats ge mâǃoasabeba xu ra oa kai da, tsî ǁkhan da ran ge ra ǃnaribasen.
PSA.44.11	Sats ge sida ǂāgūn khami ra dī, tsîts ge sida ǃhaodi ǃnâ ra ǀgaruǀgaru.
PSA.44.12	Sats ge sa ǁaesa xū tama-i ama ra ǁamaxū, tsîts ge hōǂgās âtsa kaikai tama hâ.
PSA.44.14	Sats ge sida ǂkhoamîse ra ǂnûi ǁaedi ǃnâ; ǃnabindanaxūse khoen ǃnâ.
PSA.44.15	Ti taob ge tsēs hoasa ti aiǃâ hâ, tsî ti ais di taosib ge ra ǃgū-ai te,
PSA.44.16	ǃhō-aob tsî ǃkhāǃkhā-aob di dommi ǃaroma, khākhoeb tsî ǀkhao-aob di mûs ǃaroma.
PSA.44.17	Nē xūn hoan xa da ge ge hāǂamhe, xawe da ge satsa ǀuru tama, tsî ǁkhāti sa ǃgaeǀhaos ǃoagu ǂkhabase dī tama hâ.
PSA.44.18	Sida di ǂgaob ge khaos ǃoa oa tama; tsî sida di ǃgûs ge ǁkhāti sa daoba xu ǂgō tama hâ.
PSA.44.19	Xawets ge ǀgirigu ǃās ǃnâ sida ge ǂkhūǂkhū, tsî ǁōb di sommi ǀkha ge ǃgū-ai da.
PSA.44.20	Sida Elob di ǀonsa da ga ǀuru hâo, tsî sida di ǃomga da ga ǃhao elo-i ǃoa ǀhōǂui hâo,
PSA.44.25	Sida ǀoms ge ǃgamǃgamhe hâ tsarab ǃnâ; sida ǃnāb ge ǃhūba ra ǂae-ai.
PSA.44.26	Khâi, î hui da re, î ore da re sa ǃgâixasib ǃaroma.
PSA.45.1	Ti ǂgaob ge ǃgâi mî-e ra ūǀkhī, gao-aoba ta ge ti sîsenga nî dība; ti nammi ge xoa-ūxūb, ǃhaese ra xoa xoa-aob diba.
PSA.45.2	Sats ge khoen ôan ǃgâ-ai a îsa; ǀnamǀnamsasib ge sa amǁgaugu ai ǂnâǂuihe hâ, ǁnā-amagab ge Eloba ǀamose ra ǀkhae tsi.
PSA.45.3	ǃGae re sa gôaba kamanab âts ai, ǁē-aotse, sa kaisib tsî sa ǂkhaisib tsîkha.
PSA.45.4	ǃGâiǃgâxase ǃnari re sa ǂkhaisib ǃnâ, amab di mîs tsî ǂhauǃnâ tsamtsiǃnâsib ǃnâ; ob ge sa amǀkhāb ǃomma ǃaoǃaosa xūna nîra ǁkhāǁkhā tsi.
PSA.45.5	Sa ǂāgu ge a ǀā, ǁaedi ge sa ǃnaga nîra ǁnā; ǁîgu ge khākhoen gao-aob din di ǂgaob ǃnâ ra ǂgâ.
PSA.45.7	Sats ge ǂhanu-aisiba ǀnam hâ, tsîts ra eloxoresasiba ǁkhan; ǁnā-amagats ge Elob, sa Elob xa ǂkhauǀkhāhe hâ dâb ǁnui-i ǀkha, sa horesagu ǂamai.
PSA.45.9	Gao-aogu ôadi ge sa ǂkhaisa ǀgôadi ǃnâ hâ; gao-aos ge sa amǀkhāb tawa mâ, Ofiri di ǃhuniǀurib ǃnâ.
PSA.45.11	Ob ge gao-aoba sa anusib xa nîra ǃgâibahe. ǁÎb a sa ǃKhū, xuige ǁîb aiǃâ ǃhonǁgoa re.
PSA.45.12	Os ge Tires ǀgôasa, on ge ǁaes ǃnâ ǃkhū hâna ǀkhaexūn ǀkha sa aisa nîra ǀkhoma.
PSA.45.13	Gao-aob ôas ge hoaragase a ǂkhaisa omǃnāb ǃnâ; saran âs ge a ǂgāǃnâguhe hâ ǃhuniǀuri.
PSA.45.14	ǂGāǃnâguhe hâ saran ǃnâs ra gao-aob ǃoa ǂgaeǂguihe; ǂkham khoedi, ǁîsa ra saodi, ǁîs di horesadi, ǁîdets ra ūhābahe.
PSA.45.15	ǁÎdi ge ǃgâiaǂgaob tsî dâb ǀkha ra ǂgaeǂguihe; ǁîdi ge gao-aob di î-ommi ǃnâ ra ǂgâ.
PSA.45.16	Sa îgu di ǃās ǃnâ gu ge sa ôaga nîra hâ; sats ge ǁîga gaosase nîra ǂnûi ǃhūb hoaragab ǃnâ.
PSA.45.17	Tita ge sa ǀonsa nîra ǂâiǂâiǃnâ ǃhaosa xu ǃhaos ǃoa. ǁNā-amaga di ge ǁaede satsa nîra kare ǀamosiba xu ǀamosib kōse.
PSA.46.1	Elob ge a sida ǁhaiǁhâǃkhai tsî a sida ǀgai, ǁîb ge kaise ǀgaisa hui-aose ǂansa ǂōǂōsigu ǃnâ.
PSA.46.2	ǁNā-amaga da ge ǃao tide, ǃhūbaib ga ǀkharaǀkharasen xawe, tsî ǃhomgu ga hurigu di ǂgaob ǃnâ ǂnûiǃkhunihe xawe;
PSA.46.3	a gu ǁîgu di ǁgamga ǀō, a gu gongonǃnâhe; a gu ǃhomga ǀkhū, ǁîb ǁgamgu di khâis xa. 
PSA.46.5	Elob ge ǁîs di ǁaegub ǃnâ hâ, ǁnā-amagas ge ǁnope tide; Elob ge ǁîsa ǃnauǁgoaga nîra hui.
PSA.46.6	ǁAedi ra ǂkhupi, gaosigu ra ǁnopeǁnopehe. ǁÎb ra ǁîb di domma ūkhâio, ob ra ǃhūbaiba tsuni.
PSA.46.7	ǃKhūb ǂnubidi dib ge sida ǀkha hâ; Jakob di Elob ge a sida di ǁaposa hâǃkhai. 
PSA.46.8	Hā î du ǃKhūb di dīga ǃgapaǀî, ǃhūbaib ai hîǀhurusa ra dib,
PSA.46.10	ǀÛ î du ǂan re, tita a Elo ǃkhaisa; tita ge ǁaedi ǃnâ nîra kaikaihe, tita ge ǃhūbaib ai nîra kaikaihe.
PSA.46.11	ǃKhūb ǂnubidi dib ge sida ǀkha hâ; Jakob di Elob ge a sida di ǁaposa hâǃkhai. 
PSA.47.1	ǁAm re ǃomgu ǀkha, ǁaeso hoaso; Eloba dâba re ǃgâiaǂgaob amdi ǀkha.
PSA.47.2	ǃKhūb, Hoan xa ǀGapib a ǃaoǃaosa xuige, kai Gao-aob ge a ǁî ǃhūbaib hoaragab ai!
PSA.47.3	ǁÎb ge khoena sida ǃnaga di nî hâse ra dī, tsî ǁaede sida di ǂaidi ǃnâ ra ǃgamǃgam.
PSA.47.6	Eloba psalmǁnaeba re, psalmǁnaeba re sida Gao-aoba, psalmǁnaeba re.
PSA.47.8	Elob ge ǃhaodi ǂama ra gaosîsen; Elob ge ǁîb di ǃanu trons ai ǂnôa.
PSA.48.3	Elob ge ǁîs di î-omgu ǃnâ hâ; ǁîb ge a ǂansa ǀgapi sâuǃkhaise.
PSA.48.5	Mû gu geo, o gu ge buru tsî ǃhuri tsî ge ǁhai.
PSA.48.6	ǀKhūb xa gu ge ǁnāpa ge ǃkhōhe, ǃaob xa, ǁora ra taras khami.
PSA.48.7	Aiǂoas di ǂoab ǀkhats ge Tarsis di doe-omga ra khôaǂkhū.
PSA.48.8	ǁNâu da ge khami da ge ge mû, ǃās ǂnubidi di ǃKhūb dis ǃnâ, sida Elob di ǃās ǃnâ; Elob ge ǁîsa nîra ǁapoǁapo ǀamosib kōse. 
PSA.48.9	Elotse, sida ge ra ǂâi sa ǃgâisib xa, sa tempeli ǁaegub ǃnâ.
PSA.48.10	Sa ǀons ī khami, Elotse, ǁnās ǁkhās khamis ge sa koasa ī ǃhūbaib di ǀkhâuǀamdi kōse. Sa amǀkhāb ǃommi ge ǂhanu-aisib xa ǀoa hâ.
PSA.48.11	Sionǃhommi ra ǃgâiaǂgao, Judab ǀgôadi ra dâ sa ǀgoraǃgâdi ǃaroma.
PSA.48.12	ǃGûǂnamipe re Sionsa, î ǃnamiǂgā si re; ǃgôa re ǁîs di ǂgō-omga.
PSA.48.13	ǁÎs di ǁaposasiba ǃgaoǃgâ re, ǁîs di î-omga ǃgûǃganu re, î du ǁîsa ǃgoaxa ǃhaode ǂhôa.
PSA.49.1	Nēsa ǁnâu re, sa ǁaeso hoaso; ǁnâuǃā ǁîsa re, ǃhūbaib ǃnâ ǁan hâdu hoado,
PSA.49.2	Gâre du karao, ǀgapi khoe du karao, hoa du ǃkhū hâ du karao, ǀgâsa du karao.
PSA.49.3	Ti ams ge gā-aisib ǀguib xa nî ǃhoa; tsî ǂâiǂâisens ti ǂgaob dis ge ǁnâuǃāb xa nî ǀoa.
PSA.49.5	Tare xū-i ǃaroma ta kha nî ǃao tsūǃgâb di tsēdi ai, ǂhanuoǃnân di dīsās xa ta ga xāǂgāheo,
PSA.49.6	ǁnān, ǁîn di xūn ai ra ǂgomaiǂnûin, tsî ǃkhūsib ân di ǂguib xa ra koasenn xa?
PSA.49.7	Khoe-i xare-i ge ǁî-i di ǃgâsaba tātsē nî ore ǁoa; ǁî-i ge Eloba ǀûbaǁguiba-e mā ǁkhā tide.
PSA.49.9	aiǃâb ǃoab nî ǀamose ûiga, tsî kāǁōsibab mû tidega.
PSA.49.11	Xawe nēs ge ǁîn ǂgaob di ǂâisa, ǁîn omgu ǀamosib kōse nîra hâ ǃkhaisa, ǁîn di hâǃkhaide ǃhaosa xu ǃhaos ǃoa, tsîs ga ǁîn di ǀonsa ǃhūgu ǃnâ koahe, ti.
PSA.49.13	Nē daob ân ge ǁîna gâresise nîra ǀamǂoaba tsî ǁnāti ī xawen ge ǁîn di suriba ǁîn di mîdi xa ra ǃgâibahe. 
PSA.49.14	Gūn khamin ra ǁōba ǁgaumâibahe, ǁōb ge ǁîna nîra ǃûsi, tsî ǂhanu-ain ge ǁîn ǂama nîra gao ǁgoaǁaeb ai. ǀHobas ge īsib âna nîra hapu, on ge nî hâǃkhaio.
PSA.49.19	xaweb ge ǃhaos ǁîb îgu dis tawa nîra sī, ǀamosib kōse gu ge ǃnâba mû tide.
PSA.50.1	Elob, elogu dib, ǃKhūb ra ǃhoa tsî ǃhūbaiba ǂgai, sores ra ǁhaisa xu, ǁîs ra ǂgâs kōse.
PSA.50.2	Sionni îsasib di ǀoasasiba xub ra Eloba ǂkhaisase ǂhai.
PSA.50.6	ǃNubai gu ge ǀhomga ǁîb di ǂhanu-aisiba nîra ǂhôa, Elob ǂûb ra ǀgoraǃgâ xui-ao. 
PSA.50.7	ǁNâu re, ti ǁaese, î ta ǃhoa re, Israeltse, î ta ǀhûǀguitimîba tsi re: Tita Elota ge a sa Elo, ti.
PSA.50.9	ǁGōga ta ge sa omma xu ū tide, tsî ǁkhāti ta ge pirina ū tide sa ǃharade xu.
PSA.50.10	Tin ge a ǃgarob di ǀgurun hoana, ǀoadisi ǀgoan ǃhomgu ai hân ge a ti xui-ao.
PSA.50.11	Tita ge ǃhomgu di aniǃnôan hoana a ǂan, tsî amǀnēn ǃaub din ge a ti.
PSA.50.13	ǁGōgu di ǁgan-e ǂû ta nî tita? Pirin di ǀaoba ā ta nî tita?
PSA.50.14	Eloba gangansa ǁguiba re, îts ǁnāti Hoan xa ǀGapiba sa mîmâide matare re.
PSA.50.17	ǂgōǀauhesats ra ǁkhan hîa, tsî ti mîdets ra khaosǀî aoxū hîa?
PSA.50.19	Sa amsats ra ǂkhabab ǃnâ mā, tsî sa nams ra gāxaǃnâsiba ǃhû.
PSA.50.20	ǂNû tsîts ra ǃhoa sa ǃgâsab ǃoagu, sa îs di ôab ǃoaguts ra ǃkhāǃkhāmîde ǃhoa.
PSA.50.22	ǁÎsa ǁnâuǃā re, sadu Eloba ra ǀurudo, î ta tā ǀkhauǃā, hui-ao-i a ǀkhai hîa.
PSA.50.23	Gangansa ra ǁguiba-i, ǁnā-i ge tita ra ǃgôa-e, tsî ǁî-i daoba ǃgâise ra ǁāǁā-i, ǁnā-e ta ge Elob di ǃgâiǃōba nîra mû kai.
PSA.51.2	ǁĀ te re ǃgâise ti dāsāde xu, î ǃanuǃanu te re ti ǁoreba xu.
PSA.51.6	Mû, sats ge turaba ūhâ ǃnāb ǃnâ hâ amab ǃnâ; tsî ǂganǃgâsib ǃnâts ra gā-aisiba ǁkhāǁkhā te.
PSA.51.9	Gaugau re sa aisa ti ǁorena xu ti Elotse, î ǀari re ti dīsādi hoade.
PSA.51.11	Tā aoxū te re sa aisa xu, î sa ǃAnu Gagaba tita xu tā ūbē re.
PSA.51.12	ǁKhawa mā te re sa ǃgâiǃōb di ǃgâiaǂgaoba, î māsenxa gagas ǀkha ǂkhâǃnâ te re.
PSA.51.13	O ta ge ǃûǂam-aona sa daoga nî ǁkhāǁkhā, on ge ǁore-aona sa ǃoa nî ǃhobasen.
PSA.51.14	ǀAob ǀhapixasiba xu ore te re Elotse, ti ǃgâiǃōdī-aotse, os ge ti namsa sa ǂhanu-aisiba dâxase nîra koa.
PSA.51.15	ǃKhūtse, khowa re ti amǁgaukha, os ge ti amsa sa koasa nîra ǂhôa.
PSA.51.18	ǃGâidība re Sionsa sa ǃgâiǃgâibasensa ǃoa; ǂnubikhâi re Jerusalems di ǂnubiǂgoaga.
PSA.51.19	ǁNāǃnubaits ge ǁguibadi ǂhanu-aisib didi xa nîra ǃgâibahe, khauǁguibadi xa tsî hoaragase ra ǂhubihe ǁguibadi xa; ǁnāǃnubain ge gomaga sa altars ai nîra ǁguiba.
PSA.52.1	Tarexats ra ǂkhabab xa koasen, ǃgari-aotse? Elob di ǃgâixasib kom hoaraga tsēsa hâo.
PSA.52.2	Sa nams ge ǂkhabab ǀguib xa ra ǂâiǂâisen; ǀāǀāhe hâ ǂkhomgôa-i axase, sats gāxaǃnâsib sîsenaotse.
PSA.52.3	Sats ge ǂkhababa ǃgâib xa a ǀnam, ǂhumiba ǂhanu-aisiba ǃhoas xa. 
PSA.52.4	Sats ge ǁgaoǁgaosib di mîdi hoade a ǀnam, sats gāxaǃnâ namtse!
PSA.52.5	Ob ge Eloba satsa ǁkhāti nîra hîkākā ǀamosib kōse. ǁÎb ge nîra tsububē tsi, tsî tentoms âtsa xu nîra ǂgaebē tsi; ā, ǁîb ge ûitsaman di ǃhūba xu nî ǃhomǂui tsi. 
PSA.52.7	Mû, ǁnā khoeb, Eloba ǁîb di ǁhaiǁhâǃkhaise dībasen tamab, tsî ǁîb ǃkhūsib di ǂguib ai ra ǂgomaiǂnûib, ǃkhūsib âb ǃoa ra ǁhaiǁhâba.
PSA.52.9	Tita ge ǀamosib kōse nîra koa tsi, sats go ǁîsa dī amaga; tsî ta ge sa ǀonsa nî ǃâubasen, sa ǃanun di mûǁaes a ǃgâi amaga.
PSA.53.1	Gâre khoeb ra ǂgaob âb ǃnâ mî: Elo-i kom hâ tamao. ǁÎn ge ra ǁgaoǁgao, tsîn ge kaise ǁgaisise ra sîsen ǂkhabasib ân ǃnâ; ǃgâidī ra-i xare-i ge a ǀkhai.
PSA.53.2	Elob ge ǀhomma xu khoen ôan ai ge kōǁgôa, mûb nîga, īse i ǁnâuǃāxa khoe-e hâsa, Eloba ra ôa-e.
PSA.53.3	Mâ-i hoa-i ân ge ge oa, ǀhûpen ge ǁgao hâ; khoe-i ǃgâidī ra-i xare-i ge a ǀkhai, ǀgui-i xawe i a ǀkhai.
PSA.53.4	ǂAn-i xare-en kha ūhâ tama hâ, ǂhanuoǃnâsiba ra sîsen khoen, ti ǁaesa ra hapuna, pereban ra hapu khami, tsî Eloba ǂgaiǀî tama hâna?
PSA.53.5	ǁNāpan ge kaise ge ǃhuri kaihe, ǃhuriǃkhai-i a ǀkhai hîa; Elob ge ǂkhōgu ǁnāb, satsa ge xāǂgāb diga ǀgaruǀgaru xui-ao; sats ge ǁîna ge taotao, Elob ge ǁîna aoxū amaga.
PSA.53.6	Ae, îs ga Israeli di oresa ǀkhī Sionsa xu! Elob ga ǃkhōsan ǁîb ǁaes dina oa kai ǃnubaib ge Jakoba nîra dâ, Israeli ge nîra ǃgâiaǂgao!
PSA.54.1	Elotse, ore te re sa ǀons ǀkha; î ǂhanuǂhanuba te re sa ǀgaib ǀkha.
PSA.54.2	Elotse, ǁnâu re ti ǀgoresa; î ǃgâ re ti ams di mîde.
PSA.54.3	ǃGuriǂgaoxan ti ǃoagu ra khâima xuige; tsî ǁgari-aon ge ti ǀomsa ra ôa; ǁîn ge Eloba mâi-aiǃâsen tama hâ. 
PSA.54.4	Mû, Elob ge a ti Hui-ao; ǃKhūb ge ti ǀomsa ra ǂkhâǃnâ.
PSA.54.5	ǁÎb ge nē ǂkhababa ti khākhoena nî mādawa-am; ǁîna hîkākā re sa ǂgomǂgomsasiba ǃoa.
PSA.54.6	Tita ge māsenxase satsa nî ǁguiba; tita ge sa ǀonsa nî kare, ǃKhūtse, ǁîs a ǃgâi amaga.
PSA.55.1	Elotse, ǁnâu-am re ti ǀgoresa, î ti ǀkhomabasensa xu tā gaugausen re;
PSA.55.2	ǃgaoǃgâ, î ǁnâu-am te re; ti ǃgomsigu xa ta ra dāhe xuige,
PSA.55.3	khākhoeb di dommi ǃaroma, eloxoresan di ǂōǂōsib xa. ǂHanuoǃnâsiban ra ǁguiǂam te, tsî ǁaixasib ǃnân ra ǁkhan te.
PSA.55.4	Ti ǂgaob ge ti ǃnâ tsû hâ; tsî ǁōb di ǃhurib xa ta go hāǂamhe.
PSA.55.5	ǃAob tsî ǀkhūb tsîkha ge ra tsâǀkhā te, tsî ǃaorosasigu ge go hāǂam te.
PSA.55.7	Mû, ǃnūse ta ga ǁkhanabē, ǃgaroǃhūb ǃnâ ta ga hâǁgoa. 
PSA.55.8	ǃNoeǃnoesen ta ka, ǁhaiǁhâ ta nîse, doeǁga ra ǂoaba xu, ǀgaisa ǂoaba xu.
PSA.55.10	ǁÎn ge tsēa tsî tsuxuba ǁîs ǂnamipe ǁîs di ǂgoagu ai ra ǃgûma; tsî ǂkhabasib tsî tsûaǂgaob tsîkha ge ǁîs di ǃnāb ǃnâ hâ.
PSA.55.11	Hîǀhurus ǀguis ge ǃnāb âs ǃnâ hâ; tsî ǁgâiǀāb tsî gāxaǃnâsib tsîkha ge ǁîs di daoba xu ǂgō tama hâ.
PSA.55.12	Khākhoe tama i ge ǁnā-i, ǃhō te ra-e, ǁnās ka io, o ta ga tani hâ; ti ǁkhanao tama i ge ǁnā-i, ti ǃoa-ai ra kaikaisen-e, ǁîs ka io, o ta ga ǁîba xu gaugausen hâ.
PSA.55.14	Sakhom ǃnurise gere ǂharugukhom, ǀhûpe Elob ommi ǃoa gere ǃgûkhoma ǂguin ǀkha.
PSA.55.15	Ab ǁōba ǁîna hāǂam, în ûitsamase ǁō hân hâǃkhaib ǃoa ǁgôa; ǂkhabasigu ge ǁîn di hâǃkhais ǃnâ hâ, ǁîn di ǃnāb ǃnâ.
PSA.55.16	Xawe tita ge Elob ǃoa nî ǂgai, ob ge ǃKhūba nîra ore te.
PSA.55.17	ǃUia, ǃnauǁgoaga tsî tsēǃgâǁaeb ai ta ge nî ǃgae tsî ǃau-ā, ob ge ǁîba ti domma nîra ǁnâu.
PSA.55.18	ǁÎb ge ti ǀomsa ǂkhîb ǃnâ ti ǃoagu hâ toroba xu ra ore, ǂguin kom ǁîn ǀkha ti ǃoagu hâo.
PSA.55.20	ǁÎb ge ǃomkha âba ǁnān, ǁîb ǀkha ǂkhîba ūhân ǃoa ge ūkhâi; ǁîb ge ǃgaeǀhaos âba ge ǀuriǀuri.
PSA.55.23	Xawe sats Elots ge ǁîna nîra ǂhāǁgôa kāǁōsib di tsaus ǃnâ; khoegu ǀaob tsî gāxaǃnâsib digu ge ǁîgu tsēdi di ǃkhareb xaweba sīǃnâ tide. Xawe ta ge tita sa ai ra ǂgomaiǂnûi.
PSA.56.1	ǀKhomxa te re, ti Elotse, khoen ra dāǂkhū te xuige; hoaraga tsēsab ge ǂnoagu-aoba ra ǁgâiǀā te.
PSA.56.2	Ti ǃkhē-aogu ge hoaraga tsēsa ra dāǂkhū te; ǂgui ǀgapiǂâixa ǂnoagu-aona ta kom ūhâo.
PSA.56.3	ǃAo ta ka tsēs ai ta ge sa ai nî ǂgomaiǂnûi.
PSA.56.5	Hoaraga tsēsan ra ti mîde dawaǃkhuni; ǁîn di ǂâidi hoadi ge ti ǃoagu hâ ǂkhabadī ten nîse.
PSA.56.6	ǁÎn ra ǀhûǀhao, tsîn ra ǂui, ti ǃnôaran ra ǃkhē, ti ǀomsan gere ôa-ams ǁkhās axase.
PSA.56.8	Sats ge ti ǁhâmasa ge ǃgôakhâi; sats ge ti ǁgamrona sa xapab ǃnâ ge ǂgā. Sa ǂkhanis ǃnâ ǁîna ǀkhain a?
PSA.56.9	ǁNāǃnubain ge ti khākhoena nîra oa, huiǂgai ta kara tsēs ai. Nēsa ta a ǂan, Elob tita ǀkha hâsa.
PSA.56.10	Elob di mîsa ta nîra koa, ǃKhūb di mîsa ta nîra koa.
PSA.56.11	Tita ge Elob ai ra ǂgomaiǂnûi, tsî ta ge ǃao tama hâ. Tare-en kha khoena nî dī te?
PSA.56.12	Ti Elotse, ti mîmâide ta surude tsi hâ; ganganǁguibade ta ge nî matare tsi.
PSA.57.2	Elob ǃoa ta ra ǂgai, Hoan xa ǀGapib ǃoa, ǁnā Elob, ti tawa ǁîsa ra dīǀoaǀoab ǃoa.
PSA.57.3	ǁÎb ge ǀhomma xu sî tsî nîra ore te, tsîb ge nîra tao kai ǁnā-i, tita ra dāǂkhū ǂgao-i hoa-e. 
PSA.57.4	Tita ge xamgu ǁaegu ǁgoe, ǀkhaoǂgaoxagu ǁaegu, khoen ôan, ǁgûgu ân gôase tsî ǂāse īn, tsî nams ân ǀā gôase īna.
PSA.57.5	Khâi re ǀgapise ǀhommi ǃnâ, ti Elotse; ab sa ǃgôasiba ǃhūbaib hoab ai hâ re.
PSA.57.8	ǂKhai re, ti ǃgôasitse! ǂKhai re, ǀkhōxūs tsî harps tsîro. ǃNauǁgoagasa ta ge ra ǃnoaǂkhai kai ǂgao.
PSA.57.9	Koa tsi ta nî ǁaedi ǃnâ, ǃKhūtse, khoen ǃnâ ta nî psalmǁnaeba tsi.
PSA.57.10	Sa ǀkhomxaǂgaosib ge ǀhommi kōse a kai xui-ao; tsî sa ǂgomǂgomsasiba ǀgapise hâ ǃâudi kōse.
PSA.57.11	Khâi re, ǀgapise ǀhommi ǃnâ, ti Elotse; ab sa ǃgôasiba ǃhūbaib hoab ai hâ re.
PSA.58.2	Hî-î, sago ge ǂkhabasiga ra dī sago di ǂgaogu ǃnâ, sago ge sago ǃomgu ǀkha ǂkhababa ra ǀgoraǂui ǃhūbaib ai.
PSA.58.3	Eloxoresan ge ra ǁnāǁgôa ǃnaes âna xu; ǂhumi-aon ge ra ǁhapuma ǁgûs di ǃnāba xu.
PSA.58.4	ǁÎn ge ǃgā-e ūhâ, ǁaixa ǀaob di ǃgā-i axase, ǂganǂgae ǃgae-i khamin ī, ǁî-i di ǂgaede ra ǂganam-i,
PSA.58.6	Ti Elotse, khôaǂkhūǂkhū re ǁîn di ǁgûga ams ân ǃnâ, khôakākā re ǂkham xamgu di ǃnaniǁgûga, ǃKhūtse.
PSA.58.7	An bē re ǁgam-i hîa ra dâubē i khami; ǁîb ga ǂāga ǁkhâuo, a gu ǂubu xū-i axase ī re.
PSA.58.8	Ab kā re, tsuni ra ǁkhâxaes khami; an ǁaeb aiǃâ ǃnae hâ-i khami soresa tā mû re.
PSA.58.9	Sadu di sūdi ganupe ǁkhūhaisa hōǃâ tama hîab ge ǁîba ora ǁgan-i kao, khau ra ǀaes karao nîra ǃgombē.
PSA.58.10	ǂHanu-aib ge nîra ǃgâiaǂgao, ǀkhaobab ra ǃgapaǀîo, ǁîb di ǂairab ge eloxoresan di ǀaob ǃnâ nîra ǁā.
PSA.59.1	Ore te re ti khākhoena xu, ti Elotse; sâu te re ǁnān, ti ǃoagu ra khâimana xu.
PSA.59.2	Ore te re ǂkhabadī-aona xu, î ore te re ǀaob di aoga xu.
PSA.59.3	Mû, ǁîn ge tita ǁgoe ra ǃkhē, ǀgaisan ge ti ǃoagu ra ǀhaoǀhaosen, ti ǃûǂams ose, tsî ti ǁoreb ose, ǃKhūtse.
PSA.59.5	Ā, sats ǃKhūts, ǂnubidi di Elots, Israeli di Elotse, ǃnoaǂkhai î ôaǃnâ re nē ǁaedi hoade; ǁnān, ǂgomoǃnâse ǂkhababa ra dīn di ǀgui-i xare-e tā ǀkhomxa re. 
PSA.59.7	Mû, ǁîn ge ams ân ǀkha ra mîǁgaiǁgai, gôagu ge ǁîn di amǁgaugu ai hâ; tari-e kha nî ǁnâu?
PSA.59.9	Ti ǀgaitse, sats xa ta nîra ǁnae; Elob ge a ti ǁhaiǁhâǃkhai xui-ao.
PSA.59.11	Tā ǁîna ǃgam re, îs ti ǁaesa tā ǀuru. An ǁhapuma re sa ǀgaiba xu, î ǁîna aoǁgui re, ǃKhūtse, sida khōsikhōtse,
PSA.59.12	ǁîn ams di ǁoreb, tsî ǁîn amǁgaugu di mîs ǃaroma; în ǃkhōhe re ǃgurib ân ǃnâ, tsî ǀâxareb tsî ǂhumib, ǁîn ra ǃhoab ǃaroma.
PSA.59.13	ǁÎna hîkākā re sa ǁgôasib ǃnâ, ǁîna hîkākā re, în ǀkhai, în ǂan, Elob ge a gaosa ǃkhaisa Jakob ǃnâ, ā, ǃhūbaib di ǀkhâuǀamdi kōse. 
PSA.59.15	ǂÛn ǃaroman ra ǃgûma tsî ǁnāti hâǂkhai, ǁâ taman hâ xui-ao.
PSA.59.16	Xawe tita ge sa ǀgaib xa ra ǁnae ǂgao, tsî ǃnauǁgoaga ta ge sa ǀkhomxaǂgaosib xa dâxase ra koaǁnae ǂgao; ǁaposa hâǃkhaisets go ība te xui-ao, ǁhaiǁhâǃkhaise ǂōǂōsib di tsēs ai.
PSA.59.17	Sats ti ǀgaits xa ta ge ra psalmǁnae ǂgao; Elob ge a ti ǁaposa hâǃkhai tsî ti ǀkhomxaǃnâ Elo xui-ao.
PSA.60.1	Elotse, sats ge sida ǂhāxu tsî ge ǀkhauǃā, sats ge ǁaixa ge hâ i, ǂgauǂgau da ǁkhawa re.
PSA.60.2	Sats ge ǃhūba ge ǂgubi kai, sats ge ǁîba ge ǂariǃā kai; ǂgauǂgau re ǁîb di ǂkhôaga, ǁîb ra ǁnope xuige.
PSA.60.3	Sats ge sa ǁaes a karosa ǃkhaisa ge mû kai; sats ge somge-ai kai ra ǂauxûiba ge āsi da.
PSA.60.6	Elob ge ge ǃhoa ǃanusib âb ǃnâ: ǁÎ ǃkhais ǃaroma ta ge nî dâ. Tita ge Sexemsa nîra ǀgora tsî ta ge Sukots di ǃgoaǃnāba nîra ǀnōtoa.
PSA.60.8	Moab ge ti ǁāǃnâǃoreba, Edommi ai ta ge ti ǁharosa nîra aoǁgui; Filistiab ǂama ta ra dâ.
PSA.60.9	Tari-e tita ǁaposa ǃāsa ǃoa nî ūsī? Tari-e Edommi kōse nî ǂgaeǂgui te-e?
PSA.60.10	Satsa kha ǁî tamatsa, Elotse, sida ge ǂhāxu hâ îts, tsî sida toroǂnubidi ǀkha ǃgûǂoa tamatsa Elotse?
PSA.60.11	Satsa huiǂui da re sida di khākhoeba xu, khoeb di huis ge xū tama hâ xuige.
PSA.60.12	Elob ǃnâ da ge ǀgaisa dīga nîra dī, tsî ǁîb ge sida mâǃoasabena nîra dāǂkhūǂkhū.
PSA.61.1	Elotse, ǁnâu ti ǃausa re; î ti ǀgoresa ǃgaoǃgâ re.
PSA.61.2	ǃHūbaib di ǀamsa xu ta ge sa ǃoa ra ǂgai, ti ǂgaob ra ǀhū hîa. ǂGaeǂguiǃapa te re ǃhao-i, ǀgapiba te i ai.
PSA.61.5	Sats ti Elots ge ti mîmâide ge ǁnâu xui-ao; sats ge tita ǀumisa ge mā ǁnān, sa ǀonsa ra ǃaoǃgân disa.
PSA.61.8	O ta ge ǀons âtsa nîra psalmǁnaeba ǀamosib kōse, î ta ti mîmâide matare, tsēkorobe.
PSA.62.2	ǁÎb ǀguib ge ti ǃgareǀui tsî ti ǃgâiǃōba; ti ǁaposa hâǃkhaib a, o ta ge kaise ǁnope tide.
PSA.62.3	Matikōse du kha sadu hoado ǀgui khoeb ǀguib ǃoagu nî tsūǂâi, sadu hoadu ra ǃgam bi ǂgao, ǁnāǁgā ra ǂnubiǂgoab khami, tsî ǁnā ra ǂnubiǂgoab khami?
PSA.62.4	Nēs ǀguisan ra ǀapeǀape, matin nî ǀgapib âba xu ǂhāǁnâ bi ǃkhaisa; ǂhumigu xan ra ǃgâibahe, ǁîn di ams ǀkhan ra ǀkhae, xawe ǂgaob ân ǀkhan ra ǀâxare. 
PSA.62.5	Xawe sas, ti ǀomse, Elob ǀguiba ǃnōba; ǁîba xus ra ti ǃâubasensa hā xuige.
PSA.62.7	Elob ǃnâ kha ge ti ǃgâiǃōb tsî ti ǃgôasib tsîkha hâ; ti ǀgaib di ǃgareǀuib, ti ǁhaiǁhâǃkhaib ge Eloba.
PSA.62.8	ǁÎb ai ǂgomaiǂnûi re mâ ǁaeb hoaba, ti khoedo; ǁhōǂui re sadu di ǂgaoba ais âb aiǃâ; Elob ge ǁhaiǁhâǃkhaise ība da. 
PSA.62.9	ǁAu xūn ǀguin ge khoen ôana, ǃgari-aogu ge a ǂhumi; ǀnō-ūdas ǃnâts ga ǁîna ǀnō on ge hoatsama ǁau xū-i khami a supu.
PSA.62.11	Elob ge ǀgui mîsa ge mî, ǀgam ǃnāra kōse ta ge ǁîsa ge ǁnâu: ǀGaib a Elob disa,
PSA.63.2	ǁNāti ta ra kō tsi ǃanusib ǃnâ, tsî ta ra mû sa ǀgaib tsî sa ǃgôasib tsîkha.
PSA.63.3	Sa ǃgâixasib ge ûib ǃgâ-ai a ǃgâi xui-ao, ti amǁgaukha ge nî kare tsi.
PSA.63.4	Nēti ta ge nîra kare tsi ti ûib ǃnâ; sa ǀons ǃnâ ta ge ti ǃomkha nîra ūkhâi.
PSA.63.5	Kausa xūn tsî kaise kausa ǃân xats ra ǁâ khamis ge ti ǀomsa nîra ǁâ; tsî ti ams ge dâxase ra ǁnae amǁgaugu ǀkha nîra koa tsi.
PSA.63.6	Ti kharob ai ta sats xa ra ǂâi; o ta ge sa xa tsuxuǃûiǁaega ra ǂâiǂâisen.
PSA.63.7	Sats ge ti huitsa xui-ao, tsî sa ǁgabokha di sommi ǃnâ ta ge dâxase nîra ǁnae.
PSA.63.8	Ti ǀoms ge satsa ra ǂae-ai; sa amǀkhāb ǁôab ge ra ǂkhâǃnâ te.
PSA.63.9	Xawe ǁnān, ti ǀomsa hîǀhuru si nîse ra ôan, ǁîn ge ǃnaga hâ ǃgam ǃkhaidi ǃhūbaib didi ǃnâ nîra sī.
PSA.63.10	ǁÎn ge nîra māǁnâhe gôab di ǀgaib ǃnâ, ǀgirin di amǀnē kaihen ge nîra.
PSA.63.11	Xawe gao-aob ge Elob ǃnâ nîra ǃgâiaǂgao; mâ-i hoa-i, ǁîb tawa ra nū-i, ǁnā-i ge nîra koasen, ǂhumi-aon di ams ge nîra ǂganamhe xui-ao.
PSA.64.1	ǁNâu re, Elotse, ti domma ti ǂhâsib ǃnâ; ti ûiba sâu re khākhoeb di ǃhuriba xu.
PSA.64.2	Gaugau te re ǂkhabadī-aon di ǂganǃgâsa ǂâibasensa xu, ǂhanuoǃnân di ǂkhupiba xu,
PSA.64.5	ǁÎ-aitsaman ra ǀgaiǀgaisen ǂkhaba dīǃkhai-i ǃnâ, tsîn ra ǃhoa, ǁnoagan nî ǁgui ǃkhaisa: Tari-e ǁîga nî mû? ti mî tsî.
PSA.64.6	ǁÎn ge gāxaǃnâ ǀapede ra ǂâiǂui, īǁkhā i as kōsen ra hōǂui. Khoeb di ǃnākhoesib tsî ǂgaob di ǃgamsib ǃaroma.
PSA.64.7	Xawe Elob ge ǁîna ǂā-i ǀkha nîra ǁkhâu; ǁîn di ǀhapin ge ǃhaese nî hā.
PSA.64.8	Tsî nams ân ge ǁîna ǁî-aitsama nîra ǁnā kai; ǁnāsa ra mû-i hoa-i ge nîra ǃnabindana.
PSA.64.9	On ge khoen hoana nîra ǃao; tsî Elob dība ǂhôa tsî nîra ǁnâuǃā sîsenni âba.
PSA.64.10	ǂHauǃnâb ge ǃKhūb ǃnâ ǃgâiaǂgao tsî ǁîb ǃnâ nîra sâusen; ǂhauǃnân hoan ge nîra koasen.
PSA.65.1	Sats Elotsan ra kare Sions tawa; tsîn ra mîmâide matare tsi.
PSA.65.2	Sats ǀgoresa ra ǁnâuts, ǃoa as ǁgans hoasa hā.
PSA.65.3	Sida dīsādi ge ra dan da, xawe sats ge sida di ǃûǂamde ra ǀûba da.
PSA.65.5	ǃHuriǃhurisa xūnats ge satsa ǂhanu-aisib ǃnâ nîra ǃeream da, Elots, sida ǃgâiǃōb dits, ǃhūbaib ǀkhâuǀamdi hoadi di ǂgomaiǂnûits tsî ǃnūse hurib amǃgâ ǁgoen ditse.
PSA.65.6	Sa ǀgaib ǀkha ǃhomga ra ǂnûiǁapoǁapots, ǀgaib ǀkha anahe hâǃâ,
PSA.65.8	Tsî ǀkhâuǀamdi ai ǁan hân ge ra ǃao, sa saodi ǃaroma; ǂoa-amdi ǁgoas tsî ǃuis tsîra didets ge satsa ra dâ kai.
PSA.65.11	Sats ge kuriba sa ǃgâisib ǀkha ra ǀgapa, tsî sa dāǃharodi ge ǁnuib xa ra ǂnâ.
PSA.65.12	ǃGaroǃhūb di ǃû-aide xu i ge ra ǂnâ; tsî ǃhomgu ge dâb ǀkha ra ǃgaeǂnamisen.
PSA.65.13	ǃÛ-aidi ge ǀgoan ǀkha anahe hâ, tsî ǃgoaǃnāgu ge ǃhorob ǀkha ǃgū-aihe hâ; khoen ra dâ tsî ǁnae.
PSA.66.1	Eloba dâba re, ǃhūbaits hoatse!
PSA.66.2	ǁNaeba re, ǃgôasib ǁîb ǀons diba; ǃgôasiba mā bi re kares âb ǃnâ.
PSA.66.3	Mî re Elob ǃoa: Matikōse gu a ǃaoǃaosa sa sîsenga. Kaisib sa ǀgaib dib ǃaroman ge sa khākhoena nîra ǃnaga hâba tsi.
PSA.66.4	Ab ǃhūbaib hoaba satsa ǀgoreǀî; îb satsa psalmǁnaeba, îb sa ǀonsa psalmǁnaeba. 
PSA.66.5	Hā, î du kō Elob di dīga, ǁîb ge ǃhuriǃhurisa sîsenga khoen ôan ǃnâ ra dī.
PSA.66.7	ǁÎb ge ǀgaib âb ǀkha ǀamose ra gaosîsen, ǁîb di mûra ge ǁaede ra ǃûiǃgâ, în mâǃoaxana tā ǁî-aitsama ǀgapiǀgapisen. 
PSA.66.8	Koa re, ǁaeso, sada di Eloba, î du ǁîb koas di domma ǁnâu kai re;
PSA.66.9	ǁnāb, sada di ǀomde ûib ǃnâ ra sâub, tsî sada di ǂais nî ǁnopesa mā-am tamaba.
PSA.66.11	Sats ge sida ǁnoab ǃnâ ge ǂgâ kai, sats ge ǃgom xūna sida kamanab ai ge ǃgae.
PSA.66.13	Tita ge sa ommi ǃnâ nîra ǂgâ khauǁguibadi ǀkha, tita ge ti mîmâide nîra matare tsi,
PSA.66.14	ǁnā mîmâidi, ti amǁgaukha xu ge ǂoadi, tsî ti ams ge ǃhoaǂuide, ǂhâb ǃnâ ta hâ hîa.
PSA.66.15	Khauǁguibadi kausa goman dide ta ge satsa nîra ǁguiba, ǀanǀansîsenni bairagu dib ǀkha; tita ge gomana pirin ǀkha ǀhûpe nîra ǁguiba. 
PSA.66.16	Hā, î du ǁnâu re, Eloba ra ǃao du hoado; î ta ǃhoaba du, tare xū-eb ge ti ǀoms tawa dī ǃkhaisa.
PSA.66.17	Tita ge ti ams ǀkha ǁîb ǃoa ge ǂgai; tsîb ge ti nams ǀkha ge kaikaihe.
PSA.66.19	Xawe Elob ge amase ge ǁnâu, ǁîb ge ti ǀgores di domma ge ǃgâ.
PSA.66.20	Ab Eloba ǃkhōǀkhāhe re, ti ǀgoresa ǂkhā tama tsî ǀkhomxaǂgaosib âba tita xu ūdawa tamaba.
PSA.67.2	Îb ǃhūbaib ai ǂanhe re sa daoba, ǃhaodi hoadi ǃnâ sa huiba.
PSA.67.4	ǃHaodi ge ǃgâiaǂgao tsî nîra dâ, ǁaedets ra ǂhanu-aise ǀgoraǃgâ amaga; tsî ǃhaodi ǃhūbaib didets ra satsa ǂgaeǂgui amaga. 
PSA.67.5	ǁAedi ge sats Elotsa nîra koa; ǁaedi hoadi ge satsa nîra koa.
PSA.68.1	Elob ra khâio, on ge khākhoen âba ra ǀgaruǀgaruhe; on ge ǁkhansaben âba ais âba xu ra ǁhâ.
PSA.68.2	ǀAnni ra kā khamits ge ǁîna ra kā kai; ǂnuruǁnui-i ǀaes xa ra tsuni khamin ge eloxoresana Elob di ais aiǃâ ra ǀkhai.
PSA.68.3	Xawe ǂhanu-ain ge ra ǃgâiaǂgao, ǁîn ge dâb xa ra urikhâi Elob di ais aiǃâ, tsî dâxase ra ǃgâiaǂgao.
PSA.68.6	Elob, ǀguri hâna ommi din ǃnâ ra ǁan kaib, ǃkhōsana ǃgâiǃgâb ǃnâ ra ǂgaeǂguiǂgâba; xawe mâǃoaxan ge ǂnâsa ǃhūb ǃnâ ǁan hâ.
PSA.68.9	Sats ge ama ǃgâi ǀapiba ge ǀapi kai, Elotse; tsîts ge sa ǀumisa ge ǀgaiǀgaiǃnâ, tsaus geo.
PSA.68.10	Sa ǂnubis ge ǁîs ǃnâ ge ǁan, sats ge sa ǃgâisiba xu ǀkhomǀkhomsabeba hâǃkhai-e ra ǁāǁāba, sats Elotsa.
PSA.68.12	Gao-aogu ǂnubidi digu ge ra ǁhâ, ǁhâ ra; tsî oms tawa hâs ge ǁkhâuǁnâxūna ra ǀgoraǂui.
PSA.68.14	Hoaǀgaixab ge ǁnāpa gao-aoga ǀgaruǀgaruo, o i ge ǃgommi khami ge ǃuri Salmonǃhommi ai.
PSA.68.15	Basanǃhommi ge Elob di ǃhomma; Basanǃhommi ge a ǃnomxa.
PSA.68.20	Nē Elob ǁkhāb ge dīǀoaǀoasa ǃgâiǃōsib di Elose ība da; tsî ǃKhūb, ǃKhūb ge ǁōba xu ûiǂoa kai tsi ǁkhā.
PSA.68.21	Amaseb ge Eloba khākhoen âb di danasa nîra ǂkhūǂkhū, ǀûxa danaǂkhōs ǁnāb, ǀhapidi âb ǃnâ ra ǃgûb disa.
PSA.68.22	ǃKhūb ra mî: Basanna xu ta ǁîna nîra ūhā; hurib di ǃgamsiba xu ta ǁîna ǁkhawa nîra ūǀkhī,
PSA.68.23	sa ǂaisats nî ǀaob ǃnâ dūǂgāse, tsî sa arin di nams nî ǁîba khākhoen tawa tsāse.
PSA.68.27	ǁNāpab hâ Benjaminni, ǂkhammi ǁîn ǂama ge gaob, gaosagu Judab digu ǀhûs âgu ǀkha, Sebulonni di gaosagu tsî Naftalib di gaosagu tsîna.
PSA.68.28	Elotse, ǀgaib âtsa ǁgau; ǀgaiǀgai re, Elotse, sida tawats ge sîsen sîsenna.
PSA.68.30	ǀAu re ǂāb di ǀgurun, ǁnā ǀhûs ǁgōgu dis ǁaedi di tsâun ǀkha, tsî ǁnāb, ǀhaiǀurib di ǃâdi ǀkha ra ǁnāǁgoeba; ǁîb ge ǁaede ra ǀgaruǀgaru, toroga ǀnam hâde.
PSA.68.33	ǁNāb, ǀhomgu di ǀhommi ǃnâ ra ǃgapiba, hugasa xu; mû, ǁîb ge dommi âba ra ǁnâu kai, ǁnā ǀgaisa dommi âba.
PSA.69.1	Ore te re, ti Elotse, ǁgammi ge ǀoms kōse go sī xuige.
PSA.69.2	Tita ge ǃhūo ǂgoab ǃnâ ra domǂgâ, khoe-i mâ ǁoa ǃkhais ǃnâ. ǃGam ǁgamgu ǃnâ ta ge go sī; tsî ǁgammi xa ta ge ra dâuǂamhe.
PSA.69.3	Tita ge ǂgais xa ǀhupu hâ ta; ti dommi ge ra ǂan, ti mûra ge ǀhai hâ, ti Eloba ta ra ǃâu hîa.
PSA.69.5	Elotse, sats ge ti gâresib xa a ǂan; tsî ti ǀhapidi ge sa aiǃâ ǂganǃgâsa tama hâ.
PSA.69.6	Tita xu an tā taotaohe satsa ra ǃâuna, ǃKhūtse, ǂnubidi di ǃKhūtse; an tita ǃnâ tā tao kaihe satsa ra ôana, Israeli di Elotse.
PSA.69.10	Tsî ta ge ra ā ti ǀoms di ǂûtama hâs ǃnâ, xawes ge nēsa ge ǃharaxū kaiba te.
PSA.69.11	Tsî ta ǁhōsa sarase go ana, xawe ta ge ǁîna go ǂkhoamî kaiba.
PSA.69.14	ǂGoaba xu huiǂui te re, îts tā ǂgâ kai te re; î ta orehe re ti ǁkhansabena xu, tsî ǁgamgu di ǃgamsiba xu.
PSA.69.15	A gu ǁgamga tā dâuǂam te re, îb ǃgamsiba tā hapu te re, îs tsaus di amsa ti ǂamai tā ǂganamsen re.
PSA.69.16	ǁNâu-am te re ǃKhūtse, sa ǀkhomxaǂgaosib a ǃgâi xuige; kaisib sa ǀkhomxaǃnâsigu dib ǃoa kōǀî te re.
PSA.69.17	Î sa aisa tā gaugau re sa ǃgāba xu, ǀhū ta ra xuige, ǃhaese ǁnâu-am te re.
PSA.69.18	Ti ǀomsa ǃoa ǀgūǀgūsen î ore si re; ti khākhoen ǃaroma ore te re.
PSA.69.19	Sats ge a ǂan ti ǃharaxūb, ti taob tsî ti ǃhōhes tsîna; ti ǂōǂō-aon hoan ge sa aiǃâ hâ.
PSA.69.23	A di mûdi âna ǃkhae, în tā mû, î gu kamanagu âna hugaǀgui ǁnope.
PSA.69.24	Sa ǁgôasiba ǁîn ǂama ǁhōǂui; îb sa ǁaib di ǀgamsiba ǁîna tsâǀkhā.
PSA.69.29	Xawe tita ge a ǀkhomǀkhomsa tsî tsūǀkhāxa; sa ǃgâiǃōba, ti Elotse, ab ǀgapi hâǃkhais ǃnâ ǂnûi te re.
PSA.69.30	Tita ge Elob ǀonsa ǁnaetsanas ǀkha nîra kare, tsî gangans ǀkha nîra kaikai bi.
PSA.69.31	ǁÎs ge ǃKhūba goma-i ǃgâ-ai nî ǃgâiba, ǁnâgu tsî ǃūgu tsîna ūhâ ǁgōb ǃgâ-ai.
PSA.69.33	ǃKhūb ge ǂhâb ǃnâ hâna ra ǁnâu tsîb ge ǁîb ǃkhōsana ǃharaxū tama hâ amaga.
PSA.69.34	An ǀhommi tsî ǃhūbaib tsîkha, hurigu tsî ǁîgu ǃnâ ra gon xūn hoana, ǁîba kare.
PSA.69.35	Elob ge Sionsa ore tsî Judab di ǃāde nîra ǂnubi xuige. ǁNāpan ge ǁîna ǁan tsî ǁîde ǀumixūse nîra ūhâ.
PSA.69.36	Tsî ǁîb ǃgāgu di surib ge ǁîde nîra ǀumi, tsî ǀons âba ǀnam hân ge ǁîdi ǃnâ nîra ǁan.
PSA.70.1	Elotse, ǃhaeǃhaesen re, ore tets nîse, ǃKhūtse, hui te re.
PSA.70.2	An taotaohe re, în taob xa dāhe re, ǁnān, ti ǀomsa ra ôana; an oa kaihe în taotaohe ǁnān, ti tsūǃōb ǃnâ ra ǃgâiaǂgaona.
PSA.70.3	An oa tao kais ân di amǃnâse ǁnān: He, he, ti ra mîna.
PSA.70.4	An sa ǃnâ ǃgâiaǂgao în dâ re satsa ra ôan hoana; an sa ǃgâiǃōba ǀnam hâna hugaǀgui: Ab Eloba kaikaihe, ti mî re.
PSA.70.5	Xawe tita ge a ǀkhomǀkhomsa tsî ǂhâxa; Elotse, ǃhaese hā te re. Sats ge a ti hui tsî ore-ao, xuige, ǃKhūtse, tā ǀhawe re.
PSA.71.1	Sats ǃKhūts ai ta ra ǂgomaiǂnûi; a ta tā taotaohe re, ǀamosib kōse.
PSA.71.2	Sa ǂhanu-aisiba xu hui te, î ore te re; sa ǂgaesa ǂō re tiǀî, î ore te re.
PSA.71.4	Ti Elotse, ore te re eloxoresab di ǃomǁaeba xu, ǁnāb, ǂkhabase ra dīb tsî khūkhūsen rab di ǃomǁaeba xu.
PSA.71.5	Sats ge ti ǃâubasentsa, ǃKhūtse, ǃKhūtse, ti ǂgomaiǂnûits ge satsa ti ǂkhamsisa xu xuige.
PSA.71.8	As ti amsa sa koas xa ǀoa re, hoaraga tsēsa sa ǂkhaisib xa.
PSA.71.10	Ti khākhoen ge tita xa ra ǃhoa tsî ti ǀomsa ra ôa-amn ge ra ǀapeǀhao xuige,
PSA.71.11	mî raǃâ: Elob kom go ǁnāxū bio, ǃgôaǃgon î ǃkhō bi re, ore-ao-i a ǀkhai xuige.
PSA.71.12	Elotse, tā ǃnūse hâxū te re; ti Elotse, ǃhaeǃhaesen î hui te re.
PSA.71.13	An taotaohe re, an hapuhe re ti ǀomsa ǁkhan hâna; an ǃharaxūb tsî taob tsîkha ǀkha ǃgū-aihe re ti tsūǃōba ra ôana.
PSA.71.14	Xawe tita ge hugaǀgui ǃâubasen tsî sa koas hoasa nî ǂguiǂgui.
PSA.71.16	Tita ge nîra ǃgû ǁkhāsigu ǃKhūb, ǃKhūb digu ǃnâ; ǂhôa ta nîra sa ǂhanu-aisiba, sab ǀguiba.
PSA.71.21	Sats ge ti kaisiba nîra ǃnāǃnā, tsî hoaragase nîra ǁkhaeǂgao te.
PSA.71.22	ǁKhāti ta ge ǀganaǀkhōxūs, harps ti ra ǂgaihes ǀkha sa îǂhôasiba nîra koa, ti Elotse; ǁnaeba tsi ta nîra siters ǀkha, Israeli di ǃAnutse.
PSA.71.23	Ti amǁgaukha ge nîra dâ, psalmǁnaeba tsi ta nîra ǃnubai tsî ti ǀoms, sats ge oresa.
PSA.71.24	ǁKhātis ge ti namsa sa ǂhanu-aisib xa hoaraga tsēsa nîra ǃhoa, taon hâ, taob xan dāhe hâ, ǁîn ti tsūǃōba ra ôana xui-ao.
PSA.72.1	Elotse, gao-aoba mā re sa ǂhanuba tsî gao-aob ôaba sa ǂhanu-aisiba.
PSA.72.2	Ob ge sa ǁaesa ǂhanu-aisib ǀkha nîra ǀgoraǃgâ, tsî sa ǀkhomǀkhomsabena ǂhanub ǀkha.
PSA.72.5	ǁÎn ge satsa nîra ǃao, sores tsî ǁkhâb tsîra hâs kōse, ǃhaosa xu ǃhaos kōse.
PSA.72.6	ǁÎb ge ǀapib ra ǀgâb ǃaub dib ai hā khami nîra ǁgôaxa, ǀgaisa ǀapib ǃhūba ra ǀâǀâ khami.
PSA.72.7	ǁÎb di tsēdi ǃnâb ge ǂhanu-aiba nîra ǀomkhâi; tsî ǂkhîb di ǂguisib tsîna ǁkhâb nî bēs kōse.
PSA.72.13	ǁÎb ge ǀgâsa tsî ǂhâb ǃnâ hâ-e sâu, tsî ǂhâb ǃnâ hân di ǀomdeb ge nîra ore.
PSA.72.16	Tsî i ge ǃhūb ǃnâ ǃnāǂamsi-e nîra hâ, ǃhorob di-e, ǃhomgu di ǀamdi ai; ǁîb di ǂûtanib ge Libanonni khami nîra ī; tsî ǃās din ge ǃhūb di ǁhaob khami nîra ǀom.
PSA.72.18	Ab karehe ǃKhūb Elob, Israeli di Elob, ǀguise buruxana ra dība.
PSA.72.20	ǀGoredi Davib, Isaib ôab didi ge nēpa go ǀuni.
PSA.73.1	Ama ǃgâib ge Israelǁîn di Eloba ǃanu ǂgaoba ūhân tawa.
PSA.73.4	ǁÎn ge tsû-i xare-e ūhâ tama hâ, tsî ǁîn ge kausa tsî a ǂuru.
PSA.73.5	ǁÎn ge nau khoen khami tsūb xa ǃkhōhe tama, tsîn ge nau khoen khami ǁnorahe tama hâ.
PSA.73.6	ǁNā-amagab ge ǂnīsasiba ǁîna kara-i ase ra hâǂnamipe; tsūdīb ge anaxū-i axase ǁîna ra anaǂgā.
PSA.73.8	ǁÎn ge khoena ra ǃhō, ǂkhabase ǁgâiǀāb xa ra ǃhoaǃâ; ǁîn ge ǃharaxūb ǀkha ra ǃhoa.
PSA.73.9	ǁÎn di amsan ge ǀhommi ǃoagu ra ǂnûi, tsî nams ân ge ǃhūbaib ai ra ǃgûma.
PSA.73.10	ǁNā-amagas ge ǁîb di ǁaesa ǁnāǀî ra ǂnan, ǀoasases ǁgam-e ra ā ǃkhaisǀî.
PSA.73.12	Mû, nētin ge eloxoresana ī xawen ge ra sâ ǃhūbaib ai, tsî ra ǃkhū.
PSA.73.13	O ta ge tita ǁause ti ǂgaoba ge ǃanuǃanu, tsî ti ǃomkha ǀhapiosib ǃnâ ge ǁā.
PSA.73.14	Hoaraga tsēsa ta kom ra ǁnoraheo, tsî ti ǁkharab kom mâ ǁgoas hoasa ra hāo.
PSA.73.15	Mî ta kao: Tita ge ǁkhāti ǁnāti nî ǃhoa, mû, o ta ga sa ôan di ǃhaosa ǀhôagaose sîsenū hâ.
PSA.73.16	O ta ge ge ǂâiǂâisen, ǁîsa ta nî ǁnâuǃāse, xawes ge tsū ge i ti mûǁae,
PSA.73.17	Elob di ǃanusigu ǃnâ ta ge ǂgâ tsî ǁîn di ǀamsa ta ge kōs kōse.
PSA.73.18	Sats kom ǁîna ǂkhanu ǃkhaidi ai ra ǂnûio; sats kom ǁîna ra ǂkhū kaio.
PSA.73.19	Matin ǀgui mûsǀapirob ǃnâ hîkākāhe, tsî ra ǀuni, tsî ǃhurib ǀkha ra ǀamǂoa!
PSA.73.20	ǁHapo-i khami ǃnoaǂkhaits go-o, sats ga ǃnoaǂkhaio, ǃKhūtse, ots ge īb âna ra ǃharaxū.
PSA.73.21	Ti ǂgaob ge au-ausen tsî ti ǃnaira ǃnâ ta ge ǃkhāhe
PSA.73.22	ǃnubai ta ge ǁnâuǃāoǃnâ ge i, tsî xū-i xare-e ǂan tama ge hâ i; ǀguru-i khami ta ge ī i sa tawa.
PSA.73.24	Sats ge nîra ǂgaeǂgui te sa ǀape-aisa ǃoa, tsî ǁnās khaoǃgâts ge ǂkhaisib ǃnâ nîra ūǃapa te.
PSA.73.25	Tari-e ta sa xōǀkhā ǀhommi ǃnâ ūhâ? Sa xōǀkhā ta xū-i xare-e tura tama ǃhūbaib ai.
PSA.73.27	Kō re, satsa xu ǃnūse hân, ge nîra kā; sats ra hîkākā satsa xu ra ǀaiǁgôan hoana.
PSA.73.28	Xawe tita xa, ǃgâiba te a Elob tawa ǀgūse hâsa. Tita ge ǃKhūb, ǃKhūb ai ra ǂgomaiǂnûi, sa sîsengu hoaga ta nî ǂhôaga.
PSA.74.1	Elotse, tare xū-i ǃaromats kha ǀamose ra ǂhāxu da? Tare xū-i ǃaromab kha sa ǁaiba nî ǀan sa ǃû-aib di gūn ǃoagu?
PSA.74.3	Ūkhâi re sa ǂaira ǀamo hîǀhurusigu ǃoa, khākhoeb ge ǃanusib ǃnâ hoa xūna ge hîǀhuru.
PSA.74.4	Sa mâǃoasaben ge sa ǀhûǃkhaidi ǃnâ ge ǃgō; ǁîn ge saodi âna saose ge ǂnûi.
PSA.74.5	Mâ-i hoa-i ân ge ǀgui-i, ǃōsa ǀgom haixaǃkhais ǃnâ ra sîsenū-i khami ī.
PSA.74.6	ǁNātin ge nēsi ǁîb di ǁhāǂgāsîsengu hoaga ǃōs tsî hamers tsîra ǀkha ge ǂkhūǂkhū.
PSA.74.9	Sida di saode da ge mû tama hâ; kēbo-ao-i ge a ǀkhai, tsî khoe-i xare-i ge sida ǃnâ a ǀkhai, matikōse i nî ī ǃkhaisa a ǂan-e.
PSA.74.10	Mâ ǁaeb kōseb kha, Elotse, mâǃoasabeba nî ǃkhāǃkhā? ǃHaraxūb kha nî khākhoeba sa ǀonsa ǀamosib kōse?
PSA.74.11	Tare xū-i ǃaromats kha sa ǃomma, ā, sa amǀkhāb ǃomma ra ǂgae-oa. Ūǂui bi sa ǁkhaiba xu, î hîkākā!
PSA.74.12	Xawe Elob ge a ti Gao-ao, hugasa xu; oresa ra dība ǃhūbaib ai.
PSA.74.14	Sats ge Leviatanni di danaga ge ǂkhūǂkhū, sats ge ǃgaroǃhūb di ǁaesa ǁîba ǂûheb nîse ge mā.
PSA.74.17	Sats ge ǃhūbaib di ǀkharigu hoaga ge ǂnûi; soreb tsî saob tsîkha, ǁîkhats ge satsa ge kuru.
PSA.74.18	Nēs xa ǂâi re: Khākhoeb ge ǃKhūba ge ǃhō, tsî gâre ǁaes ge sa ǀonsa ge ǃkhāǃkhā.
PSA.74.19	ǀGuruna tā sa ǂnais di ǀomsa māǁnâ re; î sa ǀkhomǀkhomsaben di ûiba tā ǀuru re ǀamosib kōse.
PSA.74.20	ǃGaeǀhaos xa ǂâi re, ǃhūb di ǃkhae ǃkhaidi ge ǁgâiǀāb di dīgu xa ǀoa hâ xuige.
PSA.74.21	ǁGâiǀāhe hâ-e a-i tā taob xa oa; a-i ǀkhomǀkhomsabe-i tsî ǂhâb ǃnâ hâ-e sa ǀonsa koa.
PSA.74.22	Khâimâ re, Elotse, sa ǃkhaisa ǂnoaguba re; ǂâi re ǁnā ǃharaxūb xa, ǁîb ǀkhab gâreba hoaraga tsēsa ra ǃharaxū tsiba.
PSA.74.23	Tā ǀuru re ǂgais sa mâǃoasaben disa, ǂkhupib sa ǃoagu ra khâiman dib, hugaǀgui ra ǃapaba.
PSA.75.1	Sida ge satsa ra ǃkhōǀkhā, Elotse, koa tsi da ra sa ǀons a ǀgū ǃkhaisa; sa buruxa dīn ra ǃhoahe.
PSA.75.2	Mîmâisa ǁaeb ga hāo, o ta ge ǂhanuse nîra ǀgoraǃgâ.
PSA.75.3	ǃHūbaib tsî ǁîb ǃnâ ǁan hân hoan ga ǁnope; xawe tita ge ǂkhâǃnâhaigu âba ge mâiǁapoǁapo. 
PSA.75.4	Tita ge ǃkhausana ǃoa: Tā ǃkhauǃkhausen! ti ge mî tsî eloxoresana ǃoa: ǁNâba tā ǃkhōkhâi!
PSA.75.5	ǀGapiseb ǃoa sadu di ǁnâba tā ǁnātikōse ǃkhōkhâi; î du tā ǂnîǃaoxase ǃhoa.
PSA.75.6	ǀGapiǀgapis ge aiǂoasa xu tsî huriǂoasa xu hâ tama, tsî ǁkhāti ǃgaroǃhūba xu,
PSA.75.9	Tsî tita ge ǀamosib kōse nîra ǂhôa; tita ge Elob Jakob diba nîra psalmǁnaeba.
PSA.75.10	Tsî ta ge ǂkhabagu di ǁnâgu hoaga nîra ǁhāǁnâ, ǁnâgu ǂhanu-ain digu ge nîra ǀgapiǀgapihe.
PSA.76.1	ǂAnsab ge a Eloba Judab ǃnâ; ǀons âb ge Israeli ǃnâ a kai.
PSA.76.2	Tsî Salems ǃnâb ge ommi âba hâ, tsî ǁîb di ǁanǃkhaisa Sions ǃnâ.
PSA.76.4	Sats ge ǀgapi tsî a ǂkhaisa ǁkhâuǁnâs di ǃhomgu ǃgâ-ai.
PSA.76.5	ǃGariǂgaogu â-in ge ge ǁkhâuǁnâxū kaihe; ǁîn ge ǁîn di ǂomsa ge ǁom; tsî ǃgari-aogu xaregu ge ǃomgu âga hō tama ge i.
PSA.76.6	Sats Jakob Elots di ǀausa xus ge kunidi tsî hān tsîn ge ǂomhîsa.
PSA.76.7	Sats, ǃhuriǃhurisats ge satsa, tsî tari-e kha sa ais aiǃâ mâ ǁkhā-e, ǁaixats kao?
PSA.76.9	Elob ge ǀgoraǃgâb nîse khâi ǃnubai, tsamtsiǃnân ǃhūbaib din hoanab nî orega. 
PSA.76.10	ǁAixasib khoeb dib ge satsa nîra koa xui-ao, ǃgauxūn ǁaixasigu din, ǀkhats ge satsa nîra ǃgaesen.
PSA.76.12	ǁNāb, gaosagu di gagasa ǂauxûiǂû-i khami ra ǃgaoǁnâb; ǃhūbaib di gao-aoga ǃhuriǃhurisase ībaba.
PSA.77.1	Ti dommi ǀkha ta ge Elob ǃoa ra ǂgai; dommi âtab ge Elob ǃoa hâ, ǁnâu-am teb nîga.
PSA.77.2	Ti ǀhūb di tsēs ai ta ge ǃKhūba ra ôa; ti ǃommi ge tsuxuba ǀhōǂuihe hâ, tsau tama hâ; ti ǀoms ge ǁkhaeǂgaohesa ra ǂkhā.
PSA.77.3	Elob xa ta ra ǂâio, o ta ge ra sâoǃnâ kaihe; ǂâiǂâisen ta rao, os ge ti gagasa ra tsau. 
PSA.77.4	Sats ge ti mûra ǂkhaikari ra hâ kai; tita ge ǃhuri hâ tsî ta a khom ǁoa.
PSA.77.6	tita ge tsuxub ǃnâ ti ǀkhō-ais xa ra ǂâi, ti ǂgaob ge ra ǂâiǂâisen tsî ti gagas ge ra ôaǃnâ:
PSA.77.8	ǀÛǃarib kha hâ ǀkhomxaǂgaosib âba? Kāǃaris kha hâ mîmâisa ǃhaosa xu ǃhaos kōse?
PSA.77.9	ǀKhomxaǃnâsa ǀuru sib kha hâ Eloba? Tsî ǀkhomxaǂgaosib âbab kha ǁaib ǃnâ ǂganam hâ. 
PSA.77.10	ǃNubai ta ge ge mî: Ti tsûaǂgaob ge nēba; xawe Hoan xa ǀGapib di amǀkhāb ǃommi ge ǁî ǃkhaisa ra ǀkharaǀkhara.
PSA.77.11	Tita ge ǃKhūb di dīgu xa ra ǂâi; ā, ǂâi ta nîra sa buruxa dīn xa hugasa xu.
PSA.77.12	Tsî ta ge sa sîsengu hoagu xa ra ǂâiǂâisen tsî sa dīgu xa nîra ǃhoa.
PSA.77.14	Sats ge ǁnā Elotsa, buruxana ra dītsa; sats ge sa ǀgaiba ǁaedi ǃnâ ge ǂanǂan.
PSA.77.15	Sats ge sa ǁaesa sa ǁôab ǀkha ge ore, Jakob tsî Joseb tsîkha di ôana. 
PSA.77.16	ǁGamgu ge sats Elotsa ge mû, ǁgamgu ge satsa mû tsî ge ǀkhū; ǃgam ǃkhaidi on ge ge gongonhe.
PSA.77.17	ǀNanudi ge ǁgamma ge ǁhōǂui, ǀhomma xub ge ǃguruba ge hā; sa ǂāgu on ge ge ǁkhâusīhe.
PSA.77.19	Sa daob ge hurib ǃnâ ge ǁgoe tsî sa ǃganna kai ǁgamgu ǃnâ, tsî sa dāǃharodi ge ǂansa tama ge hâ i.
PSA.78.1	ǁNâu re, ti ǁaese, ti ǁkhāǁkhāsa; ǂō re sadu di ǂgaesa ti ams di mîdiǀî.
PSA.78.4	ǁÎna da ge ǁîgu di ôana ǃkhōdawaba tide; ǃgoaxa ǃhaosa da ǂhôa ǃKhūb di ǃkhōǀkhāxūn tsî ǁkhāsib âb, tsî buruxan, dīb gen tsîna.
PSA.78.5	ǁÎb ge ǀhûǀguitimî-e ge ǂnûikhâi Jakob ǃnâ, tsîb ge ǂhanuba ge ǂnûiǂgā Israeli ǃnâ, sada îga ge mîmāba, ǁîgu di ôana gu nî ǁkhāǁkhā bi, ti,
PSA.78.6	ǃgoaxa ǃhaos nî ǁîba ǂanga, ǀgôan hîa nîra ǃnaena, în ga khâi tsî ǀgôan âna ǁîb xa ǃhoaba ti.
PSA.78.7	În ga Elob ai ǂgomaiǂnûi, în ga Elob dīga tā ǀuru, în ga mîmādi âba ǃkhōǀgaipe ti.
PSA.78.9	Efraimmi di ôagu hîa ǁâtanin ǁkhâu-aogu ge ǂnoagub di tsēs ai ge oadawasen;
PSA.78.10	ǁîn ge Elob di ǃgaeǀhaosa ǃkhōǀgaipe tama ge hâ i, tsîn ge ge ǂkhā ǂhanub âb ǃnâ ǃgûsa.
PSA.78.11	Tsîn ge ǁîb di dīga ge ǀuru, tsî ǁîb di buruxan, ǁînab ge mû kaina.
PSA.78.16	tsîb ge ǀuiga xu ǃāroga ge dâu kai, tsîb ge ǁgamga ge dâuǁgôa kai ǃāgu khami.
PSA.78.17	Xawen ge ǁîna ǃaruǀî ǁîb ǃoagu gere ǁore, Hoan xa ǀGapiba ǃgaroǃhūb ǃnâ ra ǁaiǁaiǃâ.
PSA.78.19	Tsîn ge Elob ǃoagu ǃhoa tsî: Xareb kha Eloba ǃgaroǃhūb ǃnâ tāba ǁāǁā ǁkhā? ti ge mî.
PSA.78.20	ǁÎb ge ǀuiba ǂnauo, o gu ge ǁgamga ge dâuǂoaxa, o gu ge ǃāroga ǀoasase ge dâu. Xawe xareb kha pereb ona mā ǁkhā? Xareb kha ǁgan-e ǁaes âba ǂhomiba ǁkhā?
PSA.78.22	Elob ǃnân ǂgom tama, tsî huib âb ain ge ǂgomaiǂnûi tama hâ i amaga.
PSA.78.23	ǃNubaib ge ǃâude ge mîmā ǀgapise, tsî ǀhommi di dao-amde ge ǁkhowa-am;
PSA.78.25	Hoan ge ǀhomǃgān di pere-i xa ge ǂû; daob di ǂûnab ge ǀoasase ǁîna gere sîba.
PSA.78.26	ǁÎb ge aiǂoas di ǂoaba ǀhomma xu ge ǃgom kai, tsîb ge ǀgaib âb ǀkha ǃkhawagas ǂoaba ge ǂgaeǂguihā.
PSA.78.27	Tsîb ge ǁîn ǂamai ǁgan-e ge ǀapi kai tsarab axase, ǁgaboxa anina, hurib amǃgâ ǁgoe ǃhūb khami.
PSA.78.28	Tsîb ge ǁîna ǁgoeǃkhais ân ǁaegu ge ǁnāǁnā, omdi ân ǂnamipe.
PSA.78.29	ǁGoasin ge ǂû tsî kaise ge ǁâ, tsî turan ge xūnab ge ǁîna ge mā.
PSA.78.30	Ganupeb turab âna ǂâu tama hâ tsî ǁîn di ǂûn ganupe ams ân ǃnâ hâ,
PSA.78.32	Nēn hoan tawan ge ǃaruǀî gere ǁore; tsî ǂgom tama ge hâ i buruxa dīn âb ǃnâ.
PSA.78.34	ǁÎnab gere ǃgamo, on ge ǁîba dîǃgâ tsî oa, tsî ǃhaese Eloba gere ôa.
PSA.78.35	Tsîn ge ge ǂâihō, Elob a ǁîn di ǃgareǀui ǃkhaisa, tsî Elob, Hoan xa ǀGapib a ǁîn di ore-ao ǃkhaisa.
PSA.78.36	Tsîn ge ams ân ǀkha ǁîba ǁgoasen tsî nams ân ǀkha ge ǂhumiba bi;
PSA.78.37	tsî ǁîn di ǂgaob ge ǁaposase ǁîb ǀkha ge hâ tama hâ i, tsî îǂhôase ǃgaeǀhaos âb tawa hâ tama ge hâ i.
PSA.78.38	Xawe ǁîb ge ǀkhomxa tsî ǁoreba ge ǀûba; tsî ǁîna hîkākā tama ge hâ i, tsî ǃnādi kōse ǁaib âba ge ǁkhaebē, tsî ǁgôasib âb hoaragaba ǂkhaiǂkhaikhâi tama ge hâ i.
PSA.78.39	Tsîb ge ge ǂâi, ǁîn a ǁgan ǃkhaisa, ǂoa-i, ǃgû-īǀkhā ra-i, tsî ǁkhawa oa tama-i khamin ī ǃkhaisa.
PSA.78.41	Tsîn ge ǀasa-ame Eloba gere ǃâitsâ, Israeli di ǃAnuba ra tsûtsûǃâ.
PSA.78.42	ǁÎn ge ǂâi tama ge hâ i ǃommi âb xa, ǁnā tsēs, mâǃoasabeba xub ge ǁîna ores xa,
PSA.78.48	ǁÎb ge ǁîn di ǀgoana ǃnareba ge māǁnâ, tsî ǁîn di gomana napaga.
PSA.78.49	ǁÎb ge ǁaib âb di ǀgamsiba ǁîn ǃnâ ge sî, ǁgôasib tsî ǀkhomoǃnâsib tsî ǂōǂōsib tsî ǂguiǃnâgu tsû-ain di sîsabegu tsîna.
PSA.78.55	Tsîb ge ǁîn aiǃâ ǃhaode ge doeǁgaǂui, tsîb ge ǁîb ǃnâ ǀumis ân di ǃâse ǁîna ge amǃnâxa kai; tsîb ge Israeli di ǃhaode tentomdi ân ǃnâ ge ǁan kai.
PSA.78.56	Xawe ǁîn ge Elob, Hoan xa ǀGapiba ǃâitsâ tsî gere ǁaiǁai; tsîn ge ǁîb di ǃkhō-amde ǃkhōǀgaipe tama ge hâ i.
PSA.78.59	Elob ge ǁnâuo, ob ge ǁaixa tsî Israela hoaragase ge aoxū.
PSA.78.61	Tsîb ge ǁîb di ǀgaiba ǃkhōsis ǃnâ ge māǁnâ, tsî ǂkhaisib âba khākhoeb di ǃomǁae.
PSA.78.62	Tsîb ge ǁaes âba gôaba ge māǁnâ; tsîb ge ǀumis âb ǂama ge ǁaixa.
PSA.78.63	ǀAes ge ǂkhamkhoegu âna ge hapu, tsî ǁîn di ǂkhamkhoedi ge karehe tama ge hâ i;
PSA.78.65	ǃNubaib ge ǃKhūba ǁom hâ khoe-i khami ge ǃnoaǂkhai, ǁē-ao-i, ǂauxûib xa ge dāhe-i khami.
PSA.78.66	Tsîb ge khākhoen âba ge ǂnaudawa; ǀamo ǃharaxūb ǀkhab ge ǁîna ge ǃharaxū.
PSA.78.69	Tsîb ge ǃanusib âba ge om ǀhomǀgapib khami, ǃhūbaib, ǀamoseb ge ǃgaoǃgaob khami.
PSA.78.72	Tsîb ge ǁîna ǁkhāti gere ǃûi ǂhauǃnâ ǂgaob ǀkha; tsîb ge ǁîna ge ǂgaeǂgui gā-ai ǃommi ǀkha.
PSA.79.1	Elotse, ǀūben ge sa ǁaes ǃnâ ge hā; tsîn ge sa ǃanu tempela ge ǀuriǀuri, tsîn ge Jerusalemsa ge ǂkhūǂkhū.
PSA.79.2	ǁÎn ge sorodi sa ǃgāgu dide ǀhommi di anina ǂûse ge mā, ǁgans sa ǂgomsan disa ǃhūbaib di ǀguruna.
PSA.79.3	ǁÎn ge ǀaob âna ǁgam-i axase Jerusalems ǂnamipe gere ǂnâxū, tsî khoe-i ǁîna nî ǁkhō-i xare-i ge ǀkhai ge i.
PSA.79.7	Jakoban ge hapu, tsî ǀnamǀnamsa ǁanǃkhais âban ge hîǀhuru xuige.
PSA.79.8	Aibekam dīsādi sida didi xa tā ǂâi re; ǃhaeǃhaesen î ǃgûǃoa da re sa ǀkhomxaǂgaosigu ǀkha, kaise da go ǂkhabu xuige.
PSA.79.9	Hui da re, sats sida ǃgâiǃōb di Elotse, sa ǀons di ǃgôasib ǃaroma; î ore da î sida ǁorena ǀûba da re, sa ǀons ǃaroma.
PSA.79.13	O da ge sida sa ǁaeda tsî sa ǃû-aib di gūda satsa nîra ǃkhōǀkhā ǀamose, ǃhaosa xu ǃhaos kōse; sa koasa da ge nîra ǃhoa.
PSA.80.2	Sa ǀgaiba ǂkhaiǂkhaikhâi Efraimmi tsî Benjaminni tsî Manaseb tsîgu di ais aiǃâ, î hā ore da re.
PSA.80.4	ǃKhū Elo, ǂnubidi ditse, mâ ǁaeb kōsets kha sa ǁaes di ǀgoredi ǃoagu nî ǁaixa?
PSA.80.6	Sats ge sida ǁanǁare-aona ǂnoaguxūse sida ra ǂnûiba, tsî sida khāhoen ge ǁîǃnābe ra âi.
PSA.80.9	Sats ge ǃkhai-e ge ǁāǁāba bi, tsîts ge ǁîb di ǃnomaga ǃgamse ge ǂgâ kai, ǃhūbab ge ǀoaǀoas kōse.
PSA.80.10	ǃHomgu ge sommi âb xa ge ǁgoe-aihe hâ i, tsî Elob di sederhaide ǂgonagu âb ǀkha.
PSA.80.11	ǂGonagu âb ge hurib kōse ge ǀomsī, ǃĀb kōse ǁnâugu âba.
PSA.80.13	Hāgūb ǀgom, haixaǃkhais dib ge ǁîba ra hîǀhuru, tsî ǃaub di ǀgurun ge ǁîba ra ǃûtoa.
PSA.80.14	Elots ǂnubidi ditse, ǁkhawa hā re, î ǀhomma xu kōǁgôa î mû, î nē ǂauxûiǂûhaiba sari re,
PSA.80.15	î sa amǀkhāb ǁôab xa ǂgāhe hâ ǂgonaba sâu, ǁnā ǀgôab, sats kaikaibasen hâba.
PSA.80.16	ǁÎb ge ǀaes ǀkha khauǃkhūhe hâ; ǁîb ge ǁhāǁnâhe hâ, sa ais di ǀausa xun ra kāǁō.
PSA.80.17	Ab sa ǃomma amǀkhāb ǁôab âts di khoeb ǀkha hâ re, khoeb ôab, sats kaikaibasen hâb ǀkha.
PSA.80.18	O da ge satsa xu ǁnāǁgôa tide; ǁkhawa ûi-ûi da re, o da ge sa ǀonsa nîra ǂgaiǀî.
PSA.81.1	Dâxase Elob, sada ǀgaiba ǁnaeba re; dâba re Jakob di Eloba.
PSA.81.2	ǁNaetsana-e ǁnaetsoatsoa re, î ǃkhomǃkharurude ǀō kai re, ǀnamǀnamsa harpsa siters ǀkha.
PSA.81.4	ǂnûiǂgā-i Israeli di-i ge nē-e, ǂhanu-i Jakob Elob di-e.
PSA.81.5	ǁÎb ge nēsa Joseba ge mîmā, Egipteǃhūb ǂamab ge ǂoao. ǁNāpa ta ge gowaǃnôa-i, ǀū ta ge i-e ge ǁnâu:
PSA.81.6	Tita ge ǃhōs âba xu ǃgomma ge ūǁnâ; ǃomkha âb ge taniǀharusa xu ge ǃnora.
PSA.81.8	ǁNâu re ǁaese î ta ǁnama si re; Israeltse, îts ga ǃgâ te, ti.
PSA.81.10	Tita ge ǃKhūta, sa Elota, Egipteǃhūba xu ge ǂgaeǂguiǂui tsi ta. Sa amsa harase khowa, î ta ǁîsa ǀoaǀoa.
PSA.81.11	Xawe ti ǁaes ge ti domma ǃgâ tama tsî Israeli ge tita ge ǂgao tama hâ i;
PSA.81.13	Îs ga ǃgâ te hâ i ti ǁaesa, îb ga Israela ti daogu ǃnâ ǃgû hâ,
PSA.81.14	o ta ga ǃhaese khākhoen âna ǃgamǃgam hâ, o ta ga ti ǃomma ǁîn di mâǃoasaben ǃoagu unu hâ.
PSA.81.15	On ga ǃKhūba ǁkhan hâna ǁgoasen rase ǁîba ǃoa ǂhanasī hâ, tsî ǁaeb ân ga ǀamose hâ hâ i.
PSA.82.1	Elob ge ǂnûs elogu dis ǃnâ mâ; tsî elogu ǁaegub ge ra ǂhanuǂhanu:
PSA.82.4	Huiǂui re ǂkhabusa-i tsî ǂhâb ǃnâ hâ-i tsîna, î ǁî-e eloxoresan di ǃomǁaeba xu tsubuǂui re.
PSA.82.5	ǁÎn ge ǂan tama tsî ǁnâuǃā tama hâ; ǃkhaenas ǃnân ge ra ǃgû; ǃhūbaib di ǃgaoǃgaogu ge ra ǁnope.
PSA.82.7	xawe go ge khoe-i khami nîra ǁō; tsî gaosagu di ǀguib khami nîra ǁnā.
PSA.82.8	Khâi re, Elotse, î ǃhūbaiba ǀgoraǃgâ, sats ge ǁaedi hoade sase ūhâ xuige.
PSA.83.1	Elotse, tā ǃnō re; tā ǃgome, î tā ǃnōǃari re, Elotse.
PSA.83.2	Mû, sa khākhoen ra ǂkhupi, tsî sa ǁkhansaben ge danade ra ǃhâkhâi.
PSA.83.3	ǁÎn ge gāxaǃnâsise sa ǁaes ǃoagu ra ǀapeǀape; tsîn ge sâusaben âts ǃoagu ra ǀapeǀhao.
PSA.83.4	Nētin ra mî: Hā î da ǁîna hîkākā, în ǃaruǀî tā ǁaese ī, în khoena ǃaruǀî Israeli ǀons xa tā ǂâi.
PSA.83.5	ǂGaob hoaba xun ge ge ǀapeǀhao; sa ǃoagun ge ǃgaeǀhao-e ge dī.
PSA.83.6	Edommi tsî Ismaelǁîn di tentomdi, Moab tsî Hagarǁîn,
PSA.83.7	Gebalǁîn tsî Amonǁîn tsî Amalekǁîn, Filisteǁîn tsî Tires ǃnâ ǁan hân tsîn ǀkha.
PSA.83.8	Asiriaǁîn ge ǁkhāti ǁîn ǀkha ge ǁaeǁaesen; ǁîn ge Loti ôaga ǁôase ge ība. 
PSA.83.10	Endors tawa ge hîkākāhen, ǁîn ge ge ǃhūb di ǀaru kaihe.
PSA.83.13	Ti Elotse, ǁîna sareb khami ī kai re, ǀhōb ǂoab xa ra ūbēheb khami.
PSA.83.14	ǀAes ǀgomhaixa ǃkhaisa ra khauǃkhūs khami, tsî ǁhabub, ǃhomga ra ǂhubib khami,
PSA.83.15	ǁnās ǁkhās xase ǁîna tūǀnanub âts ǀkha ǃgôaǃgon, î sareb âts ǀkha ǁîna ǃhuri kai.
PSA.83.16	Taob ǀkha ais âna ǀoa kai re, în sa ǀonsa ôa, ǃKhūtse.
PSA.83.17	An tao în ǃhuri ǀamosib kōse; în taob xa dāhe în kā.
PSA.84.1	Matikōse di a ǀnamǀnamsa sa ǁanǃkhaide, ǃKhū ǂnubidi ditse.
PSA.84.3	Anis ǂûs ge om-e ge hō, tsî swabel-anis ge omro-e ge hōbasen, ǂkhamronas ra ǁgui ǃkhaisa, sa altardi tawa, ǃKhū ǂnubidi ditse, ti Gao-ao tsî ti Elotse.
PSA.84.5	ǃGâiǃō-i ge ǁnā khoe-i, ǀgaib â-i sa ǃnâ hâ-e; ǂgaob ân ǃnâ gu ge ǁāǁāhe hâ daoga hâ.
PSA.84.6	ǂNâsa ǃGoaǃnāban ra ǃgûǃnâǃganuo, on ge ǁîba ra ǁgamxa ǃhū kai; tsî ǂguro ǀnanub on ge ǁîba ǀkhaeba ra ǁgui-ai.
PSA.84.7	ǁÎn ge ǀgaiba xu ǀgaib ǃoa ra ǃgû, mâ-i hoa-i ân Elob aiǃâ Sions ǃnâ nîra ǂhais kōse.
PSA.84.8	ǃKhū Elo ǂnubidi ditse, ǁnâu ti ǀgoresa re, ǁnâu-am si re, Jakob di Elotse. 
PSA.84.12	ǃKhū ǂnubidi ditse, ǃgâiǃō i ge hâ ǁnā khoe-i, sa ai ra mûmâinǃgâ-e.
PSA.85.1	Sats ǃKhūts ge sa ǃhūba ǀkhomxase ge ība; Jakob di tsūǀkhābats ge satsa ge dī-unu.
PSA.85.3	Sats ge sa ǁgôasib hoaba ge ūbē, sats ge ge unusen sa ǁaib di ǀgamsiba xu.
PSA.85.4	ǁKhawa sida ǃoa hā re, sats sida ǃgâiǃōb di Elotse, î hîkākā re sida ǂamats ūhâ ǀkhomoǃnâsiba.
PSA.85.6	ǁKhawats kha ûi-ûi da tide, sa ǁaes nî sa ǃnâ ǃgâiaǂgaoga?
PSA.85.7	A da mû re, ǃKhūtse, sa ǀkhomxaǂgaosiba, î sa ǃgâiǃōba mā da re.
PSA.85.9	Amase ǃgâiǃōb âb ge ǀgūse hâba ǁnān ǁîba ra ǃaoǃgâna, ǃgôasib nî sida ǃhūb ǃnâ ǁanga.
PSA.85.10	ǀKhomxaǂgaosib tsî amab tsîkha ge nîra ǃoagu; ǂhanu-aisib tsî ǂkhîb tsîkha ge nîra ǁoagu.
PSA.85.11	Amab ge ǃhūba xu nîra ǀkhī, tsî ǂhanu-aisib ge ǀhomma xu nîra kōǁgôa.
PSA.85.12	ǁKhātib ge ǃKhūba ǃgâiba nîra mā, tsî sida di ǃhūb ge ǂûb âba nîra ūǀkhī.
PSA.85.13	ǂHanu-aisib ge ǁîb di ais aiǃâ nîra ǃgû, tsî ǁîb ge ǁîn di dāǃharode daob ai nîra unu.
PSA.86.1	ǂŌ re ǃKhūtse, sa ǂgaesa, î ǁnâu-am te re, ǀkhomǀkhomsa tsî ǂhâb ǃnâ hâ khoeta xuige.
PSA.86.4	ǃGâiaǂgao kai re ǀoms sa ǃgāb disa, sats ǃKhūtsa ǃoa ta ge ti ǀomsa ra ūkhâi xuige.
PSA.86.6	ǃKhūtse, ǁnâu-am re ti ǀgoresa, î ti ǀkhomabasens di dommi ai ǃgaoǃgâ re.
PSA.86.9	ǃHaodi sats ǃKhūts ge kurudi hoadi ge nîra hā, tsî sa ais aiǃâ nîra ǀgoreǀî, tsî sa ǀonsa nîra ǃgôa.
PSA.86.10	Sats ge a kai xui-ao, tsîts ge buruxana ra dī, sats ǀguits ge a Elo.
PSA.86.12	Kare tsi ta nî ǃKhū, ti Elotse, ti ǂgaob hoab ǀkha; tsî ta ge sa ǀonsa nî ǃgôa ǀamosib kōse.
PSA.86.13	ǀKhomxaǂgaosib âts ge ti ǂama a kai xui-ao; tsî sats ge ti ǀomsa ǃgam hâǃkhaib ǁō hân diba xu ge huiǂui.
PSA.86.14	Elotse, ǃguriǂgaoxan ge ti ǃoagu ra khâima, tsî ǀhû hâgu ǁgari-aogu digu ge ti ǀomsa ra ôa, tsî gu ge satsa mûǁae ūhâ tama hâ.
PSA.86.16	ǂNan re tiǀî î ǀkhomxa te re; sa ǃgāba ǀgaib âtsa mā re, î hui re sa ǃgās di ôaba.
PSA.86.17	Tita tawa buruxa sao-e dī re ǃgâiba ǃoa, în ti ǁkhansabena mû în taotaohe, sats ǃKhūts ra mâǃgâ tsî ǁkhaeǂgao te amaga.
PSA.87.1	ǃGaoǃgaohe hâ ǃās âb ge ǃanu ǃhomgu ai hâ.
PSA.87.2	ǃKhūb ge ǁāgu Sions diga ǁanǃkhaidi Jakob didi hoadi ǂamai ǀnam hâ.
PSA.87.3	ǂKhaisa xūn ge sas xa ra ǃhoahe, sas Elob ǃās xa. 
PSA.87.5	Tsî Sions xa ra mîhe: Nē-i tsî nau-i ge ǁîs ǃnâ ǃnae hâ, tsî Hoan xa ǀGapib, ǁîb ge ra ǀgaiǀgai si.
PSA.87.6	ǃKhūb ge nîra ǃgôakhâi ǁaedeb ga xoamâi ǃnubai: Nē-i ge Sions ǃnâ ǃnae hâ. 
PSA.87.7	Tsî ǁnae-aon tsî ǀkhō-aon tsîn ge: Ti ǀaudi hoadi ge sa ǃnâ hâ, ti nîra ǁnae.
PSA.88.1	ǃKhū Elo, ti Hui-aotse, tsēa ta ra ǂgai, tsuxuba ǁkhāti sa aiǃâ.
PSA.88.2	As ti ǀgoresa sa aiǃâ sī re; î sa ǂgaesa ǂō re ti ǂgaisa ǃoa.
PSA.88.3	Ti ǀoms ge tsūǀkhāgu xa tsau hâ, tsî ti ûib ge ǁō hân hâǃkhaib kōse ra sī.
PSA.88.4	Tita ge ǃgôahe hâ ǁnān, āb ǃnâ ra ǁgôan tawa; tita ge ǀgaio khoe-i khami ge ī kaihe.
PSA.88.5	ǁŌ hân ǃnâ khaihe hâ-i khami, ǃgamhe hân, ǀhobas ǃnâ ǁgoen, sats ǁîn xa ǃarulî ǂâi taman, tsî sa ǃomǃnāba xu ǃgaoǁnâhe hân khami.
PSA.88.6	Sats ge tita ǃgam āb ǃnâ ge ǁgui, ǃkhaenadi ǃnâ, ǃgam ǃkhaidi ǃnâ.
PSA.88.9	ti mûs ge ra ǃoa ǁgâiǀāb xa. ǃKhūtse, hoaraga tsēsa ta ge satsa ra ǂgai; ti ǃomkha ta ge saǀî ra ǀhōǂui.
PSA.88.11	ǀHobas ǃnâb kha sa ǀkhomxaǂgaosiba nî ǂhôahe, sa ǂgomǂgomsasiba ǁgaoǁgaosib ǃnâ?
PSA.88.12	ǂHain kha nî sa buruxana ǃkhaenas ǃnâ, tsî sa ǂhanu-aisiba ǀurusib di ǃhūb ǃnâ?
PSA.88.13	Xawe, ǃKhūtse, tita ge sa ǃoa ra ǂgai; tsî ǃnauǁgoagas ge ti ǀgoresa sa tawa ra sī.
PSA.88.14	ǃKhūtse, tare xū-i ǃaromats ra ti ǀomsa ǂhāxu, tsî ais âtsa tita xu ra sâu?
PSA.88.15	Tita ge a ǂkhabusa tsî ra ǁōǁga ti ǂkhamsisa xu; tita ge sa ǃhuriǃhuride ra tani, o ta ra ǂkhabu.
PSA.88.16	Tita ge sa ǀgamsa ǁaixasigu xa ra īǂamhe; sa ǃhuriǃhuridi ge ra kā kai te.
PSA.88.17	ǁÎn ge ra xāǂgā te ǁgam-i khami hoaraga tsēsa; ǀhûpen ra ǃnamiǂgā te.
PSA.89.1	ǀKhomxaǂgaosigu ǃKhūb digu xa ta ge tita ǀamose ra ǁnae ǂgao; tita ge sa amaba ti ams ǀkha ra ǂanǂan ǂgao, ǃhaosa xu ǃhaos kōse.
PSA.89.2	Nētits ge mî xui-ao: ǀAmoseb ge ǀkhomxaǂgaosiba ra omkhâihe; ǀhommi aits ge sa amaba ge ǂnûiǁapoǁapo,
PSA.89.4	ǀAmosib kōse ta ge sa suriba nîra ǁapoǁapo, tsî sa tronsa ta ge nîra omkhâi ǃhaosa xu ǃhaos ǃoa, ti. 
PSA.89.5	O gu ge ǀhomga sa buruxana ra ǃkhōǀkhā, ǃKhūtse, ǁkhāti sa amaba ǃanun di ǀhûs ǃnâ.
PSA.89.7	Elob ge kaise a ǃhuriǃhurisa ǃanun di ǀapeǀhaos ǃnâ; tsîb ge a ǃaoǃaosa ǁîb ǂnamipe hân hoan ǃgâ-ai.
PSA.89.12	ǀApas tsî ǃkhawagas tsîrats ge satsa ge kuru; Tabori tsî Hermonni tsîkha ge sa ǀons ǃnâ ra dâ.
PSA.89.13	Sats ge ǀgaisa ǁôaba ūhâ; ǃommi âts ge a ǀgaisa, sa amǀkhāb ǁôab ge a ǀgapi.
PSA.89.15	ǃGâiǃōs ge ǁnā ǁaes, dâǀōba a ǂans, ǃKhūtse, sa ais di ǃnâb ǃnâ ra ǃgûsa.
PSA.89.16	ǁÎn ge tsēs hoasa sa ǀons ǃnâ ra dâ; tsî sa ǂhanu-aisiba xun ge ra ǀgapiǀgapihe.
PSA.89.17	Sats ge ǁîn ǀgaib di ǂkhaisitsa xui-ao; tsî sa ǃgâisiba xub ge sida ǁnâba ra ǀgapiǀgapihe.
PSA.89.21	ǁÎb ǀkhab ge ti ǃomma nîra hâhâ; ǁkhātib ge ti ǁôaba ǁîba nîra ǀgaiǀgaiǃnâ.
PSA.89.22	Khākhoeb ge ǁîba ǁgariǀkhā tide; tsî ǂhanuoǃnâb ge ǁgâiǀā bi tide.
PSA.89.23	Tsî ta ge tita mâǃoasaben âba nîra ǂkhūǂkhū ais âb aiǃâ, tsî ǁkhan bi hâna ta ge nîra ǂnau.
PSA.89.27	Tsî ta ge ǁîba ǁkhāti ǂguro ǀgôab ase nîra mâi; ǀgapise ǃhūbaib di gao-aogu ǃnâ.
PSA.89.29	Tsî ta ge surib âba ǀamose nîra hâ kai, tsî trons âba ǀhommi di tsēdi axase.
PSA.89.30	ǁÎb di ôagu ga ti ǂhanuba ǁnāxū, tsî ti ǂhanugu ǃnâ ǃgû tama io,
PSA.89.31	ǁîgu ga ti ǂnûiǂgāde ǀuriǀuri, tsî ti mîmāde ǃkhōǀgaipe tama io,
PSA.89.32	o ta ge ǃûǂams âga hai-i ǀkha nîra ǁkhara, tsî ǂhanuoǃnâsib âga tsûtsû-aidi ǀkha.
PSA.89.33	Xawe ti ǀkhomxaǂgaosiba ta ge ǁîba xu ūbē tide; tsî ti îǂhôasib ge ǁkhuihe tide.
PSA.89.34	Tita ge ti ǃgaeǀhaosa ǀuriǀuri tide, tsî ti amǁgaukha xu ge ǀkhīna ta ge ǀkharaǀkhara tide.
PSA.89.35	Tita ge ǀgui ǃnā-e ti ǃanusib tawa ge nū: Tita ge Daviba ǂhumiba tide! ti.
PSA.89.39	Sats ge ǃgāb âts di ǃgaeǀhaosa ge ǁaudī, sats ge krons âba ǃhūb ai ge ǀuriǀuri.
PSA.89.40	Sats ge ǁîb di ǂnubiǂgoagu hoaga ge khaoǃkhopa, sats ge ǁîb di ǁaposa hâǃkhaide ge khôaǂkhūǂkhū.
PSA.89.42	Sats ge amǀkhāb ǁôab ǁîb mâǃoasaben diba ge ǀgapiǀgapi; sats ge ǁîb di khākhoen hoana ge ǃgâiaǂgao kai.
PSA.89.43	Sats ge ǁkhāti gôab âb di ǀā ǀkhāba ge dawaǃkhuni, tsîts ge ǃkhams ǃnâ mâhō kai bi tama ge hâ i.
PSA.89.44	Sats ge ǁîba îsasib âba ge ūǀhana, tsî sats ge trons âba ǃhūb ai ge aoǁgui.
PSA.89.45	Sats ge ǂkhamsis âb di tsēde ge ǃnubuǃnubu; sats ge ǁîba taob ǀkha ge ana. 
PSA.89.48	Mâ khoeǃnôaba ûi hâ tsî ǁōba mû tideba, ǀoms âba ǀhobas di ǀgaiba xu a ǃnoraǃnora ǁkhāba? 
PSA.89.50	ǂÂi re, ǃKhūtse, sa ǃgāgu di ǃharaxūhes xa, ti tîǂams ǃnâ ta ra tani ǀgausa, ǃharaxūs ǁaedi hoadi disa,
PSA.89.51	ǁîs ǀkhan ge sa khākhoena ǃharaxūsa, ǃKhūtse, ǁîs ǀkhan ge sa ǂkhauǀkhāsabeb di dāǃharode ǃhōsa.
PSA.90.1	ǃKhūtse, sats ge ǁhaiǁhâǃkhaise ge ība da, ǃhaosa xu ǃhaos kōse.
PSA.90.2	ǃHomgu ǃnae tama hâ tsî ǃhūb tsî ǃhūbaib tsîkhats ūǀkhī tama hâ hîa, ā, ǀamosiba xu ǀamosib kōsets ge satsa a Elo,
PSA.90.6	ǁGoas aib ra ǃam tsî ra ǁhao, ǃuiab ra ǃgaoǁnâhe tsî ra ǂnâ.
PSA.90.7	Sida ge ra kāǁō sa ǁaiba xu xui-ao, tsî sa ǁgôasiba xu da ra ǃhuriǃhurihe.
PSA.90.8	Sats ge sida dīsāde sa aiǃâ ra ǂnûi, sida ǂganǃgâsa ǁorena sa ais di ǃnâb ǃnâ.
PSA.90.9	Sida tsēdi hoadi ge sa ǁaiba xu ra ǃgû-ī; sida kuriga da ge ǂâi-i khami ra hâǀamǀam.
PSA.90.11	Tari-e a ǂan sa ǁaib di ǀgaib tsî sa ǁgôasib di ǀgaiba satsa ǃaosa ǃoa?
PSA.90.13	ǁKhawa oahā re, ǃKhūtse, mâ ǁaeb kōsets nî ǀhawe? Î ǀkhomxa re sa ǃgāga.
PSA.90.14	ǁÂǁâ da re ǁgoaǁaeb ai ǀkhomxaǂgaosib âts ǀkha, î da dâ tsî ǃgâiaǂgao re sida di ûitsēdi hoade.
PSA.90.15	ǃGâiaǂgao kai da re, ǁnā tsēdi hîats ge ǁîdi ǃnâ ǁgâiǀā da di, ǁnā kurigu hîa da ǁîgu ǃnâ ǂkhababa ge mûgu khaoǃgâ.
PSA.90.16	Ab sa sîsenna mûhe re sa ǃgāgu xa, tsî sa ǂkhaisiba ǁîgu di ôan ai.
PSA.90.17	Tsî ǀnamǀnamsasib ǃKhūb sida Elob diba ab sida ǀkha hâ re; îts sida ǃomgu di sîsenna ǁapoǁapoba da re, ā, ǁapoǁapo re sida ǃomgu di sîsenna.
PSA.91.1	Sâuǃkhais Hoan xa ǀGapib dis ǃnâ ǂnôa-i, ǁnā-i ge Hoaǀgaixab di sommi ǃnâ ra hâǁgoa-e.
PSA.91.4	ǁÎb ge satsa ǁgabokha âb ǀkha ra ǃgū-ai, tsî ǁgabokha âb ǃnâts ge a sâusen ǁkhā; ǁîb di amab ge a khōsikhō tsî a sâuǃkhai.
PSA.91.5	Sats ge ǃao tide ǃhurib tsuxub dib xa, ǂāb tsēa ra ǁkhâuheb xa,
PSA.91.6	ǂhīǁōb ǃkhaeb ǃnâ ra ǃgûmab xa, ǁgaoǁgaosib tsēǃgâǁaeb ai ra hîǀhurub xa.
PSA.91.7	Sa xōǀkhān ga ǀoadisina a ǁnā, tsî disiǀoadisina sa amǀkhāb ai, xawe i ge sa ǀgūse ǀkhī tide.
PSA.91.9	Sats ǃKhūts ge a ti ǁhaiǁhâǃkhai xui-ao. Hoan xa ǀGapibats ge sa sâuǃkhaise ge dībasen,
PSA.91.10	ots ge tsū xū-i xare-i xa hāǂamhe tide, tsî tsûtsû-ai-i xare-i ge sa omsa ǀgūǀgūsen tide.
PSA.91.12	o gu ge ǃomgu ai nîra tani tsi, ǂais âtsats ǀui-i tawa ǃnom tidega.
PSA.91.14	Kaiseb a ǀnam te, tib ra Eloba mî, amaga ta ge nîra huiǂui bi; tita ge nîra sâu bi, ti ǀonsab a ǂan amaga.
PSA.91.15	ǁÎb ga ǂgaiǀî te, o ta ge nî ǁnâu-am bi. Tita ge ǁîb ǀkha nîra hâ ǂōǂōsib ǃnâ; Tita ge ǁîba huiǂui tsî ǃgôasiba nîra mā.
PSA.91.16	Tita ge ǁîba ǂomxa ûib ǀkha nîra ǁâǁâ, tsî ta ge ǁîba ti ǃgâiǃōba nîra mû kai.
PSA.92.2	ǁgoas ai sa ǀkhomxaǂgaosiba aoǁnâsa, tsî tsuxugu ǃnâ sa îǂhôasiba,
PSA.92.4	Sats ge tita ge ǃgâiaǂgao kai, ǃKhūtse, sa dīgu ǀkha; tita ge nîra dâ sa ǃomkha di sîsengu ǃaroma.
PSA.92.6	ǁNâuǃāoǃnâ khoe-i ge ǁîsa ǂan tama, tsî gâre khoe-i ge nēsa ǁnâuǃā tama hâ,
PSA.92.9	Kō, sa khākhoena, ǃKhūtse, kō, sa khākhoen ge nîra kāǁō; ǂkhabadī-aon hoan ge nîra ǀgaruǀgaruhe.
PSA.93.2	ǁNāǃnuba xus ge sa tronsa ǁapoǁapohe hâ; sats ge ǀamosiba xu hâ.
PSA.93.3	ǃĀgu ge ra khâi, ǃKhūtse, ǃāgu ge ǀōb âga ra ūkhâi; ǃāgu ge ǂkhupib âga ra ūkhâi.
PSA.93.4	Xawe ǃKhūb ǀgapiseb ǃnâ hâb ge kai ǁgamgu di ǀōb ǃgâ-ai a kai, ǀgaisa ǃgabigu hurib digu ǃgâ-ai.
PSA.94.3	Matikōsen kha, ǃKhūtse, matikōsen kha eloxoresana nî dâ?
PSA.94.4	ǁÎn mîǁgaiǁgai tsî ǃgarise ra ǃhoa, ǂkhabadī-aon hoan ra koasen.
PSA.94.5	ǃKhūtse, sa ǁaesan ra ǂkhūǂkhū; tsî sa ǀumisan ra ǁgâiǀā.
PSA.94.6	ǃOataradi tsî ǃhaokhoen tsînan ra ǃgam; tsî ǃoaǀgôanan ra hîkākā.
PSA.94.10	ǁÎb ǃhaode ra ǁkharaba, ǁnâi ǁkharab tide, ǁîb khoeba ǂansa ra ǁkhāǁkhāba?
PSA.94.14	ǃKhūb ge ǁaes âba ǂhara tide xui-ao, tsîb ge ǀumis âba ǁnāxū tide.
PSA.94.15	ǀGoraǃgâs ge ǂhanu-aisib ǃoa nîra oa xui-ao, tsî ǂhauǂgaoxan hoan ge nēsa nîra sao.
PSA.94.16	Tari-e nî mâǃgâ te ǂkhabadī-aon ǃoa-ai? Tari-e nî khâiba te dīsā-aon ǃoagu?
PSA.94.18	ǂÂi ta geo: Ti ǂais ra ǁnope ti, ǃnubaib ge sa ǀkhomxaǂgaosiba ge ǂkhâǃnâ te, ǃKhūtse.
PSA.94.20	ǀGoraǃgâǃnaos ǂkhabasigu disa, sats ǀkha ǀguis nî, ǁîs ǂnûiǂgās di amǃnâs ǃnâ ǀhupuba ra ūǀkhīsa?
PSA.94.21	ǁÎn ge ǀoms ǂhanu-ai-i dis ǃoagu ra ǃgaeǀhao, tsî ǀhapio ǀaoba ra ǀâxarexū.
PSA.94.22	Xawe ǃKhūb ge ǀgaisa hâǃkhaise ge ība te, tsî ti Eloba ti ǁhaiǁhâs di ǃgareǀuise.
PSA.94.23	ǁÎb ge ǁîna ǂhanuoǃnâsib âna nîra mādawa-am, tsîb ge ǁîna ǂkhabasib ân ǂama nîra hîkākā; ǃKhūb sida Elob ge ǁîna nîra hîǀhuru.
PSA.95.1	Hā î da ǃKhūba ǃgâiaǂgaoxase ǁnaeba; î da sada ǃgâiǃōb di ǃgareǀuiba dâba.
PSA.95.2	Î da ais âba koas ǀkha ǃgûǃoa, î da ǁnaetsanadi ǀkha ǁîba dâba.
PSA.95.4	ǁÎb ǃommi ǃnâ di ge ǃhūbaib di ǃgam ǃkhaide hâ, tsî ǃhomgu di ǀgapigu ge a ǁîb di.
PSA.95.5	ǁÎb dib ge ǁkhāti huriba, ǁîb ge dī bi amaga, tsî ǁîb di ǃomkha ge ǂnâsa ǃhūba ge kuru.
PSA.95.6	Hā î da ǀgoreǀî, î da ǁnāǁgoe, î da ǃhonǁgoa ǃKhūb sada ge kurub aiǃâ;
PSA.95.8	Sadu ǂgaoba tā karokaro, Meribas tawan ge dī khami, Masas di tsēs ai i ge ī khami, ǃgaroǃhūb ǃnâ;
PSA.95.9	ǁnāpa gu ge sadu îga tita ge ǃâitsâ, ǁîgu ge tita gere ǃâi, ti sîsenna gu ge mû xawe.
PSA.95.10	Hakadisi kurigu kōse ta ge ge ǃoa kaihe nē ǃhaos xa; o ta ge ge mî: ǁÎn ge khoen ǁhapu ra ǂgaogu â-in, ti daoga ǂan tama hâna.
PSA.96.2	ǁNaeba re ǃKhūba, kare du re ǀons âba; ǂhôa re ǁîb di ǃgâiǃōba tsēsa xu tsēs ǁga.
PSA.96.3	ǂHôa re ǃgôasib âba ǃhaodi ǃnâ, ǁîb di buruxa dīna ǁaedi hoadi ǃnâ.
PSA.96.4	ǃKhūb ge a kai tsî karehesa anu xuige; ǁîb ge a ǃaoǃaosa elogu hoagu ǂamai.
PSA.96.5	ǁAedi di elogu ge a ǁgôa-elo xui-ao, xawe ǃKhūb ge ǀhomga ge dī.
PSA.96.6	Anusib tsî ǂkhaisib tsîkha ge ais âb aiǃâ hâ; ǀgaib tsî anusib tsîkha ǁîb di ǃanusib ǃnâ.
PSA.96.7	ǃKhūba mā re, ǁaedi di ǃhaoso, ǃKhūba mā re ǃgôasib tsî ǀgaib tsîkha.
PSA.96.9	ǀGoreǀî re ǃKhūba ǃanusib di ǂkhaisib ǃnâ; ǃhuri re ais âb aiǃâ, ǃhūbaits hoatse.
PSA.96.12	îb ǃauba ǃgâiaǂgaob xa dâ re ǁîb ai hân hoan ǀkha; o di ǀgomhaixaǃkhais di haidi hoade nîra dâ
PSA.97.4	ǁÎb di napagu ge ǃhūbaiba ra ǃnâǃnâ; ǃhūbaib ǁîsa mû tsî ra ǀkhū.
PSA.97.5	ǃHomgu ge ra tsuni ǂnuruǁnui-i khami ǃKhūb di ais aiǃâ, ǃKhūb ǃhūbaib hoaragab dib di ais aiǃâ.
PSA.97.6	ǀHomgu ge ǁîb di ǂhanu-aisiba ra aoǁnâ, tsî ǁaedi hoadi ge ǂkhaisib âba ra mû.
PSA.97.11	ǃNâb ge ǂhanu-ai-i ǃaroma ra tsorohe, tsî ǃgâiaǂgaoba ǂhauǃnâ-i ǃaroma.
PSA.97.12	ǂHanu-aido, ǃgâiaǂgao du re ǃKhūb ǃnâ, î gangan ǁîb ǃanu ǀonsa.
PSA.98.2	ǃKhūb ge ǃgâiǃōsib âba ge ǂanǂan, ǁîb ge ǂhanu-aisib âba ǃhaodi mûǁae ge ǂhaiǂhai.
PSA.98.4	Dâba re ǃKhūba, ǃhūbaits hoatse, ǃgâiaǂgaob xa ǂgaiǂui, î dâxase ǁnae tsî psalmǁnae re.
PSA.98.5	Psalmǁnaeba re ǃKhūba harps ǀkha, harps tsî ǁnae-ams di dommi tsîn ǀkha.
PSA.98.8	A gu ǃāga ǁam re, îgu ǃhomgu hoaga dâ re
PSA.98.9	ǃKhūb di ais aiǃâ, ǁîb ra hā, ǃhūbaibab nî ǀgoraǃgâse xuige. ǁÎb ge ǃhūbaiba ǂhanu-aisib ǀkha nîra ǀgoraǀgâ, tsî ǁaede ǂhauǃnâsib ǀkha.
PSA.99.2	ǃKhūb ge a kai Sions ǃnâ; tsîb ge a ǀgapi ǁaedi hoadi ǂamai.
PSA.99.3	An sa kai tsî ǃaoǃaosa ǀonsa koa re! ǁÎs ge a ǃanu.
PSA.99.5	ǃKhūb sada Eloba kaikai re, î ǃhonǁgoa re ǁîb ǂaira di ǂnûi-aidas aiǃâ. ǁÎb ge a ǃanu.
PSA.99.7	ǃÂus ǃnâb ge ǁîn ǀkha gere ǃhoa; ǁîn ge ǃkhō-amdi âba ge ǃkhōǀgaipe, tsî ǂnûiǂgādi ǁîb ge ǁîna māde.
PSA.99.8	ǃKhū, sida Elotse, sats ge ǁîna ge ǁnâu-am. Sats ge ǁîna ǀûbaxa Elose ge ība, ǁîn di dīnats ge ǀkhao xawe.
PSA.99.9	Kaikai re ǃKhūb sada Eloba, î ǃhonǁgoa re ǁîb di ǃanu ǃhommi aiǃâ, ǃKhūb, sada Elob a ǃanu xuige.
PSA.100.1	ǃHūbaits hoatse, ǃKhūba dâba re.
PSA.100.2	ǃKhūba ǃoaba re ǃgâiaǂgaob ǀkha, ǁîb di ais aiǃâ hā re, dâxase ra ǁnaese.
PSA.100.3	Mûǂan re ǃKhūb a Elo ǃkhaisa. ǁÎb ge sada ge kuru tsî da ge a ǁîb di, ǁîb di ǁaese tsî ǃû-ais âb di gūse.
PSA.100.4	ǂGâ du re ǁîb di dao-amdi ǃnâ kares ǀkha, ǁîb di ai-omgu ǃnâ karetsanas ǀkha; ǃkhōǀkhā re ǁîba, î ǀons âba koa re.
PSA.101.1	Tita ge ǀkhomxaǂgaosib tsî ǂhanub tsîkha xa ra ǁnae ǂgao. Sats ǃKhūtsa ta ǁnaeba ǂgao hâ.
PSA.101.2	Tita ge ǁnâuǃāxase nî sîsen ǂhau daob ai, mâ ǁaeb aits nî tita tawa hā? Tita ge ti oms ǃnâ ti ǂgaob di ǂhauǃnâsib ǀkha nî tanisen.
PSA.101.4	ǂKhaba ǂgao-i ge tita xu nî ǃnūse hâ; ǂkhababa ta ǂan ǂgao tama hâ.
PSA.101.5	ǁÎ-i di ǀgūkhoe-i xa ǂganǃgâsib ǃnâ ra ǀhoe-i, ǁî-e ta ge tita nîra hîkākā; ǀgapimûs â-i-i tsî ǃguriǂgaoxa-i tsîna ta ǂgao tama.
PSA.101.6	Ti mûra ge ǃhūb ǃnâ hâ îǂhôan ai nî hâ, ti tawan nî ǁanse; ǂhau daob ai ra ǃgû-i, ǁî-i ge tita nî ǃoaba.
PSA.101.7	Gāxaǃnâsiba ra dī-i ge ti ommi ǃnâ hâ tide-e; ǂhumiba ra ǃhoa-i ge ti mûǁae hâhâ tide-e.
PSA.102.1	ǃKhūtse, ti ǀgoresa ǁnâu re; îs ti ǂgaisa sa tawa sī re.
PSA.102.2	Sa aisa tita xu tā gaugau re ǂōǂōsib di tsēs ai. Sa ǂgaesa tiǀî ǂō re; ǂgai ta ka tsēs ai ǃhaese ǁnâu-am te re.
PSA.102.3	Ti tsēdi ge ǀanni khami ra kā tsî ti ǂkhōgu ge ǀaes khami ra ǂhubi xuige.
PSA.102.5	Ti ǂkhōgu ge ti ǁgans ai ra ǂae, ti ǀhâimâinǀoms di dommi ǃaroma.
PSA.102.6	Tita ge pelikanni ǃgaroǃhūb dib khami ī, tita ge khôaǂkhūsa ǃkhaidi di ǀhones axase ī.
PSA.102.7	ǂOmoǃnâ ta a tsî ta ge ǀguri omǂamǃnâ ǂnôa ani-i khami ī.
PSA.102.8	Ti khākhoen ge hoaraga tsēsa ra ǃhō te; ti ǃoagu ra ǂkhupin, ǁîn ge ti ǀons tawa ra ǀâxare.
PSA.102.10	sa ǁaib tsî sa kai ǁgôasib ǃaroma; sats ge tita ge ǀgapiǀgapi, tsîts ge ǁkhawa ge aoxū te.
PSA.102.12	Xawe sats ǃKhūts ge ǀamosib kōse ra hâ; tsî sa ǂâiǂâisens ge ǃhaosa xu ǃhaos kōse ra hâ.
PSA.102.14	Sa ǃgāgu ge ǃgâiǃgâibasensa ūhā ǁîs di ǀuidi ǃnâ tsî gu ge tsarab âsa ra ǀkhom xui-ao.
PSA.102.15	ǁNāǃnubain ge ǀūbena ǃKhūb di ǀonsa nîra ǃao, tsî gao-aogu ǃhūbaib digu hoaga sa ǂkhaisiba.
PSA.102.16	ǃKhūb nî Sionsa ǂnubikhâi xui-ao, ǂkhaisib âb ǃnâb ge nî ǂhai.
PSA.102.17	Tsî ǀgores ǀkhaiǀkhā hân dis ǃoab nî ǂnan, tsî ǀgores ânab ǃharaxū tide xui-ao.
PSA.102.18	ǁNāǃnubais ge nēsa ǃgoaxa ǃhaosa nîra xoamâibahe, tsî ǁaes hîa nî kuruhes, ǁîs ge ǃKhūba nîra ǃkhōǀkhā.
PSA.102.19	ǁÎb ǃanusib di ǀgapiba xub ra kōǁgôa, ǃKhūb ra ǀhomma xu ǃhūbaib ai kō amaga,
PSA.102.21	ǃKhūb ǀonsan nî Sions ǃnâ ǂhôaga tsî koas âba Jerusalems tawa,
PSA.102.23	ǁÎb ge ti ǀgaiba daob ai ge ǂkhabu kai; ti tsēdeb ge ǁîba ge ǃnubuǃnubu.
PSA.103.1	Kare re ǃKhūba, ti ǀomse; în ti ǃnâ hân hoana kare ǁîb di ǃanu ǀonsa.
PSA.103.2	Kare re ǃKhūba, ti ǀomse, î ǃgâidīgu âb di ǀguib xaweba tā ǀuru re,
PSA.103.6	ǃKhūb ge ǂhanu-aisib tsî ǂhanub tsîkha ra dība, ǁnān ǁgâiǀāhe ran hoana.
PSA.103.10	ǁÎb ge sada ǁorena ǃoa sîsenū da tama hâ, tsî sada dīsāde ǃoa dīdawa-am da tama hâ.
PSA.103.12	aiǂoas huriǂoasa xu a ǃnūs ǁkhās xaseb ge sada di ǃûǂamde sada xu ra dībē.
PSA.103.13	ǁGûb ǀgôan âba ra ǀkhoms ǁkhās khamib ge ǃKhūba ra ǀkhom ǁnān, ǁîba ra ǃaoǃgân hoana.
PSA.103.16	ǂoab ga ǁîba īǂamo, ob ge a ǀkhai, tsî hâǃkhais âb xawes ge ǂan bi tama hâ.
PSA.103.18	ǁnān, ǃgaeǀhaos âba ra ǃkhōǀgaipen tsî mîmādi âb xa ra ǂâin, ǁîden nî dīsen ǂama.
PSA.103.19	ǃKhūb ge trons âba ǀhommi ǃnâ ǁapoǁapo hâ, tsî gaosib âb ge hoan ǂamai ra gaosîsen.
PSA.103.21	ǃKhūba kare re, ǁîb di ǂnubiso hoaso, sadu ǁîb di ǃgādu, ǃgâiǃgâibasens âba ra dīdo.
PSA.104.2	ǃNâba ra anats sara-i khami; ǀhomma tentom-i khami ra ǃāǂuitsa.
PSA.104.3	ǀGapise hâ ǃkhaidi âtsa ǁgammi ǃnâ ra kuruts, ǃâude kunise ra sîsenūts, ǂoab di ǁgabogu ai ra doematsa;
PSA.104.5	Sats ge ǃhūbaiba sa ǃgaoǃgaodi ai ge ǃgaoǃgao, îb tātsē tā ǁnope.
PSA.104.6	ǃGamsib ǀkhats ge ǁîba sara-i ǀkhas axase ge ǃgū-ai; ǁgamgu ge ǃhomgu ǂamai ge mâ i.
PSA.104.8	ǃhomgu ge ge khâi, ǃgoaǃnāgu ge ge ǁgôa, ǁnā ǃkhais sats ge ǁîna ǂhomiba hâ is ǁga.
PSA.104.9	Sats ge ǁîna ǃnami-am-e ge ǂnûiba, ǁî-en īǂam tide-e; ǁîn ge ǃhūbaiba ǁkhawa ǃgū-ai tide.
PSA.104.10	Sats ge ǁNāts, ǀaude ǃgoaǃnāguǀî ra sîǂuitsa, ǃhomgu ǁaegu di nî dâuse.
PSA.104.11	ǁÎdi ge ǀgurun ǃaub din hoana ra āsi; ǃgoren ge ra ākhanu.
PSA.104.12	ǁÎdi tawan ge ǀhommi di anina ǁan hâ; ǂgonagu ǁaeguba xun ra domgu âna ǀō kai.
PSA.104.13	Sats ge ǃhomga ra āsi ǀgapise hâ ǁgamǃkhaide xu; sa sîsengu di ǂûba xub ra ǃhūbaiba ǁâ.
PSA.104.16	Haidi ǃKhūb didi ge ra ǁâ, sederhaidi Libanonni didi, ǁîb ge ǂgāde.
PSA.104.17	ǁNāpan ra anina om; oifari oms ge denehaidi ǃnâ hâ.
PSA.104.18	ǀGapi ǃhomgu ge ǃarina hâba; ǃhaogu ge a ǃâudi di ǁhaiǁhâǃkhai.
PSA.104.20	Sats ra ǃkhaenasa dī, ob ra tsuxuba hā, ǁîb ǃnân ge ǃaub di ǀgurun hoana ra gon,
PSA.104.21	ǂkham xamgu amǀnēnǀî ra ǃguise, tsî Elob tawa gu nî ǂûna ôabasense.
PSA.104.22	Sores ra ǁhaio, on ra bē tsî āgu ân ǃnâ ǁgoe.
PSA.104.23	Ob ra khoeba sîsenni âb ǃoa ǂoa tsî ra ǃoaba ǃuis kōse.
PSA.104.24	Matikōse gu a kai sa sîsenga, ǃKhūtse! Sats ge ǁîgu hoaga gā-aisib ǀkha ge dī; ǃhūbaib ge sa kurusaben xa ǀoa hâ.
PSA.104.25	Nē hâ hurib, kai tsî harab, ǁnāpan ra ǃgôahe ǁoasa ûitsama xūna gon, ǂkharin tsî kain tsîna.
PSA.104.26	ǁNāpa gu ge doe-omga garu, tsî Leviatanni, sats ge kuruba, ǁîb ǃnâb nî ǀhuruse.
PSA.104.28	ǁÎnats ra māo, on ra ǀhaoǀhao; sa ǃommats ra khowao, on ra ǃgâi xūn ǀkha ǁâǁâhe.
PSA.104.30	Sa Gagabats ra sîǂuio, on ra kuruhe, ots ra ǃhūbaib di aisa ǀasa kai.
PSA.104.31	Ab ǂkhaisib ǃKhūb diba ǀamose hâ; ab ǃKhūba ǃgâiaǂgao sîsengu âb ǃnâ.
PSA.104.33	Tita ge ǃKhūba nî ǁnaeba ûi ta hâs kōse; tita ge ti Eloba nî psalmǁnaeba, hâ ta as kōse.
PSA.104.34	A di ti ǂâide ǁîba ǃgâiba; ǃKhūb ǃnâ ta nîra ǃgâiaǂgao.
PSA.104.35	ǁOre-aona an ǃhūbaiba xu hîkākāhe, tsî eloxoresana an ǀkhai. Kare re ǃKhūba, ti ǀomse. Haleluja.
PSA.105.2	ǁNaeba bi re, psalmǁnaeba bi re; ǃhoa re ǁîb di buruxa dīn hoan xa.
PSA.105.3	Koasen re ǃanu ǀons âb ǃnâ; ab ǂgaob ǁnān, ǃKhūba ra ôan diba ǃgâiaǂgao re.
PSA.105.4	ǃKhūb tsî ǀgaib âb tsîkha ôa re; ôa re ais âba hugaǀgui.
PSA.105.5	ǂÂi re ǁîb di buruxan hîab ge dīn xa, ǁîb di buruxa saodi xa tsî ǀgoraǃgâdi ǁîb ams didi xa,
PSA.105.6	sa suridu, Abrahammi, ǁîb ǃgāb dido, Jakob, ǃkhōǂuisabeb âb di ôado.
PSA.105.7	ǁÎb ge ǃKhūb, sada Eloba; ǀgoraǃgâdi âb ge ǃhūbaib hoab ai hâ.
PSA.105.8	ǁÎb ge ǃgaeǀhaos âb xa ra ǂâi ǀamosib kōse; ǁnā mîs ǁîb ge ǂnûiǂgās xa, ǀoadisi ǃhaodi kōse,
PSA.105.9	ǁnā ǃgaeǀhaos Abrahammi ǀkhab ge dīs xa, tsî Isakab ge nūba nūs xa.
PSA.105.10	ǁÎsab ge ǁkhāti Jakoba ǂnûiǂgās ase ge ǂnûiba, Israela ǀamo ǃgaeǀhaos ase,
PSA.105.12	ǃGôab ân ge ǀoro ge i, ā, ǀoro khoese tsî ǃhaokhoese ǁîb ǃnâ,
PSA.105.13	tsî ǃhaosa xu ǃhaos ǃoan ge doe ǃnubai, nē gaosisa xu nau ǁaes kōse,
PSA.105.15	Tā tsâǀkhā re ti ǂkhauǀkhāsabena; î ti kēbo-aoga tā tsūdī re, ti.
PSA.105.18	Khoen ge ǂaira âba haiǃnao-i ǃnâ ge ǂgā, ǀkhāb âba ǀurib ǃnâ,
PSA.105.19	ǁnā ǁaeb, mîs âb ge ama kaib kōses ge ǃKhūb mîsa ǁîba ge ǃâitsâ.
PSA.105.21	ǁÎb ge ommi âb di ǀhonkhoese ge ǂnûi bi, tsî ǁîb xūn hoan di gaosase,
PSA.105.22	ǁîb di gaosagab nî ǃgaega turab âba ǃoa, tsî kaigu âbab nî gā-aisiba ǁgause.
PSA.105.25	ǁÎb ge ǂgaob âna ge ǀkharaǀkhara, ǁaes âban nî ǁkhanse, ǁîb di ǃgāgan gāxaǃnâsise nî sîsenūse.
PSA.105.26	ǁÎb ge Moseb, ǃgāb âba ge sî, tsî Aronni, ǃkhōǂuisabeb âb tsîkha.
PSA.105.28	ǁÎb ge ǃkhaenasa sî tsî ǁîba ge ǃkhae kai, xawen ge mîs âb ai ǃgâ tama ge hâ i.
PSA.105.29	ǁÎb ge ǁgamgu âna ǀaob ǃnâ ge ǀkharaǀkhara tsîn ge ǁîn di ǁauna ge ǁō.
PSA.105.30	ǁÎn di ǃhūb ge ǁgūtsiǁgūben xa ge ǀoa, ǁîn gao-aogu di ǃnā-omdi kōse.
PSA.105.31	ǁÎb ge ǃhoa, on ge habaguhe hâ ǀanina ge hā, ǀûitsibena ǁîn di ǃhūb hoab ǃnâ.
PSA.105.32	ǁÎb ge ǀapib âna ge ǃnare kai, ǀaes ǁhabuga ǁîn di ǃhūb ǃnâ.
PSA.105.33	ǁÎb ge ǂauxûiǂûhaidi ân tsî ǀnomahaidi âna ge ǂnau, tsî ǁîn ǃhūǃâs di haina ge khôaǂkhū.
PSA.105.34	ǁÎb ge ǃhoa on ge ǂhomn tsî ǂhomǃâina ge hā, kaise kai ǃgôab ǃnâ,
PSA.105.35	ǁîn hîa ǃhūb di ǁhaon hoana hapu tsî ǃhanaǂûna ge haputoana.
PSA.105.36	ǁÎb ge ǁkhāti ǃhūb ǃnâ hâ ǂguroǃnaesabegu hoaga ge ǂnau, ǂgurosagu ǁîn ǀgaigu hoagu diga.
PSA.105.38	Egipteb ge ge ǃgâiaǂgao doeǂoan geo, ǁîn di ǃhurib ge ǁîb ai ǁnā hâ i amaga.
PSA.105.42	ǁÎb di ǃanu mîs tsî Abrahammi, ǃgāb âb xab ge ǂâi xui-ao.
PSA.105.43	ǁNātib ge ǁaes âba ge ǂgaeǂguiǂui ǃgâiaǂgaob ǀkha, ǁîb di ǃkhōǂuisabena dâb ǀkha.
PSA.105.44	Tsîb ge ǁîna ǁaedi di ǃhūga ge mā, on ge ǁaedi di xūreba ǀumixūse ge ūbasen,
PSA.105.45	ǁÎb di ǂnûiǂgāden nî ǃkhōǀgaipe tsî ǂhanugu âban nî sâuga. Haleluja!
PSA.106.2	Tari-e ǀgaisa dīgu ǃKhūb diga a mîǂui ǁkhā, tari-e kares hoas âba a ǂhôa ǁkhā?
PSA.106.3	ǃGâiǃōn ge ǁnān, ǂhanuba ra ǃkhōǀgaipen, mâ ǁaeb hoaba ǂhanu-aisiba ra dīna.
PSA.106.4	Tita xa ǂâi re, ǃKhūtse, sa ǁaesǀîts ūhâ ǀkhommi ǃoa, sari te re sa ǃgâiǃōb ǀkha,
PSA.106.5	î ta kōǀî re sa ǃkhōǂuisaben di ǃgâiba, î ta ǃgâiaǂgao re sa ǁaes di dâb ǃnâ; î ta sa ǀumis ǀkha ǀhûpe koasen re.
PSA.106.8	Xaweb ge ǁîba ǁîga ge ore ǁîb di ǀons ǃaroma, ǁkhāsib âbab nî ǂanǂanga.
PSA.106.9	Tsîb ge ǂĀxahuriba ge ǀau, ob ge ge ǂnâ; ob ge ǁîna ǁgamga ge ǂgaeǂguiǃgâu ǃgaroǃhūb ǃnâs axase.
PSA.106.10	Tsîb ge ǁîna ǁkhansaben di ǃomǁaeba xu ge ore; tsîb ge ǁîna khākhoen di ǃomǁaeba xu ge ore.
PSA.106.11	ǁGoasi gu ge ǁgamga mâǃoasaben âna ge ǃgū-ai; ǁîn di ǀgui-i xare-i ge ǃgau tama ge i.
PSA.106.13	Xawen ge ǃhaese ǁîb di sîsenga ge ǀuru, ǀapes âban ge ǃâu tama ge hâ i.
PSA.106.15	ǃNubaib ge ǁîna turan gena ge mā, xaweb ge ǂhīǁōba ǁîn ǃnâ ge sîǂgā.
PSA.106.17	ǃHūb ge ǁkhowa-amsen tsî Datanna ge hara tsî Abirammi ǀkha hâga ge ǃgū-ai.
PSA.106.18	Tsî ǀae-i ge ǁîgu ǃnâ ge khau; ǁhabu-i ge eloxoresana ge ǂhubi.
PSA.106.19	Tsâu-en ge Horeb tawa ge kuru tsîn ge ǂnâhe hâ ī-i aiǃâ ge ǃhonǁgoa.
PSA.106.22	buruxa dīna Xammi di ǃhūb ǃnâ, ǃaoǃaosa xūna ǂĀxahurib tawa.
PSA.106.25	Tsîn ge tentomdi ân ǃnâ ge ǀara tsî ǃKhūb di domma ǁnâuǀnam tama ge i.
PSA.106.26	ǁNā-amagab ge ǃommi âba ǁîn ǃoagu ge ūkhâi, ǃgaroǃhūb ǃnâb nî ǁîna ǂnauǁguise,
PSA.106.27	tsî surib ânab nî ǁaedi ǃnâ tsoroǂuise, tsî ǁînab nî ǃhūgu ǃnâ ǀgaruǀgaruse.
PSA.106.28	Tsîn ge ǁkhāti Baal-Peori ǀkha ge ǃgaeǀhaosen tsî ǁō hân di ǁguibade gere ǂû;
PSA.106.29	tsîn ge ǃKhūba ge ǁaiǁai dīgu ân ǀkha, ob ge tsûtsû-aiba ǁîn ǃnâ ǂkhôaba ge dī.
PSA.106.30	ǃNubaib ge Pinehaba khâi tsî ge ǀgoraǃgâ, ob ge tsûtsû-aiba ge toa.
PSA.106.33	ǁîb di gagasan ge mâǃoa xui-ao, ob ge ǂâi tamase amǁgaukha âb ǀkha ge ǃhoa.
PSA.106.35	tsîn ge ǀūben ǀkha habagu tsî ǁîn di sîsenga ge ǁkhāǁkhāsen.
PSA.106.36	Tsîn ge ǁgôatsuiǁgoagu âna ge ǃoaba, o gu ge ǁîna ge ǁnoa kaiba.
PSA.106.38	Tsîn ge ǀhapio ǀaoba ge ǂnâxū, ǀaob ǁîn ôagu dib tsî ǁîn ôadi dib, Kanaanni di ǁgôa-elogan ge ǁguibaba, ǃhūb ge ǀaoǀhapis ǀkha ǀuriǀurihes kōse.
PSA.106.39	Tsîn ge ǁîn sîsengu ǀkha ge ǃanuoǃnâ kaisen tsîn ge dīgu an ǀkha ge ǀai.
PSA.106.40	ǁGoasib ge ǃKhūb di ǁaiba ge khau ǁaes âbǀî, tsîb ge ǀumis âba ge ǃharaxū.
PSA.106.42	Tsî khākhoen ân ge ǁîna ge ǁgâiǀā, tsîn ge ǃommi ân ǃnaga ge ǃgamǃgamhe hâ i.
PSA.106.43	ǁÎb ge ǁîna ǃnuri ǃnāde ge huiǂui, xawen ge ǀape-ais ân ǃnâ mâǃoaxa ge i, tsîn ge dīsās ân xa ge ǃgamǃgamhe.
PSA.106.44	Xaweb ge ǁîba ǂōǂōsib âna ge kōǀî, ǁîn di ǃgaesab ge ǁnâuo;
PSA.106.45	tsîb ge ǁîn ǃaroma ǃgaeǀhaos âb xa ge ǂâi, tsîb ge ge ǃhausen ǁîb ǀkhomxaǂgaosigu di ǂguib ǃoa.
PSA.106.46	ǁNāxab ge ǁîna ǀkhomxaǂgaosiba ge hō kai, ǁîna ge ǃkhōsis ǃnâ ūn hoan tawa.
PSA.107.2	An ǃnorasan ǃKhūb dina ǁnāti mî re, mâǃoasaben di ǃomǁaeba xub ge ǃnoraǃnoran,
PSA.107.3	tsî ǃhūga xub ge ǀhaoǀhaona, aiǂoasa xu tsî huriǂoasa xu, ǀapasa xu tsî ǃkhawagasa xu.
PSA.107.4	ǃGaroǃhūb ǃnân ge ge ǁhapu, ǃū-aisa daob ai, ǁî-i ǃnân nî ǁan ǃā-en ge hō tama ge i.
PSA.107.5	ǃÂ tsîn ge ǁkhāti ge ǁgâ, ǀoms ân ge ǁîn ǃnâ ǂkhabu ge hâ i.
PSA.107.6	Xawe ǂōǂōsib ân ǃnân ge ǃKhūb ǃoa ǂgaio, ob ge ǂōǂōsigu âna xu ǁîna ge ore;
PSA.107.7	tsîb ge ǁîna ǂhanu daob ai ge ǂgaeǂgui, ǁîs ǃnân nî ǁan ǃās tawan nî sīga.
PSA.107.10	ǃKhaenas tsî ǁōb di sommi ǃnâ ǂnôana, tsūǀkhāb tsî ǀurin ǃnâ ǃgaehe hâǃâ,
PSA.107.11	Elob mîmādi ǃoagun ge khâima tsî Hoan xa ǀGapib di ǀape-aisan ge anu tamas hâ khami a ǃharaxū amagab
PSA.107.12	ge ǁîba ǁîn di ǂgaoba ǃgomsib ǀkha ge ǃgamǃgam; ǁîn ge ge ǃnôa, tsî hui-ao-i xare-i ge hâ tama ge hâ i.
PSA.107.13	Xawe ǂōǂōsib ân ǃnân ge ǃKhūb ǃoa ǂgaio, ob ge ǁîba ǁîna ǂōǂōsigu âna xu ge ore.
PSA.107.14	ǁÎb ge ǁîna ǃkhaenas tsî ǁōb di somma xu ge ǂgaeǂguiǂui, tsîb ge ǃgae-ūdan âna ge khôaǃgao.
PSA.107.16	ǁÎb ge ǂaidao-amde ge khôa tsîb ge ǂnūǀuriǂganamxūde ge ǂnaukhôa.
PSA.107.17	Gâren ge ǃûǂams ân di daob tsî ǂkhabasigu ân ǃaroma ge ǁnorahe.
PSA.107.18	ǂÛn hoan ge ǀoms âna uixaba ge i, tsîn ge ǁōb dao-amdi kōse ge sī.
PSA.107.20	ǁÎb ge mîs âba sîǂui tsî ǁîna ge ǂgauǂgau; tsîb ge āgu âna xu ǁîna ge huiǂui.
PSA.107.21	An ǁîna ǃKhūb ǀkhomxaǂgaosiba kare, tsî buruxa dīn âba khoen ôan aiǃâ.
PSA.107.23	ǁÎn doe-omgu ǃnâ hurib ai garun, ǁamagusa ra dīǃâ kai ǁgamgu ai,
PSA.107.24	ǁîn ge ǃKhūb di sîsenga ge mû, tsî buruxan âba ǃgammi ǃnâ.
PSA.107.25	ǁÎb ge ǃhoa ob ge ǀgaisa ǂoaba ge khâi, ǃgabigu âba ǀgapise re ǃgomkhâiba.
PSA.107.26	ǃNubain ge ǀhommiǀî ǃapa, ǃgam ǃkhaidi ǃoan ge ge ǁgôa; ǀoms ân ge ge ǀhūǁō.
PSA.107.27	ǂNā tsîn ge ǂhapusen, ǀhoro hâ khoe-i khami; tsî gā-aisib ân hoab ge kā.
PSA.107.29	ǁÎb ge ǀgaisa ǂoaba ge ǃnō kai ǃgabigu âb ge ǃnōs kōse.
PSA.107.30	On ge ge ǃgâiaǂgao, ǃnōǃnōbahen geo, tsî turab ân di sâuǃkhais ǃnâb ge ǁîna ge ǂgaeǂguiǂgā.
PSA.107.32	În ǁîba ǀhaohâb ǁaes dib ǃnâ ǀgapiǀgapi, în ǁîba kaigu ǂnûǃkhais ǃnâ ǃkhōǀkhā.
PSA.107.33	ǁÎb ge ǃāga ǃgaroǃkhaise ra dī, tsî ǁgamxa ǃkhaide ǁgâ hâ ǃhūse,
PSA.107.34	ǂûǂûsa ǃhūba ǂōǃkhaise, ǂkhabasib ǁîb ǃnâ ǁan hân dib ǃaroma.
PSA.107.35	ǁÎb ge ǃgaroǃhūba ǁgamxa ǃkhais ǃnâ ra ǀkharaǀkhara, tsî ǂnâsa ǃhūba ǀaudi ǃnâ;
PSA.107.36	tsî ǁîb ge ǃâ hâna ǁnāpa ra ǁan kai, tsîn ge ǁnāpa ǃāsa ǁanǃkhaise ra ǂnubibasen;
PSA.107.37	tsîn ge ra ǃhanadī, tsîn ge ǂauxûiǂûǃhanaga ra ǂgā, ǀhaoǀhaohe ra ǂûna ra ūǀkhīga;
PSA.107.38	tsî ǁîb ge ǁîna ge ǀkhae, kaisen ge ǂguiǂguisens kōse, tsî ǀgoan ânab ge ǀoro kai tama ge i.
PSA.107.39	ǁNās khaoǃgân ge ǁîna ǀoro tsî ge ǁgôa ǁgâiǀāb tsî ǂkhabab tsî ǃoab tsîn xa;
PSA.107.40	ǁîb ge ǃharaxūba gao-aoǀgôagu ǂama ra ǂnâǂui, tsîb ge ǁîga ǃgaroǃkhai-i, dao-ose ī-i ǃnâ ra ǁhapu kai.
PSA.107.41	Xawe ǂhâb ǃnâ hâ-eb ge ǁgâiǀāba xu ǀgapi ǃkhai-i ǃnâ ra ūǂgâ, tsîb ge ǃhaoǃnādi âna gūn khami ra dī.
PSA.107.43	Tari-e a gā-ai? ǁÎ-e a-i nēna kōkō, în ǁnâuǃāxase ǃgaoǃgâ ǃKhūb di ǀkhomxaǂgaosigu ai.
PSA.108.1	Ti ǂgaob ge ǂhomisen hâ, ti Elotse; ǁnae tsî ta ra psalmǁnae ǂgao.
PSA.108.3	Koa tsi ta nî ǁaedi ǃnâ, ǃKhūtse, khoen ǃnâ ta nî psalmǁnaeba tsi.
PSA.108.4	Sa ǀkhomxaǂgaosib ge ǀhommi kōse a kai xui-ao tsî sa amaba ǀgapise hâ ǃâudi kōse.
PSA.108.5	ǀGapiǀgapisen re, Elotse, ǀhomgu ǂamai, ab sa ǃgôasiba ǃhūbaib hoab ǂamai hâ re.
PSA.108.6	În sa ǀnamsabena ǃnoraǃnorahe, hui re sa amǀkhāb ǁôab ǀkha, î ǁnâu-am da re.
PSA.108.7	Elob ge ǃanusib âb ǃnâ ge ǃhoa: A ta dâxase urikhâi re, î ta Sexemsa ǀgora re, î ta Sukots di ǃgoaǃnāba ǀguiro re.
PSA.108.8	Gileadi ge a ti, Manaseb ge a ti; Efraimmi ge a ti danas di ǀgai, Judab ge ti gaohaiba.
PSA.108.9	Moab ge a ti ǁāǃnâǃore, Edommi ai ta ti ǁharosa ra ao; Filistiab ǂama ta ra dâ.
PSA.108.10	Tari-e ǁaposa ǃās ǃnâ nî ūǂgā te? Tari-e Edommi ǃnâs kōse nî ǂgaeǂgui te?
PSA.108.11	Sa tamatsa kha, Elotse, sida ge ǂhāxu hâ itsa? Sats ge Elotse, sida di toroǂnubidi ǀkha ǃgûǂoa tama hâ.
PSA.108.12	Huiǂui da re ǂōǂōsiba xu, khoeb di huib a ǁau xuige.
PSA.108.13	Elob ǃnâ da ge gā-ai dīga nîra dī, ǁîb ge sida mâǃoasabena nîra dāǂkhū.
PSA.109.1	Ti kares di Elotse, tā ǃnō re,
PSA.109.2	ams eloxoresab dis tsî ams gāxaǃnâsib dis ge ti ǃoagu khowahe hâ xuige; ǁîn ge tita ǀkha ǂhuminams ǀkha ge ǃhoa.
PSA.109.3	Tsîn ge ǁkhanni di mîdi ǀkha ǃnamiǂgā te hâ; ǃaroma-i osen ge ge ǂnoagu-ū te.
PSA.109.4	Ti ǀnammi ǃaroman ra ti ǃoagu khâima, ǀgore ta ra hoaǁae hîas tsîna.
PSA.109.6	Eloxoresa-e ǁîb ǂama ǂnûi, îb ǀanaǃgâ-aoba amǀkhāb âb ai mâ.
PSA.109.7	ǀGoraǃgâheb kao, ab ǀhapixase hōhe, îs ǁîb di ǀgoresa ǁore kai.
PSA.109.9	An ǁîb di ôana ǃguniǀgôa kai, îs taras âba ǃoatara.
PSA.109.10	În ǁîb ôana ǀkhopema; în ǂhân hâna ǀkhaiǃnâ ǃkhaidi tawa ôa.
PSA.109.11	Îb surudeǂganaoba ūb hân hoana ūxu bi; în ǃhaokhoena xūreb âba ūǀhana bi.
PSA.109.12	Îb tā khoe-e ūhâ ǀkhomxaǂgaosiba nî dība bi-e, î-i tā khoe-e hâ, ǃguniǀgôan âba nî ǀkhom-e.
PSA.109.13	Îb surib âba hîkākāhe; îs ǁîn di ǀonsa sao ra ǃhaos ǃnâ ǀariǂuihe.
PSA.109.16	ǀKhomxaǂgaosibab nî dī ǃkhais xab ge ǂâi tama hâ i amaga, xaweb ge ǀkhomǀkhomsa tsî ǂhâb ǃnâ hâ khoeba ge ǃgôaǃgon, tsî ǂkhabuǂâi hâba, ǃgam bib nîse.
PSA.109.17	ǀÂxarebab ge ǀnam i amaga, ab ǁîb ǂama hā; ǀkhaebab ge tura tama hâ i amaga, ab ǁîba xu ǃnūse hâ.
PSA.109.19	Ab sarab ǁîb ǀkhab anahe hâb khami ība bi, tsî ǃgaesenni, ǁîb ǀkhab ra hugaǀgui ǃgaesenni khami.
PSA.109.20	Nēsa as sîsenamǃnâse ī ti mâǃoasaben disa ǃKhūba xu, ǁnān, ti ǀoms ǃoagu ǂkhabase ra ǃhoana.
PSA.109.21	Xawe sats ǃKhūtse, ǃKhūtse, ǃgâidī te re, sa ǀons ǃaroma; sa ǀkhomxaǂgaosib a ǃgâi xuige ore te re.
PSA.109.22	ǀKhomǀkhomsa tsî ta ge ǂhâb ǃnâ hâ, tsî ti ǂgaob ge ti ǃnāb ǃnâ ǀhapiǂnûiǃganuhe hâ.
PSA.109.23	Tita ge ra toa, sommi ra toa ǃui ǁaeb ai khami; doeǁgamahe ta ra ǂhommi khami.
PSA.109.24	Ti ǁgoara ge ra ǂkhabu ǂûtama hâs xa; tsî ti ǁgans ge go ǂgaba, kau-i xare-i a ǀkhais kōse.
PSA.109.26	Hui te re ǃKhū, ti Elotse; ore te re sa ǀkhomxaǂgaosiba ǃoa.
PSA.109.27	În ǂan nēb a sa ǃom ǃkhaisa, sats ǃKhūts go ǁîsa dī ǃkhaisa.
PSA.109.30	Tita ge ǃKhūba ti ams ǀkha kaise nîra kare; tsî ǂguin ǁaegu ta ge nîra koa bi.
PSA.109.31	ǁÎb ge ǂhâb ǃnâ hâb di amǀkhāb ai ra mâ xui-ao, ore bib nîse ǁnān, ǁōb ǃoa ra ǀgoraǃgâ bina xu.
PSA.110.6	ǁÎb ge nîra ǂhanuǂhanu ǃhaodi ǃnâ, ǁîb ge ǁō hâ sorode nîra ǂgui kai, ǁîb ge nîra ǂnauǂkhū, kai ǃhūb di gao-aoba.
PSA.110.7	ǁÎb ge daob ai ǃārob ǃnâ nîra ā; ǁnā-amagab ge danasa nîra ūkhâi.
PSA.111.1	Haleluja. Tita ge ǃKhūba nî koa ti ǂgaob hoab ǀkha, ǂhauǃnân di ǀapeǀhaos tsî ǀhûs ǃnâ.
PSA.111.3	ǁÎb di dīgu ge a anu tsî ǂkhaisa, tsî ǂhanu-aisib âb ge ǀamosib kōse ra hâ.
PSA.111.4	ǁÎb ge buruxa dīn âba ǂâiǂâisen-e ge ǂnûiba; ǃKhūb ge a ǀkhomxa tsî ǀkhomxaǃnâ.
PSA.111.6	ǁÎb ge ǀgaib sîsengu âb diba khoen âba ge ǂanǂan, ǁaes di ǀumisa ǁîna mās ǀkha.
PSA.111.7	Sîsengu ǃomkha âb digu ge ama tsî a ǂhanu; ǁîb di mîmādi hoadi ge a ǂgomǂgomsa.
PSA.111.8	ǁÎdi ge hugaǀgui ǀamosib kōse a ǁaposa, amab tsî ǂhauǃnâsib ǃnâ dīhe hâǃâ.
PSA.111.9	ǁÎb ge ǁaes âba oresa ge sîba; ǁîb ge mîmâis âba ǀamosib kōse ge mâiǁapoǁapo. ǀOns âb ge ǃanu tsî a ǃaoǃaosa.
PSA.112.1	Haleluja! 
PSA.112.3	ǁÎb oms ǃnân ge xūn tsî ǃkhūsib tsîna nîra hâ, tsî ǂhanu-aisib âb ge ǀamosib kōse ra hâhâ.
PSA.112.6	Amaseb ge ǁîba ǀamosib kōse ǁnope tide; ǂhanu-aib ge ǀamos kōse nîra ǂâiǂâisenhe.
PSA.112.7	ǁÎb ge ǂkhaba gom-i xare-e ǃao tide; ǂgaob âb ge a ǁaposa, ǃKhūb aib ge ra ǂgomaiǂnûi.
PSA.113.1	Haleluja. Koa re, ǃgāgo ǃKhūb digo, koa re ǃKhūb di ǀonsa.
PSA.113.2	As ǀons ǃKhūb disa karehe re, nēsisa xu ǀamosib kōse.
PSA.113.3	Sores ǁhaisa xu ǁîs di ǂgâs kōse as ǃKhūb di ǀonsa ǃkhōǀkhāhe re.
PSA.113.4	ǃKhūb ge ǀgapise ǃhaodi hoadi ǂamai hâ, ǀhomgu ǂamaib ge ǂkhaisib âba hâ.
PSA.113.8	gaosagu xōǀkhāb nî ǂnû kai bise, ǁaes âb di gaosagu xōǀkhā.
PSA.114.2	ǃnubaib ge Judaba ge ǁîb di ǃanusi, Israela ǁîb di gaosi.
PSA.114.4	ǃhomgu ge ge ǂgam, bairagu khami, ǃnomga ǁkhaon khami.
PSA.114.5	Tare-i xats hāǂamhe, huritse, ots ra ǁhâ, sats Jordantsa, ots ra khaosǀî oa?
PSA.114.6	Sago ǃhomgo, o go bairagu khami ra ǂgam, sago ǃnomgo, ǁkhaon khami?
PSA.115.1	Sida tama, ǃKhūtse, sida tama, xawe sa ǀonsa ǃgôasiba mā re, sa ǀkhomxaǂgaosib ǃaroma, sa amab ǃaroma.
PSA.115.5	ǁÎgu ge amsa ūhâ, xawe ǃhoa tama, ǁîgu ge mûde ūhâ, xawe mû tama;
PSA.115.6	ǁîgu ge ǂgaede ūhâ, xawe ǁnâu tama, ǁîgu ge ǂguide ūhâ, xawe ǃkhapa tama;
PSA.115.7	ǁîgu ge ǃomga ūhâ, xawe tsâǀkhā tama, ǂaide, xawe ǃgû tama; ǀō-i xare-e gu ge dommi âga xu ǂoa kai tama.
PSA.115.8	ǁÎga ra kurun ge ǁîgu ǁkhāgu khami ī, ǁnān, ǁîgu ai ra ǂgomaiǂnûin ona.
PSA.115.12	ǃKhūb ge sida xa ge ǂâi, ǁîb ge nîra ǀkhae da; ǁîb ge Israeli omma nîra ǀkhae, ǁîb ge Aronni omma nîra ǀkhae.
PSA.115.13	ǁÎb ge nîra ǀkhae ǃKhūba ra ǃaoǃgân, ǂkharin tsî kain tsîna.
PSA.115.14	ǃKhūb ge sado nîra ǂguiǂgui, sadu tsî sadu ôan tsîna.
PSA.115.15	A du ǃKhūb xa ǀkhaehe, ǁNāb, ǀhommi tsî ǃhūbaib tsîkha ge kuruba.
PSA.115.16	ǀHommi ge ǃKhūb di ǀhom, xawe ǃhūbaibab ge khoen ôana ge mā.
PSA.115.18	xawe sida ge ǃKhūba nîra ǃkhōǀkhā, nēsisa xu ǀamosib kōse. Haleluja.
PSA.116.1	Tita ge a ǀnam, ǃKhūb ra ti dommi tsî ti ǀkhomabasende ǁnâu amaga.
PSA.116.2	ǁÎb di ǂgaesab ra tiǀî ǂō amaga, o ta ge ti ûitsēdi ǃnâ ǁîba nîra ǂgaiǀî.
PSA.116.4	Xawe ta ge ǃKhūb di ǀonsa ǂgaiǀî tsî: ǃKhūtse, ti ǀomsa ore re! ti ge mî.
PSA.116.5	ǃKhūb ge a ǀkhomxa tsî ǂhanu-ai; tsî sida di Elob ge a ǀkhomxaǂgao.
PSA.116.6	ǃKhūb ge gârena ra sâu; tita ge ge ǂkhabu, xawe ǁîb ge tita ge hui.
PSA.116.8	Sats ǃKhūts ge ti ǀomsa ǁōba xu ge ore, ti mûra ǁgamrona xu, tsî ti ǂaira ǃnôasa xu.
PSA.116.12	Tare-e ta kha ǃKhūba nî mādawa-am, ǁîb di ǃgâidīgu ti tawab ge dīgu di amǃnâs ǃnâ?
PSA.116.13	Tita ge ǀgabis ores disa ūkhâi tsî ǃKhūb di ǀonsa nîra ǀgoreǀî.
PSA.116.16	ǃKhūtse, amase ta ge a sa ǃgā; sa ǃgāta ge tita, ǃgās âts di ôata. Sats ge ti ǃgae-ūdana ge ore.
PSA.116.17	Tita ge ganganǁguibasa satsa nîra ǁguiba, tsî ǃKhūb di ǀonsa nîra ǂgaiǀî.
PSA.116.18	Tita ge ti mîmâide ǃKhūba nîra matare ǁaes hoas âb aiǃâ,
PSA.116.19	ai-omgu ǃKhūb ommi digu ǃnâ, sa ǁaegub ǃnâ, Jerusalemse! Haleluja.
PSA.118.3	Ab Aronni di omma ǁnâi mî re: ǀKhomxaǂgaosib âb ge ǀamosib kōse ra hâ.
PSA.118.4	An ǃKhūba ra ǃaoǃgâna ǁnâi mî re: ǀKhomxaǂgaosib âb ge ǀamosib kōse ra hâ.
PSA.118.5	ǂŌǂōsib ǃnâ ta ge ǃKhūba ge ǂgaiǀî, ǃKhūb ge ǁnâu-am, tsî ge ǃnoraǃnora te.
PSA.118.7	ǃKhūb ge tita ǀkha hâ hui teb nîse; ǁnā-amaga ta ge tita ǁkhan hâna ǃharaxūb ǀkha nîra kōǀî.
PSA.118.8	ǃGâi i ge a ǃKhūb ǃoa ǁhaiǁhâsa, khoe-i ai ǂgomaiǂnûis xa.
PSA.118.10	ǁAedi hoadi ge tita ge xāǂgā; ǃKhūb di ǀons ǃnâs ge ǁîna ta ge ǁhāǃāsa.
PSA.118.11	ǁÎn ge tita ge ǃnamiǂgā, ǁîn ge ge xāǂgā te; ǃKhūb di ǀons ǃnâs ge ǁîna ta ge ǁhāǃāsa.
PSA.118.12	ǁÎn ge ǃhabugu khami ge xāǂgā te; ǁîn ge ǁkhūǀae-i khami ge ǀarihe; ǃKhūb di ǀons ǃnâs ge ǁîna ta ge ǁhāǃāsa.
PSA.118.13	Sats ge tita ǀgaisase ge ǂhā, ǁnā ǁga ta ges kōse, xawe ǃKhūb ge tita ge hui.
PSA.118.15	Tentomdi ǂhanu-ain didi ǃnâ i ge dâb tsî ǃgâiǃōb di ǀō-e hâ; amǀkhāb ǁôab ǃKhūb dib ge ǀgaisa dīga ra dī.
PSA.118.16	Amǀkhāb ǁôab ǃKhūb dib ge ra ǀgapiǀgapi; amǀkhāb ǁôab ǃKhūb dib ge ǀgaisa dīga ra dī!
PSA.118.17	Tita ge ǁō tide, xawe ta ge ûi tsî ǃKhūb di sîsenga nîra aoǁnâ.
PSA.118.19	ǁKhowa-amba te re ǂhanu-aisib di dao-amde; î ta ǁîdi ǃnâ ǂgâ tsî ǃKhūba ǃkhōǀkhā re.
PSA.118.20	Nēs ge dao-ams ǃKhūb dis, ǁîs ǃnân ǂhanu-aina nî ǂgâsa.
PSA.118.23	Nēs ge ǃKhūba xu ge hā tsîs ge a buruburuxa sida mûǁae.
PSA.118.24	Nēs ge tsēs ǃKhūb xa da dībahe hâsa; a da ǁîs ai dâ re, î da ǃgâiaǂgao re.
PSA.118.25	ǃKhūtse, toxoba hui re; ǃKhūtse, toxoba ǃgâiǃgâ-e mā re.
PSA.118.26	Ab ǀkhaehesa ǁnāb ǃKhūb di ǀons ǃnâ ǃgoaxaba. Sida ge sado ǃKhūb di omma xu ra ǀkhae.
PSA.118.27	ǃKhūb ge a Elo, ǃnâba ra mā daba. ǃGae re ǁâus ǁguibasa tsurigu ǀkha altars di ǁnâgu kōse.
PSA.118.28	Sats ge ti Elotsa, ǁnā-amaga ta nî koa tsi; ti Elotse, satsa ta nî ǀgapiǀgapi.
PSA.118.29	Koa re ǃKhūba, ǁîb a ǃgâi xuige; ǀkhomxaǂgaosib âb ge ǀamosib kōse ra hâ xuige.
PSA.119.2	ǃGâiǃōn ge ǁnān, ǀhûguitimîdi âba ra ǃkhōǀgaipen, ǁîba ǂgaob hoab ǀkha ra ôan,
PSA.119.3	ǁkhāti ǂkhaba-i xare-e sîsen taman; tsî ǁîb di daogu ǃnâ ra ǃgûna.
PSA.119.4	ǃKhūtse, sats ge ge mîmā, sa mîmādi ǂgomǂgomsase nî ǃkhōǀgaipehe ǃkhaisa.
PSA.119.5	Î gu ga ti daoga ǁaposa hâ, sa ǂnûiǂgāde ǃkhōǀgaipes ǃnâ.
PSA.119.6	ǃNubai ta ge taotaohe tide, sa mîmādi hoade ta ga ǃgaoǃgâo.
PSA.119.7	Tita ge satsa nî ǃkhōǀkhā ǂgaob di ǂhauǃnâsib ǃnâ, sa ǂhanu-ai ǂhanuga ta ga ǁkhāǁkhāseno.
PSA.119.8	Tita ge sa ǂnûiǂgāde nî ǃkhōǀgaipe; tā hoaragase ǁnāxū te re.
PSA.119.9	Tare-i ǀkhab nî ǂkhamkhoeba daob âba ǃanuse ūhâ? Sa mîs ǃoab ga ǁîba taniseno.
PSA.119.10	Tita ge ti ǂgaob hoab ǀkha ra ôa tsi; a ta tā sa mîmāde xu ǁhapubē.
PSA.119.11	Tita ge sa mîsa ti ǂgaob ǃnâ sâu hâ, sa ǃoagu ta ǁore tidega.
PSA.119.13	Tita ge ti amǁgaukha ǀkha sa ams di ǂhanugu hoaga ra ǃhoa.
PSA.119.14	Tita ge sa ǀhûǀguitimîdi di daob ǃnâ a ǃgâiaǂgaoxa, ǃkhūsigu hoagu ǃnâs khami.
PSA.119.15	Tita ge sa mîmādi xa nî ǂâiǂâisen tsî sa daogu ai nî ǃgaoǃgâ.
PSA.119.17	ǃGâidī-ū re sa ǃgāba, î ta ûi re; î ta sa mîsa ǃkhōǀgaipe re.
PSA.119.18	Ti mûra khowaba te re, î ta buruxan sa ǂhanub dina ǃgapaǀî re.
PSA.119.19	Tita ge ǃhaokhoeta ǃhūbaib ai; sa mîmāde tā tita xu sâu re.
PSA.119.20	Ti ǀoms ge ǁkhoreb xa ǀoa hâ, sa mîmādi dib xa mâ ǁaeb hoaba.
PSA.119.22	Ūbē re, ǃhōb tsî ǃharaxūb tsîkha tita xu, sa ǀhûǀguitimîde ta ge ǃkhōǀgaipe hâ xuige.
PSA.119.23	Gaosagu ǂûgu ga ǂnû tsî ti ǃoagu a ǃhoa, xaweb sa ǃgāba ǂnûiǂgādi âtsa ra ǂâiǃgâ.
PSA.119.25	Ti ǀoms ge tsarab ai ra ǂae; ûi-ûi te re sa mîsa ǃoa.
PSA.119.26	Tita ge satsa ti daoga ge ǃhoaba, ots ge go ǁnâu-am te; ǁkhāǁkhā te re sa ǂnûiǂgāde.
PSA.119.27	ǁNâuǃā kai te re sa mîmādi di daoba; î ta sa buruxan xa ǂâiǂâisen re.
PSA.119.28	Ti ǀoms ge ǃoab xa ra ǂnâtoa; ǁkhawa ǀgaiǀgai te re sa mîsa ǃoa.
PSA.119.29	ǂKhabasib di daoba tita xu ūbē; î ǀkhomxase sa ǂhanuba ǀkhae te re.
PSA.119.30	Tita ge daob amab diba ūǂuibasen hâ; sa ǂhanuga ta ge mâi-aiǃâsen hâ.
PSA.119.31	Tita ge sa ǀhûǀguitimîdi ai ǂae hâ; ǃKhūtse, tā taotao te re.
PSA.119.32	Tita ge daob sa mîmādi dib ai nî ǃgû, ti ǂgaobats ra haraharaba te xui-ao.
PSA.119.33	ǃKhūtse, ǁkhāǁkhā te re sa ǂnûiǂgādi di daoba; o ta ge ǁîba ǀams kōse nîra ǃkhōǀgaipe.
PSA.119.34	ǁNâuǃāxa kai te re, o ta ge sa ǂhanuba nîra sâu, ǂgaob hoab ǀkha ta ge ǁîba nîra ǃkhōǀgaipe.
PSA.119.36	ǂŌ re ti ǂgaoba sa ǀhûǀguitimîdiǀî, xūǃgunuxasibǀîs ose.
PSA.119.37	Ūbē re ti mûra, î ra tā ǁau xūna mû; ûi-ûi te re sa daogu ai.
PSA.119.38	Sa mîmâisa ǃgāb âtsa ǁapoǁapoba re, satsa ra ǃaoǃgâna māhe hâsa.
PSA.119.39	Ti ǃharaxūba ǁkhaedawaba te re, ǃao ta raba, sa ǂhanugu a ǃgâi xuige.
PSA.119.40	Mû, tita ge sa mîmāde ǁkhore hâ, ûi-ûi te re sa ǂhanu-aisib ǀkha.
PSA.119.41	Î gu ǀkhomxaǂgaosigu âtsa hāǂam te, ǃKhūtse, sa ǃgâiǃōba, sa mîmâisa ǃoa;
PSA.119.42	î ta ǃhō te raba xū-e ǃeream ǁkhā re, sa mîs ai ta ǂgomaiǂnûi hâ xuige.
PSA.119.43	Î mîs amab disa tā hoase ti amsa xu ūbē re, sa ǂhanugu ai ta ra ǃâubasen xuige.
PSA.119.44	O ta ge sa ǂhanuba nîra ǃkhōǀgaipe, ǀamose tsî hugaǀgui.
PSA.119.45	O ta ge ǃnorasasib ǃnâ nîra ǃgû, sa mîmāde ta ge ôa amaga.
PSA.119.47	tita ge ra ǃgâiǃgâisen sa mîmādi ǀnam ta hâdi ǃnâ.
PSA.119.48	Tsî ta ge ti ǃomkha sa mîmādi ǀnam ta hâdiǀî ra ūkhâi, tsî ta ge sa ǂnûiǂgāde nîra ǂâiǃgâ.
PSA.119.49	ǂÂi re ǁnā mîs, sa ǃgābats ge mîbas, ǁîs aits ge tita ǂgomaiǂnûi kais xa.
PSA.119.51	ǃGuriǂgaoxan ge kaise ge ǃhō te, xawe ta ge sa ǂhanuba xu ǂgō tama hâ.
PSA.119.52	Tita ge sa ǀgoraǃgâdi hugas didi xa ra ǂâi, ǃKhūtse, tsî ta ra ǁkhaeǂgaosen.
PSA.119.53	ǁAixasib xa ta ra ǃkhōhe, eloxoresan sa ǂhanuba ra ǁnāxūn ǃaroma.
PSA.119.54	Sa ǂnûiǂgādi ge ǁnaetsanase ība te, ti ǃgûkhoesis di hâǃkhais ǃnâ.
PSA.119.55	ǃKhūtse, tsuxuba ta ge sa ǀons xa ra ǂâi, tsî ra ǃkhōǀgaipe sa ǂhanuba.
PSA.119.56	Nēs ge ū ta hâsa: Sa mîmāde ta ra ǃkhōǀgaipe ǃkhaisa.
PSA.119.57	ǃKhūb ge a ti ǃâ; o ta ra mî sa mîde ta nî sâu ǃkhaisa.
PSA.119.58	Tita ge sa aisa ǂgaob hoab ǀkha ra ǀkhoma; ǀkhomxa te re sa mîsa ǃoa.
PSA.119.59	Tita ge ti daogu xa ge ǂâiǂâisen, tsî ta ge ti ǂaira sa ǀhûǀguitimîdiǀî ge unu.
PSA.119.63	Tita ge satsa ra ǃaoǃgân hoan di horesata, tsî ǁnān, sa mîmāde ra ǃkhōǀgaipen di ta.
PSA.119.65	Sats ge ǃgāb âtsa ǃgâise ge dī-ū, ǃKhūtse, sa mîsa ǃoa.
PSA.119.66	ǁKhāǁkhā te re ǃgâi ǂâis tsî ǂans tsîra, sa mîmādi ǃnâ ta ra ǂgom xuige.
PSA.119.67	ǃGamǃgamhe tama ta ge hâ i ǁaeb ai ta ge ge ǁhapu, xawe nēsi ta ge sa mîsa ra ǃkhōǀgaipe.
PSA.119.73	Sa ǃomkha ge tita ge kuru tsî ǂhomi; ǁnâuǃāxa kai te re, î ta sa mîmāde ǁkhāǁkhāsen.
PSA.119.74	Satsa ra ǃaoǃgân ge tita mû tsî ra ǃgâiaǂgao, sa mîs ai ta ra ǂgomaiǂnûi amaga.
PSA.119.77	Î ta sa ǀkhomxasigu xa hāǂamhe, î ta ûi re, sa ǂhanub ge a ti ǃgâiaǂgao xuige.
PSA.119.79	An ti ǃoa oa re satsa ra ǃaoǃgân tsî sa ǀhûǀguitimîde a ǂanna.
PSA.119.80	Ab ti ǂgaoba ǂhauǃnâse ī re sa ǂnûiǂgādi ǃnâ, taotaohe ta tidega.
PSA.119.81	Ti ǀoms ge kaise ǁgâ hâ sa ǃgâiǃōbǀî, sa mîs ai ta ge ǃâubasen hâ.
PSA.119.82	Ti mûra ge ra tsanaǁkhui sa mîmâisa ta ra ǃkhē hîa; o ta ra mî: Mâ ǁaets nî ǁkhaeǂgao te? ti.
PSA.119.84	Matikō nî ī tsēde sa ǃgāb dide? Mâ ǁaets ti ǃgôaǃgonaona nî ǀgoraǃgâ?
PSA.119.86	Sa mîmādi hoadi ge a ama; ǁîn ge ǂhumib ǀons ǃnâ ra ǃgôaǃgon te; hui te re.
PSA.119.87	ǁÎn ge ge hîkākā te ǁga ǃhūbaib ai, xawe tita ge sa mîmāde ǁnāxū tama hâ.
PSA.119.90	Sa ǂgomǂgomsasib ge ǃhaosa xu ǃhaos kōse ra hâ. Sats ge ǃhūbaiba ge mâiǁapo, ob ge ǁaposase mâ.
PSA.119.91	Sa mîmās ain ge nētsēs kōse go mâhâhâ, hoa xūn ge a sa ǃgā xui-ao.
PSA.119.92	Sa ǂhanub ga ti ǃgâiǃgâisenxūse ība te tama hâ io, o ta ga ǀnai ǁō hâ ti tsūǀkhāb ǃnâ.
PSA.119.95	Eloxoresan ge ǃûiǁgoe te hâ, hîkākā ten nîse; xawe tita ge sa ǃkhō-amdi ai ra ǃgaoǃgâ.
PSA.119.96	Dīǀoaǀoasasib hoab ǃnâ ta ge ǀam-e ge mû; xawe sa mîmās ge kaise a ǂhaba.
PSA.119.99	Tita ge ti ǁkhāǁkhā-aogu hoagu ǂamai a ǁnâuǃāxa, sa ǀhûǀguitimîde ta ti ǂâiǂâisenxūse ūhâ amaga.
PSA.119.100	Tita ge kairan xa a ǁnâuǃāxa, sa mîmāde ta ra sâu amaga.
PSA.119.101	Tita ge ti ǂaira ǂkhaba daogu hoaga xu ge ǁkhae, sa mîsa ta nî ǃkhōǀgaipega.
PSA.119.102	Tita ge sa ǂhanuga xu ǂgō tama hâ, sats ge tita ǁkhāǁkhā xui-ao.
PSA.119.104	Sa mîmāde xu ta ge ǁnâuǃāba ra hō; ǁnā-amaga ta ge ǂhumidaogu hoaga ǁkhan hâ.
PSA.119.106	Tita ge ge nū tsî ta ge ǁîsa ge ǁapoǁapo, sa ǂhanu-aisib di ǂhanuga ta nî ǃkhōǀgaipe ǃkhaisa.
PSA.119.110	Eloxoresan ge tita ǁnoa-e ge ǁguiba, xawe ta ge sa mîmāde xu ǁhapubē tama hâ.
PSA.119.111	Sa ǀhûǀguitimîde ta ge ti ǀamo ǀumixūse ūhâ; ǁîdi a ti ǂgaob di dâ xui-ao.
PSA.119.112	Tita ge ti ǂgaoba ǂō hâ, sa mîmāde ta ǀamose nî dīse ǀams kōse.
PSA.119.115	Bēxū te, sa ǂkhabadī-aodo, î ta ti Elob di mîmāde ǃkhōǀgaipe.
PSA.119.116	ǂKhâǃnâ te re sa mîmâisa ǃoa, î ta ûi re; î ta tā taotaohe re ti ǃâubasens ǃnâ.
PSA.119.117	ǂKhâǃnâ te re, o ta ge nîra orehe; o ta ge hugaǀgui sa ǂnûiǂgādi ǃnâ nîra ǃgâiǃgâisen.
PSA.119.118	Sats ge sa mîmāde xu ra ǁhapun hoana ra ǃharaxū, ǀhôagaob ân a ǁau xui-ao.
PSA.119.119	Sats ge eloxoresan ǃhūbaib din hoana ra dībē goab khami; ǁnā-amaga ta ge sa ǃkhō-amde a ǀnam.
PSA.119.120	Ti ǁgans ra ǃhurib xa ǀkhū sa aiǃâ; tsî ta ge sa ǀgoraǃgâdi xa ra ǃao.
PSA.119.121	Tita ge ǂhanub tsî ǂhanu-aisib tsîkha ge sîsen; tā ti ǁgâiǀā-aona māǁnâ te re.
PSA.119.123	Ti mûra ge ra ǁkhore sa ǃgâiǃōba, tsî mîmâis sa ǂhanu-aisib disa.
PSA.119.124	Sa ǃgāba dī-ū re sa ǀkhomxaǂgaosib ǃoa, î ǁkhāǁkhā te re sa ǂnûiǂgāde.
PSA.119.125	Tita ge sa ǃgāta; ǁnâuǃāxa kai te re, o ta ge sa ǀhûǀguitimîde nîra ǂan.
PSA.119.126	ǁAeb ge ǃKhūba go hāba, sîsenni nîse, sa ǂhanuban go khôa xui-ao.
PSA.119.128	ǁnā-amaga ta ge sa mîmādi hoade hoa xūn ǃnâ ǂhanuse ge ǃgôa, mâ ǂhumi dao-i hoa-e ta ge ǁkhan hâ.
PSA.119.129	Sa ǀhûǀguitimîdi ge a buruburuxa; ǁnā-amagas ge ti ǀomsa ǁîde ra ǃkhōǀgaipe.
PSA.119.131	Tita ge ti amsa harase go khowa tsî ra ǀhâimâinǀom, sa mîmāde ta ra ǁkhore xui-ao.
PSA.119.132	Kōǀî î ǀkhomxa te re, ǁnān, sa ǀonsa ǀnam hânats ra dī khami.
PSA.119.134	Ore te re khoen di ǁgâiǀāba xu, o ta ge sa mîmāde nîra ǃkhōǀgaipe.
PSA.119.135	As sa aisa ǃnâ re sa ǃgāb ǂama, î ǁkhāǁkhā te re sa ǂnûiǂgāde.
PSA.119.136	ǁGamǃārogu ge ra dâuǁgôa ti mûra xu, khoen sa ǂhanuba ǃkhōǀgaipe tama amaga.
PSA.119.137	ǃKhūtse, sats ge a ǂhanu-ai, tsî ǀgoraǃgâs âts ge a ǂhanu.
PSA.119.138	Sats ge sa ǀhûǀguitimîde ǂhanu-aise ge mîmā; kai ǂgomǂgomsasib ǃnâ.
PSA.119.140	Sa mîs ge kaise ǀkhaiǀkhaiǃganuhe hâ, tsî sa ǃgāb ge ǁîsa a ǀnam.
PSA.119.141	Tita ge ǂkhari tsî a ǃharaxūsa, xawe ta ge sa mîmāde ǀuru tama.
PSA.119.142	Sa ǂhanu-aisib ge a ǀamo ǂhanu-aisi, tsî sa ǂhanub ge a ama.
PSA.119.144	ǂHanu-aisib sa ǀhûǀguitimîdi dib ge a ǀamo; ǁnâuǃāxa kai te re î ta ûi ǁkhā.
PSA.119.145	Tita ge ǂgaob hoaba xu go ǂgai; ǁnâu-am te re, ǃKhūtse, o ta ge sa ǂnûiǂgāde nîra ǃkhōǀgaipe.
PSA.119.146	Tita ge: Hui te re, ti go ǂgai, î ta sa ǀhûǀguitimîde ǃkhōǀgaipe.
PSA.119.147	Tita ge ǁgoaǂnobosa aiǃhaeba tsî go ǃau, huib ǃaroma; sa mîs ai ta ge ra ǃâubasen.
PSA.119.148	Ti mûra ge tsuxuǃûide ra ǃhaedā, sa mîs xa ta nî ǂâiǂâisense.
PSA.119.150	ǂKhaba ǂâiǂâisende ra sauruǃgonn ge tita ra ǀgū, ǁîn ge sa ǂhanuba xu a ǃnū.
PSA.119.152	Hukasa xu ta ge sa ǀhûǀguitimîde xu a ǂan, ǁîdets ge ǀamosib kōse ǁapoǁapo ǃkhaisa.
PSA.119.154	Ti ǂhanuba ǂnoaguba te re î ore te re, ûi-ûi te re sa mîmâisa ǃoa.
PSA.119.155	ǃGâiǃōsib ge eloxoresana xu a ǃnū, sa ǂnûiǂgāden ôa tama hâ xui-ao.
PSA.119.156	ǃKhūtse, sa ǀkhomxaǂgaosigu ge a ǂgui; ûi-ûi te re sa ǂhanugu ǃoa.
PSA.119.157	Ti ǃgôaǃgonaon tsî ti mâǃoasaben ge a ǂgui, xawe tita ge sa ǀhûǀguitimîde xu ǂgō tama hâ.
PSA.119.158	Tita ge ǂgomoǃnâna mû tsî ge ǀara, sa mîmāsan ǃkhōǀgaipe tama ǃkhais xa.
PSA.119.159	Mû re sa mîmāde ta a ǀnamsa; ǃKhūtse, ûi-ûi te re sa ǀkhomxaǂgaosiba ǃoa.
PSA.119.161	Gaosagu ge ǁause ge ǃgôaǃgon te, xawe ti ǂgaob ge sa mîsa ra ǃao.
PSA.119.162	Tita ge ra ǃgâiaǂgao sa mîmâis ǂama, khoe-i kai ǁkhâuǁnâsa go hō-i khami.
PSA.119.163	Tita ge ǂhumiba ǁkhan hâ, tsî ta ge ǁîb xa ra uixa, xawe sa ǂhanuba ta ge a ǀnam.
PSA.119.164	Tita ge satsa tsēa hû ǃnādi kōse ra koa, sa ǂhanu-ai ǂnûiǂgādi ǃaroma.
PSA.119.167	Ti ǀoms ge sa ǀhûǀguitimîde ra ǃkhōǀgaipe, tsî ta ge ǁîde kaise a ǀnam.
PSA.119.169	ǃKhūtse, as ti ǂgaisa sa ais ǀgūse sī re; ǁnâuǃāxa kai te re sa mîsa ǃoa.
PSA.119.170	As ti ǀkhomabasensa sa ais aiǃâ sī re; ore te re sa mîmâisa ǃoa.
PSA.119.171	Ti amǁgaukha ge sa koasa nîra ǁhōǂui, sa ǂnûiǂgādets ra ǁkhāǁkhā te amaga.
PSA.119.173	Ab sa ǃomma huise ība te re, sa mîmāde ta ūǂuibasen hâ xui-ao.
PSA.119.175	As ti ǀomsa ûi re, os ge satsa nîra koa, a gu sa ǂhanuga tita hui re.
PSA.120.1	Tita ge ti ǂōǂōsib ǃnâ ǃKhūb ǃoa ge ǂgai, ob ge ǁîba ge ǁnâu-am te.
PSA.120.2	ǃKhūtse, ti ǀomsa ǃnora kai re ǂkhaba amǁgauga xu, gāxaǃnâsi namsa xu.
PSA.120.3	Tare-eb kha gāxaǃnâsi namsa nî mā, tsî tare-eb kha nî māǀaro si?
PSA.120.4	ǀĀ ǂāgu ǀgaisab diga, ǀaexa ǂnomdi ǀgomhais didi ǀkha.
PSA.120.5	Tita-e! ǃHaokhoeta kom Meseb ǃnâo, Kedari tentomdi ǃnâ ta go ǁano!
PSA.120.6	Ti ǀoms ge ǂomxase ǁnān, ǂkhîba ǁkhan hân tawa ge ǁan.
PSA.120.7	Tita ge ǂkhîba a ǀnam, xawe ǃhoa ta rao, on ra torodītsoatsoa.
PSA.121.1	Tita ge ra kōkhâi ǃhomga ǃoa. Mapa xub ti huiba nî hā?
PSA.121.2	Ti huib ge ǃKhūba xu ra hā, ǁNāb, ǀhommi tsî ǃhūbaib tsîkha ge dība.
PSA.121.3	ǁÎb ge sa ǂaisa ǁnope kai tide; sa sâu-aob ge ǂomhî tide.
PSA.121.4	Mû, sâu-aob Israeli dib ge ǂomhî tama tsî ǁom tama.
PSA.121.5	ǃKhūb ge sa sâu-aoba, ǃKhūb ge sa somma amǀkhāb ǁôab âts ai;
PSA.121.6	sores ge tsēa ǃkhā tsi tide, tsî ǁkhâb tsîn tsuxub ǃnâ.
PSA.121.8	ǃKhūb ge sa ǂoas tsî sa ǂgâsa nîra sâu, nēsisa xu ǀamosib kōse.
PSA.122.2	Sida di ǂaidi ge sa dao-amdi ǃnâ mâ, Jerusalemse.
PSA.122.3	Jerusalemse, ǃgâise ǂnubihe hâse, ǃās ǃgâise ǃamǁarehe hâse,
PSA.122.4	ǁîs ǃoa di ǃhaode ra ǃapase, ǃhaodi ǃKhūb dide, Israeli di ǂnûiǂgās ǃoa, ǃKhūb di ǀonsa di nî karese.
PSA.122.5	ǁNāpa di ge ǂnû-aiǃnaodi ǀgoraǃgâs dide mâihe hâ, Davib ommi di ǂnû-aiǃnaode.
PSA.122.7	Ab ǂkhîba hâ re sa ǁaposa hâǃkhais ǃnâ, ǃgâiǃgâba sa î-omgu ǃnâ.
PSA.122.8	Ti ǃgâsagu tsî ǀhōsan ǃaroma ta nēsi nî ǃhoa: Ab ǂkhîba sa ǃnâ hâ re, ti.
PSA.122.9	ǃKhūb di ommi sida Elob dib ǃaroma ta ge sa ǃgâiba nî ôaba si.
PSA.123.1	Tita ge ra kōkhâi, sats, ǀhommi ǃnâ ǂnôats ǃoa.
PSA.123.2	Mû, ǃgāgu di mûdi ǁîgu ǀhonkhoegu di ǃommi ai hâ khami, ǃgās di mûra ǁîs ǀhonkhoes di ǃommi ai hâ khami, ǁnās ǁkhās khami di ge sida mûde ǃKhūb sida Elob ai hâ, ǀkhomxa dab nîs kōse.
PSA.123.3	ǀKhomxa da re, ǃKhūtse, ǀkhomxa da re, ǁâ da hâ ǃharaxūhes xa xuige.
PSA.123.4	Sida ǀoms ge kaise ǁâ hâ, sâsase hân di ǃhōb xa, ǃguriǂgaoxan di ǃharaxūb xa.
PSA.124.1	ǃKhūb ga sida hâba tama hâ io; ab Israela ǁnâi ǁnāti mî:
PSA.124.2	ǃKhūb ga sida ǀkha hâ tama hâ io, khoen ge sida ǃoagu khâima ǃnubai,
PSA.124.3	on ga ûitsamase hapu da hâ, ǁaib ân ge sida ǃoagu khâio;
PSA.124.5	os ga sida di ǀomsa ǀgapi ǁgamgu xa hāǂamhe hâ.
PSA.124.6	ǃKhūba ab koahe, ǁîn di ǁgûgu ǃnâ māǁnâ da tamaba, ǁkhâuǁnâxūse.
PSA.124.7	Sida di ǀoms ge ǃnora hâ, ani-i ra aniǃkhō-aob di ǀûisa xu ûiǂoa khami; tsurib ge ǃgâu hâ tsî sida ge ûiǂoa hâ.
PSA.125.1	ǃKhūb ai ra ǂgomaiǂnûin ge ǃhommi Sionni hîa ǁnope tamab tsî ǀamose ra hâb khami ī.
PSA.125.3	Gaohais eloxoresab dis ǂhanu-ain di ǀumi amǃnâs ai hā tide xui-ao, ǂhanu-ain ǃomgu âna ǂkhababǀî ǀhōǂui tidega.
PSA.125.4	ǃKhūtse, ǃgâina ǃgâidība re, tsî ǁnān, ǂgaob ân ǃnâ ǂhauǃnâna.
PSA.126.2	ǃNubais ge sida amsa âib xa ge ǀoa, tsî sida namsa dâb ǀkha. ǃNubain ge ǁaedi ǃnâ ge mî: ǃKhūb ge kai xūna nē khoen tawa go dī.
PSA.126.3	ǃKhūb ge kai xūna sida tawa ge dī, ǁnā-amaga da ge ra ǃgâiaǂgao.
PSA.126.4	ǃKhūtse, ǃkhō-ūnu re sida di ǃkhōsisa, ǁgammi dâudi ǃkhawagas didi khami.
PSA.126.5	ǁGamron ǀkha ra tsoron ge dâb ǀkha nîra ǃgaona.
PSA.127.1	ǃKhūb ga omma om tama io, on ge ǁîb di om-aona ǁause ra sîsen. ǃKhūb ga ǃāsa sâu tama io, ob ge ǃûi-aob âsa ǁause ra ǃûi.
PSA.127.4	ǂĀgu ǁē-aob di ǃomǁae ī khami, ǁnāti gu ge ǂkham ǀgôaga ī.
PSA.127.5	ǃGâiǃōb ge hâ ǁnā khoeb ǂāguǁhōb âba ǁîgu ǀkha ǀoaǀoa hâba; ǁîb ge taotaohe tide, khākhoen ǀkhab ga dao-ams ǃnâ ǃhoa ǃnubai.
PSA.128.1	ǃGâiǃō i ge mâ-i hoa-i ǃKhūba ra ǃaoǃgâ-i, ǁîb di daogu ǃnâ ra ǃgû-e.
PSA.128.2	Sats xūreb sa ǃomkha diba nîra ǂû amaga; ǃgâiǃgâ tsîts ge nîra ǃgâibahe.
PSA.128.4	Mû, ǁnātib ge nîra ǀkhaehe ǁnā khoeb, ǃKhūba ra ǃaoǃgâba.
PSA.128.5	ǃKhūba ab ǀkhae tsi Sionsa xu, ots ge ǃgâib Jerusalems diba nîra mû sa ûitsēdi hoadi kōse;
PSA.129.1	ǁÎn ge tita ǃnuri ǃnāde ge ǁgâiǀā ti ǂkhamsisa xu; ab Israela ǁnāti mî:
PSA.129.2	ǁÎn ge tita ǃnuri ǃnāde ge ǁgâiǀā ti ǂkhamsisa xu, xawen ge dā te tama hâ.
PSA.129.4	ǃKhūb ge a ǂhanu-ai; ǁîb ge eloxoresan di ǃhâuga ge ǃgaoǁnâ.
PSA.129.5	An taotaohe în ǁkhaedawahe Sionsa ǁkhan hân hoana.
PSA.129.6	An ǀgâb oms ǂamai hâb khami ī, tsuruhe tamab hâ hîa ra ǂnâba;
PSA.129.7	ǁîb ǀkhab ǃgao raba ǃommi âba ǀoaǀoa tamab, tsî ǃgaeǀkhā raba ǁôab âba.
PSA.130.2	ǃKhūtse, ǁnâu re ti domma; sa ǂgaera a ra ǃgaoǃgâ re dommi ti ǀkhomabasendi diba.
PSA.130.5	Tita ge ǃKhūba ra ǃâu, ti ǀoms ra ǃâu, tsî ta ge mîs âb ai ra ǃâubasen.
PSA.130.6	Ti ǀoms ra ǃKhūba ǃâu, ǃûi-aogu ra ǁgoasa ǃâus ǃgâ-ai, ǃûi-aogu ra ǁgoasa ǃâus ǃgâ-ai.
PSA.130.7	Israeltse, ǃKhūba ǃâu re. ǃKhūb tawab ǀkhomxaǂgaosiba hâ xuige, tsî ǁîb tawas ge kai oresa hâ.
PSA.131.1	ǃKhūtse, ti ǂgaob ge ǀgapiǀgapisen tama hâ, tsî ti mûra ge ǀgapi tama; ǁkhāti ta ge kai xūn buruxaba ten tsî dā te hân tsîn ǀkha ǂharugu tama hâ.
PSA.131.2	Ti ǀomsa ta ge ǃnōǃnō tsî ǂkhîǂkhî, ǀōǀōhe hâ ǁgûs tawa ǀgôa-i khami; ti ǀoms ge ti ǃnâ ǀōǀōhe hâ ǀgôa-i khami ī.
PSA.132.1	ǃKhūtse, Davib xa ǂâi re, tsūǀkhāb âb hoab xa.
PSA.132.3	Tita ge ti ommi di dao-ams ǃnâ ǂgâ tide, tita ge ti kharob ai ǃapa tide,
PSA.132.4	tita ge ti mûra ǁom kai tide, tsî ti mûǁgaikha ǂomhî kai tide,
PSA.132.7	A da ǂgâ ǁîb di ǁanǃkhais ǃnâ; a da ǃhonǁgoa ǁîb ǂaira di ǂnûi-aidas aiǃâ.
PSA.132.9	A gu sa pristerga ǂhanu-aisib ǀkha anahe, în sa ǀkhomsabena dâ
PSA.132.10	sa ǃgāb Davib ǃaroma, tā ǁkhaedawa re sa ǂkhauǀkhāsabeb di aisa.
PSA.132.12	Sa ôagu ga ti ǃgaeǀhaosa ǃkhōǀgaipeo, tsî ti ǀhûǀguitimîdi, tita ǁîga nî ǁkhāǁkhāde, o gu ge ǁkhāti ǁîgu ôaga ǀamosib kōse sa trons ai nîra ǂnû.
PSA.132.14	Nēs ge ti sâǃkhaisa ǀamosib kōse; nēpa ta nî ǁan, ǁîsa ta tura hâ xui-ao.
PSA.132.15	Tita ge ǂûn âsa kaise nîra ǀkhae; ǂhâ hâna ta ge tita pereb ǀkha nîra ǁâǁâ.
PSA.132.16	Pristergu âsa ta ge tita ǃgâiǃōb ǀkha nîra ana, tsî ǀkhomsaben âs ge kaise nîra dâ.
PSA.132.18	Tita ge ǁîb khākhoena taosib ǀkha nîra ana, xawe ǁîb ais ge krons âba nîra ǂkhai.
PSA.133.1	Mû, matikōse i a ǃgâi tsî ǀnamǀnamsa, ǃgâsaga ǁkhāti ǀhû hâse ǁansa.
PSA.133.3	ǁÎs ge Hermonni di ǀaub khami ī, Sionǃhomgu ai ra ǁnāb khami. ǁNāpab ge ǃKhūba ǀkhaeba ra mîmā, ûiba ǀamosib kōse.
PSA.134.1	Hā î ǃKhūba koa re, ǃKhūb ǃgāgo hoago, tsuxuba ǃKhūb ommi ǃnâ ra mâgo.
PSA.134.2	Ūkhâi re ǃomgu âgo ǃanusibǀî, î go ǃKhūba ǃkhōǀkhā re.
PSA.135.1	Haleluja! Kare re ǃKhūb di ǀonsa; kare si re sago ǃKhūb di ǃgāgo,
PSA.135.2	sago, ǃKhūb ommi ǃnâ mâgo, ai-omgu sida Elob di ommi digu ǃnâ.
PSA.135.3	ǃKhōǀkhā re ǃKhūba, ǃKhūb a ǃgâi xuige; psalmǁnaeba re ǀons âba, ǁîs a ǀnamǀnamsa amaga.
PSA.135.6	ǃKhūb ge ǂgaob ra xū-i hoa-e ra dī, ǀhommi ǃnâs karao, ǃhūbaib ais karao, hurib ǃnâs karao, ǃgamsigu hoagu ǃnâs karao.
PSA.135.10	ǂgui ǁaedeb ge ge ǂnau tsîb ge ǀgaisa gao-aoga ge ǃgam,
PSA.135.16	ǁÎgu ge amsa ūhâ, xawe ǃhoa tama, ǁîgu ge mûde ūhâ, xawe mû tama;
PSA.135.17	ǂgaede gu ūhâ, xawe ǁnâu tama, tsî ǀom-i ge ǁkhāti a ǀkhai ams âgu ǃnâ.
PSA.135.18	An ǁîga ra kuruna ǁîgu khami ī re, ǁîgu ai ra ǂgomaiǂnûi-i hoa-e.
PSA.135.20	Levib ommi dido, koa re ǃKhūba; ǃKhūba ra ǃaoǃgâdo, koa re ǃKhūba.
PSA.135.21	Ab ǃkhōǀkhāhe re ǃKhūba Sionsa xu, ǁÎb, Jerusalems ǃnâ ǁan hâba. Haleluja.
PSA.136.2	Koa du re elogu di Eloba, ǀkhomxaǂgaosib âb ǀamosib kōse ra hâ xuige.
PSA.136.3	Koa du re ǃkhūgu di ǃKhūba, ǀkhomxaǂgaosib âb ǀamosib kōse ra hâ xuige,
PSA.136.4	ǁNāb, ǀguri kai buruxa dīna ra dība, ǀkhomxaǂgaosib âb ǀamosib kōse ra hâ xuige.
PSA.136.5	ǁNāb, ǀhomga ǁnâuǃāb ǀkha ge kuruba, ǀkhomxaǂgaosib âb ǀamosib kōse ra hâ xuige.
PSA.136.6	ǁNāb, ǃhūbaiba ǁgamgu ai ge ǃāǂuiba, ǀkhomxaǂgaosib âb ǀamosib kōse ra hâ xuige.
PSA.136.8	Soresa, tsēa nî gaose, ǀkhomxaǂgaosib âb ǀamosib kōse ra hâ xuige.
PSA.136.9	ǁKhâb tsî ǀgamirodi tsîna, tsuxuba nî gaose, ǀkhomxaǂgaosib âb ǀamosib kōse ra hâ xuige.
PSA.136.11	Tsî Israela ǁîn di ǁaeguba xu ge ǂgaeǂguiǂuiba, ǀkhomxaǂgaosib âb ǀamosib kōse ra hâ xuige.
PSA.136.12	ǀGaisa ǃommi ǀkha tsî ǀhōǂuihesa ǁôab ǀkha, ǀkhomxaǂgaosib âb ǀamosib kōse ra hâ xuige.
PSA.136.13	ǁNāb, ǂĀxahuriba ge ǃâra ǃnâ ǀgoraǃāba, ǀkhomxaǂgaosib âb ǀamosib kōse ra hâ xuige.
PSA.136.14	Tsî Israela ǁaegub âb ǃnâ ge ǂgaeǂguiǃgâuba, ǀkhomxaǂgaosib âb ǀamosib kōse ra hâ xuige.
PSA.136.15	ǁÎb, Faraoba toroǂnubis âb ǀkha ǂĀxahurib ǃnâ ge ǂhāǂgāba, ǀkhomxaǂgaosib âb ǀamosib kōse ra hâ xuige.
PSA.136.16	ǁÎb di ǁaesa ǃgaroǃhūba ge ǂgaeǂguiǃganuba, ǀkhomxaǂgaosib âb ǀamosib kōse ra hâ xuige.
PSA.136.17	Kai gao-aoga ge danba, ǀkhomxaǂgaosib âb ǀamosib kōse ra hâ xuige.
PSA.136.18	Tsî ǀgaisa gao-aoga ge ǃgamma, ǀkhomxaǂgaosib âb ǀamosib kōse ra hâ xuige.
PSA.136.19	Sihonni, Amorǁî gao-aoba, ǀkhomxaǂgaosib âb ǀamosib kōse ra hâ xuige.
PSA.136.20	Tsî Ogi, Basanni gao-aoba, ǀkhomxaǂgaosib âb ǀamosib kōse ra hâ xuige.
PSA.136.21	Tsî ǁîkha di ǃhūba ǀumixūse ge māba, ǀkhomxaǂgaosib âb ǀamosib kōse ra hâ xuige.
PSA.136.22	ǀUmixūse Israeli, ǃgāb âba, ǀkhomxaǂgaosib âb ǀamosib kōse ra hâ xuige.
PSA.136.23	Sida ǃharaxūhes ǃnâ sida xa ge ǂâiba, ǀkhomxaǂgaosib âb ǀamosib kōse ra hâ xuige.
PSA.136.24	Tsî sida mâǃoasabena xu ge huiǂui daba, ǀkhomxaǂgaosib âb ǀamosib kōse ra hâ xuige.
PSA.136.26	Koa du re ǀhommi di Eloba, ǀkhomxaǂgaosib âb ǀamosib kōse ra hâ xuige.
PSA.137.1	ǃĀgu Babilons digu tawa, ǁnāpa da ge sida ǂnû tsî ge re ā, Sions xa da ge ǂâi ǃnubai.
PSA.137.2	Sida ge harpdi âda ǂhûihaidi, ǁîs ǃnâ hâdi ai ge ǂgāmâi.
PSA.137.3	ǁNāpan ge, ǃkhōsan ase ge sida ūhâ ina ǁnaetsana-i di mîde ge ǂgaoǀkhā da, tsî ǁîn ǁgâiǀā da ran ge ǃgâiaǂgaoba ǂgaoǀkhā da tsî: ǁNaeba da re ǀgui-i Sions ǁnaetsanadi di-e! ti ge mî.
PSA.137.4	O da ge: Mati da kha ǃhao ǃhū-i ǃnâ ǃKhūb di ǁnaetsana-e a ǁnae ǁkhā? ti ge mî.
PSA.137.6	As ti namsa ǂae ti namǃhanab ai, sas xa ta ga ǂâi tama io, Jerusalemsa ta ga ti ǃgâiaǂgaob hoaba ǃnā hâse ǀgapiǀgapi tama io.
PSA.137.8	Babilons ôase, sas hîǀhuru ras, ǃgâiǃgâ-i ge ǁnā-i, sasa sa dība nî dīdawa-am-e, sidas ge dī-ūba;
PSA.138.1	Tita ge satsa nî koa ti ǂgaob hoab ǀkha; elogu di ais aiǃâ ta ge satsa nî psalmǁnaeba.
PSA.138.3	ǂGai ta ge tsēs aits ge tita ge ǁnâu-am; sats ge tita kai ǀgaiba ge mā ti ǀoms ǃnâ.
PSA.138.5	Tsî gu ge ǃKhūb di daogu xa nîra ǁnae, ǃKhūb di ǂkhaisib a kai xui-ao.
PSA.138.7	ǂŌǂōsib ǁaegub ǃnâ ta ra ǃgû hîats ra ûi-ûi te; sa ǃommats ra ǀhōǂui ti khākhoen di ǁaibǀî, tsî sa amǀkhāb ǁôab ra sâu te.
PSA.139.1	ǃKhūtse, sats ge ôaǃnâǃganu tsî a ǂan te.
PSA.139.3	Sats ra ôaǃnâ ti ǃgûs tsî ti ǁgoes tsîra; tsîts ge ti daogu hoaga ǃgâise a ǂan.
PSA.139.4	Mî-i xare-i ganupe ti nams ai hâ tama hîats ge ǃKhūtse, satsa ǀnai hoase a ǂan.
PSA.139.5	Sats ge ra ǃnamiǂgā te, ǃgâbǀkhāb tsî aisǀkhāb hoab ai; tsîts ge sa ǃomma ti ai ra ǁgui.
PSA.139.6	Nē ǂans ge kaise a buruxaba te; ǀgapiba te a, ǁîsa ta a sīǃnâ ǁoa.
PSA.139.7	Mâǀî ta kha nî ǃgû sa Gagaba xu? Tsî mâǀî ta kha nî ǁhâ sa aisa xu?
PSA.139.10	ob ge sa ǃomma ǁkhāti ǁnāpas tsîna nî ǂgaeǂgui te, ob ge sa amǀkhāb ǁôaba nî ǃkhōǀgara te.
PSA.139.11	Mî ta kao: As ǃkhaenasa ǃgū-ai te re, îb ǃnâba ti ǂnamipe tsuxu kai,
PSA.139.13	Sats ge ti ǃnaira ge kuru; sats ge tita ǁgûs di ǃnāb ǃnâ ge ǂnubi.
PSA.139.14	Tita ge satsa ra koa, ama buruxase ta kuruhe hâ amaga; buruxa gu ge a sa sîsenga. Ti ǀoms ge ǁîsa amase a ǂan.
PSA.139.19	Elotse, eloxoresaba ǃgam re, î go ǂgōxū te, ǀaob di khoego;
PSA.139.20	ǁîgu sats xa taotaosase ra ǃhoa tsî sa ǃoagu ǁause ra ǀgapiǀgapisenga.
PSA.139.21	ǁKhan ta kha tide, ǃKhūtse, satsa ǁkhan hâna? Tsî mâǃoa ta kha tide sa ǃoagu ra khâimana?
PSA.139.22	Tita ge ǁîna ǀoasa ǁkhanni ǀkha ra ǁkhan; khākhoese ta ǁîna ūhâ.
PSA.140.1	Ore te re, ǃKhūtse, tsūdī-aona xu; sâu te re ǂkhabadī-aona xu,
PSA.140.2	ǁîn di ǂgaob ǃnâ ǂkhaban xa ra ǂâin, mâ tsēs hoasa ra ǀhûna, torodī nîse.
PSA.140.3	ǁÎn ge nams âna ra ǀāǀā ǀao-i khami; ǃgaeǃgā-i ge amǁgaugu ân ǃnâ hâ. 
PSA.140.5	ǃGuriǂgaoxan ge tita ǁnoagu tsî tsurigu ǀkha ra ǃnui; ǃkhō-ūdanan ge khoraǂui hâ, ǁnāǁnāxūnan ge daob ǃnâ ǂnûiba te hâ. 
PSA.140.6	Tita ge ǃKhūb ǃoa ge mî: Sats ge ti Elotsa. ǁNâu re, ǃKhūtse, ti ǀkhomabasens di domma.
PSA.140.8	ǃKhūtse, eloxoresab di domma tā mā-am re; tā aiǃgû kai re ǁîn di ǂkhaba ǂâibasensa, ǁîn nî ǀgapiǀgapisen xuige. 
PSA.140.9	Tita ra hâǂnamipen di danas xa ta ra mî: Ab tsūǃgâb ǁîn amǁgaugu diba ǁîn ai ǁnā.
PSA.140.11	Ab mîǁgaiǁgai-aoba tā ǃhūbaib ai mâiǁapoǁapohe; ǁgaridīb di khoeba, ab tsūǃgâb xa sauruhe, hoaragaseb nî bēs kōse.
PSA.140.12	Tita ge a ǂan, ǃKhūb ǀkhomǀkhomsabe-i di ǂhanuǃkhais tsî ǂhâ hâ-i di ǂhanuba nî sîsenǂuisa.
PSA.140.13	Amase ǂhanu-ain ge sa ǀonsa nîra koa, ǂhauǃnân ge sa ais aiǃâ nîra hâ.
PSA.141.1	ǃKhūtse, satsa ta ra ǂgaiǀî; ǃhaese hāba te re; ti domma ǁnâu re, sa ǃoa ta ra ǂgai ǃnubai.
PSA.141.6	ǁîgu di ǂhanuǂhanu-aogu ga ǃgareǀuiba xu a aoǁnâhe, o gu ge nî ǁnâu, ti mîdi a ǀnamǀnamsa ǃkhaisa.
PSA.141.7	Sida di ǂkhōgu ge Hadeb di ams tawa ge ǀgaruǀgaruhe hâ i, ǃhūǃgao-aob ra ǃhūǃgaodaoga ǃgaoǃā khami.
PSA.141.8	Xawe ti mûra ge sa ai hâ, ǃKhū, ǃKhūtse; sa ai ta ra ǂgomaiǂnûi; tā ti ǀomsa ǁhōǂui re.
PSA.141.9	Sâu te re ǁnoab, titan ǁguiba hâb di ǀgaiba xu, tsî ǁnāǁnāxūn ǂkhabadī-aon dina xu.
PSA.142.1	Tita ge ti dommi ǀkha ǃKhūb ǃoa ge ǂgai; ǀkhomabasen ta ge ǃKhūba ti dommi ǀkha.
PSA.142.2	Tita ge ti ǃgaesa ǁîb aiǃâ ge ǁhōǂui; ti ǂōǂōsiba ta ge ǁîb di ais aiǃâ ge ǂanǂan.
PSA.142.7	ǂGaeǂguiǂui re ti ǀomsa ǃkhō-omsa xu, sa ǀonsa ta nî koase. ǂHanu-ain ge tita nîra hâǂnamipe, titats ga ǃgâidī ǃnubai.
PSA.143.1	ǃKhūtse, ǁnâu re ti ǀgoresa, ǁnâu re ti ǀkhomabasensa; ǁnâu-am te re sa îǂhôasiba ǃoa, sa ǂhanu-aisiba ǃoa.
PSA.143.3	Khākhoeb ge ti ǀomsa ra ǃgôaǃgon xui-ao, ǁîb ge ti ûiba ǃhūb ai ra dāǃgâ; ǁîb ge tita ǃkhae ǃkhaidi ǃnâ ra ǁgui, ǁnān, ǀnai ǁō hân khami.
PSA.143.4	Tsî ti gagas ge ti ǃnâ tsau hâ; ti ǂgaob ge ti ǃnâ hîkākāhe hâ.
PSA.143.8	ǁNâu kai te re ǁgoaǁaeb ai sa ǀkhomxaǂgaosiba, sa ai ta ra ǂgomaiǂnûi xuige. ǂAnǂan te re ǁnā daob, ǁîb ai ta nî ǃgûba, ti ǀomsa ta sa ǃoa ra ūkhâi xuige.
PSA.143.9	Ore te re, ǃKhūtse, ti khākhoena xu, sa tawa ta ge ra sâusen.
PSA.144.1	Ab karehe re ǃKhūb, ti ǃgareǀuiba, ti ǃomkha ǃkhamsa ra ǁkhāǁkhāb tsî ti ǀkhunuga toroba dīsa;
PSA.144.4	Khoeb ge ǁausib khami ī; ǁîb di tsēdi ge ǃgû-ī ra sommi khami ī.
PSA.144.5	ǃKhūtse, ǂō re sa ǀhomga, î ǁgôaxa; î ǃhomga tsâǀkhā, î gu ǀan re.
PSA.144.6	Napaga napa kai, î ǁîna ǀgaruǀgaru re, sa ǂāga sîǂui, î ǁîna hîkākā re.
PSA.144.7	ǀHōǂui re sa ǃomkha ǀgapiseba xu; ore î tsubuǂui te re kai ǁgamga xu, ǃhaokhoen di ǃomǁaeba xu.
PSA.144.8	ǁÎn di ams ra ǂhumiba ǃhoa, tsî amǀkhāb ǁôab ân ge a gāxaǃnâsib di amǀkhāb ǁôa.
PSA.144.10	Sats, gao-aoga ra dan kaits, sa ǃgāb Daviba tsūǃgâxa gôaba xu ge oretsa.
PSA.144.13	Î di sida sâuǃnâ-omde ǀoa hâse saogubes ai māǂui re nē xū-i tsî nau xū-e. Î di sida gūde ǀoadisin kōse ôa, în disiǀoadisin kōse ǂguiǂguisen sida ǁgâumâidi ai.
PSA.144.14	Î gu sida gomaga ǀoasase ǃnaohe, î-i tā ǂkhôa-i karao, doeǂoa-i karao, ǃau-i karao sida di daogu ai hâ.
PSA.145.1	Satsa ta nî kaikai, ti Elo, sats gao-aotsa; sa ǀonsa ta nî koa ǀamosiba xu ǀamosib kōse.
PSA.145.2	Mâ tsēs hoasa ta ge satsa nî ǃkhōǀkhā, tsî sa ǀonsa nî kare ǀamosiba xu ǀamosib kōse.
PSA.145.3	ǃKhūb ge a kai tsî karehesa anu; tsî kaisib âb ge ôaǃnâhe ǁoasase i.
PSA.145.4	Nē ǃhaos ge nau ǃhaosa sa sîsenga nîra koaba; tsîn ge sa ǁkhāsiga nîra ǂhôa.
PSA.145.5	ǁÎn ge nî ǃhoaǂui, ǂkhaisib anusib âts di ǃgôasib diba, tsî sa buruxa dīn xa ta nî ǃhoa.
PSA.145.6	Tsîn ge ǁîna sa ǃaoǃaosa dīgu di ǀgaib xa nîra ǃhoa, tsî sa kaisib xa ta ge tita nîra ǃhoa.
PSA.145.7	ǁÎn ge ǂâiǂâisens kai ǀkhomxaǂgaosib âts disa ǃnāǂamsase nîra ǁhōǂui, tsîn ge sa ǂhanu-aisiba dâb ǀkha nîra ǂhôa.
PSA.145.10	Sa sîsengu hoagu ge sats ǃKhūtsa nîra ǃkhōǀkhā; tsî sa ǀkhomsaben ge satsa nîra kare.
PSA.145.11	ǁÎn ge ǂkhaisib sa gaosib diba nîra ǂhôa, tsî sa ǁkhāsigan ge nîra ǃhoaǂui,
PSA.145.13	Sa gaosib ge a ǀamo gaosi, tsî gaosis âts ge ǃhaosa xu ǃhaos kōse ra hâ.
PSA.145.16	Sats ge ǃommi âtsa ra khowa, tsî ûitsaman hoana ra ǁâǁâ, sa ǃgâiǃgâibasensa ǃoa.
PSA.145.18	ǃKhūb ge a ǀgū ǁîba ra ǂgaiǀîn hoana, ǁîba amab ǃnâ ra ǂgaiǀîn hoana.
PSA.145.20	ǃKhūb ge ǁîba ǀnam hân hoana ra sâu, xaweb ge eloxoresan hoana ra hîkākā.
PSA.145.21	Ti ams ge kares ǃKhūb disa nî ǃhoaǂui. Tsî ǁgans hoas ge ǁîb di ǃanu ǀonsa nî koa ǀamosib hoab kōse.
PSA.146.1	Haleluja! Ti ǀomse, koa re ǃKhūba.
PSA.146.2	Tita ge ǃKhūba nî koa, ûi ta hâs kōse; tita ge ti Eloba nîra psalmǁnaeba, ganupe ta ûi hâ hîa.
PSA.146.5	ǃGâiǃō i ge ǁnā-i, Jakob di Eloba ǁî-i di huise ūhâ-e, ǃâubasens â-i ǃKhūb, ǁî-i di Elob ai hâ-e,
PSA.146.6	ǀhommi tsî ǃhūbaib tsîkha ge kurub, hurib tsî ǁîgu ǃnâ hân hoana, ǀamosib kōse îǂhôase ra hâb;
PSA.146.7	ǁgâiǀāhe ra-e ǂhanuba ra dībab, ǃâ hâ-e pere-e ra māba. ǃKhūb ge ǃkhōsana ra ǃnoraǃnora.
PSA.147.2	ǃKhūb ge Jerusalemsa ra ǂnubi; ǁîb ge Israeli di ǀgaruǀgaruhe hâna ra ǀhaoǀhao.
PSA.147.5	Sida ǃKhūb ge a kai, tsî kaib ge ǀgaib âba; ǁnâuǃāb âb a ǀamo.
PSA.147.7	ǁNaeba re ǃKhūba gangans ǀkha; psalmǁnaeba re sida Eloba harps ai,
PSA.147.8	ǀhomga ǀnanudi ǀkha ra ǀoa kaib, ǃhūbaiba ǀapiba ra ǁāǁābab, ǀgâba ǃhomgu ai ra ǀkhī kaib;
PSA.147.10	ǁÎb ge hāb di ǀgaib ǃnâ tura-e ūhâ tama hâ, ǁîb ge ǀnūkha khoeb dikha ǃnâ ǃgâiǃgâibasen tama hâ;
PSA.147.11	ǃKhūb ge ǃgâiǃgâibasensa ūhâ ǁîba ra ǃaoǃgân, ǁîb di ǀkhomxaǂgaosib ai ra mûmâinǃgân ǃnâ.
PSA.147.12	Jerusalemse, ǃKhūba kare re; Sionse, sa Eloba koa re.
PSA.147.13	ǁÎb ge sa dao-amdi di ǂganamxūna ra ǁapoǁapo, ǁîb ge sa ôana sa ǃnâ ra ǀkhae.
PSA.147.15	ǁÎb di mîsa ǃhūbaib ai ra sîb, mîs âb ge ama ǃhaese ra ǃgû.
PSA.147.17	ǁÎb ge ǃnareb âba ǃâdi khami ra aoǁgui. Tari-e ǁîb di ǃkhaib aiǃâ a mâ ǁkhā?
PSA.147.18	ǁÎb ge mîs âba ra sî tsî ǁîde ra tsuni kai; ǁîb ge ǂoab âba ra ǃgom kai, o gu ge ǁgamga ra dâu.
PSA.147.19	ǁÎb ge Jakoba mîdi âba gere ǂanǂan, Israela ǁîb di ǂnûiǂgādi tsî ǂhanugu tsîna.
PSA.148.1	Haleluja. Koa du re ǃKhūba ǀhomga xu; koa bi re hoan xa ǀgapi ǃkhaidi ǃnâ.
PSA.148.3	ǃKhōǀkhā bi re, sores tsî ǁkhâb tsîro, koa bi re, saso ǃnâ ra ǀgamiroso hoaso.
PSA.148.4	ǃKhōǀkhā bi re hoan xa ǀgapi ǀhomgo, tsî sago ǁgamgo, ǀhomgu ǀgapise hâgo.
PSA.148.6	Tsîb ge ǁîna ǀamosib kōse ge ǁapoǁapo; ǁîb ge ǁîna dom-e ge mā, ǀgui-i xare-i ân ǃûǂam ǁoaba.
PSA.148.7	Koa du re ǃKhūba ǃhūbaiba xu, sago ǀhoego tsî sago ǃgamsigo hoago,
PSA.148.8	saro ǀaes tsî ǃnarets tsîro, tsamaros tsî ǃnūts tsîro, sats ǃgomǂoats, mîmās âba ra sîsenǂuitsa,
PSA.148.9	sago ǃhomgo tsî ǃnomgo hoago, ǂûhaiso tsî sederhaiso hoaso,
PSA.148.10	sadu ǀgurudu tsî ǀgoadu hoado, sadu ǂhanabedu tsî ǁgaboxadu hoado,
PSA.148.11	sago gao-aogo ǃhūbaib digo tsî saso ǁaeso hoaso, sago gaosago tsî sago ǂhanuǂhanu-aogo ǃhūbaib digo,
PSA.148.12	ǂkhamkhoego tsî ǂkhamkhoeso; sadu kaidu tsî ǂkhamdu tsîdo.
PSA.148.13	An ǁîna ǃKhūb di ǀonsa koa re, ǁîb di ǀons ǀguis a ǀgapi xuige; ǁîb di ǃanusib ge ǃhūbaib ai tsî ǀhommi ǃnâ hâ xuige.
PSA.149.3	An ǁîna ǀons âba koa ǂnā rase, an ǁîba psalmǁnaeba ǃkhomǃkharurus tsî harps tsîra ǀkha.
PSA.149.4	ǃKhūb ge ǃgâiǃgâibasensa ūhâ ǁaes âb ǃnâ; ǁîb ge tsamtsiǃnâna ǃgâiǃōb ǀkha ra ani.
PSA.149.5	An ǁîb di ǀkhomsabena dâb xa urikhâi ǃgôasib ǃnâ, an dâ ǁgoeǃkhaidi ân ai.
PSA.149.6	Karedi Elob dide a di ǁîn di domgu ǃnâ hâ, tsî hoaǀkhāǀāgôa-e ǃomǁaeb ân ǃnâ,
PSA.149.7	ǀkhaon nîse ǀūben ǃnâ, tsî ǁkharan nîse ǁaedi ǃnâ;
PSA.149.8	ǁîn di gao-aogan nî ǃgaese ǁkhamgu ǀkha; tsî ǀgapiǃgôasagu âna ǂnūǀuriǃgae-ūdan ǀkha,
PSA.149.9	xoamâihesa ǀgoraǃgâsan ǁîn ǂama nî dīse. Nēti ī ǂkhaisi-en ge ǀkhomsaben âba nîra ūhâ. Haleluja.
PSA.150.1	Haleluja. ǃKhōǀkhā re Eloba ǁîb di ǃanusib ǃnâ; koa bi re ǁîb ǀgaib di ǁaposa hâǃkhais ǃnâ.
PSA.150.2	ǃKhōǀkhā bi re ǁîb di ǁkhāsigu ǃaroma; koa bi re ǁîb di kai ǂkhaisiba ǃoa.
PSA.150.3	ǃKhōǀkhā bi re xâiǁnâb di ǀōb ǀkha, koa bi re luits tsî harps tsîra ǀkha.
PSA.150.4	ǃKhōǀkhā bi re ǃkhomǃkharurus tsî ǂnāb tsîn ǀkha, ǃkhōǀkhā bi re ǀkhō-ūdan tsî ǂnunib ǀkha.
PSA.150.5	ǃKhōǀkhā bi re ǃgarise ra ǀō simbaln ǀkha, koa bi re dâxa simbaln ǀkha.
PRO.1.1	ǂKhoamîdi Salomob, Davib ôab Israeli gao-aob didi ge nēde.
PRO.1.2	Gā-aisib tsî ǂgōǀaus tsîra nî ǂanhega; ǁnâuǃāb di mîdi nî ǁnâuǃāhese,
PRO.1.3	ǂgōǀaus ǃgâi ǁnâuǃāb tsî ǂhanu-aisib tsî ǂhanub tsî ǂhauǃnâsib tsîgu dis nî ǃkhōǃoahega;
PRO.1.4	gâredu nî gā-aisiba māhega, ǂkhamkhoeba ǂans tsî ǂanǃgâsenxasib tsîra.
PRO.1.5	Gā-ai-e a-i ǁnâu, î-i ǃaruǀî ǁkhāǁkhāsa ǀaro tsî ǁnâuǃāxa-e a-i gā-ai ǀapesa hō,
PRO.1.6	î-i ǁnâuǃā ǂkhoamîs tsî ǁguiǃās tsîra, gā-ain di mîdi tsî ǁîn di ǀhae-aidi tsîna.
PRO.1.10	Ti ôa, ǁore-aon ga nana tsio, tā māsen.
PRO.1.11	ǁÎn ga mîo: ǃGûǀkhā da, î da ǀaoba ǃâuǁgoe, î da ǀhapioba gaugausen hâse ǃâuǁgoe ǃaroma-i ose;
PRO.1.12	î da ǁîna ûitsamase hara ǀhobas khami, ā, ǂhauǃnân āb ǃnâ ra ǁgôan khami;
PRO.1.13	î da ǃgomǀgausa xūn hoana hō, î da sida omde ǁkhâuǁnâxūn ǀkha ǀoaǀoa;
PRO.1.14	îts ǁnâi sida ǀkha amǃnâxa re, î da hoatsama ǀgui mariǁhōs ǀguisa ūhâ.
PRO.1.15	Ti ôa, tā ǁîn ǀkha daob ai ǃgû, ǂkhā sa ǂaisa ǁîn di daoba xu;
PRO.1.16	ǁîn di ǂaidi ge ǂkhababǀî ra ǃkhoe xuige, tsîn ge ǀaoǂnâxūsa a ǃhaeba.
PRO.1.17	Amases ra ǀûisa ǁause mâ aniǃnôa-i hoa-i di ais aiǃâ ǃāhe?
PRO.1.18	Tsîn kom nēna ǁîn di ǀaob ǂhaniba ra ǃapio tsî ǁîn di ǀomdi ǂûde ra gaugausenbao.
PRO.1.19	Nēti gu ge ī daogu mâ-i hoa-i xūǃgunuxasiba ra sîsenū-i diga; ǁîb ra ǀhonkhoeb âb di ûiba ǃkhō.
PRO.1.20	Gā-aisib ra ǃgarise ǃauga ǃau, daogu aib ra dommi âba ǁnâu kai;
PRO.1.22	Gâredo, matikōse du kha ǁnâi gâresiba nî ǃkhōǀgai tsî ǃhō-aona ǃhōsa nî tura tsî gârena ǂansa nî ǁkhan?
PRO.1.23	Oa du re ti ǂgōǀgausǀî, mû, tita ge ti Gagaba ǃnāǂamsase sadu ǂama nî ǁhōǂui, ti mîde ta ge nî ǂanǂan du.
PRO.1.24	ǂGai ta ge xawe du ge ge ǂkhā amaga, ti ǃomma ta ge ǀhōǂui, xawe khoe-i hîa ra ǃgaoǃgâ-i ge a ǀkhai amaga.
PRO.1.25	Tsî ti ǀapes hoasa du ge aoxū, tsî ti ǂgōǀausa du ge ǂkhā amaga,
PRO.1.27	hîǀhurus aseb ga sadu di ǃhuriba hāo, sadu di tsūǃōb ga sare-i xase hāo, ǂōǂōsib tsî ǀhūb tsîkha xa du ga hāǂamheo.
PRO.1.29	ǁÎn ge ǂansa ǁkhan amaga, tsî ǃaoǃgâb ǃKhūb diban ge ǁhûiǂuibasen tama i amaga,
PRO.1.30	ǁîn ge ti ǀapes ǀkha ǀgui tama i, ti ǂgōǀaudi hoaden ge ǃharaxū,
PRO.2.1	Ti ôa, ti mîdets ga ǃkhōǃoao, tsî ti mîmādets ga sâubaseno,
PRO.2.2	ǂgaera âts ǀkhats nî gā-aisiba ǃgaoǃgâse, sa ǂgaobats ga ǁnâuǃāba ǂōbao,
PRO.2.4	ǀhaiǀurib khamits ga ǁîba ôao tsî ǁîbats ga ǂganǃgâsa ǁuigu axase ôaǃgono,
PRO.2.5	ǃnubaits ge ǃKhūb di ǃaoǃgâba nîra ǁnâuǃā, tsî ǂans Elob disa nîra hō.
PRO.2.6	ǃKhūb ra gā-aisiba mā xui-ao, ǁîb di amsa xu ra ge ǂans tsî ǁnâuǃāb tsîra ra ǀkhī.
PRO.2.8	daogu ǂhanub digan nî ǃkhōǀgaiǀgaise, tsî ǁîb ge daob ǁîb di ǀkhomsaben diba nîra sâu.
PRO.2.9	ǃNubaits ge ǂhanu-aisib tsî ǂhanub tsî ǂhauǃnâsigu tsîna nîra ǁnâuǃā tsî mâ ǃgâi tanisen-i hoa-e;
PRO.2.10	gā-aisib ga ǂgaob âts ǃnâ hâo, tsî ǂans ga sa ǀomsa ǀnamǀnamsase ībao,
PRO.2.11	ob ge ǂanǃgâsenxasiba satsa nîra ǃûi, ob ge ǁnâuǃāxasiba satsa nîra sâu.
PRO.2.12	Ore tsi nîse ǂkhaba daoba xu, ǁnā khoeb, ǂkhabasina ra ǃhoaba xu,
PRO.2.13	ǁnān, ǂhauǃnâsib di daoga ra ǁnāxūna, ǃkhaenab di daogu ǃnân nî ǃgûse,
PRO.2.14	ǂkhabadīs ǃnâ ǃgâiaǂgao hân, tsî ǂkhabab di ǂkhabasin ǃnâ ra dân,
PRO.2.16	Ore tsi nîse ǃhao tarasa xu, ǁnās ǂgaeǂhapu ra mîdi ǀkha ra ǁgoasens,
PRO.2.17	ǂkhamsis âs di ǀhonkhoeba ra ǁhâxūs tsî ǁîs Elob di ǃgaeǀhaosa ra ǀurusa.
PRO.2.19	ǁÎs tawa ga ǂgâgu hoagu ge ǁkhawa oa tide, tsî daogu ûib diga hō tide;
PRO.2.20	ǃgâin di daob aits nî ǃgûga tsî ǂhanu-ain di daogats nî ǃkhōǀgaipega.
PRO.3.1	Ti ôa, tā ǀuru ti ǂhanuba, îb sa ǂgaoba ti mîmāde sâu,
PRO.3.5	ǂGomaiǂnûi ǃKhūb ai sa ǂgaob hoab ǀkha, îts tā sa ǁnâuǃāb ai ǂgomǃgâ;
PRO.3.6	ǁîba ǂan sa daogu hoagu ǃnâ, ob ge ǁîba daogu âtsa nîra ǂhauǂhau.
PRO.3.10	o gu ge sâu-omgu âtsa ǃnāǂamsib xa nîra ǀoa, o di ge ǀāǃnâǃoredi âtsa ǂkhon ǂauxûib xa nîra ǃnāǂam.
PRO.3.16	ǂOmxasib tsēdi dib ge amǀkhāb ǁôab âb ǃnâ hâ, ǁareǀkhāb ǁôab âb ǃnâ ǃkhūsib tsî ǃgôasib tsîkha.
PRO.3.17	ǁÎb di daogu ge a ǀnamǀnamsa dao, tsî ǃgangu âb hoagu ge a ǂkhî.
PRO.3.18	ǁÎb ge ûib di haise ība, ǁnān ǁîba ra ǃkhōna; tsî ǁîba ga ǃkhōǀgaipe-i hoa-i ge a ǃgâiǃō.
PRO.3.20	ǂans âba xu gu ge ǁgamga ge ǂkhawe, tsî ǀnanudi ge ǀauba ge ǂnâ.
PRO.3.21	Ti ôa, ab ǁîba tā ǂgō mûra âtsa xu, sâuhâhâ re gā-aisib tsî ǂanǃgâsenxasib tsîkha;
PRO.3.23	ǃNubaits ge daob âtsa sâusase nîra ǃgû, tsîs ge ǂais âtsa ǃnôa tide;
PRO.3.25	Tā ǃao ǃhae ǃhuriǃhuris kas, hîǀhurus eloxoresan dis kas hoasa, hās ka ǃnubai,
PRO.3.27	Tā xūna ǂkhā ǁnāb ǁîna anu hâba, ǃomkha âts ǃnâb ga dīts nî ǀgaiba hâo.
PRO.3.28	ǃGûkhoeb âts ǃoa: ǃGû îts ǁkhawa hā, î ta ǁari mā tsi, ti tā mî, xū-i sa tawa hâ hîa.
PRO.3.29	Tā ǂkhabaxū-e kuru sa ǀgūkhoebǀî, ǂgomaiǂnûis ǀkhab sa tawa hâ hîa.
PRO.3.30	Tā khoe-i ǀkha ǂnoagu ǃaromaoǃnâse, tsūseb ga dī tama io.
PRO.3.31	Tā suri ǁgari-aoba, îts ǁîb daogu di ǀguib xaweba tā ǁhûiǂuibasen,
PRO.3.33	ǀÂxareb ǃKhūb dib ge eloxoresan di ommi ǃnâ hâ, xawe ǂhanu-ain di ǁanǃkhaisab ge ǁîba nîra ǀkhae.
PRO.3.35	Gā-ain ge ǃgôasiba nîra ǀumi xawe gâren ge nîra taob xa hāǂamhe.
PRO.4.1	ǁNâu, ǀgôado ǁgûb di ǂgōǀausa; î du ǃgaoǃgâ ǁnâuǃāba du nî hōga.
PRO.4.2	ǃGâi ǁkhāǁkhāsa ta ra mā du, xuige ti ǂhanuba tā ǁnāxū.
PRO.4.3	Tita on ge ti îb ôa ge i, tsî tsaura tsî ǂguro ǃnae ge i ta ti îs di mûǁae xuige,
PRO.4.6	Tā ǁîba ǁnāxū, ob ge ǁîba nîra sâu tsi; ǁîba ǀnam ob ge nîra ǃûi tsi.
PRO.4.7	Gā-aisib ge a ǂguro; xuige gā-aisiba hōbasen. Î ūts hân hoan ǀkha ǁnâuǃāba hōbasen.
PRO.4.8	ǁÎba ǀgapiǀgapi, ob ge satsa nîra ǀgapiǀgapi; ob ge satsa nîra ǃgôa ǁîbats ga ǀnamo.
PRO.4.12	ǃGûts kao, os ge dās âtsa ǂōǂōhe tide; tsî ǃkhoets kao, ots ge ǃnôa tide.
PRO.4.13	ǂGōǀausa ǃkhōǀgara îts tā ǁnāxū si; ǁîsa ǃkhōǀgaipe, ǁîs a sa ûi xuige.
PRO.4.15	ǁÎba ǃharaxū, îts ǁîb ǃoa tā ǃgâu; ǂgō ǁîba xu îts ǃgû-īǀkhā bi.
PRO.4.16	ǁÎn ge ǁom tama hâ, ǂkhabaxū-en ga dī tama hâ io xuige; ǂomsan ra ūǀhanahe, khoe-en ga ǃnôa kai tama i hâo.
PRO.4.17	ǁÎn ge eloxoresasib di pereba ǂû tsî ǂauxûib ǁgaris diba ra ā.
PRO.4.18	Xawe daob ǂhanu-ain dib ge ǃnâ ra ǃnâ-i ǃaruǀîǀgui tsēs ra ǀoas kōse ra ǃnâ-i khami ī.
PRO.4.20	Ti ôa, ǃgaoǃgâ ti mîdi ai; ǂō sa ǂgaesa ti mîdiǀî,
PRO.4.21	Sa mûra xu a di tā bē, sâu ǁîde ǂgaob âts di ǁaegub ǃnâ;
PRO.4.23	Sâuhe nî xūn hoan ǃgâ-ai sâu sa ǂgaoba, ǁîba xu di ǀaudi ûib dide ra ôa xuige.
PRO.4.24	ǂKhabasib ams diba satsa xu dībē; îts gamaǃgâsib amǁgaukha diba ǃnūse satsa xu sîsenbē.
PRO.4.25	A ra mûra âtsa ǂhanuse kō, mûǃgâkha âtsa a kha ǁaposase mâ.
PRO.5.1	Ti ôa, ǃgaoǃgâ ti gā-aisib ai, ǂō sa ǂgaesa ti ǁnâuǃābǀî,
PRO.5.2	ǂanǃgâsenxasib hoabats nî ūhâga amǁgaukha âts nî ǂansa sâubasenga.
PRO.5.4	xawe ǀams âs ge alsems khami a au, tsî a ǀā hoaǀkhāǀāgôab khami.
PRO.5.5	ǂAira âs ge ǁōb ǃoa ra ǁgôa; dāǃharodi âs ge ǀamoǀaeba ra ǃkhōǀgaipe.
PRO.5.6	Sats ûib di daoba hōǃâ tidega di ge ǃgûdi âsa a ǁaeo, sats ǁîsa ǃgaoǃgâ tidese.
PRO.5.7	Nēsi ǁnâi, ti ôago ǃgâ tita; î go tā ǂgō ti ams di mîde xu.
PRO.5.8	Sa daoba ǃnūse ǁîsa xu dī, îts dao-ams ǁîs oms disa tā ǀgū,
PRO.5.9	îts nauna sa ǃgôaba tā mā, tsî tsū khoesa sa kuriga,
PRO.5.10	în ǃhaokhoena ūts hân xa tā ǁâ, îb sa tsûtsûsa xūreba tā ǀū-aisas di oms ǃnâ sī.
PRO.5.11	Îts ǀunis ai satsa tā ǃgō, sa ǁgans tsî sa soros tsîra ga toa ǃnubai.
PRO.5.12	Îts ǁnāǃnubai tā mî: Tare xū-i ǃaromasa ǂgōǀausa ta ge ǁkhansa, tsî ti ǂgaob ge ǂgōǀausa ǃharaxūsa.
PRO.5.13	Tsî ti ǁgau-aon di domma ta ge ǁnâuǀnam tama isa, tsî ti ǂgaera ti ǁkhāǁkhā-aoga ǂōǀî tama hâsa.
PRO.5.14	Tita ge ǁaupe ǂkhabab hoab ǃnâ ge hâ i, ǀhaohâb tsî ǀhûs tsîra ǁaegu.
PRO.5.15	ǁGam-e ā tsaus âtsa xu, tsî dâu ra ǁgamga sa ǀaus ǁaegub ǃnâ.
PRO.5.16	A di ǀaudi âtsa ǃaugabǀî dâu, tsî ǁgamǃāroga daogu ai:
PRO.5.17	A di ǀguri sa ǀau, î di tā ǃhaokhoe-i on di.
PRO.5.18	As ǀkhaehesa sa ǀausa, îts ǃgâiaǂgao ǂkhamsis âts di taras ǂama.
PRO.5.20	Tsî tarexats kha ǁnâi, ti ôa, ǃhaokhoes xa nî ǃkhau, tsî ǀūts as di tîǂamsa nî ǁnam?
PRO.5.21	Daogu mâb hoab digu ge ǃKhūb di mûra aiǃâ hâ xui-ao, tsî ǁîb ra ǃgûdaogu hoaga kōǃgâ.
PRO.5.22	Eloxoresab ge ǂhanuoǃnâsigu âb xa nîra ǃkhōhe; tsî tsurigu ǁoreb digu ǀkhab ge nîra ǃkhōǀgaiǀgaihe.
PRO.5.23	ǁÎb ge nîra ǁō, ǃkhâis oseb ge hâ i xui-ao, tsî kaisib gâresib âb dib ǃnâb ge nîra ǁhapu.
PRO.6.1	Ti ôa, sa ǀgūkhoebats ga mâba-ao kaibao, ǃhaokhoebats ga mîmâibao,
PRO.6.2	sa ams di mîdi ǀkhats ga ǃgaeseno, ǃkhōsents kao ams âts di mîdi ǀkha,
PRO.6.3	ǁnâi nēti dī ti ôa, îts oresen sa ǀgūkhoeb ǃomǁaets go ǂgâ xuige ǃgû, îts ǃgamǃgamsenba bi, îts sa ǀgūkhoeba ǀgaisase ǀkhoma:
PRO.6.4	Sa mûra tā ǁomsa mā-am, tsî mûǃgâkha âts ona ǂomhîsa!
PRO.6.5	Oresen ǁgû-i khami ǃau-aob di ǃomǁaeba xu, ani-i khami aniǃkhō-aob di ǃomǁaeba xu.
PRO.6.7	ǁÎb hîa ǂamkhoeb, ǂhanuǂhanu-aob tsî gaosab tsînab ūhâ tama hâ,
PRO.6.8	xawe ǂûna ǁkhunab ǃnâ ra ǁāǁāb, tsî ǂhâb âba ǃgaoǁaeb ǃnâ ra ǀhaoǀhaoba.
PRO.6.9	Matikōsets kha ǁnâi, sats ǀopesatsa, nî ǁgoe? Mâ ǁaeb aits ǂoms âtsa xu nî khâi?
PRO.6.11	Ots ge ǀgâsib xa ǃgûkhoeb khami nîra hāǂamhe, tsî tôasib âts xa ǁâtanisen hâ aob khami.
PRO.6.14	ǂkhabasib ge ǂgaob âb ǃnâ hâ; mâ ǁaeb hoab aib ra ǂkhabaǃkhai-e kuru, ǂnoagu- aideb ra hā kai.
PRO.6.15	ǁNā-amagab ge tsūǃōb âba ǃhaese nîra hā; ǃnubaib ge ǁîba nîra ǂkhūǂkhūhe, ǂuruǂuruǃkhai-i nî ǀkhais kōse.
PRO.6.16	Nē ǃnani ǃkhaideb ra ǃKhūba ǁkhan, ā hûǁîs ge ǁîb di ǀomsa a uixaba:
PRO.6.17	ǀGapi mûdi, ǂhumi nams tsî ǃomgu ǀhapioǀaoba ra ǂnâxū gu,
PRO.6.18	ǂgaob ǂkhaba ǂâibasende ra kurub, ǂaidi ǀaoǂnâxūsa a ǃhaeba di,
PRO.6.19	ǂkhaba ǀhûǀguitimî-ao-i hîa ǂhumiba ra ǃhoa-i tsî ǃgâsan ǁaegu ǂnoagu-aide ra tsoro-i tsîna.
PRO.6.23	Mîmās ge a ǃamamǀae, tsî ǂhanub ge a ǃnâ, tsî ǂgōǀaudi ge a ûib di dao xui-ao,
PRO.6.25	ǁÎs di îsasiba tā tura ǂgaob âts ǃnâ, îs ǁîs di mûǃgâkha ǀkha tā ǃkhō tsi,
PRO.6.26	ǀai-aos ǃaromats ra sats khoetsa pereǃâ-i kōse sī ǁgôa xuige, tsî nau khoeb di taras ra ǃgomǀgausa ǀomsa sauru.
PRO.6.27	Khoe-i ga ǀae-e ūo ǁkhaib â-i ǃnâ, ǁî-i di sarana kha ǂhubin tide
PRO.6.28	Khoe-i ga ǂnomdi ai ǃgûo, ǁî-i di ǂaira dâu ra tide?
PRO.6.30	ǃNari-aoba kha sorahe tama hâ ǁîb ga ǃnario, ǁîb di ǀomsab nî ǁâǁâse, ǃâsab a hîa?
PRO.6.31	Hōheb ra, ob ra hû ǃnādi kōse mādawa-am; oms âb di xūn hoanab ra mā.
PRO.6.33	ǁÎb ge ǀhapiǀhapihes tsî taosib tsîkha nîra hō, tsî ǃharaxūb âb ge ǀari tide.
PRO.6.34	Tauxasib ge a aob di ǁai xui-ao; tsîb ge ǀkhaob di tsēs ai ǀûba si tide.
PRO.6.35	ǂKhîbagus xaresab ge ǃkhōǃoa tide; tsîb ra ǂkhā, matikōsets ga ǀkhaexūba kaikai xawe.
PRO.7.1	Ti ôa, sâu ti mîde, îts ti mîmāde sa tawa sâubasen.
PRO.7.2	Sâu ti mîmāde ots ge nîra ûi; îts ti ǂhanuba sa mûsats ra ǁkhaeba khami ǁkhae.
PRO.7.4	Mî gā-aisib ǃoa: Sats ge a ti ǃgâ, îts ǁnâuǃāba ti ǀaokhoe ti ǂgai,
PRO.7.6	Mûǂuidaos ti oms disa xu, tralisa xu ta ge ǂuio,
PRO.7.7	o ta ge gâren ǃnâ kō tsî ǀgôagu ǃnâ ǁnâuǃāoǃnâ ǂkhamkhoeba ge mû.
PRO.7.8	ǃGanna-ū ra ǃgû-īǀkhāba ǁîs di ǁhôas xōǀkhā, tsîb ge ǁîs di omsǀî garu daob ai ge dā,
PRO.7.9	ǀhopob ǃnâ tsēs ra toa ǁaeb ai, durutsuxub tsî ǃkhaenab tsîra ǃnâ.
PRO.7.10	Tsî mû, taras ge ǁîba ǀai-aos di anixūn ǃnâ ge ǃoa, ǂanǃgâsenxa ǂgaob ǀkha.
PRO.7.11	ǁÎs ge ǂkhupixa tsî mâǃoaxa ge i, ǁîs di ǂaira ge ǁîs di oms ǃnâ hâ ǁoa ge i;
PRO.7.12	nēsis ge ǃauga hâ, ǁnās khaoǃgâ daogu ai, mâ ǁhôas hoas tawa ra ǂuise.
PRO.7.13	Tsîs ge ǁîba ǃkhō tsî ge ǁoa, ǃnubais ge ais âsa ǀgaiǀgai tsî ǁîb ǃoa ge mî:
PRO.7.15	ǁnā-amaga ta ge satsa ta nî ǃoase go ǂoa; ǂōrisase ta nî sa aisa ôase, tsî ta ge go hō tsi.
PRO.7.16	Ti kharoba ta ge anxa anixūn ǀkha go ǀgâi-ai, anxa ǃgū-ain tsî ǀuilineǃkhaib Egipteb dib ǀkha.
PRO.7.17	Ti kharoba ta ge miren tsî aukore-i tsî kanel-i tsîn ǀkha go tsoro-ai.
PRO.7.18	Hā îm ǁâ, ǁâb xa ǁgoas kōse, îm dâ kai ǁâgudi ǃnâ!
PRO.7.19	Aob ge oms ǃnâ a ǀkhai xuige, ǃnūseb ge daob ai go bē.
PRO.7.20	Mariǁhōs onab ge ǃomǁae go ū, mîmâisa ǁaeb aib ge ǁkhawa nî ǁaruhā.
PRO.7.21	Nētis ge ǁgaus âs di ǂguisib ǀkha ge ǂgaeǂhapu bi; ǁgoasens amǁgaukha âs dis ǀkhas ge ǁîba ge doeǁga.
PRO.7.22	Ob ge ǀgui ǃnās ai ǁîba ge sao, gomab ra ǂā-aiǃkhais ǃoa ǃgû khami tsî gâreb ra ǃgae-ūdan ǁkharab din ǃoa ǃgû khami,
PRO.7.23	ǂāb ge âib âba ǂaraǃās kōse, anis ra ǁnoab ǃoa ǃhaeǃhaesen khami, ǁîs di ûib ǃaromas a ǁkhōǁkhōsa ǃkhaisa ǀū tsî.
PRO.7.24	Tsî nēsi, ti ôado, ǁnâu î du ǃgâ ti ams di mîde!
PRO.7.25	Ab sa ǂgaoba ǁîs di daoguǀî tā ǂgō, îts ǁîs di ǃgangu ai tā ǁhapu!
PRO.7.26	ǂGui ǀhapiǂnûihe hânas ge ge ǂnauǁgui xui-ao; tsî ǁîs xa ge ǃgamhen hoan ge kaise a ǂgui.
PRO.8.2	ǀGapi ǃkhaidi di ǂaob ai, daob amǃgâ, daogu ǁîsa-ū garu ǃkhais tawas ra sī mâ.
PRO.8.3	ǁĀgu xōǀkhā ǃās aiǃâ, dao-ams ǃnâts ra ǂgâ ǃkhais tawab ra ǃgarise ǂgai:
PRO.8.4	Sa aogo ǃoa ta ge tita ra ǂgai, tsî khoenôan ǃoab ra ti domma ǂoa.
PRO.8.5	Sa ǁauxūdo, ǁnâuǃāxasiba ǁkhāǁkhāsen; tsî gâredo ǂâisa ǂnûi.
PRO.8.6	ǁNâu gao-aosi xūna ta nî ǃhoa xuige; tsî ti amǁgaukha xub ge anusib ǀguiba nî hā.
PRO.8.7	Ti ams ge amaba ǂâixase nî ǃhoaǂui, tsî eloxoresasib ge ti amǁgaukha a uixasaba.
PRO.8.8	Ti ams di mîdi hoadi ge a ǂhanu-ai; gamaǃgâ tsî ǂkhaba xū-i xare-i ge ǁîdi ǃnâ hâ tama hâ.
PRO.8.9	ǁÎdi hoadi ge ǁnâuǃāxa-e ǂhanuse ība; tsî di ge ǂhause ība ǁnān, ǂansa ra hōna.
PRO.8.11	Gā-aisib ge robainǀuidi xa a ǃgâi xuige, tsî sats khoets ga ǂgaon hoan ge ǁîba ǀguiro-ūhe ǁoa.
PRO.8.12	Tita gā-aita ge ǂâixasib tawa ǁan hâ; tsî ta ge ǂans ǂanǃgâsenxasib hoab disa ra hō.
PRO.8.14	ǀApes tsî dīs tsîra ge a ti; tita ge ǁnâuǃā ta, ǀgaib ge a ti.
PRO.8.16	Tita xus ge, ǃkhūǁîgu ra gaosa, tsî gaosagu tsî ǃhūbaib di ǂhanuǂhanu-aogu hoaga.
PRO.8.17	Tita ge ǁnān, tita ǀnam hâna ra ǀnam; tsî ǁnān, tita ga ôan ge tita nîra hō.
PRO.8.19	Ti ǂûb ge ǃanu ǃhuniǀurib xa a ǃgâi, ǀui ǃhuniǀurib xa, tsî ti hōǂgābasens ge ǁhûiǂuihesa ǀhaiǀurib xa a ǃgâi.
PRO.8.20	Tita ge ǁnāta, ǂhanu-aisib di daob ai ra ǃgû kai ta, ǂhanub di daogu ǁaegu,
PRO.8.21	ti ǀnamsabena ta hâhâ ra xū-e nî ǀumi kaiga, tsî tita ge ǁîn di ǁui-omga nî ǀoaǀoa.
PRO.8.23	Tita ge ǀamosiba xu ǂkhauhe hâ ta, tsoatsoasa xu, hugakam ǁaegu ǃhūbaib diga xu,
PRO.8.24	tita ge ǁgamgu ganupe hâ tama hâ hîa ge ǃnae ta, ǀaudi ǁgamxadi ganupe a ǀkhai hîa;
PRO.8.25	ǃhomgu nî mâiǁapoǁapohes aiǃâ, ǃnomgu aiǃâ ta ge tita ge ǃnae.
PRO.8.26	ǃHūbaibab ǁîba ganupe dī tama hâ, tsî ǃaugu tsî ǃhūbaib di ǂguro tsararogu ganupe a ǀkhai hîa;
PRO.8.28	ǃÂudeb ge ǁîba ǀgapise hâna ǁapoǁapo-o, ǀaudi ǃgammi dideb ge dīǁapoǁapo-o,
PRO.8.30	ǁNāǃnubai ta ge tita ǁîb tawa kaikaiǀgôase ge hâ i. Tita ge tsēkorobe ǁîb di ǃgâiǃgâisenxū ge i, hugaǀgui ais âb aiǃâ ra ǀhuruse;
PRO.8.32	Tsî nēsi ǁnâi ti ôado, ǃgâ te re: ǃGâiǃōn ge ǁnān, ti daoga ra ǃkhōǀgaipena xuige!
PRO.8.33	ǂGōǀausa ǁnâu, î du gā-ai; î du ǁîsa tā ǁnāxū!
PRO.8.34	ǃGâiǃōb ge ǁnā khoeb, tita ra ǁnâuǀnamma, tsēkorobe ti ǁāgu tawa ra ǃûiǃâ, ti dao-amdi di haiga ra ǂanǃâ.
PRO.8.36	Xawe tita ǃoagu ga ǁore-i, ǁnā-i ge ǀoms â-e ra ǂkhôa; tita ǁkhan hân hoan ge ǁōba a ǀnam.
PRO.9.1	ǂAm gā-aisib ge oms âba ge ǂnubibasen; ǁîb ge hû ǂkhâǃnâgu âba ge ǁhābasen.
PRO.9.3	ǁÎb ge ǃgādi âba ge sîǂui, ob ra ǁkhau ǃās di hoan xa ǀgapi ǃkhaidi ai:
PRO.9.4	Gâre-i hoa-e a-i nēxopa ī ti, tsîb ǁnâuǃāoǃnâ-i ǃoab ra mî:
PRO.9.5	Hā, î du ǂû ti pereb xa, î du ā ti ǂauxûib hîa ta go habab xa!
PRO.9.7	ǃHō-aoba ga ǂgōǀau-i, ǁnā-i ge taosiba ǁî-i ai ra ū; tsî eloxoresaba ga ǀau-i, ǁî-i ge ǂnao-i â-e ra hō.
PRO.9.9	Gā-aiba ǁkhāǁkhā ob ge ǃaruǀîǀgui nî gā-ai; ǂhanu-aiba ǁgau, ob ge ǃaruǀîǀgui nî ǁkhāǁkhāsen.
PRO.9.12	Gā-aits ka, ots ge sats ǂûtsa a gā-aibasen; tsî ǃhō-aots ka, ots ge satsa ǀguri nîra tani.
PRO.9.13	Gâre taras ge a ǂkhupixa; ǁnâuǃāoǃnâ khoes ǂhanis ge a ǁî, tsîs ge xū-i xare-e ǂan tama hâ.
PRO.9.14	ǁÎs ge oms âs di dao-ams tawa ra ǂnû ǂnû-aiǃnao-i ai, ǀgapi ǃkhaidi ǃās didi tawa,
PRO.9.15	ǂgais nîga ǁnān, daob ai ra ǃgû-īna, ǂhause daogu âna ra ǃgûna, mî rase:
PRO.9.16	Gâre-i hoa-e a-i nēxopa hā! Tsî ǁnâuǃāoǃnâ-i ǃoas ra mî:
PRO.9.18	Xaweb ge ǁîba a ǀū, ǁō hân ǁnāpa hâ ǃkhaisa, ǁîs di ǁkhausaben ge ǃgamgu ǀamoǀaeb digu ǃnâ hâ.
PRO.10.2	ǁUigu eloxoresasib digu ge harebe tama hâ, xawe ǂhanu-aisib ge ǁōba xu ra ore.
PRO.10.4	Gāxaǃnâ ǃommi ǀkha ra sîsen-i ge nî ǀgâsa, xawe ôasan di ǃommi ge ra ǃkhū kai.
PRO.10.5	ǁKhūnab ǃnâ ra ǀhaoǀhaob ge a ǁnâuǃāxa ǀgôa, xawe ǃgaoǁaeb ai ǂkhîse ra ǁommi ge a taotaosa ǀgôa.
PRO.10.6	ǀKhaegu ge ǂhanu-aib di danas ai hâ, xawe ams eloxoresan dis ge ǂkhababa ra ǃgū-ai.
PRO.10.8	Gā-ai ǂgaoba ūhâ-i ǁî-i ge mîmāde ra ǃkhōǃoa, xawe gâre amǁgauga ūhâ-i ǁî-i ge nîra aoǁguihe.
PRO.10.9	ǂHauǃnâsib ǃnâ ga tanisen-i, ǁî-i ge ǂgause ra tanisen, xawe ǁî-i di daoga ga gamagama-i, ǁî-i ge nîra ǂhaisa.
PRO.10.13	Amǁgaukha ǁnâuǃāxab dikha aib ra gā-aisiba hōhe, xawe ǁnâuǃāoǃnâb di ǁâb ai-i ge ǂnauhai-e a anu.
PRO.10.14	Gā-ain ra ǂansa ǁguibēbasen, xawe ams gâreb dis ge hîǀhuruhesa a ǀgū.
PRO.10.16	Sîsenni ǂhanu-aib dib ge a ûi, hōǂgābasens eloxoresasib dis ge a ǁore.
PRO.10.17	Daob ûib ǃoa garub ge ǁnāb, ǂgōǀausa ra sâub diba, xawe ǂgōǀausa ga ǁnāxū-i, ǁî-i ge ra ǂgaeǂhapuhe.
PRO.10.18	ǁKhanna ga ǃgū-ai-i, ǁî-i ge a ǂkhaba amǁgaukha di, tsî ǂkhaba ǂgā-amsa ga ūǀkhī-i, ǁî-i ge a gâre.
PRO.10.19	ǂGuisib mîdi dib ǃnâs ge ǃûǂamsa tôasi tama hâ, xawe mîdi âba ga ǃkhōǀgarab, ǁnāb ge gā-aise ra dī.
PRO.10.20	Nams ǂhanu-aib dis ge ǁhûiǂuihesa ǀhaiǀuri, ǂgaob eloxoresan dib ge a ǀgauo.
PRO.10.21	Amǁgaukha ǂhanu-aib dikha ge ǂguina ra ǂûmā, xawe gâren ge ǁnâuǃāoǃnâsib xa ra ǁō.
PRO.10.23	Taotaosana dīs ge gâreba ǀhuruse ība, xawe khoeba ǁnâuǃābas ge gā-aisiba dīsa ǀhuruse ība.
PRO.10.25	Sares ra ǃgomīs ǁkhās xaseb ge eloxoresaba a ǀkhai, xawe ǂhanu-aib ge a ǀamo ǃgaoǃgao.
PRO.10.26	ǀKhuruxûib ǁgûgu, tsî ǀanni mûde ības ǁkhās xaseb ge ǀopesaba ība, ǁnān ǁîba ra sîǂuina.
PRO.10.29	Daob ǃKhūb dib ge ǂhauǃnâba ǀgaise ība, xawe ǂkhabadī-aoga hîǀhuruse.
PRO.10.31	Ams ǂhanu-aib dis ge ǃnāǂamsase gā-aisiba ra ūǀkhī, nams ǂkhabasigu dis ge nîra ǃhūǃnomahe.
PRO.10.32	Amǁgaukha ǂhanu-aib dikha ge ǃgâi xū-e a ǂan, xawe ams eloxoresan dis ge a ǂkhaba ǀgai.
PRO.11.5	ǂHanu-aisib ǂhauǃnâb dib ra daob âba ǂhauǂhau, xawe eloxoresab ra eloxoresasib âba xu ǁnā.
PRO.11.6	ǂHanu-aisib ǂhauǃnân dib ra ǁîna ore, xawe ǂgomǂgomsa taman ge ǂkhabasib ân ǃnâ ra ǃkhōhe.
PRO.11.7	Eloxoresa khoeb ga ǁō-o, os ge ǃâubasens âba a ǀkhai; ā, hoan xa ǀgaisa ǂgomaiǂnûis ge ra kā.
PRO.11.9	Hînaxaǃnâb ra ǀgūkhoeb âba hîkākā ams âb ǀkha, xawe ǂansa xun ra ǂhanu-aina orehe.
PRO.11.10	ǃĀs ra dâb xa urikhâi ǂhanu-ain di ǃgâihâb xa; tsî eloxoresan ga ǁō ǃnubaib ge dâba hâ.
PRO.11.12	ǁNâuǃāoǃnâb ra ǀgūkhoeb âba ǃharaxū, xawe ǁnâuǃāxa aob ge a ǃnōsa.
PRO.11.13	ǀHoe-aose ra ǃgûmab ra ǂganǃgâsana ǂhaiǂhai, xawe îǂhôa ǂgaoba ūhâb ra ǃkhaisa ǃgū-ai.
PRO.11.14	Gā-ai ǀape-aidi a ǀkhaipas ra ǁaesa ǁgôa, xawe ǂguisib ǀapemā-aogu dib ǃnâs ge sâusa hâ.
PRO.11.16	ǀNamǀnamsa taras ra ǃgôasa ǃkhōǃgaipe, ǃgari-aon ra ǃkhūsiba ǃkhōǀgaipes xase.
PRO.11.17	ǀKhomxaǃnâ khoeb ra ǁîb di ǀomsa ǃgâidība, xawe ǀkhomoǃnâb ra ǁîb di ǁgans ǂûsa tsûtsû.
PRO.11.18	Eloxoresab ra ǂkhabasîsenna dī, xawe ǂhanu-aisiba ga tsorob, ǁnāb ge ama-ai amǃnâsa ra hō.
PRO.11.20	ǂKhaba ǂgaoga ūhân ge ǃKhūba ǁgaisi xūse ība, xawe ǂhauǃnân ge ǁîba a ǃgâiba.
PRO.11.21	ǂKhababa ra dīb ge ǀhapio tide, xawe ǂhanu-aib di surib ge nîra ûi.
PRO.11.24	ǀGuib ge hâ, tsoro rab ǃaruǀîǀgui ǁîb xa ra dīǀarobaheba; tsî ǀnîb ge hâ, ǂhanu i as ǃgâ-ai a ǀgîxaba xaweb ra tôasi.
PRO.11.26	ǃHoroba ga ǃkhōǀgarab, ǁnāb ra ǁaes xa ǀâxarehe, xawe ǀkhaeb ge nîra hā ǁnāb hîa ra ǁamaxūb ǂama.
PRO.11.27	ǃGâiba ga ǃnauǁgoaga ôab, ǁnāb ra ǃgâib xa hāǂamhe, xawe ǂkhababa ga ôab ge ǁîb xa nîra hāǂamhe.
PRO.11.29	ǁÎb di ommi ǂûba ga gongonǃnâb, ǁîb ge ǂoaba nîra ǀumi, tsî gâreb ge nîra gā-aib di ǃgā kai.
PRO.12.1	ǂGōsensa ǀnam hâb ge gā-aisiba ǀnam hâ, xawe ǂgōǀausa ga ǁkhanni, ǁnāb ge a ǁnâuǃāoǃnâ.
PRO.12.2	ǃGâib ge ǃKhūba xu ǃgâiǂâisa nîra hō, xawe gāxaǃnâxa aobab ge ǁîba nîra ǀâxarexū.
PRO.12.6	Mîdi eloxoresan didi ge ǀaoba ǃapis ǃoa hâ, xawe ams ǂhauǃnân dis ra ǁîna ore.
PRO.12.8	Mâb hoab ge ǁnâuǃāxab as kōse nîra ǃkhōǀkhāhe, xawe ǂkhaba ǂgaoba ūhâb ge nîra ǃharaxūhe.
PRO.12.9	ǁÎ-aitsama ǂkharise ūhâsen hâb, tsî ǁî-aitsama ra ǃgādīsenni ge ǁnāb, ǁî-aitsama ra ǃgôasenni tsî pereba tôasi hâb ǃgâ-ai a ǃgâi.
PRO.12.13	ǃÛǂams amǁgaugu dis ǃnâb ge ǂkhabab di ǁnoaba hâ, xawe ǂhanu-aib ge ǂōǂōsiba xu nîra ǀkhī.
PRO.12.15	Daob gâreb dib ge ǁîb mûǁae a ǃgâi, xawe ǁnāb, ǃgâi ǀapesa ra ǃgâb ge a gā-ai.
PRO.12.16	ǁAib gâreb dib ra ǁnā tsēs ǁkhās ai ǂhai, xawe taoba ga ǃgū-aib, ǁnāb ge a gā-ai.
PRO.12.17	Amaba ga ūǀkhīb, ǁnāb ge ǂhanu-aisiba ra ǂhaiǂhai, xawe ǃkhō-amaob ǂkhabasigu dib ra gāxaǃnâsiba ǂhaiǂhai.
PRO.12.19	ǂGomǂgomsa amǁgaukha ge ǀamos kōse nîra hâ, xawe ǂkhaba nams ge mûsǀapiros kōse ǀgui nîra hâ.
PRO.12.20	Gāxaǃnâsib ge ǁnān, ǂkhababa ra kurun di ǂgaob ǃnâ hâ, xawe ǂkhîba ra kurun, ǁîn ge ǃgâiaǂgaoba ūhâ.
PRO.12.21	ǂHanu-aib ge tsū-i xare-i xa hāǂamhe tide, xawe eloxoresan ge ǂkhabab xa nîra ǀoa.
PRO.12.26	ǂHanu-aib ra ǀgūkhoeb âba ǂgaeǂgui-ūnu, xawe daob eloxoresan dib ra ǁîna ǂgaeǂhapu.
PRO.12.28	Daob ǂhanu-aisib dib aib ge ûiba hâ; tsî ǂhauǂhauhe hâ ǃganni âb aib ge ǁōba hâ tama hâ.
PRO.13.5	ǂHanu-aib ra ǂhumiba ǁkhan, xawe eloxoresab ge tsūse dī tsî ra taotaosen.
PRO.13.6	ǂHanu-aisib ra ǂhau daoba ūhâba sâu, xawe eloxoresasib ge ǁore-aoba nîra dawaǃkhupu.
PRO.13.8	Xoremarib mâb hoab di ǀoms dib ge a ǁîb di ǃkhūsi, xawe ǀgâsab ge ǁgoasa ǁnâu tama hâ.
PRO.13.11	Xūn hîats ra ǁaudommi ai hōn ge nîra ǀoro, xawe ǃommi ǀkha ra ǀhaoǀhaob ra ǁîna ǂguiǂgui.
PRO.13.12	Mâiǂuihe hâ ǃâubasens ra ǂgaoba tsûtsû, xawe ǁkhorets ra ǃkhais ga hā, os ge a ûib di hai.
PRO.13.13	Mîsa ga ǃharaxūb ge ǁî-aitsama ra hîǀhurusen, xawe mîmāsa ga ǃaob, ǁnāb ge nîra mādawa-amhe.
PRO.13.15	ǃGâi ǁnâuǃāb ge a ǀnamǀnamsa, xawe daob, ǂgomoǃnân dib ge a karosa.
PRO.13.17	Eloxoresa sîsabeb ge ǂkhabab ǃnâ nîra ǁnā, xawe îǂhôa sîsabeb ge a sōǀôa.
PRO.13.19	ǁNā turab hîa ra ǃnaeb ge ǀomsa a ǂkhonba, xawe ǂkhababa xu ǂgōs ge gâreba ǁgaiǁgaisase ība.
PRO.13.20	Gā-ain ǀkha ga ǂharugub, ǁnāb ge nîra gā-ai, xawe ǁnāb hîa gâren di horesab ge nîra khôaǂkhūǂkhūhe.
PRO.13.21	ǂKhabab ge ǁore-aona nîra ǃgôaǃgon, xawe ǂhanu-aib ge ǃgâiba nîra mādawa-amhe.
PRO.13.23	ǃHūǃgaos ǀgâsan dis ra ǂgui ǂûna mā, xawe ǀguib ge hâ, ǂâis di tôasib xa ra hapuheba.
PRO.14.1	Gā-ai taras hoas ra oms âsa om, xawe kaise a gâres ra ǁîsa ǃommi âs ǀkha khôaǁnâ.
PRO.14.2	ǂHauǃnâsib ǃnâ ga tanisenni, ǁnāb ge ǃKhūba ra ǃaoǃgâ, xawe ǁîb di daoga xu ra ǂgōb ge ǁîba ra ǃharaxū.
PRO.14.3	Ams gâreb dis ǃnâb ge ǀhamhaib ǃgurib diba hâ, xawe amǁgaugu gā-ain digu ge ǁîna ra sâu.
PRO.14.4	Gomagu ra ǀkhai, os ge ǂûmāǃnâxapasa a ǀkhaiǃnâ, xawe gomab di ǀgaiba xus ge hōǂgābasensa a ǀoasa.
PRO.14.5	Îǂhôa ǀhûǀguitimî-aob ge ǂhumi tama hâ, xawe ǂkhaba ǃkhō-amaob ra ǂhumiba ǀhapu.
PRO.14.6	ǃHō-aob ra gā-aisiba ôa, xaweb ge a ǀkhai, xawe ǂans ge ǁnâuǃāxaba a supuba.
PRO.14.7	Gâre khoeb hâǃkhaisa xu ǂgō, ǁîb tawats amǁgaugu ǂans diga hō tide xuige.
PRO.14.8	Gā-aib di gā-aisib ge; daob âba ǁnâuǃāsa, xawe gâren di gâresib ge a gāxaǃnâ.
PRO.14.9	Mâ gâreb hoab ra ǀhapisa î-î, xawe ǂhauǃnân ǃnâb māsenxasiba hâ.
PRO.14.10	ǂGaob ge tsûaǂgaob ǂhaniba a ǂan, îb ǃhaokhoeb xareba ǁkhāti ǃgâiaǂgaob âba tā ǁae-ū.
PRO.14.12	Daob ge hâ, khoeba ǃgâise ībaba, xawe ǀunis ǁîb dis ge a ǁōb di dao.
PRO.14.13	ǂGaob ge ǁkhāti âib ǃnâ nî tsû, tsî ǃgâiaǂgaob di ǀams ge a ǃoa.
PRO.14.14	ǁNāǁgôasa ǂgaoba ūhâb ge daogu âb xa nîra ǁâ, xawe ǃgâi khoeba ǁîb dīb ǂhanib xa.
PRO.14.15	Gâreb ra mâ mîs hoasa ǂgom, xawe gā-aib ra ǃgûs âba ǃgaoǃgâ.
PRO.14.16	Gā-aib ra ǃao, tsî ra ǂgō ǂkhababa xu, xawe gâreb ge ǃnā hâse a ǁaixa tsî a ǂhanseno.
PRO.14.17	ǃHaese ra ǁaixab ge gârese ra dī, tsî gāxaǃnâ ǂâibasende ūhâb ge nîra ǁkhanhe.
PRO.14.19	ǂkhaban ra ǃgâin di ais aiǃâ ǃhonǁgoa, tsî eloxoresana ǂhanu-ain di ǁāgu aiǃâ.
PRO.14.22	ǁNān, hîa ǂkhababa ra dīna ǁhapu taman hâ? Xawe ǃgâidīb tsî îǂhôasib tsîkha ge a ǁnān, ǃgâiba ra dīn di.
PRO.14.24	Gā-aigu di krons ge a ǁîgu di ǃkhūsi, xawe gâregu dis ge ǁîgu di gâresi.
PRO.14.28	ǂGuib ǁaes dib ǃnâb ge gao-aob di ǂkhaisiba hâ, xawe tôasib ǁaes dib ǃnâs ge gaosab di hîǀhurusa hâ.
PRO.14.31	ǀGâsaba ga ǁgâiǀāb ra Kuru-aob âba ǃhō, xawe ǂhâsabena ga ǀkhommi, ǁnāb ra ǁîba ǃgôa.
PRO.14.32	Eloxoresab ge ǂkhabab âb ǃnâ nîra ǂhāxūhe, xawe ǂhanu-aib ra ǂgomaiǂnûi, ǁōb âb ǃnâs ka xawe.
PRO.14.33	Gā-aisib ra ǁnâuǃāxab di ǂgaob ǃnâ sâ, xawe gâren di ǃnāb ǃnâ hân ra ǂhai.
PRO.14.34	ǂHanu-aisib ra ǁaesa ǀgapiǀgapi, xawe ǁoreb ge a ǁaedi di ǂnao.
PRO.15.3	Mûra ǃKhūb dira ge ǃkhaidi hoadi tawa hâ; ǂkhaban tsî ǃgâin tsîna ra kōse.
PRO.15.4	Soǀôab nams dib ge a ûib di hai; xawe ǁîs ǃnâ a ǂkhaban ra gagasa ǂkhôa.
PRO.15.6	ǂHanu-ain di ommi ǃnâb ge kai ǁuiba hâ, xawe eloxoresab di hōǂgābasens ge a hîǀhuru.
PRO.15.7	Amǁgaugu gā-ain digu ge ǂansa nîra tsoroma, xawe ǂgaob gâren dib ge ǁnāti ī tama hâ.
PRO.15.14	ǁNâuǃāxa ǂgaob ge ǂansa nî ôaǃgon, xawe ams gâren dis ge gâresib ǀkha nîra ǂûsihe.
PRO.15.17	ǂÛ-ai-i ǃam ǁhaon di-i ǀnammi hâǃnâ-i ge gomab, ǁkhanni ǀkha ra ǂûheb ǃgâ-ai a ǃgâi.
PRO.15.21	Gâresib ge ǁnâuǃāoǃnâba ǃgâiaǂgaose ība, xawe ǁnâuǃāxa khoeb ge ǂhanuse nîra tanisen.
PRO.15.23	Aob ge ǃgâiaǂgaoba ūhâ, ǂhanuseb ga ams âb ǀkha ǃereamo, tsî matikōse i a ǃgâi ǁaeb ai ra ǃhoahe mî-e!
PRO.15.24	Daob ûib dib ge ǁnâuǃāxaba ǀgapise garuba, ǀamoǀaeb ǃnagab diba xub nî ǂgōse.
PRO.15.25	Oms ǃguriǂgaoxab disab ge ǃKhūba nîra ǂkhūǂkhū, xawe ǀkharib ǃoataras dibab ge ǁîba nîra mâiǁapoǁapo.
PRO.15.26	ǂÂidi ǂkhabab didi ge ǃKhūba ǁgaiǁgaisase ība, xawe ǀnamǀnamsa mîdi ge a ǃanu ǂgaoba ūhân di.
PRO.15.28	ǂGaob ǂhanu-aib dib ra ǂâiǂâisen tare-eb nî ǃereamsa; xawe ams eloxoresan dis ge ǃnāǂamsase ǂkhabana nîra ǁhōǂui.
PRO.15.31	ǁNā ǂgaes ûib di ǂgōǀaude ra ǁnâus, ge gā-ain ǁaegu nîra hâ.
PRO.16.1	Khoeb di xūdi ge ǂâibasendi ǂgaob dide, xawe ǃereams nams dis ge ǃKhūb disa.
PRO.16.4	ǃKhūb ge xūn hoana ǁîb ǂûb ǃaroma ge dī, ā, eloxoresab ona tsēs ǂkhabab dis ǁga.
PRO.16.6	ǃGâiǃgâxasib tsî ǂgomǂgomsasib tsîkha ǀkhas ra dīsāsa ǀûbagu kaihe, tsî ǃaoǃgâb ǃKhūb diba xuts ra ǂkhababa xu ǂgō.
PRO.16.10	Elosi mîs ge gao-aosi amǁgaukha ai hâ, ǁîb di ams ge ǀgoraǃgâs ǃnâ ǃûǂam tide.
PRO.16.13	Amǁgaugu ǂhanu-aisib digu ge gao-aoga a ǃgâiba, tsî mâb hoab âgu ge ǁnāb, ǂhanu xūna ra ǃhoaba nî ǀnam.
PRO.16.15	ǃNâb, gao-aob di ais dib ǃnâb ge ûiba hâ, tsî ǃgâiǃgâibasens âb ge ǀnanus ǃnaresib dis khami ī.
PRO.16.17	ǃGûdaob ǂhauǃnân dib ge: ǂKhababa xu ǂgōsa; ǁnāb, daob âba ga sâub ge ǀoms âba ra sâu.
PRO.16.19	Tsamtsiǃnân ǀkha ǃgamse hâs ge ǃguriǂgaoxan ǀkha ǁkhâuǁnâxūna ǀgoragus ǃgâ-ai a ǃgâi.
PRO.16.20	ǁNâuǃāxase mîs ai ga ǃgaoǃgâ-i, ǁnā-i ge ǃgâiba nîra hō, tsî ǃKhūb ai ga ǂgomaiǂnûi-i, ǁnā-i ge a ǃgâiǃō.
PRO.16.21	Gā-ai ǂgaoba ūhâb ge nîra ǁnâuǃāxa, tsî ǂkhonsib amǁgaugu dib ra ǁkhāǁkhāsa ǃnāǃnā.
PRO.16.23	ǂGaob gā-aib dib ra ams âba ǁnâuǃāxa kai, tsîb ge amǁgaukha âb ai ǁkhāǁkhāsa nîra ǃnāǃnā.
PRO.16.27	Beliali aob ra ǂkhababa khaoǂui, tsî ǁîb di amǁgaukha ai i ge khau hâ ǀae-i axase ī.
PRO.16.33	ǀKhūs ra tîǂams ǃnâ ǂnauhe, xawes ra ǃKhūb ǂâis xase ī.
PRO.17.2	ǁNâuǃāxa ǃgāb ge ǀgôab hîa ra taotaob ǂama nîra gao, tsî ǃgâsagu ǁaegu ǀumisa nîra ǀgora.
PRO.17.4	ǂKhabadī-aob ra ǂhanuoǃnâ amǁgauba ǃgaoǃgâ, ǂhumi-aob ra ǂgaesa ǂō ǂkhaba namsǀî.
PRO.17.7	ǃGâi ǃhoas ge gâreba anuba tama hâ, ǁnās ǃgâ-ai gaosaba ǂhumixa amǁgaukha.
PRO.17.8	ǁAmaǃkhunis ge ǀhonkhoeb âsa ǃgomǀgausa ǀuiǃnôase ība, kōǀîb kas hoasa ǃgâiǃgâ-e ra ūǀkhīsa.
PRO.17.9	ǃÛǂamsa ga ǃgū-aib ra ǀnamma ôa, xawe ǃkhaisa ga ǁkhawa ūǀkhīb ra hoan xa ǃgâi ǀhōsana ǀgora.
PRO.17.10	Gârebats ra kaidisi ǃnāde ǂnaus ǃgâ-aib ra ǁkharaba ǁnâuǃāxab ǃnâ ǃgamse ǂgâ.
PRO.17.11	ǂAnǂansaseb ra mâǃoasabeba ǂkhababa ôa, xaweb ge ǀkhomoǃnâ sîsabeba nîra sîǃoahe.
PRO.17.12	Gâreb xats nî gâresib âb ǃnâ ǃoahes xa, ats bērsa ǁnâi ǃoa, ǂkham ǀgôan âsa ūǀhanahe hâsa.
PRO.17.14	ǂNoagus di tsoatsoas ge ǁgam-ets ra ǁkhowa-ams ǁkhās xase ī; ǁnā-amaga ǂnoagub nî ǃaruǀî ǀgais aiǃâ ǁîba ǁnāxū.
PRO.17.16	Tare xū-i ǃaromasa, gâreb ǃomǁaeb mariba hâsa, gā-aisibab nî ǁamabasenseb ǁnâuǃā-e ūhâ tama hâ hîa?
PRO.17.19	ǂNoagusa ǀnam hâb ge ǃûǂamsa ǀnam hâ, dao-ams âba ga ǀgapiǀgapib ra khôaǂkhūsa ôa.
PRO.17.20	Gamaǃgâ ǂgaoba ūhâb, ǁîb ge ǃgâiba hō tide, tsî nams âb a ǂkhabab, ǁîb ge ǂkhabab ǃnâ nîra ǁnā.
PRO.17.23	Eloxoresab ge ǁamaǃkhuni ǀkhaexūba tîǂamsa xu nîra ū, daogu ǂhanub digab nî gamagamase.
PRO.17.26	ǂHanu-aib ona ǁkharamariba ǁguiǂams ge ǃgâi tama hâ, tsî gaosaga ǂnaus ge anu tama ǃkhaisa.
PRO.18.1	ǁÎ-aitsama ga khaisenni, ǁîb ge turab rana ra ôa, mâ gā-aisib hoabab ra ǁîba mâǃoa.
PRO.18.2	Gâreb ge ǁnâuǃāxasib ǃnâ turaba ūhâ tama hâ, tsîb ge ǂgaob âb nî ǂhaiǂhaisens ǀguis ǃnâ turaba ūhâ.
PRO.18.3	Eloxoresab ga hāo, ob ra ǃharaxūb ona hā, tsî taob ǀkha ǃhōba.
PRO.18.4	Mîdi aob di ams didi ge a ǃgam ǁgam, tsî ǀaus gā-aisib dis ge a dâu ra ǃāro.
PRO.18.6	Amǁgaukha gâreb dikha ge ǂnoagus ǃnâ ra sī, tsî nams âb ra ǂnauhesa ǂgaihā.
PRO.18.13	ǁNâu tamab hâ hîa ga ǃereammi, ǁnābas ge ǁî ǃkhaisa gâresib tsî taob ase nîra ība.
PRO.18.15	ǂGaob ǁnâuǃāxab dib ra ǂansa hō, tsî gā-ain di ǂgaes ra ǂansa ôa.
PRO.18.17	ǂNoaguǃkhai-i ǃnâ ǂguro mâb ge ǂhanuba ra māhe, xawe nau khoeb ra hās ǃnâb ge ǁîba ra hōǂuihe.
PRO.18.19	ǃGâsab, hîa ǂgomǂgomsa tamase ra sîsenūheb ge ǀgaisa ǃā-i ǃgâ-ai a mâǃoaxa, tsî ǂnoagudi ge î-ommi di daoǁkhaese ī.
PRO.18.23	ǀKhomabasen raseb ra ǀgâsaba ǃhoa, xawe ǃkhūkhoeb ra karosa xūna ǃeream.
PRO.18.24	ǂGui ǀhōsanab kom ūhâo, xawe ǁkhāti nî tôasio; xaweb ge ǁkhāti ǀnamsabeba ǃgâsa-i ǃgâ-ai ra ǂae-ai tsi.
PRO.19.2	ǁKhātib ge ǂans ose ra sîsenna ǃgâise dī tama hâ tsî ǃhae ǂaira ūhâb ge ra dāsā.
PRO.19.6	ǂGuin ra gaosab di aisa ǀkhoma, tsî mâb hoab ge a ǁnāb, ǀkhaexūna ra māb di ǀhōsa.
PRO.19.8	ǁNâuǃāba ga hōbasenni, ǁnāb ge ǀoms âba ǀnam hâ; ǁnâuǃāxasiba ga ǂanni, ǁnāb ge nîra ǃgâiǃgâ.
PRO.19.10	ǃGâi ûib ge gâreba anuba tama hâ, matikōses ǁnās ǃgâ-ai ǃgāba anuba tama hâ, gaosaga gaoǂamsa!
PRO.19.11	ǁNâuǃāb khoeb dib ra ǁaib âba ǃnūǃnâxa kai, tsî ǃûǂamsa ǃgû-īǀkhās ge a ǁîb di anixū.
PRO.19.12	ǁGôasib gao-aob dib ge ǂkham xammi di ǃgurub axase ī, xawe ǀaub, ǀgâb ai hâb axases ge ǃgâiǃgâibasens âba ī.
PRO.19.18	ǀGôab âtsa ǁkhara, ǃâubasens ganupe hâ hîa; xawe tā ǃgam bits nî ǃkhaisa ôa-am.
PRO.19.19	Kai ǁgôasiba ūhâb ge ǁkharaba nîra tani; ǁîbats ga ǂkhā, xawets ge ǁkhā xū-i ǁkhā-ets hugaǀgui ǁkhawa nî dīsa nî ǁgarihe.
PRO.19.20	ǀApesa ǁnâu, îts ǂgōǀausa ǃkhōǃoa, îts ǀunis ai gā-ai.
PRO.19.22	Khoeb ra tura xub ge ǃgâidīb âba; tsî ǀgâsab ge ǂhumi-aob ǃgâ-ai a ǃgâi.
PRO.19.23	ǃAoǃgâb ǃKhūb dib ge ûiba hâba: ǁÂ hâsets ge nîra hâǁgoa xui-ao, ǂkhabab xats ge sarihe tide.
PRO.19.26	ǁGûba ga hîkākāb tsî ǁgûsa ga ǃhaexub, ǁnāb ge a ǀgôa, tao kai tsî taoba ra dība.
PRO.19.28	Beliali ǀhûǀguitimî-aob ra ǂhanuba ǃhō, tsî ams eloxoresan dis ra ǂhanuoǃnâsiba hapu.
PRO.20.3	Aoba i ge ǃgôase ība ǂnoaguba xub ga hâbēo, xawe mâ gâreb hoab ge ǁîb ǀkha nî ǁaeǁaesen.
PRO.20.6	ǂGuisib khoen dib xab ra mâb hoaba ǁîb di ǃgâidība ǂgaiǂui, xawe hoaragase a îǂhôa aoba, tari-e nîra hō bi?
PRO.20.12	ǂGaes, ǁnâu ras tsî mûs, mû ras tsîrab ge ǃKhūba ge dī, ā, ǁîra hoara.
PRO.20.14	ǁKhoa tama, ǁkhoa tama, tib ge ǁama-aoba nî mî; xawe bēb kao, ob ge nî koasen.
PRO.20.15	ǃHuniǀurib tsî robainǀuidi ge ǀoasase hâ, xawe amǁgaugu ǂans digu ge a ǃgomǀgausa xū.
PRO.20.19	ǀHoe-aose ga ǃgûmab, ǁnāb ra ǂganǃgâsana ǂhaiǂhai, tā ǁnâi ǁae ǁnāb, amǁgaugu âba ra khowab ǀkha.
PRO.20.21	ǁNā ǀumi-amǃnâs, ǂguros ǃnâ ge ǃhaeǃhaehes, ǁîs ge ǀams ai ǀkhaehe tide.
PRO.20.24	Dāǃharodi aob didi ge ǃKhūba xu hâ: Matits kha ǁnâi sats khoetsa daob âtsa nî ǁnâuǃā ǁkhā?
PRO.20.25	ǃAnu, ti mîsa ǃhaese ǃhoaǂuis khaoǃgâ ǀgui, mîmâidi xa ôaǃnâsens ge khoeba, ǃnuis ase ība.
PRO.20.30	ǀAoǀhapidi ge ǂkhababa ra ǃanuǃanu, tsî ǂnaude ǃnāb di ǃnā-omde.
PRO.21.7	Hîǀhurus eloxoresan dis ge ǁîna nîra ǃkhaiǃā, ǂhanuse dīsan ra ǂkhā amaga.
PRO.21.8	Daob ǂkhaba khoeb dib ge a gama, xawe sîsenni ǃanub dib ge a ǂhanu.
PRO.21.10	ǀOms eloxoresab dis ra ǂkhababa tura; ǀgūkhoeb âb ge ǁîb mûǁae ǀkhomma hō tama hâ.
PRO.21.12	ǂHanu-aib ra ǁnâuǃāxase eloxoresan di ommi ai ǃgaoǃgâ, Elob ga eloxoresana ǂkhabab ǃnâ aoǂgā ǃnubai.
PRO.21.13	ǂGaes âba ga ǀgâsan di ǃausa xu ǂganni, ǁnāb ge ǁkhāti nîra ǂgai tsî ǁnâuhe tide.
PRO.21.15	ǂHanuse dīs ge ǂhanu-aiba ǃgâiaǂgaose ība, xawe sîsenaogu ǂhanuoǃnâsib digas ge ǃhurise iba.
PRO.21.16	Khoe-i ǁnâuǃāb di daoba xu ra ǁhapu-i, ǁî-i ge ǀhaohâb ǁō hân dib ǃnâ nîra sâ.
PRO.21.18	Eloxoresab ge a ǂhanu-ain di xoremari, tsî ǂgomǂgomsa tamaba ǂhauǃnân di.
PRO.21.20	Gā-aib di ǁanǃkhais ǃnân ge ǃgomǀgausa ǁuib tsî olib tsîna hâ, xawe gâre khoeb ra ǁîna hapu.
PRO.21.21	ǂHanu-aisib tsî ǃgâidīb tsîkha ga sauruǃgonni, ǁîb ge ûib tsî ǂhanu-aisib tsî ǃgôasib tsîna nîra hō.
PRO.21.24	ǃGuriǂgaoxa anaob di ǀons ge a ǃhō-ao; ǁîb ra ǃguriǂgaoxase ǁaib ǀkha sîsen.
PRO.21.26	Tsēs hoasab ra xūna tura, xawe ǂhanu-aib ge nîra mā, tsîb ge ūdawa tide.
PRO.21.29	Eloxoresa aob ge ais âb ǂûb ǃnâ ra ǀgaiǀgaisen, xawe ǂhauǃnâb ge daob âba ra ǁapoǁapo.
PRO.22.2	ǃKhū hân tsî ǀgâsan tsîn ra ǀhao; ǃKhūb ge ǁnāb, ǁîn hoana ge kuruba.
PRO.22.4	Amǃnâs ǃgamǃgamsens tsî eloǃaoǃgâsib tsîra dis ge ǃkhūsib tsî ǃgôasib tsî ûib tsîna.
PRO.22.5	ǁKhūn tsî ǁnoagu tsîn ge ǂkhaban di daob ǃnâ hâ; ǀoms âba ga sâu ǂgaob ge ǁîna xu ǃnūse nî hâ.
PRO.22.7	ǃKhū hâb ra ǀgâsaba gaoǂam, tsî ǀkhupi kab ge a ǁîb tawab ra ǀkhupib di ǃgā.
PRO.22.12	Mûra ǃKhūb dira ge ǂansa ra sâu, xawe ǂgomoǃnân di ǃkhaideb ge nîra dawaǃkhupu.
PRO.22.16	ǀGâsaba ga ǁgâiǀāb, ǁîb dinab nî ǂguiǂguise, tsî ǃkhū hâba ga māb, ǁîb ge amase nîra tôasi.
PRO.22.17	ǂŌ sa ǂgaesa îts ǁnâu gā-aigu di mîde, îts unu sa ǂgaoba ti ǂansǀî;
PRO.22.18	ǀnamǀnamsa ǃkhais ge nēsa, ǁîdets ga sa ǃnāb ǃnâ sâuo; î di ǁîdi hoade amǁgaukha âts ai ǂhomisen hâ.
PRO.22.19	ǂGomaiǂnûis âts nî ǃKhūb ai hâse ta ge sats ona nētsē ra ǁkhāǁkhā, ā, satsa.
PRO.22.20	ǀNai ǂkhaisa xūna xoaba tsi tama ta hâ, ǀapedi tsî ǂans hoas ǀkha?
PRO.22.21	ǂAnǂan tsi ta nîga ǁaposasib amab di mîdi diba, amab di mîdets nî ǃeream ǁkhāse ǁnān, satsa ra sîna.
PRO.22.22	ǀGâsaba tā ǀâǀhana, ǀgâsab a amaga, îts ǀkhomǀkhomsaba ǁāb ǃnâ tā ǂkhūǂkhū.
PRO.22.25	daogu âbats ǁkhāǁkhāsen tidese, tsî ǁnoa-ets sa ǀoms ai ūhā tidega.
PRO.22.27	Matarets nî xū-ets ga ūhâ tama io, tarexats kha ǁnâi kharob âtsa sa ǃnagaba xu nî ūbē-aihe?
PRO.23.1	Gao-ao-i ǀkhats nî ǂûgats ga ǂnûo, ots ge ǁnāb, sa ais aiǃâ hâb ai ǂōrisase nî ǃgaoǃgâ,
PRO.23.2	îts gôa-e ǂnûi sa dommi tawa ǁharisa khoets kao.
PRO.23.3	Îts ǁîb di ǁkhoaxa ǂûn xa tā tura, ǂhumipereb a amaga.
PRO.23.5	Sa mûra kha ǁkhana kaits nî xū tama-iǀî? Amase i ge ǁî-e ǁgaboga nî dībasen ǃariǃkhās, ǀhommiǀî ra ǁkhanas khami.
PRO.23.6	Tā ǂû pereb ǂkhaba mûsa ūhâb diba, îts ǁîb di ǁkhoaxa ǂûna tā tura.
PRO.23.7	ǀOms âb ǃnâb ra ǂâi khamib ī xuige; ǂû îts ā! tib ra mîǀî tsi, xawe ǂgaob âb ge sa ǀkha hâ tama hâ.
PRO.23.8	Ots ge sa pereǃâro-i, hîats go ǂû-e nî ǀkhûiǂui, o di ge ǀnamǀnamsa mîdi âtsa nî kā.
PRO.23.11	ǁîn di Ore-aob ge a ǀgaisa xuige; ǁîb ge ǂnoaguǃkhais âna nîra ǂnoagu-ū tsi.
PRO.23.12	Sa ǂgaoba ǂgōsa māǁnâ, tsî sa ǂgaera ǂans di mîde.
PRO.23.13	ǀGôaba ǂgōǀausa tā ǂkhā; haib ǀkhats ga ǂnau bi xaweb ge ǁō tide.
PRO.23.15	Ti ôa, sa ǂgaob ga gā-aio, ob ge ti ǂgaoba nî ǃgâiaǂgao, ā, ti diba.
PRO.23.16	Tsî ti ǃnaira ge dâb xa nîra urikhâi, sa amǁgaukha ga ǂhauǃnâna ǃhoao.
PRO.23.17	Ab sa ǂgaoba tā suri ǁore-aon ǂama, îts mâ tsēs hoasa ǃaoǃgâb ǃKhūb dib ǃnâ hâ.
PRO.23.18	Amases ge mādawa-amsa nîra hâ xuige, tsî ǂgomaiǂnûis âts ge tātsē kā tide.
PRO.23.19	ǁNâu ti ôa, îts gā-ai, îts sa ǂgaoba daobǀî unu.
PRO.23.23	Amaba ǁama, îts ǁîba tā ǁamaxū tsî gā-aisib tsî ǂgōǀaus tsî ǁnâuǃāb ona.
PRO.23.25	Ab saoba ǃgâiaǂgao tsî saos ona, as ǁîs satsa ge ǁorasa dâ.
PRO.23.26	Ti ôa, sa ǂgaoba tita mā, î ra mûra âtsa ti daoga ǂan.
PRO.23.29	Tarib dis a okhasa? Tarib dis a tsûsa? Tarib dis a ǂnoagusa? Tarib dis a ǃgaesa? Tarib dide ǀhapiǂnûide ǀhapiǃkhai-i ose? Tarib diba mûra di ǀapaba?
PRO.23.31	ǂAuxûiba tā kōǀî, ǀapaseb ga io, āǃnâxapas ǃnâb ga anxao, ǂkhanuseb ga ǁgôao.
PRO.23.32	ǀUnis aib ra nâ ǀao-i khami, tsî ra ǀiri, ǀiriǀaob ra dī khami.
PRO.23.33	O ra ge mûra âtsa ǀkhara xūna nî mû, ob ge ǂgaob âtsa ǂkhabasina nîra ǃhoa.
PRO.23.34	Ots ge ǀguib, hurib di ǃnāb ǃnâ ǁom hâb khami nîra ī, tsî ǀguib, huri-ommi di haib ai ǁom hâb khami.
PRO.24.1	Tā tauxa ǂkhaba khoen ǂama, îts ǁîn ǀkha hâsa tā tura;
PRO.24.2	ǂgaob ân ra hîǀhurus xa ǂâi, tsî amǁgaugu an ra tsūǃōb xa ǃhoa xuige.
PRO.24.3	Gā-aisiba xus ra omsa ǂnubihe, tsî ǁnâuǃāba xus ra ǁapoǁapohe:
PRO.24.5	Gā-ai khoeb ge a ǀgaisa, tsî ǂansa ūhâ khoeb ra ǀgaiba ǁapoǁapo.
PRO.24.7	Gā-aisib hoab ge gâreba a ǀgapiba; ǁîb ge ams âba ǁāb ǃnâ khowa tide.
PRO.24.8	ǂKhabadīs xa ga ǂâib, ǁnāpan ge khoena taotaosa ǂâiǂâisendi di kuru-ao, ti nî ǂgai.
PRO.24.9	ǂÂis gâreb dis ge a ǁore, tsî ǃhō-aob ge khoeba ǁgaiǁgaisase ība.
PRO.24.10	ǃOposasets ga ǂōǂōsib di tsēs ai ǁgauseno, ob ge ǀgaib âtsa ra toa.
PRO.24.13	ǂÛ, daniba ti ôa, ǁîb a ǃgâi xuige; tsî ǀhûdanib ge sa namǃhanaba a ǂkhonba xuige.
PRO.24.15	Tāts eloxoresatsa ǃapi ǂhanu-aib di ǁanǃkhais ǁga, îts ǁgoeǃkhais âba tā hîǀhuru.
PRO.24.18	Îb ǃKhūba ǁîsa tā mû, îs tā ǁîb mûǁae tsū, îb tā ǁaib âba ǁîba xu ǁkhae.
PRO.24.24	Eloxoresab ǃoa ga: Sats ge a ǂhanu-ai, ti a mîb, ǁnāba di ge ǁaede nîra ǀâxare, ǃhaodi ge ǁîba nîra ǁaixaǂam,
PRO.24.25	xawe ǁnāgu hîa ǁîba ra ǁkharagu ge nîra ǃgâibahe, tsî ǀkhaeb ǃgâiǃōb dib ge ǁîgu ǂama nîra hā.
PRO.24.27	Dī sa sîsenna ǃauga, îts ǁîba ǃhanab ai ǂhomibasen, îts ǁnās khaoǃgâ oms âtsa ǂnubi.
PRO.24.30	Tita ge ǀguitsē ǀopesab di ǃhanaba ge ǃgû-īǀkhā, tsî ǂauxûiǂûǃhanab ǁnâuǃāoǃnâ khoeb on diba;
PRO.24.31	tsî mû, ǁîb ge hoaragase ǁkhūn xa ǁhaoǂganhe hâ i, īb âb ge ǀomatsân xa ǃgū-aihe hâ, tsî ǀuiǂgoab âb ge khôaǂkhūǂkhūhe ge hâ i.
PRO.24.32	ǁÎsa ta ge kōǀîo, o ta ge ǁîsa ǂgaob ǃnâ ge ū, mû, tsî ta ge ǁîsa ǁgaus ase ge ūbasen:
PRO.25.1	Nēdi on ge ǂkhoamîdi Salomob dide, aogu Hiskiab, Judab gao-aob digu ge ǀhaoǀhaode:
PRO.25.2	ǃKhai-e gaugaus ge a Elob di ǃgôasi, xawe ǃkhai-e ôaǃnâǂuis ge a gao-aob di ǃgôa.
PRO.25.3	ǀGapib ǀhommi dib tsî ǃgammi ǃhūbaib dib tsî ǂgaob gao-aogu dib ge a ôaǃnâǃganuhe ǁoasa.
PRO.25.4	ǀUrisana dībē ǀhaiǀuriba xu, o i ge soa-e tsunitsuni-aoba nî ǀkhība;
PRO.25.6	Tā koasen gao-aob di ais aiǃâ, tsî ǃkhais kaigu dis ǃnâts ge mâ tide:
PRO.25.8	Tā ǃhaese ǀkhī ǂnoagus ǁga, îts ǀunis ai ǀnîsi tā xū-e dī, ǀgūkhoeb âts nî ǁî-i ǂama taotao tsi-e.
PRO.25.10	îts ǁî ǃkhaisa ga ǁnâu-i xa tā ǀauhe, tsū gommi âts ǀû tide xuige.
PRO.25.12	Gā-ai ǂgōǀau-aob ge ǁnâuǀnamxa ǂgaes tawa a ǃhuniǀuri, ǃgom tsî ǀui ǃhuniǀurib ǀkha dīhe hâ ǃaob anixū.
PRO.25.13	ǂGomǂgomsa sîsabeb ge ǁnān, ǁîba ra sîna ǃkhaib tsamaros dib khami ība ǃgaos di tsēs ai, ǁîb di ǀhonkhoeb di ǀomsab ra khoakhoa xui-ao.
PRO.25.16	Danibats ga hō-o ǁnâi ǂû, ǂâuts nîs kōse, îts tā ǁîb xa ǁâ, îts tā ǁîba ǀkhûiǂui.
PRO.25.17	ǁKhaedawa ǂais âtsa ǀgūkhoeb di omsa xu, îb tā sats xa ǀgui, îb tā ǁkhan tsi.
PRO.25.19	ǂGomǂgomsa tamab aits ra ǂōǂōsib di tsēs ai ǂgomaiǂnûi, ǂgomaiǂnûis ge khôa hâ ǁgû-i, tsî ǁnobe ra ǂai-i axase ī.
PRO.25.20	ǁNaetsanade, ǃoaxa ǂgaob hâ hîa ga ǁnaeb, ǁnāb ge sarab âba ǃkhai tsēs ai ra ǁhûǁnâb khami ī, tsî ǀkhuruxûib khami ǀhapis ai.
PRO.25.22	nētits ge ǀaexa ǂnomde danas âb ai nîra ǀhaoǀhao, tsî ǃKhūb ge ǁî ǃkhaisa nîra mādawa-am tsi xuige.
PRO.25.23	ǀApas di ǂoab ra ǀapiba hā-ū, tsî ǁaixa ais ra ǂganǃgâsa namsa ǀkhī kai.
PRO.25.25	ǃGâi ǂhôa-i, ǃnū ǃhū-e xu ga hā-i ge ǃkhai ǁgam-i, ǀhupu hâ ǀoms aits ra ǂnâ-i axase ī.
PRO.25.26	ǂHanu-aib hîa eloxoresab aiǃâ ga ǁnopeb, ǁnāb ge a ǀgomaxa ǀau tsî a ǁgao hâ ǂgâ.
PRO.25.27	Danib xa kaise ǂûs ge ǃgâi tama hâ, xawe ôaǃnâs nēti ī xūn di ǂkhaisib dis ge a ǃgôasi.
PRO.26.2	Kuninis ra ǁkhanabē tsî swabel-ani-i ra doebē khami i ge ǁnā ǀâxare-i, ǃkhai-i ose ga ǀkhī-e hā tide.
PRO.26.4	Gâreba gâresib âb ǃoa tā ǃeream, îts tā ǁîb ǀkha ǀguiti-ī.
PRO.26.5	Gâreba gâresib âb ǃoa ǃeream, îb tā ǁîb mûǁae gā-aise ī.
PRO.26.6	ǁNāb, ǂhôasa gâreb di ǃommi ǀkha ga sîb ge ǂaide ra ǃgaoǁnânai, tsîb ra tsūǃōba tsâ.
PRO.26.7	ǃHom hâ khoe-i di ǂaira ǀguiti-ī tamas ǁkhās khamis ge ǂkhoamîsa gâren di ams ǃnâ i.
PRO.26.9	ǁKhū-i āǁō hâb ǃommi ǃnâ ra ǃkhā-i khamis ge ǂkhoamîsa gâren di ams ǃnâ ī.
PRO.26.10	Kai khoegu ge mâb hoaba ra ǃoa kai, gâre khoega gu ra ǃgae tsî ǃûǂamaoga gu ra ǃgae xui-ao.
PRO.26.16	ǀOpesab ge ǁîb mûǁae hûgu, ǁkhā ǃereamde ra ǃereamgu ǃgâ-ai a gā-ai.
PRO.26.17	ǁNā ǃgû-īgarub, ǂnoagus ǁîb di tamasa ra ǁaeǁaesenni ge ǁnā-i, ari-e ǂgaera ai ra ǃkhō-i khami ī.
PRO.26.18	ǃKhau hâ khoeb hîa ǂhubiǂāgu tsî ǁōǁōsa xūna ra ǂnoas ǀguisa hîb:
PRO.26.19	ǁNāb ǁkhāb khamib ge ī ǁnā aob, ǀgūkhoeb âba gāxaǃnâsise sîsenū tsî: Gā ta goro, ti ra mîba.
PRO.26.23	ǀAexa amǁgaugu tsî ǂkhaba ǂgaob tsîn ge ǂgoasūǃâro-i ǀhaiǀurigoab ǀkha ǃkhûǃgâhe hâ-i axase ī.
PRO.26.24	ǁNāb, ǁkhan rab ge amǁgaukha âb ǀkha ǃhaose ra tanisen, xawe ǃnāb âb ǃnâb ra gāxaǃnâse sîsen.
PRO.26.25	Dommi âb ǀkhab ga ǀkhomabaseno: Tā ǂgom bi, hû ǁgaidīgu ǂgaob âb ǃnâ hâ xuige.
PRO.26.26	Gāxaǃnâse ǂgaob âb ǃnâ ǁkhanna ga gaugaub, ǁnāb di ǂkhabasib ge ǀhaohâb aiǃâ nîra ǂhai.
PRO.26.28	ǂKhaba nams ra ǁnān, ǁîsa ra ǂkhūǂkhūna ǁkhan, tsî ǂkhanu ams ra dawaǃkhupu.
PRO.27.3	ǀUis ge a ǃgom, tsî ǀgopab ge a ǃkhanaxa; xawe ǁaixasib gâreb dib ge ǁîra hoara xa a ǃgom,
PRO.27.4	ǁgôasib tsî ǃnāǂamsib ǁaib dib ge a tsū; xawe tari-e mâ ǁkhā surib aiǃâ?
PRO.27.5	ǂHaisa ǂgōǀaus ge ǂganǃgâsa ǀnammi xa a ǃgâi.
PRO.27.7	ǁÂ hâ ǀoms ra ǀhûdaniba dāǃgâ, xawe ǃâ hâ ǀomsan ge aun hoana a ǂkhonba.
PRO.27.8	Anis oms âsa xu ra ǁkhanamas ǁkhās xaseb ge ǁnā aoba ī, ǃkhais âba xu ra ǁhapumaba.
PRO.27.9	Olib tsî ǃgâihamxūb tsîkha ge ǂgaoba ra ǃgâiaǂgao kai; ǁnās ǁkhās khamib ge ǂkhonsib sats khoets di ǀhōsab diba ī ǀoms di ǀapemās ǃaroma.
PRO.27.11	Gā-aise ī ti ôa, îts ti ǂgaoba ǃgâiaǂgao kai, î ta tita ga ǃkhāǃkhāba xū-e ǃeream ǁkhā.
PRO.27.14	Khoexakhoeb âba ga ǃgari dommi ǀkha ǃnauǁgoaga ǀkhaeb, ǁî ǃkhais ge ǁîba ǀâxareb ase nîra ǃgôabahe.
PRO.27.16	ǁîsa ga ǁkhaedawa ǂgaob hoab ge ǂoaba ra ǁkhaedawa ǂgao, tsî amǀkhāb ǃommi âb ra oliba ǃkhō ǂgao.
PRO.27.17	ǂNūǀurib ra ǂnūǀurib ǀkha ǀāǀāhes ǁkhās xaseb ra aoba ǀgūkhoeb âb di aisa ǀāǀā.
PRO.27.18	ǀNomahaisa ga ǃûib, ǁnāb ge ǂûn âsa nîra ǂû, tsî ǀhonkhoeb âba ga ǂanni, ǁnāb ge nîra ǃgôahe.
PRO.27.19	ǁGammi ǃnâs aisa ais ǃoagu hâs ǁkhās xaseb ge khoeb di ǂgaoba khoeb ǃoagu hâ.
PRO.27.21	Tsunitsunisūs ǀhaiǀuriba hâba, tsî tsunitsuni-omsa ǃhuniǀuriba; ǁnās ǁkhās xaseb ra aoba ǃkhōǀkhās âb ǃoa ǃâitsâhe.
PRO.27.22	Gârebats ga ǃhûǃnâ xū-i ǃnâ ǃhû, ǃhoron ǂkhū hân ǁaegu, xaweb ge gâresib âba ǁîba xu bē tide.
PRO.27.23	Ôasa, îts ǀgoan âts di mâsiba ǂan, îts sa gūna ǃgaoǃgâ-e ūhâba,
PRO.27.25	ǀHai ǀgâb ra kā, tsîn ǃam ǀgâna ra mûhe, tsîn ǁhaona ǃhomgu ai ra ǀhaoǀhaohe,
PRO.27.26	ǁnāǃnubain ge ǁkhaona sarase nî ība tsi, tsî pirina ǃhanab di ǁamaǀgause.
PRO.27.27	Ots ge ǁkhāti kaise ǀoasa piridai-e nîra ūhâ sa ǂûse, tsî sa ommi di ǂûse, tsî ǃgādi âts di ûixūse.
PRO.28.1	Eloxoresan ra ǃhū, ǃgôaǃgonao-i a ǀkhai hîa, xawe mâ ǂhanu-aib hoab ge ǂkham xammi khami a ǃgâiǂâixa.
PRO.28.2	ǁOreb ǃhūb dib ǃaromas ge, gaosagu âb ra ǂguisa, xawe ǁnâuǃāxa tsî ǂanxa khoen ǃaromas ge ǁîb ra ǂomxase hâsa.
PRO.28.3	Aob ǀgâsab, hîa ǀgâsana ga ǁgâiǀāb, ǁîb ge dâubē ra ǀapib, pereba ūǀkhī tamab khami ī.
PRO.28.5	ǂKhaba khoen ge ǂhanuba ǁnâuǃā tama hā, xawe ǃKhūba ra ôan ge xūn hoana ra ǁnâuǃā.
PRO.28.6	ǀGâsab, ǂhauǃnâsib âb ǃnâ ga tanisenni, ǁîb ge gamaǃgâ daoga ūhâb ǃgâ-ai a ǃgâi, matikōseb ga ǁnāba ǃkhū xawe.
PRO.28.7	ǂHanuba ga sâub ǁnāb ge a ǁnâuǃāxa ǀgôa; xawe ǁnāb, hîa ǃnāǂamsase a ō-aogu di horesab, ǁîb ra ǁgûba taotao.
PRO.28.10	ǂHauǃnâna ga ǂkhaba dao-i ai ǂgaeǂhapub, ǁnāb ge ǁî-aitsama tsaus âb ǃnâ nî ǁnā, xawe ǂhauǃnân ge ǃgâiba nî ǀumi.
PRO.28.11	ǃKhū hâb ge ǁîb mûǁae a gā-ai, xawe ǁnâuǃāxa ǀgâsab ra ǁîba ôaǃnâǃganu.
PRO.28.14	ǃGâiǃō khoeb ge ǁnāb, hugaǀgui ra ǃaoba, xawe ǂgaob âba ga karokarob ǁnāb ge ǂkhabab ǃnâ nîra ǁnā.
PRO.28.15	Eloxoresab ǀgâsa ǁae-e ga gaoǂammi, ǁîb ge ǃguru ra xammi tsî bēri ǃgûma raba.
PRO.28.16	Gaosab, ǁnâuǃāb hoaba tôasi hâb ge ǁgâiǀāga ra ǂguiǂgui, xawe xūǃgunuxasiba ga ǁkhanni, ǁnāb ge tsēde nîra ǃnūǃnū.
PRO.28.18	ǂHauǃnâse ga tanisenni, ǁnāb ge nîra sâuhe, xawe ǀgam daokha ai ga ǂkhabase tanisenni, ǁnāb ge tsaus ǃnâ nîra ǁnā.
PRO.28.21	Khoen ǁaegu ǀgorasa dīs ge ǃgâi tama hâ; nē xūb khoeb kom pereǃâro-i ǂama ra ǃûǂam xūbao.
PRO.28.23	Khoe-e ga ǂgōǀaub ge ega ǀkhomma nîra hō, nams ǀkha ga ǁgoasenni ǃgâ-ai.
PRO.28.25	ǀGapi ǂâisa ūhâb ra ǂnoagusa ǂkhaiǂkhaikhâi, xawe ǃKhūb ai ga ǂgomaiǂnûib, ǁîb ge nîra kau.
PRO.29.5	ǁNā aob, ǀgūkhoeb âba ga ǁgoasenni, ǁîb ge dāǃharogu âba ǂhamsa ra ǃāba.
PRO.29.6	ǃÛǂams ǂkhaba-aob dis ǃnâb ge ǁnoaba hâ, xawe ǂhanu-aib ra dâ tsî ra ǃgâiaǂgao.
PRO.29.7	ǂHanu-aib ge ǂhanuǂhanuǃkhais ǀgâsan disa a ǂan; xawe eloxoresab ge ǂansa ǃkhā tama hâ.
PRO.29.8	ǃHō-aon ra ǃāsa ǂhubi, xawe gā-ain ra ǁaiba ǁkhaedawa.
PRO.29.10	ǀAoǁharisa khoen ra ǂhauǃnâba ǁkhan, xawe ǂhanu-ain ra ǀoms âba ôa.
PRO.29.12	Gaosab, ǂhumiǃhoab ai ga ǃgaoǃgâb di ǃgāgu hoagu ge a eloxoresa.
PRO.29.14	ǁNā gao-aob ǀgâsana îǂhôasib ǃnâ ǂhanuse ga sîsenūb, ǁîb di trons ge ǀamos kōse nî ǁapoǁapohe.
PRO.29.18	Kēbosi-i ra ǀkhai, os ra ǁaesa ǀkhaiǀkhā; xawe ǃgâiǃō i ge ǁnā-i, ǂhanuba ga sâu-e.
PRO.29.19	ǃGāb ge mîdi ǀguidi ǀkha ǂgōǀauhe ǁoa; ǁnâuǃāb ra xaweb ge ǃeream tsi tide.
PRO.29.21	Sa ǃgābats ga ǂkhamsisa xu ǂause sîsenūo, ob ge ega nî ǀgôa kai ǂgao.
PRO.29.25	Khoen ǂama ǃaos ra ǁnoa-e ǁgui, xawe ǃKhūb ai ga ǂgomaiǂnûib ge ǀgapi hâǃkhai-i ǃnâ nîra ǂnûihe.
PRO.29.26	ǂGuin ge ǁnān, gaosab di aisa ra ôana; xawe mâ-i hoa-i di ǀgoraǃgâs ge ǃKhūba xu ra hā.
PRO.29.27	ǂHanuoǃnâ khoeb ge ǂhanu-aiba ǁgaiǁgaisase ība; xawe ǂhanu daoba ūhâb ge eloxoresaba ǁgaiǁgaisase ība.
PRO.30.1	Mîdi Aguri, Jakeb ôab didi; ǃkhana-i ge nē-e: Aob ra ǃhoa Itieli ǃoa, Itieli tsî Uxali tsîkha ǃoa:
PRO.30.2	Amase, tita ge hoan xa ǁnâuǃāo khoeta, tsî khoe-i di ǁnâuǃāba ta ūhâ tama;
PRO.30.3	gā-aisi-i xare-e ta ǁkhāǁkhāsen tama, tsî ǂans ǃanun disa ta a ǀū.
PRO.30.7	ǀGam xūna ta ge satsa ge ǂgaoǀkhā, tā ǁîna tita ǂkhā, ǁō tama ta hâ hîa:
PRO.30.9	Î ta tā ǁâ hâse ǀoa tsi tsî: Tariba ǃKhūba? ti mî; tsî ǀgâsa ta kao, î ta tā ǃnari, î ta tā Elob di ǀonsa tsâǀkhā.
PRO.30.10	ǃGāb xa ǀhonkhoeb âb tawa tā ǀhoe, îb tā ǀâxare tsi, îts tā ǀhapixa.
PRO.30.11	ǃHao-i ge hâ, ǁgûba ra ǀâxare-i tsî ǁgûsa ǀkhae tama-e;
PRO.30.14	ǃhao-i, ǁgûga ūhâ-i ǃkhamgôase ī-i, ǁgûga ūhâ-i gôase ī-e, ǀkhomǀkhomsaben ǃhūbaib din tsî ǀgâsan, khoen ǁaegu hânan nî haputoaga.
PRO.30.15	ǀAoǀgomaos ge ǀgam ǀgôara ūhâ: Mā, mā, ti ra mî ra. ǃNona xūn ge ǁâ ǁoana; hakan ge tātsē: ǂÂu go, ti mî tama hâ:
PRO.30.16	ǀHobas, ǂganamsen hâ ǃnāb, ǃhūb, ǁgam-i xa ǁâ tamab, tsî ǀaes tsîn ge: ǂÂu go, ti mî tama hâ.
PRO.30.19	Daob ǃariǃkhās dib ǀhommiǀî garub, daob ǀaob dib ǃhaob ai ra īb, daob doe-ommi hurib ǁaegu gaub dib, tsî daob aob dib ǂkhamkhoes tawa.
PRO.30.20	Nētib ge ǁkhāti daob ǃgamekhôaxa taras diba i: ǂÛ tsîs ǀomanam tsî: Tsū xū-e ta dī tama, ti ra mî.
PRO.30.21	ǃNona xūn ǃaromab ra ǃhūbaiba gongonǃnâhe, ā, hakan, hîab a tani ǁoan ǃaroma:
PRO.30.23	ǁkhansabes ǃaroma, ǃgamehes kao; tsî ǃgās ǃaroma, ǀhonkhoes âs di ǀumi-ao kais kao.
PRO.30.24	Hakan ge ǂkharina ǃhūbaib ai hân xa, xawen ge a gā-ai, ǃnā hâsen ge a gā-ai:
PRO.30.26	ǃâun ge a ǁkhā-o ǁae, xawen ra oms âna ǃhaob ai om;
PRO.30.27	ǂhoms ge a gao-ao-o, xawen ra ǀhûpe saogubes ǃnâ ǃgûǂoa;
PRO.30.28	ǂnobobats ge ǃomgu ǀkha a ǃkhō ǁkhā, tsî xaweb ge î-omgu gao-aogu digu ǃnâ ra hâ.
PRO.30.29	ǃNonan ge ǁnān, ǃgâi dāsa ūhâna, ā, hakan ge ǁîn, anuse ra dāna:
PRO.30.30	Xammi ǀgurun ǃnâ a ǀgaisab tsî khoe-i xare-i aiǃâba xu oa tamab;
PRO.30.31	tsî ǂoa-arib, ǃgâi kamanaba ūhâb, tsî ǂkharapirib, tsî ǁnā gao-aob hîa mâǃoahe ǁoab tsîga.
PRO.30.32	Gâresets ǁî-aitsama go ǀgapiǀgapisens kas, ǂâis ǀkhats ga xū-e dīs kas hoas ǃnâ, ǁnâi ǁamanam.
PRO.30.33	ǁNubus daib dis ra ora ǁnuiba ūǀkhī, tsî ǁgâis ǂguis dis ra ǀaoba ūǀkhī, tsî ǁgâis ǁaib dis ra ǂnoagusa ūǀkhī xuige.
PRO.31.1	Mîdi gao-aob Lemueli didi, ǁnā ǁgaus ǁgûsib ge hâna ǁgauhesa:
PRO.31.2	Tare-e ti ôa, tsî tare-e ti ǃnāb di ôatse, ā, tare-e ti mîmâidi di ôatse?
PRO.31.5	îb tā āb ra hîa mâibaheb hâ ǃkhaisa ǀuru, îb tā ǂhanuǂhanuǃkhais ǁgâiǀāhesan hoan disa ǀkharaǀkhara.
PRO.31.6	ǀGaisa xûiba mā ǁnāb hîa ra kāǁōba, tsî ǂauxûiba ǁnāb hîa ause tsûaǂgao hâba;
PRO.31.7	ab ā, îb ǀgâsib âba ǀuru, îb ǀhupub âb xa ǃaruǀî tā ǂâi.
PRO.31.9	Ams âtsa khowa, îts ǂhanuse ǀgoraǃgâ, îts ǁgâiǀāhesab tsî ǂhâ hâba ǂhanuse dība.
PRO.31.11	ǂGaob ǀhonkhoeb âs dib ra ǁîs ai ǂgomaiǂnûi, xū-i xare-eb tôasi tides kōse.
PRO.31.12	ǁÎs ra ǃgâidī bi, tsî tātsē tsūdī bi tama hâ, ǁîs di ûitsēdi hoadi kōse.
PRO.31.13	ǁÎs ra ǀûb tsî vlas tsîra ôa tsî turab ǀkha sîsen ǁîs di ǃomkha ǀkha.
PRO.31.14	ǁÎs ge doe-omgu ǁama-aob digu khami ī, ǁîs ge pereb âsa ǃnūseba xu ra hā kai.
PRO.31.15	ǁÎs ra khâi, ganupe i ǃkhae hîa, tsîs ra ommi âsa ǂûmā, tsîs ra ǃgādi âsa sîsenamǃnâs âde mā.
PRO.31.16	ǁÎs ra ǃhanab xa ǂâi, tsî ra hō bi; ǂûb ǁîs di ǃomkha dib xas ra ǂauxûiǂûǃhanaba ǂgābasen.
PRO.31.17	ǁÎs ra kamanab âsa ǀgaib ǀkha ǃgae, tsîs ra ǁôakha âsa ǀgaiǀgai.
PRO.31.18	ǁÎs ra hōǃâ ǁamagus âs a ǃgâi ǃkhaisa; ǃamamǀaes âs ge tsuxuba ǀari tama hâ.
PRO.31.19	ǁÎs ra ǃommi âsa ǀhōǂui spinsǀî tsî ǃomǃnākha âs ra ǀhôaxūsa ǃkhō.
PRO.31.20	ǁÎs ra ǃomǃnāb âsa ǀkhomǀkhomsabeba ǀhōǂuiba, tsîs ra ǁôakha âsa ǂhâ hâba ǀhōǂuiba.
PRO.31.21	ǁÎs ge ommi âsa ǃaoba tama hâ tsamaros xa: Ommi âs hoas ge ǃhonarisa saran ǃnâ anasen hâ amaga.
PRO.31.22	ǁÎs ra tapait-anixūna dībasen, ǁîs di saran ge a lineǃkhai tsî a purpur.
PRO.31.23	ǁÎs di aob ge a ǂansa ǁāgu ǃnâ, kaigu ǃhūb digu ǀkhab ga ǂnûo.
PRO.31.24	ǁÎs ra ǀuilineǃkhaiba dī tsîs ra ǁamaxū, tsîs ra ǁama-aoba ǃgaesenga dība.
PRO.31.26	ǁÎs ra ams âsa khowa gā-aisib ǀkha, tsî nams âs ais ge ǁkhāǁkhās ǃgâidīb disa hâ.
PRO.31.27	ǁÎs ra kōǃgâ dommi ǁîs di ommi diba, tsîs ge pereb ǀopesab diba ǂû tama hâ.
PRO.31.28	ǁÎs ôan khâi tsî ǃgâiǃōse ra ǃkhōǀkhā si; ǁîs di aob ona; tsîb ra ǃkhōǀkhā si tsî:
PRO.31.29	ǂGui ǀgôadi ge ǃgâiǂūse gere sîsen, xawe sas ge ǁîdi hoadi ǃnā hâ, ti ra mî.
PRO.31.31	ǂÛb ǁîs di ǃomkha dib xa ǁîsa mā, î gu sîsengu âsa ǁîsa kare ǁāgu ǃnâ.
ECC.1.1	Mîdi aoǁnâ-aob, Davib ôab, Jerusalems gao-aob didi ge nēde.
ECC.1.4	Nē ǃhaos ra ǃgû, nau ǃhaos ra hā, xawe ǃhūbaib ge ǀamose ra mâhâhâ.
ECC.1.5	Tsî sores ra ǁhai tsî sores ra ǂgâ, tsîs ra ǃhae ǁnā ǃkhais, ǁîs tawas ge ǁhaisǀî.
ECC.1.6	ǁÎs ra ǃgû ǃkhawagasǀî, tsîs ra ūnu ǀapasǀî, ǂoab ge hugaǀgui ra ǃgûǂnamipese ra ī, tsî ǃgûmadi âb ǃoab ra ǂoaba oa.
ECC.1.7	ǃĀgu hoagu ge hurib ǃnâ ra dâuǂgâ, xawe hurib ge ǀoa tama hâ; ǁnā ǃkhais ǁîsa xu gu ra ǃāga ǀkhīs, ǁnāǀî gu ge ǁkhawa ra dâu-oa.
ECC.1.9	Hâ ge i xū-i, ǁî-i ge hâ nî-e, tsî dīhe ge xū-i, ǁnā-i ge dīhe nî-e; ǀasa xū-i sores ǃnaga a ǀkhais kōse.
ECC.1.10	Xū-i ǁî-i xa: Mû, ǁî-i ge a ǀasa, ti mîhe ǁkhā-e hâ i a? ǀNai i kom hâ ge io, hugakam ǁaegu sada aiǃâ ge hâ igu ǃnâ.
ECC.1.11	ǂÂiǂâisen-i xare-i ge a ǀkhai, aibekam xūn xa, tsî ǃgoaxa xūn hîa nî īn on xa i ǂâiǂâisen-i xare-e hâ tide ǁnān, ega nî hân tawa.
ECC.1.13	Tsî ta ge ti ǂgaoba nēs ai ge ǂnûi, gā-aisib ǀkha ta nî ôaǃnâ tsî hōǂuise ǀhommi ǃnaga ra īn hoana. Nē sîsenai-eb ge Eloba khoen ôana ge mā, ǁî-i ǀkhan nî ǂhansense.
ECC.1.14	Tita ge ǁnā sîsengu sores ǃnaga ra īgu hoaga ge kōǀî, tsî mû, hoan ge ǁau tsî ǂoaba ǃkhoeǃgons axase ge ī i.
ECC.1.16	Tita ge ǃhoa-ūsen tsî ge mî: Tita ge gā-aisiba ǁnāgu, Jerusalems ǃnâ ge hâ igu hoaga ǃnā hâse tsî ǀoasase ge hō, tsî ti ǂgaob ge kai gā-aisib tsî ǂans tsîra ge mû.
ECC.1.18	Gā-aisib di ǂguib ǃnâ ra tsûaǂgaob ona ǀoasa; tsî ǂansa ga ǂguiǂguib, ǁîb ra tsûba ǂguiǂgui.
ECC.2.1	Tita ge ti ǂgaob ǃnâ: Î ta ǁnâi ǃgâiaǂgaob ǀkha ǃâitsâ tsi, îts ǃgâiba kōǀî, ti ge mî, xawe kō, ǁîs on ge ǁau ge i.
ECC.2.2	Âib ǃoa ta ge: Sats ge a ǃkhausa, ti ge mî, tsî ǃgâiaǂgaob ǃoa: Tare-eb ra nēba dī?
ECC.2.3	Tita ge ti ǂgaob ǃnâ ge ôa-am ti ǁgansa ta nî ǂauxûib ǀkha khoakhoasa, ti ǂgaob ra gā-aisib ǀkha ǂgaeǂgui te hîa, tsî gâresiba ta nî ǃkhōǀgaipesa, mû ta nîs kōse, mâ xū-i khoen ôana a ǃgâiba ǃkhaisa, ǀhommi ǃnagan nî dī-e ǁîn di ûitsēdi hoadi kōse.
ECC.2.4	Tita ge kai xūna gere dībasen, tita ge omde gere kurubasen, tita ge ǂauxûiǂûǃhanaga gere ǂgābasen.
ECC.2.5	Tita ge ǂûǃhanagu tsî îǃhanagu tsîga gere dībasen, tsî ta ge ǁîgu ǃnâ ǂûhain hoana gere ǂgābasen.
ECC.2.6	Tita ge ǁgamǁkhaede gere dībasen, ǁîde xu ta nî ǁoes ǃam haidi disa dâudâuǂamse.
ECC.2.7	Tita ge ǃgāgu tsî ǃgādi tsîna gere hōbasen, tsî ta ge oms di ǃnaesabena ge ūhâ i, tsî ta ge ǁkhāti kaise gomaxa tsî gūxa ge i, ǁnān ti aiǃâ Jerusalems tawa ge hâ in hoan ǃgâ-ai.
ECC.2.8	Tita ge ǁkhāti ǀhaiǀurib tsî ǃhuniǀurib tsîkha gere ǀhaoǀhaobasen, tsî ǃgomǀgausa xūna ǃhūǃâdi di gao-aoga xu; tita ge ǁnae-aogu tsî ǁnae-aodi tsîna ge mâibasen, tsî ǃgâiǃgâisendi khoen ôan didi, ǀkhōxūn, ā, ǀkhōxūǃnôan hoana.
ECC.2.10	Tsî ti mûra ge ǂgaon hoan, ǁîna ta ge ǁîra ǂkhā tama ge i; tita ge ti ǂgaoba mâ ǃgâiaǂgao-i hoa-e xu ūdawa tama ge i, tsîb ge ti ǂgaoba ǃgâiaǂgaoxa ge i ti sîsenni hoab ǃaroma, tsî nēs ge ti amǃnâ ge i ti xūreb hoab xa.
ECC.2.13	ǁGoasi ta ge ge mû, gā-aisib gâresiba ǃnā hâ ǃkhaisa, ǃnâb ǃkhaenaba ǃnā hâs ǁkhās xase.
ECC.2.15	O ta ge ti ǂgaob ǃnâ ge mî: Gâreb ra hāǂamhes ǁkhās khami ta ge tita ona nîra hāǂamhe; tsî tare xū-i ǃaroma ta kha ǁnâi nētikōse gā-aisiba ge ǁgūba? O ta ge ti ǂgaob ǃnâ ge mî, ǁîs on a ǁau ǃkhaisa.
ECC.2.17	ǁNā-amaga ta ge nē ûiba ge ǁkhan, nē sîsenni, sores ǃnaga ra īb ge tsūba te i xui-ao; ǁîn hoan a ǁau tsî ǂoaba ǃkhoeǃgons ase ī amaga.
ECC.2.19	Tari-e a ǂan, iseb nî gā-ais, iseb nî gâresa? Tsî ti i ī xaweb ge ti sîsenni hîa ta ge sîsenni tsî gā-aisib ǀkha ta ge sores ǃnaga ǃkhō-unuǃgâba nîra gaoǂam, ǁîs on ge a ǁau.
ECC.2.20	ǁNā-amaga ta ge ge ūnusen, ti ǂgaoba ta nî ǀûsense ǁnā sîsenni, sores ǃnaga ta gere sîsenni hoab ǃaroma.
ECC.2.21	Khoeb hâ xui-ao, gā-aisib ǃnâ tsî ǂans ǃnâ tsî ǁkhāsib ǃnâ sîsenni âba gere dība, xaweb ge ǁnāba khoe-i, ǁîba sîsen tama-e ǁî-i di amǃnâse nîra mā. Nēs on ge a ǁau tsî kaise a tsū.
ECC.2.22	Tare xū-eb kha khoeba ǁîb di sîsenni hoab amǃnâs ai ūhâ, tsî ǂgaob âb di tsûgu, sores ǃnagab ra sîsengu di amǃnâs ai?
ECC.2.23	ǁÎb di tsēdi hoadi ge a tsû, tsî ǀhupub âb ge a ǃoa xui-ao; tsuxub ǂûb ǃnâb ge ǂgaob âba sâ tama hâ. Nēs on ge a ǁau.
ECC.2.25	ǁÎb ose ǁnâi tari-e ǂû ǁkhā, tsî tari-e ǃgâiǃgâisen ǁkhā?
ECC.3.2	ǁAeb ǃnaes dib ge hâ, ǁaeb ǁōs dib, ǁaeb ǂgās dib, tsî ǁaeb ǂgāhe hân ra ǃhomǂuihes dib,
ECC.3.3	ǁaeb ǃgams dib, ǁaeb ǂuruǂurus dib, ǁaeb khôaǁnâs dib tsî ǁaeb ǂnubis dib,
ECC.3.4	ǁaeb ās dib, tsî ǁaeb âis dib, ǁaeb ǃgaes dib tsî ǁaeb dâb xa urikhâis dib;
ECC.3.5	ǁaeb ǀuide aoxūs dib, tsî ǁaeb ǀuide ǀhaoǀhaos dib, ǁaeb ǁnams dib tsî ǁaeb ǁnamsa xu ǃnūse hâs dib,
ECC.3.6	ǁaeb ôas dib, tsî ǁaeb kā kais dib, ǁaeb sâus dib tsî ǁaeb aoxūs dib,
ECC.3.7	ǁaeb ǀkhauǃās dib tsî ǁaeb ǂomǀhaos dib, ǁaeb ǃnōsase hâs dib, tsî ǁaeb ǃhoas dib,
ECC.3.8	ǁaeb ǀnams dib tsî ǁaeb ǁkhans dib, ǁaeb torob dib, tsî ǁaeb ǂkhîb diba.
ECC.3.9	Mâ harebe-eb kha ǁnâi ǁnāb hîa ra sîsenna ūhâ, ǁîb ra sîsen-i xa?
ECC.3.10	Tita ge ge mû ǁnā sîsenxasib, Elob ge khoen ôana māba, ǁî-aitsaman nî ǁîb ǀkha ǀhupuǀhupusenga.
ECC.3.13	Tsî nēs on, î-i mâ khoe-i hoa-e ǂû, î-i ā, î-i ǃgâib ǁîb di sîsenni hoab diba sîsenū. Nēs ge mās Elob disa.
ECC.3.14	Tita ge a ǂan, Elob ra dī-i hoa-i ge ǀamosib kōse ra hâhâ-e, xū-i xare-ets ge dīǀaro ǁoa, tsî xū-i xare-ets ge ūbē ǁoa; tsî Elob ra ǁî-e dī sats khoets nî ais âb aiǃâ ǃaoga.
ECC.3.15	Hâ ge i-i ge ǁkhāti nēsi hâ, tsî hâ nî-i ge ǀnai ge hâ i; tsî Elob ge ǃgôa-ī gena ǁkhawa ra ôa.
ECC.3.16	ǃAruǀî ta ge ǁkhāti sores ǃnaga ge mû, ǃkhais ǂhanub dis tawa, ǁnāpab ǂhanuoǃnâsiba hâ ǃkhaisa; tsî ǃkhais ǂhanu-aisib dis tawa, ǁnāpab eloxoresasiba hâ ǃkhaisa.
ECC.3.18	O ta ge ti ǂgaob ǃnâ ge mî: Khoen ǃaromas ge ǁnāsa, ǁînab nî Eloba ǃâitsâga, în mû, ǁîn ǃnammi ai ǀgoan khami īsa.
ECC.3.22	O ta ge ge mû, ǀnî ǃgâi-i xare-i hâ tama ǃkhaisa, nēs ǀguis; ab khoeba ǃgâiaǂgao sîsengu âb ǃnâ, ǁîs a ǁîb di amǃnâ xuige. Tari-e ǁîba ǁnāpa nî ūsī, ǁnān, ǁîb khaoǃgâ nî ǃnaenab nî mûse?
ECC.4.1	ǁNās khaoǃgâ ta ǁkhawa ǁnā ǁgâiǀāgu, sores ǃnaga ra īgu hoaga ge kōǀî, tsî mû, ǁnāpa gu ge hâ ǁgâiǀāhesan di ǁgamrogu tsî ǁnān, ǁkhaeǂgao-ao-i xare-e ūhâ tama hân diga; tsî ǁgâiǀā-aogu ǀkhāb aib ge ǀgaiba ge hâ i, xawe ǁîn ge ǁkhaeǂgao-ao-i xare-e ūhâ tama ge hâ i.
ECC.4.8	ǀGurib ge ǀnîba mâ, ǀgamse khoe-i ǀkha hâ tamase, ǁîb a ǀgôao, tsî ǃgâsao xui-ao. Xawe sîsenni âb ge ǀam tamaba, tsî mûs âb ge ǃkhūsib xa ǂâu tama hâ tsîb: Tari-e ta ra ǃoaba tsî ta ti ǀomsa ǃgâiba ra ǀgî? ti mî tama. Nēs on ge a ǁau tsî a ǂoaba ǃkhoeǃgons ase i.
ECC.4.9	ǀGuri hâs xas ge ǀgamse hâsa a ǃgâi, ǃgâi amǃnâ-e kha ǀgamkha sîsenni âkha ǀkha ūhâ amaga.
ECC.4.10	ǁÎkha ga ǁnā, xaweb ra ǀguiba horesab âba ūkhâi. Xawe tsūbaheb ge a ǁnā ǀguib hîa ga ǁnāba, ǀgamǁîb ǁîba nî ūkhâib a ǀkhai xui-ao.
ECC.4.11	Tsî ǀgamn ga ǀguipa ǁgoe, on ge ra ǃnae. Xawe mati i kha ǁnâi ǀgui-e ǀguri nî ǃnae?
ECC.4.12	Tsî khoe-i ga ǀguiba ǀgaidāo, xawe kha ge ǀgamkha ǁîb ǃoagu nî mâhō; tsî ǃnonaǃnâgu tsurib, ǁîb ge ǃhaese ǃgâu tide.
ECC.4.13	ǀGâsa tsî gā-ai ǂkhamkhoeb ge kaira tsî gâre gao-aob hîa aiǃâb ǃoa ǂgōǀaukaisen ǁoab ǃgâ-ai a ǃgâi.
ECC.4.14	ǃKhō-omsa xub ǁnā ǀguiba ra ǀkhī xui-ao, gao-ao kaib nîga, ǁîb gaosib ǃnâ ge ǃnaeb a ǀgâsa hîa.
ECC.4.15	Tita ge ûitsaman sores ǃnaga ra ǃgûman hoana ge mû, ǁnā ǂkhamkhoeb ǀkhan ra ǁaeǁaesensa, naub di ǃās ǃnâ nî mâb ǀkha.
ECC.5.4	Mîmâits tide ǃkhais ge mîmâi tsîts matare tama ǃkhais ǃgâ-ai a ǃgâi xuige.
ECC.5.6	ǂGuisib ǁhapodi dib ǃnâ gu ǁausiga hâs ǁkhās xase ǂguisib mîdi dib ǃnâ, xawe satsa Eloba ǃao!
ECC.5.7	ǃHūǃâ-i ǃnâts ga ǀgâsab di ǁgâiǀāb tsî ǂhanub tsî ǂhanu-aisib tsîkha di ǀâǀhanahesa mûo, ǁnâi nēti ī ǂâibasens xa tā buru, ǀgapib ǂamai a ǀgapib ra ǁî ǃkhaisa ǃgaoǃgâ tsî hoan xa ǀgapib ge ǁîna ǃnā hâ xuige.
ECC.5.8	Nēn hoan tawa i ge ǃhūba harebeba hâ, gao-ao-i ga ǃhūba mâiǂamheo.
ECC.5.10	Xūn ra ǂguio, on ra ǁnān, ǁîna ra hapun tsîna ǂgui. Mâ harebe-en kha ǁnâi ǁnān, ǁîna ūhâna ǁîn tawa ūhâ? Kōǀîs mûdi dis ǀguis.
ECC.5.11	ǂOms sîsenaob dis ge a ǂkhon, ǀoroseb ga ǂûs kaiseb ga ǂûs hoasa; xawe ǁâ hâsib ǃkhū hâb dib ge ǁîba ǁom kai tama hâ.
ECC.5.12	Ama tsū ǀaesenai-i ge hâ, sores ǃnaga ta ge mû-e: ǃKhūsiba ūhâ khoeb ga ǁîba sâuo, ǁîb ǂûb di tsūǃōse.
ECC.5.13	Nēti ī ǃkhūsib ra kā tsū ǃnaeǃkhaide-ū; tsî ǀgôabab ga hō xawe xū-i xare-i ge ǁîb ǃomǁae a ǀkhai.
ECC.5.15	Tsî nēs on ge a tsū ǀaesenai: Hāb ges ǁkhās xaseb ra bē ǃkhaisa; tsî mâ xū-e harebeba bi hâ, ǂoabab ge sîsenba ǃkhais xa?
ECC.5.16	ǁKhātib ge ǁîb di tsēdi hoade ǃkhaenab ǃnâ ǂûsa, tsî kaiseb ge ǃoa ge hâ i tsî ǁîb di ǀaesenni tsî kai ǁaibab ge ūhâ isa.
ECC.5.18	Tsî mâ khoeb hoab, ǃkhūsib tsî xūn tsîna Elob xa māhe hâb, tsî ǁîn xab nî ǂû tsî amǃnâs âba nî ūsa mā-amhe hâb, tsî sîsenni âb ǃnâb nî ǃgâiaǂgaosa: ǁNāti īb ǃaromas ge ǁnāsa a Elob di ǀkhommā.
ECC.5.19	ǁÎb ge ûib âb di tsēdi xa kaise ǂhansen tide xui-ao, Elob ra ǁîba ǁnâu-am amaga, ǂgaob âb di ǃgâiaǂgaob ǃnâ ǁîba hâ kai tsî.
ECC.6.1	Tsū-i ge hâ, sores ǃnaga ta ge mû-i, kaise khoen ǁaegu hâ-e.
ECC.6.3	Khoeb ga ǀguikaidisi ǀgôana hō, tsîb ga ǀoasa kuriga ûi, tsēdi kurigu âb didi nî ǂguis kōse, xawe ǀoms âb ga xūn xa ǂâu tama io, tsî ǁkhō-eb ga ǁkhāti ūhâ tama io, o ta ge tita ra mî, ǁaeb ai ǃnae tama ǀgôa-i ǁîb xa a ǃgâi ǃkhaisa.
ECC.6.4	ǁAusib ǃnâ i ǁî-e ra hā xui-ao, tsî ǃkhaenab ǃnâ i ge ra bē, tsî ǃkhaenab ǀkhas ra ǀons â-e ǃgū-aihe.
ECC.6.5	ǁKhāti i ge soresa mû tama hâ tsî ǂan tama hâ; ǁnā-i ge ǁîb ǃgâ-ai sâ-e ūhâ.
ECC.6.6	Ā, ǀgam ǃnāra kōseb ga ǀoadisi kuriga ûio, tsîb ga ǃgâiba mû tama io: Okha, hoatsaman kha ǁnâi ǀgui ǃkhais ǀguis ǃoa ǃgû tama hâ?
ECC.6.7	Sîsenni khoeb dib hoab ge amǃnâs âba hâba, tsî ti ī xaweb ge turab âba toa tama hâ.
ECC.6.8	Gā-aiba kha mâ harebesab gâreb ǃgâ-ai ūhâ? Tsî ǁnā ǀgâsab, ûitsaman aiǃâ tanisensa ǂanna, mâ harebesab ūhâ?
ECC.6.9	Kōǀîs mûdi dis ge turaba ǃgûǃgûs xa a ǃgâi. Nēs on ge a ǁau tsî ǂoaba ǃkhoeǃgons ase ī.
ECC.6.10	Tari-i ka xawes ge ǁî-i di ǀonsa ǀnai ge ǂgaihe, tsî i ge a ǂansa, ǁî-i a khoe ǃkhaisa, tsî ǁnāb, ǁîb ǃgâ-ai a ǀgaisab ǀkhab a ǃkham ǁoa ǃkhaisa.
ECC.6.11	Amase, ǀoasa xūn ge ǁnān, ǁausiba ra ǂguiǂguina, mâ harebe-eb kha khoeba ǁîn ǃnâ ūhâ?
ECC.7.2	ǃOab di ommi ǃnâ ǂgâs ge ǂûǁaes di ommi ǃnâ ǂgâs ǃgâ-ai a ǃgâi; naub ǃnâs ǀams khoen hoan disa hâ xui-ao, tsî ûitsamab ra ǁî ǃkhaisa ǂgaob ǃnâ-ū.
ECC.7.3	ǃOas ge âis ǂamai a ǃgâi, ǃoas ais disa xub ra ǂgaoba ǃgâiǃgâihe xui-ao.
ECC.7.4	Gā-aib di ǂgaob ge ǃoab di ommi ǃnâ hâ, xawe gâren di ǂgaob ge dâb di ommi ǃnâ hâ.
ECC.7.5	Gā-ain di ǂgōǀausa ǁnâus ge gâren di ǁnaetsanasa ǃgâs ǂamai a ǃgâi.
ECC.7.6	ǁKhūn ra sūs ǃnaga ǀōs ǁkhās xases ge âis gâreb disa ī. Nēs on ge a ǁau.
ECC.7.7	Ā, ǁgâiǀāb ra gā-aiba ǃkhauǃkhau, tsî ǀkhaexūb ra ǂgaoba ǁgaoǁgao.
ECC.7.8	ǀAms xū-i dis ge ǁî-i di tsoatsoas ǃgâ-ai a ǃgâi; ǃnūǃnâxab ge ǃguriǂgaoxab ǂamai a ǃgâi.
ECC.7.10	Tā mî: Tarexasa aibekam tsēdi ge nēdi xa ǃgâi isa? Gā-aisiba xu tamas ge nētits ra dîsa xuige.
ECC.7.11	Gā-aisib ge a ǃgâi ǀumi-amǃnâ, tsî ǁnān, soresa ra kōǀînab ge a harebeba.
ECC.7.14	ǃGâiǃgâb di tsēs ai ǃgâib ǂama ǃgâiǃgâisen re, îts tsū tsēs ai ǂâiǂâisen ǁîs tsînab Eloba naus khami ge dīsa, ǁîb khaoǃgâ nî hā xū-eb khoeba ǃâu tidese.
ECC.7.16	Tā ǃnāsase ǂhanu-ai, îts tā îbe gā-aise ūhâsen; tarexats kha ǁnâi ǁî-aitsama nî hîǀhurusen?
ECC.7.17	Tā ǃnāsase eloxoresa, îts tā îbe gâre; tarexats kha ǁnâi ǁae tamab ai nî ǁō?
ECC.7.18	ǃGâi i ge a, ǁî ǃkhaisats ga ǃkhōǀgaipeo, tsî ǃommi âtsats ga naus ona xu ǂgaeǁnâ tama io: Eloba ga ǃao-i, ǁî-i nēn hoana ra ûixū xui-ao.
ECC.7.19	Gā-aisib ra gā-aiba disi gaosagu, ǃās ǃnâ hâgu ǃgâ-ai ǀgaiǀgai.
ECC.7.21	Îts ǁkhāti mîdi hoadi hîa ra mîhedi ai sa ǂâisa tā mâi, ǀnîsits sa ǃgāb ra ǀâxare tsi ǃkhaisa nî ǁnâu xuige,
ECC.7.22	ǂgui ǃnādets ge sats ona ǂants a khami khoena ǀâxare xui-ao.
ECC.7.23	Nēn hoana ta ge gā-aisib ǀkha ge ǃâitsâ, o ta ge tita: Î ta ga gā-ai, ti ge mî, xaweb ge tita xu ǃnūse ge hâ.
ECC.7.24	ǃNūse tsî kaise ǃgamse hâ-e, tari-e ǁî-e nî hō?
ECC.7.25	Tsî ta ge ge ūnusen ǂgaob âtab ǀkha, gā-aisib tsî ǃereamǁkhāsib tsîkha ta nî mûǂan tsî ôaǃnâ tsî ôaǃgonse, tsî ǂan ta nîga gâresib di eloxoresasib tsî ǃkhausasigu di gâresiba.
ECC.7.27	Mû, nēn ge hō ta gena, tib ra aoǁnâ-aoba mî, ǀgui hōǂuisa xu naus tawa sī tsî, ǃereamǁkhāsiba ta nî ūhâga.
ECC.7.28	Ganupes ti ǀomsa ra ôa, xawes ǁî-e hō tama ǃkhai-i ge nē-e: ǀOadisigu ǃnâ ta ge ǀgui aoba ge hō, xawe ta ge ama-ai tara-e ǁîdi hoadi ǃnâ hō tama isa.
ECC.8.1	Tari-e gā-aib khami ī-e? Tsî tari-e xūn di ǁguiǃāsa a ǂan-e? Gā-aisib khoeb dib ra ais âba ǃnâǃnâ, tsî karosasib ais âb dib ra ǀkhara.
ECC.8.2	Tita ge: ǃGaoǃgâ ams gao-aob disa ti ra mî, xawe ǁnās ǃgâ-ai nūs Elob disa.
ECC.8.3	Ais âba xu ǃgûbēsa tā ǃhaeba; tā ǂkhaba ǃkhai-i ǃnâ mâhâhâ, ǁîb ra ǂgao-i hoa-eb ra dī xuige.
ECC.8.4	Gao-aob di mîs hâpa, ǁnāpas ge gaosa hâ xuige, tsî tari-e ǁîb ǃoa a mî ǁkhā: Tare-ets ra dī? ti.
ECC.8.5	Mîmāsa ga ǃkhōǀgaipe-i, ǁnā-i ge tsū ǃkhai-i xare-e hōǃâ tide; tsî ǂgaob gā-aib dib ge ǁaeb tsî dommi tsîkha a ǂan.
ECC.8.8	Khoe-i xare-i ge a ǀkhai, gagasa a gaoǂam ǁkhā-e, gagasa i nî ǃkhōdawaga, tsî i ge tsēs ǁōb dis ǂama gao-e ūhâ tama hâ; tsî khoe-e ǁnāxūs ge ǁkhāti a ǀkhai, nē ǃkhammi ǃnâ; eloxoresasis on ge ǀhonkhoen âsa ore tide.
ECC.8.9	Nēn hoana ta ge ge mû, ti ǂgaob ge ǁnā sîsenni sores ǃnaga ra īb hoaba ūnusenba ǃnubai: ǁAeb ge hâ, ǁîb ǃnâb ra nē khoeba nau khoeba gaoǂamma ǁîb di tsūǃgâse.
ECC.8.10	ǁNās ǁkhās xase ta ge eloxoresan ra ǁkhōhe ǃkhaisa ge mû, ǁnān, ǂhanuse ge dīn ǃanu ǃāsa xu doebē kaihe tsî ǃās ǃnâ ra ǀuruhe hîa.
ECC.8.13	Xawe eloxoresab ge ǃgâibahe tide, tsîb ge tsēde ǃnūǃnūbasen tide, ǁîb ge sommi khami nîra ī, Elob di aisab ǃao tama amaga.
ECC.8.15	ǁNā-amaga ta ge ǃgâiaǂgaoba ge ǃkhōǀkhā, khoeb sores ǃnaga ǀnî xū-e ūhâ tama amaga, hîa ga ǃgâiba bi-e, ǂûs tsî ās, tsî ǃgâiaǂgaos tsîn ǀguin. ǁNāsa as ība bi xūreb âb amǃnâ, ǁîb di ûitsēdi, Elob nî ǁîba sores ǃnaga mādi kōse.
ECC.8.16	Ti ǂgaoba ta ge ūnuo, gā-aisiba ta nî ǂanga, tsî sîsenǀhupub ǃhūbaib ai ra ība ta nî kōǀîga tsēa tsî tsuxubab khoeba mûra âb ǃnâ ǂom-i xare-e mû tama xui-ao;
ECC.9.1	Amase, nēn hoana ta ge ti ǂgaob ǃnâ ge ǁgui, nēn hoana ta ǃgāsase nî ǁnâuǃāsa, ǂhanu-ain tsî gā-ain tsî ǁîn di sîsengu tsîn Elob ǃomǁae hâ ǃkhaisa; ǀnammi kas, ǁkhanni kas hoasa i ge khoe-e a ǀū, ǁî-i di ais aiǃân ǁnān hoana hâ.
ECC.9.4	ǁNāb, ûitsaman hoan ǀkha ǃgaeǁaesen hâba i ǂgomaiǂnûi-e hâba xui-ao, ûitsama arib ge ǁō hâ xammi ǃgâ-ai a ǃgâi amaga.
ECC.9.5	Ûitsaman ge a ǂan xui-ao, ǁōn nî ǃkhaisa, xawe ǁō hân ge xū-i xare-e ǂan tama hâ; tsîn ge ǁkhāti ǃaruǀî amǃnâ-e ūhâ tama hâ, ǂâiǂâisens ân ǀuruhe hâ amaga.
ECC.9.6	ǁKhātin ge ǀnai ǀnammi ân tsî ǁkhanni ân tsî surib ân tsîna ge kā, tsîn ge ǃaruǀî amǃnâ-e nē ǁaeb ǃnâ ūhâ tama hâ, ǁnān, sores ǃnaga ra īn hoan ǃnâ.
ECC.9.8	An sa sarana mâ ǁaeb hoab ai ǃurise i, îs danas âtsa tā olib xa tôasi.
ECC.9.10	Sa ǃommi ga hō dīxū-i hoa-e ǀgaib ǀkha dī. Sîsenni xareb, tsî ǃereams xares, tsî ǂans xares, tsî gā-aisib xareb ge ǀhobas, ǁîs ǃoats garus ǃnâ hâ tama hâ xuige.
ECC.9.12	Khoeb ǁkhāti ǁîb ǁaeba a ǀū xui-ao, tsî ǁaun tsūǃōxa ǂhams ǀkha ra ǃkhōhe tsî anin ǁnoas ǀkha ra ǃkhōhes ǁkhās khamin ge khoen ôana tsūǀkhāb di ǁaeb ai ra gāhe, ǁîb xan ra ǃhaese hāǂamhe ǃnubai.
ECC.9.13	Nēs ona ta ge sores ǃnaga gā-aisise ge mû, tsîs ge tita ge kaiba i.
ECC.9.14	ǂKhari ǃās ge ge hâ i, ǀoro khoeron ge ǁîs ǃnâ hâ isa, tsî kai gao-aob ge ǁîs ǃoagu hā tsî ǁîsa ge xāǂgā tsî kai ǁapoǁapo-aiga ǁîs ǃoa-ai ge ǂnubi.
ECC.9.15	Ob ge ǀgâsa gā-ai khoeba ǁîs ǃnâ ge hōhe, ǃāsa gā-aisib âb ǀkha ge oreba; xawe khoe-i xare-i ge ǁnā ǀgâsa aob xa ǂâi tama ge hâ i.
ECC.9.16	ǃNubai ta ge tita ge mî: Gā-aisib ge ǀgaib xa a ǃgâi, ǀgâsab di gā-aisib ra ǃharaxūhe tsî mîdi âb ǁnâuhe tama ra i xawe.
ECC.9.17	Mîdi gā-ain didi, ǃnōsasib ǃnâ ra ǁnâuhedi ge ǂgais ǁnāb, gârena ra gaoǂammi disa ǃnā hâ.
ECC.9.18	Gā-aisib ge torob ǀāxūn ǃgâ-ai a ǃgâi, xawe ǀgui ǁore-aob ǀguib ra ǂgui ǃgâina ǁgaoǁgao.
ECC.10.1	ǁŌ hâ ǀgîna-i ra ǁnuikuru-aob di ǁnui-i ǀō tsî ham kais ǁkhās xase i ge ǂkhari gâsiro-e, gā-ai tsî ǃgôahesa khoeba ība.
ECC.10.2	ǂGaob gā-aib dib ge amǀkhāb ǁôab âbǀî hâ, xawe gâreb di ǂgaob ge ǁareǀkhāb ǁôabǀî hâ.
ECC.10.3	Daob tsîn ai, tsî ǁîb ǃgûǀgaus hoasab ge gâreba ǁnâuǃāba ra tôasi, tsîb ge mâ-i hoa-e gâreb a ǃkhaisa mîbas ǀguisa ra hî.
ECC.10.4	Gagas gaosab dis ga sa ǃoagu khâio, tā ǁnāxū sa ǃkhaisa; ǃnōs tsîn a sōǀôa, tsîs kai tsūǃōba ra aihāba xuige.
ECC.10.5	Tsî ǀnî tsū-ai-i ge hâ, sores ǃnaga ta ge ǁhapu-i ase mû-e, ǂamsaba xu ra ǀkhī-e:
ECC.10.7	Tita ge ǃgāga ge mû, hān ai ra ǃgapise, tsî gaosaga, ǃgāgu khami ǃhūb ai ra ǃgûse.
ECC.10.8	Tsau-e ga khao-i, ǁî-i ǃnâ nîra ǁnā, tsî ǂnubiǂgoaba ga ǃkhopa-i, ǁî-i ge ǀao-i xa nîra nâhe.
ECC.10.9	ǀUide ga garibē-i, ǁnā-i ge ǁîdi xa nîra tsû; ǀaena ga ǁhā-i, ǁî-i ge ǁîn tawa nî ǀhapiǂnûisen.
ECC.10.10	ǃŌs ga ǂubuo, tsîs ga amsa ǀāǀāhe tama io, ob ge ǁnās ǃgâ-ai nî ǀgaib ǀkha sîsenhe; xawe gā-aisib ge ǃnāsa harebesa ūhâ dī-aidi âts tawa.
ECC.10.12	Mîdi gā-ai ams didi ge ǀnamǀnamsa, xawe amǁgaukha gâreb dikha ge ǁîb ǂûba ra hapu.
ECC.10.13	Tsoatsoas ǁîb ams mîdi dis ge a gâresi, tsî ǀams ǁîb ams dis ge a ǁgaora ǃkhausasi.
ECC.10.15	Sîsenni gâren dib ra mâ-i hoa-i âna ǀhupuǀhupu, matin nî ǃās ǃoa ǃgûsan a ǀū xui-ao.
ECC.10.17	ǃGâiba tsi, ǃhūts, gao-aob âts a ǀgapiǃgôasagu di ôa, tsî gaosagu âts ǁaeb ai ra ǂûtsa, ǀgaiǀgaisens ǃoa tsî āǁōs ǃoa tama!
ECC.11.2	Amǃnâ-e mā hûna, ā ǁkhaisan kōse, mâ ǂkhaba-i ǃhūbaib ai nîra hā ǃkhai-ets a ǀū xuige.
ECC.11.3	ǃÂudi ga ǀapib xa ǀoao, o di ge ǁîba ǃhūbaib ai ra ǁhōǂui; tsî haib ga ǁnāo, ǃkhawagasǀîs kas, ǀapasǀîs kas hoasa: Hais ra ǁnā ǃkhais ai, ǁnāpas ge ra ǁgoehâhâ.
ECC.11.4	ǂOab ai ga ǃgaoǃgâb, ǁnāb ge tsoro tide; tsî ǃâude ga kōb, ǁnāb ge ǃgao tide.
ECC.11.6	ǁGoas ai tsoro sa ǃkhomma, îts ǃuia ǃommi âtsa tā ǂgaedawa, sats a ǀū xuige, mâ xū-i nî ǃgâiǃgâ ǃkhaisa; nēs kas, naus kas hoas, ǁî ǀgamra hoara īse nî ǃgâi ǃkhaisa.
ECC.11.7	ǃAruǀî: ǃNâb ge a ǂkhon, tsî soresa kōǀîs ge mûde a ǃgâiba;
ECC.11.8	tsî khoe-i ga ǀoasa kuriga ûio, a-i ǁnâi ǁîgu hoagu ǃnâ ǃgâiaǂgao, î-i ǃkhaenab di tsēdi xa ǂâi, ǁîdi nî ǂgui ǃkhaisa; hā nîran hoan a ǁau xuige.
ECC.11.10	Îts ǁnâi ǁaixasiba bē kai ǂgaob âtsa xu, îts ǂkhababa dībē sa ǁgansa xu, ǂkhamsis tsî ǂkhamkhoesis tsîra a ǁau xuige.
ECC.12.1	Îts sa Kuru-aob xa ǂâi ǂkhamkhoesis âts di tsēdi ǃnâ, ǂkhaba tsēdi nî hās aiǃâ, tsî ǁnā kurigu ǁîgu xats nî: ǁÎgu xa ta ǃgâibahe tama, ti mîga;
ECC.12.2	sores tsî ǃnâb tsî ǁkhâb tsî ǀgamirodi tsîn nîra ǃkhaes aiǃâ, tsî ǃâudi ǀapib khaoǃgâ ǁkhawa nîra oahās aiǃâ;
ECC.12.3	ǁnātsē, ǃûi-aogu oms digu ga ǀkhū, ǀgaisa aogu ga ǃgamǃgâ, tsî ǁkhami-aodi ga ǃnōmâ ǃnubai, ǀorodi a amaga, tsî mûǂuidaode-ū ra ǂuin nîra ǃkhaeǃkhaehe ǃnubai.
ECC.12.4	Tsî ǀgam ǁākha, daobǀî garukha ga ǂganamhe ǃnubai, ǁkhamis di ǀōb ra ǂkhari amaga, tsî anib ās aits ga khâi, tsî ǁnae-aodi hoadi ga ǃgamse hâ ǃnubai.
ECC.12.5	Tsî ǀgapib aiǃân ga ǃao-o, tsî ǃhuriǃhuridi ge daob ai hâo, tsî amandelhais ga ǃkhāo, tsî ǂhoms ga ǃkhanaxao tsî turab ga kāo: Khoeb ra ǀamo ommi âb ǃoa ǃgû tsî ǃgae-aon ra daob ai ǃgûma xui-ao.
ECC.12.6	ǀHaiǀuritsurib nî xorehes aiǃâ tsî ǃhuniǀuriǃores nî khôaǂkhūǂkhūhe tsî xapasa ǀaus tawa khôaǂkhūǂkhūhe tsî ǀnūsa tsaus tawa ǂkhūs aiǃâ;
ECC.12.10	Aoǁnâ-aob ge ǀnamǀnamsa mîde hōǂuisa ge ôa-am, tsî xoahe hâdi ge a ǂhanu, tsî di ge a amab di mî.
ECC.12.12	Nēsi, ti ôa, ǁnamakaisen re; ǂkhanide dīs ge ǀam-e mā tama, tsî ǁîde ǁkhāǁkhāsens ge sorosa ra ǀhupuǀhupu.
SNG.1.1	ǀGapiǁnaetsanas Salomob dis.
SNG.1.2	Ab ǁîba ǁoa te ǁoadi ǁîb ams didi ǀkha! Sa ǃnâ hâ ǀnammi ge ǂauxûib xa a ǃgâi xuige.
SNG.1.3	Sa olin ge ǃgâise ra ham, sa ǀons ge olis ǁhōǂuihe rasa: ǁNā-amaga di ge ǂkhamkhoede satsa ǁâ hâ!
SNG.1.4	ǂGae te re, îm ǃhaese dī! Gao-aob ge tita ǃnā-omdi âb ǃnâ ge ūǂgâ, o se ge sise dâ tsî sa ǃnâ nî ǃgâiaǂgao, o se ge sa ǃnâ hâ ǁâb xa nî ǃhoa, ǂauxûib ǃgâ-ain ge ǂhauǃnâna satsa ǀnam hâ.
SNG.1.5	ǂNū ta a xawe ta ge a ǀnamǀnamsa, Jerusalems ôaso, Kedari di tentomdi khami, Salomob di îǂgoan khami.
SNG.1.6	Tā kōǀî te ǂnū ta asa ǃoa, sores ge ge khau te xuige: ǀGôan ti îs din ge tita ǁaixaǂam, tsî ǂauxûiǂûǃhanagu di ǃûi-aose ge mâi te. Ti ǂauxûiǂûǃhanab ǂûba ta ge ǃûi tama hâ.
SNG.1.7	Mîba te re, sats ti ǀoms ǁâsatse, mapats ra ǃûi tsî gūna ǂnaumâi ǃkhaisa tsēǃgâǁaeb ai? Tarexa ta kha ǁnâi sa horesagu di gūdi tawa ra ǃkhoema-i ase nî ī?
SNG.1.9	Ti ǀhōsase, tita ge sasa hāgu Faraob kunis digu ǀkha ra ǂkhō.
SNG.1.10	Sa xōǃnâkha ge a ǀnamǀnamsa ǂgaeradi ǃnâ, sa ǃaob di ǃamtsurigu ǃnâ.
SNG.1.11	ǃHuniǀuriǂgaerade da ge sasa nî dība, ǀhaiǀuriǃamrodi ǀkha.
SNG.1.12	Gao-aob tāb âb tawa hâ hîab ra ti ǃgâiham ǂkhauǁnuiba ham.
SNG.1.13	Ti ǁâsab ge tita mireǃgamirose ība, ti samra ǁaegu ra sâba.
SNG.1.14	Ti ǁâsab ge tita Siprus ǂauxûiǂûrose ība, Engedis di ǂauxûiǂûǃhanagu ǃnâ.
SNG.1.17	ǃNaogu sam omra digu ge a sederhai, sam di ǂnubiǂgoaǃgū-aira ge a siprehai.
SNG.2.1	Tita ge rosǃkhāta Sarons di ta, lelita, ǃgoaǃnāgu di ta.
SNG.2.2	Lelis ǁkhūn ǁaegu ī khamis ge ti ǀhōsasa ǀgôadi ǁaegu ī.
SNG.2.3	Apelhais ǃaub di haidi ǃnâ ī khamib ge ti ǁâsaba ǀgôagu ǃnâ ī; tita ge sommi âb ǃnâ ǂnûsa ǁkhore hâ, tsî ǂûb âb ge ti namǃhanaba a ǂkhonba.
SNG.2.4	ǁÎb ra ǂauxûi-ommi ǃnâ ǂgaeǂguiǂgâ te, tsî ǀnammi ge ti ǂama mâ ǃkhaub âba.
SNG.2.6	Îb ǁareǀkhāb ǁôab âba ti danas ǃnaga hâ, îb amǀkhāb ǁôab âba ǁnam te.
SNG.2.8	ǃGâ, ti ǁâsab ge a ǁnā! Kō, ǁnāb ge ǃgoaxa, ǃhomgu ai ra uri, tsî ǃnomdi ai ra ǂgamse.
SNG.2.10	Ti ǁâsab ǃeream tsî ra mîǀî te: Khâi, ti ǀhōsase, ti îsase, îs hā.
SNG.2.11	Mû, saob ge go ǃgôa-ī, ǀapib ge go toa, tsîb ge a ǀkhai.
SNG.2.12	ǃKhādi ge ǃhūb ǃnâ ra mûhe, ǁaeb ǁnaes dib ra ǀgū, tsî dommi ǂnais dib ra ǁnâuhe sida di ǃhūb ǃnâ.
SNG.2.14	Ti ǂnabuse, ǃhaogu di ǁhāgu ǃnâ ǂganǃgâsis ǀgapiǃkhais dis ǃnâ hâse, sa ai-īsiba ǁgau te re, î ta sa domma ǁnâu re: Sa dommi ge a ǂkhon, tsî sa ai-īsib ge a ǀnamǀnamsa xuige.
SNG.2.15	ǀGirina ǃkhōba da re, ǁnā ǂkham ǀgirin, ǂauxûiǂûǃhanaga ra hîǀhuruna; sida di ǂauxûiǂûǃhanagu ge ǂkham ǂauxûiǂûrona ūhâ xuige.
SNG.3.2	A ta nēsi khâi, î ta ǃāsa ǃgûǃnâǃganu ǃâdi ǃnâ tsî ǃgangu ai, î ta ǁîb ti ǀoms ǀnam hâba ôa; o ta ge ǁîba ge ôa, xawe hō bi tama ge i.
SNG.3.3	ǃÛi-aogu ǃās ǃnâ ra ǃgûmagu ge tita ge hō. O ta ge: Mû go go xare ǁnāb, ti ǀoms ǀnam hâba? ti ge mî.
SNG.3.6	Tarisa ǁnās ǃgaroǃhūba xu ra ǂoaxasa, ǀanǂkhâǃnâgu khami miren tsî wiroki tsîn ǀkha ǀanǀanǃganuhe hâsa tsî ǃgâihamxūn, ǁama-aob di tsoro-aixū-i hoa-i ǀkha?
SNG.3.7	Mû, ǁnā kharob Salomob ūhâb ǂnamipe gu ge ǃnanidisi ǁē-aoga hâ, Israels ǁē-aogu diga.
SNG.3.8	Hoatsama gôaga ǃkhō ǁkhāga, torodī ǁkhāga, mâb hoab âgu ǁîb di gôaba kamanab âb ai ūhâga tsuxub di ǃhurib xa.
SNG.3.9	Gao-aob Salomob ge îǂnû-aiǃnao-e ge dībasen Libanonni di hain ǀkha;
SNG.3.10	ǂkhâǃnâgu â-eb ge ǀhaiǀurib ǀkha ge dī, ǁgâibasenxūs â-e ǃhuniǀurib ǀkha, ǂnû-aixūs â-e purpuri ǀkha; ǃnāb din ge ǀnammi Jerusalems ôadi dib xa ge ǀgâihe hâ i.
SNG.3.11	ǂOaxa î so kōǀî, Sions ôaso, gao-aob Salomob ǁnā krons, ǁîb îs ge ǁîba ǃgameb âb tsēs ai tsî ǃgâiaǂgaob ǁîb ǂgaob dib di tsēs ai ǁîs ǀkha ǀgapasa.
SNG.4.8	Tita tawa Libanonna xu hā, ti ǃgame-aose, ǁgôaxa tita ǃoa Libanonna xu; os ge nî ǂui, ǂaob Amanab diba xu, ǂaob Seniri tsî Hermonni tsîkha diba xu, xamgu di ǁanǃkhaisa xu, ǀgarugu di ǃhomga xu.
SNG.4.9	Sas ge ǂgaoba go ǀâǀhana te, ti ǃgâse, ae! ti ǃgame-aose, sas ge ǂgaoba go ǀâǀhana te, sa mûra di ǀguis ǀkha, ǃaob âs di khedeb ǀkha.
SNG.4.10	Matikōseb a îsa sa ǃnâ hâ ǁâba, ti ǃgâ, ae! ti ǃgame-aose! Matikōseb sa ǁâba ǂauxûib ǃgâ-ai a ǃgâi, tsî ǁamab sa oliǂkhauxūn diba ǃgâihamxūn hoan di ǁamab xa!
SNG.4.11	Sa amǁgaukha, ae! ti ǃgame-aose, ǁîkha xub ge ǀhûdaniba ra ǂnâ; danib tsî daib tsîkha ge nams âs ǃnaga hâ. Tsî ǁamab sa saran dib ge Libanonni di ǁamab khami ī.
SNG.4.12	Ti ǃgâ, ae! ti ǃgame-aose, ǁgâuǂnamihe hâ ǃhanas ge sasa; ǂganamǁapoǁapohe hâ ǀaus ge sasa.
SNG.4.13	Sa ǂgonagu ge granathaiǂûn di paradaisa, ǃgâi ǂûn ǀkha, Siprus ǃgâihamǂkhauǁnui-i ǀkha,
SNG.4.14	ǃgâihamǂkhauǁnuib, tsî safrans tsî kalmus, tsî kanels tsîn, wiroki di haiǃnôan ǀkha, mireb tsî aukoreb tsîkha, hoan xa ǃgâi ǃgâihamxūn ǀkha.
SNG.4.15	Ae! ǃHanagu di ǀause, ûitsama ǁgamgu Libanonna xu ra dâugu di ǂgâse.
SNG.4.16	ǃNoaǂkhai ǀapas ǂoatse, îts hā ǃkhawagas ǂoatse, ǃgomǃnâǃganu re ti di ǃhanaba, îb ǃgâihamxūn hammi âba dâuǂoaxa. Ab ti ǁâsaba hā ǁîb di ǃhanab ǁga, îb ǂû ǁîb di ǃgâi ǂûn xa.
SNG.5.3	Tita ge ti saraba go ǂgaeǂui, mati ta kha ǁnâi ǁîba ǁkhawa nî ǂgaeǂgā? Tita ge ti ǂaira go ǁā, mati ta kha ǁnâi ǁîra ǁkhawa nî ǀuriǀuri?
SNG.5.4	ǃNubaib ge ti ǁâsaba ǃommi âba dao-ams di ǁhūsa-ū ge ǀhōǂgā; on ge ti ǃnākhoesiba ge gon ǁîb ǃaroma.
SNG.5.5	O ta ge ge khâi, ti ǁâsaba ta nî ǁkhowa-ambaga, tsî ti ǃomkha ge miren xa gere ǂnâ, tsî ti ǀkhunuga dâu ra miren xa, ǃkhōxūs dao-ams dis ai.
SNG.5.7	ǃNubai gu ge ǃûi-aogu, ǃāsa ra ǃgûmaǃnâga ge hō te, tsî gu ge tita ǂnau tsî ge tsui te; ǃûi-aogu ǂnubiǂgoagu digu ge ti anaǂamsaraba ge ūxu te.
SNG.5.9	Tareba sa ǁâsaba nau ǁâsagu xa. Ae! Taradi ǃgâ-ai îsa tarase? Tareba sa ǁâsaba nau ǁâsagu xa, os sise ǁnāti go nūba?
SNG.5.10	Ti ǁâsab ge a ǃuri tsî a ǀapa, disiǀoadisigu ǃnâb ge a ǃkhōǂuihesa.
SNG.5.11	Danas âb ge a ǀui ǃhuniǀuri, ǃgomǀgausa ǃhuniǀuri, ǂgomasenǀhaidi âb ge ǂgomasen hâ, tsî di ge gorab khami a ǂnū.
SNG.5.14	ǃOmkha âb ge ǃhuniǀuriǀkhunuǂnûidara khami ī, tirkiǀuidi ǀkha ǃkhōǂgāhe hâra. ǃNāb âb ge ǂkhai ra ǂkhoaǁgûb khami ī, safirǀuidi ǀkha ǃkhûǀkhāhe hâba.
SNG.5.15	Tîra âb ge marmerǂkhâǃnâse ī, ǀui ǃhuniǀuriǂnû-aidara ai ǃgaoǃgaohe hâra. Īsib âb ge Libanonni khami ī, ǃkhōǂuihesa sederhain khami.
SNG.5.16	Namǃhanab âb ge a ǂkhonsi ǀgui, tsî īsib âb hoab ge a ǀnamǀnamsa. Nēti īb ge ti ǁâsaba, ā, nēti īb ge ti ǀhōsaba, saso Jerusalems ôaso.
SNG.6.1	Mâǀîb kha go ǃgû ǁâsab âsa, ae! Taradi hoadi xa îsase? Mâǀîb kha ǁâsab âsa ǁîb di aisa ge ǂnan, o se sise sas ǀkha ǁîba nî ôa?
SNG.6.10	Tarisa ǁnās ǁgoaǂnobos khami ra ǂkhaisa, ǁkhâb khami a îsas, sores khami a ǃanus, ǂnubidi ǃkhaugu âdi ǀkha hâdi khami a ǃhuriǃhurisasa?
SNG.6.11	Tita ge ǂûǂaran di ǃhanab ǃoa ge ǁgôa, ǃamǂûn ǃgoaǃnāb dina ta nî kōse, iseb ra ǂauxûiǂûǃhanaba ǃkhā ǃkhaisa, ise di granathaide ra ǃumi ǃkhaisa.
SNG.6.12	Tita a ǀū hîas ge ti ǀomsa îkunis ti ǁaes ǀgapiǃgôasas dis ase ge ǀgapiǀgapi te.
SNG.6.13	Oa re, oa re Sulamǁîse; oa re, oa re, îse sise sasa kōǀî. Tarexa so kha ǁnâi Sulamǁîsa ra kōǀî? ǂNāb ǀgam ǂnubira Mahanaims dira dib khami.
SNG.7.1	Matikōseb a îsa ǃgûb âsa sa ǁharora ǃnâ, gaoǀgôase! ǂNamiǃgâkha âs di ǃgupusib ge ǃgomǀgausa khedegu ǀurikuru-aob xa ǃomgu ǀkha dīhe hâgu khami ī.
SNG.7.2	Sunis âs ge ǃgupu āǀgabis āxū-e tātsē tôasi tamas khami ī; ǃnāb âs ge ǃhoroǀhaos, lelin xa hâǂnamihe hâs khami ī.
SNG.7.5	Danas âs ge sa ai hâ Karmeli khami ī. Danaǀûn âs ge purpuri khami ī, gao-aob ge ǂgomasenǀhaidi âs xa ǃgaehe hâ.
SNG.7.7	Nē kaixūb âs ge palmhais ǀkha ra ǂkhōhe, tsî samra âs ǂauxûiǂûhais ǂûn narudi ǀkha.
SNG.7.8	Tita ge ge mî: Tita ge palmhais ai nî ǃapa, tsî ta ge ǂgonagu âsa nî ǃkhō. O ra ge samra âsa ǂauxûiǂûn, ǂauxûiǂûhais ai hân khami nî ī, tsî ǁamab sa ǂguis diba apeldi dib khami,
SNG.7.9	tsî sa namǃhanab ǃgâi ǂauxûib khami, ǂhanuse ti ǁâsab ǃoa ra ǁgôab, ǁom hân di amǁgauga ra ǃhoa kaiba.
SNG.7.13	Dudaimdi ge ra ham, tsî sam di dao-amdi tawan ge ǃgâi ǂûtanin hoana hâ, ǀasan tsî ǀoron tsîna, ti ǁâsatse, ǁîna ta ge satsa sâuba hâ.
SNG.8.1	Ae! Îts satsa ti ǃgâ i, ti îs di samra ra daitsa; daob ai ta ga satsa hō o, o ta ge ga ǁoa tsi; tsî ti i ga ī, xawen ga ǃharaxū te tide.
SNG.8.5	Tarisa ǁnās ǃgaroǃhūba xu ra ǂoaxa tsî ǀnamǀnamsase ǁâsab âs ai ǃgâsen hâsa? ǁNā apelhais ǃgao ta ge tita ge ǂkhaiǂkhaikhâi si; ǁnāpas ge sa îsa tsûb ǀkha sasa ge ūǀkhī, ǁnāpas ge tsûb ǀkha sasa ge hō, ǁîs sasa ge ǁorasa.
SNG.8.6	ǀGaiǀgaixūse ǂnûi te re ǂgaob âs ai, ǀgaiǀgaixūse ǁôab âs ai; ǁâb ge ǁōb kōse a ǀgaisa, tsî tauxasib ge ǁōb kōse a karosa, ǀamoǀaeb kōse xuige. ǂNomdi âb ge a ǀaexa ǂnom, tsî a ǃKhūb di ǀaeǁhabu.
SNG.8.7	ǀOasa ǁgamgu ge nē ǁâba ǀari ǁkhā tide; ā, ǃāgu a dâukākā ǁoa: Khoe-i ga ǁî-i di oms ǃnâ hâ xūn hoana mā nē ǁâb ama, xawen ge ga ǃharaxūǃariǃarihe.
SNG.8.8	Sida ge ǂkham ǃgâsarosa ūhâ, ganupe samra ūhâ tamasa. Tare-e da kha ǁnâi sida di ǃgâsarosa nî dī-ū, ǁîs ga dî-amhe tsēs ai?
SNG.8.9	ǂNubiǂgoas ka io, o da ge ǁîs ai î-omma ga om ǀhaiǀurib ǀkha. Tsî daos ka io, o da ge ǁîsa sederǃnaogu ǀkha ga hâǂnamipe hâ.
SNG.8.10	Tita ge a ǂnubiǂgoa, tsî ti samra ge ǂgō-omra khami ī. ǁGoasi ta ge ǁîb mûǁae ǀguis hîa ǂkhîba ra hōs khami ge ī.
SNG.8.11	Salomob ge ǂauxûiǂûǃhanaba ge ūhâ i Baal-Hamans tawa. ǁÎb ge nē ǂauxûiǂûǃhanaba ǃûi-aoga ge mā, mâb hoab âgu ǂûtanib âb ǂama ǀoadisi ǀhaiǀurimarina nî ūhāga.
SNG.8.12	Ti ǂauxûiǂûǃhanab tita ūhâb, ǁîb ge ti ais aiǃâ hâ. On ge ǁnā ǀoadisi ǀhaiǀurimarina a sa, Salomotse, xawe ǀgamkaidisin ge a ǃûi-aogu di, ǂûtanib âb xa.
ISA.1.1	Nēs ge ais Jesajab, Amob ôab dis, hîab ge Judab tsî Jerusalems tsîra ǂama mûsa, Usiab, Jotammi, Axasi, tsî Hiskiab tsîgu, Judab gao-aogu di tsēdi ǃnâ.
ISA.1.3	Gomab ge ǁîb di ǀhonkhoeba a ǂan, tsî eseli ge ǁgorob ǀhonkhoeb âb diba a ǂan, xawe Israeli ge ǂan-i xare-e ūhâ tama hâ, ti ǁaes ge ǁnâuǃā tama hâ.
ISA.1.4	Tsūba ǁnā ǁorexa ǁaesa, ǃgomse dīsās ǀkha hōhe hâ ǁaesa, ǁnā surib ǂkhabadī-aon diba, ǁgaoǁgaosa ǀgôana. ǁÎn ge ǃKhūba ge ǁnāxū; ǁîn ge ǃAnub Israeli diba gere ǃkhāǃkhā, ǁîn ge ge ǀūǀūsen khaosǀî ra ǂgōse.
ISA.1.7	Sadu di ǃhūb ge a ǃū-aisa, sadu di ǃādi ge ǀaes ǀkha khauǃkhūhe hâ; sadu di ǃhanagu sadu di ais aiǃâ ǃhao khoen xa ra hapuhe, tsî hîǀhurus ge ǃhao khoena xu ra hā hîǀhuruse ī.
ISA.1.8	Tsî ǀgôas Sionni dis ge ǁhao-omrose ǃgau hâ ǂauxûiǂûǃhanab ǃnâ tsuxu-omrose tôaǃhanab ǃnâ, xāǂgāhe hâ ǃāse.
ISA.1.12	Ti aiǃâ du ga hā ǂhaio, tari-e ǁî ǃkhaisa sadu di ǃomma xu nî ǂgao, ti ai-omga du nî dāǀhani ǃkhaisa?
ISA.1.22	Sadu di ǀhaiǀurib ge ge goa kai, sadu di ǂauxûib ge ǁgamǂnâhe hâ.
ISA.1.24	ǁNā-amagab ra ǃKhūb ǂnubidi di ǃKhūb Israeli di ǀgaisaba mî: Ae, tita-e, tita ge nîra ǁkhaeǂgaosen ti mâǃoasaben tawa, tita ge nîra ǀkhaobasen ti khākhoen tawa.
ISA.1.27	Sions ge ǂhanub ǀkha nîra orehe, tsî ǁîs di oaǀkhī gena ǂhanu-aisib ǀkha.
ISA.1.28	Xawe ǂkhūǂkhūs ǃûǂam-aon tsî ǁore-aon tsîn dis ge nîra hâ, tsî ǃKhūba ge ǁnāxūn, ǁîn ge nîra kāǁō.
ISA.1.30	Sadu ge ǁnā aik-hais ǂgaen âs ra ǁnās khami nîra ī xui-ao tsî ǁnā ǃhanab, hîa ǁgamob khami.
ISA.1.31	Tsî ǀgaisab ge ǀkhora ǁapase nîra ī; tsî sîsenaob âb nanib ase, tsî kha ge ǀhûpe nîra khau, tsî ǀari-ao-i xare-i ge nîra ǀkhai.
ISA.2.2	Tsî i ge ǀuni tsēdi ai nîra ī, ǃhommi ǃKhūb ommi dib nî ǂaob ǃhomgu dib ai mâiǁapoǁapohe ǃkhaisa, ob ge ǃnomde nîra ǃnā, o di ge ǁaedi hoade ǁîb tawa nîra ǃkhoeǀhao.
ISA.2.5	Hā, Jakob omtse, î da ǃgû ǃKhūb di ǃnâb ǃnâ!
ISA.2.6	Xawe sats ge sa ǁaes, Jakob di omma ge ǁnāxū. ǁÎn ge aiǂoas di xūn xa ǀoa hâ; tsîn ge a ǃgaidī-ao Filisteǁîn xase tsîn ge ǃhaokhoen di ôan ǀkha ra ǃgaeǁaesen.
ISA.2.8	ǃHūb ân ge ǁkhāti ǁgôa-elogu xa ǀoa hâ; sîsengu ǁîn ǃomgu digu aiǃân ra ǃhonǁgoa, ǀkhunugu ân ge dī xūgu aiǃâ.
ISA.2.9	ǁNāpab ra ǁau khoeba ǃgamǃgâ tsî kai khoeb ra ǃhonǁgoa, ǁnā-amagats ge satsa ǁîna ǀûba tide.
ISA.2.12	Tsēs ǃKhūb ǂnubidi dis ge ǃguriǂgaoxan tsî ǀgapiǂâixan hoan ǃoagu nîra hâ, mâ ǀgapi xū-i hoa-i ǃoagu, ǁî-i nî ǃgamǃgamhese;
ISA.2.13	tsî ǀgapi tsî ǃguri sederhaidi Libanonni didi ǃoagu tsî mâ aik-haidi Basanni didi ǃoagu,
ISA.2.14	tsî mâ ǀgapi ǃhomgu hoagu ǃoagu tsî mâ ǀgapi ǃnomdi hoadi ǃoagu,
ISA.2.15	tsî mâ ǀgapi ǂgō-ommi hoab ǃoagu, tsî mâ ǀgapi ǂnubiǂgoab hoab ǃoagu,
ISA.2.16	tsî mâ doe-omgu Tarsis digu hoagu ǃoagu, tsî ǂhâbasa anixūn hoan ǃoagu.
ISA.2.17	Tsî ǃgurixasib khoeb dib ge nîra ǃgamǃgâ kaihe tsî ǀgapisib aogu dib ge nîra ǃgamǃgamhe; tsî ǃKhūb ǀguib ge ǁnātsē nîra ǀgapi,
ISA.2.18	tsî mâb hoab ǁgôa-elogu dib ge nîra kāǃari.
ISA.2.20	ǁNātsēb ge khoeba ǁîb di ǀhaiǀuriǁgôa-elogu tsî ǁîb ǃhuniǀuriǁgôa-elogu, hîan nî kurubasen hâga, ǁîgu aiǃân nî ǃhonǁgoase, soretsiǃgubedi tsî tsuxudurugu tsîna nîra aoxūba,
ISA.3.2	ǁē-aob tsî toro-aob kas, ǂhanuǂhanu-aob tsî kēbo-aob kas, aimûǀgaru-aob kas, kaikhoeb kas,
ISA.3.3	korodisigu di ǂamkhoeb kas, ǀgapiǃgôasab kas, sîsenaogu ǃnâ a gā-aib kas tsî gowab ǃnâ a gā-aib kas hoasa.
ISA.3.5	Os ge ǁaesa nîra ǁgarihe, ob ge nēba naub ǃoagu nîra hâ, tsî mâb hoaba ǀgūkhoeb âb ǃoagu. ǀGôab ge ǁgaogonxase kairaba nîra mâǃoa, tsî ǃharaxūhesaba ǂhauǃnâb ǃoagu.
ISA.3.6	Khoeb ga ǃgâsab âba ǁgûb di oms ǃnâ ǃkhō tsî: Sats ge sara-e ūhâ, xuige sida di ǂamkhoe kai, îs nē ǁgonǁgonǂgaosa sa mûǂams ǃnaga hâ, ti mîo.
ISA.3.7	Ob ge ǁîba ǁnātsē nū tsî nîra mî: Tita ge ǂgauǂgau-ao kai ǁoa. Tsî ti oms ǃnâ i ge ǁkhāti pere-i tsî sara-i tsîna a ǀkhai, xuige tā ǁaes di ǂamkhoese mâi te re.
ISA.3.8	Jerusalems ge ge ǃnôa tsî Judab ge ge ǁnā; ǁîn nams tsî dīgu tsîn ge ǃKhūb ǃoagu hâ i amaga, mûra ǁîb ǂkhaisib diran nî ǂoeǂoese.
ISA.3.11	Tsūba eloxoresaba, ǂkhabaseb nîra hāǂamhe! Mādawa-ams ǁîb ǃomkha dis xab nîra hāǂamhe xui-ao.
ISA.3.12	Doeǁga-aogu ti ǁaes digu ge a ǀgôa, tsî taradi ge ǁîna ra gaoǂam. Ae, ti ǁaese! Sado ra ǂgaeǂgui gu ge ra ǂgaeǂhapu du, tsî daob sadu ǃgangu diba gu ge ra ǀhomaǀhoma.
ISA.3.13	ǃKhūb ra khâima, ǂhanuǂhanub nîga tsî ǁaedeb nî ǀgoraǃgâga.
ISA.3.15	Tare-e du ra ǁnâi ǂâibasen, o du ti ǁaesa ra dāǃgâ, o du ǀkhomǀkhomsan di aisa ra ǂkhūǂkhū? tib ra ǃKhūb ǂnubidi di ǃKhūba mî.
ISA.3.17	ǁNā-amagab ge ǃKhūba danaǂkhōdi Sions ǀgôadi dide nîra ǀgoroxa kai; tsî ǃKhūb ge taotaosaǃkhais âde nîra ǀkhaiǀkhā kai.
ISA.3.18	ǁNā tsēs ǁkhās aib ge ǃKhūba nîra ūbē, ǀnūǂgāǃhâugu di anixūn tsî ǂhamrodi tsî ǁkhârogu,
ISA.3.19	ǂgaeran, ǃganun, ǂkhaisa saran,
ISA.3.20	ǀgapas danas dis, ǃganudi, ǃgaexūdi, ǃgâixūdi, ǃgâihamǃgaerodi, ǃgaerodi, ǃgaidīxūn,
ISA.3.21	ǀkhunuǂnûidadi, ǂguis anixūn,
ISA.3.22	anaǃkhunisaran, ǂamsararon, ǀgaparodi, ǁgarurodi,
ISA.3.23	mûsenxūdi, ǀui lineǃkhaigu, ǃgū-aiǃkhaigu tsî ais di ǃgū-aidi tsîna.
ISA.3.24	Tsî i ge nîra ī, ǀōb ǃgâihamxūb di amǃnâs ai nîra hâ ǃkhaisa; tsî xoresensa ǃgaesenni di amǃnâs ai, ǃgoradanasiba ǀûn di ǂgoma-aidi ǃnâ; ǁhō-e ǃgaesa hara sarab di amǃnâs ai; tsî khau hâ aisa îsasib di amǃnâs ai.
ISA.3.25	Saso di aogu ge gôab xa nîra ǁnā, tsî saso di ǁē-aoga ǃkhamgub ǃnâ.
ISA.3.26	Tsî ǁîs di ǁāgu ge ǃoa tsî nîra ǃgae; os ge ǀkhaiǀkhā hâǃâ ǃhūb ai nîra ǂnû.
ISA.5.2	Tsîb ge ǁîba ge ǃkhāǃkhuri tsî ǀuide ge ūǂuiǃnâ bi tsîb ge ǁîb ǃnâ ǃgâi ǂauxûiǂûhaide ge ǂgā. Tsîb ge ǁaegub âb ǃnâ ǂgō-omma ge ǂnubi tsîb ge ǁkhāti ǂauxûiǂûn ǀāǃnâǃoreba ǁîb ǃnâ ge kuru; tsîb ge ge ǃâu ǃgâi ǂauxûiǂûnab nî ūǀkhī ǃkhaisa, xaweb ge ǀō hâ ǂauxûiǂûna ge ūǀkhī.
ISA.5.3	Î du ǁnâi ǀgoraǃgâ, sadu Jerusalems di ǁansabedo tsî sago Judab aogo, tita tsî ti ǂauxûiǂûǃhanab tsîkhom ǁaegu.
ISA.5.4	Tarebe dīxū-e ganupe hâ ti ǂauxûiǂûǃhanab tawa tita dī tama hâ-e? Tarexa ta kha tita ge ǃâu ǃgâi ǂauxûiǂûnab nî ūǀkhī ǃkhaisa, xaweb ge ǀō hâ ǂauxûiǂûna ge ūǀkhī.
ISA.5.5	Î ta ǁnâi ǂanǂan du, tare-e ta nî ti ǂauxûiǂûǃhanaba dī-ū ǃkhaisa: Tita ge ǁgâuǂnamib âba nîra ūbē, îb ǃûǁnâhe; ǂnubiǂgoab âba ta ge tita nîra khôabē, îb dāǃgâhe.
ISA.5.6	Tita ge ǁîba nîra ǃū-aisa kai, tsîb ge ǃgaohe tide tsîb ge khaohe tide, tsîb ge ǀgamin tsî ǁkhūn tsîn xa nîra ǁhaoǂamhe. Tsî tita ge ǀnanude nîra mîmā ǀapi-i xare-i ǁîb ai ǀapi tide ǃkhaisa.
ISA.5.7	ǂAuxûiǂûǃhanab ǂnubidi di ǃKhūb dib ge Israeli di omma, tsî aogu Judab digu ge a ǃgâiǃgâisendi âb di ǂgāxū. Tsî ǁîb ge ǂhanuba ge ǃâu, xawe mû, ǀgorosib ge hâ; ǂhanu-aisiba, xawe mû, ǃaus ǀguis ge hâ.
ISA.5.9	Ti ǂgaera ǃnâb ge ǃKhūb ǂnubidi diba ge mî: Amase gu ge ǂgui omga nîra ǃū-aisa, kaigu tsî îsagu ge nîra ǁansabeo.
ISA.5.10	Ā, disi akergu ǂauxûiǂûǃhanab digu ge ǀgui bati ǀguiba nîra mā, tsî ǀgui homeri ǃhorob dib ge ǀgui efab ǀguiba nîra mā.
ISA.5.11	Tsūba ǁnān, ǃnauǁgoaga khâi tsî ǀgaisa xûiba ra sauruǃgonna, tsî ǃuis kōse ra ǀhapena ǂauxûib ra ǁîna ǀgamǀgams kōse.
ISA.5.12	Tsî harpdi, luitn, ǃkhomǃkharurudi, ǂnunixūn tsî ǂauxûib tsîn ge ǂûǁaedi ân ǃnâ hâ, xawen ge sîsenni ǃKhūb diba kōǀî tama hâ, tsîn ge kurusan ǁîb di ǃomkha dina mû tama hâ.
ISA.5.13	ǁNā-amagas ge ti ǁaesa ǃkhōsase nîra ūǃgûhe, ǂan-i xare-en ūhâ tama hâ amaga; tsî ǀgapiǃgôasan ân nîra ǃâ tsî ǂguib ân nîra ǂnâ amaga ǁgâs xa.
ISA.5.14	ǁNā-amagas ge ǀhobasa harase nîra ǂape-amsen tsî ǀgau tamase ams âsa nîra khowa; ǁgôan nîga ǁîs di ǂkhaisib tsî ǁîs di ǂguib tsî ǁîs di ǀōb ǀkha tsî ǁîs ǃnâ dâb xa ra urikhâi-i tsîn ǀkha.
ISA.5.16	Xawe ǃKhūb ǂnubidi dib ge nîra ǀgapiǀgapihe ǂhanuba xu, tsî ǁnā Elob hîa ǃAnub, ǁîb ge nîra khaihe ǂhanu-aisiba xu.
ISA.5.17	Tsî ǁkhaon ge nîra ǃû ǁîn di ǃûǃkhais ǂûs ai; tsî ǀkhara khoen ge hîǀhuruhe hâ ǃkhaidi kausan dide nîra ǂû.
ISA.5.18	Tsūba ǁnān, ǂhanuoǃnâsiba tsurigu ǁausib digu ǀkha ra ǂgaena, tsî ǁoreba ǁau kuniǂgaetsurigu ǀkhas khami,
ISA.5.20	Tsūba ǁnān hîa ǂkhababa ǃgâi ti ra mîna, tsî ǃgâiba ǂkhaba ti, ǁnān ǃkhaenaba ǃnâse ra mâina tsî ǃnâba ǃkhaenase, au xū-e ǂkhon xūse ra mâina, tsî ǂkhon xū-e au xūse!
ISA.5.22	Tsūba ǁnāgu ǂauxûib ās ǃnâ a ǁē-aoga, tsî ǁnāgu ǀgaisa xûiba habas ǃnâ a ǃgari-aoga,
ISA.5.23	ǁnāgu eloxoresaba ǀkhaexū-i ama ra ǂhanu-ai kaiga, tsî ǂhanu-ain di ǂhanu-aisiba ǁîna xu ra ǁkhaedawaga!
ISA.5.24	ǁNā-amaga ǀaes di nams ra ǃgaodana hapu tsî ǀapon ra ǁhabub xa hîkākāhe khami, ǁnās ǁkhās khamib ge ǃnomab âna gunub khami nîra ī, tsî ǁîn di ǃkhāb ge tsarab khami nîra ǃapa; ǃKhūb ǂnubidi dib di ǂhanuban ra aoxū tsî mîs Israeli ǃAnub disan ra ǃharaxū amaga.
ISA.5.26	ǁÎb ge ǃkhau-e nîra ǃkhā ǁaedi ǁaegu ǃnūseba xu, tsî ǁîb ge ǁîna nîra ǂnuniba ǃhūbaib di ǀamsa xu. Kō, on ge ǃhaese, ā, ǃnoesase nîra hā!
ISA.5.27	ǀHupu hâ-i xare-i tsî ǃnôa hâ-i xare-i ge ǁîn ǁaegu nîra ǀkhai; khoe-i xare-i ge ǂomhî tsî ǁom tama hâ, tsî ǃgaesenni ǁî-i kamanab dib ge oresen tama, tsî ǃhâub ǁî-i di ǁharora dib ge ǃgâu tamase nîra hâ.
ISA.5.28	ǂĀgu ân nîra ǀā, tsî ǁîn di khādi hoadi ǂgaeǃnâhe hâse nîra hâ, ǁkhoradi ǁîn di hān didi ge ǃhaose nîra ǃgôahe, tsî ǀnūdi âna sarese.
ISA.5.29	ǁÎn di ǃgurub ge kaira xammi dib khami nîra tsâ, tsîn ge ǂkham xamgu xase nîra ǃguru; tsîn ge nîra ǃguru tsî ǁkhâuǁnâsa nîra ǃkhō tsî ūbē, tsî ore-ao-i xare-i ge nîra ǀkhai.
ISA.5.30	Tsîn ge ǁnātsē ǁîna nîra ǀhauǀî, hurib ra ǀhau khami. ǃNubaib ge ǃhūbaiba nîra kōǀîhe, tsî mû, o kha ge ǃkhaenab tsî ǂōǂōsib tsîkha nîra hâ, tsî ǃnâb ge nîra ǃkhae ǁîn di hîǀhurusigu ǃnâ.
ISA.6.2	Serafgu ge ǁîb ǂamǃnâ ge mâ i, mâb hoab âgu ge ǃnani ǁgaboga ge ūhâ i: ǀGamkha ǀkhab ge ǁîb di aisa ge ǃgū-ai, tsî ǀgamkha ǀkhab ge ǁîb di ǂaira ge ǃgū-ai, tsî ǀgamkha ǀkhab ge ge ǁkhana.
ISA.6.6	Tsî ǀguib Serafgu dib ge tita ǃoa ge ǁkhana hā, tsîb ge ǀaexa ǂnomsa ǃomǁaeb âb ǃnâ ūhâ, ǁkhamǀuris ǀkhab ge altarsa xu ūhâ isa.
ISA.6.8	ǁNās khaoǃgâ ta ge tita ǃKhūb di domma ge ǁnâu: Tariba ta tita nî sî, tariba sige nî ǃgûbaba? ti ge mîba. ǃNubai ta ge tita: Mû, nē ta a, tita sî re! ti ge mî.
ISA.6.11	ǃNubai ta ge tita ge mî: Matikōsesa ǃKhūtse? Ob ge ǁîba ge mî: ǃĀdi nîra hîkākāhes kōse, ǁîdi nîra ǁansabeos tsî omdi nîra khoe-os kōse, tsî ǃhūb hîǀhuruhe hâǃâ nîra ǃū-aisas kōse,
ISA.6.12	ǃKhūb ge ǁnā khoena ǃnūse nîra dībē xui-ao, tsî ǃū-ais ge ǃhūb di ǃnāb ǃnâ nîra kai.
ISA.7.2	Ob ge Davib omma ge ǂhôahe tsî: Siriaǁîn ra ǂhomisen Efraimmi ǃoagu, ti ge mîbahe; ǃnubaib ge ǁîb di ǂgaob tsî ǁaes âb on di ǂgaoba ge gon, haidi ǁoes didi ǂoab ǃnâ ra gon khami.
ISA.7.3	Ob ge ǃKhūba Jesajab ǃoa ge mî: ǂOa îts Axasa ǃgûǃoa, sats tsî sa ôab Sear-Jasub tsîkho dâu ra ǁgammi di daob ǀgapise ǁgoe ǁgamǁgorob di ǀams ǀgapi daob, Ananaob di ǃhanab dib tawa.
ISA.7.5	Siriaǁîb ge ǂkhabase satsa ge ǂâibasenū amaga, Efraimmi tsî Remaliab ôab tsîkha ǀkha, mî raǃâ:
ISA.7.6	A ge ǃapa Judab ǃoagu, î ge ǁîba ǂōǂō, î ge ǁîba sage ǃnâ ǀgora, î ge Tabeali ôaba gao-aodī ǁîn ǁaegu.
ISA.7.7	Nētib ra ǃKhūb ǃKhūba mî: ǃKhai-i ge mâhō tide, tsî i ge ǃnae tide,
ISA.7.8	tsî Damaskus ge Siriab di danase nîra ī, Resinni a Damaskus di danase. Tsî ganupe ǃnanidisikoroǀa kurigu ǃnâb ge Efraimma nîra khôahe, on ge ǁae tamase nîra ī.
ISA.7.10	ǃAruǀîb ge ǃKhūba Axasi ǁga ǃhoa tsî ge mî:
ISA.7.11	Sao-e ǂganbasen ǃKhūb sa Eloba xu, ǂganbasen ǃnagab ǃgammi ǃnagas ka xawe, ǂganbasen ǀgapiseb ǃnâs ka xawe.
ISA.7.12	Xaweb ge Axasa ge mî: Tita ge ǁî-e ǂganbasen tide, ǃKhūba ta ǃâitsâ tidega.
ISA.7.13	Ob ge ge mî: ǁNâu sadu Davib ommi dido: ǂÂuba du tama ǃkhaisa kha khoena du ra ǀhupuǀhupusa, o du ti Elob ona nî ǀhupuǀhupu?
ISA.7.17	Xawe ǃKhūb ge sats ǂama, tsî sa ǁaes ǂama, tsî sa îb di ommi ǂama, tsēde nîra hā kai, ǁnāti īdi hā tama hâ ge ide, ǁnā tsēs Efraimmi ǁîs ai Judaba xu ge ǁnāǁgôasa xu: Gao-aob Asiriab diba xu.
ISA.7.18	Tsî i ge ǁnātsē nîra ī, ǃKhūb ǁnā ǀgînadi Egipteb ǃāgu di ǀams tawa hâdi, tsî ǁnā ǃhabugu Asiriab di ǃhūb ǃnâ hâgu tsîna nîra ǂnamhā ǃkhaisa.
ISA.7.20	ǁNātsēb ge ǃKhūba ǃgaehe hâ ǂkhomgôas, ǃāb nauǃanib dis ǀkha Asiriab di gao-aoba xu nîra ǂkhomǁnâ danas tsî ǀûn ǂaidi din tsîna, ā, ǀhō-ams onas ge nîra ūbēǃari.
ISA.7.21	Tsî i ge ǁnātsē nîra ǃnae, khoe-i ga ǀgui tsâusa ûib ǃnâ ūhâ hâo, tsî ǀgam gūra,
ISA.7.22	o i ge nîra ī, ǁnā ǀoasa daib, ǁîn tawab nî hōb xab ora ǁnuiba nîra ǂû ǃkhaisa; ā, ǃhūb di ǁaegub ǃnâ ga ǃgau-i hoa-i, ǁnā-i ge ora ǁnuib tsî danib tsîkha nîra ǂū.
ISA.7.23	Tsî i ge ǁkhāti ǁnātsē nîra ī, mâ ǃkhai-i ǀoadisi ǂauxûiǂûhaidi ge mâ i-i hoa-i ǀoadisi ǀhaiǀurimarina ūhâ-i nîra ǁkhū tsî ǀgami kai ǃkhaisa.
ISA.7.24	ǂĀgu tsî khās tsîn ǀkhats nî sats khoetsa ǁnāpa sīs kōse, ǃhūb hoab ǁkhū tsî ǀgami ǀgui xui-ao.
ISA.7.25	Tsî ǁnā ǃhomgu khao-ūxūn ǀkha ra khaohegu on tawan ge khoena sī tide, ǁkhūn tsî ǀgamin tsîna ǃaob xa, tsî gu ge nîra gomab di ǃûǃkhai tsî ǀgoan xa ra dāǂkhūǂkhūhe ǃkhai kai.
ISA.8.1	ǃAruǀîb ge ǃKhūba tita ǃoa ge mî: Ū kai ǀuiǂgapa-e, îts ǁî-i ai khoe-i di grifis ǀkha xoa: ǃNaris ǃoa a ǃhae, ǁkhâuǁnâsa a ǃnoesaba.
ISA.8.2	ǃNubai ta ge îǂhôa ǀhûǀguitimî-aokha ge ū, Uriab, pristeri, tsî Saxariab, Jeberexjab ôab tsîkha.
ISA.8.3	Tsî ta ge kēbo-aosa ge ǀgū, os ge ǁîsa ǀgamǀkhā tsî ǀgôaba ge ǁora. Ob ge ǃKhūba tita ǃoa ge mî: ǀOns âba Maher-Salal-Has-Bab ti ǂgai.
ISA.8.5	Tsî ǃKhūb ge ǃaruǀî tita ǃoa ge mî:
ISA.8.7	ǁNā-amaga mû, ob ge ǃKhūba ǁîna nîra hāǂam kai ǁnā ǀgaisa tsî ǁgarisa ǁgamgu ǃāb diga, Asiriab di gao-aob tsî ǁîb di ǂkhaisib tsîkha. Ob ge ǁîb di ǃarogu hoaga nîra dâuǂam, tsî amǃgâkha âb hoakha nîra ǃnā.
ISA.8.11	Nētib ge ǃKhūba tita ǁga ge mî, ǀgaisa ǃommi ǀkha, tsî ǁîb ge tita ge ǁgau, nē ǁaes di daob ai ta ǃgû tide ǃkhaisa, mî raǃâ:
ISA.8.12	Sadu ge: ǃGaeǀhaosen-i ge nē-e ti mî tide. Nē ǁaes ra mâ ǃkhai-i hoa-i xa: ǃGaeǀhaosen-i ge nē-e ti mî, xawe ǁîn di ǃaoba tā ǃao î du tā ǃhuri.
ISA.8.15	Tsî ǂguin ân ge ǃnôa tsî nîra ǁnā, tsî khôahe tsî nîra tamisen, tsî nîra ǃkhōhe.
ISA.8.17	ǁNā-amaga ta ge ǃKhūb, ais âba Jakob di ommi aiǃâ ra gaugauba nî ǃâu. Ā, ǁîba ta ge nî ǃâu.
ISA.8.20	ǂHanub tsî ǀhûǀguitimîs tsîra ǃoa! Nē mîs ǃoan ga ǃhoa tama io, o i ge nîra ī ǁgoaǂnobo-en ūhâ tide ǃkhaisa.
ISA.9.4	ǃKhammi ǁnān hîa ra ǃkhamn dib hoab ge ǀōb ǀkha hā ǃnubai, tsî saran ge ǀaob ǃnâ ǂgomhe tsî khauǃkhūhe ǃnubai ǀaes di ǂûxūse.
ISA.9.7	ǃKhūb ge mî-e ge sî Jakob ǃnâ, tsî i ge Israeli ǃnâ ge ǁnā.
ISA.9.8	Tsî nē ǁaes hoas ge ǁî ǃkhaisa nîra hōǃâ, Efraimmi tsî Samarias di ǁansaben tsîna, on ge ǃgurib tsî kaisib ǂgaob dib ǃnâ ǃhoa tsî:
ISA.9.9	ǂGoaǀuidi ge ge ǁnā ti nî mî, xawe da ge ǁhāǂhauǂhauhe hâ ǀuidi ǀkha ǁîde ǁkhawa nî ǂnubi; ǀgopehaidi ge ge ǁhāǁnâhe, xawe da ge ǁîde sederhaidi ǀkha nî ǃkhōǃkhuni.
ISA.9.10	ǃKhūb ge Resinni di mâǃoasabena ǁîb ǃoagu nîra ǀgapiǀgapi, tsî khākhoen âba nîra khâikhâiǃnâ.
ISA.9.12	Nē ǁaes ge ǁnāb ǁîna ra ǂnaubǀî ǂnan tama hâ xui-ao, tsî ǃKhūb ǂnubidi diban ôa tama hâ xui-ao.
ISA.9.14	Kairagu tsî ǀgapiǃgôasagu, ǁîgu ge a dana, xawe ǁnā kēbo-aob, hîa ǂkhabase ge ǁkhāǁkhāb, ǁîb ge a ǂare.
ISA.9.15	ǂGaeǂgui-aogu nē ǁaes digu ge a ǂgaeǂhapu-ao xui-ao, tsî ǁîgu xa ra ǂgaeǂguihen, ǁîn ra ǂgaeǂhapuhe.
ISA.9.17	Eloxoresasib ra ǀaes axase khau xui-ao, ǁkhūn tsî ǀgamin tsînab nîra hapu tsîb ǁoes di ǂgapuǃnâgu hâ haide nîra ǂhubi, ǀanni ra ǃapa khami di nî ǃapas kōse.
ISA.9.18	ǁAixasib ǂnubidi di ǃKhūb dib xab ge ǃhūba nîra ǃkhaeǃkhaehe xui-ao, tsî ǁaes ge ǀaes di ǂûse nîra ī; nēb ge nauba sâu tide.
ISA.9.19	Tsî ǀguib ga amǀkhāb ai ǃgao xaweb ge nîra ǃâ; tsî ǁareǀkhāb aib ga ǂû xaweb ge ǁâ tide; mâb hoab nî ǁôab âb di ǁgansa ǂû:
ISA.10.1	Tsūba ǁnān, ǂkhaba ǂnûiǂgāde ra ǂnûiǂgāna, ǁnā xoa-aon, tsūǃōna ra xoabana,
ISA.10.2	ǀgâsanan nî ǂhanuba xu ūdawase, tsî ǀkhomǀkhomsaben ti ǁaes din di ǂhanuban nî ǀâǀhanase, î di ǃoatarade ǁîn di ǁkhâuǁnâ kai, în ǃoaǀgôana ǂkhôa ǁkhā ti.
ISA.10.3	Xawe tare-e du nî dī, ôaǃnâs tsî hîǀhurus ǃnūseba xu ra hās di tsēs ai? Tari-i ǃoa du nî ǁhâ huib ǃaroma? Tsî mapa du nî sadu di ǂkhaisiba ǁnāxū?
ISA.10.5	Tsūba, ǁnā Asiriaǁîb, ti ǁaib di ǂnauhaiba, tsî ti ǁgôasib ge ǁîb ǃomǁae a hai.
ISA.10.6	Tita ge ǁîba nî sî ǁgauoǃnâ-i ǃoa, tsî tita ge ǁîba nî mîmā ti ǁgôasib di ǁaes ǃoagu, ǀâǀhana, îb ǁkhâuǁnâ, îb ǁîna dāǂkhūxūse ǂnûi daogu di ǂgoab khami.
ISA.10.8	Nētib ra mî xui-ao: Ti gaosabega hoatsama gao-ao tamaga?
ISA.10.9	Kalnosa Karkemis khami ī tamas hâ? Hamatsa Arpads khami ī tamas hâ, tsî Samariasa Damaskus khami ī tamas hâ?
ISA.10.11	tita ge Samarias tsî ǁîs di ǁgôa-eloga dī-ū khami ta kha ǁnâi Jerusalems tsî ǁgôa-elogu âsa dī-ū tide?
ISA.10.13	Nētib ra mî xui-ao: ǀGaib ti ǃommi dib ǀkha ta ge ǁî ǃkhaisa ge dī, tsî ti gā-aisib ǀkha, ǁnâuǃāxa ta a xui-ao. Tsî tita ge ǀkharigu ǁaedi diga ge ūbē, tsî ūn hâ xūna ge ǃnari; tsî ǀgaisa khoese ǁansabena ge ǂhāǁnâ.
ISA.10.14	Tsî ti ǃommi ge ǁaedi ūhâ ǃkhūsiga ani-oms khami ge hō, tsî ta ge ǃhūbaib hoab dina ge ǁkharoǀhaobasen; sats khoets ra ǃupun, hîa ǁnāxūhe hâna sāǀhaobasen khami, tsî khoe-i xare-i ǁgaboba gongon tsî amsa khowa tsî ra ā-i ge ǀkhai ge i.
ISA.10.16	ǁNā-amagab ge ǃKhūb ǂnubidi di ǃKhūba ǁîb di kausan ǃnâ ǂgabasa-e nîra sî, tsî ǁîb di ǂkhaisib ǃnâb ge ǀae-e nîra khau, ǀaes di khauǃkhūb khami.
ISA.10.18	ǁKhātib ge ǁîba ǂkhaisib ǁîb di ǁoes tsî ǁîb di ǂûtanixa ǃaub diba nîra hapu, ǀomsa xu ǁgans kōse; ob ge ǁnāb ǃkhau rab ge tsanaǁkhui khami nîra ī.
ISA.10.19	Os ge ǀgaus ǃgau ge hâ i haidi ǁoes disa nîra ǀoro, ā, ǀgôarob ge ǁîde nîra xoamâi ǁkhā.
ISA.10.20	Tsî i ge ǁnātsē nîra ī, ǃgau gen Israeli din tsî ûi gen Jakob ommi din, ǃaruǀî ǁnāb ǁîna ge ǂnaub ai ǂgomǃgâ tama i, tsî nî ǃKhūb Israeli di ǃAnub ai ǂhauǃnâse ǂgomǃgâ ǃkhaisa.
ISA.10.21	ǃGau gen ge nîra ǃhoba, ǃgau gen Jakob dina, ǀgaisa Elob ǃoa.
ISA.10.24	ǁNā-amagab ra ǃKhūb ǂnubidi diba nēti mî: Tā ǃao ti ǁaese, sadu Sions tawa ǁan hâdo, Asiriaǁîn ga ǀhamhaib ǀkha sado ǂnauo, tsî ǀkharub âbab ga sadu ǂama ūkhâio, Egipteǁîn di dommi ai.
ISA.10.25	ǂKhari ǁaerob kōse ǀgui ob ge ǁgôasiba nîra ǀoa, ob ge ǁaib âtaba ǁîn di hîkākāsǀî nîra ī xui-ao.
ISA.10.27	Tsî i ge ǁnā tsēs ǁkhās ai nîra ī, ǃgommi âb nî sadu di ǃhōga xu ǁgôa ǃkhaisa, tsî ǃnaob âb sadu di ǃaoba xu; ob ge ǃnaoba nîra hîkākāhe ǂkhauǀkhāsabeb ǃaroma.
ISA.10.28	ǁÎb ra hā Ajas tawa; ǁîb ra ǃgûǃkharu Migrons ǁga; Mixmas tawab ra xūn âba ǁgui.
ISA.10.29	ǁÎn ra daosa ǃgûǃganu, Gebas tawan ra hâǁgoa, Ramas ra ǀkhū, Gibea-Sauls ra ǃhū.
ISA.10.30	ǃGarise ǃau dommi âs ǀkha, Galimmi ôase! An ǁîba ǁnâu Lais kōse, ǀkhomǀkhomsa Anatotse!
ISA.10.31	Madmenas ra ǁhâ; Gebims di ǁansaben ra sâusenǃkhai-e ôa.
ISA.10.32	ǀGui tsēs ǀguisab ra hâ Nobs tawa; ǁîb ge ǃommi âba nîra gongon ǃhommi Sions ôas dibǀî, Jerusalems di ǃnomsǀî.
ISA.10.33	Xawe kō, ǃKhūb ǂnubidi di ǃKhūb ge ǀgaib ǀkha ǂgonaga nîra ǁhāǁnâ, ǁnā ǀgapi īsiga ūhâ gu, ǁîgu nîra ǁhāǁnâhe tsî ǃguriǂgaoxagu, ǁîgu nîra ǃgamǃgamhe.
ISA.10.34	Tsî ǁîb ge ǂgapuǃnâgu hâ haidi haiǀgoms dide nîra ǁhāǂui; tsî Libanonni ge nîra ǁnā ǂKhaisiba xu.
ISA.11.3	Tsî dâb âb ge ǃKhūb ǃaoǃgâb ǃnâ nîra ī, tsîb ge mûra âb ra mû khami ǀgoraǃgâ tide; ǁîb ge ǁkhāti ǂgaera âb ra ǁnâu khami ǂgōǀau tide.
ISA.11.5	ǂHanu-aisib ge ǃgaesenni ǁîb kamanab dib ase nîra ī; ǁkhātib amaba ǃgaesenni ǁîb kamanab dib ase nîra ī xui-ao.
ISA.11.7	Gomas tsî bērs tsîra ge nîra ǃûǀhao, tsî ǂkhamn âra ge nîra ǁgoeǀhao, tsî xammi ge nîra ǀgâǃû gomab khami.
ISA.11.8	Tsî dai ra ǀgôa-i ge nîra ǀhuru ǃgae-i di ās tawa, tsî ǀōǀōhe hâ ǀgôa-i ge ǁî-i di ǃomma basiliskǀaob di ās ǃnâ nîra ǀhōǂgā.
ISA.11.11	Tsî i ge ǁnā tsēs ǁkhās ai nîra ī xui-ao, ǃKhūb ge ǀgamǁî ǃnās ai ǃommi âba nîra ǁgui, ǁkhawab nî ǃgau gena hōbasense ǁîb di ǁaes din, hîa ǃgau nî hân Asiriaba xu tsî Egipteba xu tsî Patroba xu tsî Etiopiaba xu, tsî Elamma xu tsî Sinara xu tsî Hamata xu tsî huri-amma xu xui-ao.
ISA.11.12	Tsî ǁîb ge ǃkhau-e nîra ǃkhā ǁaedi ǃaroma, tsî ǁîb ge doeǁgabēhe hân Israeli dina nîra ǀhaoǀhao; tsî ǀgaruǀgaruhe hân Judab dina nîra ǀhaoǀhao, haka ǀkhâuǀamdi ǃhūbaib dide xu.
ISA.11.14	Xawen ge Filisteǁîn ǃhōs ai nîra ǁkhana huriǂoasǀî; tsîn ge ǀhûpe aiǂoas dina nîra ǀâǀhana. Edommi tsî Moab tsîkha ain ge ǃomgu âna nîra ǁgui, tsî Amonni ôan ge ǁîna nîra ǁnâuǀnam.
ISA.11.15	ǃKhūb ge ǁkhāti ǁhôas Egipteb hurib disa nîra ǀâxare; tsî ǁîb ge ǃommi âba ǃābǃî nîra gongon, ǂoab âb di ǀgaib ǀkha. Tsî ǁîb ge ǁîba nîra ǂnauǃā hû ǃāgu ǃnâ, tsî ǁîb ge nîra dī ǁharodi ǀkhan nîra xanu ǁkhāsa.
ISA.12.1	ǁNā tsēs ǁkhās ai du ge nîra mî: Tita ge ra gangan tsi, ǃKhūtse, ǁaixaǂam tets ge ǃkhaisa tsî ǁaib âts ge oa tsî sats ra ǁkhaeǂgao te ǃkhaisa.
ISA.12.5	Psalmǁnaeba ǃKhūba, ǁîb ge ǂkhaisa xūna gere dī xuige; as ǁî ǃkhaisa ǂansa ǃhūbaib hoaragab ai.
ISA.12.6	ǃGâiaǂgao, îs dâxase ǁnae, sas Sions di ǁansabese, ǃAnub Israeli dib ge sa ǃnâ a kai xuige.
ISA.13.3	Tita ge ti khaihesana mîmāsa ge mā; tita ge ti ǁaib ona ge ǂgai, ti ǁē-aogu ti ǀgapisib ǃnâ ǃgâiaǂgao hâgu tawa.
ISA.13.4	ǃGâ, ǂkhupixa dommi ge ǃhomgu ai hâ, kai ǁaes dib axase. ǃGâ, dommi gaosidi ǂkhupib ǀhû hâ ǁaedi dib axase. ǃKhūb ǂnubidi dib ra toroǂnubisa kōǃgâ.
ISA.13.5	ǁÎn ra hā ǃnū ǃhūba xu, ǀhommi di ǀkhâuǀamsa xu: ǃKhūb tsî sîsenūdan ǁgôasib âb din tsîna ǁnā ǃhūb hoaragaban nî hîkākāse.
ISA.13.7	ǁÎ ǃkhais xa gu ge ǃomgu hoaga nîra ǃopo, tsî khoen hoan di ǂgaogu ge nîra tsuni;
ISA.13.8	tsîn ge nîra ǃhuri; tsûgu tsî ǂōǂōsigu tsîgu xan ge nîra ǃkhōhe; tsîn ge ǁora ra tara-i khami nîra tsû. Mâ-i hoa-i ge ǀgūkhoeb â-i ǂama nîra burugâ, ǁîn di aidi ge ǁhapu ra ai-i xase nîra ī.
ISA.13.9	Mû, tsēs ǃKhūb dis ge ǃgoaxa ǃaoroxase ǁgôasib tsî ǀaexa ǁaib tsîkha ǀkha, ǃhūbaibab nî ǃgaroǃhū kaise, tsî ǁore-aon âbab nî ǁîba xu hîkākāse.
ISA.13.11	Tita ge ǃhūbaiba ǂkhabasib âb ǃaroma nîra ôaǃnâ, tsî eloxoresana ǂhanuoǃnâsib ân ǃaroma. Tsî ta ge ǃgurib ǁgaoǂgaoxan diba nîra ǀû kai tsî ǃguriǂgaoxasib tirangu diba nîra ǃgamǃgam.
ISA.13.13	ǁNā-amaga ta ge tita ǀhomma nîra gongon; ob ge ǃhūbaiba nîra gongonhe, ǃkhais âba xu, ǃKhūb ǂnubidi dib di ǁgôasib xa, tsî ǀaexa ǁaib âb di tsēs xa.
ISA.13.14	Tsî mâ-i hoa-i ge ǃhaexūhe hâ ǁgû-i khami nîra ī, tsî gū-i khoe-i xare-i xa ǀhaoǀhaohe tama-i khami, mâ-i hoa-i ge ǁî-i di ǁaesǀî nîra kōnǃgâ, tsî mâ-i hoa-i ge ǁî-i di ǃhūb ǃoa nîra ǃhū.
ISA.13.15	Hōhe ka-i hoa-i, ǁî-i ge nîra ǃkhāǃganuhe; tsî ǁîna ga ǁaeǁaesen-i hoa-i ge gôab xa nîra ǁnā.
ISA.13.17	Mû, tita ge Medeǁîna ǁîn ǃoagu nîra ǂkhaiǂkhaikhâi, ǁîn hîa ǀhaiǀuriba ǃgôa tama hân tsî ǃhuniǀurib ǃnâ ǃgâiǃgâisen tamana.
ISA.13.20	ǁNāpa i ge ǁanǃkhai-i xare-e hâ tide ǀamos kōse tsîs ge ǁanǃnâhe tide ǃhaosa xu ǃhaos kōse; tsî Arabiaǁîb ge ǁnāpa tentoms âba ǂnaumâi tide, tsî ǃûi-aogu ge ǁnāpa ǁgoe tide.
ISA.13.21	Tsî ǀgurun ǃgaroǃhūb din ge ǁnāpa nîra ǁgoe, tsî omgu ân ge xoxon xa nîra ǀoa; tsî ǁnāpan ge ǀamina nîra ǁan, tsî ǁgâuagu ge ǁnāpa nîra ǂnāma.
ISA.14.3	Tsî i ge ǁnātsē nîra ī, ǃKhūb ga sa tsûba xu sâba mā tsi tsî sa gongonǃnâsa xu tsî ǁnā karosa ǃoabas, hîats ge ǃoaba kaihesa xuo,
ISA.14.4	ǃnubaits ge nē ǂkhoamî-e nî tsoatsoa Babilons di gao-aob ǂama tsî nîra mî: Matisa doeǁga-aob go ǀûsa? Matisa ǃhuniǀuriǃās go ǀûsa?
ISA.14.5	ǃKhūb ge haib eloxoresan diba go khôa, gaosabegu di gaohaisa,
ISA.14.6	ǁnāb, ǁaede ǁgôasib ǃnâ ǀamo ǁnora-ai-i ǀkha ge ǁnorab, ǁaib ǃnâ ge ǀūbeǁaede gaoǂammi, ǁnāb ra ǃgôaǃgonhe, khoe-i xare-i ǁî ǃkhaisa a ǂkhā ǁoas kōse.
ISA.14.9	ǀAmo ǀaeb hîa ǃnaga hâb ge sats ǂama ge gongonǃnâhe; satsab nî ǃoase, hāts geo; ǁîb ra sats ǂama ǁō hâna ǂkhaiǂkhaikhâi, pirin ǃhūbaib din hoana, gao-aogu ǁaedi digu hoagab ra trondi âga xu khâi kai.
ISA.14.10	ǁÎn hoan ge ǃeream tsî nîra mîǀî tsi: Sats on ge go ǀaesen sida khami, sats ge sida ǀkha go ǀguiti-ī.
ISA.14.12	Matits kha ǀhomma xu go ǁnā, ǁgoaǀgamirotse, ǁgoaǂnobos ôatse! Matits kha ǃhūb ai go ǁhāǁguihe sats ǁaedi di danaotse?
ISA.14.13	Tsî ǂgaob âts ǃnâ ge mîtse: Tita ge ǀhommi ǃoa nî ǃapa; tita ge ti tronsa ǀgamirodi Elob dide nî ǀgapiǀgapiǃnâ, tsî tita ge nî ǂnû ǃhommi ǀhûs dib ai, ǀApas di ǀkhāgu ai.
ISA.14.15	Xawets ge satsa ǀamoǀaeb ǃnâ nîra ǂhāǁguihe, āb di ǀkhāga-ū.
ISA.14.16	Satsa ga mûn ge nîra kōǀî tsi, ǁîna ǃgaoǃgâ tsîn nîra mî: ǁNā aoba kha nēb ǃhūbaiba ge gongonǃnâb, gaoside ge ǀkhū kaiba?
ISA.14.17	ǃHūbaiba ge ǃgaroǃhū kaib tsî ǃādi âba ge hîkākāb, ǃkhōsan âba ǁaru kai tamaba?
ISA.14.18	Gao-aogu ǁaedi digu hoagu ge ǃgôab ǀkha ǁgoe, mâb hoaba ǁîb di ommi ǃnâ,
ISA.14.20	Sats ge ǁîna ǁaeǁaesen tide ǁkhōs ǃnâ, sa ǃhūbats ge ǁgaoǁgao tsî sa ǁaesa ǃgam xui-ao. Surib ǂkhabadī-aon dib ge ǀamosib kōse ǂgaihe tide.
ISA.14.22	Tita ge ǁîn ǃoagu nîra khâi xuige tib ra ǃKhūb ǂnubidi diba mî, tsî tita ge Babilons di ǀons tsî ǃgau nî-i, tsî ǀgôab di ôab tsîna nîra ǃhūǃnoma tib ra ǃKhūba mî.
ISA.14.23	Tsî tita ge ǁîna ǀumis ǀhonedi dis ase nîra ǂnûi, ǁgomǁgams ase; tsî tita ge ǁîna ǀnapus ǁgaoǁgaos dis ǀkha nîra ǀnapubē, tib ra ǃKhūb ǂnubidi diba mî.
ISA.14.24	ǃKhūb ǂnubidi dib ge nū tsî ge mî: Amase tita ǂâi hâ khami i ge nîra ī, tsî tita ǂâibasen hâ khami i ge nîra mâhâhâ.
ISA.14.25	Tita ge Asiriaǁîna ti ǃhūb ǃnâ nîra khôaǂkhūǂkhū; tsî ti ǃhomgu ai ǁîba nîra dāǂkhūǂkhū, ǁîb di ǃnaob ǁîga xu nî ǁgôase, tsî ǁîb di ǃgommi ǃhōb âga xu nî ǁgôase.
ISA.14.26	Nēs ge ǂâibasens, ǃhūb hoaragab ǂama ǂâibasenhe hâsa, tsî nēb ge ǁnā ǃommi ǁaedi hoadi ǂama ǀhōǂuihe hâba.
ISA.14.27	ǃKhūb ǂnubidi dib ge ǁîsa ǀapes âb ǃnâ ge ǂâibasen xui-ao, tari-e ǁîsa nî khôa? Tsî ǁîb di ǃommi ge ǀhōǂuihe hâ, tari-e ǁîba nî ǁkhaedawa?
ISA.14.30	Tsî ǂguroǃnaesaben ǀgâsan din ge nîra ǃû, tsî ǂhâ hân ge sâusase nîra ǁgoe. Xawe ǃnomab âtsa ta ge tita ǃâtsūǀkhāb ǀkha nîra ǃgam; tsî ǃgau ka-i, ǁnā-eb ge ǁîba nîra xandom.
ISA.14.31	Ā, sats ǁātse! ǃAu sas ǃāse! Tsuni, sats Filisteǁîn ǃhūts hoatse, ǀapasa xub ra ǀanna hā xuige, tsî ǃū-aihâ-i xare-i ge ǀhûdi âb ǃnâ a ǀkhai.
ISA.14.32	Tare-e kha sîsabegu ǁaes diga nî ǃereamhe? ǃKhūb ge Sionna ǃgaoǃgaosa, ǁgâiǀāhesan ǁaes âb din nî ǁîb ǃnâ ǁhaiǁhâ-e ūhâga.
ISA.15.4	Hesbons tsî Eleales tsîra ge ra ǃau, dommi âra ge Jahas kōse ra ǁnâuhe. ǁNā-amaga gu ge ǁâtanisen hâgu Moab diga ǃgarise ra ǃau, ǀoms mâ-i hoa-i dis ge ra ǀkhū.
ISA.15.6	ǁGamgu Nimrims digu nîra ǀaritoa xui-ao, ǀgâb ge a ǀhai, ǂkham ǀgâb ge a ǀkhai, tsî ǁhao-i xare-i a ǀkhai xui-ao.
ISA.15.7	ǁNā-amagan ge ǃnāǂamsasib ǀhaoǀhaon ges tsî ǁguibēn gesa, ǂhûihaidi ǃārob ǃoa ra ūsī.
ISA.15.8	ǁNā ǃnurub Moab di ǀkhariba nîra ǃgûǂnamipe xui-ao; ās âba Eglajims kōse, ā, Beer-Elims kōses ge ās âba nîra sī.
ISA.15.9	ǁGamgu Dibons digu ǀaob xa ǀoa hâ xui-ao, tita Dibonsa ǃaruǀîǀgui ganupe nîra dīǀaro xui-ao, xamgu ge ûi gen Moab din tsî ǃgau gen ǃhūb din ǂama nîra hā.
ISA.16.2	ǁNā tamas ka io, o i ge nîra ī, ǀgôadi Moab didi ǁkhanama ra ani-i omsa xu doeǁgaǂuihe hâ-i khami Arnonni di xanuǃkhaidi tawa nîra hâ ǃkhaisa.
ISA.16.3	ǀApemā î du ǀgoraǃgâ, î du sadu di sommi tsēas diba tsuxub dib khami ī kai, ǃhaexūhe hâna gaugau, î du ǁhâma rana tā ǀapexū.
ISA.16.4	An ti ǃhaexūhesana sadu tawa hâ; Moatse, îts satsa ǁîna ǁhaiǁhâǃkhaise ība hîkākā-aon ǃaroma. ǁGâiǀā-aob ge a ǀkhai, hîkākās ge ra kā, dāǃgâ-aon ǃhūba xu hîǀhuruhe hâ xuige.
ISA.16.5	Trons ǃhūb ai nîra ǁapoǁapohe xuige ǀkhomxaǂgaosiba xu; tsî ǁîb aib ge ǀguiba nîra ǂnûhâhâ, Davib di tentoms ǃnâ, ǀguib hîa ǂhanuse ra ǀgoraǃgâb tsî ǂhanuba ra ôab tsî ǂhanu-aisiba dīsa a ôasababa.
ISA.16.6	Sida ge ǃguriǂgaoxasib Moab dib xa ge ǁnâu; kaiseb a ǃgurixasa, ǃgurib âb tsî ǃguriǂgaoxasib âb tsî ǁgôasib âb ge ǁau koasens ǀguisa, ti.
ISA.16.7	ǁNāxab ge Moaba Moab ǂama nîra ā, hoatsaman ge nîra ā, ǃgaoǃgaodi Kir-Haresets didi ǂama du ge nîra ǀhâimâinǀom, ǁîdi khôaǃarihe hâ xui-ao.
ISA.16.8	ǃAugu Hesbons digu ge ǃū hâ, ǂauxûiǂûhais Sibmas dis ona. ǁAedi di ǀhonkhoegu ge ǁîs di ǂhûiǂuihesa ǂgāxūna ge ǂnauǂkhūǂkhū, ǁîn ge Jasers kōse ge sī, ǁîn ra ǁhapuma ǃgaroǃhūb ǃnâ: ǁÎn di ǂgonagu ge ge khoraǂuisen, ǁîn ge huriba ge īǂam.
ISA.16.10	ǃGâiaǂgaob tsî dâb tsîkha ge ǂûtanixa ǃauba xu go ūbēhe tsî ǂauxûiǂûǃhanagu ǃnâ i ge ǁnaehe tsî dâhe tama hâ; ǂauxûiǂûdāǃnâ-aob ge ǂauxûi-i xare-e dāǃnâ tama hâ ǂauxûiǃoregu ǃnâ, tita ge dâǃausa ǀû kai amaga.
ISA.16.11	ǁNā-amagan ra ti ǃnāxūna ā Moab ǂama harps khami, tsî ti ǃnāb din Kir-Heres ǂama.
ISA.16.12	Tsî i ge nîra ī, mûn kao, Moab ǀhupu hâsa ǀgapigu ai, ob ge ǃanusib âb ǃnâ nîra ǂgâ, ǀgoreǀîb nîga, xaweb ge dī ǁkhā tide.
ISA.16.13	Nēs ge ǁnā mîs, ǃKhūb ge Moaba ǃhoa-ūsa ǁnā ǃnūba xu.
ISA.16.14	Xawe nēsib ge ǃKhūba ǃhoa tsî go mî: ǃNona kurigu ǃnâ, ǃgaesab di kurigu ī xase, ob ge ǂkhaisib Moab diba nîra sorahe ǁnā ǂguib hoab ǀkha; ob ge ǃgau nî ǃâba îbe-îbe ǂkhari tsî nîra ǁkhāoǃnâ.
ISA.17.2	ǃĀdi Aroers didi, ǁîdi ge nîra ǁnāxūhe, gūdi di ǃkhaise di ge nîra hâ, ǁîdi ge ǁnāpa nîra ǁgoe, tsî khoe-i xare-i ge ǁîde ǃhuriǃhuri tide.
ISA.17.4	Tsî i ge ǁnātsē nîra ī, ǂkhaisib Jakob dib nîra ǁgā tsî kaub ǁîb di ǁgans dib nîra ǂgaba ǃkhaisa.
ISA.17.5	ǃGao-aob ra mâ hâ ǃhoroba ǀhaoǀhao tsî ǁôab âb ra ǃnuruga ǃgaoǁnâ khami i nîra ī xui-ao; ā, khoe-i ǃgoaǃnāb Rafaimmi ǃnâ ǃnuruga ra sā-i khami i ge nîra ī.
ISA.17.6	Xawe i sā-ai-e ǁîb ǃnâ nîra hâ, ǀkherahais di ǂûn ra ǂnauǁnâhe khami, ǀgam tsî ǃnona ǂûna ǀgapise hâ ǂgonab di ǀamsa xu, tsî haka tsî koro ǂûna ǂûtanixa ǂgonagu âba xu, tib ra ǃKhūb Israeli Eloba mî.
ISA.17.7	ǁNātsēb ge khoeba, ǁNāb ǁîba ge kurubǀî nî kōnǃgâ, tsî mûra âb ge ǃAnub Israeli diba nîra mû.
ISA.17.8	Tsîb ge ǁnā altardi ǁîb ǃomkha di sîsenniǀî kōnǃgâ tide, tsî ǁnān ǁîb ǀkhunugu ge dīnab ge kō tide, tsî ǀhomadi tsî sore-īgu tsîna.
ISA.17.9	ǁNā tsēdi ge ǁîb di ǁaposa ǃāde ǁnāxūhe hâ hai-i xase, ǀgapise hâ ǂgona-i hîa ǁnāxūhe hâ-i xase nîra ī Israeli ôan ǃaroma, tsî di ge nîra ǃū-aisa.
ISA.17.11	ǁÎnats ga ǂgā tsēs aits ge ǁîna nîra ǀom kai, tsî ǁgoagats ge sa ǃkhomma nîra ǃkhā kai, ots ge tsēs ǀaesenni tsî tsûsa ǃoab dis ai ǀoasase nîra ǃgaobasen.
ISA.17.12	Tsūba ǂguisib ǁnā kai ǁaedi hurib khami ra ǀōdi diba, tsî tsūba ǂkhupib ǁnā ǁaedi ǀgaisa ǁgamgu xase ra ǀōdi diba!
ISA.17.13	Ā, kai ǁgamgu ra ǀō xase di ge ǁaede nîra ǀō, xawe ǁîb ga ǁîna ǀauo, on ge ǃnūse nîra ǁhâbē, ā, on ge nîra doeǁgabēhe, ǀapon ǃhomgu din ra ǂoab xa doeǁgabēhe khami, tsî ǃhūba sareb xa.
ISA.18.1	Tsūba ǁnā ǃhūb, ǃhonarisa sommi â-ib, ǃāgu Etiopiab digu xōǀkhā ǁgoeba,
ISA.18.2	Nylǃāba-ū sîsabega ra sîba, ǂāǂgaudi ǃnâ ǁgamgu ai! ǃGûsī, ǃhae sîsabego, ǁnā ǁaes, gaxu sorosa ūhâs tsî ǂkhai ra ǀkhāba ūhâs ǃoa, ǁnā ǁaes, hîa hâs a khami tsî ǃaruǀî a ǃaoǃaosas ǃoa, ǁnā ǁaes, domga ūhâs tsî dāǃgâs dis, ǃhūb âsa ǃāgu xa ra dâuǀhanahes ǃoa.
ISA.18.3	Sadu ǃhūbaib di ǁansabedu hoado, tsî sadu ǃhūb di ǁansabedu tsîdo, ǃkhaub ga ǃhomgu ai ǃkhāheo, o du ge ǁîsa nî mû, tsî ǀgapadas ga xâiheo, o du ge ǁîsa nî ǁnâu.
ISA.18.4	Nētib ge ǃKhūba tita ǃoa mî xui-ao: Tita ge ǂkhîse ǂnû tsî nî kō ti ǁanǃkhais ǃnâ ǃhore ra ǀgammi khami, ǀapib khaoǃgâ ǀnanus ǀaub dis khami ǃgaoǁaeb di ǀgammi ǃnâ.
ISA.18.5	ǃGaos aiǃâ ǃumis ga ǀoao, tsî ora ǂauxûiǂûb ga ǁano, ob ge ǁîba ǂgonaga gôas ǀkha ǃgaoǁnâ, tsî ǂgonaga nîra dībē tsî ǁhāǁnâ xui-ao.
ISA.18.6	On ge ǀhûpe ǀâ-anin ǃhomgu din tsî ǀgurun ǃhūbaib dina nîra ǁnābahe; on ge ǀâ-anina ǁîna ǁîn ai ǁkhunaba nî hâǃkharu, tsî ǀgurun ǃhūbaib din hoan ge ǁîn ai saoba nî hâǃkharu.
ISA.19.2	Tita ge Egipteǁîna Egipteǁîn ǀkha nîra ǂgāǁae xui-ao, o-i ge mâ-i hoa-e ǁî-i di ǃgâsaba nîra ǃkhamū, ǃāsa ǃās ǃoagu, gaosisa gaosis ǃoagu.
ISA.19.3	Os ge gagas Egipteǁîn disa ǃnāb ân ǃnâ nîra kā tsî ǀapes âna ta ge tita nîra hapu, ǁgoasin ge ǁîn di ǁgôa-elogu tsî ǁgâuanū-aon tsî ǁō hân gagadi tsî aimûǀgaru-aon tsîn ai nîra dî.
ISA.19.4	Tsî tita ge Egipteǁîna karosa ǀhonkhoen ǃomǁae nîra mā tsî ǁkhō gao-aob ge ǁîna nîra gaoǂam, tib ra ǃKhūb ǂnubidi di ǃKhūba mî.
ISA.19.5	Tsî gu ge ǁgamgu hurib diga nîra ǀari tsî Nylǃāb ge ǀari tsî nîra ǂnâ.
ISA.19.6	Tsî gu ge ǁkhāti Egipteb ǃāga nîra ǁkhaedawahe; tsî gu nîra xuriǂuihe, tsî ǁkhaeǀhaohe hâ dâuga nîra ǀari. ǂĀb tsî ǀharub tsîkha ge nîra ǃū.
ISA.19.7	Tapirǀgâb, Nylǃāb tawa Nylǃāb amǃgâ mâb, tsî Nylǃāb amǃgâ tsorohe hân hoan ge nîra ǂnâ, ǃhaebēhe tsîn ge nîra kā.
ISA.19.8	O gu ge ǁauǃkhō-aoga nîra ǃoa, o gu ge ǁnāgu, ǁauǃkhō-ūǀurisa Nylǃāb ǃnâ ra aoǂgāga nîra ǃoa, tsî ǀûide ǁgamgu ai ra aoǂuigu ge nîra tsanaǁkhui.
ISA.19.9	O gu ge ǀui vlasa ra sîsenga nîra tao, wevergu ǃuri ǃkhaib digu ona.
ISA.19.10	Tsîn ge ǃgaoǃgaodi ân ǀkha nîra ǂkhūǂkhūhe ǁnān sîsenamǃnâs ama ra sîsenn ge nî ǃoaǃoahe.
ISA.19.11	Amase gu ge Soans di gaosaga a gâre, ǀapes gā-aigu Faraob di ǀapemā-aogu dis ge go ǁnâuǃāo xū kai. Mati du kha ǁnâi Faraob ǃoa: Tita ge gā-aigu di ôa ta, kai gao-aogu di ôata, ti nî mî?
ISA.19.12	Mapa gu ǁnâi hâ sa gā-aiga? A gu ǁnâi satsa ǂanǂan, î gu mûǂan, tare-eb ǃKhūb ǂnubidi diba Egipteba ǂâibasenū hâ ǃkhaisa.
ISA.19.13	Gaosagu Soans digu ge go gâre, gaosagu Memfis digu ge gāhe hâ; ǁîgu ge Egipteb ona ra ǂhapu kai, ǃhaodi âb di ǀkhâuǀams kōse.
ISA.19.16	ǁNātsēn ge Egipteǁîna tarase nîra ī, tsîn ge ǀkhū tsî nîra ǃao, gons ǃKhūb ǂnubidi dib di ǃommi ǁînab nî gongonǀîb dis ǃaroma.
ISA.19.17	Tsî ǃhūb Judab dib ge Egipteǁîna ǃhurise nîra ība, ǁî ǃkhaisa ga ǂhôa-i hoa-i, ǁnā-i ge ǁî-i ǂû-i ǃnâ nîra ǃao, ǃKhūb ǂnubidi dib di ǂâibasens ǁînab ǂâibasenū hâs xa.
ISA.19.19	ǁNātsēb ge ǃKhūba altar-e nîra ūhâ Egipteǃhūb di ǁaegub ǃnâ, tsî ǃKhūba ǂnûikhâibahe hâ sao-e ǁîb di ǀkharib tawa.
ISA.19.20	Tsî i ge ǃKhūb ǂnubidi diba saose tsî ǀhûǀguitimîse nîra ība Egipteǃhūb ǃnâ. ǁÎn ge ǃKhūb ǃoa nîra ǂgai xui-ao, ǁgâiǀā-aon ǂama, tsî ǁîb ge ǁîna Hui-ao tsî ǀHonkhoese nîra ība, ǁîna nîra oreba.
ISA.19.21	Tsî ǃKhūb ge Egipteǁîna nîra ǂansaba, tsî Egipteǁîn ge ǃKhūba ǁnātsē nîra ǂan, tsîn ge ǁîba nîra ǃoaba ǂāǁguibas ǀkha tsî ǂûǁguibas ǀkha, tsîn ge ǃKhūba mîmâi-e mîmâiba tsî nîra matare.
ISA.19.22	Tsî ǃKhūb ge Egipteǁîna ǃgarise nîra ǂnau; xaweb ge ǁkhāti nîra ǂgauǂgau, tsîn ge ǃKhūb ǃoa nîra ǃhobasen, tsî ǁîb ge ǁîna nîra ǁnâu-am tsîb ge ǁîna nîra ǂuruǂuru.
ISA.19.23	ǁNātsē i ge ǂhauǂhauhe hâ dao-e nîra hâ, Egipteba xu Asiriab ǃoa, on ge Asiriaǁîna Egipteb ǃnâ tsî Egipteǁîna Asiriab ǃnâ nîra sī ǁkhā; on ge Egipteǁîna Asiriaǁîn ǀkha ǃKhūba nîra ǃoaba.
ISA.19.24	ǁNātsēb ge Israela ǃnonaǁîse nîra ī Egipteǁîn ǀkha tsî Asiriaǁîn ǀkha ǀkhaeb ase ǃhūb di ǁaegub ǃnâ.
ISA.20.3	ǃNubaib ge ǃKhūba ge mî: Ti ǃgāb Jesajab ra ǀōǀkhā tsî ǀōǂai hâse ǃnona kurigu kōse ǃgû khami, sao-i tsî buruburuxa-i ase Egipteb tsî Etiopiab ǂama.
ISA.20.4	ǁNās ǁkhās xaseb ge gao-aob Asiriab diba ǃkhōsan Egipteǁîn din ǁnā Etiopiaǁîn, hîa nî ǂgaeǂguibēhen, ǂkhamn tsî kain tsîna ǀōǀkhā tsî ǀōǂai tsî ǀōǂarese nîra doeǁgabē Egipteǁîn di taob ase.
ISA.20.5	Tsîn ge ǃhuri tsî nîra tao ǁnā Etiopiaǁîn hîan ge ǂgomaiǂnûin xa tsî Egipteǁîna ǁîn koasenni xa.
ISA.20.6	On ge ǁansaben nē ǃnāǃnuis dina ǁnātsē nîra mî: Mû, ǁnātib ge ǁnāba ge hāǂamhe, ǁîb ai da ge ǂgomǃgâsenni, ǁîb ǃoa da ge huib ǃaroma ǁhâba, Asiriab gao-aob di aisa xu da nî orehega. Tsî mati da kha sada nî ûi?
ISA.21.2	Karosa ai-e ta ge tita go ǂhaiǂhaibahe: ǂGomǂgomsa tama-i ge ǂgomǂgomsa tamase ra dī, hîǀhuru-ao-i ge ra hîǀhuru. ǂOaxa Elamtse, xāǂgā si Mediatse! Tita ge ǀhâimâinǀoms âsa go ǀû kai.
ISA.21.3	ǁNā-amagab ge ti kamanaba kai ǁō-i xa ǀoa hâ, tsûgu ge tita go ǃkhō, tsûgu xas ra ǁnās ǁora rasa ǃkhōhe xase; tita ge ǁnâus xa ra ǃgamǃgâ, tita ge kōǀîs xa go ǃhurigâ.
ISA.21.4	Ti ǂgaob ra ǁhapu, ǃhurib xa ta ge go hāǂamhe; tsuxub ǁkhore ta hâbab ra ǀkhūǀkhūxū kaiba te.
ISA.21.5	Tāba ǁāǁā îts kōǃgâ, ǃûi-aotse; ǂû î du ā! Khâi gaosago, î go khōsikhōba ǂkhauǀkhā!
ISA.21.6	Nētib ge ǃKhūba tita ǃoa mî xuige: ǃGû, îts ǃûi-ao-e ǂnûi, î mû i nî xū-e mîba.
ISA.21.11	ǂHôas Dumab xa hâs: Seira xun ra ǂgaiǀî te: ǃÛi-aotse, matikōb a tsuxuba? ǃÛi-aotse matikōb a tsuxuba?
ISA.21.12	Ob ge ǃûi-aoba ge mî: ǁGoas go ǁgoa, xawe i ge ganupe a ǃkhae. Dî ǂgao du kao, dî du re; ǁkhawa oa, î du hā re.
ISA.21.13	ǂHôas Arabiab xa hâs: ǁOes Arabiab dis ǃnâ du ge nîra hâǂkhai, sadu Dedanǁî ǃgû-aodo.
ISA.21.14	ǁGâ hâba du ǃgûǃoa re ǁgam-i ǀkha; ǁansaben Temab di ǃhūb din ge ǁhâsabena pereb ǀkha ge ǃgûǃoa.
ISA.21.15	Gôagan ra ǁhâxū xui-ao, ǂgaeǂuihesa gôaba xu, ǂgaeǃnâhesa khāsa xu tsî ǃgommi torob diba xu.
ISA.21.17	Tsî ǃgau ka ǀgaus ǁkhâu-aogu dis, Kedarǁîn di ǁē-aogu ge nîra ǂkhari; ǃKhūb Israeli di Elob go ǃhoa xui-ao.
ISA.22.2	Sas kai ǀōb xa ge hâ is, sas ǂkhupixa ǃās, sas dâxa ǃāse. Sa ǃgamhesan ge gôab ǀkha ǃgamhe tama hâ, tsî ǃkhammi ǃnâ ǁō tama hâ.
ISA.22.3	Sa ǂamsagu ge ǀhûpe ge ǃhū; ǁîgu ge ǁkhâu-aogu xa ge ǃkhōhe, sa ǃnâ ge hōhen hoan ge ǃgaeǀhûhe hâ, ǁîn ge ǃnūse ge ǁhâ.
ISA.22.4	ǁNā-amaga ta ge tita ge mî: Aisa tita xu unu, î ta ause ā. Tā ǁgūǀkhā te, ǁkhaeǂgao te du nîga hîǀhurus ti ǁaes di ôas dis ǂama.
ISA.22.5	Nēs ge tsēs gongonǃnâs dis, tsî dāǃgâs dis, tsî ǂkhupib dis, ǃKhūb ǂnubidi di ǃKhūba xu go hāsa xuige, ais di ǃgoaǃnāb ǃnâ, tsēs ǂnubiǂgoab ra khôahes dis tsî ǃhommiǀî ra ǀō ǃaus disa.
ISA.22.6	Elammi ge ǂāǁhōba ge ū, aob ge kunis ai hâ, ǃgapi-aogu on ge hâ; tsî Kiri ge khōsikhōba ra napanapa.
ISA.22.7	Tsî i ge nîra ī, ǃkhōǂuihesa ǃgoaǃnāgu âs kunidi xa nîra ǀoa tsî ǃgapi-aogu ǁābǀî nîra mâsī ǃkhaisa.
ISA.22.9	o du ge ǂapagu Davib ǃās diga nîra mû, ǁîgu a ǂgui ǃkhaisa; tsî du ge ǁgamgu ǃnaga ǁgoe ǀaus diga nîra ǀhaohao.
ISA.22.11	Tsî du ge ǁkhāti ǀhû-ā-e nîra dī ǀgam ǂgoakha ǁaegu, ǀoro ǀhôa ra gu di ǁgamgu ǂama, xawe du ge ǁNāb, nēna ra dīb ai kōǃapa tide, tsî du ge ǁkhāti ǁNāb, hugasa xu nēna ge kurub ai ǃgaoǃgâ tide.
ISA.22.12	Ob ge ǃKhūb, ǂnubidi di ǃKhūba ǁnātsē nîra ǂgai, ās ǁga tsî ǃgaes ǁga tsî ǃgoradanasib ǁga tsî ǁhōǃgaesens ǁga.
ISA.22.14	Xawe ǃKhūb ǂnubidi dib ge ti ǂgaera ǃnâ ǂhaiǂhaisen: Nē ǂhanuoǃnâsiba du ǀûbahe tide, ǁō du nîs kōse, tib ra ǃKhūb ǂnubidi di ǃKhūba mî, ti.
ISA.22.16	Tare-ets nēpa ūhâ, tari-ets nēpa ūhâ, ots nēpa ǁao-e go ǁhāǂuibasen, ǁnāb ǁaos âba ǀgapiseb ǃnâ ra ǁhāǂuibasenni xase, ǁanǃkhai-e ǃhaob ǃnâ ra xoaǂgā kaib xase?
ISA.22.17	Mû, ǃKhūb ge satsa nîra ǃgombē aorekhoesi ǃgombē-i ǀkha, tsî ǁîb ge nîra ǃgomǂnûi tsi.
ISA.22.18	ǁÎb ge nîra gababē tsi, sats khoets ra bolsa gaba khami, ǃhū-i hîa hara-i ǃoa, ǁnāpats ge satsa nîra ǁō, tsî ǁnāpa di ge sa îkunide nîra hâ, sats, sa ǀhonkhoeb ommi di taoxūse ītse!
ISA.22.19	Tsî tita ge satsa nîra ǂhāǁnâ, hâts a ǃkhaisa xu, tsî sa sîsenǃkhaisa xuts ge nîra hîkākāhe.
ISA.22.21	Tsî tita ge ǁîba sa saraba nîra ǂgaeǂgā, tsî tita ge ǁîba sa ǃgaesenni ǀkha nîra ǀgaiǀgai. Tsî gaosis âtsa ta ge tita ǁîb ǃomǁae nîra mā, ob ge ǁîba Jerusalems di ǁansaben tsî Judab di omma ǁgûse nîra ība.
ISA.22.23	Tita ge ǁîba ǀurida-i khami ǁaposa ǃkhai-i ǃnâ nîra ǃgâuǂgā, ob ge ǂnû-aiǃnaos ǃgôasib dise ǁgûb di omma nîra ība.
ISA.22.24	Tsîn ge ǁîb tawa nîra ǂgāmâi ǁgûb ommi di ǂkhaisib hoab, ūǀkhīn tsî surib dib hoaba, ǁkhāti ǂkhari xapan hoana, xapan ǃoredi dina xu ǂgoaxapan hoan kōse.
ISA.22.25	ǁNā tsēs ge, tib ra ǃKhūb ǂnubidi diba mî, ǁnā ǀurib, ǁaposa ǃkhai-i ǃnâ ge ǃgâuǂgāhe hâ iba, nîra ūbēhe, ob ge khôa tsî nîra ǁnā, ob ge ǃgommi, ǁîb ai hâba, nîra ǃgaoǁnâhe. ǃKhūb go ǁîsa mî xui-ao.
ISA.23.2	ǃNō re, sadu ǃnāǃnuis di ǁansabedo, sadu Sidons di gao-aogu, huriba ra ǃgâugu xa ge ǀoaǀoahedo.
ISA.23.3	Tsî kai ǁgamgu tawab ge ǃkhommi Sihori diba, Nylǃāb ǃgaos di xūba, ǁîs di hōǂgābasenxū ge i, tsî ǁîs ge ǁaedi di ǁamaguǃkhai ge i.
ISA.23.4	Tao, Sidonse, hurib ra ǃhoa, ā, ǁaposasib hurib dib ra ǃhoa, mî raǃâ: Tita ge ǁoratsû-i xare-e ūhâ tama ge hâ i, tsî ta ǁkhāti ǁora tama hâ; tsî ta ǂkhamkhoega kaikai tama tsî ǂkhamkhoede kaikai tama.
ISA.23.5	ǂHôas Egipteb dis ge ī i xasen ge ǁkhāti tsûb ǃnâ hâ, Tires xan ga ǁnâuo.
ISA.23.6	ǃGâu Tarsis ǃoa, ā re, sadu ǃnāǃnuis di ǁansabedo.
ISA.23.7	Nēsa kha sadu di dâxa ǃāsa, hugakam tsēde xu ge hâ isa, ǁîs di ǂaira ǂûra ge ǁîsa ǃnūse nîra tanibē ǃhao khoeses nî hâga?
ISA.23.9	ǃKhūb ǂnubidi dib ge ǁîsa ge ǂâibasen, anra ǃguriǂgaoxasib hoabab nî ǀuriǀuriga, tsî hoan xa ǂkhaisan ǃhūbaib dinab nî ǃgamǃgamga.
ISA.23.11	ǁÎb ge ǃommi âba ge ǀhōǂui hurib ǂama, ǁîb ge gaoside ge gongonǃnâ, ǃKhūb ge mîmāsa ge mā Kanaanni ǃoagu, ǁaposa ǃkhaidi âb nî hîkākāhe, ti.
ISA.23.13	Kō, Xaldeaǁîn di ǃhūba: ǁNās ge ǁaes ǀkhai ge isa, Asiriab ge ǁnān ǃgaroǃhūb ǃnâ ǁan hâna ge ǃgaoǃgaoba, ǁîn ge ǁaposa ǃkhaidi âna ge ǂnûikhâi tsî î-omgu âna ge ǂnubi, xawe ǁîb ge ǁîna ge hîǀhuru.
ISA.23.14	Ā re, sago Tarsis di doe-omgo, sago di ǁaposa ǃkhais hîkākāhe hâ xuige.
ISA.23.15	Tsî i ge ǁnātsē nîra ī, Tires nîra ǀuruhe ǃkhaisa, hûdisi kurigu kōse, ǀgui gao-aob di tsēdi ī khami, xawe hûdisi kurigu di ǀunis ais ge Tiresa ǁnā ǀai-aoǁnaetsanase nîra ī:
ISA.23.16	Harpsa ū îs ǃāsa ǃgûǂnamipe, sas ǀuruhe hâ ǀai-aose; ǃgâise ǀkhō îs ǀoasa amde ǁnae, în sas xa ǂâi.
ISA.23.17	Ī i nîra xuige, ǁnā hûdisi kurigu di ǀunis ai ǃKhūb nîra Tiresa ôaǃnâ ǃkhaisa, os ge ǁîs di amǃnâs ǀai-aosis dis ǃoa nîra oa tsîs ge nîra ǀai gaosidi ǃhūbaib didi, ǃhūbaib ai hâdi hoadi ǀkha.
ISA.23.18	Tsî ǁamas âs tsî ǀai-ao-amǃnâs âs ge ǃKhūba nîra ǃanuba, ǁîs ge ǁuise ǀhaoǀhaohe tsî ǂganamhe tide, tsî ǁamas âs ge ǁnān ǃKhūb aiǃâ ǁan hâna nîra hâba, ǂûǁân nîga, tsî ǃgomǀgausa saranan nî ūhâga.
ISA.24.1	Mû, ǃKhūb ra ǃhūba ǀkhaiǃnâ kai, tsîb ra ǁîba ǃū-aisa kai; tsî ǁîb ra īsib âba dawaǃkhupu tsîb ra ǁansaben âba ǀgaruǀgaru.
ISA.24.2	Tsî ǁaes īs ǁkhās khamib ge pristera nîra ī, ǃgāb khami ǁnāti ǀhonkhoeb âba, ǃgās khami ǁnāti ǀhonkhoes âsa, ǁama rab khami ǁnāti ǁamaxū raba, ǀkhupi rab khami ǁnāti ǀkhupi-aoba, surude-aob khami, ǁnāti ǁnāb surudemā-aoba.
ISA.24.3	ǃHūbaib ge ǀkhaiǃnâ kaihe tsî nîra ǀâǀhanaǃarihe, ǃKhūb go nē mîsa ǃhoa xui-ao.
ISA.24.4	ǃHūbaib ra ǃoa, ǁîb ra ǃū, ǃhūbaib ra kā tsî ra ǃū, ǀgapikhoen ǃhūbaib ǁaes din ra kā.
ISA.24.5	ǃHūbaib ge ǂnaoǂnaosen hâ ǁansaben âb xa; ǂhanugan ra ǃûǂam, ǂnûiǂgāden ra ǀkharaǀkhara, ǀamo ǃgaeǀhaosan ra ǁauǁau xui-ao.
ISA.24.6	ǁNā-amagab ra ǀâxareba ǃhūbaiba hapu tsî ǁnān ǁîb ǃnâ ǁan hân ge nîra hîǀhuruhe. ǁNā-amagan ge ǁansaben ǃhūbaib dina nîra khauǃkhūhe, tsî ǀoro khoeron ǀguin ge nîra ǃgau.
ISA.24.9	ǁÎn ge ǁnaen ra hîa ǂauxûiba ā tide; ǀgaisa xûib ge ǁnān ǁîba ga āna nîra auba.
ISA.24.10	ǃŪ-aisa ǃās ge khôaǂkhūhe hâ; omdi hoadi ge a ǀkhaiǃnâ, khoe-i xare-i a ǂgâ ǁoas kōse.
ISA.24.11	Tsûsa ǂgai-i ge daogu ai hâ ǂauxûib ǃaroma, ǃgâiaǂgaob a ǀkhai, dâb ǃhūb dib go kā.
ISA.24.12	Hîǀhurus ǀguis ge ǃās ǃnâ go ǃgau, tsî ǀō raseb ra ǁāba khôaǂkhūǂkhūhe.
ISA.24.14	Nēn ge dommi âna nîra ǃhâkhâi, ǁîn ge dâxase nîra ǁnae; ǂkhaisib ǃKhūb dib xan ge huriba xu nîra dâ.
ISA.24.15	ǁNā-amaga ǃKhūba ǃkhōǀkhā soreǃhūgu ǃnâ, î du ǃnāǃnuidi hurib didi ǃnâ ǀons ǃKhūb Israeli Elob disa koa.
ISA.24.16	ǀKhâuǀams ǃhūbaib disa xu da ge psalmde ra ǁnâu: ǃKhōǀkhā re ǂHanu-aiba, ti. O ta ge tita ra mî: ǂGaba ta ra, ǂgaba ta ra, ae, tita-e! Îǂhôaoǃnân ra ǂgomǂgomsa tamase sîsen, tsî ǂgomǂgomsa tamasen ra îǂhôaoǃnâna îǂhôaoǃnâse sîsen!
ISA.24.17	ǃAob tsî āb tsî ǁnoab tsîna an sadu ǂama hā, ǃhūbaib di ǁansabedo.
ISA.24.22	Tsîn ge nîra ǃkhōǀhaoǀhaohe ā-i ǃnâ ǃkhōsan khami; tsîn ge ǃkhō-oms ǃnâ nîra ǂganamhe, xawen ge ǀoasa tsēdi khaoǃgâ ǁkhawa nîra ôahe.
ISA.25.1	ǃKhūtse, sats ge a ti Elo; satsa ta ge nî kaikai, sa ǀonsa ta ge nî koa, sats ge buruxa dīna gere dī xui-ao, sa ǀapeǀape-aidi ge hugasa xu ama tsî a ǁaposa.
ISA.25.2	Sats ge ǃāsa ge ǀuiǁkhopo kai, ǁaposa ǃāsa ge ǂkhū hâ ǁkhobo kai, î-ommi ǃhao khoen dibats ge ǀkhai a ǃkhai kai; ǀamosib kōseb ǂnubihe tidese.
ISA.25.3	ǁNā-amagas ge ǀgaisa ǁaesa satsa nîra ǃgôa; ǃādi tiranǁaedi didi ge satsa nîra ǃao.
ISA.25.5	ǀGammi ǂnâsa ǃhūb ǃnâ ī khamits ge satsa ǃhao khoen di ǂkhupiba ra ǁgâiǁgui, ǀgammi ǁau ǀnanu-i di sommi xa ra kara kaihes ǁkhās xases ge ǁnaes tirangu disa nîra ǃgamǃgamhe.
ISA.25.7	Tsî ǁîb ge nē ǃhommi ai ǁnā ǃgū-aiǃkhaib, ǁaedi hoadi ǁîb ǀkha ǃgū-aihe hâba nîra hîkākā, tsî ǂganais, ǃhaodi hoadi ǁîs ǀkha ǂganaihe hâsa;
ISA.25.10	ǃKhūb ǃommi nî nē ǃhommi ai sâ xuige; xawe Moab ge ǁîb ǃnaga nîra dāǃgâhe, ǃhoroǃgaodan ra ǀaruxa ǃkhai-i ǃnâ dāǃgâhe khami.
ISA.25.11	Tsîb ge ǁîn ǁaegu ǃomkha âba nîra khoraǃā, tsâ-aob ra ǁîkha khoraǃā xase, xawe ǁîb ge ǃgurib âna nîra ǃgamǃgam, ǃomkha âb di ǁôakha ǀkha.
ISA.25.12	Tsî ǁîb ge ǁaposa ǃkhaidi sa ǀgapi ǂnubiǂgoagu dide nîra ǃgamǃgam, ā, ǁîb ge ǁîde tsarab kōse nîra sī kai.
ISA.26.3	ǁAposa ǂâibasens ge nēsa sats nî ǂkhî-i hoa-e sâusa, sa ain ge ǂgomaiǂnûi xui-ao.
ISA.26.5	ǁÎb ra ǀgapise ǂnôana ǃgamǃgam, ǁnā ǀgapi ǃāsa, ǁîb ra ǁîna ǃgamǃgam; ǃhūb kōseb ra ǁîna ǃgamǃgam, ǃhūb kōseb ra ǁîna sī kai.
ISA.26.6	ǂAis ra ǁîna dāǂkhū, ǂaidi ǀkhomǀkhomsaben didi, dāǃharodi ǀgâsan dide.
ISA.26.7	Daob ǂhanu-aib dib ge hoaragase a ǂhau; ǃganni ǂhanu-aib dibats nî satsa ǂhause ǀnō.
ISA.26.9	Ti ǀoms ǀkha ta ge tsuxuba satsa ge ǁkhore; ti gagas, ti ǃnâ hâs on ǀkha ta ge satsa ǃnaupe nîra ôa. Sa ǀgoraǃgâdi ga ǃhūbaib ai hâo, on nî ǁansaben ǃhūbaib dina ǂhanu-aisiba ǁkhāǁkhāsen xui-ao.
ISA.26.10	Eloxoresab ra ǀkhomma dī-ūhe, xaweb ge ǂhanu-aisi-i xare-e ǁkhāǁkhāsen tama hâ; ǁîb ra ǂkhabadī ǃhūb ǂhauǃnâsib dib ǃnâ tsîb ge ǀgapisib ǃKhūb diba kōǀî tama hâ.
ISA.26.11	ǃKhūtse, sa ǃommi a ǀgapi, xawen ge ǁîsa mû tama hâ, xawen ge ǁî-e mû tsî nîra tao; sa ǁaes ǂamats ra tau, tauxasib xa, ǁkhātis ge ǀaesa mâǃoasabena nîra hapu.
ISA.26.12	ǃKhūtse, sats ge sida ǂkhîba nîra ǁāǁāba; sats ge sida ǃkhaidi hoadi ona dība da xui-ao.
ISA.26.13	ǃKhūtse, sida Elotse, sa ose gu ge ǀkhara danakhoega sida ge gaoǂam, xawe sats ǀguitsa xus ge sa ǀons xa da ra ǂâisa.
ISA.26.14	ǁŌ hâǃân ge ǁkhawa ûi tide; kā geǃân ge khâi tide. Sats ge ǁîna ôaǃnâ tsî hîkākā tsî ǂâiǂâisens ǁîn dis hoasats ge ǀaribē amaga.
ISA.26.15	Sats ǃKhūts ge nē ǁaesa ge ǂguiǂgui, ǁaesats ge satsa ge ǂguiǂgui, tsîts ge ge ǂkhaiǂkhaihe, xawets ge ǁîna ǃhūbaib di ǀkhâuǀamdi hoadi kōse ge ǃhaebē.
ISA.26.21	Tsî mû, ǃKhūb ge ǃkhais âba xu nîra ǂoaxa, ǂhanuoǃnâsib ǃhūbaib di ǁansaben dibab nî ǁîn tawa ôaga; ob ge ǃhūbaiba ǀaob âba nîra ǂhaiǂhai, tsî ǃaruǀî ǃgamhe hân âba ǃgū-ai tide.
ISA.27.3	Tita, ǃKhūta ge ǁîba ra ǃûi, mâ mûsǀapiro-i hoa-i ai ta ge ǁîba nîra ǀâǀâ. Khākhoe-i xab ôaǃnâhe tidese ta ge ǁîba nîra ǃûi, tsuxubas kas, tsēas kas hoasa.
ISA.27.4	ǁGôasi-i ge tita tawa a ǀkhai. Tari-e kha tita ǁkhūse tsî ǀgamise nî mâi, torob ǃnâ ǁîba ta nî ǃhabi tsî ǁkhā ǁaeb ai khauǃkhūse?
ISA.27.5	Ti ǀgaisasibab ga ǃkhō-o, ob ge tita ǀkha ǂkhîba nîra dī, ǂkhîbab ge tita ǀkha nîra dī.
ISA.27.7	ǁÎba ǂnaub ge ǁnāb ǁîba ge ǂnaubab ge ǂnau khami? ǃGamheb ge ǁîb di ǃgamsaben ge ǃgamhe khami?
ISA.27.10	ǁAposa ǃās ge nîra ǃū-ai, ǁanǃkhais ǂhāxuhe tsî nîra ǁnāxūhe ǃgaroǃhūb axase xui-ao; ǁnāpan ge tsâuna nîra ǃû, tsî ǁnāpan ge nîra ǁgoe tsî ǂgonagu âba nîra hapu.
ISA.27.11	Tsî ǂgonagu âs ga ǂnâsa, on ge nîra khôaǁnâhe, o di ge tarade nîra hā, tsî ǁîga nîra ǂhubi, ǁnauǃāb â-i ǁae tamas a xui-ao; ǁnā-amagab ge ǁnāb ǁîna ge dība ǁîna ǀkhom tide, tsî ǁîna ge kurub ge ǁîna ǀkhomma mā tide.
ISA.27.12	Tsî i ge ǁnātsē nîra ī, ǃKhūb nîra dāǃnâ ǃkhaisa ǃāba xu Egipteb di ǃāb kōse, xawe sadu ge ǀguiǀguibes ai nîra sākhâihe, sadu Israeli ôado.
ISA.28.1	Tsūba ǁnā ǃgurixa krons, āǁō hân Efraimmi din disa, ǁnā ǂkhaisa anixūs, ǁnā ra ǃkhā-i dis khami īsa, danas kaise kausa ǃgoaǃnāb dis ai hâs, ǂauxûib xa dāhe hân disa.
ISA.28.2	Mû, ǃKhūb ge ǀgaib tsî ǁkhāsiba ūhâ. Dâus ǃnareb dis khami īb, ǁāb hîǀhurus dib khami ība; dâu-i ǀgaisa ǁgamgu, hîa ra dâunarigu di-i khamib ge ǁîba ǃhūbaiba ǃommi ǀkha nîra aoǁgui.
ISA.28.3	ǃGurixa krondi, Efraimmi di āǁō hân didi, ǁîdi ge ǂaidi ǀkha nîra dāǂkhūǂkhūhe.
ISA.28.4	Tsî ǁnā ra ǃkhās ǂkhaisa anixūb âb dis kaise kausa ǃgoaǃnāb di danas ai hâs, ǁîs ge aiǁan hâ ǂûs ǁkhunab dis khami nîra ī, ǁnās khoe-i xas ga mûhe ǃnubai ganupes ǁî-i di ǃomǁae hâ hîa ra hapuhesa.
ISA.28.5	ǁNātsēb ge ǃKhūb ǂnubidi diba ǂkhaisa krons tsî ani ǀgapaxūse ǃgau gen ǁîb di ǁaes dina nîra ība.
ISA.28.6	Tsî gagas ǀgoraǃgâs dise ǁnāb ǀgoraǃgâ nîse ǂnôaba, tsî ǀgaise ǁnān, ǃkhamma ǁāb kōse ra ǁkhaedawana.
ISA.28.7	Tsî nēn on ra ǁhapu ǂauxûib xa, tsîn ra ǁhapuma ǀgaisa xûib xa; pristeri tsî kēbo-aob tsîkha ra ǂgare ǀgaisa xûib xa; ǁîn ge ǂauxûib xa ǀūa-ai hâ; ǁîn ge ǀgaisa xûib xa ra ǁnāma, ǁîn ra ǁhapu ai-en ra mûo, ǁîn ra ǂhapusen ǀgoraǃgâs tawa.
ISA.28.8	Tāgu hoagu ge ǀkhûib xa tsî ǀurisasib xa ǀoa hâ, ǃanu ǃkhai-i xare-i a ǀkhais kōse.
ISA.28.9	Tari-eb kha ǁîba ǂansa nî ǁkhāǁkhā, tsî tari-eb kha ǁîba ǂhôasa nî ǁnâuǃā kai? Dai-e xu ǀōǀōhe hâ ǀgôan, samra xu ūǁnâhe hâna?
ISA.28.10	Mîmā-i ge mîmā-i ai hâ xui-ao: Mîmā-e mîmā-i ai, domma dommi ai, domma dommi ai, nēpa ǂkharirose, naupa ǂkharirose.
ISA.28.14	ǁNā-amaga ǁnâu ǃKhūb di mîsa, sago ǃhō-aogo, sago nē ǁaes Jerusalems tawa ǁan hâsa ra gaoǂamgo.
ISA.28.15	Sago ge ra mî: Sige ge ǃgaeǀhao-e ra dī ǁōb ǀkha, tsî ǀamoǀaeb ǀkha ge ge ǂanǃgâsenxa ǃgaeǁaesen-e ge dī. Xui-aob ge ǃnāǂamsa ǂnauhaiba, ǃgûǃganu hāb kao, sige kōse hā tide; sige ge ǂhumiba ǁhaiǁhâǃkhaise ge mâibasen, tsî gāxaǃnâsib ǃnâ ge gaugausen xui-ao.
ISA.28.17	Tsî tita ge ǀgoraǃgâsa dīǂhauǂhautsurib ǃoa ge ǂnûi, tsî ǂhanu-aisiba kōkōsaos ǃoa; ob ge ǃnareba ǂhumigu di ǁhaiǁhâǃkhaisa nîra ǃgombē, o gu ge ǁgamga sâuǃkhaisa nîra dâu-īǀkhā.
ISA.28.18	Os ge sadu ǃgaeǀhaos ǁōb ǀkha du ge dīsa nîra ǁau; ob ge sadu ǂanǃgâsenxa ǃgaeǁaesenni, ǀamoǀaeb ǀkha du ūhâba, mâǁapo tide. ǃNāǂamsa ǂnauhaib ga ǃgûǃnâǃganuo, o du ge ǁaib xa nîra ǂkhū.
ISA.28.20	Kharob sats nî ǁîb ai ǁgoe ǃkhaisa nîra ǃnububa, tsî ǂnams sats nî ǁîs ǃnâ ǃgamisen ǃkhaisa nîra ǂōba xui-ao.
ISA.28.23	ǁNâu, î du ǁnâuǃā ti domma; ǃgaoǃgâ î du ti mîsa ǁnâuhō.
ISA.28.24	ǃHūǃgao-aoba xare ǃhūǃgaob ra tsēs hoasa, tsorob nîga? Xare ǃkhaiǃā tsî ǂhōǂhōb ra ǃhūb âba tsēs hoasa?
ISA.28.25	Ama tama-e: ǀGapise ǁgoe ǃhūbab ga ǂhauǂhauo, ob ra tsoro wiken xas kas, ob ra tsoroma komain xas kas, ob ra tsoro hoan xa ǃgâi ǃhorob xas kas, ǃkhōǂuihesa gerstǃhorob xas kas, spelǃkhommi xas kas hoasa, mâ-i hoa-e ǁî-i di ǃkhais ai.
ISA.28.26	Tsîb ra Elob âb xa ǁgauhe, matib nî dīsa, ǁîb ra ǁkhāǁkhā bi.
ISA.28.27	Wikenǃkhommi ge dāǃnâkunidi ǀkha dāǃnâhe tama hâ, tsî kuniǀnūs ge komainǃkhomma ǃgûǂam kaihe tama hâ xui-ao, tsî hai-i ǀkhab ra wikenǃkhomma ǂnauǂuihe tsî komainǃkhomma ǀkharu-i ǀkha.
ISA.28.28	Pereǃhoroba ǂkhūǂkhūheb ra? Hî-î, xaweb ge ǁîba hugaǀgui dāǃnâ bi tama hâ, tsîb ge ǁkhāti kunis âb di ǀnūs ǀkha khôaǂkhū tsî hān âb ǀkha dāǂkhū kai bi tama hâ.
ISA.28.29	Nē ǃkhais on ge ǃKhūb ǂnubidi diba xu ra hā: ǁÎb ge ǀapes ǃnâ a buruxa, tsî ǁîb ge dīsa a ǁkhā.
ISA.29.2	Xawe ta ge tita Arielsa nîra ǂōǂō; o ra ge ǃoab tsî ǃgaes tsîra nîra hâ, os ge ǃāsa tita Ariels khami nîra ība.
ISA.29.4	ǃNubais ge nîra ǃgamǃgamhe, os ge ǃhūbaiba xu nîra ǃhoa, os ge ǃhoas âsa ǃhūba xu ǃgaidī-aob dis axase nîra hā; os ge ǃhoas âsa tsaraba xu nîra ā.
ISA.29.5	Ob ge ǂguib khākhoen âts diba ǀui tsarab khami nîra ī, tsî ǂguib tirangu diba ǃgomīhe ra ǀapon khami, tsîs ge ǁî ǃkhaisa ǀgui mûsǀapiros ǃnâs axase ǃhaese nîra ī.
ISA.29.7	Tsî ǁhapob tsuxu-ais dib īs ǁkhās xaseb ge ǂguib ǁnā ǁaedi Arielsa nî ǃkhamūdi hoadi diba nîra ī, tsî ǁnān, ǁîs tsî ǁîs di ǁaposa ǃkhaide nîra ǃkhamūn tsî ǁîsa nîra ǂōǂōn hoan on diba.
ISA.29.8	Tsî i ge ǃâ hâ-i ǂû i ra ǃkhaisa ra ǁhapo-i khami nîra ī; xawe ǃnoaǂkhai i kao, mû, os ge ǀoms â-e a ǀkhaiǃnâ; tsî ǁgâ hâ-i ga ǁhapo khami, ā i ra ǃkhaisa, xawe ǃnoaǂkhai i kao, mû, o i ge ganupe ǁgâ hâ tsî ǀoms â-i ra ǁkhore, ǁnās ǁkhās xaseb ge ǂguib ǁnā ǁaedi ǃhommi Sionna ra ǃkhamūdi hoadi diba nîra ī.
ISA.29.9	Mâ î du burugâ, ǂgī î du ǂgīǃari; ǁîn ge āǁō hâ, ǂauxûib xa tamas a xawe; ǁîn ra ǂhapusen, ǀgaisa xûib xa tamas a xawe.
ISA.29.11	ǁNā-amaga du ge mâ ais hoasa mîdi, ǂganamǀgaiǀgaihe hâ ǂkhanis didi, khoeb hîa khomai ǁkhābats ra mā tsî: Dī ǁoa ta a, ǂganamǀgaiǀgaihes kom hâo, ti mîs didi khami ībahe xui-ao.
ISA.29.12	Tsî ǂkhanis ga ǀguib khomai ǁoaba māhe mî raǃâ: Nēsa khomai re, tsîb ga ǁîba: Khomai ǁoa ta a, ti mî.
ISA.29.19	Tsî tsamtsiǃnân ge ǃgâiaǂgaoba ǃgâiaǂgaob ama nîra ūhâ ǃKhūb ǃnâ; tsî ǂhâsaben khoen din ge ǃAnub Israeli dib ǃnâ nîra dâ,
ISA.29.20	tiranni ga toao, tsî ǃhō-aob ga ǀkhaio, tsî ǂhanuoǃnâsiba ra ǃûin hoan ga ǃhūǃnomaheo,
ISA.29.22	ǁNā-amagab ra ǃKhūb, Abrahamma ge oreba, Jakob ommi ǃoa nēti mî: Jakob ge ǃaruǀî taotaohe tide; tsî ais âb ge ǃaruǀî ǀnoro kaihe tide.
ISA.29.23	ǁÎb ga ǁîb ôan, ǃomkha âtakha ge dīna, ǁîb ǁaegu mûo, on ge ti ǀonsa nîra khai, on ge Elob Israeli diba nîra ǃao.
ISA.29.24	Tsî ǁnān ǁhapusa gagasa ūhân ge nîra ǁnâuǃāxa; tsî ǁnān hîa ra ǀaran ge ǁkhāǁkhāsa nîra ǃkhōǃoa.
ISA.30.2	ǁNān, hîa khâi tsî Egipteb ǃoa ra ǁgôana, ti amsa dî tama i tsî; Faraob di ǀgaib ǀkhan nî ǀgaiǀgaisenga, tsî ǁhaiǁhân nîga Egipteb di sommi ǃnâ.
ISA.30.3	Xawe ǀgaib Faraob dib xa du ge taotaosase nîra ībahe, tsî Egipteb di sommi ǃnâ ǁhaiǁhâs xa ǃharaxū ǃkhaise.
ISA.30.4	Gaosagu âb ga Soans ǃnâ hâ, tsî sîsabegu âb ga Hanes ǁga ǀgūse sīo;
ISA.30.5	ǁîn hoanab ge ǁîba nîra taotao, ǁnā ǁaes, hîa harebe ǁoas tsî hui ǁoas, tsî harebesa dī ǁoas, xawe taob tsî ǃharab ase nîra īs ǀkha.
ISA.30.6	ǂHôas ǀgurun ǃkhawagas xa hâs: ǁNā ǃhūb ǁgâiǀāb tsî ǂōǂōb tsîkha dib ǀgaisa xammi tsî kaira xammi, tsî basiliski tsî ǀaexa ǁkhana ra draki tsîn, ǁîb ǃnâ hâb, ǃoan ra xūn âna tanisī ǂkhamgu eseln digu di ǃgâb ai, tsî ǁuigu âna ǃnaidi di ubub ai, ǁnā ǁaes, hîa harebesa hā-ū ǁoas ǁga.
ISA.30.8	ǁNā-amaga hā îts ǁî ǃkhaisa ǁîna xoa-aixūs ai xoaba, îts ǁî ǃkhaisa ǂkhani-i ǃnâ xoaǂgā, îs ǀunitsēs kōse hâ hugaǀgui ǀamosib kōse.
ISA.30.9	ǁÎn ge a mâǃoaxa ǁae, tsîn ge a ǂhumiǃnâ ǀgôa, ǃKhūb di ǂhanuba ǁnâu ǂgao taman,
ISA.30.10	mû-aogu ǃoa ra mîna: Tā mû! tsî kēbo-aogu ǃoa: Tā kēboba da ǂhanuna! ǀNamǀnamsana ǃhoa-ū da, î gāxaǃnâsina kēbo.
ISA.30.11	ǂGō daoba xu, î go ǃganna xu ǁgôaxa, ab ǃAnub Israeli diba sida ǀkha ǀû, ti ra mîna.
ISA.30.12	ǁNā-amagab ra ǃAnub Israeli diba nēti mî: Sadu nē mîsa ra aoxū tsî ǁgâiǀāb tsî ǂkhabasib tsîkha ai du ǂgomaiǂnûi tsî ǁî ǃkhais ai ra ǃgâsen amaga,
ISA.30.13	ǁnā-amagas ge nē dīsāsa ǂapab, ǁnā rab, ǀgapi ǂnubiǂgaob ǃnâ ǃaugabǀî ǂōsen hâb, ǃkhoms âb ǃhaese ǀgui mûsǀapirob ǀguib ǃnâ a hā ǁkhāb khami nîra ība du.
ISA.30.14	Ā, ǁîb ge ǁîba nîra khôa, sūǂnubi-aob di soas ra khôahe xase; ǂkhūs âb ǃnâb ge ǁîba sâu tide, ǂkhūs â-i xa i ge ǀgui sūǃâro-i, ǁî-i ǀkhats nî ǀaesa ǀaekhorosa xu ū-e, ǁgam-ets nî tsaus ǃnâ xuri-ū-e xare-i hōhe tides kōse.
ISA.30.16	Tsî du ge: Hî-î, a da hān ai ǁhâ ti ra mî; ǁnā-amaga ǁhâ ǁnâi! Tsî du: ǃHae hān ai, a da ǃgapi ti ra mî. ǁNā-amaga an sadu di ǃgôaǃgonaon ona ǃhae!
ISA.30.18	Tsî ǁnā-amagab ge ǃKhūba nîra ǃâu sadob nî ǁîba ǀkhomga, tsî ǁnā-amagab ge ǁîba nîra ǀgapiǀgapihe, sadob nî ǁîba ǀkhomse, ǃKhūb a ǀgoraǃgâs di Elo xui-ao: ǃGâiǃōn ge ǁnān ǁîba ra ǃâun hoana.
ISA.30.20	ǃKhūb ge sado pereb ǂōǂōsib dib tsî ǁgammi ǁgâiǀāb diba nîra mā, xawe ǁkhāǁkhā-aogu âdu ge ǃaruǀî ǁgabogu ǀkhas axase ǁkhanabē tide; tsî mûdi âdu ge sadu di ǁkhāǁkhā-aoga nîra mû.
ISA.30.23	ǃNubaib ge ǁîba sa ǃkhommi, ǃhūbats tsoro-ai hâba, ǀapiba nîra mā tsî pereba ǃhūb di hōǂgābasense, tsî ǁîb ge nî ǃgâi tsî nî kau, sa ǀgoan ge ǁnātsē hara ǃhū-ai-i ai nîra ǃû.
ISA.30.24	Tsî gomagu tsî ǂkham eselgu ǃhūba ra sîsengu ge ǃanu ǂûxūna nîra ǂû ǃkhāxūs tsî ǂoaruxūs tsîra ǀkha ǀkhaiǀkhaihe hâna.
ISA.30.25	Tsî mâ ǀgapi ǃhommi hoab ai tsî mâ ǀgapi ǃnoms hoas ai gu ge ǃārogu tsî dâu ra ǁgamgu tsîga nîra hâ ǁnā tsēs kai ǂāb dis ai, ǂgō-omgu ga ǁnāǃnubai.
ISA.30.26	Ob ge ǃnâb ǁkhâb diba sores dib khami nîra ī, tsî sores di ǃnâb ge hûǃnâguse nîra ǃnâ hû tsēdi di ǃnâb ǁkhāb xase, ǃKhūb ge ǂkhôas ǁaes âb disa nîra ǃgae-ai, ǀhapis âsab ga ǂuruǂuru ǃnubai.
ISA.30.27	Mû, ǀons ǃKhūb dis ge ǃnūseba xu nîra hā, khau hâ ǁaib ǀkha tsî ǃgom ǀnanudi ǀkha; amǁgaugu âb ge ǁgôasib xa ǀoa hâ, tsî nams âb ge hapu ra ǀae-i khami nîra ī.
ISA.30.28	Tsî ǀommi âb dâu-īǂam ra ǃārob khami, ǃaob kōse ra sība, ǀūbeǁaedeb nî ǂgubiǂgubise ǂgubib ǁausib dib ǀkha; tsî ǂgaeǂhapu ra ǂgā-amǃnâxū-i khami ǁaedi di ǃnanigu ǃnâ.
ISA.30.31	Dommi ǃKhūb dib ǀkhab ge Asiriaba nîra ǂkhūǂkhūhe haib ǀkha gere ǂnauba.
ISA.30.32	Tsî i ge nîra ī, ǁnā ǃgaoǃgaoǁapoǁapohe hâ haib ga ǃgûǃganu, tsî ǃKhūb ga ǁîsa ǁî-i ai sâ kai ǃkhai-i tawa, ǁnāpan ǃkhomǃkharurudi tsî harpdi tsîn ǀkha nîra hâ ǃkhaisa, gongon ra ǃkhamaidi ǀkhab ǁîba ǁîna nîra ǃkhamū xui-ao.
ISA.31.3	Egipteǁîn ge a khoe, tsî Elo tama xui-ao; tsî ǁîn di hān ge a ǁgan tsî gaga tama. Ob ge ǃKhūba ǃommi âba nîra ǀhōǂui, hui-ao-i nî ǃnôaga, tsî ǁnā-i hîa ra huihe-i nî ǁnāga; hoatsaman nî ǁnāse.
ISA.31.4	Nētib ge ǃKhūba tita ǁga mî xui-ao: Xammi tsî ǂkham xammi ǃkhōs âb ǃaroma ra ǃoro khami; ǂguib ǃûi-aogu dib hoab ge ǁîb ǃoagu ǂgaiǀhûhe, xaweb ge dommi âgu xa ǃhuri tama, tsî ǃgamǃgam tama ǁîgu di ǂguib ǃaroma; ǁnās ǁkhās khamib ge ǃKhūb ǂnubidi diba nîra ǁgôa, ǃhommi Sionni tsî ǃnoms âbab nî ǃkhambase.
ISA.31.6	ǃHobasen du re ǁNāb, Israeli ôan ge ǁîba xu ǃgamse ǁnāǁgôab ǃoa.
ISA.32.2	Ob ge ǁnā aoba ǂoab xats ǁî-i ǃnâ ra sâusen ǃnabaǃkhai-i khami nîra ī, tsî dâus xats ra gaugausen ǃkhai-i khami nîra ī, ǂnâsa ǃkhai-i tawa ra dâu ǁgamgu khami, kai ǃhaob di sommi khami ǁgâ ǃhū-i ǃnâ.
ISA.32.3	Tsî mûdi ǁnān hîa ra mûn didi ge ǂgīkaisen tide, tsî ǂgaedi ǁnān hîa ra ǁnâun didi ge nîra ǃgaoǃgâ.
ISA.32.5	Gâreb ge ǃaruǀî tsamtsiǃnâse ra māts ti ǂgaihe tide, tsî xūǃgunuxab ge tsamsa ti ǂgaihe tide.
ISA.32.6	Gâreb ra gâresiba ǃhoa xui-ao, tsî ǂgaob âb ra ǂhanuoǃnâsiba dī xui-ao: Hînaxaǃnâsibab nî dīga, tsî kāǁhapubab nî ǃKhūb ǃoagu ǃhoaga, ǃâ hâb di ǀomsab nî ǀkhaiǃnâse ǁnāxū, tsî ǁgâ hâbab nî āxūb xa tôasi kaise.
ISA.32.8	Xawe tsamtsiǃnâse ra māb ge tsamsasigu xa ra ǂâi, tsîb ra mâ tsamsasigu ai.
ISA.32.10	Kurib di tsēdi ǃnā hâse so ge nî gongonǃnâhe hâse hâ; saso ǂkhîse hâ ǀgôaso, ǂauxûiǂûǃoras nîra ǀkhai tsî ǀhaoǀhaobasens nîra kā xui-ao.
ISA.32.11	ǀKhū, saso ǂkhîse ǂnôaso; ǀhū, saso ǃao tamase ǂnôaso, ǂoa î so ǂgaeǂuinǀkhā, î so saso di kamanaba ǃgae.
ISA.32.12	ǃGaehe i ge nîra samdi ǂama, tsî ǃgâi ǃhanagu ǂama, ǂûtanixa ǂauxûiǂûhaidi ǂama.
ISA.32.13	ǃHanab ti ǁaes dib ain ge ǁkhūn tsî ǀgamin tsîna nîra ǁhao, ā, dâ-omga ǃgâiaǂgaoxase ra dâ ǃās ǃnâ.
ISA.32.14	Î-ommi ge nîra ǁnāxūhe, tsî ǂkhupib ǃās dib nîra ǀû xui-ao; Ofeli tsî ǃûiǂgō-omgu tsîgu ge ǁhāse nîra hâ ǀamosib kōse, ǃgâiaǂgaob ǃgoren dib ase tsî ǀgoan di ǃû-aise,
ISA.32.16	Ob ge ǂhanuba ǃgaroǃhūb ǃnâ nîra ǁan, ob ge ǂhanu-aisiba ǂûtanixa ǃaub ai nîra hâhâ.
ISA.32.17	Ob ge sîsenni ǂhanu-aisib diba ǂkhîb ase nîra ī; os ge ǃoabas ǂhanu-aisib disa sâ tsî ǂkhîse hâb ase nîra ī ǀamosib kōse.
ISA.32.18	Os ge ti ǁaesa ǁanǃkhais ǂkhîb dis ǃnâ nîra ǁan, tsî ǂgomaiǂnûisa ǁanǃkhaidi ǃnâ tsî sâsa tsî ǂkhî ǃādi ǃnâ.
ISA.32.19	Xaweb ge ǃnareba nîra ǁnā haiǀgoms ǃoats ra ǁgôa ǃkhais tawa, tsî ǃās ge nîra ǁgôa ǃgammi ǃnâ.
ISA.32.20	ǃGâiǃō du ge sadu ǁgamgu hoagu amǃgâ ra tsoro do, sadu gomab tsî eseli tsîkha di ǂaisa ǁnāǀî ra sîdo.
ISA.33.1	Tsūba tsi, sats hîǀhuru-aots, sats ǂûts hîǀhuruhe tamats tsî gāxaǃnâse ra sîsenūts, tsî gāxaǃnâse sîsenūhe tamatsa! Hîǀhurutoats ka ǃnubaits ge satsa nîra hîǀhuruhe; gāxaǃnâsets ga sîsenūtoa ǃnubaits ge satsa gāxaǃnâse nîra sîsenūhe.
ISA.33.2	ǃKhūtse, ǀkhom da re; satsa da ra ǃâubasen xuige, îts ǁîn di ǁôase ī, mâ ǁgoas hoas ai, îts sida sâuǃkhaise ī, ǂōǂōsib ǁaeb ai.
ISA.33.4	ǃNubain ge sadu di ǁkhâuǁnâxūna nîra ǀhaoǀhaohe, ǃnomdi ra ǀhaoǀhaohes ǁkhās xase, ǂhoms ra ǃkhoema khamin ra ǁnāpa ǃkhoema.
ISA.33.5	ǃKhūb ge a ǀgapi, ǁîb ge ǀgapiseb ǃnâ ǁan hâba; ǁîb ge Sionsa ǂhanub tsî ǂhanu-aisib tsîkha ǀkha ge ǀoaǀoaba.
ISA.33.6	Tsî i ge nîra ī, ǁaposasib sa ǁaegu dib, ǀgaib sa sâus dib gā-aisib tsî ǂans tsîra ase nîra ī ǃkhaisa, ǃaoǃgâb ǃKhūb dib ge ǁîb di ǁuise nîra ī.
ISA.33.7	Mû, hoan xa ǀgaisan ân ge ǁnāpa ǃauga ra ǃau; sîsabegu ǂkhîb digu ge ause ra ā.
ISA.33.8	ǂHauǂhauhe hâ daogu ge hîkākāhe hâ, ǁnā daoga-ū ra ǃgûn ge a ǀkhai. ǁÎb ra ǃgaeǀhaosa khôa, ǁîb ra ǃāde ǃharaxū, ǁîb ge khoe-i xare-e ǃgôa tama hâ.
ISA.33.9	ǃHūb ra ǃoa, ǁîb ra tsanaǁkhui, Libanonni ge tao hâ, ǁîb ra ǃū; Saronǃhūb ge ǃgaroǃhū kai hâ, Basanni tsî Karmeli tsîkha ǂnaren on ge ǀgabiǁnâhe hâ.
ISA.33.10	Tita ge nēsi nî khâi tib ra ǃKhūba mî, î ta nēsi ǀgapi, î ta nēsi kai.
ISA.33.11	Sadu ge ǃhoroǃgaodana ǀgamǀkhā hâ, o du ge ǃhoroǃgaodana nîra ǁora; os ge sadu di gagasa ǀae-i khami nîra hapu.
ISA.33.13	ǁNâu re sadu hîa ǃnūse hâdo tita ge dīna; î du sadu hîa ǀgūse hâdo mûǂan ti ǀgaiba!
ISA.33.14	ǁOre-aon Sions tawa hân ge ǃhuri hâ; ǀkhūb xan ge hînaxaǃnâna ǃkhōhe hâ, ǁnān hîa ra mîna: Tari-e hâ sada ǃnâ hapu ra ǀae-i ǀkha ǁan ǂgao hâ-e? Tari-e hâ sada ǁaegu ǀamose khauǀae-i ǀkha hâ ǂgao hâ-e?
ISA.33.16	ǁîb ge ǀgapiseb ǃnâ nîra ǁan, ǀgaisa hâǃkhaidi ǃhaogu didi ge ǁîb di ǀgapi sâuǃkhaise nîra ī, ǁîb di pere-eb ra māhe, ǁgam-i âb ge a ǁaposa.
ISA.33.18	Sa ǂgaob ge ǃhurib xa ǂâiǂâisen tsî: Mapab xoa-aoba hâ, mapab matare-aoba hâ? Mapab ǂgō-omga ra ǃgôa aoba hâ? ti nî mî.
ISA.33.20	Kōǀî re Sions sada ǃhūgu di ǃāsa; sa mûra ge Jerusalemsa nîra mû sâusa ǁanǃkhaise, tentoms hîa aoǁguihe tidese; ǀurigu âs tātsēs kōse ǂgaeǂuihe tidese, tsî tsurigu âs tātsē ǃgâu tidese.
ISA.33.21	Xawe ǃKhūb ge ǁnāpa sada tawa ǂkhaisase nîra hâ, tsîs ge ǁîsa ǃāgu di ǃā, hara ǃāgu kaigu di ǃā nîra ī. ǁGubiǂgau-i xare-i ge ǁîsa ǃgâuǃganu tide, tsî ǃnā hâ doe-ommi ge ǁîsa ǃgâu tide.
ISA.33.22	ǃKhūb ge a sada di ǂHanuǂhanu-ao; ǃKhūb ge a sada di ǂHanumā-ao; ǃKhūb ge a sada di Gao-ao amagab ge ǁîba nî sâu da.
ISA.33.23	Tsurigu âts ge ǃopo hâ: ǁÎgu ge ǂgaus di ǁaeguhaib âga ǀkhamasase ǃkhōǀgaipe ǁkhā tide, ǁîgu ge ǃkhauba nîra ǃā ǁoa; ǁnāǃnubain ge ǃnarixūn ǃnāsa ǁkhâuǁnâs dina nîra ǀgorahe, on ge ǃhomhân ona ǁkhâuǁnâna nîra ǀâbasen.
ISA.34.1	ǀGū du re, sadu ǃhaodo, ǁnâu du nîse; î so ǃgaoǃgâ saso ǁaeso; îb ǃhūba ǁnâu tsî ǁîb ǀoasib hoaba, ǃhūbaib tsî ǁîba xu ra ǀkhīn hoana.
ISA.34.2	ǁAib ǃKhūb dib ge ǁaedi hoadi ǂama hâ tsî ǁgôasiba ǁîn di ǂnubis hoas ǂama; ǁîb ge ǁîna ǂāhen nîse ge māǁnâ.
ISA.34.6	Gôab ǃKhūb dib ge ǀaob xa ǀoa hâ, ǁîb ge go kau âub xa ǀaob ǁkhaogu tsî pirigu dib xa, âub pirigu di ǃnaidi dib xa. ǃKhūb ǂāǁguiba-e ūhâ Bosras tawa tsî kai ǂā-e Edomǁîn di ǃhūb ǃnâ xui-ao.
ISA.34.11	Tsî ǀaub tsî ǃnoab tsîkha ge ǁîba ǀumise nîra ūhâ; tsî ǀhones tsî gorab tsîra ge ǁîb ǃnâ nîra ǁan, ǀguirotsurib ǃū-aisib dibab nî ǁîn ǂama ǂgae xui-ao, tsî ǀguirotsurib ǀkhaiǃnâs diba xui-ao.
ISA.34.12	ǁÎn di ǀgapiǃgôasaga, xawe gu ge a ǀkhai, ǁîgan ge gaosis ǃoa nîra ǂgai, xawe gaosagu ân hoagu ge xū tide.
ISA.34.13	Tsî î-omgu ân ǃnâ di ge ǁkhūde nîra ǁhao, neteln tsî ǀgamin tsîna ǁîn di ǁaposa ǃkhaidi ǃnâ. O i ge nîra ǀgirin di ǁanǃkhai kai, tsî ǀamin di ǃgû-ai kai.
ISA.34.15	ǁNāpas ge kai ǀhonesa nîra om tsî ôa tsî ǂkhamn âsa nîra hō, tsî sommi âs ǃnâ nîra ǀhaoǀhao; ǁnāpan ge ǃariǃkhān ona nîra ǀhao.
ISA.34.16	Ôa ǃKhūb di ǂkhanis ǃnâ, î du khomai re: Nēn di ǀgui-i xare-i ge ǁkhuihe tide, nē-i kas nau-i kas hoasa i ge sā tide, ti ams ǂûs ge nēna ge mîmā, tsî ǁîb Gagab ǂûb ǁîna nîra ǀhaoǀhao xui-ao.
ISA.34.17	ǁÎb ǂûb ge ǁîna ǀkhūsa ge aoba; tsî ǁîb di ǃommi ge ǁîna ge ǀgoraǂui ǀguiro-ūtsurib ǀkha, ǀamosib kōsen ge ǁîba ǀumise nîra ūhâ, ǃhaosa xu ǃhaos ǃoan ge ǁîb ǃnâ nîra ǁan.
ISA.35.2	ǁÎb ge ǃnāǂamsase nîra ǃkhā tsî nîra dâ, ā, ǃgâiaǂgaob tsî dâb tsîkha ǀkha: ǂKhaisib Libanonni dibab ge ge māhe, anis Karmeli tsî Saronni tsîkha disa; ǁîn ge ǂkhaisib ǃKhūb diba nîra mû, anis sida Elob disa.
ISA.35.6	ǁNāǃnubaib ge ǃhoraba ǁkhamab khami nîra uri, tsî nams ǃgomeb dis ge nîra dâ. ǁGamgu ǃgaroǃhūb ǃnâ nîra ǂnauǃhui xui-ao, tsî ǃārogu ǃū-aisa ǃaub ǃnâ;
ISA.35.9	Xammi ge nîra ǀkhai, tsî ǀkhauǃā ra ǀguru-i xare-i ge ǁîb ai sī tide, tsî ǁnāpa hōhe tide, tsî oresan ǀguin ge ǁîba nîra ǃgûǃnâ.
ISA.36.2	Ob ge gao-aob Asiriab diba Rabsakeba Laxisa xu Jerusalems ǃoa gao-aob Hiskiab ǁga ge sî kai toroǂnubis ǀkha. Tsîb ge ǁîba dâu ra ǁgammi di daob ǀgapise ǁgoe ǀaus dib tawa, ananaob di ǃhanab ǃoa garu daob tawa sī ge mâ.
ISA.36.5	Sats ge ra ǂâi: Amǁgaukha di mîs ǀguis ge a ǁî, ǀapes tsî ǀgaib tsîra torob dira ge hâ. Tsî nēsi, tari-i aits ra ǂgomaiǂnûi, ots ra ti ǃoagu khâima?
ISA.36.6	Kō re, sats ra ǂgomaiǂnûi ǁnā khôa hâ ǂāb Egipteb ai, ǁnā ǂāb, khoe-i ga ǁîb ai ǃgâsen ǃnubai ǃommi â-i ǃnâ ǂgâ tsî ǁîba ra ǃkhāǃganuba: ǁNātib ge Faraob, Egipteb di gao-aoba ība ǁnān, ǁîb ai ra ǂgomaiǂnûin hoana.
ISA.36.7	Tsî tita ǃoats ga mîo: Sida ge ǃKhūb sida di Elob ai ra ǂgomaiǂnûi, ti: ǁNā tamaba kha, ǁîb ǀgapigu âb tsî altardi âbab ge Hiskiaba ūbē tsî Judab tsî Jerusalems tsîra ǃoa ǁîb xa: Nē altars aiǃâ du nî ǃhonǁgoa, ti mîba?
ISA.36.8	ǁNâi nēsi ǁgonagu ti ǀhonkhoeb, Asiriab di gao-aob ǀkha: O ta ge tita satsa ǀgamǀoadisi hāna nî mā, ǃgapi-aogats ga ǁîn ai ǂnûi ǁkhāo.
ISA.36.9	Tsî matits kha ǁnâi nî ǁkhaedawa ǁkhā ǃkhams ti ǀhonkhoeb di hoan xa ǂkhari ǃgāgu di ǀgui gaosab ǀguib disa? Xawe sats ra Egipteb ai ǂgomaiǂnûi kunidi ǃaroma tsî ǃgapi-aogu tsîn ǃaroma.
ISA.36.10	Tsî nēsi, ǃKhūb osesa ǁnâi nē ǃhūb ǃoa ta ge ǂoaxasa, ǁîba ta nî hîkākāse? ǃKhūb kom tita ǁga: ǃApa nē ǃhūb ǃoagu îts ǁîba hîkākā, ti ge mîo.
ISA.36.11	ǃNubai gu ge Eljakimmi tsî Sebnab tsî Joab tsîga Rabsakeb ǃoa ge mî: Sa ǃgāge ǃoa Sîriaǁîgowab ǃnâ ǃhoa, ǃgâise ge ǁîba ra ǁnâuǃā xuige, îts tā Jodeǁîgowab ǃnâ ǃhoa-ū ge, ǁnā ǁaes ǂnubiǂgoab ai hâs ra ǁnâuse.
ISA.36.12	Ob ge Rabsakeba ge mî: Ti ǀhonkhoeba kha sî teb ge sa ǀhonkhoeb ǃoa tsî sago di ǀhonkhoeb tsî sago ǀguigo ǃoa nē mîde ta nî ǃhoase? ǁNā aogu, ǂnubiǂgoab ai ǂnôagu ǃoa tamasa, sago ǀkha gu nî ǁîgu di xauba ǂûse tsî ǁîgu di ǀūba āse?
ISA.36.14	Nētib ra gao-aoba mî: Ab Hiskiaba sago tā ǂgaeǂhapu, ǁîb sago ore ǁkhā tide xuige.
ISA.36.15	Îb Hiskiaba sago ǃKhūb ai ǂgomaiǂnûi kai, mî rase: ǃKhūb kom amase nîra ore dao, nē ǃās kom gao-aob Asiriab dib ǃomǁae māhe tideo.
ISA.36.17	hā tsî ta nî ǃhū-i, sadu di ǃhūb khami ī-i ǃoa ūsī dus kōse, ǃhū-i ǃhorob di-i tsî ǂkhon ǂauxûib di-i, ǃhū-i pereb tsî ǂauxûiǂûǃhanagu di-i ǃoa.
ISA.36.19	Mapa gu hâ Hamats tsî Arpads tsîra di eloga? Mapa gu hâ Sefarvajims di eloga? Ore gu ge Samariasa ti ǃomǁaeba xu?
ISA.36.20	Mâga nē ǃhūgu elogu hoagu diga, hîa ǁîgu ǃhūga ti ǃomǁaeba xu ge ore ǁkhā iga, ob ǃKhūba Jerusalemsa ti ǃomǁaeba xu nî ore?
ISA.36.21	Xawe gu ge ǃnō tsî ǀgui mî-i xare-e ǃeream bi tama ge i, gao-aob ge: Sago ge ǃeream bi tide, ti mîmā xui-ao.
ISA.36.22	ǃNubai gu ge Eljakimmi, Hilkiab ôab, ommûǂam-aob, tsî Sebnab, xoa-aob tsî Joab, Asafi ôab, ǂkhanisâu-aob tsîga ǀkhauhe hâ saran ǀkha Hiskiab tawa ge sī, tsî gu ge mîdi Rabsakeb dide ǁîba ge ǂanǂan.
ISA.37.2	ǁNās khaoǃgâb ge Eljakimmi, ommûǂamaob tsî Sebnab, xoa-aob tsî kaigu pristergu digu tsîga ǁhōga anasen hâǃâ, Jesajab, kēbo-aob, Amob ôab ǃoa ge sî.
ISA.37.3	Tsî gu ge ǁîb ǃoa ge mî: Nētib ra Hiskiaba mî: Nē tsēs ge a ǂōǂōsib tsî ǃaob tsî ǃkhāǃkhās tsîn di tsē: ǀGôan ge ǃnaes kōse go sī, xawe-i ge ǁoraǀgai-i xare-e a ǀkhai xui-ao.
ISA.37.4	ǀNîsib ge ǃKhūb, sa Eloba Rabsakeb di mîde nî ǁnâu, ǀhonkhoeb âb, Asiriab di gao-aob xa ge sîheb dide, ûitsama Elobab nî ǃhōga tsî mîdi ǃKhūb sa Elob ge ǁnâudi ǀkhab nî ǀaoga; ǁnâi ǀgoreba re ǁnā ǃgau gen hîa nî hōhena.
ISA.37.5	Tsî ǃgāgu gao-aob Hiskiab digu ge Jesajab tawa sīo,
ISA.37.6	ob ge Jesajaba ǁîgu ǃoa ge mî: Nēti mîba sago di ǀhonkhoeba: Nētib ra ǃKhūba mî: Tā ǃao ǁnā mîdi hîats go ǁnâudi xa, Asiriab gao-aob di ǃgāgu tita go ǃkhāǃkhā-ū di xa.
ISA.37.7	Mû, tita ge gaga-e ǁîb ǃnâ nîra mā, ob ge gom-e ǁnâu tsî ǁkhawa ǁîb di ǃhūb ǃoa nîra oa, o ta ge tita ǁîba gôab ǀkha ǃhūb âb ǃnâ nîra ǁnā kai.
ISA.37.8	Nētib ge Rabsakeba oa tsî Asiriab di gao-aoba Libnasa ra ǃkhamūse ge hō; Laxisa xub ge ǂnauǁnâ tib ge ǁnâu xui-ao.
ISA.37.9	Tsî Tirhakab, Etiopiab di gao-aob xab ge nēti ǁnâuo: Mû ǁîb ge ǃkhamū tsi nîse go ǂoa, ti, ob ge ǁkhawa sîsabega Hiskiab ǃoa sî tsî ge mî:
ISA.37.10	Nēti go ge Hiskiab Judab gao-aob ǃoa ǃhoa tsî nî mî: Tā ǂgaeǂhapukaisen sa Elob, ǁîb aits ra ǂgomaiǂnûib xa, mî raǃâ: Jerusalems ge Asiriab gao-aob ǃomǁae māǁnâhe tide.
ISA.37.11	Mû, sats ge go ǁnâu, tare-e gu Asiriab di gao-aoga ǃhūgu hoaga ge dī-ū ǃkhaisa, ǁîga ra ǀâxareǃâ; tsî satsa ǁnâi sâuhets nî?
ISA.37.12	Elogu ǁnā ǁaedi, ti îgu xa ge hîǀhuruhedi diga ǁîde ore gu ge? Gosanǁîn tsî Haranǁîn tsî Resefǁîn tsî Edenni ôan, Telasars tawa hân tsîna?
ISA.37.13	Mapab hâ Hamats di gao-aoba tsî Arpads di gao-aoba tsî ǃās Sefarvajims di gao-aoba tsî Henas tsî Avas diba?
ISA.37.14	Tsî Hiskiab ge ǂkhanide sîsabegu ǃomǁaeba xu hō tsî khomaio, ob ge ǃKhūb di ommi ǃoa ǃapa tsî ǁîde ǃKhūb di ais aiǃâ ge khoraǁgui.
ISA.37.15	Ob ge Hiskiaba ǃKhūb ǃoa ǀgore tsî ge mî:
ISA.37.16	O, ǃKhūts ǂnubidi ditse, sats Israeli di Elotse, xerugu ǁaegu ǁan hâtse, sats ǀguits ge ǃhūbaib gaosidi di Elotsa, sats ge ǀhommi tsî ǃhūbaib tsîkha ge kuru.
ISA.37.17	ǃKhūtse, ǂō ǂgaes âtsa îts ǁnâu; mûra âtsa khowa ǃKhūtse, îts mû; îts ǁnâu mîdi Sanherib go ûitsama Elotsab nî ǃhōse sîdi hoade.
ISA.37.18	Amase ǃKhūtse, Asiriab di gao-aogu ge ǁnā ǃhūgu hoaga ǁîgu di ǀkharigu tsîn ǀkha ge hîkākā.
ISA.37.19	Tsî gu ge ǁîn di eloga ǀaes ǃnâ ge aoǂgā, elo tamagu tsî khoen ǃomgu di sîsenni a xui-ao, haigu tsî ǀuigu tsîga; ǁnā-amaga gu ge nēga ge hîkākā ǁkhā i.
ISA.37.21	ǃNubaib ge Jesajab, Amob ôaba, Hiskiab ǃoa sî tsî ge mî: Nētib ra ǃKhūb, Israeli Eloba mî: ǁNān, titats ge Sanherib Asiriab gao-aob ǃoagu ǀgorena ta ge go ǁnâu.
ISA.37.22	Nēs ge ǁnā mîs ǃKhūb go ǁîb ǂama ǃhoasa: ǂKhamkhoes Sionni ôas ra ǃharaxū tsi. ǁÎs ra ǃhō tsi, ǀgôas Jerusalems dis ra sa khaoǃgâ ǃnabindana.
ISA.37.23	Tari-ets ǃhō tsî go ǃkhāǃkhā? Tsî tari-i ǃoaguts kha sa domma ūkhâi tsî mûra âts ǀkha go ǃgapakhâi? ǃAnub Israeli dib ǃoagus komo!
ISA.37.25	Tita ge xora tsî ǁgam-e ge ā. Tsî tita ge ti ǂaiǃnāgu ǀkha Egipteb ǃāgu hoaga ge ǂnâǂnâ.
ISA.37.26	ǁNâu tamats kha hâ ǁî ǃkhaisa ta ge aibekam ǁaeba xu ǀnai dīsa, tsî hugasa xu ǁî ǃkhaisa aiǂhomisa? O ta ge ǁîsa nēsi go hā kai, sats nî ǁaposa ǃāde ǀkhaiǃnâ ǃkhaise hîkākāse.
ISA.37.27	ǁNā-amagan ge ǁîdi ǁansabena ǀgaio ge i, ǁîn ge ǃhurigâ tsî tao ge hâ i, ǁîn ge ǀgâb ǃaub dib khami ge ī tsî ǃam ǁhaon khami, ǀgâb omǂamaidi dib khami tsî khauhe hâ ǃhorob khami, ganupeb ǂhanuse mâ tama hîa.
ISA.37.28	Xawe tita ge a ǂan sa ǂnûs tsî sa ǂoas tsî sa ǂgâs tsî tita ǃoaguts ra ǂkhupi ǂkhupiba.
ISA.37.30	Tsî nēs ge satsa saose nî ība: Nē kurib ǃnâts ge ǁnān, ǁî-aitsama ra ǃīna nîra ǂû; tsî ǀgamǁî kurib ǃnâ ǁkhawa ga ǃīna; xawe ǃnonaǁî kurib ǃnâ tsoro, î du ǃgao, î du ǂauxûiǂûǃhanaga ǂgā, î du ǁîgu di ǂûn xa ǂû.
ISA.37.32	Jerusalemsa xun ge ǃgau gena nîra ǂoa, tsî Sionǃhomma xu ge ûina. ǃKhūb ǂnubidi dib di ôasasib ge nēsa nîra dī.
ISA.37.33	ǁNā-amaga, nētib ra ǃKhūba mî Asiriab gao-aob xa: ǁÎb ge nē ǃās ǃnâ hā tide tsî ǂā-e ǁîs ǃnâ ǁkhâuǂgā tide. ǁKhātib ge khōsikhō-i xare-i ǀkha ǁîsa hāǂam tide tsî ǁkhui-i xare-eb ge ǁîs ǃoa-ai aokhâi tide.
ISA.37.34	ǁNā daob ǁîba-ūb ge hāb aib ge ǁkhawa nîra oa; xawe nē ǃās ǃnâb ge ǂgâ tide, tib ra ǃKhūba mî.
ISA.37.35	Tita ge nē ǃāsa nîra sâu xui-ao, ǁîsa ta nî orega, tita ǃaroma tsî Davib ti ǃgāb ǃaroma.
ISA.37.37	Ob ge Sanherib, Asiriab gao-aoba oa tsî ǃgû tsî ǁkhawa ge oa; tsîb ge Nineves tawa sī ge hâ.
ISA.37.38	Tsî i ge ge ī, Nisroxi, ǁîb elob di ommi ǃnâb ge ǃhonǁgoa ǃnubai kha ge ǁîb ôakha Adramelexi tsî Sareseri tsîkha gôab ǀkha ǁhāǃan bi ǃkhaisa, tsî kha ge ǁîkha Araratǃhūb ǃoa ge duni tsî Esar-Hadonni, ǁîb ôab, ge ǁîb di ǃās ǃnâ ge gao-ao kai.
ISA.38.2	ǃNubaib ge Hiskiaba ais âba unu ǂnubiǂgoabǀî, tsî ǃKhūb ǃoa ǀgore
ISA.38.4	ǁGoasis ge mîs ǃKhūb disa Jesajaba ge hāba, mî raǃâ:
ISA.38.5	ǃGû îts Hiskiaba sī mîba: Nētib ra ǃKhūba mî, Elob sa îb Davib diba: Tita ge sa ǀgoresa go ǁnâu-am, tita ge sa ǁgamroga go mû; mû, tita ge disikoroǀa kuriga sa tsēdi tawa nîra ǀaro.
ISA.38.6	Tsî tita ge satsa gao-aob Asiriab dib di ǃomǁaeba xu nîra ore tsî nē ǃās ona, tsî tita ge nē ǃāsa nîra sâu.
ISA.38.7	Tsî nēs ge saose nîra ība tsi ǃKhūb xa, ǃKhūb, ǁnā mîs hîab go ǃhoasa nîra dī ǃkhaisa:
ISA.38.8	Mû, tita ge sommi ǁnā ǁgaragu sores ǀkha Axasi di soreǁgauxūs di ǁgaragu ai ra ǁgôagu diba disi ǁgaragu kōse nîra oa kai. Os ge soresa disi ǁgaragu kōse ǁnā ǁgaragu īǁgôa ra gu ǃnâ ge oa.
ISA.38.9	Nēs ge xoas Hiskiab, Judab gao-aob disa, ǀaesen tsîb ge ǁkhawa ǀaesenni âba xu ǂgau ǃnubai.
ISA.38.10	Tita ge ge mî: Ti tsēdi di ǃgaoǁnâs ǂama ta ge tita ǀhobas di ǁāgu ǃnâ nîra ǂgâ, ǃgau hâ ǁaeb ti kurigu diba ta ge ra ǀâǀhanahe.
ISA.38.14	Kran-ani-i kas swabel-ani-i kas khami, ǁnās ǁkhās xase ta ge tita goro ā, tita ge ǂnabu-i khami goro ā. Ti mûra ge ǀgapise go kōkhâi; ǃKhūtse, tita ge ra ǁgâiǀāhe, ǁnâi satsa mâba te re!
ISA.38.15	Tare-e ta tita nî ǃhoa? ǁÎb ge tita mîmâiba khamib ge ǁkhāti go dī. O ta ge tita nēsi ǂause nîra ǃgû ti kurigu hoagu kōse ti ǀoms di ausib xa.
ISA.38.16	ǃKhūtse, nē xūn tawab ra khoeba ûi; nēn hoan ge ti gagasa ûise ība. Sats ge tita go ǂuruǂuru tsî ǂgauǂgau xui-ao.
ISA.38.19	Ûitsamab, ā, ûitsamab ǁîb ra koa tsi tita nētsē ra dī xase; ǁgûb ge ǀgôana sa amaba nîra ǂanǂan.
ISA.38.20	ǃKhūb ge ǂhomisen hâ, titab nî orese, ǁnā-amaga a da ti ǁapaxaǀkhō-ūxūs ai ǀkhō sada ûitsēdi hoadi kōse, ǃKhūb di ommi ǃnâ.
ISA.38.21	Tsîb ge Jesajaba ge mî: An ǀnomahais ǂûn di naru-e ū, în ǁî-e plaisterse xâib ai ǁgui, îb ǂgau.
ISA.38.22	Ob ge Hiskiaba ge mî: Mâsa nî sao, tita ǃKhūb di ommi ǃoa nî ǃgû ǃkhais disa?
ISA.39.2	Ob ge Hiskiaba ǁîn ǂama ǃgâiaǂgao tsî ǁîna ǁui-ommi âba ge ǁgau, ǀhaiǀurib tsî ǃhuniǀurib tsî ǃgâihamxūn tsî hoan xa ǃgâi olib tsî ǁîb di ǁâtanin ommi tsî ǁhōdi âb ǃnâ ra hōhen hoana. ǀGui xū-i xare-i ge hâ tama ge hâ i, ommi âb ǃnâs kas, ǁîb di gaosis ǃnâs kas hoasa, Hiskiab ǁîga ǁgau tama-e.
ISA.39.3	ǃNubaib ge kēbo-aob Jesajaba gao-aob Hiskiab tawa hā tsî ǁîb ǃoa ge mî: Tare-e gu ǁnā aoga go mî, tsî mapa xu gu go hā? Ob ge Hiskiaba ge mî: ǁÎgu ge ǃnū ǃhūba xu ge hâ, Babilonsa xu.
ISA.39.4	Ob ge ge mî: Tare-e gu go mû sa ommi ǃnâ? Ob ge Hiskiaba ge mî: ǁÎgu ge ti ommi ǃnâ hân hoana go mû. ǀGui xū-i xare-i ge hâ tama ti ǁuigu ǃnâ, ǁîga ta ǁgau tama-e.
ISA.39.5	Ob ge Jesajaba Hiskiab ǃoa ge mî: ǁNâu ǃKhūb, ǂnubidi dib di mîsa:
ISA.39.6	Mû, tsēdi ge nîra hā, on ge sa ommi ǃnâ hân hoan tsî sa îgu ge nētsēs kōse ǀhaoǀhaon tsîna Babilons ǃoa nîra ūǃgûhe; xū-i xare-i ge ǃgau tide, tib ra ǃKhūba mî.
ISA.39.7	ǁNās tawan ge sa ôagu, satsa xu nî ǀkhīgu tsî sats nî hōgu xa ū, tsî nî ǁîga gao-aob di ǃoaba-aose dī Babilons gao-aob di î-ommi ǃnâ.
ISA.39.8	Ob ge Hiskiaba Jesajab ǃoa ge mî: Mîs ǃKhūb dis sats go mîs ge a ǃgâi. Tsîb ge ǁîba ǁkhāti ge mî: ǂKhîb tsî amab tsîkha nî hâ ti tsēdi ǃnâ amaga.
ISA.40.1	ǁKhaeǂgao go re, ǁkhaeǂgao go re ti ǁaesa, tib ra mî sadu Eloba.
ISA.40.4	ǃGoaǃnāgu hoagu ge nîra ǀgapiǀgapihe, tsî ǃhomgu hoagu tsî ǃnomdi hoadi ge nîra ǃgamǃgamhe; tsî gama-i ge nîra ǂhanu, tsî ǀuixa-i ge nîra ǂgā kai.
ISA.40.5	Tsî ǂkhaisib ǃKhūb dib ge nîra ǂhaiǂhaisen, tsî ǁgans hoas ge ǀhûpe nîra mû, ams ǃKhūb dis go ǁîsa ǃhoa ǃkhaisa:
ISA.40.7	ǀGâb ra ǂnâ, ǃkhās ra ǁnā, Gagab ǃKhūb dib ga ǁîs ǃnâ ǃgomo. Amases ge ǁaesa a ǀgâ.
ISA.40.9	O, Sions, sa ǃgâiǂhôa-aose, ǃapa re ǀgapi ǃhommi ai. O, Jerusalems sas ǃgâiǂhôa-aose, dommi âsa ǀgaisase ǃhâkhâi re, ǃhâkhâi bi îs tā ǃao re; mîba re Judab di ǃāde: Mû, nēb hâ sadu di Eloba!
ISA.40.10	Kō, ǃKhūb, ā ǃKhūb ge ǀgaisab ase nîra hā, tsî ǁôab âb ge nîra gao. Kō, amǃnâs âb ge ǁîb ǀkha hâ, tsî sîsenamǃnâs âb ge ǁîb ais aiǃâ hâ.
ISA.40.11	ǁÎb ge gūn âba ǃûi-ao-i khami nîra ǃûsi; ǁîb ge ǁkhaon âba ǁîb ǁôakha ǃnâ ǀhaoǀhao tsî tîǂams âb ǃnâ nîra tani; dai ranab ge ǁîba ǂause nîra ǂgaeǂgui.
ISA.40.13	Tariba ǁnāb, ǃKhūb di Gagaba ge ǂgaeǂguiba, tsî tariba ǁîba ǀapemā-aose ge ǁgauba?
ISA.40.14	Tarib ǀkhab kha ǀapeǀhao-e ge dī, ǁnâuǃābab nî ǁîba māse, tsî ǂhanub daobab nî ǁîba ǁgause? Tsî ǂansab nî ǁîba ǁkhāǁkhāse, tsî daob ǀoasa ǁnâuǃāb dibab nî ǁîba ǂanǂanse?
ISA.40.15	Mû, ǁaedi ge emers ai hâ ǁgamro-i axase ra ǃgôahe, tsara-i ǀnō-ūxūs di-i axase; mû ǁîb ra ǃnāǃnuide ǀui tsararo-i axase ūkhâi.
ISA.40.16	Tsî Libanonni ge khausa ǂâuba tama hâ, tsî ǀgurun âb ge khauǁguibasa ǂâuba tama hâ.
ISA.40.17	ǁAedi hoadi ge ǁîb aiǃâ xū tamase i; tsî di ge ǁîb xa xū tamase tsî ǁausib xa ǂkharise ra ǃgôahe.
ISA.40.19	Sîsenaob ra ī-e ǂnâ, tsî ǃhuniǀuriǂnau-aob ra ǁî-e ǃhuniǀurib ǀkha ǃkhûǃgâ, tsîb ra ǀhaiǀuriǁkhamroga ǂnâǀaro.
ISA.40.20	ǀGâsab, ǁkhāob, ǁîb ra hai-i hîa gunu tama-e ǁhûiǂuibasen; ob ra gā-ai ǁāǁāǁkhāsabeba ôabasen, ī-i hîa ǁnope tide-eb nî kuruse.
ISA.40.21	ǂAn tama du hâ? ǁNâu tama du hâ? Tsoatsoasa xu hōhōhe tama du hâ? ǃGaoǃgaodi ǃhūbaib didi ai ǃgaoǃgâ tama du hâ?
ISA.40.23	ǁîb gaosaga ra ǁauǁauba; ǂhanuǂhanu-aogu ǃhūbaib digab ra ǁîba ǁauxū kai.
ISA.40.24	Ā, ǁîgu ge ǂgāhe tama hâ, ā, ǁîgu ge tsorohe tama hâ, ā, ǁîgu di ǁhāǁnâhe hâ ǃgaos ge ǃhūb ǃnâ ǃnomaǃkhō tama hâ, tsî ǁîb ga ǁîga ǃgomǀîo, o gu ge nîra ǂnâ, ob ge ǁgaoǂoaba ǁîga ǃgaoda-i axase nîra ǃgombē.
ISA.40.25	Tari-i ǀkha du kha ǁnâi tita nî ǂkhō, ǁî-i ǀkha ta nî ǀguiti-ī-e? tib ra ǃAnuba mî.
ISA.40.27	Tsî tarexats ra mî, sats Jakotsa, tsî tarexats ra ǃhoa, sats Israeltsa, ti daob ge ǃKhūb aiǃâ gaugauhe hâ, tsî ti ǂhanub ge ti Eloba ra ǃgû-īǀkhā? ti.
ISA.40.29	ǁÎb ra ǀhupu hâna ǀgaiba mā tsî ǁîb ra ǁnāb hîa ǁkhāoǃnâba ǀgaiba ǂguiǂguiba.
ISA.40.30	ǂKhamn ge ǀhupu tsî nîra tsau, tsî ǂkham khoegu ge ǂanǂansase nîra ǁnā;
ISA.41.1	ǃNō ti aiǃâ, saso ǃnāǃnuiso! Tsî ǁaede a di ǀasa ǀgaiba ana! An ǀgūse dāhā în ǃhoa, î da ǀhûpe ǀgoraǃgâsa ǀgū.
ISA.41.3	ǁînab nî sauruse, ǂkhîb ǀkhab nî ǃgûǃganuga, dao-i ǂaira âb ǀkhab ge ǃgû tama hâ i-i ai?
ISA.41.5	ǃNāǃnuidi ge ǁîsa mû tsî ge ǃao; ǀkhâuǀamdi ǃhūbaib didi ge ge ǀkhū. ǁÎgu ge ǀgū tsî ge dāhā;
ISA.41.6	ǀguib ge nauba ge hui tsî horesab âb ǁga: ǀGai re! ti ge mî.
ISA.41.7	Tsî sîsenaob ge ǃhuniǀuriǂnau-aoba ge ǀgaiǀgai, ǁnāb hamers ǀkha ra ǂnauǂkhanuǂkhanub, ǁnāb ambeli ai ra ǂnau tsî solderxūs xa ǁîs a ǃgâi ti ra mîba; ǁnās khaoǃgâb ra ǁîsa ǀuridan ǀkha ǁapoǁapo, ǁîs ǁnobe tidega.
ISA.41.9	sats ǃhūbaib di ǀkhâuǀamde xu ta ge ǃkhō tsî ǁîb di ǀguri hâ ǃkhaide xu ta ge ǂgai tsî sa ǃoa: Sats ge a ti ǃgā, satsa ta ge tita ǃkhōǂuibasen hâ tsî aoxū tsi tama hâ, ti ge mîtse.
ISA.41.11	Mû, ǁnān satsa ǁaixaǂam hân hoan ge taotaohe, tsî taob xa nîra dāhe; ǁîn ge nîra ǁau xū kai, tsî satsa ga ǃkhamūn ge nîra kā.
ISA.41.12	Sats ge ǁîna nîra ôa, xawe ǁîna hō tide; ǁnā khoen satsa ga ǂnoagu-ūn ge nîra ǁauxū kai, tsî satsa ga torodī-ū khoen ge nîra kā.
ISA.41.13	Tita ǃKhūta, sa Elota, sa amǀkhāb ǁôaba ra ǃkhō xui-ao, tita hîa: Tā ǃao, tita ge ra hui tsi ti ra mîǀî tsi ta.
ISA.41.15	Mû, tita ge satsa ǀāǀāsa dāǃnâkuniros, ǀā ǀuridana ūhâs ase ra dī, sats ge ǃhomga dāǃnâ tsî nîra ǂkhūǂkhū, tsî ǃnomdets ge satsa ǀapon axase nîra dī.
ISA.41.16	Sats ge ǁîna nîra ǂoaru, ob ge ǂoaba ǁîna nîra ūbē, ob ge ǁgaoǂoaba ǁîna nîra ǀgaruǀgaru. Xawe sats ge nîra dâ ǃKhūb ǃnâ, Israeli di ǃAnub ǃnâts ge satsa nîra koasen.
ISA.41.17	ǀKhomǀkhomsaben tsî ǂhâ hân tsîn ra ǁgam-e ôa, xawe i ge a ǀkhai; nams ân ra ǂnâ ǁgâs xa. Tita ǃKhūta ge ǁîna nîra ǁnâu-am; tita Israeli di Elota ge ǁîna ǁnāxū tide.
ISA.41.19	Tita ge ǃgaroǃhūb ǃnâ nîra ǂgā; sederhais tsî sitimhais tsî mirdehais tsî ǀkherahais tsîde. Tita ge ǃgaroǃkhais ǃnâ nîra ǂgā; denehais tsî beukhais tsî bushais tsîdi hoade.
ISA.41.20	ǁÎn mû tsî ǂan tsî ǂâiǂâisen tsî nî ǀguiǁnâuǃāse, ǃKhūb di ǃommi ge nēsa dī tsî ǃAnub Israeli dib ge nēsa kuru ǃkhaisa.
ISA.41.21	Ūǀkhī sadu di ǂnoaguǃkhaisa, tib ra ǃKhūba mî, ūǀkhī sadu di ǁaposa ǃhoadanmîde, tib ra gao-aob Jakob diba mî.
ISA.41.23	ǂHôa ǁnā xūn, ega nîra hāna, î da mûǂan, elo du a ǃkhaisa. Ā, ǃgâidī î du tsūdī, î da ǁî ǃkhais xa ǂharugu, î da ǀguikōkō.
ISA.41.24	Mû, sadu ge ǀgapisiba ǃnā hâ, tsî sadu sîsenni ge ǃgaes diba ǃnā hâ. ǁNāb sadu ge a ǃkhōǂuibasenni ge a ǁgaiǁgaisa.
ISA.41.25	Tita ge ǀguiba ǀapasa xu nîra ǂkhaiǂkhaikhâi, tsî ǁîb ge nîra hā sores ra ǁhaipa xu, ǁîb ge ti ǀonsa nîra ǂgaiǀî. Tsîb ge ǂamkhoega nîra hāǂam ǂnubiǂgoab ǂamas axase tsî sūǂnubi-aob ra ǂgoaba dās ǁkhās xase.
ISA.41.26	Tariba ǁnāb tsoatsoasa xu xū-e ge ǂhôaba, ǂan da nîga, tsî aibesa xu: ǁÎb a ǂhanu ti da nî mî ǁkhāga, xawe ǀguib xareb ge ǀkhai ge i, hîa xū-e ra ǁnâu kaib, tsî khoe-i xare-i sadu di mîde ge ǁnâu-e.
ISA.41.28	Kōnǃgâ ta ge, xawe khoe-i xare-i ge ǀkhai ge i tsî nēn on ǃnâ, xawe ǀapemā-ao-i xare-i ge ǀkhai ge i, ǁîna ta ga dî tsî ga tita ǃereamna.
ISA.42.2	ǁÎb ge ǂgai tide, tsî ǁîb ge ǃau tide, tsî dommi âba ǃganni ai ǁnâu kai tide.
ISA.42.4	ǁÎb ge ǂkhabuǂâi tide, tsî ǁîb ge tsanaǁkhui tide, ǂhanubab nî ǃhūbaib ai mâis kōse. Tsî ǃnāǃnuidi ge ǁkhāǁkhās âba nîra ǃâu.
ISA.42.5	Nētib ra mî Elob, ǁnā ǃKhūb ǀhomga ge kurub tsî ǁîga ge ǃāǂuib, ǃhūb tsî ǁîba xu ra ǀkhīna ge ǁguiǃāb, ǁnā ǁaes, ǁîb ai ǁan hâsa ǀomsa ra māba, tsî gagasa ra māb, ǁnān ǁîb ai ra ǀnarena.
ISA.42.10	ǃKhūba ǀasa ǁnaetsana-e ǁnaeba, ǃkhōǀkhās âba ǃhūbaib di ǀkhâuǀamde xu, sadu hîa huriba ra ǃgâu do, tsî ǁîb ǃnâ hâdu hoado, saso ǃnāǃnuiso tsî ǁansaben âso tsîdo!
ISA.42.11	An ǃgaroǃhūb tsî ǃādi âba ǃau; ǁnā ǃkhaidi Kedarǁîn xa ǁanǃnâhe hâdi tsîn ǀkha; an dâ ǁnān Selas ǃnâ ǁan hâna, în ǃhomgu di ǂaoba xu ǃhao!
ISA.42.12	An ǁîna ǃKhūba ǃgôa, în ǃkhōǀkhās âba ǃnāǃnuidi ǃnâ ǂhôa!
ISA.42.13	ǃKhūb ge ǁē-aob khami nîra ǂoa, ǁîb ge tauba nîra ǂkhaiǂkhaikhâi toro-aob khami; ǁîb ge nîra dâ, ā, ǁîb ge nîra ǃhao, ǁîb ge khākhoen âba nîra dā.
ISA.42.14	Tita ge hugasa xu ge ǃnō, tita ge ǂkhîse ge hâ i, tsî ge ǃkhōdawasen. Tita ge nîra ǃau, ǀguis hîa ra ǁoras khami, tita ge ǁîna nîra hîkākā tsî ǁîna nîra ǀgui hapu.
ISA.42.15	Tita ge ǃhomgu tsî ǃnomdi tsîna nîra ǃū-ai kai, tsî ǁîn ǀgâb hoaba ta ge nîra ǂnâǂnâ, tita ge ǃāga nîra ǃnāǃnui kai, tsî ǃkhubide nîra ǂnâ kai.
ISA.42.21	ǃKhūb ge ǁîb xa ge ǃgâibahe ǂhanu-aisib âb ǃaroma; ǁîb ge ǁîba ge kaikai ǂhanub ǀkha tsî ǁîb ge ǁîba ge ǂkhaisa kai.
ISA.42.22	Xawe nēsis ge ūǀhanahe tsî ǁkhâuǁnâhe hâ ǁaese ī, hoatsaman ge ǂnapagu ǃnā ǃkhōkaisen hâ, tsîn ge ǃkhō-omgu ǃnâ gau hâ. ǁÎn ge ge ǁkhâuǁnâxū kai, tsî khoe-i ǁîna nî ore-i xare-i ge a ǁō; ǃūxū kain ge, xawe khoe-i xare-i ge: Mādawa! ti mî tama hâ.
ISA.42.23	Tari-e ǁî ǃkhaisa sadu xa ǂgaes ǃnâ ra ǂgâ kai, tari-e ra ǃgaoǃgâ tsî ǁnâu, nēn khaoǃgâ nî hāna?
ISA.42.24	Tariba ǁNāb, Jakoba ǁūxūse ge māǁnâba, tsî Israela ǁkhâuǁnâ-aoga? ǃKhū tamaba ǁnāb, ǁîb ǃoagu da ge ǁoreba? ǁÎb daogu ǃnân ge ǃgû ǂgao tama i; tsî ǁîb ǂhanub ain ge ǃgâ ǂgao tama i xui-ao.
ISA.42.25	ǁNā-amagab ge ǁîba ǁgôasib ǁaib âb dib, tsî ǀgaib torob diba ǁîn ǂama ge ǁhōǂui. Tsî ǁîb ge ǁîna ge ǂhubiǂnamipe, xawen ge hōǃâ tama ge i; tsî ǁîb ge ǁîna ge khau, xawen ge ǂgaob ǃnâ ū tama ge i.
ISA.43.1	Xawe nēsib ra ǃKhūb sa Kuru-aoba nēti mî, Jakotse, tsî sa ǂNubi-aoba, Israeltse: Tā ǃao, tita ge satsa ore xuige; tita ge satsa ǀons âts ǀkha ge ǂgai; tits ge satsa.
ISA.43.4	ǃGomǀgausats ge ti mûǁae isa xuts ge ge ǂkhaisa, tsî tita ge ge ǀnam tsi; ǁnā-amaga ta ge khoena ge mā sa amǃnâs ai tsî ǁaede ǀoms âts di amǃnâs ai.
ISA.43.6	Tita ge ǀapas ǃoa: Mā! ti nîra mî; tsî ǃkhawagas ǃoa: Tā ūdawa, îs ti ôaga ǃnūseba xu ūhā, tsî ti ôade ǃhūbaib di ǀamsa xu;
ISA.43.12	Tita ge ge ǂhôa, tsî tita ge ge ore tsî tita ge ge ǁnâu kai, tsî ǃhao elo-i xare-i ge sadu ǁaegu ǀkhai ge i; tsî sadu ge a ti ǀhûǀguitimî-ao, tib ra ǃKhūba mî, tita a Elo ǃkhaisa.
ISA.43.13	Tsēs ge hās aiǃâ ta ge tita ge hâ i, tsî khoe-i xare-i ge ti ǃomǁaeba xu a ore ǁoa. Tita ge ra sîsen, tsî tari-e ǁî ǃkhaisa nî ǃkhâi ǁkhā?
ISA.43.14	Nētib ra mî ǃKhūb sa Ore-aoba, Israeli di ǃAnuba: Sadu ǃaromas ge Babilons ǃoa sî, tsî ta ǁîn hoana ǃhūsabese ge ǁgôa kai ǃkhaisa, Xaldeaǁîna doe-omgu ân ǃnâ ra dâna.
ISA.43.15	Tita ge ǃKhūta, sadu di ǃAnuta, Israeli Kuru-aota, sadu di Gao-aota.
ISA.43.17	kunidi tsî hān tsî ǂnubis tsî ǀgaib tsîna ge ūǀkhība; ǀhûpen ge ge ǁgoe, ǁîn ge ǁkhawa khâi tama ge i, ǁîn ge ge ǀari, ǁîn ge khauǃgau tsuri-i khami ge ǀaritoa.
ISA.43.18	Hukakam xūn xa tā ǂâi; î du huga ge ǃnaen xa tā ǂâiǂâisen!
ISA.43.20	ǀGurun ǃaub din ge tita nîra ǃgôa, ǀgirigu tsî ǀamin tsîna, tita ge ǃgaroǃhūb ǃnâ ǁgamga nîra mā xui-ao tsî ǃāga ǃgaroǃkhaidi ǃnâ, ti ǁaes, ti ǁhûiǂuisabena ta nî āsiga.
ISA.43.22	Xawe sats Jakots ge tita ǂgaiǀî tama ge i, ti ǃoaguts ge ǀhupuǀhupusen ǃnubai, o Israeltse.
ISA.43.24	Titats ge marin ama kalmu-e ǁamaba tama, tsî âun sa ǂāǁguibadi din ǀkhats ge tita khoakhoa tama ge hâ i. Tsîts ge tita sa ǁoren ǀkha ge sîsen kai, sats ge tita ge ǀhupuǀhupu sa ǂhanuoǃnâsigu ǀkha.
ISA.43.28	ǁNā-amaga ta ge tita ǂamsagu ǃanusib diga nîra ǀuriǀuri, tsî Jakoba ǀâxareba nîra māǁnâ, tsî Israela ǃhōba.
ISA.44.3	Tita ge ǁgamma nîra ǁhō xuige ǁgâ hân ai, tsî dâuga ǂnâsab ai; tita ge ti Gagaba nîra ǁhō sa ǃkhommi ai, tsî ti ǀkhaeba sa surib ai.
ISA.44.4	On ge ǀgâb ǁaegu nîra ǁhao ǂhûihaidi khami ǁgamǃārogu tawa.
ISA.44.5	Nēb ge: Tita ge ǃKhūb di ta, ti nîra mî, tsî ǁnāb ge ǀons Jakob dis ǀkha nîra ǂgaisen; tsî naub ge ǃommi âb ǀkha: Tita ge a ǃKhūb di ti nîra xoa, tsîb ge ǀons Israeli dis ǀkha nîra ǂgaiǀarosen.
ISA.44.8	Tā ǃhuri, î du tā ǃao. ǁÎ ǃkhaisa ǁnā ǃnūba xu ǁnâu kai tsî ǂhôa du si tama ta hâ? Sadu ge a ti ǀhûǀguitimî-ao: ǀNî Eloba hâb a tita ose? ǀNî ǃhaob kom a ǀkhaio; tita kom ǀnîba a ǀūo.
ISA.44.9	Kuru-aogu ǃgaohesa īgu digu ge hoatsama a ǁau, tsî ǁîgu di turasa xūn ge a harebeo. Ā, ǁîgu di ǃkhō-amaon, ǁîn ge xū-e mû tama hâ, tsî xū-e ǂan tama hâ; ǁnā-amagan ge nîra taotaohe.
ISA.44.13	Haikuru-aob ra ǀguirotsuriba khoba, ǁîb ra xoa-ūxū-i ǀkha ǁîna xoa-ai; tsîb ra skavi ǀkha ǁîna ǂkhanuǂkhanu, tsîb ra sirkels ǀkha ǁîna xoaǂgā, tsîb ra ǁîna aob di īsib ǃoa dī, îsa aorekhoeb di īsise, om-i ǃnâ nî hâse.
ISA.44.14	Sederhaideb ga ǁhāǁnâo, ob ra sipres tsî aik-hais tsîra ū tsî ǀomkhâi kaibasen ǁoes di haidi ǃnâ, ǁîb ra omhaisa ǂgā, tsî ǀapib ra ǁîsa kaikai.
ISA.44.15	ǁNās khaoǃgâs ge khoeba hâba khauǃkhūhes nîga; ob ra ǁîs xa ū tsî sâ, ǁkhātib ra ǁîsa khau tsî ǁîs ǀkha pereba am. Tsîb ra ǁîs xa ǁkhāti elo-e dībasen tsî ǀgoreǀî; ǁîb ra ǃgaohesa ī-e ǁîs xa dībasen tsî ǁî-i aiǃâ ǃhonǁgoa.
ISA.44.16	ǀGui ǃkharebab ra ǀaes ǃnâ khau; nau ǃkhareb âsa xub ra ǁgan-e ǂû, amxū-eb ambasen tsî ra ǁâ. ǁKhātib ra sâ tsî: Hei! Tita ge go ǃnae, tsî ta ge ǀaesa go mû, ti ra mî.
ISA.44.17	Tsî ǃgau ge xū-i xab ra elo-e dībasen, ǁîb di ǃgaohesa īse; ǁîb ra ǁî-i aiǃâ ǃhonǁgoa, ǃgamǃgâ, tsî ǀgoreǀî i tsî: Ore te re; ti elots a xuige, ti mî.
ISA.44.18	ǁÎn ge ǂan tama hâ, tsî ǁnâuǃā tama hâ; ǁîn di mûdi ǂkhauǂganhe hâ xui-ao, mûn tidega, tsî ǂgaogu âna ǁnâuǃān tidega.
ISA.44.19	Tsî ǀgui-i xare-i ân ge ǁî ǃkhaisa ǂgaob ǃnâ ū tama hâ, tsî ǂan-i xare-i tsî ǁnâuǃā-i xare-i ge a ǀkhai, mû i nîse: ǀGui ǃkhareba ta ge ǀaes ǀkha ge khauǃkhū; tsî ǂnomdi âb ǀkha ta ge pereba ge am, ǁgan-e ta ge ǁîb ǀkha ambasen tsî ge ǂû. Tsî ǃgaoro-i â-e ǁgaixūdī i ta nî? Hai-e xu ge ǀkhī xū-i aiǃâ ǃhonǁgoa ta nî tita?
ISA.44.20	Tsaoba ga ǂû-i, ǁî-i di gâre ǂgaob ge ǂgaeǂhapuhe hâ, ǁî-i di ǀomsa i a ore ǁoas kōse tsî ǂhumi-e hâ tama i hâ ti amǀkhāb ai? ti i a mî ǁoas kōse.
ISA.44.24	Nētib ra mî ǃKhūb sa Ore-aob, satsa ge ǂnubiba ǁgûs di ǃnāba xu: Tita ge ǃKhūta, hoana ra dī ta, ǀhomma ra ǃāǂui ta. Tita ǀguita, tita ǂû ta ge ǃhūbaiba ra ǃāǂui ta.
ISA.44.26	ǃGāb âb di mîsa ra ǁapoǁapo ta tsî ǀapes ǁîb di sîsabegu disa ra dīǀoaǀoa ta, Jerusalems ǃoa: Sas ge nîra ǁanǃnâhe tsî Judab di ǃādi ǃoa: Saso ge ǁkhawa nîra ǂnubihe tsî tita ge ǁîdi di hîǀhuruhesa ǃkhaide nîra ǂnûikhâi, ti ra mî ta.
ISA.45.2	Tita ge sa ais aiǃâ nîra ǃgû, tsî tita ge ǃhoa daoga nîra ǂhauǂhau; ǂaiǁāga ta ge tita nîra khôaǂkhūǂkhū, tsî ǂnūǀuriǂganamūdade ta ge tita nîra ǂnauǂkhūǂkhū.
ISA.45.3	Tsî tita ge satsa ǁnā ǁuigu ǃkhaenagu ǃnâ hâgu tsî ǂganǃgâsa ǃkhūsigu tsîga nîra mā; ǂants nîga, tita a ǃKhū ǃkhaisa, satsa ǀons ǀkha ra ǂgai ta, Israeli di Elota.
ISA.45.6	Khoen nî ǂanse, sores ra ǁhai ǃkhaisa xu, tsî ǁîs ra ǂgâ ǃkhaisa xu tita oseb ǀnîba a ǀkhai ǃkhaisa. Tita ge ǃKhūta tsî ǀnîb ge hâ tama hâ.
ISA.45.10	Tsūba ǁnā khoe-i ǁgûb ǃoa: Tare-ets ra ôa? tsî ǁgûs ǃoa: Tare-es ra ǁora? ti ga mî-e.
ISA.45.11	Nētib ra ǃKhūba mî, ǃAnub Israeli dib tsî ǁîb di Kuru-aoba: ǁÎn ge tita ǃgoaxa xūn xa ge dî, ti ôan xa, ti ǃomkha sîsenain xa du kha tita mîmāsa nî mā?
ISA.45.12	Tita ge ǃhūbaiba ge dī ta, tsî khoeba ǁîb ai ge kuru ta, tita ge ǁnā ta. Ti ǃomkha ge ǀhomga ge ǃāǂui; tsî tita ge ǁîgu di ǂnubis hoasa mîmāsa ge mā ta.
ISA.45.17	Xawe Israeli ge ǃKhūb xa nîra orehe, ǀamo ore-i ǀkha; sadu ge tao tsî taob xa dāhe tide ǀamosigu hoagu kōse.
ISA.45.18	Nētib ra mî xui-ao ǁnā ǃKhūb ǀhomga ge kuruba, ǁnā Elob ǃhūbaiba ǂnubi tsî ǁîba ge dība, ǁîb ge ǁîba ge ǁapoǁapo, ǁîb ǁîba kuru tama, ǀkhaiǃnâseb nî hâga, tsîb ge ǁîba ge dī, ǁîb nî ǁanǃnâhega: Tita ge ǃKhūta, tsî ǀnîb hâ tama.
ISA.45.19	Tita ge ǂganǃgâsib ǃnâ ǃhoa tama hâ, ǃkhae ǃkhai-i ǃhūbaib di-i ǃnâ; tita ge surib Jakob dib ǃoa mî tama hâ: ǁAuse ôa te. Tita ge ǁnā ǃKhūta ǂhanu-aisina ra ǃhoa ta; ǂhanuna ra ǂhôa ta.
ISA.45.22	Unusenǀî te, î du sâuhe, ǃhūbaib di ǀkhâuǀams didu hoado, tita ge Elota xuige tsî ǀnîba tama.
ISA.46.1	Beli ge ge ǃgamǃgâ, Nebob ge ge ǃnom; ǁîkha di īkha ge ge ǀgurun tsî ǀgoan tsîn di kai. Sakho di tanihe ra īgu ge ǃgaehe hâ, ǀhupu hâ ǀgoan ǃkhanab xa ra ǃgomdāhes kōse.
ISA.46.2	ǀHûpen ge ǃgamǃgâ tsî ge ǃnom kaihe; ǁîn ge ǃgomma hui ǁoa ge i, tsîn ge ǁîn ǂûna ǃkhōsis ǃnâ ge ǂgâ.
ISA.46.3	Tita ǃgâ re, sadu Jakob ommi dido, tsî Israeli ommi xa ge ǃgau du hoado sadu ǁgûs di ǃnāba xu tita xa tanihe hâdo, tsî ǁgûs di tîǂamsa xu ge ūkhâihedo.
ISA.46.6	ǁÎn ra mariba mariǁhōsa xu tsoro, tsîn ra ǀhaiǀuriba ǀnō-ūxūs ǀkha ǀnō; ǁîn ra ǃhuniǀuriǂnau-aoba ǃgae, ob ra elo-e ǁîna dība, on ra ǃhonǁgoa tsî ǁî-e ǀgoreǀî.
ISA.46.7	On ra ǁî-e ǃhōb ai ū tsî tani tsî ǁî-i ǃkhais ai mâi; ǁnā i ge ra mâ, tsî ǁî-i ǃkhaisa xu ǂgō tama hâ. Tsî ǁî-ets ga ǂgaiǀî, xawe i ge ǃeream tama hâ; tsî ǂōǂōsib âtsa xu ore tsi tama hâ.
ISA.46.8	ǁÎ ǃkhais xa ǂâi, î du ǁapo, ǂgaob ǃnâ ǁî khaisa ū, sadu ǃûǂamaodo.
ISA.46.12	Tita ǃgâ, sadu karosa ǂgaoga ūhâdo, ǂhanu-aisiba xu ǃnūse hâdo.
ISA.46.13	Tita ge ti ǂhanu-aisiba ǀgūse ra ūhā, ǁîb ge ǃnūse hâ tide, tsî ti ǃgâiǃōba nîra mā, Sions ǃnâ, tsî Israela ti ǂhanu-aisiba.
ISA.47.2	Ū ǁkhamisa îs tsampereba ǁkhami; ǃgū-aiǃkhaib âsa khoba-ai. ǃNôara ǀkhaiǀkhaiǀkhā, tîra ǀkhaiǀkhā kai, ǃāga xanu.
ISA.47.4	Sida Ore-aob ǀons ge ǃKhūb ǂnubidi dib, Israeli di ǃAnub, ti hâ.
ISA.47.5	ǃNōsase ǂnû, îs ǃkhaeb ǃnâ ǂgâ, Xaldeaǁî ǀgôase; sas ge ǃaruǀî gaosidi di gaos, ti ǂgaihe tide xuige.
ISA.47.7	Xawes ra sasa: Tita ge nî gaosa ǀamos kōse, ti mî; nēsis kōse, xawes ge nēna sa ǂgaob ǃnâ ū tama hâ, ǁîn di ǀams xas ge ǂâi tama ge hâ i.
ISA.47.9	Xawes ge ǁî ǀgam xūn xa ǀgui mûsǀapirob ǀguib ai nîra hāǂamhe, ǀgui tsēs ǀguis ai: ǀGôaosis tsî ǃoatarasis tsîra xa; ǀoa hâses ge ǁîra xa nîra hāǂamhe ǃgaidīgu âs di ǂguib ǃaroma, nū-ain âs di ǀoasasib ǃaroma.
ISA.47.10	Sas ge sa ǂkhabasib ai ǂgomaiǂnûi xui-ao, sas ge: Khoe-i xare-i ge mû te tama hâ, ti ra mî. Sa gā-aisib tsî ǂans tsîra ge sasa ge ǂgaeǂhapu, tsîs ge ǂgaob âs ǃnâ: Tita ge ǁî ta, tsî ǀnîsa tama, ti ge mî.
ISA.47.11	ǁNā-amagas ge sasa ǂkhaba-i xa ra hāǂamhe, tsîs ge ǁgoaǂnobos â-e ǂan tide, tsîs ge tsūǃō-i, hîas ǂkhîǂkhî ǁoa i xa nîra hāǂamhe: ǃHaeses ǁgaoǁgaosi-i xa nîra hāǂamhe, ǀūs a-i xa xui-ao.
ISA.47.13	Sas ge ge ǀhupu ǂguib sa ǀapeǀape-aidi dib ǃnâ: An ǁnâi khâi ǁnān, ǀhomma ra ǃgaoǃgân, ǀgamirode ra kōn, ǂkham ǁkhâgu ǃoa ra aimûǀgaruna, în sasa ore ǁnā xūn ǁîn nî hāǂam sina xu.
ISA.47.14	Mû, ǁîn ge ǃhoroǃgaodan khami nîra ī; ǀaes ge ǁîna nîra khauǃkhū. ǁÎn ge ǁî-aitsama ǁhabub di ǀgaiba xu ore ǁoase nîra ī; ǂnom-i xare-i ge a ǀkhai, ǁî-i tawas nî sâ-e, ǀae-i xare-i ǁî-i amas nî ǂnû-e.
ISA.47.15	Nētin ge nîra ī ǁnān, ǁîn ǀkhas ge sîsen khoen, sa ǂharugu-aon, ǂkhamsis âsa xus ūhân xa i ge mâ-i hoa-e nî ǃkhoeǂnâ; khoe-i sasa nî ore-i ge nî ǀkhai.
ISA.48.2	Ā, ǃanu ǃās ǃoan ra ǂgaisen tsîn ra Israeli Elob ai ǂgomǃgâsen: ǃKhūb ǂnubidi dib ti ǀon hâba.
ISA.48.3	Aibekam xūna ta ge ǁnā ǃnūba xu ge ǂhôa, tsî ti amsa xūn ge ǁîna ge ǀkhī, tsî tita ge ǁîna ge ǁnâu kai: Tita ge ǁîna ǃhaese ge dī tsîn ge ge hā.
ISA.48.5	ǁNā-amaga ta ge ǁîna ǁnā ǃnūba xu satsa ge aoǁnâ; ganupen hā tama hâ hîa ta ge tita ǁîna satsa ge ǁnâu kai, ǀnîsits mî tidega: Ti ǁgôa-elob ge ǁnā xūna ge dī, ti ǃgaohesa īb, tsî ti ǂnâhesa īb ge ǁîna ge mîmā.
ISA.48.6	Sats ge ge ǁnâu; îts nēn hoana ǃgaoǃgâ. Tsî sadu ona, aoǁnâ du tide ǁîna? Nēsisa xu ta ge satsa ǀasa xūna ra ǁnâu kai, tsî ǂganǃgâsan tsî ǀūts ge ina.
ISA.48.7	Nēsin ge ǁîna ge kuruhe, tsî ǀnaisa xu tama; tsî nē tsēs aiǃâ ta ge ǁkhāti ǁîn xa ǁnâu tama ge hâ i, ǀnîsits satsa: Mû, tita ge ǁîna ge ǂan i, ti mî tidega.
ISA.48.8	ǁKhātits ge ǁîna ǁnâu tama ge i, ǁkhātits ge ǁîna ǀū ge i; ǁkhātis ge ǂgaes âtsa ǁnā ǃnūba xu ǁkhowa-amhe tama ge hâ i: ǂAn ta a xui-ao, hoaragasets îǂhôaoǃnâse nî sîsen ǃkhaisa; tsî ǁgûs ǃnāba xuts ǃûǂamaose gere ǂgaihe ǃkhaisa.
ISA.48.9	Ti ǀons ǃaroma ta ge ti ǁaiba nî ǃnūǃnâxa kai; tsî ti ǀons ǃaroma ta ge ǁîba nî ǁgūǃgâ sa harebesa ǃoa, ǁhāǁnâ tsi ta tidega.
ISA.48.13	ǁKhātib ge ti ǃomma ǃhūbaiba ge ǃgaoǃgao, tsî ti amǀkhāb ǃommi ge ǀhomga ǃomǃnâb ǀkha hâna ge ǀguiro: Tita ga ǁîna ǂgaio, on ra hoatsama ǁnāpa mâ.
ISA.48.15	Tita, tita ge ǁî ǃkhaisa ge ǃhoa; tsî ta ge ǁîba ǁkhāti ge ǂgai, tita ge ǁîba nîra hā kai, tsîb ge daob âb ai nîra ǃgâiǃgâ.
ISA.48.17	Nētib ra mî ǃKhūb sa Ore-aob, Israeli di ǃAnuba: Tita ge ǃKhūta sa Elota, satsa harebesaba xūna ra ǁkhāǁkhā tsi ta, ǁnā daob, ǁîba-ūts nî ǃgûb ai ra ǂgaeǂgui tsi ta.
ISA.48.19	Ob ge sa suriba tsaob khami ga ī hâ, tsî sa ǃnāba xu ra ǀkhīna ǁîb di ǀuiron khami, os ge ǀons âba ǃgaoǁnâhe tama i tsî ti ais aiǃâba xu ǀarihe tama ga i hâ.
ISA.48.22	Xawe eloxoresan ge ǂkhî-i xare-e ūhâ tama hâ tib ra ǃKhūba mî.
ISA.49.1	Tita ǃgâ, saso ǃnāǃnuiso, î so ǃgaoǃgâ saso ǁaeso ǃnūseba xu. ǃKhūb ge tita ǁgûs di ǃnāba xu ge ǂgai; tîǂams ti îs disa xub ge ǁîba ti ǀons xa ge ǂâi.
ISA.49.5	Tsî nēsib ra ǃhoa ǃKhūb, ǁgûs di ǃnāba xu ge ǃgāse tita dībasenna, Jakoba ta nî ǁîb ǃoa ū-oaga, tsî Israelab nî ǀhaoǀhaobahega: ǁNā-amaga ta ge ǃKhūb di mûǁae nî ǃgôahe, tsî ti Elob ge tita ǀgaise nî ība.
ISA.49.7	Nētib ra mî ǃKhūb Israeli Ore-aob, ǁîb di ǃAnuba, ǃharaxūhesa ǀoms ǁga ǁnāb ǁaes ǁîba ǁgai xūse ra ūb ǃoa, ǁnān hîa ra gaon di ǃgāb ǃoa: Gao-aogu ge ǁîsa mû tsî nîra khâi, tsî gaosagu ona, tsî gu ge nîra ǃhon ǃKhūb hîa îǂhôab ǃaroma, Israeli di ǃAnub, satsa ge ǁhûiǂuibasenni ǃaroma.
ISA.49.9	ǃGaesaben ǃoats nî mîse: ǃGûǂoa, tsî ǁnān ǃkhaenab ǃnâ hân ǃoa mî: ǀKhī du. ǁÎn ge daogu ai nîra ǃû tsî ǀgapi ǃkhaidi hoadi ais ge ǁîn di ǃû-aisa nîra hâ.
ISA.49.11	Tita ge ti ǃhomgu hoaga daose nîra dī, tsî ti ǃgangu ge nîra ǀgapiǀgapihe.
ISA.49.12	Mû, nēn ge ǃnūseba xu nîra hā tsî mû, naun ge ǀapasa xu tsî huriǂoasa xu, tsî naun ge Sinimǃhūba xu nîra hā.
ISA.49.14	Xawe Sions ra mî: ǃKhūb ge tita ge ǁnāxū, tsî ǃKhūb ge tita ge ǀuru.
ISA.49.16	Kō, tita ge sasa ǃomǃnākha hoakha ǃnâ ge xoaǂgā; sa ǂnubiǂgoagu ge hugaǀgui ti aiǃâ hâ.
ISA.49.17	Sa ôagu ge nîra ǃhae; xawe sa hîkākā-aon, tsî sa hîǀhuru-aon ge sasa xu nîra ǂoa.
ISA.49.19	Sa ǃū-aisa tsî ǀguri ǁgoe ǃādi ǃnâ hîǀhuruhe hâ ǃhūb âs ǃnâs ge amase ǁansaben xa nîra ǂōǂōhe, tsî sasa ge hapun, ǁîn ge ǃnūse nîra bēxū si.
ISA.49.21	Ots ge satsa ǂgaob âts ǃnâ nîra mî: Tarisa nēna ge ǁoraba tesa, ǀgôan xa ǀâǀhanahe tsî ǃū-aisase ta ge hâ i hîa? Tita ge ǃkhōsis ǃnâ hâ i tsî bē hâ i hîa, tariba ǁnāb, nēna ge kaikaiba teba? Mû, tita ge ǀguri ǃgau hâ i ǃnubai, mapan ge nēna hâ i?
ISA.49.24	ǀGaisaba kha ūǀhanab nî ǁkhâuǁnâs âba? Ûin nî ǂhanu-ai ǃkhōsana?
ISA.49.26	Tsî tita ge sa ǁgâiǀāsabena ǁîn di ǁgans ǂûsa nîra ǂûmā; tsîn ge ǁîn ǀaob ǂûb xa nîra ā, ǂkhon ǂauxûib khami, os ge ǁgans hoasa nîra hōǃâ, tita a ǃKhū, sa ǃGâiǃōdī-ao, tsî sa Ore-ao, Jakob di ǀgaisata ǃkhaisa.
ISA.50.3	Tita ge ǀhomma ǂnūsiba ra ana, tsî ta ge ǁhō-e ǃgū-aixūse ra ǂnûi.
ISA.50.7	ǃKhūb, ǃKhūb ra hui te ǃkhais ǃaroma ta ge taotaohe tide. ǁNā-amaga ta ge ti aisa ǁkhaiǀuis axase ge dī, ǂan ta a xui-ao, taotaohe ta tide ǃkhaisa.
ISA.50.9	Mû, ǃKhūb, ǃKhūb ra hui te. Tariba ǁnāb tita nî ǀâxareba? Mû, ǁîn ge hoatsama sara-i khami nîra ǀoro; ǁgurib ge ǁîna nîra hapu.
ISA.50.10	Tari-e hâ sadu ǃnâ, ǃKhūba ra ǃaoǃgâ-e, ǃgāb âb di dommi ai ra ǃgâ-e? ǃKhaenab ǃnâ ǃgû tsî i ga ǃnâ-i xare-e ūhâ tama i o, a-i ǃKhūb di ǀons ai ǂgomaiǂnûi, î-i ǁî-i di Elob ai ǂgomǃgâ.
ISA.50.11	Mû, sadu ǀae-e ra ǂhubi du hoado, tsî nanidi ǀkha ra ǃgaesendo, ǃgû sa ǀaes di ǁhabub ǃnâ, tsî ǁnā nanidi hîa du ge ǂhubidi ǃnâ. Ti ǃomma xus ra ǁî ǃkhaisa hāba du: Tsûb ǃnâ du ge nîra ǁgoe.
ISA.51.3	ǃKhūb ge Sionsa nîra ǁkhaeǂgao tsî ǁîb ge ǃgaroǃhūb âba Edenni khami nîra dī, tsî ǀkhuru ǃhūba ǃKhūb di ǃhanab khami. Dâb tsî ǃgâiaǂgaob tsîkha ge ǁîs ǃnâ nîra hōhe, gangans tsî ǁnaetsanas dommi tsîna.
ISA.51.4	Tita ai ǃgaoǃgâ, ti ǁaese; tsî ti khoedo, tita ǁnâu; ǂhanu-i ge tita xu nî ǂoa xuige, tsî tita ge ti ǂhanuba ǁaedi di ǃnâse nî ǂnûi xuige.
ISA.51.5	Ti ǂhanu-aisib ge a ǀgū, ti ǃgâiǃōb ra ǂoa, tsî ti ǁôakha ge ǁaede nîra ǀgoraǃgâ. Tita di ge ǃnāǃnuide nîra ǃâu, tsî ti ǁôab ain ge nîra ǂgomaiǂnûi.
ISA.51.8	ǁGurib ge ǁîna sara-i axase nîra hapu; tsî ǂunin ge ǁîna nîra hapu ǀû-i axase. Xawe ti ǂhanu-aisib ge ǀamosib kōse nîra hâ, tsî ti ǃgâiǃōb ǃhaosa xu ǃhaos kōse.
ISA.51.13	Tsî ǃKhūb satsa ge dīb, ǃhomga ge ǃāǂuib, tsî ǃhūbaiba ge ǃgaoǃgaoba ra ǀurutsa? Tsî tsēs hoasa hugaǀgui ra ǃaotsa, ǁgôasib ǂōǂō-aob dib ǃaroma, hîǀhuru tsi nîseb ra ǂâibasen ǃnubai? Mapab hâ ǁgôasib ǂōǂō-aob diba?
ISA.51.14	Doeǁgamahe hâ ǃkhōsab ge ǃhaese nîra ǁnāxūhe; tsîb ge āb ǃnâ ǁō tide, tsîb ge pereb âb tawa tôasi tide.
ISA.51.15	Tita ge ǃKhūta, sa Elota, huriba ra khâikhâiǃnâ ta, ǃgabigu âb ra ǀōs kōse: ǃKhūb ǂnubidi dib ge ǀons âba.
ISA.51.21	ǁNā-amaga ǁnâu nēsa, sadu ǀkhomǀkhomsabedo, tsî sadu āǁō hâdo, ǂauxûib xa tamas a xawe.
ISA.52.1	ǃNoaǂkhai, ǃnoaǂkhai, sa ǀgaiba ana, sas Sionse. ǂGaeǂgā re ǂkhaisa saran âsa, sas Jerusalems, ǃanu ǃāse. Sa ǃnâb ge ǃaruǀî ǃgaohe tamab kas, ǀurisab kas hoasa sī tide xuige.
ISA.52.2	Tsaraba ǃhaebeǁnâ; khâi î ǂnû, sas Jerusalemse. Xoresen ǃaob âs di ǃgae-ūdana xu, sas ǃkhōhe hâ ǀgôas Sionni dise.
ISA.52.4	Nētib ra ǃKhūb ǃKhūba mî: Aibekam ǁaegu ais ge ti ǁaesa Egipteb ǃoa ge doeǁgôa, ǃhao khoesen nî ǁnāpa hâse, tsî Asiriaǁîn ge ǁîna ǁause ge ǁgâiǀā.
ISA.52.6	ǁNā-amagas ge ti ǁaesa ti ǀonsa nî ǂan, ǁnā-amagas ge ǁîsa ǁnātsē nî ǂan, tita ǂhanita a ǁî: Mû, nē ta a, ti ra mî ta ǃkhaisa.
ISA.52.9	ǀŌ, ǀō re î so ǀhûpe dâ, saso ǃū-aisa ǃkhaiso Jerusalems diso, ǃKhūb ge ǁaes âba ge ǁkhaeǂgao, ǁîb ge Jerusalemsa ge ore xuige.
ISA.52.14	ǂGuin ge sats ǂama ǃhurigâ khami, ais âb mâ khoe-i hoa-i dis ǃgâ-ai tsî īsib âb nau khoen ôab dib ǃgâ-ai ge ǁgao hâ i xui-ao:
ISA.53.8	ǁÎb ge ǂōǂōsib tsî ǀgoraǃgâs tsîra xu ge ūbēhe. Tsî tari-e kha ûiǁaeb âba a ǃhoaǂui ǁkhā? Ûitsaman ǃhūba xub ge ǃgaoǁnâhe xui-ao: ǃÛǂams ti ǁaes dis ǃaromas ge tsûb ge ǁîb ai hâ isa.
ISA.54.2	Tentoms âs di ǃkhaisa harahara, în xordainǃkhaigu sa ǁanǃkhaidi diga ǃāǂui, tā ǁî ǃkhaisa ǂhani; tsurigu âsa gaxu kai, îs ǀuridan âsa ǃgâuǁapoǁapo.
ISA.54.3	Amǀkhābǀîs kas, ǁareǀkhābǀîs kas hoasas ge sasa nîra ǂapa xuige; tsî sa surib ge ǁaede nîra ǀumi, tsîb ge hîǀhuruhe hâ ǃāde ǁkhawa nîra ǁanǃnâ.
ISA.54.10	ǃHomgu ge nîra ǂgō, tsî ǃnomdi ge nîra ǁnobe, xawe ti ǀkhomxasib ge sasa xu ǂgō tide, tsî ǃgaeǀhaos ti ǂkhîb dis ge ǁnobe tide, tīb ra ǃKhūb, satsa ǀnam hâba mî.
ISA.54.12	Tsî sa xlamûǂuidaode ta kristali dise nîra dī, tsî sa ǁāga robainǀuidi xa, tsî sa ǀkharib hoaba ǀnamǀnamsa ǀuidi xa.
ISA.54.14	Sas ge ǂhanu-aisiba xu nîra ǁapoǁapohe; ǁgâiǀāba xu ǃnūse hâ, ǃaos ge tide xuige, tsî ǃnūse ǃhuriba xu, sasab ǀgū tide xuige.
ISA.54.16	Mû, tita ge ǀuriǂnau-aob ǂnomde ǀaes ǃnâ ra ǃnâikhâib tsî sîsenūxūs âba sîsenni âba ra ūǀkhībaba ge kuru. Tsî ta ge ǁkhāti hîǀhuru-aoba ge kuru, hîkākāb nîse.
ISA.54.17	Mû, sîsenūxūs sa ǃoagu ga ǁāǁāhes hoas ge ǃgâiǃgâ tide, tsî mâ ǀoms ǀgoraǃgâs ǃnâ sas ǃoagu ga khâis hoas, ǁîs ge sas xa nîra ǀâxarexūhe. Nēs ge ǀumis ǃKhūb di ǃgāgu disa, tsî ǁîn di ǂhanu-aisib ge tita xu hâ, tib ra ǃKhūba mî.
ISA.55.2	Tare xū-i ǃaroma du kha mariba ra ǀnō ǁnā-i hîa pere tama-i ama, tsî sadu di hōǂgābasenxūna ǁnā-i ǁî-i xats ǁâ ǁoa-i ama? Tita ǁnâu, î du ǃgâiba ǂû, îs sadu di ǀomsa kaub ǃnâ ǃgâiǃgâisen.
ISA.55.4	Mû, tita ge ǁîba ǁaedi di ǀhûǀguitimî-aose ge mā, ǁaedi di gao-ao tsî mîmā-aose.
ISA.55.5	Mû, sats ge ǁae-i hîats a ǀū-e nîra ǂgai, tsî ǁnā ǁaes, satsa ǂan tamas ge sats tawa nîra ǃkhoehā, ǃKhūb sa Elob ǃaroma, tsî ǃAnub Israeli dib ǃaroma, ǁîb ge satsa ǂkhaiǂkhai xui-ao.
ISA.55.8	Ti ǂâidi ge sadu ǂâi tamade, tsî sadu daogu ge ti dao tamaga, tib ra ǃKhūba mî.
ISA.55.10	ǀApib tsî tsamaros tsîra ǀhomma xu ǁgôaxa tsî ǁnāǀî ǁkhawa oa tama i tsî ǃhūba ra ǀâǀâǃganu tsî ra dī, ǁîb ra ǁhao tsî ūǀkhī ǃkhaisa, tsî ǃkhommab nî tsoro-aoba tsî perebab nî ǂû-aoba mā khami.
ISA.55.13	ǁKhūs di amǃnâs ais ge denehaisa nîra ǁhai, tsî ǀgamib di amǃnâs ais ge mirdehaisa nîra ǁhai, tsîs ge ǁî ǃkhaisa ǃKhūba ǀonse nîra ība, ǀamo saos, tātsē ǃhomǂuihe tidese.
ISA.56.1	Nētib ra ǃKhūba mî: ǂHanuba ǃkhōǀgaipe, î du ǂhanu-aisiba dī; ti ǃgâiǃōb ge hāb nîse a ǀgū, tsî ti ǂhanu-aisiba ǂhaiǂhaiheb nîse.
ISA.56.2	ǃGâiǃōb ge ǁnā khoeb nēna ra dība, tsî ǁnā khoen ôab, ǁîna ra ǃkhōǀgaipeba, sâtsēsa ǁîbas ǀuriǀuri tamase tsēdī tsî ǃommi âba ǂkhabadīsa xu ra sâuba.
ISA.56.4	Nētib ra ǃKhūba ǃgaohe hân tsî sâtsēga ra tsēdīn, tsî tita ǂgao hâna ra dīn tsî ti ǃgaeǀhaosa ra ǃkhōǀgaipen xa mî:
ISA.56.5	Tita ge ǁîn ona ti ommi ǃnâ tsî ǂnubiǂgoagu ǃnâ ǃkhai-i tsî ǀonsa nîra mā, ǀgôagu tsî ǀgôadi tsîn dis ǃgâ-ai a ǃgâisa, ǀamo ǀonsa ta tita mâ-i hoa-i âna nîra mā, tātsē ǃhomǂuihe tidesa.
ISA.56.6	Tsî ǃhao khoen, hîa ǃKhūba ra ǁaeǁaesenn, ǁîba nî ǃoabase tsî ǃKhūb di ǀonsan nî ǀnamse tsî ǁîban nî ǃgāse ībaga: Sâtsēsa ga tsēdī ǁîsa ǀuriǀuri tama i-i tsî ti ǃgaeǀhaosa ga ǃkhōǀgaipe-i,
ISA.56.8	ǃKhūb, ǃKhūb Israeli dib, doeǁgabēsana ra ǀhaoǀhaob, ra mî: Tita ge ǃaruǀî ǂguina ǁîb tawa nîra ǀhaoǀhao, ǁnān, ǀnai ǁîb ǁga ǀhao hân tawa.
ISA.56.9	Sadu ǀgurudu ǃaub didu hoado, hā î du ǂû haiǀgoms di ǀgurudu hoado!
ISA.57.4	Tarib ǂama du kha ra ǀnore? Tarib ǂama du kha amsa harase khowa tsî namsa ra ǀhōǂui? ǁNâi ǃûǂams di ôa tamado, ǂkhabasib di suri tama do?
ISA.57.6	ǂKhanu ǀuidi ǃārogu didi tawas ge sa amǃnâsa hâ; ǁîn, ā, ǁîn ge a sa ǃâ; ǁkhātits ra ǁîna ǂnâǁguibade ǁhōba, sats ra ǁîna ǂûǁguibade ǁguiba. ǁÎ xūn ǂama ǁkhaeǂgaokaisen ra nî tita?
ISA.57.7	Sats ra ǁgoeǃkhais âtsa ǀgapi ǃhommi ai ǂnûi; tsîts ra ǁnāǀî ǃapa, ǂāǁguibadets nî ǁguibaga.
ISA.57.8	Tsî dao-ams tsî haikha âs tsîra khaoǃgâts ge sa ǂâiǂâisensaosa ge ǂnûi. Tita xu ǁnāǁgôa tsîts ge ǃapa, sats ge ǁgoeǃkhais âtsa ge ǀkhaiǀkhā kai, tsîts ge ǁîn ǀkha ge ǀgui, sats ge kharob âna ge ǀnam, sats ge ǀōǀkhāsiba ge mû.
ISA.57.9	Tsîts ra olib ǀkha gao-aob ǃoa ǃgû, tsîts ra ǃgâiham ǂkhauxūn âtsa ǂguiǂgui; tsîts ra sîsabegu âtsa sîbē, tsîts ra ǃgamǃgamsen ǀamoǀaeb kōse!
ISA.57.10	Sats ge ǀhupu hâ kai daob âts xa, xawets ge: ǁAu a, ti mî tama hâ. Sats ge ǃommi âts di ûiba ge hō, ǁnā-amagats ge ǀaesen tama hâ.
ISA.57.12	Tita ge sa ǂhanuoǃnâsiba nîra ǂanǂan tsî sa sîsenga, ǁîgu satsa harebeba tide ǃkhaisa.
ISA.57.13	ǂGaits kao, an ǁnâi ǁnān sats xa ǀhaoǀhaohe hâna satsa ore. Xawe ǂoab ge ǁîn hoana nîra ǃgombē, ǁausib ge ǁîna nîra ūxu. Xawe tita ai ga ǂgomaiǂnûi-i ǁnā-i ge ǃhūbaiba nîra ǀumi tsî ti ǃanu ǃhomma ǀumise nîra ūhâ.
ISA.57.17	Tita ge ǂhanuoǃnâsib ǁîn xūǃgunuxasib dib ǂama ǁaixa xui-ao ta ge ǁîna ge ǂnau; tita ge gaugausen ǁaixa hâse, xawen ge ǁîna ǁnāǁgôa hâǃâ daob ǁîn ǂgaogu dib ǃnâ gere ǃgû.
ISA.57.18	Tita ge daogu âna ra mû, tsî tita ge ǁîna nîra ǂgauǂgau; tita ge ǁîna ǂgaeǂgui tsî ǁîna ǁkhaeǂgaosiga ǁkhawa nîra mā, ǃoa hân âna, ti.
ISA.57.20	Xawe eloxoresan ge ǁgaosa hurib khami ī, ǁîb a sâ ǁoa xui-ao, tsî ǁîb ǃgabigu ge ǂgoab tsî ǀurisan tsîna ra aoǂui.
ISA.58.3	Mî raǃâ: Tarexa da kha ǂûtama ra hâ, xawe sats ge kōǀî da tama hâ? Tarexa da kha ǀoms âda ra ǃgani, xawe sats ge ǁî ǃkhaisa a ǀū? Mû, sadu ǂûtama ra hâ tsēs ai du ǁîs ǃnâ turaba ūhâ tsî du ge sadu di sîsenni hoaba ǁkhōse ra ǂgaobasen.
ISA.58.4	Mû, ǂnoagus tsî ǃkhamgus tsîra nî dīse du ge ra ǂûtama hâ, tsî eloxoresase du nî ǃoms ǀkha ǂnause. Tā nē tsēs khami ǂûtamahâ, sadu dommi nî ǀgapiseb ǃnâ ǁnâuhese.
ISA.58.6	Nēsa kha ǁnâi ǁnā ǂûtamahâ tamasa, tita ǂgao hâsa: ǃHûdi eloxoresasib dide xoresa, ǃnaob di ǃhâuga xoresa tsî ǁgâiǀāhesana ǁnāxūsa, tsî mâ ǃnao-i hoa-e khôaǂkhūsa?
ISA.58.10	Tsî ǀoms âtsats ga ǃâ hâba ǁkhowa-amba tsî ǁgâiǀāhe hâ ǀomsats ga ǁâǁâo, ob ge sa ǃnâba ǃkhaenab ǃnâ nîra ǁhai, ob ge sa ǃkhaenaba tsēǃgâǁaeb khami nîra ī.
ISA.58.14	ots ge ǃKhūb ǃnâ nîra ǃgâiǃgâisen, o ta ge tita satsa ǃhūbaib ǀgapigu ai nîra ǃgapi kai, o ta ge tita satsa nîra ǁâǁâ ǀumis sa îb Jakob dis ǀkha; ams ǃKhūb dis ge ǁîsa ǃhoa xui-ao.
ISA.59.2	Xawe sadu ǂhanuoǃnâsigu ge ǀgorasa ra dī sadu tsî sadu Elob ǁaegu; tsî sadu ǁoren ge aisa sado xu ra gaugau, ǁnâu du tamab hâ ǃkhaisa.
ISA.59.4	Khoe-i ǂhanu-aisiba ra ǃhoa-i xare-i ge a ǀkhai; tsî khoe-i amab ǂama ga ǀgoraǃgâs ǃnâ ǂgâ-i xare-i ge a ǀkhai. ǁÎn ra ǁausib ai ǂgomaiǂnûi, tsîn ra ǂhumiba ǃhoa; ǁîn ge ǀhupuba ǀgamǀkhā hâ, tsîn ra ǂhanuoǃnâsiba ǁora.
ISA.59.5	ǁÎn ra ǃgais ǃupuna ǁgoe-ai, tsîn ra ǀnûiǃkhamga dī. ǁÎn di ǃupun xa ga ǂû-i, ǁnā-i ge nîra ǁō, tsî ǁgâiǂkhūhen kao, o i ge ǃgai-e ra ǂoaxa.
ISA.59.6	ǁÎn di ǀnûiǃkhamgu ge saradīsa ǃgâiba tama hâ, tsîn ge ǁîn ǂûna sîsengu ân ǀkha ǃgū-aisen ǁoa. ǁÎn sîsengu ge ǂhanuoǃnâsib sîsenga, tsî ǂkhabadīs ge ǁîn ǃomǁae hâ.
ISA.59.8	Daob ǂkhîb diban ge a ǀū; tsî ǂhanu-i xare-i ge ǁîn di ǃgûdaogu ai hâ tama hâ. ǁÎn ǃgangan ra gamagamabasen; ǁîgu ai ga ǃgû-i hoa-i ǁnā-i ge ǂkhîba a ǀū-e.
ISA.59.9	ǁNā-amagab ge ǂhanuba sida xu ǃnūse hâ, tsî ǂhanu-aisib ge saoǁae da tama hâ. Sida ge ǃnâba ra ǃâu, xawe mû, ǃkhaenab ǀguib ge hâ; kai ǃnâba da ra ǃâu, xawe da ge ǃkhaenab ǃnâ ra ǃgû.
ISA.59.10	Sida ge ǂnubiǂgoaba ra tsanana ǂgīn khami, tsî mûo khoen xase da ge ra tsanana; sida ge tsēǃgâǁaeb ai ra ǃnôa ǃuiǁaeb ais khami; sida ge ǂuru khoen ǁaegu ǁō hân axase ī.
ISA.59.11	Sida ge hoatsama ra ǁhoa bērn khami; tsî da ge ǂnabun khami ra ā. Sida ge ǂhanuba ra ǃâu, xaweb ge a ǀkhai; ǃgâiǃōba, xaweb ge sida xu ǃnūse hâ.
ISA.59.12	Sida ǃûǂamdi ge sa aiǃâ a ǂgui, tsî sida di ǁoren ge sida ǃoagu ra ǃkhō-am. Sida ǃûǂamdi ge sida ǀkha hâ, tsî sida ǂhanuoǃnâsiga da ge a ǂan:
ISA.59.13	ǃÛǂams tsî ǂhumis tsîra ǃKhūb ǃoagu, tsî ǃgâǃgâbesa sida di Eloba xu; ǁgâiǀāb tsî ǁnāǁgôas tsîra xa ǃhoasa tsî ǂhumi mîde ūǀkhīsa ǂgaoba xu.
ISA.59.14	ǁNā-amagab ge ǂhanuba khaosǀî ge oa, tsî ǂhanu-aisib ge ǃnūse mâ; amab ra daob ai ǃnôa xui-ao, tsî ǂhanu ǃkhai-i ge a ǂgâ ǁoa.
ISA.59.15	Ā, amab ge a ǀkhai, tsî ǂkhababa xu ga ǂgō-i, ǁnā-i ge ǁkhâuǁnâse ra dīsen. Tsî ǃKhūb ge ǁî ǃkhaisa ge mû, tsîs ge ǁîb mûǁae tsū ge i, ǂhanu-i xare-i a ǀkhai ǃkhaisa.
ISA.59.17	ǁÎb ge ǂhanu-aisiba ge ana panseri axase, tsî toroǀgapas ǃgâiǃōb disab ge ǁîba danas âb ai ge ǀgapa; tsîb ge ǁîba ǀkhaoba sarab axase ge ǂgaeǂgā, tsîb ge tauxasiba anaǂamxūb axase ana xui-ao.
ISA.59.18	Sîsengu īs ǁkhās xaseb ge ǁîba nîra mādawa-am; ǁgôasiba mâǃoasaben âba dīdawa-amsa ǁîb khākhoena; ǃnāǃnuideb ge ǁîba amǃnâsa nîra matare.
ISA.59.19	ǃNubain ge ǁîna ǃKhūb ǀonsa nîra ǃao, huriǂoas ǀkhāba xu, tsî ǂkhaisib âba sores ra ǁhai ǀkhāba xu. Khākhoeb ga ǃāb axase hā ǃnubaib ge Gagab diba ǃkhauba ǁîb ǃoagu nîra ǂnûikhâi.
ISA.60.1	Khâi îts ǃnâ, ǃnâb âts ge ǃgoaxa tsî ǂkhaisib ǃKhūb dib ra ǁhaiǂam tsi xuige;
ISA.60.3	ǁAedi hoadi ge ǃnâb âts ǃoa nîra ǃgû, tsî gao-aoga ǁnā ǂkhaib, ǁîb xats satsa ǁhaiǂamhe hâbǀî;
ISA.60.4	îts kōǂnami, îts mû, îts kō nēn hoan ge ǀhû hâ tsî sa ǃoa ra hā: Sa ôagu ge ǃnūseba xu ra hā, tsî sa ôadi ge sa xōǀkhā nîra kaikaihe.
ISA.60.5	ǃNubaits ge satsa ǁîsa mû tsî nîra dâǀhao, ob ge ǂgaob âtsa burugâ tsî nîra kai; ǂguib hurib dib ge sa ǃoa nîra ǁkhaehāhe, ǂnubis ǁaedi dis ge sa tawa nîra hā.
ISA.60.7	Gūn Kedari din hoan ge sa tawa nîra ǀhao, bairagu Nebajoti digu ge satsa nîra ǃoaba; ǁîn ge ǃgâiǂâixase ti altars ai nîra hā, tsî tita ge ommi ti ǂkhaisib diba nîra ǂkhaiǂkhai.
ISA.60.8	Tarina ǁnān, ǀnanu-i axase ǁkhanaǃgoaxana, tsî ǂnabudi axase mûǂuidaodi âdi ǁga?
ISA.60.9	ǃNāǃnuidi nî tita ǃâu xui-ao; tsî ǂgurosa gu ge Tarsis doe-omga hâ, sa ôana gu nî ǃnūseba xu ūhāse, tsî ǀhaiǀurib ân tsî ǃhuniǀurib ân tsîn ǁîn ǀkha ǃKhūb sa Elob ǀons ǁga, tsî Israeli di ǃAnub ǃoa, satsab ge ǂkhaiǂkhai amaga.
ISA.60.12	ǁNā ǁaes tsî gaosis, satsa ga ǃoaba tama is, ǁîs nîra kāǁō xui-ao; tsî ǁnā ǁaedi ge nîra hîkākāhe.
ISA.60.13	ǂKhaisib Libanonni dib ge sa ǃoa nîra hā, denehais tsî beukhais tsî bushais tsîn hoana, ǃkhais ti ǃanusib disan nî anise; tsî tita ge ǃkhais ti ǂaira disa nîra ǂkhaiǂkhai.
ISA.60.15	ǁNāxūhe, tsîts khoe-i xa satsa ūǃgû tama ge is kōse ǁkhanhe hâ is di amǃnâs ai ta ge tita satsa nîra ǂnûi ǀamo ǂkhaisise, dâxūse, ǃhaosa xu ǃhaos ǃoa.
ISA.60.20	Sa sores ge ǃaruǀî ǂgâ tide tsî sa ǁkhâb ge ǂkhari tide: ǃKhūb ge ǀamo ǃnâse nîra ība tsi, tsēdi sa ǃoab didi nîra toa xui-ao.
ISA.60.21	Tsî sa ǁaes ge hoatsama ǂhanu-aise nîra ī, ǁîn ge ǃhūbaiba ǀamosib kōse ǀumise nîra ūhâ. ǁÎn ge ǂgona-i ti ǂgās di-i ase nîra ī, sîsenai-i ti ǃomkha di-e, tita nî ǂkhaiǂkhaihese.
ISA.60.22	Hoan xa ǂkhari-i, ǁî-i ge nîra ǀoadisi kai, tsî hoan xa ǂkhari-i ge nîra ǀgaisa ǁae kai. Tita ǃKhūta ge nēna ǁaeb ân ai ǃhaese nîra hā kai.
ISA.61.3	ǃOa hân Sions din nî ǁāǁābahese, în tsaob amǃnâs ai anixū-e māhe ti, dâǁnui-e ǃoab amǃnâs ai, sarab koas diba ǂōǂōhe hâ gagas amǃnâs ai. Aik-hain ǂhanu-aisib din, ǂgās ǃKhūb disen nî ǂgaihega, ǁîb nî ǂkhaiǂkhaihese.
ISA.61.4	On ge ǀoro hîǀhuruhe hâ ǃāde nîra ǂnubi, on ge aibekam hîkākāde ǁkhawa nîra ǂnûikhâi; tsî ǁnā hîǀhuruhe hâ ǃādi ǃhaosa xu ǃhaos ǃoa ge hîkākāhe hâ ide.
ISA.61.7	Sadu taob amǃnâs ai du ge ǀgamǃnâguse nîra hō, tsî taob xan ge ǁîna amǃnâs ân ase nîra dâ; ǁnā-amagan ge ǁîn ǃhūb ǃnâ ǀgamǃnâguse nîra xūxa, ǁîn ge ǀamo dâba nîra ūhâ.
ISA.61.9	Tsî ǃkhommi ân ge ǁaedi ǃnâ nîra ǂansa, tsî surib âna ǁaedi ǁaegu. ǁÎna ga mûn hoan ge ǁîna nîra ǂan, surib ǃKhūb xa ǀkhaehe hân a ǁî ǃkhaisa.
ISA.61.11	ǃHūb ra ǁhaon âba ūǀkhī khami, tsî ǃhanab ra ǁîb ǃnâ ra tsorohena ūǀkhī kai khami, ǁnās ǁkhās khamib ge ǃKhūba ǂhanu-aisib tsî koas tsîra ǁaedi hoade nîra ǀkhī kaiba.
ISA.62.1	Sions ǃaroma ta ge ǃnō tide, tsî Jerusalems ǃaroma ta ge sâ tide, ǂhanu-aisib âs nî ǁgoaǂkhaib axase ǀkhīs kōse, tsî ǃgâiǃōb âsa ǃamamǀaes, hîa ra khaus axase.
ISA.62.3	Os ge sasa anu kronse nîra ī ǃKhūb ǃomǁae, tsî gao-ao ǀgapase sa Elob ǃomǁae.
ISA.62.7	î go ǁîb aiǃâ tā ǃnō, ǁîb nîra ǁapoǁapos kōse, tsî Jerusalemsab koase ǃhūbaib ai nîra ǂnûis kōse.
ISA.62.8	ǃKhūb ge ǁîb amǀkhāb tawa tsî ǀgaib âb di ǁôab tawa ge nū: Sa ǃhoroba ta ge tita ǃaruǀî sa khākhoena ǂûse mā tide, tsî ǃhao khoen ge sa ǂkhon ǂauxûib sas ge sîsenni xa ā tide.
ISA.62.9	Xawe ǁnān ǁîna ge ǀhaoǀhaon ge ǁîna nîra ǂû tsîn ge ǃKhūba nîra kare, tsî ǁîba ge ǀhaoǀhaon, ǁnān ge ǁîba nîra ā ai-omgu ti ǃanusib digu ǃnâ.
ISA.63.7	Tita ge ǀkhomxaǃnâsigu ǃKhūb digu xa ǂguiǃnâgusa koas ǃKhūb dis xa nîra ǂâi kai, ǁnān, ǃKhūb ge ǁgau dan hoan ǃoa, tsî kai ǃgâisib Israeli ommi dib ǁînab ge ǁgaub, ǀkhomxaǂgaosigu âb ǃoa tsî ǃgâisigu âb di ǂguib ǃoa.
ISA.63.10	Xawe ǁîn ge ge mâǃoaxa, tsî ǁîn ge ǃAnu Gagaba ge ǃoaǃoa: ǁNā-amagab ge ǁîba ǁîna ge khākhoe kaiba; ǁîb ǂûb ge ǁîna ge ǃkhamū.
ISA.63.12	ǂKhaisib âb di ǁôaba Moseb di amǀkhāb ai ge ǃgû kaiba, ǁgamga ǁîn aidi aiǃâ ge ǃkhāǃāba, ǀamo ǀonsab nî dībasenga,
ISA.63.13	ǃgamga-ū ǁîna ge ǂgaeǂguiba, hā-i ǃgaroǃhūb di-i khamin ge ǃnôa tama is kōse?
ISA.63.14	ǀGoa-i ǃgoaǃnāgu ǃnâ ra ǁgôa-i khamib ge Gagab ǃKhūb diba ǁîna sâba ge mā. Nētits ge satsa ǁaes âtsa ge ǂgaeǂgui, ǂkhaisa ǀonsats nî dībasenga.
ISA.63.15	ǀHomma xu kōǁgôa îts mû sa ǂkhaisa tsî ǃanu ǁanǃkhaiba xu. Mapa gu kha hâ sa ôasasib tsî sa ǁkhāsib tsîga? Āb ǃnāxūn âts dib tsî sa ǀkhomxaǂgaosigu diba; ǁîn ra ūdawasen tita xu.
ISA.63.17	ǃKhūtse tarexats ra satsa daogu âtsa xu ǁhapu kai da? Tarexats ra ǂgaob âda karokaro, satsa da ǃao tidega? Oa re sa ǃgāgu ǃaroma ǃhaodi sa ǀumis didi ǁga.
ISA.63.19	Sida ge ǁnān, sats xa hugasa xu gaoǂamhe tama ge hâ in tsî sa ǀons ǀkha ge ǂgaihe tama hâ in khami ge ī kaihe.
ISA.64.1	Ae, ǀhomgats ga koma ǀkhauǃā tsîts ga ǁgôaxao, î gu ga ǀhomga sa ais aiǃâ tsuni.
ISA.64.2	Tsunitsuniǀaes ra khau khami tsî ǀaes ra ǁgamga ǀgû kai khami, ǀons âtsats nî sa mâǃoasabena ǂansa kaibase, a di ǁaede ǁnās ǁkhās xase sa ais aiǃâ ǀkhū!
ISA.64.3	ǃAoǃaosa xūn ǃâubasen tama da ge hâ inats ge dī ǃnubaits ge ǁgôaxa, o gu ge ǃhomga sa ais aiǃâ ge tsuni.
ISA.64.4	Ā, hugasa xu i ge ǁnâuhe tama tsî ǂgaedi ǀkha ǁnâuǃāhe tama, tsî mû-i ǀkha mûhe tama ge hâ i, sats Elots oseb hâsa, xūna ǁnāb ǁîba ra ǃaoǃgâba nî dībaba.
ISA.64.5	Sats ra ǃoa ǁnāb ǃgâiaǂgao hâb tsî ǂhanu-aisiba ra dība, ǁnān, sats xa sa daogu ai ra ǂâina. Mû, sats ge ǁaixa ge hâ i, sida gere ǁore amaga: ǁÎ ǃkhais ǃnâb ge ǀamosiba hâ, sida nî sâuhega.
ISA.64.6	Xawe da ge sida hoada ǀurisa-i khami ī, tsî sida ǂhanu-aisigu hoagu ge aoxūhesa anu sara-i khami ī; sida hoada ge ra ǁnā hais ǂnare-i khami, sida di dīsādi xa da ge ǂoab xas axase ra doeǁgabēhe.
ISA.64.7	Tsî khoe-i sa ǀonsa ra ǂgaiǀî-i xare-i ge a ǀkhai, khoe-i hîa ga ǃgariǃgarisen-e satsa i nî ǃkhōse, sats ra ais âtsa sida xu gaugau xui-ao, tsî sats ra sida tsunitsuni sida ǂhanuoǃnâsigu ǃaroma.
ISA.64.9	ǃKhūtse, tā nētikōse ǁaixa re, îts tā ǀamose ǂâi re ǂhanuoǃnâsigu xa; kō îts kōǀî re, sida hoada ge a sa ǁae.
ISA.64.11	Sida di ǃanu tsî ǂkhaisa ommi, sida în ge satsa ǁîb ǃnâ koab, ǁîb ge ge khauǃkhūhe, tsî ǃgâiba da xūn hoan ge hîkākāhe hâ.
ISA.64.12	ǃKhūtse ūdawasents kha nî nē xūn ǃaroma? ǃNōts kha nî satsa tsî nētikōsets kha nî ǁgâiǀā da?
ISA.65.3	ǁaes, hîa tita hugaǀgui ti ais ǃnâ ra ǂoeǂoesa, ǃhanagu ǃnâ ra ǁguibaǃâ tsî ǁganǀuidi ai ra ǀanǀanǃâ;
ISA.65.5	ǁnān hîa: ǁNāpa hâbasen, îts tā ǀgū te, sats xa ta a ǃanu xuige ti ra mîna. Nēn ge ǀanni khami ī ti ǂguis ǃnâ, ǀaes hoaraga tsēsa ra khaus khami.
ISA.65.6	Mû, nēs ge ti ais aiǃâ xoahe hâ: Tita ge ǃnō tide, tita ge nî mādawa-am; ā, ǁîn di tîǂams ǃnâ ta ge tita nîra mādawa-am,
ISA.65.7	sadu ǂhanuoǃnâsin tsî sadu îgu di ǂhanuoǃnâsin tsîn hoana tib ra ǃKhūba mî. ǁÎgu ǃhomgu ai ge ǀanǀangu tsî tita ǃnomdi ai ge ǀaogu, ǁnā-amaga ta ge ǁîn di aibekam amǃnâsa ǁîn tîǂams ǃnâ ǁkhawa nîra ǀnō.
ISA.65.9	Tsî tita ge Jakoba xu ǃkhomma nîra ūǀkhī, tsî Judaba xu ti ǃhomgu di ǀumi-aoba; tsî ti ǃkhōǂuisaben ge ǁîga ǀumise nîra ūhâ, tsî ti ǃgāgu ge ǁnāpa nîra ǁan.
ISA.65.11	Xawe sadu ǃKhūba ra ǁnāxūdo, sadu, ti ǃanu ǃhomma ra ǀurudo, sadu, ǁnā ǂnubisa tāba ra ǁāǁābado, tsî sadu, ǁnā habasa xûiba ra ǂnâǀoaǀoabado:
ISA.65.14	Mû, ti ǃgāgu ge ǃgâiaǂgaoba xu nîra dâ, xawe sadu ge tsûaǂgaoba xu nîra ǃau, tsî khôaǂkhūs gagas disa xu du ge nîra ā.
ISA.65.23	ǁÎn ge ǁause sîsen tide tsî hîkākāsa ǁoraba tide; ǁîn ge ǃkhommi ǃKhūb ǀkhaehesan diba xui-ao, tsî surib ân ǁîn ǀkha.
ISA.66.6	Dommi kai ǂkhupib dib ge nîra hâ ǃāsa xu, dommi tempela xu! Dommi ǃKhūb dib, ǁîb di khākhoena amǃnâs âna ra matareba.
ISA.66.7	ǁOratsû-es ūhâ tamas aiǃâs ge ge ǁora; tsûb hāǂam si tama hîas ge ǀgôaroba ge hō.
ISA.66.8	Tari-e ǁnāti ī xū-e ǁnâu hâ? Tari-e nēti ī-e mû hâ? ǃHū-e kha xare ǀgui tsēs ǀguis ai ǃnae ǁkhā i a? ǁAe-e kha xare ǀgui ǃnās ǀguis ai ǁorahe ǁkhā i a? Xawes ge Sionsa tsûga hō tsî ǁîs ôana ge hō.
ISA.66.11	Dai tsî du nî ǁâse samra ǁîs di ǁkhaeǂgaodi dira xa; daiǂui tsî du nî ǃgâiǃgâisenga ǂkhaib ǁîs ǂkhaisib dib xa.
ISA.66.13	ǀGui-i ǁgûs xa ra ǁkhaeǂgaohe-i axase ta ge tita sado nîra ǁkhaeǂgao; ā, Jerusalems tawa du ge nîra ǁkhaeǂgaohe.
ISA.66.14	Tsî du ge ǁî ǃkhaisa nîra mû, tsî ǂgaob âdu ge nîra ǃgâiaǂgao, tsî sadu ǂkhōgu ge nîra ǀomkhâi ǃam ǂkham ǀgâb khami; ǃnubaib ge ǃKhūb di ǃomma nîra ǂansa ǁîb di ǃgāgu tawa, tsî ǁîb ge khākhoen âba nîra ǁaixaǂam.
ISA.66.16	ǀAes ǀkha tsî ǁîb gôab ǀkhab ǃKhūba ǁgans hoasa nîra ǀgoraǃgâ xui-ao, tsî ǃgamhesan ǃKhūb din ge nîra ǂgui.
ISA.66.18	Tita ge sîsengu ân tsî ǂâidi âna a ǂan, o i ge nîra hā, tita ǁaedi tsî namdi tsîn hoana nîra ǀhaoǀhao ǃkhaisa, on ge ǁîna hā tsî ti ǂkhaisiba nîra mû.
ISA.66.19	Tsî tita ge sao-e ǁîn ai nîra ǂnûi tsî ǁnān ǁîn din, hîa nî ûin, ǁîna ta ge tita ǀūben ǃoa nîra sî Tarsib tsî Puti tsî Ludi din, khāǁkhâu-aon ǃoa, Tubali tsî Javanni tsîkha din ǃoa, ǃnūse ǁgoe ǃnāǃnuidi din, ti gomma ǁnâu taman tsî ti ǂkhaisiba mû taman ǃoa, tsîn ge ti ǂkhaisiba ǁaedi ǃnâ nîra aoǁnâ.
ISA.66.23	Tsî i ge nîra ī, nē ǂkham ǁkhâba xu nau ǂkham ǁkhâb ǃoa tsî nē sâtsēsa xu nau sâtsēs ǃoas ǁgans hoasa nîra hā ǃkhaisa, ti ais aiǃân nî ǀgoreǀîse, tib ra ǃKhūba mî.
JER.1.1	Mîdi Jeremiab, Hilkiab ôab, pristergu Anatots tawa hâgu Benjaminni ǃhūb ǃnâ hâgu dib didi.
JER.1.4	ǃNubais ge ǃKhūb di mîsa tita ge hāba, mî raǃâ:
JER.1.7	Xaweb ge ǃKhūba tita ǁga ge mî: Tā ǂkham ta a, ti mî; tita ga sî tsi ǀkhā-i hoa-iǀîts ge satsa nîra ǃgû, tsî tita ga mîmā tsin hoanats satsa nîra ǃhoa xuige.
JER.1.8	Tā ǃao ais ân aiǃâ, tita sa ǀkha hâ, ore tsi ta nîse xuige, tib ra ǃKhūba mî.
JER.1.11	ǃAruǀîs ge mîs ǃKhūb disa hāba te tsî ge mî: Tare-ets ra mû, Jeremiatse? O ta ge tita: Amandelhai-e ta ra mû, ti ge mî.
JER.1.13	Tsîs ge ǃKhūb mîsa ǀgamǁî ǃnāsa ge hā tita ǃoa, Tare-ets ra mû? ti ra mîse. O ta ge tita ge mî: Tita ge ǀgû ra sū-e ra mû, aiǃâ hâ ǃâs â-i ǀapasǀî hâ-e.
JER.1.14	Ob ge ǃKhūba tita ǃoa ge mî: ǀApasa xub ge ǂkhababa nîra ǂoaxa ǃhūb ǁansaben hoan ǂama.
JER.1.15	Tsî kō, tita ge ǀapas gaosidi di ǃhaodi hoade ra ǂgai, tib ra ǃKhūba mî. On ge nîra hā, tsî mâ-i hoa-i ân ge ǁî-i di tronsa Jerusalems ǁāgu tawa nîra mâi, tsî ǁîs di ǂnubiǂgoagu ǂnamipe tsî Judab di ǃādi ǃoa-ai.
JER.1.16	O ta ge ǁîn ǃoagu ǀgoraǃgâde nîra ǃhoaǂui, ǁîn di ǂkhabasigu hoagu ǃaroma, tita ǁnāxū tsîn ǀkhara eloga ǀanǀanba, tsî ǁîn ǃomgu sîsenain aiǃâ gere ǃhonǁgoa amaga.
JER.1.17	Satsa ǁnâi ǃgae sa kamanaba îts khâi, îts ǃhoa ǁnān tita satsa nî mîmān hoana. Tā ais ân aiǃâ ǃhurigâ, î ta tita satsa ais ân aiǃâ tā ǂnaukākā.
JER.1.19	Tsîn ge satsa nîra ǃkhamū, xawen ge xū-e dī ǁkhā tide: Tita ge sa ǀkha nîra hâ, tib ra ǃKhūba mî, satsa ta nî huiǂuise xui-ao.
JER.2.1	Tsîs ge ǃKhūb di mîsa tita ge hāba mî rase:
JER.2.2	ǃGû îts Jerusalems ǂgaedi ǃnâ ǂgai tsî mî: Nētib ra ǃKhūba mî: Tita ge ra ǂâi ǃgâisib sa ǂkhamsis dib xa, ǀnammi sa ǃgameb dib xa, titas ge ǃgûǃgon ǃnubai ǃgaroǃhūb ǃnâ, ǃhū-i tsorohe tamab ǃnâ.
JER.2.3	Israeli ge ǃKhūba ǃanusise ge ība i, ǂgurosan hōǂgābasendi âb din ase; ǁîba ge hapun hoan ge ǀhapixase ge ūhâhe, ǁîn ge ǂkhabab xa ge hāǂamhe, tib ra ǃKhūba mî.
JER.2.4	ǁNâu ǃKhūb di mîsa, sadu Jakob ommi dido, tsî Israeli ommi di ǃhaodi hoadi dido.
JER.2.6	On mî tama ge i: Mapab hâ ǁnā ǃKhūb Egipteǃhūba xu ge ǂgaeǂguiǃapa daba, ǃgaroǃhūb ǃnâ ge ǂgaeǂguiǂgâ daba, ǃhū-i ǃū-aisa ǃkhaidi tsî āgu tsîn di-i ǃnâ, ǃhū-i ǀkhurub tsî ǁōb sommi tsîkha di-i ǃnâ, ǃhū-i khoe-i xare-i xa ǃgûǃnâhe tama tsî khoe-i xare-i xa ǁanǃnâhe tama-i ǃnâ?
JER.2.7	Tsî tita ge sado ǂûtanixa ǃhū-i ǃnâ ge ūǂgâ, ǁîb ǂûb tsî ǁîb ǃgâib xa du nî ǂûga. Xawe ǁîb ǃnâ du ge sīo, o du ge ti ǃhūba ǀuriǀuri tsî ti ǀumisa ǁgaiǁgaisa xūse ge dī.
JER.2.8	O gu ge pristerga: Mapab ǃKhūba hâ? ti mî tama hâ, o gu ge ǁnāgu ǂhanuba ra sîsenūga tita ǀū ge i; o gu ge ǃûi-aoga ti ǃoagu ge ǃûǂam, o gu ge kēbo-aoga Baala xu ge kēbo, o gu ge harebe tama xūna ge saoǃgon.
JER.2.9	ǁNā-amaga ta ge tita ganupe nî ǂnoagu-ū du, tib ra ǃKhūba mî. Ā, sa ôan di ôan ǀkha ta ge tita nîra ǂnoagu.
JER.2.10	ǃGâu ǃnāǃnuidi Sipruǁîn dide ǃoa î du mû, î du sî Kedari ǃoa, î du ôasase ǃgaoǃgâ, î du mû, ise i ge nēti ī xū-e ī ǃkhaisa.
JER.2.12	ǁÎ ǃkhais ǂama burugâ, sago ǀhomgo, î go ǃhurigâ, î go ǃū-ai, tib ra ǃKhūba mî.
JER.2.14	Israela ǃgāb a? Ommi ǃnâ ge ǃnae ǃgāba? Tarexasa ǁnâi ǁkhâuǁnâxū kaib gosa?
JER.2.15	ǂKham xamgu ge ǁîb ǂama ge ǃguru; ǁîgu ge dommi âga ge ǃhâkhâi, tsî gu ge ǃhūb âba ge hîǀhuru, o di ge ǃādi âba khauǃkhūhe hâ khoe-i xare-i ǁîde ǁanǃnâ tamas kōse.
JER.2.18	Tsî nēsi, tare-ets nî Egipteb ǁgā ǃgûs ai nî hō, Nylǃāb di ǁgamgats nî āse? Tsî tare-ets nî Asiriab ǁgā ǃgûs ai nî hō, Eufratǃāb di ǁgamgats nî āse?
JER.2.19	Sa ǂkhabasib ge nîra ǀham tsi; tsî sa ǁnāǁgôasigu ge nîra ǁkhara tsi. ǂAn îts ǁnâi mû, tsū tsî i a au ǃkhaisa, ǃKhūb sa Elobats ga ǁnāxū tsî ti ǃaoǃgâb ga sa ǀkha hâ tama io, tib ra ǃKhūb ǂnubidi diba mî.
JER.2.22	Tsî ǀūǃkhuwub ǀkhats ge ǁānai tsî kaisets ga sē-e sîsenū xaweb ge ǂhanuoǃnâsib âtsa ti ais aiǃâ xoamâihe hâ, tib ra ǃKhūb ǃKhūba mî.
JER.2.23	Tsî matits kha ǁnâi: Tita ge ǂnaoǂnaosen tama ta; tita ge Baalga saoǃgon tama ta? ti mî ǁkhā. Kōǀî sa daoba ǃgoaǃnāb ǃnâ, ǂan dīts ge xū-e, sats supu ǃhae ǃnais khami daogu âtsa ra dawaǃkhunitsa.
JER.2.24	ǁÎs ge ǃgore i khami ǃgaroǃhūba ǁnaeti hâsa, turab âs ī khami ǂoaba ra ǃkhapasa. Tari-e ǃkhoehās âsa nî ǁkhae? ǁÎsa ga ôan hoan ge ǀhupu tide; ǁîs di ǁkhâb ǃnân ge ǁîsa nîra hō.
JER.2.25	ǂAis âtsa tā ǁharosa xu ǂgaeǂui ǁharos âsas ǂoaǃnâ tidega tsî dommi âtsa ǁgâsa. Xawets ge satsa: ǁAu ta ge a, ti ra mî, tita ǃhao khoega a ǀnam xui-ao, tsî ta ge ǁîga ra saoǃgon.
JER.2.26	ǃNari-ao-i hōhe i ra ǃnubai ra taos ǁkhās xasen ge ǁnān Israeli ommi dina tao hâ; ǁîn tsî ǁîn di gao-aogu, ǁîn di gaosagu, ǁîn di pristergu tsî ǁîn di kēbo-aogu tsîna.
JER.2.27	ǁNān, haib ǃoa: Sats ge a ti î tsî ǀuis ǃoa sas ge tita ge ôa, ti ra mîna: ǃKhomǃnoroxū ten ra, tsîn ti ǃoa kō tama xui-ao; xawe tsūǃōb ân ǁaeb ain ra: Khâi, îts ore da re, ti mî.
JER.2.29	Tarexa du kha ǁnâi tita ra ǂnoagu-ū? Sadu hoadu ge ti ǃoagu ge ǃûǂam hâ i, tib ra ǃKhūba mî.
JER.2.31	Ti ǃhaose ǃgaoǃgâ du re ǃKhūb mîsa: ǃGaroǃhūse ta kha tita Israela ība, durutsuxub di ǃhūse? Tarexas kha ti ǁaesa: Sida ge a ǀhonkhoe, tsî da ǃaruǀî sa tawa sī tide, ti ra mî?
JER.2.32	ǂKhamkhoesa ǀurus ra ǁîs anisenxūna, ǃgame-aosa ais âs di ǃgū-aixūna? Ti ī xawes ge ti ǁaesa tita ge ǀuru ǂgui tsēdi kōse.
JER.2.33	Matits ra daob âtsa ǃgâiǃgâi, ǁâǃgâ-aosats nî ôaga! ǁNā-amagats ge ǁkhāti hoadi xa tsū ǀai-aode sa daoga ge ǁkhāǁkhā.
JER.2.34	Ā, ǀaob ǀhapio ǀkhomǀkhomsa ǀomdi dib ge sa saran ǂomamǃgâgu ǃnâ ge hōhe, tita ge ǁî ǃkhaisa ǂganǃgâsa ǃkhai-i ai hō tama hâ, hî-i, mâ ǃkhai-i hoa-i tawa.
JER.2.36	Matits ra kaise ǃgûma, daob âtsa ra ǀkharaǀkharaǃâ? Egipteb on xats ge nîra tao, Asiriab xats ge taos ǁkhās xase.
JER.2.37	Ā, ǁnāpa xus onats ge ǃomkha âts sa danas ai hâse nîra ǂoa: ǃKhūb ge sa ǂgomaiǂnûis hoasa aoxū xui-ao, ǁîs ǀkhats amǃnâ tidese.
JER.3.2	Kōkhâi ǀgapi ǃkhaidiǀî îs mû, mâ ǃkhai-i ais ǁom-ūhe tama ǃkhaisa. Sas ge ǁîga daob amǃgâ gere ǂnûǃâu, Arabiaǁîb khami ǃgaroǃhūb ǃnâ, ǁnās ǁkhās khamis ge sasa ǃhūba ge ǀuriǀuri ǀaib tsî ǂkhabasigu âs ǀkha.
JER.3.3	ǁNā-amaga gu ge ǀapib di ǁgamga ge ǃkhōdawahe, tsî ǃnaresi-i xare-i ge ge ǀkhai, xawe sas ge ǀai-aoǃūsa ūhâ, tsîs ge taosa ra ǂkhā.
JER.3.4	Tsîs kha nēsisa xu tita: Ti î, ti ǂkhamsis di ǂgaeǂgui-aots ge satsa, ti ǂgai tide?
JER.3.5	ǀAmoseb kha nî ǁaixahâhâ? Ūhâhâb nî ǁaib âba? Mû, sas ra ǁnā ǂkhabasiga ǃhoa tsî dī, tsîs ra dā.
JER.3.7	O ta ge tita nēn hoanas ge dīs khaoǃgâ: Tita ǃoa ǃhobasen, ti ge mî, xawes ge ǁîsa ǃhobasen tama ge i. ǁÎ ǃkhaisas ge ǁnā ǂgomǂgomsa tamas, ǁîs ǃgâsas Judasa ge mû.
JER.3.9	Tsî i ge ge ī, gommi ǀaib âs dib xab ge ǃhūba ǀuriǀurihe ǃkhaisa, ǀui-i tsî hai-i tsîn ǀkhas ge ǀaigu xui-ao.
JER.3.10	Tsî nēn hoan on ǃnâs ge ǁîs di ǂgomǂgomsa tama ǃgâsas Judasa tita ǃoa ǂgaob hoab ǀkha ǃhobasen tama tsî ǂkhabase ge ǃhobasen, tib ra ǃKhūba mî.
JER.3.11	Ob ge ǃKhūba tita ǁga ge mî: ǁNāǁgôaxa Israels ge ǀoms âsa ǂgomǂgomsa tama Judas xa ge ǂhanu-ai kai.
JER.3.13	Xawe ǂan sa ǂhanuoǃnâsiba, ǃKhūb sa Elob ǃoagus ge ǃûǂam tsî daogu âs ais ge ǃhao-elon ǃoa gere ǃkhoema ǃkhaisa, mâ ǃam hai-i hoa-i ǃgao, tsîs ge ti domma ǁnâuǀnam tama i ǃkhaisa, tib ra ǃKhūba mî.
JER.3.16	Tsî i ge nîra ī, ǃhūb ǃnâ du ga ǂgui tsî ǂûǂûxao, ǁnā tsēdi ǃnân ge ǃaruǀî mî tide, tib ra ǃKhūba mî: ǃGaeǀhaos ǂgaes ǃKhūb dis; ǁkhātis ge ǂgaob ǃnâ khâi tide, tsîn ge ǁîs xa ǂâi tide tsî ǁîsa sari tide, tsîs ge ǁkhāti ǁkhawa dīhe tide.
JER.3.18	ǁNā tsēdi ǃnâb ge Judab omma Israeli ommi ǃoa nîra ǃgû; on ge ǃhūb ǀapas diba xu nîra ǀguihā, ǁnā ǃhūb, sadu îna ta ge tita ǀumise māb ǃnâ.
JER.3.19	Tita ge ge mî: Mati ta ǁnâi tita satsa ǀgôan ǃnâ nî ǂnûi tsî ǃgomǀgausa ǃhūb hoan xa ǂkhaisa ǀumis ǁaedi dis diba nî mā tsi? O ta ge tita ge mî: Sadu ge tita: Ti îtse ti nîra ǂgaiǀî, tsî du ge tita xu ǁkhawa oa tide.
JER.3.20	Amase taras ra îǂhôaoǃnâse ǀnamsab âsa xu ǀgora khami, ǁnās ǁkhās khami du ge tita îǂhôaoǃnâse ge sîsenū, sadu Israeli ommi dido, tib ra ǃKhūba mî.
JER.3.21	Dommi ge ǀgapi ǃkhaidi ai ge ǁnâuhe, Israeli ôan di ās tsî ǀkhomas tsîra diba, ǁîn daoba xūn ge dawasen tsî ǃKhūb ǁîn di Eloban ge ǀuru amaga.
JER.3.23	Amase, ǁaub ge a ǃnomdi tsî ǃhomgu di ǂguiba, amase, ǃKhūb sida Elob ǀguib ǃnâb ge ǃgâiǃōb Israeli diba hâ.
JER.3.24	Taob ge xūreb sida în diba hapu xui-ao, sida ǂkhamsisa xu; ǁîn di gūn tsî ǁîn goman, ǁîn ôagu tsî ǁîn ôadi tsîna.
JER.3.25	Sida ge sida taob ǃnâ ǁgoe, tsî da ge taob âda xa ra ǃgū-aihe. ǃKhūb sida Elob ǃoagu da ge ǁore amaga, sida tsî sida di în tsîda; sida di ǂkhamsisa xu nētsēs kōse, tsî da ge dommi ǃKhūb sida Elob diba ǁnâuǀnam tama ge i.
JER.4.1	ǃHobasen ǂgaots kao, sats Israeltsa, tib ra ǃKhūba mî, tita ǃoa ǃhobasen. Tsî sa ǁgaiǁgaisanats ga ti aisa xu dībē ǂgao-o, tā ǀnarema,
JER.4.5	Aoǁnâ ǁîsa Judab ǃnâ, î du ǁîsa Jerusalems ǃnâ ǁnâu kai, î du ǁîna mîba: Ā, xâi ǀgapadasa ǃhūb ǃnâ! ǂGai ǃgari dommi ǀkha î du mî: ǀHao du re, î da ǁaposa ǃādi ǃnâ ǂgâ re!
JER.4.7	Xammi ge ǃnawas âba xu go ǂoaxa; tsî hîkākā-aob ǁaedi dib ge go ǀkhī. ǁÎb ge ǃkhais âba xu ge ǂoaxa, sa ǃhūbab nî ǃgaroǃhū kaise, o di ge sa ǃāde nîra hîǀhuruhe, khoe-i xare-i ǁîdi ǃnâ ǁan tides kōse.
JER.4.8	ǁNās ǂama ǁhōga ana î du ǃoa, î du ā, ǀgamsib ǃKhūb ǁaib dib sida xu ǁkhaedawahe tama xuige.
JER.4.9	Tsî i ge ǁnā ǁaeb ǁkhāb ai nîra ī, tib ra ǃKhūba mî, ob ge ǂgaob gao-aob dib tsî ǁkhoaǂgaosib gaosagu diba nîra kā, o gu ge pristerga nîra ǃhurigâ, tsî gu ge kēbo-aoga nîra burugâ.
JER.4.11	ǁNā ǁaeb ǁkhāb ai ra ge nē ǁaes tsî Jerusalems tsîra nîra mîbahe: ǀGamsa ǂoab ge ǃgaroǃhūb di ǀgapi ǃkhaide xu ra hā daob ti ǁaes di ôas diba-ū, ǃanuǃanu rase tama, tsî ǁkhāti ǀkhaiǀkhaiǃnâ rase tama;
JER.4.12	ǂoab ge tita nîra hāba, ǁîna nîra ǀgaidāba. O ta ge tita ǁkhāti ǀgoraǃgâde ǁîn ǂama nîra ǃhoaǂui.
JER.4.13	Mû, ǁîb ra ǀnanudi axase ǂoaxa, tsî kunidi âb ge sare-i khami ī, hān âb ge ǃariǃkhān ǃgâ-ai a ǃhae. Tsūba da, hîkākāhe da hâ xui-ao!
JER.4.15	Dommi ge Dansa xu ra ǂhôa, tsîb ra Efraimmi di ǃhomma xu ǀkhomǀkhomsana ǁnâu kai.
JER.4.16	ǁAede ǁî ǃkhaisa aoǁnâba! Mû, î du ǁîsa ǁnâu kai Jerusalemsǀî: ǃÛi-aogu ge ǁnāpa ǃgoaxa ǃnū ǃhūba xu, tsî gu ge dommi âga ra ǃhâkhâi Judab di ǃādiǀî.
JER.4.18	Sa daob tsî sa dīgu tsîn ge nē xūna ge dī-ū tsi. Sa ǂkhabasiba xus ge nēsa, nētikō ausets ra hāǂamhesa, ǂgaob âts kōse i ra sīsa!
JER.4.19	Ti, ǃnātse, ti ǃnātse, tita ge ǁoratsûba ūhâ, tita-e, ti ǂgaob di ǃnātse, ti ǂgaob ra ǂnau ti ǃnâ, o ta ge tita a ǃnō ǁoa. Ti ǀoms ra ǀōb ǀgapadas dib tsî auǁnaes diba ǁnâu xui-ao.
JER.4.20	ǂKhôa-i ge ǂkhôa-i ama ra ǂgaiǂuihe; ǃhūb hoab hîǀhuruhe hâ xui-ao. ǃHaese di ge ti tentomde hîkākāhe hâ, ti xordainga ǀgui mûsǀapiros ǃnâ.
JER.4.21	Matikō ǁaeb kōse ta kha ǃkhauba nîra mû, ǀōb ǀgapadas diba nî ra ǁnâu?
JER.4.22	Amase gâres ge a ti ǁaesa; titan ge a ǀū, ǁîn ge a ǃkhausa ǀgôa, tsîn ge ǁnâuǃāxa tama hâ. ǂKhabadīsan ge a gā-aiba; xawe ǃgâidīsan ge ǁîna a ǀū.
JER.4.23	Tita ge ǃhūba ge kōǀî tsî mû, ǁîb ge ǃū-ai tsî ǀkhaiǃnâ ge i; ǁkhāti ǀhommiǀî, tsî ǃnâb âb ge ǀkhai ge i.
JER.4.24	Tita ge ǃhomga ge kōǀî tsî mû, ǁîgu ge ge ǀkhū; tsî ǃnomdi hoadi ge ge gon.
JER.4.25	Tita ge ge kō tsî mû, khoe-i xare-i ge ǀkhai ge i; tsî anin ǀhommi din hoan ge doebē ge hâ i.
JER.4.26	Tita ge ge kō tsî mû, ǂûǂûxa ǃhūb ge ǃgaroǃhū kaihe hâ; tsî ǁîb di ǃādi hoadi ge khôaǁnâhe ge hâ i, ǃKhūb ǃaroma tsî ǀgamsib ǁaib âb dib ǃaroma.
JER.4.28	ǁÎ ǃkhais xab ge ǃhūba nîra ǃoa tsî ǀhommi ǀgapise hâb ge nîra ǂnū: Tita ge ǁîsa ge ǃhoa, tita ge ǁîsa ge ǂâibasen, tsî ta ge ǃhausen tide, tsî tita ge ǁî ǃkhaisa xu ǁkhaedawasen tide.
JER.4.29	ǀŌb ǃgapi-aogu tsî khāǁkhâu-aogu tsîn dib xa di ge ǃādi hoade ra ǃhū, ǁîdi ge ǀnanudi ǃnâ ra ǂgâ, tsî ǃhaogu ai ra ǃapa. ǃĀdi hoadi ge ǁnāxūhe hâ, khoe-i xare-i ǁîdi ǃnâ ǁan tamas kōse.
JER.4.30	Tare-es kha nî dī, sas hîǀhuruhe hâsa? Tsî skarlak saranas ga ana xawe, ǃhuniǀuri-anixūn ǀkhas ga anisen xawe, mûra âsas ga î-î-xū-i ǀkha boro xawe, xawes ra ǁause î-îsen, ǁâsabegu ge sasa ra ǃharaxū; ǁîgu ge ǀoms âsa ôa tide.
JER.4.31	Dommi ǁoratsûb ǃnâs hâs dib khami īb, ǂōǂōsib ǂguro ǀgôa-e ra ǁoras dib khami īb, ge Sionni ôas di domma; ǁîs ra ǃgae, ǁîs ra ǃomkha âsa ǀhōǂui tsî: Tita-e, ti ǀoms ra ǂkhabu ǃgamaon xa, ti mî.
JER.5.1	ǃGûǃnâma du re ǃâgu Jerusalems diga, î du kō, î du ǁnâuǃā, î du ǁîs di daogu ai ôa, iseb ǀguiba hâ ǃkhaisa ǂhanuse ra dība, tsî amaba ra ôaba, o ta ge ǁîsa nîra ǀkhom.
JER.5.2	Tsî ǃKhūb a ûitsama ǃkhais ao tin ga mî xawen ra ǂkhabase nū.
JER.5.4	O ta ge tita: Amasen ge nēna a ǀgâsa, ti ge mî, gâresen ra dī, daob ǃKhūb dib tsî ǂhanub ǁîn Elob diban ǂan tama xui-ao.
JER.5.7	Mati ta kha nēn ǂama nî ǀûba tsi? Sa ôan ra tita ǁnāxū, tsîn ra ǁnān hîa elo taman tawa nū hîa: Tita ge ǁîga ǁâ kaio, o gu ge ǃgamekhôa, tsî ǀai-aodi di omdi ǁga ge ǃkhoe.
JER.5.8	ǂÛǁâ hâ ǂkharahāgu khami gu ge ǃnauǁgoaga ra khâi, mâb hoab ra ā ǀgūkhoeb âb di tarasǀî.
JER.5.11	Israeli ommi tsî Judab ommi ge îǂhôaoǃnâse tita sîsenū xuige, tib ra ǃKhūba mî.
JER.5.12	ǁÎn ge ǃKhūba ǀoa tsî: ǁÎ tamab komo ti ra mî, tsî da kom tsū-i xare-i xa hāǂamhe tideo; gôab kas, ǃâtsūǀkhāb kas hoasa da kom mû tideo.
JER.5.13	Tsî kēbo-aogu kom nîra ǂoa kaio, mîs ǁîgu ǀkha hâ tama xui-ao; o gu kom ǁîga ǁnāti nîra hāǂamheo.
JER.5.14	ǁNā-amagab ra ǃKhūb ǂnubidi di Eloba nēti mî: Sadu nē mîsa ra ǃhoa amaga, mû, tita ge ti mîde sa ams ǃnâ nîra ǀae kai tsî nē ǁaesa nîra hai kai, os ge ǁîna nîra hapu.
JER.5.16	ǁÎn di khāǁgarub ge a ǁkhowa-amsa ǀhoba; hoatsaman ge ǁîna a ǁē-ao.
JER.5.17	Tsîn ge sadu di ǃgaos tsî sadu pereb tsîna nîra hapu, sadu ôagu tsî sadu ôadi tsînan ge nî ǂûhapu; tsîn ge sa gūn tsî sa goman tsîna nîra ǂûhapu, tsîn ge sa ǂauxûiǂûhais tsî sa ǀnomahais tsîna nîra ǂûhapu. Sadu di ǁaposa ǃādi, ǁîdi aits ǂgomaiǂnûi hâdi, ǁîden ge nîra ǀgâǀgâ gôaba xu.
JER.5.18	Xawe ta ge tita ǁkhāti ǁnā tsēdi ǃnâ sado dītoaǃari tide.
JER.5.19	Tsî i ge nîra ī, sadu ga: Tare xū-i ǃaromab kha ǁnâi ǃKhūb sida Eloba nē xūn hoana ge dī-ū da? ti mîo, ots ge satsa ǁîn ǃoa nî mî: Sadu ge tita ǁnāxū tsî ǃhao eloga sadu ǃhūb ǃnâ ǃoabas ǁkhās khami du ge ǃhao khoena nîra ǃoaba, ǃhū-i hîa sadu di tama-i ǃnâ.
JER.5.20	ǂHôa nēna Jakob ommi ǃnâ, î du ǁîna Judab ǃnâ ǁnâu kai, mî rase:
JER.5.23	Xawe nē ǁaes ge ǁnāǁgôaxa tsî mâǃoaxa ǂgaoba ūhâ; ǁnāǁgôa tsîn ge ǁîna ge ǃgûbē.
JER.5.26	Eloxoresan ra ti ǁaes ǃnâ hōhe xui-ao, mâ-i hoa-i ân ra ǂui, aniǃkhō-aob ra dī xase; ǁîn ra ǁgaoǁgaosa ǁnoa-e-e ǁgui, ǁîn ra khoena ǃkhō.
JER.5.27	Ani-oms hîa aniǃnôan xa ǀoa hâs ǁkhās khami di ge ǁîn omde gāxaǃnâsib xa ǀoa hâ; ǁnā-amagan ge kai tsî ge ǃkhū.
JER.5.30	ǃHuriǃhurisa tsî ǁgaiǁgaisa ǃkhais ge ǃhūb ǃnâ ra ī.
JER.5.31	Kēbo-aogu ge ǂkhabase ra kēbo, tsî pristergu ge ǁîgu ǃomma xu ra gao, tsî ti ǁaes ra ǁî ǃkhais xa ǃgâibahe. Xawe tare-e du nî dī, ǀams ga hā ǃnubai?
JER.6.2	Tita ge Sionni ôasa nî hîkākā, ǁnā îsa tsî anusa ǀgôasa.
JER.6.4	Toroba khai ǁîs ǃoagu! Khâi î du doeǃapa tsēǃgâǁaeb ai! Tsūba da, tsēs go toa amaga, ǃuisomgu ra ǁhai amaga.
JER.6.5	Khâi î du doeǃapa tsuxub ǃnâ, î da ǁîs di î-omga hîǀhuru!
JER.6.7	ǀAus ra ǁgam-i âsa ūǀkhī khamis ra ǁîsa ǂkhabasib âsa ūǀkhī; ǁgaris tsî hîkākās tsîra ge ǁîs ǃnâ ra ǁnâuhe; tsûsasib tsî ǁnorab tsîkha ge hugaǀgui ti ais aiǃâ hâ.
JER.6.8	ǂGōǀaukaisen re, Jerusalemse, îs ti ǀomsa sasa xu tā ǂgaedawasen, î ta tā ǃū-aisa ǃkhai kai si tsî ǁanǃnâhe tama hâ ǃhū kai si.
JER.6.9	Nētib ra mî ǃKhūb ǂnubidi diba: ǁÎn ge ǃgau kan Israeli dina ǂōrisase nîra ǃora ǂauxûiǂûhais ra dīhe xase; îts sa ǃomma ǂauxûiǂûn di ǃora-aob ra dī xase ǁkhawa ǀharudiǀî ǀhō.
JER.6.10	Tari-e ta ǃhoaǀî tsî nî ǃkhâikhom, ǁnâun nîga? Mû, ǁîn ǂgaes ge ǃgaohe tama hâ, on ge a ǃgâ ǁoa. Mû, mîs ǃKhūb dis ge ǁîna ǃharaxūxūse ība; on ge ǁîsa tura tama hâ.
JER.6.11	ǁNā-amaga ta ge ǃKhūb di ǁgôasib xa ǀoa hâ, tsî ta ge a ūdawasen ǁoa. O ta ge ǁîba nî ǁhōǂui daob ai hâ ǀgôaron ǂama, tsî ǀhû hâ ǂkhamkhoegu tsîn ǂama; aob tsî taras on ge ǁkhāti nîra ǃkhōhe, kairab, ǁnāb tsēdi xa dāhe hâb tsîn ǀkha.
JER.6.12	Tsî ǁîn omdi ge nîra ǀkhara khoen di kai, ǃhanagu tsî taradi tsîn ǀkha, tita ge ǃommi âtaba nîra ǀhōǂui xui-ao, nē ǃhūb di ǁansabenǀî, tib ra ǃKhūba mî.
JER.6.15	Xare taon ra, ǁgaiǁgaisanan ra dī amaga? Hî-î hoaragasen ge tao tama hâ, tsîn ge ǁkhāti taob xa dākaisensa a ǀū. ǁNā-amagan ge ǁnā ran ǃnâ nîra ǁnā. Tita ga ǁîna ôaǃnâ ǁaeb ain ge nîra ǃnôa tib ra ǃKhūba mî.
JER.6.18	ǁNā-amaga ǁnâu du re, sadu ǁaedo; î du ǁnâuǃā, sadu ǀhû hâdo, ǁîn ǃnâ i tare-e hâ ǃkhaisa.
JER.6.21	ǁNā-amagab ra ǃKhūba nēti mî: Mû, tita ge nē ǁaesa ǁgonǁgonǂgaodi hoade ra ǂnûiba, on ge ǁîdi xa nîra ǃnôa, ǁgûgu tsî ǀgôan tsîn, ǀgūkhoeb tsî ǁîb horesab tsîn, ǁîn ge nîra kā.
JER.6.22	Nētib ra ǃKhūba mî: Mû, ǁae-i ge ǃhūb ǀapas diba xu ra ǀkhī; tsî kai ǃhao-i ge ǃhūbaib ǀkhâuǀamde xu nîra ǂkhaiǂkhaihe.
JER.6.24	Sida ge gommi âba ǁnâuo, o gu ge sida ǃomga ge ǃopo. O da ge ǂōǂōsib xa ge ǃkhōhe, ǁora ra tara-i axase.
JER.6.25	Tā ǃaub ai ǃgûǂoa, î du tā daob ai ǃgû, khākhoeb di gôab hâ xuige, tsî ǃhurib ge sa ǂnamipe hâ.
JER.6.27	Tita ge satsa ti ǁaes ǃnâ ǃûiǂgō-omse ge mâi, ǁaposa ǃkhaise, ǁîn daobats nî ǂan tsî ǃâitsâga.
JER.6.29	Soasoab ge khauǃkhū hâ, ǂgoaǀurib ge ǀaes xa hapuhe hâ, ǁauseb ge tsunitsuni-aoba nētikō ǂōrisase ge tsunitsuni, ǂkhaban ūǁnâhe tama hâ xui-ao.
JER.7.1	Nēs ge mîs, Jeremiaba ǃKhūba xu ge hābasa, mî raǃâ:
JER.7.2	Mâ ǃKhūb ommi di ǁāb ǃnâ, îts ǁnāpa nē mîsa ǂgaiǂui îts mî: ǁNâu ǃKhūb di mîsa, sats Judats hoatse, sadu nē ǁāga ū ra ǂgâdo, ǃKhūba du nî ǀgoreǀîse.
JER.7.4	Tā ǂkhaba mîdi ai ǂgomaiǂnûi, mî rase: ǃKhūb di tempeli, ǃKhūb di tempeli, ǃKhūb di tempeli ge nēba!
JER.7.5	Xawe amase du ga sadu daogu tsî sadu dīga ǃgâiǃgâio, amase du ga ǂhanuse dīo, mâ aob hoab tsî ǁîb ǀgūkhoeb tsîkha ǁaegu,
JER.7.7	o ta ge tita sado nē ǃās ǃnâ nē ǃhūb, sadu ôana ta ge māb ǃnâ nîra ǁan kai ǀamosiba xu ǀamosib kōse.
JER.7.8	Mû, sadu ge ǂkhaba mîdi, hîa harebe ǁoadi ai ra ǂgomaiǂnûi.
JER.7.9	ǃNarits nî, ǃgamts nî, ǃgamekhôats nî, ǂkhabase nūts nî, tsî Baalga ǀanǀanbats nî, ǁîgu tsî ǀkhara elogu hîats a ǀūga saoǃgonts nî?
JER.7.17	Xare mû tamats hâ, Judab ǃādi ǃnâ tsî Jerusalems daogu ai tare-en ra dīsa?
JER.7.19	Titan ra tsûaǂgao kai? tib ra ǃKhūba mî. ǁÎ-aitsaman kha xare dī-ūsen tama hâ, ǁîn ais di taotaose?
JER.7.20	ǁNā-amagab ra ǃKhūb ǃKhūba nēti mî: Mû, ti ǁaib tsî ti ǁgôasib tsîkha ge nîra ǁhōǂuisen nē ǃās ǂama tsî khoen ǂama tsî ǀgoan ǂama tsî ǃaub hain ǂama tsî ǃhūb ǂûn ǂama, on ge nîra khau tsî ǀarihe tide.
JER.7.25	ǁNā tsēs ǁîs ai gu ge sadu îga Egipteǃhūba xu ǃgûǂoasa xu nētsēs kōse ta ge ti ǃgāgu kēbo-aoga ra sî tsēkorobe ǃnauǁgoaga khâi tsî ra sîse.
JER.7.27	ǁKhātits ge nē mîdi hoade ǁîna nî ǃhoa-ū, xawen ge ǃgâ tsi tide; sats ge ǁîna nî ǂgaiǀî, xawen ge ǃeream tsi tide.
JER.7.29	ǂKhom re danaǀûn âsa, Jerusalemse, îs ǁîna aoxū, îs ǃgae ǀgapi ǃkhaidi ai, ǃKhūb ge ǃhaos ǁîb ǁgôasib disa aoxū tsî ǁnāxū xuige.
JER.8.1	ǁNā ǁaeb ǁkhāb ain ge, tib ra ǃKhūba mî, ǂkhōgu Judab gao-aogu digu tsî ǂkhōgu gaosagu ân digu tsî ǂkhōgu pristergu digu tsî ǂkhōgu kēbo-aogu digu tsî ǂkhōgu Jerusalems ǁansaben diga ǀhobadi âna xu nî ūǂui.
JER.8.3	Tsî khoen ge ǁōba ûib xa nîra ǃkhōǂuibasen, ǃgau ge-i nē ǂkhaba ǃhaos xa nî ǃgau hân di-i hoa-i xa, ǃgau gen di ǃādi hoadi ǁîdi ǃoa ta ǁîna nî doeǁgasīdi ǃnâ, tib ra ǃKhūb ǂnubidi diba mî.
JER.8.4	Îts ǃaruǀî ǁîna mîǀî: Nētib ra ǃKhūba mî: Okha, ǁnā tsîts kha sats khoetsa ǁkhawa khâi tide? Kha ǁnāǁgôa tsîts ǁkhawa oa tide?
JER.8.5	Tarexas kha ǁnâi nē ǁaes Jerusalems disa hugaǀgui hâhâ ra ǁnāǁgôasi-i ǀkha ra ǁnāǁgôa? ǁÎn ra gāxaǃnâsiba ǃkhōǀgaipe; ǁîn ra ǃhobasensa ǂkhā.
JER.8.8	Tsî mati du kha ǁnâi: Sida ge a gā-ai, tsî ǃKhūb di ǂhanub ge sida ǀkha hâ ti ra mî? Mû, amaseb ge ǂkhaba xoaǃammi xoaǂansabegu diba ǁause ra sîsen.
JER.8.9	Gā-ain ge tao hâ, ǁîn ge ǃhuri tsî ǃkhōhe hâ; mû, ǁîn ge ǃKhūb mîsa aoxū hâ, mâ gā-aisi-en kha ǁnâi nî ūhâ?
JER.8.11	Tsîn ra ǂkhôab ti ǁaes di ôas diba, ama supuse ǂuruǂuru tsî: ǂKhîb, ǂkhîb, ti ra mî, ǂkhî-i xare-i a ǀkhai xawe.
JER.8.12	Taon ra xare, ǁgaiǁgaisa xūnan gere dī amaga? Hî-î tao taman ge ǁîna hâ. Taob xa dākaisensan a ǀū: ǁNāxan ge ôaǃnâs ân di ǁaeb ai ǁnā ran ǀkha nîra ǁnā, tib ra ǃKhūba mî.
JER.8.13	Tita ge ǁîna amase nîra tsububē, tib ra ǃKhūba mî. ǂAuxûiǂûhais ǂûna kha ǂauxûiǂûhais tawa hâ taman hâ, tsî ǀnomahais ǂûna kha ǀnomahais tawa hâ taman hâ? Ā, haiǂnaren on ge ǁnā hâ, tsîn ge ǁnā mîmādi tita ge ǁîna māde ge ǃûǂam.
JER.8.16	Dansa xus ra ǃharas ǁîn hān disa ǁnâuhe; tsî ǀōb ǂkharahāgu âb ǀgamab dib xab ra hoaraga ǃhūba ǀkhū. Tsîn ra sī tsîn ra ǃhūb tsî ǁîb ǃnâ hân hoana hapu, ǃās tsî ǁîs ǃnâ ǁan hâna.
JER.8.19	Mû, ǃaub ti ǁaes ôas dib ge ǃnū ǃhūba xu hâ: ǃKhūba kha Sions tawa hâ tamab hâ? ǁÎs gao-aoba kha ǁîs ǃnâ hâ tamab hâ! Tare xū-i ǃaroman kha ǁnâi tita ge ǁaiǁai, ǁîn ǃgaoǂuihesa īgu ǀkha, ǃhao khoen di ǁausigu ǀkha?
JER.8.20	ǃGaos ge go ǃgôa-ī, ǁkhunab ge go toa, xawe da ge gorose orehe tama hâ.
JER.8.21	Tita ge ǂkhôab ti ǁaes ôas dib ǂama tsû hâ; tita ge ǂnū saran ǃnâ ra ǃgû, ǃhurib xa ta ge go ǃkhōhe.
JER.9.2	ǃGaroǃhūb ǃnâ ta ga koma ǃgûkhoen omsa ūhâo, o ta ga ti ǁaesa ǁnāxū tsî ǁîna xu doebē hâ, ǁîn hoan a ǃgamekhôa-ao tsî a îǂhôaoǃnâ xui-ao.
JER.9.3	Tsîn ra khās axase nams âna ǂgaeǃnâ ǂhumibǀî; ǂhumib ra ǃnā ǃhūb ǃnâ, amaba tama i tsî; ǁîn ra ǃaruǀî ǂkhabasib xu ǂkhabasiba ǃoa ǃgû; xawe tita ge ǁîna a ǀū, tib ra ǃKhūba mî.
JER.9.5	Tsîn gāxaǃnâse ra sîsenūgu, mâb hoaba ǁîb ǀhōsaba, tsîn ge amaba ǃhoa tama hâ. ǁÎn ra nams âna ǂhumigowaba ǁkhāǁkhā, ǁîn ra ǀhupu ǂkhabadīb ǀkha.
JER.9.6	Sa ǁanǃkhais ge gāxaǃnâsib ǁaegu hâ; gāxaǃnâsiba xus ge tita ǂansan ra ǂkhāsa tib ra ǃKhūba mî.
JER.9.7	ǁNā-amagab ra ǃKhūb ǂnubidi diba nēti mî: Mû, tita ge ǁîna tsunitsuni, tsî nîra ǃâitsâ, mati ta kha ǀkharase a dī ǁkhā ti ǁaes ôas ǂama?
JER.9.8	ǁÎn nams ge a ǃgam ra ǂā; ǁîs ra gāxaǃnâse ǃhoa, mâb hoab ra ǀgūkhoeb âba ǂkhîb xa ǃhoaǀî ams âb ǀkha, xawe ǃnāb âb ǃnâb ra ǁnoaga ǁgui.
JER.9.9	Nē xūn ǂama ôaǃnâ ta tide ǁîna? tib ra ǃKhūba mî, ǀkhaobasens tide ti ǀomsa, nē ǁaes khami ī ǁaeǃnôa-i tawa?
JER.9.13	Ob ge ǃKhūba ge mî: Ti ǂhanub, hîa ta ge ais ân aiǃâ ǁîna mâba ǁnāxū tsîn ti domma ǁnâu tsî ǁîb ǃoa tanisen tama amaga.
JER.9.17	Nētib ra ǃKhūb ǂnubidi diba mî: ǃGaoǃgâ, î du ǃgae ra tarade ǂgai, î di hā; î du gā-ai tarade sî, î di ǀkhī.
JER.9.18	Î di ǃhae î di ǃgaeǂam da, î gu sida di mûde xu ǁgamrogu âda ǂnâ, îb ǀamegu âda xu ǁgamma dâu.
JER.9.19	Dommi ǃgaes dib ge Sionsa xu ge ǁnâuhe xui-ao: Mati da kha sida hîǀhuruhe hâ! Kaise da tao hâ, ǃhūba da ǁnāxū hâ ǃkhais xa, sida ǁanǃkhaiden aoǁgui hâ ǃkhais xa.
JER.9.20	ǁNâu so re ǃKhūb di mîsa, saso taraso, îs saso ǂgaesa ǃkhōǃoa mîs ǁîb ams disa. Î so saso di ôade ǃgaesa ǁkhāǁkhā; mâs hoas âsa ǁîs di horesasa ǃgaetsanade.
JER.9.21	ǁŌb ge sida mûǂuidaodi ǃnâ ge uriǂgâ, ǁîb ge sida î-omgu ǃnâ ge ǂgâxa; ǀgôanab nî ǃās ǃganga xu ǃhomǂuiga, tsî ǂkhamkhoega ǁamaxūǃkhaide xu.
JER.9.23	Nētib ra ǃKhūba mî: Gā-ai-e a-i tā ǁî-i gā-aisib xa koasen, tsî ǀgaisa-e a-i tā ǁî-i ǀgaib xa koasen, a-i ǃkhū hâ-e tā ǁî-i ǃkhūsib xa koasen,
JER.9.25	Mû, tsēdi ge ǃgoaxa, tib ra ǃKhūba mî, ǁîdi ai ta tita nîra ôaǃnâde, ǃgaohe hân xawe, aikhōba ūhân hoan ǂama.
JER.10.1	ǁNâu du re ǁnā mîs ǃKhūb ra sadu ǃoa ǃhoasa, sadu Israeli ommi dido.
JER.10.2	Nētib ra ǃKhūba mî: Tā daob ǀūben diba ǁkhāǁkhāsen, î du tā ǃhuri ǀhommi saodi xa, ǀūben ra ǁîn xa ǃhuri amaga.
JER.10.3	ǂNûiǂgādi ǁaedi didi a ǁau xui-ao; hai-i ǃaub ǃnân ge ǁhā-i, sîsenai-i kuru-aob ǃomkha di-i ge a ǁî ǃōs ǀkha dīhe hâ-e.
JER.10.5	ǁÎn ǁgôa-elogu ge ǃaoǃao-ūxūb tôaǃhanab ǃnâ mâb khami ī, ǁîn ge a ǃhoa ǁoa; ǁîn ge ra tanihe, ǃgû ǁoan a amaga. Tā ǁîna ǃao, ǁîn a ǂkhôadī ǁoa xuige, ǁkhātis ge ǃgâidīsa ǁîn tawa a ǀkhai.
JER.10.6	Khoe-i xare-i sats ǃKhūts khami ī tama; xui-aots ge satsa a kai, tsî ǀons âts ge kaise a ǁkhā.
JER.10.7	Tari-e kha ǃao tsi tide, sats ǁaedi di gao-aotsa! Sats ge ǁîsa a anu xui-ao; gā-aigu ǃhaodi digu hoagu ǃnâ tsî ǁîn gaosis hoas ǃnâb ge ǀguib sats khami īb xareba a ǀkhai.
JER.10.8	ǁÎn ge hoatsama a ǁnâuǃāoǃnâ tsî a gâre; ǁgoatsuiǁgoan ǁkhāǁkhās ge a ǁau; ǁîn ge a hai.
JER.10.9	ǀHaiǀurib ra Tarsisa xu ūhāhe, tsî ǃhuniǀuriba Ufaba xu, ǀuriǂnau-aob di sîsenni ge tsî tsunitsuni-aob ǃommi sîsenni ge. ǀHommiǂhoab tsî purpuri tsîkha ge a ǁîn di sara, hoatsaman ge a gā-ain sîsenai.
JER.10.10	Xawe ǃKhūb ge a ama Elo; ǁîb ge a ûitsama Elo tsî ǀamo gao-ao, ǁîb di ǁgôasib aiǃâb ra ǃhūbaiba ǀkhū; tsî ǁaedi ge ǁaib âba a tani ǁoa.
JER.10.11	ǁNātits ge ǁîna nî mîǀî: Elogu hîa ǀhommi tsî ǃhūbaib tsîkha dī tamagu, ǁîgu ge nîra kā ǃhūbaiba xu tsî nē ǀhommi ǃnagaba xu.
JER.10.14	Mâ khoe-i hoa-i ge a gâre tsî; ǁnâuǃā-e i ūhâ tama hâ, mâ ǃhuniǀurikuru-aob hoab ge ǃgaohesa īb xa ge tao kaihe, ǂnâhesa īb âb a ǂhumi xui-ao, tsî gaga-i xare-i ge ǁîb ǃnâ a ǀkhai.
JER.10.15	ǁÎn ge a ǁau tsî ǂgaeǂhapus di sîsenai; ǁîn ra ôaǃnâhe ǁaeb ain ra kābē.
JER.10.17	Sa ǃgaeǀkhāde ǃhūba xu ūkhâi, sats ǃkhōsis ǃnâ ûi hâtse.
JER.10.18	Nētib ra ǃKhūba mî xuige: Mû, tita ge ǁansaben nē ǃhūb dina nîra ǂnoaxū; tsî ǁîna nîra ǂōǂō, ǁîsan nî hōǃâga.
JER.10.20	Ti tentoms ge hîǀhuruhe hâ; ti tsurigu hoagu ge ǃgâu hâ. Ti ôan ge tita xu ge ǃgû, tsîn ge a ǀkhai; ǀgui-i xare-i ti tentomsa nî ǂnaumâiba te-i tsî xordainǃkhaiga nî ǂgāmâiba te-i ge a ǀkhai.
JER.10.21	ǃÛi-aogu ge ge ǁnâuǃā, tsî gu ge ǃKhūba ôa tama ge i; ǃkhais ǃaroma gu ge gā-aise sîsen tama hâ, tsîn ge ǁîgu di gūn hoana ge ǀgaruǀgaruhe.
JER.10.22	ǁNâu gommi ra hā tsî kai ǂkhupiba ǀapas di ǃhūba xu. ǃĀdi Judab diden nî ǃū-aisa kaise tsî ǀgirin di ǁanǃkhaise dīse.
JER.11.1	Mîs Jeremiaba ǃKhūba xu ge hābas mî raǃâ:
JER.11.2	ǁNâu du re mîdi nē ǃgaeǀhaos dide, î du ǃhoa Judab aogu tsî Jerusalems ǁansaben ǃoa.
JER.11.4	sadu îga ta ge tita mîmāsa, Egipteǃhūb di ǂnūǀuriǁganomsa xu ta ge ǁîga ǂgaeǂguiǂui ǃnubai, mî rase: Ti domma ǁnâuǀnam î du ǁîba dī, sado ta ge tita mîmān hoan ǃoa, o du ge tita ǁaese nîra ība, o ta ge tita sado Elose nîra ība.
JER.11.6	Ob ge ǃKhūba tita ǁga ge mî: ǂGaiǂui re nē mîdi hoade Judab di ǃādi ǃnâ tsî Jerusalems ǃgangu ǃnâ, îts mî: Mîdi ǃgaeǀhaos dide ǁnâu, î du ǁîde dī.
JER.11.7	Tita ge sadu îga ǁkhōse ge ǃkhâikhom, Egipteǃhūba xu ta ge ǁîna ǂgaeǂguiǂui tsēsa xu nētsēs kōse, ǃnauǁgoaga khâi tsî ta ǀhûguitimî tsî: Î du ti domma ǁnâu ti ra mîǃâ.
JER.11.9	ǃAruǀîb ge ǃKhūba tita ǃoa ge mî: ǀHûlguitimî-i ge Judab aogu ǃnâ tsî Jerusalems ǁansaben tsîn ǃnâ ge hōhe.
JER.11.10	ǁÎn ge ǂhanuoǃnâsigu, abogu ti mîde ǁnâuǀnam tamagu, digu ǁga ge oa; on ge ǀkhara eloga ge saoǃgon, ǁîgan nî ǃoabase: Israeli ommi tsî Judab ommi ge ti ǃgaeǀhaos, ǁîn îgu ǀkha ta ge dīsa ge khôa.
JER.11.13	Sa ǃādi a ǂguis kōse gu ge elogu âtsa ǂgui ge i, Judatse, tsî ǃgangu Jerusalems digu a ǂguis kōse du ge ǁnā taotaosiba altarde ge mâiba, altarde Baala du nî ǀanǀanbase.
JER.11.15	Ti ǀnamsabesa kha tarebe dīxū-es ǁnâi ūhâ ti ommi ǃnâ, ǂguin ǀkhas ra ǁnā taotaosa ǃkhaisa dī. ǂGui dīgu tsî ǁguibas ǁgan-e sa ǂkhabadīga ūbēn nî? ǂKhabasets ra dī, ots ra dâb xa urikhâi.
JER.11.16	ǃKhūb ge satsa ǃam ǀkherahaib îsab, ǃgâi ǂûna ūhâb, ti ge ǂgai. Xaweb ge ǁîba nēsi ǀōb kai ǂkhupib dib ǀkha ǀae-e ǁîb ǃnaga ge ǂhubi, o gu ge ǁnâugu âba nîra khôa.
JER.11.17	ǃKhūb ǂnubidi dib, satsa ge ǂgāb, ǁîb ge ǂkhaba-e sa ǂama ge ǃhoaǂui xui-ao, ǂkhabasib Israeli ommi dib tsî Judab ommi dib ǂama, ǁîna ge dība, titan nî ǁaiǁaiga Baala ra ǀanǀanbase.
JER.11.18	ǃKhūb ge tita ǁîsa ge ǂanǂan, ǂan ta nîga, ǃnubaits ge satsa dīgu âna ge mû kai te.
JER.11.22	ǁNā-amaga, nētib ra ǃKhūb ǂnubidi diba mî: Mû, tita ge ôaǃnâsa ǁîn ǂama nîra dī. ǂKham khoegu ge gôab xa nîra ǁnā. ǁÎn ôagu tsî ǁîn ôadi tsîn ge ǃâtsūǀkhāb xa nîra ǁō.
JER.11.23	Tsîn ge ǃgauro-i xare-e ūhâbasen tide, tita ge aogu Anatots digu ǂama ǂkhaba-e nîra ūhā xui-ao, kurib ôaǃnâs âgu dib ǃnâ.
JER.12.2	Sats ge ǁîna ge ǂgā tsî ǁîn ge ǁkhāti ge ǃnomaǃkhō; on ǀomkhâi tsî ǁkhāti ra ǂûtani. Sats ge a ǀgū ǁîn ams ǃnâ xawets ge ǁîn di ǃnaide xu a ǃnū.
JER.12.3	Xawe sats ǃKhūts ge tita a ǂan; sats ra tita mû, tsîts ra ǃâitsâ ti ǂgaoba sa ǀkhab hâ ǃkhaisa. Tsububē ǁîna, gūn hîa nî ǂāhen xase, îts ǁîna ǃgams di tsēsa khaiba.
JER.12.5	ǀNūǃgû ran ǀkhats ga ǃkhoe xawets nî ǀhupuo, matits kha ǁnâi hān ǀkha nî ǁgonagu? ǂKhîb di ǃhū-i ǀgui-i ǃnâts ga ǂgomaiǂnûio, matits kha ǁnâi nî dī Jordanǃāb di khâis ǃnâ?
JER.12.6	Sa ǃgâsagu tsî sa îb ommi din on ra îǂhôaoǃnâse sîsenū tsi; ǁîn on ra ǃgarise ǂgaiǃgon tsi. Tā ǁîna ǂgom, khoeǃnâsen ga ǃhoaǀî tsi xawe.
JER.12.7	Tita ge ommi âtaba ge ǁnāxū, tita ge ǀumis âtasa ge xū; tita ge ǀnamsabes ti ǀoms disa ǁîs khākhoen ǃomǁae ge mā.
JER.12.8	Ti ǀumis ge ti ǃoagu ge ī, xammi khami hailgoms ǃnâ ǁîs ge dommi âsa ti ǃoagu ge ǃhâkhâi; ǁnā-amaga ta ge tita ǁîsa ge ǁkhan.
JER.12.9	Ti ǀumis ge tita anxa anise ība, anin ge ǁîs ǂnamipe hâ; hā î du ǀhao ǃaub ǀgurudu hoado, hā î du ǂû.
JER.12.10	ǂGui ǃûi-aogu ge ti ǂauxûiǂûhais ǃhanaba ge hîǀhuru, ǁîgu ge ti ǃhanaba ge dāǂkhūkhū, ǁîgu ge ti turahesa ǃhanaba ǃū-aisa ǃgaroǃhūse ge ǂnûi.
JER.12.11	ǃGaroǃhūsen ge ǁîba ge ǂnûi, ob ra ǃū-aisase tita ǃaroma ǃoa; ǃhūb hoab ge hîǀhuruhe hâ, khoe-i ǁî ǃkhaisa ǂgaob ǃnâ nî ū-i xare-i ge ǀkhai i xui-ao.
JER.12.12	Mâ ǀgapi ǃkhaidi ǃgaroǃhūb didi hoadi ǂaman ge hîǀhuru-aona ge hā, gôab ǃKhūb dib ra hapu, ǃhūb di nē ǀamsa xu ǃhūb di nau ǀams kōse; ǂkhî-i xare-i ge ǁgans hoasa a ǀkhaiba.
JER.12.14	Nētib ra ǃKhūba mî: Ti ǂkhaba ǀgūkhoen hoan, ti ǀumis ti ǁaes Israela ta ge ǀumise māsa ra tsâǀkhān xasa, mû, tita ge ǁîna ǁîn ǃhūba xu nîra tsubuǂui, xawe Judab omma ta ge ǁîn ǁaeguba xu nîra tsubuǂui.
JER.12.15	Tsî i ge nîra ī, ǁîna ta ga tsubuǂuis khaoǃgâ ta ge tita nîra oa, tsî ta ge ǁîna nîra ǀkhomxa, tsî tita ge ǁîna ǁkhawa nîra ūhā, mâ-i hoa-e ǁî-i ǀumis ǃoa, tsî mâ-i hoa-e ǁî-i ǃhūb ǃoa.
JER.12.17	Xawe ǁnâu taman ka io, o ta ge tita nē ǃhaosa nîra ǃhomǂuiǃari tsî ǁîna nîra hîkākā, tib ǃKhūba ra mî.
JER.13.1	Nētib ge ǃKhūba tita ǁga ge mî: ǃGû îts ǃuri ǃkhaiǃgaesenna sī ǁamabasen, îts ǁîba sa kamanab ai ǃgae, xawe tā ǁîba ǁgam-i ǃnâ ǂgā.
JER.13.2	O ta ge ǃKhūb di mîs ǃoa ǃgaesenna ge ǁamabasen, tsî kamanab ai ge ǃgaesen.
JER.13.3	ǃNubais ge mîs ǃKhūb disa ǀgamǁî ǃnāsa tita ge hāba, mî raǃâ:
JER.13.4	Ū ǁnā ǃgaesenni, hîats ge ǁamabasenni tsî kamanab âts ai hâba, îts khâi tsî ǃgû Eufratǃāb ǃoa, îts ǁîba ǁnāpa sī sâu ǃhao-i di ǁhāb ǃnâ.
JER.13.5	O ta ge ǃgû tsî ǁîba Eufratǃāb tawa ge sâu, ǃKhūb ge tita mîmās xase.
JER.13.6	O i ge ǂgui tsēdi di ǀunis ai ge ī, ǃKhūb ge tita ǁga mîsa: Khâi îts ǃgû Eufratǃāb ǁga, îts ǃgaesenna ǁnāpa xu ū, ǁnāpats nî sâu ǃkhaisa ta ge mîmā tsiba.
JER.13.7	O ta ge Eufrati ǃoa ǃgû tsî khao tsî ǃgaesenna tita ge sâu ǃkhaisa xu ge ū, tsî mû, ǃgaesenni ge ǁgao tsî sîsenūhe ǁoa ge i.
JER.13.8	ǁGoasis ge mîs ǃKhūb disa tita hāba tsî ge mî:
JER.13.9	Nētib ra ǃKhūba mî: Nēti ta ge tita ǃguriǂgaoxasib Judab diba nîra ǁgaoǁgao tsî ǁnā kai ǃguriǂgaoxasib Jerusalems diba.
JER.13.11	ǃGaesenni khoeb di kamanab ai ra ǂaes ǁkhās khami ta ge tita Israeli ommi hoab tsî Judab ommi hoaba ti ai ge ǂae kai, tib ra ǃKhūba mî, titan nî ǁaese tsî ǀonse tsî koase tsî ǂkhaisise ībase. Xawen ge ǁnâu tama ge i.
JER.13.12	ǁNā-amaga ǃhoa nē mîsa ǁîn ǁga: Nētib ra mî ǃKhūb Israeli di Eloba: Xapadi hoadi ge ǂauxûib ǀkha nîra ǀoaǀoahe. On ge ǁîna: ǂAn tama da kha hâ, xapadi hoadi nî ǂauxûib ǀkha ǀoaǀoahe ǃkhaisa? ti nîra mîǀî tsi.
JER.13.14	Tsî tita ge ǁîna nîra ǂnauǂkhūǂkhū, nē-e nau-i ǃoa-ai, ǁgûgu tsî ǀgôagu tsîn hoana, tib ra ǃKhūba mî. Tita ge sâu tsî ǀkhom tsî ǀkhomxaǂgao tide, ǁîna ta nî hîkākāsa.
JER.13.15	ǁNâu î du ǁnâuhō, î du tā ǃguriǃgurisen, ǃKhūb go ǁî ǃkhaisa ǃhoa xuige.
JER.13.16	ǃKhūb sadu Eloba ǃgôasiba mā ǁîb nî ǃkhae kais aiǃâ, sadu ǂaidi nî ǃhomgu ai ǃnomsens aiǃâ, ǃnâba du ra ǃâubasen hîa, îb tā ǁîba ǁōb sommi ase ǂnûi, îb tā ǁîba ǃkhaenase ǂnûi.
JER.13.19	ǃĀdi ǃkhawagas didi ge ǂganamhe hâ, tsî khoe-i, ǁîde nî ǁkhowa-am-i xare-i ge a ǀkhai. Judab hoab ge ūǃgûhe hâ, ǁîb ge ūǃgûǃarihe hâ.
JER.13.20	Kōkhâi î ro mû ǁnān ǀapasa xu ra hāna, mapan kha hâ ǁnā gūn, saro ge māhe hâ ina, saro di îsa gūna?
JER.13.21	Tare-e ro kha nî mî, ǁîb ga ôaǃnâsa saro ǂama dī ǃnubai, ǁîga ro ge gaosa ǁkhāǁkhā amaga, saro di danase gu nî hâga, xare tsûgu xa ǃkhōhe ro tide ǁora ra taras ǁkhās xase?
JER.13.24	ǁNā-amaga ta ge tita ǁîna ǀapon ǂoab ǃgaroǃhūb dib xa ra ǃgomǀgorahen axase nîra ǀgaruǀgaru.
JER.13.25	Nēs ge sa mādawa-amǃnâse nîra ī, tita xas nîra ǀnōbahe amǃnâs âsa, tib ra ǃKhūba mî, sas tita ge ǀurus tsî ǂhumigu ai ge ǂgomaiǂnûisa.
JER.13.27	Sa ǀaigu tsî sa ǀgama-ain tsî taotaosasib sa ǀaikhoesis dib tsîna, ǃnomdi ais kas ǃaub ǃnâs kas, hoasa ta ge sa ǁgaiǁgaisana ge mû. Tsūba si sas Jerusalemse! Matikōse i kha nî ǀhawe ǃanus nîs aiǃâ?
JER.14.1	Mîs ǃKhūb dis, Jeremiaba ge hābas, kai ǀkhurub ǂama.
JER.14.2	Judab ra ǃoa, tsî ǁāgu âb ra ǂkhabu; ǁîgu ge ǃhūb kōse ǂnū sara-e anasen hâ, tsî Jerusalems di ǃnurub ge ra ǃapa.
JER.14.3	Tsî ǀgapiǃgôasagu ân ge ǀgôana ra ǁgama kai, tsî tsaus tawan ra sī, on ge ǁgam-i xare-e hō tama hâ, on ra ǀkhaiǃnâ xapadi ǀkha ǁkhawa hā; on ra taob xa dāhe, tsîn ra ǁîn di danade ǃgūǂgā.
JER.14.5	ǁKhamadi ǃaub ǃnâ hâdi on ra ôa, xawe di ge ǂkhamn âde ra ǁnāxū, ǃam ǀgâro-i xare-i a ǀkhai amaga.
JER.14.6	Tsî ǃgoren ge ǀgapi ǃkhaidi ai sī mâ, ǁîn ra ǂoaba ǃkhapa ǀgirigu khami; ǁîn di mûdi ra kō-ôa, ǁhao-i xare-i a ǀkhai amaga.
JER.14.8	O, sats Israeli ǃâubasents, ǁîn di ore-aotsa ǂōǂōsib ǁaeb ai, tarexats kha ǁnâi satsa ǃhao khoese nî ī ǃhūb ǃnâ, tsî ǃgûkhoe-i hîa ǁomǂkhais ǀguisa nî hîse ra ǂgâ-i khami.
JER.14.10	Nētib ra ǃKhūba nē ǁaes xa mî: ǁÎn ge ǀnaremasa nētikōse ge ǀnam ǁîn ge ǂaidi âna ūdawa tama ge i. ǁNā-amagab ge ǃKhūba ǁîn xa ǃgâibahe tama ge i; ob ge nēsi ǂhanuoǃnâsigu ân xa ǂâi tsî ǁoren âna nîra ôaǃnâ.
JER.14.13	O ta ge tita ge mî: O! ǃKhūtse, ǃKhūtse, kō ǁnā kēbo-aogu ge ǁîna ra mîba: Gôa-i xare-e du mû tide, ǃâtsūǀkhā-i xare-e du ūhâ tide. Tsî tita ge sado hâhâ ra ǂkhî-e nîra mā nē ǃās ǃnâ.
JER.14.18	ǃAub ǃoa ta ga ǂoao, mû gôab ǀkha ǃgamhe hân ǀguin; tsî ǃās ǃoa ta ga oao, mû ǁnāpa ǃâtsūǀkhāb xa ǀaesen hân ǀguin. Kēbo-aogu tsî pristergu tsîgu ge ǃhūb ǃnâ ra ǃkhoema, xū-i xare-e ǂan tamase.
JER.14.21	Tā ǃharaxū da re sa ǀons ǃaroma; trons sa ǂkhaisib disa tā aoǁgui re. ǂÂiǂâisen îts sida ǀkha sa ǃgaeǀhaosa tā ǁauǁau re.
JER.14.22	ǁAu elogu ǁaedi ǃnâ hâ ga ǀapi kai ǁkhāgu a? ǀHomma kha ǀapiba mā ǁkhāb a? Satsa kha ǁî tamatsa, ǃKhūtse sida Elotse. ǁNā-amaga da ge satsa nî ǃâubasen, ǁnā xūn hoanats ra satsa dī amaga.
JER.15.5	Tari-e sasa nî ǀkhom Jerusalemse? Tari-e sasa nî tsâba? Tari-e nî hā, sasa i nî ǂkhîba ǂganbase?
JER.15.6	Sas ge tita ge ǁnāxū, tib ra ǃKhūba mî. Sas ge khaosǀî ge oa. ǁNā-amaga ta ge tita ǃommi âtaba saǀî ǀhōǂui tsî nî hîkākā si; tita ge ǃhausens xa tsau hâ.
JER.15.8	ǁÎn ǃoataradi ge ǁkhaeb hurib amǃgâ ǁgoeb ǃgâ-ai ge ǂgui. Tita ge ǁgûs ǂkhamkhoeb dis ǂama hîǀhuru-ao-e ge hā kai tsēǃgâǁaeb ai; tita ge ǁîn ǂama ǃhaese ǃaoba ge ǁnā kai ǃhuriǃhuri-aidi ǀkha.
JER.15.10	Tsūba te ti îse, titas ge ǁora ǃkhaisa, tita, ǃhūb hoaba ǂnoagu-ao tsî ǃkham-aose ība ta! Tita ge nau khoena hōǂgābasens ai xū-e ǀkhupi tama hâ, xawe mâ-i hoa-i ân ra tita ǀâxare.
JER.15.11	ǃKhūb ge ge mî: Tita ge satsa nî ore, ǃgâibahets nîse; tita ge ǂkhabab ǁaeb ai tsî ǂōǂōsib ǁaeb ai satsa khākhoeba xu nîra huiǂui.
JER.15.12	Khoe-e kha hâ i a ǀapas di ǂnūǀurib kas ǁîb di ǂaib kas hoasa a khôa ǁkhā-e?
JER.15.13	Tita ge sa xūn tsî sa ǁuigu tsîna ǁkhâuǁnâxūse nîra mā ǀgau-i ama tama, tsî ǁîs ge nîra ī sa ǁoren hoan ǃaroma sa ǀkharib hoab ǃnâ.
JER.15.14	Tsî tita ge sado khākhoen âdu ǀkha nîra ǂgaeǂguiǃgâu ǃhū-i hîa du ge ǀū i-i ǃoa, ǀae-i ge ti ǁaib ǃnâ ǂhubi xui-ao, tsî i ge sadu ǂama nîra khau.
JER.15.15	O, ǃKhūtse, sats ge ǁîsa a ǂan; ǂâi tita xa îts sari te, îts ǀkhaoba te ti ǃgôaǃgonaona. Îts tā tsububē te ǁîn ǂamats a ǃnūǃnâxa hîa, îts ǂan sats ǃaroma ta ǃharaxūba ra tani ǃkhaisa.
JER.15.17	Tita ge ǀapes ǃhō-aon dis ǃnâ ǂnû tama hâ, tsî ta ge ǁkhāti dâb xa urikhâi tama ge hâ i; sa ǃommi xas ge ǀguri ta ge ǂnôa isa, sats ge tita ǁgôasib xa ǀoa kai amaga, o ǃKhūtse, ǂnubidi di Elotse.
JER.15.19	ǁNā-amagab ra ǃKhūba nēti mî: Sats ga oao, o ta ge tita satsa nî oa kai; ots ge satsa ti ais aiǃâ nîra mâ, tsî ǃgomǀgausa-ets ga ūǀkhīo ǂkhaba-i ose, ots ge ti amse nîra ī: An ǁîna sa ǃoa oa, xawe sats ge ǁîn ǃoa oa tide.
JER.15.21	A, tita ge satsa ǂkhaban ǃomǁaeba xu nîra huiǂui, tsî tita ge satsa ǁgauoǃnân ǃomǃnāba xu nîra ore.
JER.16.1	Tsî mîs ǃKhūb dis ge tita hāba tsî ge mî:
JER.16.2	Sats ge tara-e ū tide, tsî sats ge ǀgôagu tsî ǀgôadi tsîna ūhâ tide nē ǃās ǃnâ.
JER.16.3	Nētib ra ǃKhūba mî xui-ao, ǁnā ǀgôagu tsî ǀgôadi tsîn nē ǃās ǃnâ nîra ǁorahen xa, tsî ǁîn îdi, ǁîna ra ǁoradi xa, tsî ǁîn îgu, ǁîna nē ǃhūb ǃnâ ra hōgu xa:
JER.16.4	ǁÎn ge tsûsa ǁōga nîra ǁō. ǁÎn ge ǃgaebahe tsî ǁkhōhe tide, ǁîn ge ǃhūbaib ai nîra ǀaru kai, tsîn ge gôab xa tsî ǃâtsūǀkhāb xa nîra hapuhe, tsî ǁō hâ sorodi ân ge anin ǀhommi din tsî ǀgurun ǃhūbaib dina ǂûse nîra ība.
JER.16.5	Nētib ra ǃKhūba mî xui-ao: Tā oms ǁnāb ǃoa ran dis ǃnâ ǂgâ; îts tā ǃgû ǁînats nî ǃgaeba tsî ǀkhomse. Tita ge ti ǂkhîba nē ǁaesa xu ūbē xuige, tib ra ǃKhūba mî, ǀkhommi tsî ǀkhomxaǂgaosib tsîna.
JER.16.6	Kain tsî ǂkharin tsîn nē ǃhūb ǃnâ nîra ǁōs kōse, ǁîn ge ǁkhōhe tide, tsî khoe-i xare-i ge ǁîna āba tide tsî ǁî-aitsama ǃgaosen tide tsî ǁîn ǃaroma ǂkhomǃgoraǃgoradanasen tide.
JER.16.7	ǁKhātin ge xū-e ǀgoraǂuibahe tide ǃoab ǂama, ǁō hâ-i ǂama i nî khoe-e ǁkhaeǂgaohese, ǁkhātin ge ǁkhaeǂgaos di āǀgabis ǃnâ āsihe tide, khoe-i di îb ǂamas kas, khoe-i îs ǂamas kas hoasa.
JER.16.8	Îts ǁkhāti tā ǂgâ ǂûǁaes di ommi ǃnâ, ǁîn ǀkhats nî ǂnûse, ǂû tsîts nî āga.
JER.16.10	Tsî i ge nîra ī, nē ǁaesats ga nē mîdi hoade mîba tsî ǁîn ǃoa mîo: Tarexab ra ǃKhūba sida ǂama nē kai ǂkhabab hoaba ǃhoa, tsî mâsa sida dīsāsa, tsî mâba sida ǁoreb, ǃKhūb sida Elob ǃoagu da ge ǁoreba? ti.
JER.16.11	Ots ge satsa ǁîn ǃoa nî mî: Sadu îgu ge tita ge ǁnāxū tib ra ǃKhūba mî, tsî ǀkhara eloga saoǃgon, tsî ǁîga ge ǃoaba, tsî ǁîgu aiǃâ ǃhonǁgoa ǃkhais xas ge, tsî tita ǁnāxū, tsîn ge ti ǂhanuba ǃkhōǀgaipe tama ge i.
JER.16.13	ǁNā-amaga ta ge tita nē ǃhūba xu nîra aoǂui du, ǃhū-i hîa sadu tsî sadu îgu tsîdu ge ǀū i-i ǁga, o du ge ǁnāpa ǀkhara eloga nîra ǃoaba tsēa tsî tsuxuba, ǀkhomma ta mā du tide amaga.
JER.16.15	Tsîn ge: ǃKhūb, ǁnāb Israeli ôana ǀapas di ǃhūb tsî ǁnā ǃhūgu ǁîgu ǃoab ge ǁîna doeǁgabēga xu ge ǂgaeǂguiǃapab, a ûitsama ǃkhais ao ti nîra mî. Tita ge ǁîna ǁkhawa ǁîn di ǃhūb, ǁîn îga ta ge māb ǃnâ nîra ūsī xui-ao.
JER.16.16	Mû, tita ge ǂgui ǁauǃkhō-aoga nîra sî, tib ra ǃKhūba mî, ǁîgu ge ǁîna nîra ǃkhō, tsî ǁnās khaoǃgâ ta ge tita ǂgui ǃau-aoga nîra sî, ǁîgu ge ǁîna nîra ǃau mâ ǃhommi hoaba xu, mâ ǃnoms hoasa xu tsî ǁhāgu ǃhaogu diga xu.
JER.16.17	Ti mûra ǁîn di daogu hoagu ai hâ xui-ao; ǁîn ge ti ais aiǃâ gaugausa tama hâ, tsî ǂhanuoǃnâsib ân ge ti mûra aiǃâ ǂganǃgâsa tama hâ.
JER.16.18	ǁNā-amaga ta ge tita ǂhanuoǃnâsib ân tsî ǁoreb âna ǃhonarisase nîra mādawa-am, ti ǃhūban ge ǀuriǀuri amaga. ǁÎn ge ti ǀumisa ǁō hâ sorodi ǁîn ui-uisan didi tsî ǁîn ǁgaiǁgaisan ǀkha ǀoaǀoa xui-ao.
JER.16.19	O, ǃKhūtse, sats ge a ti ǀgai tsî ti ǁkhāsi, tsî ti ǁhaiǁhâǃkhai ǂōǂōsib di tsēs ai; sa ǃoa di ge ǁaede ǃhūbaib di ǀkhâuǀamde xu hā tsî nîra mî: ǂHumib ǀguiba gu ge sida îga ǀumise ge ūhâ i, tsî ǁausib, hîa xū tama tsî harebe tamaba.
JER.16.20	Khoeba kha eloga dībasen ib nî? Elo tamagu kom ǁîgao!
JER.16.21	ǁNā-amaga mû, tita ge ǁîna nē ǃnās ai nîra ǂanǂan; tita ge ǁîna ti ǃommi tsî ti ǀgaib tsîkha nîra ǂan kai, on ge nîra ǂan, ti ǀons a ǃKhū ǃkhaisa.
JER.17.1	ǁOreb Judab dib ge ǂnūǀurixoa-ūxūb ǀkha xoahe hâ, ǀams diamantǀuis dis ǀkha, ǀhanni ǁîn ǂgaob dib ai tsî ǁnâgu sadu altardi digu ai;
JER.17.2	ǁîn ôan ǁîn altardi xa ra ǂâi xase tsî ǁîn di khaihesa haigu xa, mâ ǃam haiǃnôan hoan ǃgao tsî mâ ǀgapi ǃnomdi hoadi ai.
JER.17.3	Tita ge ti ǃhommi ǃaub ǃnâ mâb, sa xūn tsî sa ǁuigu hoaga ǁkhâuǁnâxūse nîra mā, tsî sa ǀgapigu ona ǁoreb, sa ǀkharigu hoagu ǃnâ hâb ǃaroma.
JER.17.9	Îbe gāxaǃnâ tsî a tsū xūb ge ǂgaoba, ā, ǁōǁōsa xūb ge. Tari-e ǁîba ǂan ǁkhā?
JER.17.12	Trons ǂkhaisib dis, tsoatsoasa xu a ǀgapis ge, sida ǃanusib di ǃkhaisa!
JER.17.14	ǂGauǂgau te re, ǃKhūtse, o ta ge nîra ǂgau; sâu te re, o ta ge nîra sâuhe, sats a ti ǃkhōǀkhā xuige.
JER.17.16	Xawe tita ge ǃûi-aoba i a anus ǃgâ-ai satsa ǁgūǀkhā tama ge i, tsî ta ge ǂkhôab tsēsa ǁkhāti ǂgao tama ge i. Sats ge ǁî ǃkhaisa a ǂan, ti amǁgaukha xu ge ǂoan ge sa ais aiǃâ ge hâ i.
JER.17.17	Tā ǃhurise ība te; sats ge a ti ǁhaiǁhâǃkhai ǂkhabab di tsēs ai.
JER.17.18	Ti ǃgôaǃgonaona an tao, î ta tita tā tao, an ǃhuri, î ta tita tā ǃhuri, ǁîn ǂama ūhā ǂkhabab di tsēsa, îts ǁîna ǃhonarisase khôaǂkhūǂkhū.
JER.17.19	Nētib ge ǃKhūba tita ǃoa ge mî: ǃGû îts sī mâ ǁnā ǁāb ǁaes ôan dib, Judab gao-aogu ǁîba-ū ra ǂgâb, tsî ǁîba-ū ra ǂoab ǃnâ, ā, ǁāgu Jerusalems digu hoagu ǃnâ.
JER.17.20	Îts ǁîn ǃoa mî: ǁNâu ǃKhūb di mîsa, sago Judab gao-aogo tsî sats Judats hoats tsî sadu Jerusalems ǁansabedu, nē ǁāga-ū ra ǂgâdu hoado.
JER.17.21	Nētib ra ǃKhūba mî: ǂAnbasen sadu ǀomdi ǃaroma, î du sâtsēs ai tā ǃgom xū-e tani, î du ǁî-e ǁkhāti Jerusalems ǁāga-ū tā ūǂgā.
JER.17.24	O i ge nîra ī, tita du ga ǂōrisase ǃgâo, tib ra ǃKhūba mî, ǃgom xū-i xare-e du ga nē ǃās di ǁāga-ū sâtsēs ai ūǂgâ tama io tsî sâtsēsa khai, tsî du ga ǁîs ai sîsen-i xare-e dī tama io,
JER.17.25	o gu ge nē ǃās ǁāga-ū gao-aogu tsî gaosabegu tsîga nîra ǂgâ, Davib trons ai nî ǂnûse, kunidi ai ǂnû tsî hān ai nî ǃgapise, ǁîn tsî ǁîn gaosagu tsî Judab aogu tsî Jerusalems ǁansaben tsîna, tsî nē ǃās ge ǀamosib kōse nîra ǁanǃnâhe.
JER.17.26	Tsîn ge ǃādi Judab dide xu nîra hā, tsî Jerusalems ǂnamipe hâ ǃāde xu tsî Benjaminni ǃhūba xu tsî ǃgam ǃkhaide xu tsî ǃhomma xu tsî ǃkhawagasa xu, khauǁguibasa ra ūhāse tsî ǂāǁguibas tsî ǂûǁguibas tsî wiroki tsî ganganǁguibasa ra ūhāse, ǃKhūb ommi ǁga.
JER.17.27	Xawe tita du ga ǁnâu ǂgao tama io, sâtsēsa du nî khaise tsî ǃgom xū-i xare-e du tani tidese sâtsēs ai Jerusalems ǁāga-ū, o ta ge tita ǀae-e ǁāgu âs ǃnâ nîra ǂhubi, î-omgu Jerusalems diga nî hapu tsî ǀari tide-e.
JER.18.1	Mîs Jeremiaba ge ǃKhūba xu a hābas, mî rase:
JER.18.2	Khâi îts ǁgôa sūǂnubi-aob di oms ǃoa; o ta ge tita ǁnāpa ti mîde nîra ǁnâu kai tsi.
JER.18.3	Nēti ta ge tita sūǂnubi-aob di oms ǃoa ge ǁgôa, tsî mû, ob ge ǁîba sūǂnubiǀnūs ai xū-e gere sîsen.
JER.18.4	Tsî ǁnā soa-i, hîab ra dī-i ge ǁgao, ǂgoa-i sūǂnubi-aob ǃomǁae ra ī khami, ǃnubaib ge ǁî-e xu ǁkhawa ǀnî soa-e ge dī; sūǂnubi-aob mûǁae i ge ǃgâi i khami.
JER.18.5	ǃNubais ge ǃKhūb di mîsa tita ǃoa ge hā, mî raǃâ:
JER.18.9	ǁKhāti ta ge ǃnapetaman hâ hîa nîra ǃhoa ǁae-i ǂama tsî gaosi-i ǂama, ǁî-e ta om tsî nî ǃhana ti,
JER.18.10	xawe ti mûǁae a tsūna i ga dīo, ti domma i ǁnâu tamas kōse, o ta ge tita nîra ǃhausen ǁnā ǃgâib ǁîna ta nî dī-ū, ti ta ge mîb xa.
JER.18.13	ǁNā-amaga nētib ra ǃKhūba mî: Dîǃgâ re ǁaedi ǃnâ, tari-e nēti ī xūna ge ǁnâu. ǂKhamkhoes Israels ra kaise ǁgaiǁgaisa ǃkhaisa dī.
JER.18.14	Tsamaros Libanonni disa xare ǃhaoba xu ǃaub ǃoa dâuǁgôaǀûs ra? ǁNā ǃhao tsî ǃkhai dâu ra ǁgamga xare ǂnâ gu ra?
JER.18.15	Xawe ti ǁaes ge tita ge ǀuru; ǁîna ta ǁausiba ge ǀanǀanba, ǁîn ge ǁîna daogu ân ai ge ǃnôa kai, ǁnā ǀoro daogu ai, dao-i ǂhanuǂhanuhe tama hâ-i di ǃgangu ain nî ǃgûse.
JER.18.16	ǁÎn ǃhūban nî ǃū-aisa ǃkhaise ǂnûise, ǀamo ǂnamǀîxūse; ǃgû-īǀkhā si ka khoe-i hoa-i ge ǃhurigâ tsî nîra ǃnabindana.
JER.18.18	ǃNubain ge ge mî: Hā î da ǀapeǀape Jeremiab ǃoagu; ǂhanub ge pristera xu kā tide xuige tsî ǀapesa gā-aiba xu tsî mîsa kēbo-aoba xu. Hā î da ǁîba ǂnau nams ǀkha, î da tā ǃgâ ǁîb mîdi hoade.
JER.18.19	ǃKhūtse, tita ǃgâ re; îts dommi ti mâǃoasaben diba ǁnâu re!
JER.18.21	ǁNā-amaga ǁîn ôana ǃâtsūǀkhāba mā; îts ǁîna gôab di ǀgaib ǃnâ māǁnâ. Îts ǁîn tarade ǀgôana ūǀhanahe hâ ǃoatara kai; î gu ǁîn aoga ǂhīǁōb xa ǃgamhe, î gu ǂkhamkhoegu âna gôab ǀkha ǃgamhe ǃkhams ǃnâ.
JER.18.22	A-i ǀō-e ǁnâuhe ǁîn omde xu, ǃhaesets ga satsa ǁîna toroǂnubi-e hāǂam kaio, ā-en ge khao amaga, titan nî ǃkhōse, tsî ti ǂaiden nî ǁnoaga ǁguibase.
JER.19.1	Nētib ra ǃKhūba mî: ǃGû, îts sūǂnubi-aob di xapa-e sī ǁamabasen, îts ǁaes di kaigu xa ū tsî pristergu di kaigu xa,
JER.19.2	îts ǃgûǂoa ǃgoaǃnāb Hinommi ôab dib, Sūǃâroǁāb di ǂgâ-ams aiǃâ hâb dib ǃoa, îts ǁnāpa ǂgaiǂui ǁnā mîdi, tita nî satsa ǃhoa-ūde,
JER.19.4	Titan ge ǁnāxū amaga, tsî nē ǃāsan ge ǃū-aisa kai, tsî ǀkhara elogu, ǁîn tsî ǁîn îgu tsî Judab gao-aogu tsîn ge ǀū igan ge ǁîs ǃnâ ge ǀanǀanba, tsî nē ǃāsan ge ǀaob ǀhapion dib ǀkha ǀoaǀoa amaga.
JER.19.6	ǁNā-amaga mû, tsēdi ge ǃgoaxa, tib ra ǃKhūba mî, os ge nē ǃkhaisa Tofeti kas Hinommi ôab di ǃgoaǃnāb kas ti ǂgaihe tide tsî ǃGams ǃgoaǃnāb ti nîra ǂgaihe.
JER.19.10	ǃNubaits ge satsa xapasa nîra khôaǂkhūǂkhū, ǁnā aogu sa ǀkha nî ǃgûgu di mûdi aiǃâ,
JER.19.12	Nēti ta ge tita ǃāsa nîra dī-ū, tib ra ǃKhūba mî, tsî ǁîs ǁansaben tsîna. O ta ge dī tsî ǁîsa Tofeti khami nîra ǂnûi.
JER.19.14	Tsî Jeremiab ge Tofeta xu hāo, ǃKhūb ge ǁîba ǁnāǀî sî hâ io, kēbob nîga, ob ge ǃKhūb di ai-omma xu khâi tsî ǁaes hoas ǃoa ge mî:
JER.19.15	Nētib ra ǃKhūb ǂnubidi dib, Israeli Eloba mî: Mû, tita ge nē ǃās ǂama tsî ǁîs ǃādi hoadi ǂama ǁnā ǂkhabab, ǁîs ǂama ta ge ǃhoab hoaba nîra ūhā, ǁîn di ǃaoban ge karokaro amaga, ti mîden ǁnâu tidega.
JER.20.1	Tsî Pashuri, Imeri ôab, pristeri, (ǁîb ge ǂnûiǂgāhe hâ aiǃgû-aob ǃKhūb ommi di ge i), ǁîb ge Jeremiab ra ǁnā mîde kēbo ǃkhaisa ǁnâuo,
JER.20.2	ob ge Pashura kēbo-aob Jeremiaba ǂnau tsî ǃkhō-oms ǃnâ ge ǂnûi, ǀgapise hâ ǁāb Benjaminni dib ǃKhūb ommi tawa hâb dis ǃnâ.
JER.20.3	O i ge sao ra tsēs ai ge ī, Pashuri ge Jeremiaba ǃkhō-omsa xu ūǀkhī ǃkhaisa, ǃnubaib ge Jeremiaba ǁîb ǃoa ge mî: ǃKhūb ge ǀons âtsa Pashur ti ǂgai tama tsî Magor-Missabib ti ra ǂgai si.
JER.20.4	Nētib ra ǃKhūba mî xui-ao: Mû, tita ge sats ǂûts tsî satsa ǀnam hân hoana ǃhurixūse ra ǂnûiba; ǁîn ge gôab ǁîn di khākhoen diba xu nîra ǁnā, sa mûra ǁîsa ra mû hîa. Tsî tita ge Judab hoaba Babilons gao-aob di ǃomǁae nîra mā, ǁnāb ge ǁîna ǃkhōsase nîra ūǃgûbē tsî ǁîna gôab ǀkha nîra ǂnau.
JER.20.6	Tsî sats Pashurts, tsî ommi âts di ǁansabedu, sadu ge ǃkhō-oms ǃnâ nîra ǂgâ, tsî sats ge Babilons tawa sī tsî ǁnāpa ǁō tsî ǁnāpa nîra ǁkhōhe, sats tsî sa ǀnamsaben, ǁînats ge ǂkhabase kēboban hoan tsîdo.
JER.20.9	O ta ge tita ge mî: ǁÎb xa ta ge ǃaruǀî ǂâi tide, tsî ǃaruǀî ǀons âb ǃnâ ǃhoa tide, xawes ge ǁî ǃkhaisa ti ǂgaob ǃnâ khau ra ǀae, ti ǂkhōgu ǃnâ ǂganamhe hâsa. Tsî ǁîsa ta nî ǃkhōdawase ta ge ge ǀhupuǀhupusen, xawe ta ge ǁkhā tama ge i.
JER.20.13	ǃKhūba ǁnaeba re! ǃKhūba kare re! ǁÎb ge ǀoms ǂhâ hâb disa ǂkhabadī-aon ǃomǁaeba xu ore xuige.
JER.20.15	Ab ǀâxarexūhe ǁnā aob, ti îba ǁnā ǃgâi ǂhôa-e ūsība tsî: Aore ǀgôabats ǁorabahe hâ, ti ge mîba, kaise ǁîba ra ǃgâiaǂgao kaiǃâ.
JER.20.17	Titab ǁgûs di ǃnāba xu ǃgam tama ǃkhaisa, tsî ti îs ti ǀhoba kai tama ǃkhaisa, tsî ǃnāb âs ǀamose ǀgamǀkhā hâs dib khami ī tamasa.
JER.20.18	Tare xū-i ǃaromasa kha ǁgûsa xu ta ge ǀkhīsa, ǀhupub tsî ǃoab tsîkha ta nî mûse, tsî ti tsēdi nî taosib ǃnâ kāse?
JER.21.2	ǃKhūba dîba da re, Nebukadnesari, Babilons gao-aob ra ǃkhamū da xuige. ǀNîsib ge ǃKhūba nî sîsenū da ǁîb buruxa dīn hoan ǃoa, sida xub nî oa, ti.
JER.21.3	ǃNubaib ge Jeremiaba ǁîn ǃoa ge mî: Nēti du ge Sedekiab ǁga nî mî:
JER.21.4	Nētib ra ǃKhūb Israeli Eloba mî: Mû, tita ge ǁnā torob ǀāxūn, sadu ǃomǁae hâna, nîra dawa, ǁîn ǀkha du ra ǃkhamna, Babilons gao-aob tsî Xaldeaǁîn tsîn, ǂnubiǂgoab ǃaugaba xu sado ra xāǂgān ǃoagu, tsî tita ge ǁîna nîra ǀhaoǀhao nē ǃās ǁaegub ǃnâ.
JER.21.5	Tsî tita ǂûta ge sadu ǃoagu nîra ǃkham ǀhōǂuihesa ǃommi tsî ǀgaisa ǁôab ǀkha, ā, ǁaib ǀkha tsî ǁgôasib ǀkha tsî kai ǁaixasib ǀkha.
JER.21.6	Tsî tita ge ǁansaben nē ǃās dina nîra ǂnau, khoen kas ǀgoan kas hoasa, kai ǂhīǁō-i xan ge ǁîna nîra ǁō.
JER.21.7	Tsî ǁnās khaoǃgâ ta ge tita, tib ra ǃKhūba mî, Sedekiab, Judab gao-aob tsî ǁîb ǃgāgu tsî ǁaes tsî nē ǃās ǃnâ ǂhīǁōb xa tsî gôab xa tsî ǃâtsūǀkhāb xa ge ǃgauna Nebukadnesari, Babilons gao-aob, ǃomǁae nîra mā tsî ǁîb khākhoen ǃomǁae tsî ǁnān, ǀoms âna ra ôan ǃomǁae, tsîb ge ǁîna gôab di ǀā ǀkhāb ǀkha nîra ǂnau, ǁîb ge ǁîna sâu tide tsî ǀkhom tsî ǀkhomxaǂgao tide.
JER.21.10	Tita ge ti aisa nē ǃās ǃoagu ǂkhababǀî ge ǂnûi tsî ǃgâibǀî tama xui-ao, tib ra ǃKhūba mî. ǁÎs ge Babilons ǃomǁae nîra māhe, ob ge ǁîba ǀaes ǀkha nîra khauǃkhū si.
JER.21.11	Tsî ommi Judab gao-aob dib ǃoats ge nî mî, ǁnâu ǃKhūb di mîsa:
JER.21.13	Mû, tita ge nî tsâǀkhā si, sas ǃgoaǃnāba ǁanǃnâ hâs, sats, ǂgās di ǃhaotse, tib ra ǃKhūba mî. Sadu hîa: Tari-e sida ǃoa nî ǁgôaxa? Tari-e nî hā sida ǁanǃkhaidi ǃnâ? ti ra mîdo.
JER.21.14	Xawe ta ge tita sadu ǂama nîra ôaǃnâ ǂûtanib sadu dīgu dib xa, tib ra ǃKhūba mî. Tita ge ǁîs di haiǀgoms ǃnâ ǀae-e nîra khau, ǁîs ǂnamipe hân hoana nîra hapu-e.
JER.22.1	Nētib ra ǃKhūba mî: ǃGûǁgôa Judab gao-aob ommi ǁga, îts ǁnāpa nē mîsa ǃhoa.
JER.22.2	Îts mî: ǁNâu re ǃKhūb di mîsa, sats Judab gao-aotse, sats Davib trons ai ǂnôatse, sats tsî sa ǃgāgu tsî sa ǁaes, nē ǁāga-ū ra ǂgâs tsîdo.
JER.22.5	Xawe nē mîde du ga ǁnâu tama io, o ta ge tita ti tawa ge nū, tib ra ǃKhūba mî, nē ommi nî ǃū-aisa ǃkhai kai ti.
JER.22.6	Nētib ra ǃKhūba mî xui-ao, Judab gao-aob ommi xa: Sats ge tita Gileadi ase ība, Libanonni di ǀgapise, xawe amase ta ge tita satsa ǃū-aisa ǃkhaise, ǁanǃnâhe tama ǃāse nîra ǂnûi.
JER.22.7	Tsî tita ge sa ǃoagu hîkākā-aona nîra khai, mâ-i hoa-e ǁî-i ǁâtanin ǀkha, ǁîn ge sa ǃkhōǂuihesa sederhaide ǁhāǁnâ tsî ǀaes ǃnâ nîra aoǂgā.
JER.22.8	O di ge ǂgui ǁaede nē ǃāsa ǃgû-īǀkhā tsî nîra mî, mâ-i hoa-e ǁî-i di ǀgūkhoe-i ǃoa: Tare xū-i ǃaromab kha ǃKhūba ǁnāti ge dī nē kai ǃās ǀkha?
JER.22.9	On ge ǁîna nîra mî: ǃGaeǀhaos ǃKhūb, ǁîn Elob disan ge ǁnāxū tsî ǀkhara elogu aiǃân ge ǃhonǁgoa tsî ǁîga ǃoaba amagas ge.
JER.22.10	Tā ǁō hâba āba, î du ǁîba tā ǃgaeba; î du āba ǁnāb ǃgûbē geba, ǁîb tātsē oa ǀkhī tide xuige, ǃhūb ǃnaes âb dibab nî mûse.
JER.22.12	Tsîb ge ǁnā ǃās ǁîs ǃoab ge ǃkhōsase ūǃgûhes ǃnâ nîra ǁō; tsîb ge nē ǃhūba ǃaruǀî ǁkhawa mû tide.
JER.22.14	ǁNāb hîa ra mîba: Tita ge ama ǀgapi omsa nî ǂnubibasen tsî hara ǂamomde. Tsîb ra mûǂuidaode kuruǂgābasen, tsî ǁîde sederhain ǀkha ǂganamde dība tsî ǀapase ǂkhau.
JER.22.15	Gaots nî xare satsa sederi ǀkhats ra an amaga? Sa îba ǂû tsî ā tamab ge i? Tsî ǂhanub tsî ǂhanu-aisib tsîkha dī tamab ge i? Tsîb ge ǁnāǃnubai ge ǃgâibahe.
JER.22.16	ǁÎb ge ǂhanuǂhanuǃkhais ǀkhomǀkhomsab tsî ǂhâ hâb disa ge ǀgoraǃgâ, ǃnubaib ge ge ǃgâibahe. Tita ǂans di ǂûtani tamasa a ǁî? Tib ra ǃKhūba mî.
JER.22.17	Xawe sa mûra tsî sa ǂgaob tsîn ge xūǃgunuxasib tsî ǀhapio ǀaob ǀguib ai hâ, ǁîbats nî ǂnâxūse, tsî ǁgâiǀāb tsî ǁgaridīb tsîkha ai, ǁîkhats nî dīse.
JER.22.20	ǃApa Libanonni ai îts ǂgai, îts dommi âtsa ǃhâkhâi Basanni ǃoa, îts ǁnāti ǂgai Abarimma xu, xawe sa ǀnamsaben hoan ge nî khôahe.
JER.22.21	Tita ge satsa ge ǃhoaǀî sa ǃgâiǃgâb ǃnâ, xawets ge satsa: Tita ge ǃgâ ǂgao tama hâ, ti ge mî. Nēb ge sa dao ge i ǂkhamsis âtsa xu; ti dommats ge ǁnâuǀnam tama i ǃkhaisa.
JER.22.25	Tsî tita ge satsa nîra mā, ǁnān sa ǀomsa ra ôan ǃomǁae, tsî ǁnān ais ân aiǃâts ra ǃhurin ǃomǁae, Nebukadnesari, Babilons gao-aob ǃomǁae tsî Xaldeaǁîn ǃomǁae.
JER.22.27	Tsî ǁnā ǃhūb ǁîn ǀoms ǁkhore hâb, ǁkhawan nî ǁnāpa sīse, ǁnāpan ge ǁîna ǁkhawa sī tide.
JER.22.28	Nē aob Konjaba xare ǃharaxūhesa khôaǂkhūǂkhūhesa ǁgôa-eloba? Khoen ǁîb xa ǃgâibahe tama xūba a ǁî? Tarexasa kha ǁnâi ǁîb tsî surib âb aoǂuihe hâ, ā, ǃhū-i ǁîn a ǀū-i ǃnâb aoxūhe hâsa?
JER.22.29	O, ǃhūtse, ǃhūtse, ǃhūtse ǁnâu ǃKhūb di mîsa!
JER.22.30	Nētib ra ǃKhūba mî: Nē aob ǁkhāba ǀgôao khoese xoa, khoeb hîa tsēdi âb ǃnâ amǁnā tideb ase, ǀguib ǁîb surib dib xareb ge ǃgâiǃgâ tide, Davib trons aib nî ǂnû tsî Judab ǂama gaose.
JER.23.2	ǁNā-amagab ra ǃKhūb Israeli Eloba nēti mî, ǁnā ǃûi-aogu ti ǁaesa ra ǃûsigu xa: Sago ge ti gūna ge ǀgaruǀgaru, tsî ǁîna ge doeǁgaxū tsî ǁîna ôa tama hâ, mû, o ta ge tita sago tawa ǂkhabasib sago dīgu diba nîra ôa, tib ra ǃKhūba mî.
JER.23.3	Tsî tita ge ǃgau nîn ti gūn dina ti aitsama nîra ǀhaoǀhao ǁnā ǃhūgu ǁîgu ǃoa ta ge ǁîna ǀgaruǀgaruga xu, tsî tita ge ǁîna ǁîn ǃharadi ǃoa nîra ūhā, tsîn ge ǂûtani tsî nîra ǂguiǂguisen.
JER.23.8	xawe ǃKhūb Israeli di omma ge ǂgaeǂguiǃapab a ûitsama ǃkhais ao ti nîra mî, ǀapas di ǃhūba xu ǁîba ge ūhāba tsî ǁnā ǃhūgu, ǁîgu ǃoa ta ge ǁîna doeǁgabē hâ igu hoaga xu. Tsîb ge ǁîn di ǃhūb ǃnâ nîra ǁan.
JER.23.9	Kēbo-aogu xasa: Ti ǂgaob ge ti ǃnâ khôahe hâ; ti ǂkhōgu hoagu ge ra ǀkhū. Tita ge ǀhoro hâ khoeb ǂauxûib xa dāhe hâb khami ī, ǃKhūb xa tsî ǃanusib âb di mîdi xa.
JER.23.10	ǃHūb ǃgamekhôa-aon xa ǀoa hâ xui-ao; ǃhūb ra ǃoa ǀâxareb xa, ǃû-aigu ǃgaroǃhūb digu ge ra ǂnâ; ǁîn di ǃkhoes ge a tsū, ǀgaib ân a ǂkhaba xui-ao.
JER.23.11	Hoagu, kēbo-aogu kas, pristergu kas hoas a hînaxaǃnâ xui-ao; ti ommi ǂûb ǃnâ ta ge ǁîn ǂkhabasiba ge hō, tib ra ǃKhūba mî.
JER.23.13	Tita ge kēbo-aogu Samariab digu on tawa tsū xūna ge mû: ǁÎgu Baala xu ge kēboga tsî ti ǁaes Israelsa ge ǂgaeǂhapuga.
JER.23.20	ǃKhūb di ǁaib ge ǁkhaedawasen tide, ǁîb nî dītoas kōse, tsî ǂâidi ǁîb ǂgaob dideb nî sîsenǂuis kōse ǀunis tsēdi dis ai du nî ǁnâuǃāxase ǁî ǃkhaisa ǃgaoǃgâ.
JER.23.22	Xawe ti ǀapes ǃnâ gu ga mâ hâ io, o gu ga ti ǁaesa ti mîde ǁnâu kai hâ, tsî gu ga ǁîna ǁkhaedawa hâ, ǁîn ǂkhaba daoba xu, tsî ǂkhabasib ǁîn dīgu diba xu.
JER.23.23	Tita ge ǀgūseb di Elota, tib ra ǃKhūba mî, tsî ǃnūseb di Elo tama ta?
JER.23.24	Khoe-e kha gaugausen ǁkhā-e ǂganǃgâsa ǃkhaidi tawa, tita ǁî-e mû tidega? tib ra ǃKhūba mî. Tita kha ǁî tama ta, ǀhommi tsî ǃhūbaib tsîkha ra ǀoaǀoa ta? tib ra ǃKhūba mî.
JER.23.25	Tita ge tare-e gu ǁnā kēbo-aogu ti ǀons ǃnâ ǂhumise ra kēboga ra mî ǃkhaisa ge ǁnâu: Tita ge go ǁhapo, tita ge go ǁhapo! ti ra mîǃâ.
JER.23.26	Matikōsesa kha ǁnâi? Xare ǁhapo-e hâ i a, ǂgaob ǁnā kēbo-aogu, ǂhumiga ra kēbogu dib ǃnâ? Hî-i, ǁîgu ge kēbo-aogu gāxaǃnâsib ǁîgu ǂgaob digu,
JER.23.27	hîa nēs xa ra ǂâiga, mati gu ti ǁaesa ǀons âtasa nî ǀuru kai ǃkhaisa, ǁîgu ǁhapodi, mâb hoab âgu ǀgūkhoe-i âba ra ǃhoabade xu, ǁîn îgu ge ti ǀonsa Baala xu ǀuru khami.
JER.23.28	ǁNā kēbo-aob ǁhapo-e ga ūhâba, ab ǁhaposa ǃhoa, tsî ti mîs ga ǁîb tawa hâba, ab ti mîsa amab ǃnâ ǃhoa. Tare-eb kha ǃhoroǁôaba ǃhorob ǀkha ǁae hâ? tib ra ǃKhūba mî.
JER.23.30	ǁNā-amaga mû, tita ge ǁnā kēbo-aoga nîra hāǂam, tib ra ǃKhūba mî, ti mîde ra ǃnarigu mâb hoaba ǀgūkhoeb âba xu.
JER.23.31	Mû tita ge ǁnā kēbo-aogu ǃoagu hâ, tib ra ǃKhūba mî, ǁîgu nams ǂûs ǀkha ǃhoa tsî: ǃKhūb ge ǁî ǃkhaisa go mî ti ra mîga.
JER.23.33	Tsî nē ǁaes kas, kēbo-aob kas, pristeri kas hoas ga dî tsî mîo: Mâ ǃgomma ǃKhūb diba? Ots ge satsa ǁîn ǃoa nî mî: Sadu ge ǁnā ǃgomdo. Tita ge sado nîra aoxū, tib ra ǃKhūba mî.
JER.23.34	Tsî ǁnā kēbo-aob kas, ǁnā pristeri kas, ǁnā ǁaes kas hoasa ga mîn ǃKhūb di ǃgommi, ǁnāti ī khoeba ta ge tita nîra ôaǃnâ, ǁîb tsî ǁîb di ommi tsîna.
JER.23.35	Nēti du ge sado, mâ-i hoa-e ǁî-i ǀgūkhoe-i ǃoa tsî mâ-i hoa-e ǁî-i ǃgâsa-e ǃoa nîra mî: Tare-eb ǃKhūba ge ǃeream tsî tare-eb ǃKhūba ge ǃhoa?
JER.23.36	Xawe ǃKhūb di ǃgommi xa du ge ǃaruǀî ǂâi tide, mâ-i hoa-i ǁî-i mîs ǂûs xa ǃgomse nîra ībahe xui-ao, mîdi ûitsama Elob dide du ra dawaǃkhuni amaga, ǃKhūb ǂnubidi dib sida Elob dide.
JER.23.37	Nētits ge ǁnā kēbo-aob ǃoa nî mî: Tare-eb ǃKhūba satsa ge ǃeream? tsî: Tare-eb ǃKhūba ge ǃhoa?
JER.23.38	Xawe ǃKhūb di ǃgommi tits ra mî amaga, ǁnā-amagab ra ǃKhūba nēti mî: Nē mîsats ra mî amaga: ǃKhūb di ǃgommi ti, tita ge sa ǃoa sî tsî a mî: Tā mî ǃKhūb di ǃgommi ti, hîa.
JER.23.39	ǁNā-amaga mû, tita ge sado nîra ǀuruǃari, tsî ta ge sadu tsî ǁnā ǃās tita ge sadu tsî sadu îna māsa, ti aisa xu nîra aoxū.
JER.24.2	ǀGui ǀharus ǃnân ge kaise ǃgâi ǀnomana ge hâ i, ǂguro ǁan hâ ǀnoman khami īna; xawe nau ǀharus ǃnân ge kaise tsū ǀnomana ge hâ i ǁkhoaosib ân xa ǂûhe ǁoa ge ina.
JER.24.4	ǃNubais ge ǃKhūb di mîsa tita hāba tsî ge mî:
JER.24.5	Nētib ra ǃKhūb Israeli di Eloba mî: ǃGâi ǀnomana ta ge tita a ǂan ǁnās ǁkhās xase ta ge tita ǃkhōsase ge ǂgaeǂguibēhen Judab dina nîra ǂan nē ǃāsa xu ta ge Xaldeaǁîn di ǃhūb ǃoa sîbēna.
JER.24.8	Tsî tsū ǀnoman hîa ǁkhoaosib ân xa ǂûhe ǁoan ī khami, tib ra ǃKhūba mî, ǁnāti ta ge tita Sedekiab Judab gao-aoba nîra dī, gaosagu âb ǀkha tsî ǃgau gen Jerusalems din, nē ǃhūb ǃnâ ge ǃgaun, tsî Egipteǃhūb ǃnâ ǁan hân ǀkha.
JER.24.10	Tsî tita ge ǁîn ǃnâ nîra sî gôab tsî ǃâtsūǀkhāb tsî ǂhīǁōb tsîna ǁnā ǃhūb, tita ge ǁîn tsî ǁîn îna māb ǃnân nîra hîkākāhes kōse.
JER.25.1	Mîs Jeremiaba ge hābas, Judab di ǁaes hoas ǂama hakaǁî kurib Jojakimmi, Josiab ôab, Judab gao-aob dib dis, ǂguro kurib Nebukadnesari, Babilons gao-aob dib ge ǁnāba ge i.
JER.25.2	Kēbo-aob Jeremiab ge Judab di ǁaes hoas ǃoa ge ǃhoa tsî ǁansaben Jerusalems din hoan ǃoa mî raǃâ:
JER.25.3	Disiǃnonaǀaǁî kurib Josiab Amonni ôab Judab gao-aob diba xu nē tsēs kōse; nēb ge a ǀgamdisiǃnonaǀaǁî kuri, nēs kōses ge ǃKhūb di mîsa tita ge hāba, tsî tita ge sadu ǃoa ǃnauǁgoaga khâi tsî ge ǃhoa, xawe sadu ge ǁnâu tama ge i.
JER.25.4	ǁKhātib ge ǃKhūba ǁîb ǃgāgu hoagu, kēbo-aoga, sado ǃoa ge sî, ǃnauǁgoaga khâi tsî ra sîǃâ, xawe sadu ge ǁnâu tama tsî sadu ǂgaesa ǂō tama ge i, ǁnâu du nîga.
JER.25.5	Mî rase: ǃHobasen du re, mâ-i hoa-e ǁî-i ǂkhaba daoba xu tsî ǂkhabasib ǁî-i dīgu diba xu, î du ǃhūb ǃnâ ǁan ǃKhūb ge sadu tsî sadu di îna māba ǀamosiba xu ǀamosib kōse.
JER.25.6	Î du tā ǀkhara eloga saoǃgon, ǁîga du nî ǃoabase tsî ǁîgu aiǃâ du nî ǃhonǁgoase, î du tā tita ǁaiǁai sadu ǃomgu di sîsengu ǀkha, î ta tita tā tsūdī du.
JER.25.7	Xawe sadu ge tita ǃgâ tama ge i, tib ra ǃKhūba mî, tita du nî ǁaiǁaiga sîsenni sadu ǃomgu dib ǀkha sadu di tsūǃōse.
JER.25.8	ǁNā-amagab ra ǃKhūb ǂnubidi diba nēti mî: Ti mîde du ge ǁnâu tama i amaga,
JER.25.12	Xawe i ge nîra ī, hûdisi kurigu ga ǀoa ǃnubai ta ge tita gao-aob Babilons dib tsî nē ǁaes ǂama, tib ra ǃKhūba mî, ǁîb ǂhanuoǃnâsiba ôaǃnâ tsî Xaldeaǁîn on di ǃhūb ǂama tsî ǁîba ǀamo ǃgaroǃhūse nîra ǂnûi.
JER.25.13	Tsî tita ge ǁnā ǃhūb ǂama ti mîdi tita ge ǁîn ǂama ǃhoadi hoade nîra ūhā, ǁnān nē ǂkhanis ǃnâ xoahe hân hoan, Jeremiab nē ǁaedi hoadi ǂama gere kēbona.
JER.25.14	ǁÎn on ge ǀgaisa ǁaedi tsî kai gao-aoga nîra ǃoaba kaihe xui-ao: Nēti ta ge tita ǁîna ǁîn dīgu ǃoa tsî ǁîn ǃomgu di sîsenni ǃoa nîra mādawa-am.
JER.25.16	în ā, în ǀkhū, în ǃkhau ǁnā gôab, ǁîn ǁaegu ta nî sîb xa.
JER.25.17	O ta ge tita ǀgabisa ǃKhūb ǃomǁaeba xu ū tsî ǁîsa ǁnā ǁaedi ǃKhūb ge tita ǁîn ǃoa sîdi hoade ge āsi:
JER.25.18	Jerusalems tsî ǃādi Judab didi tsî ǁîdi gao-aogu tsî ǁîdi gaosagu tsîna, ǁîn nî ǃū-aisa ǃkhai tsî burugâxū tsî ǃhōxū tsî ǀâxare kaise nētsē i ī khami;
JER.25.19	Faraob Egipteb gao-aob, tsî ǁîb ǃgāgu tsî ǁîb gaosagu tsî ǁîb ǁaes hoas tsîna,
JER.25.20	tsî habasa ǂguib hoab tsî gao-aogu Usǃhūb digu hoaga, tsî Filisteǁîn ǃhūb di gao-aogu hoagu tsî Askelons tsî Gasas tsî Ekrons tsî ǃgau gen Asdods dina;
JER.25.21	Edommi tsî Moab tsî Amonni ôan tsîna;
JER.25.22	tsî gao-aogu Tires digu hoaga tsî gao-aogu Sidons digu hoaga tsî gao-aogu ǁnā ǃnāǃnuidi, hurib nauǃnani hâdi digu hoaga;
JER.25.24	tsî Arabiab gao-aogu hoaga, tsî habasa ǂguib gao-aogu, ǃgaroǃhūb ǃnâ ǁan hâga;
JER.25.25	Simrib gao-aogu hoaga tsî Elammi gao-aogu hoaga tsî Medieb gao-aogu hoaga;
JER.25.27	Ots ge satsa ǁîgu ǃoa nî mî: Nētib ra ǃKhūb ǂnubidi dib, Israeli Eloba, mî: Ā î du āǁō, î du ǀkhûi î du ǁnāǁgoe, ǁkhawa du khâi ǁkhā tides kōse ǁnā gôab sadu ǁaegu ta nîra sîb xa.
JER.25.28	Tsî i ge nîra ī, ǀgabisa sa ǃomǁaeba xu ūsa gu ga ǂkhā ǃnubaits ge satsa ǁîgu ǃoa nî mî: Nētib ra ǃKhūb ǂnubidi diba mî: Sago ge ǂanǂansase nîra ā.
JER.25.31	ǀŌb ge ǃhūbaib di ǀams kōse nîra sī, ǃKhūb ǂnoaguǃkhai-e ūhâ ǁaedi ǀkha xui-ao; ǁîb ge ǁgans hoasa nîra ǀgoraǃgâ eloxoresanab ge ǁîba gôaba ge māǁnâ, tib ra ǃKhūba mî.
JER.25.32	Nētib ra ǃKhūb ǂnubidi diba mî: Mû, ǂkhaba-i ge ǁaesa xu ǁaes ǃoa ra ǂoa; tsî kai tūǀnanu-i ge ǃhūbaib di ǀkhāgu hoaga xu ra khâi.
JER.25.35	Tsî ǁhaiǁhâs ge ǃûi-aoga nîra ǀkhaiba, tsî ûiǂoasa gūn di gaosaga.
JER.25.36	Dommi ǃûi-aogu ǂgais dib ge nîra hâ tsî ǃgae-ās gūn gaosagu disa, ǃKhūb ra ǃû-aib âna hîǀhuru amaga.
JER.25.37	ǃÛ-aidi ǂkhîb didi ge nîra hîkākāhe ǀgamsib ǃKhūb ǁaib dib ǃaroma.
JER.25.38	ǁÎb ge ǂkham xammi khami hâǃkhais âba ge ǁnāxū: ǁÎn di ǃhūb ge ge hîǀhuruǃkhai kai ǀgamsib ǁgâiǀā-aob dib xa, ā, ǀgamsib ǁîb ǁaib dib xa.
JER.26.1	Tsoatsoas Jojakimmi, Josiab ôab, Judab gao-aob dis ǃnâs ge mîs ǃKhūb disa ge hā mî rase:
JER.26.2	Nētib ra ǃKhūba mî: Mâ re ai-ommi ǃKhūb ommi dib ǃnâ, îts Judab ǃādi din hîa ǀgoreǀîn nîse ǃKhūb ommi ǃoa nî hāna ǃhoaǀî re ǁnā mîdi, tita ge ǁîdets nî ǃhoase mîmā tsidi hoade, îts ǀgui mîros xawesa tā ǁnāxū.
JER.26.4	Îts ǁnâi ǁîn ǃoa mî: Nētib ra ǃKhūba mî: Sadu ga tita ǃgâ tama io tsî ti ǂhanub, sadu di ais aiǃâ ta ge māb ǃnâ du ga ǃgû tama io,
JER.26.7	On ge pristergu tsî kēbo-aogu tsî ǁaes hoas tsîna, Jeremiab ra nē mîde ǃKhūb ommi ǃnâ ǃhoasa ge ǁnâu.
JER.26.8	O i ge ge ī, Jeremiab ge ǁnān, ǃKhūb xab ge ǁaesab nî ǃhoa-ūse mîmāhe hâ in hoana ǁaes hoas ǃoa ǃhoatoao, on ge pristergu tsî kēbo-aogu tsî ǁaes hoas tsîna ǁîba ǃkhō tsî: ǁŌts nî, ti ge mî.
JER.26.9	Tarexats kha ǁnâi ǃKhūb di ǀons ǃnâ kēbo tsî: Nē ommi ge Silos khami nîra ī, tsî nē ǃās ge nîra ǃū-aisa, khoe-i xare-i ǁîs ǃnâ ǁan tides kōse ti ra mî? Os ge ǁaes hoasa Jeremiab ǃoagu ge ǀhao, ǃKhūb di ommi ǃnâ.
JER.26.10	Tsî gaosagu Judab digu ge nē mîde ǁnâuo, o gu ge ommi gao-aob diba xu ge ǃgûǃapa ǃKhūb di ommi ǃoa; tsî gu ge ǂgâ-ams ǀAsa ǁĀb ǃKhūb ommi dib tawa sī ge ǂnû.
JER.26.12	Ob ge Jeremiaba gaosagu hoagu tsî ǁaes hoas ǃoa ǃhoa tsî ge mî: ǃKhūb ge tita ge sî, nē ommi ǃoagu tsî nē ǃās ǃoagu ta nî kēboga, ǁnā mîdi sadu ge ǁnâudi hoade.
JER.26.13	Î du ǁnâi nēsi sadu daogu tsî sadu dīgu tsîna ǃgâiǃgâi, î du dommi ǃKhūb sadu Elob diba ǁnâuǀnam, ob ge ǃKhūba nîra ǃhausen ǁnā tsūb ǁîb go sadu ǃoagu ǃhoab ǂama.
JER.26.14	Xawe tita, mû tita ge sadu ǃomǁae hâ, ǁnâi dī-ū te du re, sadu mûǁae i a ǃgâi tsî sadu mûǁae i a ǂhanu khami.
JER.26.15	Xawe ǂanǁapo tita du ga ǃgam ǃnubai du nî ǂanǂansase ǀhapio ǀaoba sadu ai tsî nē ǃās ai tsî ǁîs ǁansaben ai ūhā ǃkhaisa, amaseb ge ǃKhūba tita ge sî, nē mîdi hoade ta sadu ǂgaedi ǃnâ nî ǃhoase.
JER.26.16	ǁGoasin ge gaosagu tsî ǁaes hoas tsîna pristergu ǃoa tsî kēbo-aogu ǃoa ge mî: Nē aob ge ǁōb ǀgoraǃgâsa anu tama hâ! ǃKhūb sida Elob di ǀons ǃnâb ge ǃhoaǀî da xui-ao.
JER.26.17	ǁKhāti gu ge aoga ǃhūb kaiga xu khâi tsî ǁaes di ǀhaosa ǃhoa-ū tsî ge mî:
JER.26.20	ǁKhātib ge aoba ge hâ i, ǃKhūb di ǀons ǃnâ ra kēboba; Uriab Semajab ôab, Kirjat-Jearims diba, ǁîb ge gere kēbo nē ǃās ǃoagu tsî nē ǃhūb ǃoagu mîdi Jeremiab didi hoade ǃoa.
JER.26.21	Tsî gao-aob Jojakimmi ge ǀgaisagu hoagu âb ǀkha tsî gaosagu ǀkha ǁîb di mîde ǁnâuo, ob ge gao-aoba ǁîbab nî ǃgamsa ge ôan-am, tsî Uriab ge ǁnâuo, ob ge ǃao tsî ge ǃhū tsî Egipteb ǃnâ ge sī.
JER.26.22	Tsî gao-aob Jojakimmi ge aoga Egipteb ǃoa ge sî Elnatanni Akbori ôab tsî ǀnî aoga ǁîb ǀkha Egipteb ǁga.
JER.26.23	ǁÎgu ge Uriaba Egipteba xu ǂgaeǂguiǃapa tsî gao-aob Jojakimmi ǃoa ge ūhā, tsî ǁîb ge ǁîba gôab ǀkha ge ǂnau tsîb ge ǁō hâ soros âba khoen di ǀhobadi tawa ge aoxū.
JER.27.1	Tsoatsoas Sedekiab, Josiab ôab, Judab gao-aob di gaosis dis ǃnâs ge mîsa Jeremiaba ǃKhūba xu ge hāba, mî rase:
JER.27.4	Îts ǁîga mîmā, î gu ǀhonkhoegu âga mîba: Nētib ra ǃKhūb ǂnubidi dib, Israeli Eloba mî: Nēti go ge sago ǀhonkhoegu ǃoa nî mî:
JER.27.5	Tita ge ge dī ǃhūb tsî khoeb tsî ǀgoan ǃhūbaib ai hân tsîna ti kai ǀgaib ǀkha tsî ti ǀhōǂuihesa ǁôab ǀkha, tsî tita ge ǁîna ǂgao ta ra-i hoa-e ra mā.
JER.27.8	Tsî i ge nîra ī, ǁnā ǁaes tsî ǁnā gaosis, hîa Nebukadnesari, Babilons gao-aoba ǃoaba ǂgao tama nî is tsî ǃaob âsa Babilons gao-aob ǃnaob ǃnaga mā ǂgao tama nî is, ǁnā ǁaes ǂama ta ge tita, tib ra ǃKhūba mî, ôaǃnâsa nîra dī gôab ǀkha tsî ǃâtsūǀkhāb ǀkha tsî ǂhīǁōb ǀkha, ǁîna ta nî hîkākās kōse ǃomǁaeb âba xu.
JER.27.10	ǁÎgu sado ǂkhabase ra kēboba xui-ao, ǃnūse gu nî sadu ǃhūba xu ūbē duse, tsî tita nî ǂhāǂui duse, kā du nîga.
JER.27.11	Xawe ǁnā ǁaes, ǃaob âsa Babilons gao-aob di ǃnaob ǃnaga ǃgamǃgam tsî ga ǁîba ǃoabas, ǁîsa ta ge tita ǁîs di ǃhūb ǃnâ nîra hâ kai, tib ra ǃKhūba mî, tsîn ge ǁîb ǃnâ nîra sîsen tsî ǁîb ǃnâ nîra ǁan.
JER.27.12	ǁNās khaoǃgâ ta ge Sedekiab Judab gao-aob ǃoa nē mîde ǃoa ǃhoa tsî ge mî: Ūhā sadu ǃaoga Babilons gao-aob ǃnaob ǃnaga, î du ǁîb tsî ǁîb ǁaesa ǃoaba, o du ge nîra ûi.
JER.27.13	Tarexa du kha ǁnâi nî ǁō, sats tsî sa ǁaes tsîdo, gôaba xu tsî ǃâtsūǀkhāba xu tsî ǂhīǁōba xu? ǃKhūb ge ǃhoa xase, ǁnā ǁaes, hîa Babilons gao-aoba ǃoaba tides xa.
JER.27.15	Tita ǁîga sî tama xuige, tib ra ǃKhūba mî. Tsî gu ge ti ǀons ǃnâ ǂkhabase ra kēbo, tita sado nî ǂhāǂuiga, tsî sadu nî kāse, sadu tsî ǁnā kēbo-aogu sado ra kēboba gu tsîdo.
JER.27.17	Tā ǁîna ǃgâ, î du Babilons gao-aoba ǃoaba, o du ge nîra ûi. Tarexas kha ǁnâi nē ǃāsa nî ǃū-aisa ǃā kai?
JER.27.18	Tsî kēbo-aogu ka io tsî ǃKhūb mîs ga ǁîgu ǀkha hâo, a gu ǁnâi nēsi ǃKhūb ǂnubidi diba aiǀgoreba, în ǁnā xapan, ǃKhūb ommi ǃnâ tsî Judab gao-aob ommi ǃnâ tsî Jerusalems tawa ge ǃgauna, tā ǁkhāti Babilons tawa sī, ti.
JER.27.21	ā, nētib ra ǃKhūb ǂnubidi dib, Israeli Eloba mî, ǁnā xapadi, ǃKhūb ommi ǃnâ hâdi xa, tsî Judab gao-aob ommi ǃnâ tsî Jerusalems tawa ge ǃgaudi xa:
JER.28.1	ǃAruǀî i ge ǁnā kurib ǁkhāb ǃnâ, Sedekiab, Judab gao-aob, di gaosis tsoatsoas ǃnâ, hakaǁî kurib di koroǁî ǁkhâb ǃnâ ge ī, Hananjab Asuri ôab, kēbo-aob Gibeons di ge ib, ge tita ǃhoa-ū ǃkhaisa ǃKhūb ommi ǃnâ pristergu tsî ǁaes hoas di mûdi aiǃâ, mî rase;
JER.28.2	Nētib ra ǃhoa ǃKhūb ǂnubidi dib, Israeli Eloba, mî raǃâ: Tita ge ǃnaob Babilons gao-aob diba ge khôa.
JER.28.5	ǃNubaib ge kēbo-aob Jeremiaba kēbo-aob Hananjab ǃoa ge ǃhoa pristergu di mûdi aiǃâ tsî ǁaes hoas di mûdi aiǃâ tsî ǁnān ǃKhūb ommi ǃnâ ge mâ in aiǃâ.
JER.28.6	Tsî kēbo-aob Jeremiab ge ge mî: Amen, ab ǃKhūba ǁnāti dī. Ab ǃKhūba ǁapoǁapo sa mîdi, sats ge kēbode, îb ǁîba xapadi ǃKhūb ommi didi tsî ǁnān ǃkhōsase ge ǂgaeǂguibēhen hoana Babilonsa xu ǁkhawa ūhā nē ǃās ǃoa.
JER.28.7	Xawe nēsi ǁnâu nē mîs, sa ǂgaera ǃnâ tsî ǁaes hoas ǂgaedi ǃnâ ta ra ǃhoasa;
JER.28.8	ǁnā kēbo-aogu, ti aiǃâ tsî sa aiǃâ hugasa xu ge hâ igu, ǁîgu ge ǂgui ǃhūgu ǃoagu tsî kai gaosidi ǃoagu gere kēbo torob xa tsî ǃâtsūǀkhāb xa tsî ǂhīǁōb xa.
JER.28.9	ǁNā kēbo-aob hîa ǂkhîb xa nî kēbob, ǁnā kēbo-aob di mîs ga hāo, ob ge ǁîba nîra ǂansa ǃKhūb ge ǁîba amab ǃnâ sî ǃkhaisa.
JER.28.12	Xawes ge ǃKhūb mîsa Jeremiaba ge hāba, kēbo-aob Hananjab ge ǃnaoba kēbo-aob di ǃaoba xu khôaǂkhū ǃnubai, mî rase:
JER.28.13	ǃGû, îts Hananjab ǃoa ǃhoa îts mî: Nētib ra ǃKhūba mî: Haiǃnaogats ge satsa go khôaǂkhū, ots ge nēsi ǁîgu di amǃnâs ai ǂnūǀuriǃnaoga nî dī.
JER.28.15	Ob ge kēbo-aob Jeremiaba kēbo-aob Hananjab ǃoa ge mî: ǃGâ re, sats Hananjatse, ǃKhūb ge satsa sî tama hâ, tsî sats ge ǁîts, nē ǁaesa ge ǂhumigu ai ǂgomaiǂnûi kaitsa.
JER.28.17	Nētib ge kēbo-aob Hananjaba ǁnā kurib ǁkhāb ǃnâ ge ǁō, hûǁî ǁkhâb ǃnâ.
JER.29.1	Tsî nēdi ge mîdi ǁnā ǂkhanis, kēbo-aob Jeremiab ge Jerusalemsa xu ǃgau ge kaigu, ǃkhōsase ge ūǃgûbēhegu ǃoa tsî pristergu tsî kēbo-aogu ǃoa tsî ǁnā ǁaes hoas Nebukadnesari xa Jerusalemsa xu Babilons ǃoa ge ūǃgûbēhes ǃoa sîs dide;
JER.29.3	Eleasab, Safanni ôab tsî Gemarjab Hilkiab ôab tsîkha ǀkha Sedekiab, Judab gao-aob xa Babilons ǃoa Nebukadnesari Babilons gao-aob ǁga ge sîhekha, mî rase:
JER.29.4	Nētib ra ǃKhūb ǂnubidi dib, Israeli Eloba, mî ǁnān ǃkhōsase ge ūǃgûhen hoan ǃoa, ǁnān tita ge ǃkhōsase Jerusalemsa xu Babilons ǃoa ǂgaeǂguibē kain ǃoa:
JER.29.5	Omde ǂnubibasen, î du ǁîdi ǃnâ ǁan, î du ǃhanaga ǂgā, î du ǁîgu ǂûn xa ǂû.
JER.29.6	Tarade ū, î du ǀgôagu tsî ǀgôadi tsîna hō; î du sadu ôaga tarade ūba, î du sadu ôade aoga mā, în ǀgôagu tsî ǀgôadi tsîna ǁora. Î du ǁnāpa ǂguiǂguisen, î du tā ǀoro.
JER.29.7	Î du ǁnā ǃās, ǁîs ǃoa ta nî ǃkhōsase ǂgaeǂguibē kai dus di ǂkhîba ôa. Î du ǁîsa ǃKhūba ǀgoreba, ǁîs ǃnâb ǂkhîba hâ, o du sado ǂkhîba nîra ūhâ xuige.
JER.29.9	ǁÎgu ge ti ǀons ǃnâ ǂkhabase ra kēboba du xuige. Tita ge ǁîga sî tama hâ, tib ra ǃKhūba mî.
JER.29.11	Tita ge ǁnā ǂâidi sadu xa ta ra ǂâide a ǂan xui-ao, tib ra ǃKhūba mî, ǂâidi ǂkhîb dide tsî ǂkhabab di tamade, î ta ǃâubasens ǀkha hâ ǀamsa mā du.
JER.29.12	ǃNubai du ge tita nîra ǂgaiǀî tsî ǃgû tsî tita ǃoa nîra ǀgore, o ta ge sado nîra ǁnâu-am.
JER.29.15	Sadu: ǃKhūb ge kēbo-aoga Babilons tawa ge ǂkhaiǂkhaiba da ti ra mî amaga.
JER.29.16	ǁNā-amagab ra ǃKhūba nēti mî ǁnā gao-aob, Davib trons ai ǂnôab xa tsî ǁnā ǁaes, nē ǃās ǃnâ ǁan hâs hoas xa, ǁnā ǃgâsan âdu, sadu ǀkha ǃkhōsisa xu ǃgûǂoa taman xa.
JER.29.22	Tsî ǁîkha xu i ge ǀâxare-e nîra ūhe, ǃkhōsase Judaba xu ge ǂgaeǂguibēhe hâ in hoan, Babilons, ǃnâ hâ khoen tawa: Ab ǃKhūba dī tsi Sedekiab tsî Axab tsîkha, Babilons gao-aob xa ǀaes ǃnâ ge amhekha khami, tin nî mîs kōse.
JER.29.23	Gâresi-e kha Israeli ǃnâ gere dī; tsî ǀgūkhoegu âkha di taradi ǀkha kha gere ǀai tsî mîsa kha ti ǀons ǃnâ ǂkhabase gere kēbo amaga, ǁîkha ta mîmā tama khami. Tsî tita ge ǁnā ta, ǁî xūna a ǂan tsî ǁîna ra ǀhûǀguitimî ta, tib ra ǃKhūba mî.
JER.29.24	Tsî Semajab Nexelamǁîb ǃoats ge ǃhoa tsî nî mî;
JER.29.27	Tsî nēsi tarexats kha ǁnâi Jeremiab, Anatotǁîb, ǁî-aitsama sadu tawa kēbo-aose ra dīsenna ǀau tama hâ?
JER.29.28	ǁNā-amagas ge sida ǁga Babilons ǃoab ge sîsa mî raǃâ: ǂOmxa nîra, xuige omde ǂnubibasen, î du ǁîdi ǃnâ ǁan, î du ǃhanaga ǂgā, î du ǁîgu ǂûn xa ǂû.
JER.29.29	Tsî Sefanjab, pristeri, ge nē ǂkhanisa ge khomai kēbo-aob Jeremiab ǂgaera ǃnâ.
JER.29.30	ǁNā-amagas ge ǃKhūb di mîsa Jeremiaba hāba tsî ge mî:
JER.29.31	Sîsī ǁnān ǃkhōsabese ge ūǃgûbēhen hoan ǃoa, mî raǃâ: Nētib ra ǃKhūba mî Semajab, Nexelamǁîb xa Semajab sado gere kēboba amaga, tita ǁîba sî tama hîa, tsî ǂhumib ai du nî ǂgomaiǂnûi ǃkhaisab ge dī amaga.
JER.30.1	Mîs Jeremiaba ǃKhūba xu ge hābas, mî raǃâ:
JER.30.2	Nētib ra ǃKhūb Israeli Eloba ǃhoa tsî mî: ǁNā mîdi, tita ge satsa ǃhoa-ūdi hoade ǂkhani-i ǃnâ xoabasen.
JER.30.4	Tsî nēdi ge ǁnā mîdi, ǃKhūb ge Israeli tsî Judab tsîkha xa ǃhoade:
JER.30.5	Nētib ra ǃKhūba mî xui-ao: Dommi ǃhuriǃhuris diba ta ge ge ǁnâu; ǃhurib ǀguib ge hâ, tsî ǂkhî-i xare-i ge a ǀkhai.
JER.30.13	Khoe-i xare-i ǃgâiba nî dība tsi i ge a ǀkhai, ǂgauǂgauǁgui-aixūn xarenats ge ūhâ tama hâ, ǀhapidi âts ǃaroma.
JER.30.14	Sa ǀnamsaben hoan ge ge ǀuru tsi; ǁîn ge satsa dî tama hâ. Tita ge satsa ge ǂnau khākhoeb di ǁō-ai-i ǀkha, tsî tsûtsûsa ǁkhara-ai-i ǀkha, kaisib sa ǂhanuoǃnâsib dib ǃaroma, sa ǁoren kaise a ǂgui amaga.
JER.30.15	Tarexats ra ǃau, sa ǁō-aib ǃaroma, sa tsûb a ǁōǁōsa ǃkhais ǂama? Kaisib sa ǂhanuoǃnâsib dib ǂama, sa ǁoren kaise a ǂgui amaga ta ge nē xūna ge dī-ū tsi.
JER.30.18	Nētib ra ǃKhūba mî: Mû, tita ge ǃkhōsis Jakob tentommi disa nîra unu, tsî ta ge ǁîb ǁanǃkhaide nîra ǀkhomxa; os ge ǃāsa ǁîs ǂkhūǃkhaidi ai nîra ǂnubihe, ob ge gao-aosi omma ǁîb di ǂhunuma ǃkhais ai nîra mâ.
JER.30.19	Tsî ǁîna xus ge gangansa nîra ǂoa, tsî dommi ǀkhō ran diba. Tsî tita ge ǁîna nîra ǂguiǂgui, tsîn ge ǀoro tide; tsî tita ge ǁîna nîra ǂkhaiǂkhai, tsîn ge ǂkhari tide.
JER.30.20	O gu ge ǁîb ôaga huga gu ge ī i xase nîra ī, tsî ǀhaohâb âb ge ti ais aiǃâ nîra ǀgaiǀgaihe, tsî tita ge ǁîb di ǁgâiǀā-aon hoana nîra ǁkhara.
JER.30.21	Tsî gao-aob âb ge ǁîba xu nîra hā; tsî gaosab âba ǁîn ǁaeguba xu. Tsî tita ge ǁîba nîra ǀgū kai, tsî ǁîb ge tita nîra ǀgū; tariba ǁnāb, ǁî-aitsama nî dītsâba, titab nî ǀgūsa? tib ra ǃKhūba mî.
JER.30.24	ǀGamsib ǃKhūb ǁaib dib ge ǀû tide, ǁîb nî dī tsî ǁîb nî ǂgaob âb di ǂâide dītoas kōse. ǀUnis tsēdi dis ai du ge ǁî ǃkhaisa nîra ǁnâuǃā.
JER.31.2	Nētib ra ǃKhūba mî: ǁAes, gôab ǀkha ge ǃgamhe tama a-is, ge ǀkhomma ge hō ǃgaroǃhūb ǃnâ; Israelǁaes, nî sâba hōse.
JER.31.3	ǃKhūb ge tita tawa ǃnūseba xu ge ǂhaiǂhaisen. Ā, tita ge ǀamo ǀnammi ǀkha satsa ge ǀnam hâ i amaga ta ge tita satsa ǀkhomxasib ǀkha ge ǂgae.
JER.31.4	Tita ge satsa ǁkhawa nîra ǂnubi, tsîs ge nîra ǂnubihe, sas ǂkhamkhoes Israeli dise. Sas ge ǁkhawa nîra anihe sa ǃkhomǃkharurudi ǀkha tsîs ge nîra ǂoa dâxase ra ǀkhōn ǀkha.
JER.31.5	Sas ǁkhawa ǂauxûiǂûǃhanaga nîra ǂgā Samarias di ǃhomgu ai; ǂgā-aon ge ǂgā tsî ǂûna nîra ǂû.
JER.31.6	Tsē-i ge nîra hā xui-ao, ǁî-i ai gu ge ǃûi-aoga Efraimmi di ǃhomgu ai nîra ǂgai: Khâi î du Sions ǃoa ǃapa, ǃKhūb sida Elob ǁga.
JER.31.7	Nētib ra ǃKhūba mî xui-ao: ǃGarise ǂgai Jakob ǂama ǃgâiaǂgaob ǀkha; î du dâ danab ǁaedi dib ǂama. ǁÎ ǃkhaisa ǁnâu kai, ǃkhōǀkhā î du mî: ǃKhūtse sâu re sa ǁaesa, Israeli di ǃgaurosa.
JER.31.10	ǁNâu du re ǃKhūb di mîsa, sadu ǁaedo; î du aoǁnâ ǃnū ǃhūgu hurib ǀgūse ǁgoegu ǃnâ; î du mî: ǁNāb, Israela ge ǀgaruǀgarub ge ǁîba ǁkhawa nîra ǀhaoǀhao, tsî ǁîba ǃûi-aob gūn dib axase nîra sâu.
JER.31.11	ǃKhūb ge Jakoba ge ǁamaǃnoraǃnora, tsî ǁîb ge ǁîba ge ore ǁnāb ǁîb xa a ǀgaisab di ǃomǁaeba xu.
JER.31.13	ǃNubais ge ǂkhamkhoesa nîra ǃgâiaǂgao ǂnās ǃnâ, tsî ǂkhamkhoegu tsî kairagu tsîn hoana. Tita ge ǃoab âna ǃgâiaǂgaob ǃnâ nîra ǀkharaǀkhara; tsî ǁîna nîra ǁkhaeǂgao tsî ǁîna nîra ǃgâiaǂgao kai ǃoab ân khaoǃgâ.
JER.31.14	Tsî tita ge ǀoms pristergu disa kaub ǀkha nîra khoakhoa, tsî ti ǁaes ge ti ǃgâib xa nîra ǁâ, tib ra ǃKhūba mî.
JER.31.16	Nētib ra ǃKhūba mî: Tā ǃgarise ā î ǁgamrona ǁkhaesen, amǃnâ-i sa sîsenna hâba xuige, tib ra ǃKhūba mî. ǁÎn nî khākhoeb di ǃhūba xu ǁkhawa hā xuige.
JER.31.17	Tsî i ge ǃâubasen-e surib âdo hâba, tib ra ǃKhūba mî. Sadu ôan ge ǁîn ǀkharib ǃoa ǁkhawa nîra hā xui-ao.
JER.31.18	Tita ge ge ǁnâu, Efraimmi ra ǃgae ǃkhaisa; sats ge tita ge ǁkhara, tsî tita ge ǁkhāǁkhāhe tama tsâu-i axase ge ǁkharakaisen. ǃHobasen kai te re, o ta ge nî ǃhobasen, sats ge a ǃKhū, ti Elo, xui-ao.
JER.31.19	Amase, ǃhobasen ta hâsa xu ta ge ra ǃhausen; tsî ǁî-aitsama ta a ǂansen sa xu ta ge ǂnamib ai ra ǂnau. Tita ge tao hâ, ā taob xa ta ge dāhe hâ, ti ǂkhamsis di ǃharaxūba ta ge tani xui-ao.
JER.31.21	Saoǃkhai-e dībasen; daob saode mâibasen, îts daob âtsa ǃgaoǃgâ, ǁnā daob ǁîba-ūts ge ǃgûba, oa, sas ǂkhamkhoes Israeli dise, ǁkhawa oa nē ǃādi âs ǃoa.
JER.31.22	Matikōses kha sas ǁnāǁgôasa ǀgôasa nî îganǀgē? ǃKhūb ǀasa xū-e ǃhūbaib ai go kuru xui-ao, taras nî aoba sâu ti.
JER.31.23	Nētib ra ǃKhūb ǂnubidi dib, Israeli Eloba mî: Nē mîsan ge ganupe Judab ǃhūb ǃnâ nîra mî tsî ǁîb ǃādi ǃnâ, ǁîn di ǃkhōsisa ta ga unu ǃnubai: Ab ǃKhūba ǀkhae tsi, sats ǂhanu-aisib di ǁanǃkhaits, ǃanusib di ǃhomtse.
JER.31.24	Tsîn ge Judab tsî ǁîb ǃādi tsîna ǀhûpe ǁîb ǃnâ nîra ǁan, ǃhanasîsenaogu tsî gūdi ǀkha ra doemagu tsîna.
JER.31.26	Nēs khaoǃgâ ta ge ǃnoaǂkhai tsî ge kō, tsî ti ǂoms ge ǂkhonba te ge i.
JER.31.27	Mû, tsēdi ge nîra hā, tib ra ǃKhūba mî, o ta ge tita Israeli ommi tsî Judab ommi tsîna nî tsoro-ai ǃkhommi khoen dib tsî ǃkhommi ǀgoan dib ǀkha.
JER.31.28	Tsî i ge nîra ī, ǂkhaikari ta ge ǁîn ǂama hâ i xase, tsuruǂui ta nîse tsî khôaǁnâ ta nîse tsî hîkākā ta nîse tsî hîǀhuru ta nîse tsî ǂkhôadī ta nîse. ǁNās ǁkhās xase ta ge tita ǁîn ǂama ǂkhaikari nî hâ, ǂnubi tsî ta nî ǂgāse, tib ra ǃKhūba mî.
JER.31.30	Xawe mâ-i hoa-i ge ǁî-i di ǂhanuoǃnâsib ǂhanib ǃaroma nîra ǁō; mâ khoe-i ora ǂauxûiǂûhais ǂûna ga ǂû-i hoa-i ge nîra ǀkhuruǁgû.
JER.31.32	ǁNā ǃgaeǀhaos, ǁîn îgu ǀkha ta ge dīs ǃoa tama ǁîn di ǃomma ta ge ǃkhō ǃnubai, Egipteǃhūba xu ta nî ǁîba ǂgaeǂguiǂuise, ǁnā ǃgaeǀhaos hîan ge, ǁîna ta ge ge ǃgame, xawe ǁauǁausa, tib ra ǃKhūba mî.
JER.31.35	Nētib ra ǃKhūba mî; ǁnāb soresa ǃnâse tsēsa ra māb, ǁkhâb tsî ǀgamirodi tsîna tsuxub di ǃnâse, ǁnāb huriba ra gongonna, ǃgabigu âb ra ǀōs kōse. ǃKhūb ǂnubidi dib, tib ge ǁîba ǀon hâ.
JER.31.37	Nētib ra ǃKhūba mî: ǀHomgu ga ǀgapise ǀnōhe ǁkhāo tsî ǃgaoǃgaodi ǃhūbaib didi ga ôaǃnâǃganuhe ǁkhāo, o ta ge ǁkhāti tita Israeli di ǃkhommi hoaba nîra aoxū, ǁîn ge dīn hoan ǃaroma.
JER.31.39	Tsî ǀnō-ūtsurib ge ǃaruǀî nîra ǂoa Garebǃnoms kōse tsîb ge Goas ǃoa nîra dawa.
JER.31.40	Tsî ǃgoaǃnāb ǁō hâ sorodi tsî tsaob dib tsî ǃaugu hoagu ǃārob Kidronni Hānǁāb di ǁhôas kōse aiǂoasǀî, ǁîn ge ǃKhūba ǃanuse nîra ība; xū-i xare-i ge ǁkhawa ǃhomǂuihe tsî khôaǁnâhe tide ǀamosib kōse.
JER.32.1	Mîs Jeremiaba ǃKhūba xu ge hābas, disiǁî kurib Sedekiab, Judab gao-aob, dib ǃnâ; nē kurib ge disiǁkhaisaǀaǁî kurib Nebukadnesari di ge iba.
JER.32.4	Tsî Sedekiab, Judab di gao-aob ge Xaldeaǁîn ǃomǁaeba xu ûi tide tsîb ge ǂanǂansase Babilons gao-aob ǃomǁae nîra māhe, tsîb amsa xu ams ǁga ǁîba nîra ǃhoa-ū tsî aisa xu ais ǁga ǁîba nîra mû.
JER.32.6	Ob ge Jeremiaba ge mî: ǃKhūb di mîs ge tita hāba tsî ge mî:
JER.32.8	Nētib ge Hanameeli ti ǁnaob ôaba ǃKhūb di mîs ai ti tawa sâuǃkhais di ai-ommi ǃnâ hā tsî tita ǁga ge mî: Ti ǃhanab, Anatots Benjaminni di ǃhūb ǃnâ ǁgoes tawa hâba, ǁamabasen, sats ge ǀumiǂhanuba ūhâ tsî oresa a anu xuige. ǃNubai ta ge ge hōǃâ, ǃKhūb di mîs a ǁî ǃkhaisa.
JER.32.9	ǁNā-amaga ta ge Hanameeli, ti ǁnaob ôaba xu ǁnā ǃhanab, Anatots tawa hâba ge ǁama, tsî ta ge ǁîba mariba ge ǀnōba, disihûǀa ǀhaiǀurisekeln kōse.
JER.32.10	Tsî ta ge ǁî xūna ǂkhanis ǃnâ xoa tsî ǁîsa ge ǂganamǀgaiǀgai, tsî ta ge ǀhûǀguitimî-aoga ge ǀhûǀguitimî kai, mariba ta ge ǀnō-ūxūs ai ǀnō ǃnubai.
JER.32.11	Tsî ta ge ǁamaǂkhanis, hîa ǂganamǀgaiǀgaihe hâsa ge ū mîmās tsî ǂnûiǂgādi tsîn ǃoa tsî ǁkhowa-amsa ǂkhanis ona.
JER.32.12	Tsî ta ge ǁamaǂkhanisa Baruxi, Nerijab ôab, Maxsejab ôaba, ge mā, Hanameeli ti ǁnaob ôab, tsî ǁnā ǀhûǀguitimî-aogu, ǁamaǂkhanisa ge xoaǃgaogu tsîgu di mûdi aiǃâ tsî ǁnā Jodeǁîgu, sâus di ai-ommi ǃnâ ge ǂnôa igu hoagu di mûdi aiǃâ.
JER.32.13	Tsî ta ge Baruxa ǁîgu di mûdi aiǃâ mîmā tsî ge mî:
JER.32.14	Nētib ra ǃKhūb ǂnubidi dib, Israeli Eloba, mî: Ū nē ǂkhanide, ǁamaǂkhanis tsî ǂganamǀgaiǀgaihe hâ ǂkhanis tsî ǁkhowa-amsa ǂkhanis tsîde, îts ǁîde ǂgoasū-i ǃnâ ǂgā, î di ǂomxa ǁaeb kōse hâ.
JER.32.15	Nētib ra ǃKhūb ǂnubidi dib Israeli Eloba mî: Omdi kas ǃhanagu kas ǂauxûiǂûǃhanagu kas hoas ge nē ǃhūb ǃnâ ǁkhawa nî ǁamahe.
JER.32.16	ǁNās khaoǃgâ, ǁamaǂkhanisa ta ge Baruxi Nerijab ôaba mā ǃnubai ta ge ǃKhūba ǀgore tsî ge mî:
JER.32.20	Sats saodi tsî buruxa dīn tsîna Egipteǃhūb ǃnâ ge ǂnûitse nētsēs kōse, Israeli ǃnâs kas, nau khoen ôan ǃnâs kas hoasa, tsî sats ǀonsa ge dībasentse, nētsēs kōses ī khami.
JER.32.21	Tsî sats sa ǁaes Israelsa saodi ǀkha tsî buruxa dīn ǀkha tsî ǀgaisa ǃommi ǀkha tsî ǀhōǂuihesa ǁôab ǀkha tsî kai ǃhurib ǀkha Egipteǃhūba xu ge ǂgaeǂguiǂuitse.
JER.32.22	Tsî sats nē ǃhūb, sats ǁîn îga māts nîse ge nūbaba, daib tsî danib tsîkha ra dâuǃnâba ge mātse.
JER.32.23	ǁÎn ge ǁkhāti ǁîb ǃnâ ge sī tsî ǀumise ǁîba ge ū, xawen ge dommi âtsa ǁnâuǀnam tama tsî ǂhanub âts ǃnâ ǃgû tama ge i, tsîn ge sats ge ǁîna, în dī, ti mîmān xa xū-i xare-e dī tama ge i; ǁnā-amagats ge satsa ǁîna nē ǂkhabab hoaba ge hāǂam kai.
JER.32.24	Mû, ǁkhuigu ge ǃās kōse ge sī, ǁîs nî ūhese tsî ǃās ge Xaldeaǁîn, ǁîsa ra ǃkhamūn ǃomǁae ge māhe gôab ǃaroma tsî ǃâtsūǀkhāb ǃaroma tsî ǂhīǁōb ǃaroma, tsî sats ge mîn ge ge ī, tsî kō sats ra ǁîna mû.
JER.32.25	Xawets ge satsa tita ǃoa ge mî, ǃKhūtse, ǃKhūtse, ǁamabasen ǁnā ǃhanaba marib ama, îts ǁî ǃkhaisa ǀhûǀguitimî-aoga ǀhûǀguitimî kai, ǃās Xaldeaǁîn ǃomǁae hâ xawe.
JER.32.26	ǃNubais ge mîs ǃKhūb disa Jeremiaba hāba tsî ge mî:
JER.32.30	Israeli ôan tsî Judab ôan tsîn ǂkhamsis âna xu ti mûǁae a ǂkhaban ǀguina gere dī xui-ao; Israeli ôan ge tita ǁîn ǃomgu di sîsenni ǀguib ǀkha gere ǁaiǁai, tib ra ǃKhūba mî.
JER.32.31	Ti ǁaese tsî ti ǁgôasises ge nē ǃāsa tita ge ība, ǁîsan ge ǂnubi tsēsa xu nētsēs kōse, ǁîsa ta nî ti aisa xu dībēse.
JER.32.32	ǁNā ǂkhabasib Israeli ôan tsî Judab ôan dib, hîan gere dīb hoab ǃaroma, titan nî ǁaiǁaise, ǁîn tsî ǁîn gao-aogu tsî ǁîn i gaosagu tsî ǁîn pristergu tsî ǁîn kēbo-aogu tsî aogu Judab digu tsî ǁansaben Jerusalems din tsîna.
JER.32.33	ǁNān tita ge ǃnorosa mān aisa tama i tsî, tita gere ǁîna ǁkhāǁkhā xawe, ǃnauǁgoaga khâi tsî, xawen ge ǁnâu tama ge i, ǂgōǀausan nî ǃkhōǃoase.
JER.32.36	Tsî nēsi, ǁnāxab ra ǃKhūb Israeli i Eloba nēti mî ǁnā ǃās, ǁîsats ra mîs xa: ǁÎs ge Babilons gao-aob ǃomǁae ge māhe gôaba xu tsî ǃâtsūǀkhāba xu tsî ǂhīǁōba xu:
JER.32.37	Mû, tita ge ǁîna nîra ǀhaoǀhao ǁnā ǃhūgu, ǁîgu ǃoa ta ge ti ǁaib ǃnâ tsî ti ǁgôasib ǃnâ tsî kai ǁgôasib ǃnâ ǁîna doeǁgasīga xu; tsî tita ge ǁîna ǁkhawa nē ǃās ǃoa ūhā tsî sâusase nîra ǁan kai.
JER.32.40	Tsî ta ge ǁîn ǀkha ǀamo ǃgaeǀhao-e nîra dī, ǁîn khaoǃgâba xu ta ǃaruǀî oa tide ti, ǁîna ta nî ǃgâidīse, tsî tita ge ti ǃaoǃgâba ǁîn ǂgaob ǃnâ nîra mā, tita xun ǁnāǁgôa tidega.
JER.32.41	Tsî tita ge ǁîn ǂama nîra ǃgâiaǂgao, ǁîna ta nî ǃgâidīga, tsî tita ge ǁîna ǂgomǂgomsase nîra ǂgā nē ǃhūb ǃnâ ti ǂgaob hoab ǀkha tsî ti ǀoms hoas ǀkha.
JER.32.42	Nētib ra ǃKhūba mî xui-ao: Tita ge nē ǁaes ǂama nē kai ǂkhabasib hoaba a ūhās ǁkhās xase ta ge tita ǁîn ǂama ǁnā ǃgâib, tita ǁîn ǂama ra ǃhoaba nîra ūhā.
JER.32.43	Tsî gu ge ǃhanaga nîra ǁamahe, ǁnā ǃhūb ǁîb xats ra: ǁÎb a ǃū-aisa, khoe-i xare-i tsî ǀgoa-i xare-i ǁîb ǃnâ a ǀkhais kōse ti mîb ǃnâ; ǁîb ge Xaldeaǁîn ǃomǁae ge māǁnâhe.
JER.33.2	Nētib ra ǃKhūb ǁîsa ra dība mî, ǃKhūb ǁîsa ra ǁāǁāba, ǁîsab nî ǁapoǁapoga, ǃKhūb tib ge ǁîba ǀon hâ:
JER.33.3	Tita ǂgaiǀî re, o ta ge tita satsa nîra ǃeream, o ta ge tita kai tsî ǁaposa xūn, ǀūts ana nîra ǂanǂan tsi.
JER.33.5	ǁîn ge ge ǂgâxa, Xaldeaǁînan nî ǃkhamūse tsî ǁîn omden nî ǁō hâ sorodi khoen didi ǀkha ǀoaǀoaga, tita ge ti ǁaib ǃnâ tsî ti ǁgôasib ǃnâ a ǃgamde, tsî ti aisa ta ge nē ǃāsa xu gaugau amaga, ǁîn di ǂkhabasib hoab ǃaroma.
JER.33.6	Mû, tita ge ǁîs di ǂgausib tsî ǂurusib tsîkha ra ǀkhī kai, tsî ta ge ǁîna nîra ǂgauǂgau, tsî ta ge ǁîna ǀoasa ǂkhîb tsî amab tsîkha ra ǂhaiǂhaiba.
JER.33.9	Tsîs ge ǃāsa dâ ǀonse nîra ība te tsî ǃkhōǀkhāse tsî anixūse ǁaedi ǃhūbaib didi, ǁnā ǃgâin ǁîna ta nî dī-ūn hoan xa nî ǁnâudi hoadi tawa, on ge nîra ǃao tsî nîra ǀkhū ǁnā ǃgâib tsî ǁnā ǂkhîb, tita ǁîna ra ǂhomibab hoab ǂama.
JER.33.10	Nētib ra ǃKhūba mî: Nē ǃās ǁîs xa du ra: ǁÎs a ǃū-aisas, khoe-i xare-i tsî ǀgoa-i xare-i a ǀkhaiǃnâ ti mîs ǃnâ tsî Judab di ǃādi ǃnâ tsî Jerusalems di daogu, ǃū-aisase ǁgoegu ǃnâ, khoe-i xare-i tsî ǁansabe-i xare-i tsî ǀgoa-i xare-i ǁîgu ai ǀkhais ǃnâ, ǁnāpan ge ǁkhawa nîra ǁnâuhe.
JER.33.12	Nētib ra ǃKhūb ǂnubidi diba mî: Nē ǃās ǃū-aisas ǃnâ, khoe-i xare-i tsî ǀgoa-i xare-i ǁîs ǃnâ a ǀkhais ǃnâ, tsî ǁîs di ǃādi hoadi ǃnâ di ge ǁkhawa ǁanǃkhaidi ǃûi-aogu, gūde ra ǂnaumâigu dide nîra hâ.
JER.33.14	Mû, tsēdi ge nîra hā, tib ra ǃKhūba mî, o ta ge tita ǁnā mîsa nîra ǂkhaiǂkhaikhâi, Israeli dommi ǃoa tsî Judab ommi ǂama ta ge ǃhoasa.
JER.33.18	ǁKhāti gu ge Leviǁî pristerga ti ais aiǃâ tātsē ǃgaoǁnâ-aihe tide khoeb, khauǁguibasa nî ǁguibab tsî ǂûǁguibasa nî ǂhubib tsî ǂāǁguibasa tsēdi hoadi kōse nî ǁguibab xaweba.
JER.33.19	Tsîs ge ǃKhūb di mîsa Jeremiaba ge hāba, mî rase:
JER.33.21	ǁnās ǁkhās xases ge ti ǃgaeǀhaos, Davib ǀkha ta ūhâsa nî ǁauǁauhe ǁkhā, ǀgôab trons âb ai nî gaob xarebab ge ǃgaoǁnâ-aihe tide, ti; tsî Leviǁî pristergu ti ǃgāgu ǀkha.
JER.33.23	ǃAruǀîs ge ǃKhūb di mîsa Jeremiaba ge hāba, mî raǃâ:
JER.33.24	Mû tamats kha hâ, tare-es ra nē ǁaesa ǃhoasa, mî raǃâ: ǁNā ǀgam ǃhaora, ǃKhūb ǁhûiǂuibasen hâra, ǁîrab ge ǁîba ǁnāxū hâ? Ā, ǁîn ra ti ǁaesa ǃharaxū, ǃaruǀîs ǁîn mûǁae ǁaese ī tamas kōse.
JER.34.1	Mîs ǃKhūba xu Jeremiaba ge hābas, Nebukadnesari Babilons gao-aob tsî ǁîb ǂnubis hoas tsî gaosidi ǃhūbaib didi ǁîb ǃommi ǃnaga hâdi hoadi tsî ǁaedi hoadi Jerusalems tsî ǁîs di ǃādi hoadi ǃoagu ge re ǃkhamde ǃoa, mî raǃâ:
JER.34.2	Nētib ra ǃKhūb Israeli Eloba mî: ǃGû îts Sedekiab, Judab gao-aob ǃoa ǃhoa, îts ǁîb ǃoa mî: Nētib ra ǃKhūba mî: Mû tita ge nē ǃāsa Babilons gao-aob ǃomǁae ra mā, tsî ǁîb ge ǁîsa ǀaes ǀkha nîra khauǃkhū.
JER.34.6	Ob ge kēbo-aob Jeremiaba nē mîdi hoade Sedekiab Judab di gao-aob ǃoa ge ǃhoa Jerusalems tawa;
JER.34.9	Mâ-i hoa-i nî ǁî-i di ǃgāb tsî ǁî-i di ǃgās, hîa Hebreǁîb kas Hebreǁîs kas hoasa ǃnorasase ǃgû kaiga, khoe-i xare-i ge ǁîn xa ǃaruǀî Jodeǁîb, ǃgâsab âba ǃoaba kaisen tidega.
JER.34.10	O gu ge gaosagu hoagu tsî ǁaes, nē ǃgaeǀhaos ǃnâ ge ǂgâs hoasa ge ǁnâu, mâ-i hoa-i ge ǃgāb â-i kas, ǃgās â-i kas hoasa ǃnorasase nî ǃgû kai ǃkhaisa, ǃaruǀîn ǁîna ǃoabakaisen tide ǃkhaisa. On ge ǁnâuǀnam tsî ǁîna ge ǃgû kai.
JER.34.11	Xawen ge ǁnās khaoǃgâ ǁkhawa ǃgāgu tsî ǃgādi tsîn, hîan ge ǃgû kaina ge oa kai, tsî ǁîna ge ǃgādī.
JER.34.12	ǁNā-amagas ge ǃKhūb mîsa Jeremiaba ge hāba ǃKhūba xu, mî raǃâ:
JER.34.13	Nētib ra ǃKhūb, Israeli Eloba, mî: Tita ge ǃgaeǀhao-e ge dī sadu îgu ǀkha, tita ge ǁîna Egipteǃhūb, khobosis omma xu a ǂgaeǂguiǂui tsēs ai, mî raǃâ:
JER.34.15	Tsî sadu ge nētsē oa tsî ti mûǁae a ǃgâina goro dī, ǃnorasasiba ra ǂgaiǂuiǃâ, mâ-i hoa-e ǁî-i di ǀgūkhoe-iǀî, tsî du ge ǃgaeǀhao-e ge dī ti ais aiǃâ, ǁnā ommi, ti ǀons ǃoa ǂgaihe hâb ǃnâ.
JER.34.16	Xawe sadu ge ǁkhawa oa tsî ti ǀonsa ge ǀuriǀuri; tsî du mâ-i hoa-e ǁî-i di ǃgāb tsî ǁî-i di ǃgās tsîra, ǃnorasase du ge ǃgû kaira, ǁkhawa ge hā kai, tsî du ge ǁîra ge dā, ǃgāse ra nî ība du ga.
JER.34.17	ǁNā-amagab ra ǃKhūba nēti mî: Sadu ge tita ǃgâ tama tsî ǃnorasasi-e ǂgaiǂuiba tama ge i, mâ-i hoa-e ǁî-i di ǃgâsaba tsî mâ-i hoa-e ǁî-i di ǀgūkhoeba. Mû, o ta ge tita, tib ra ǃKhūba mî, ǃnorasasi-e ra ǂgaiǂuiba, ǃnorasasi-i gôab di-e, ǂhīǁōb di-e, ǃâtsūǀkhāb di-e, tsî ta ge sado ǃhuriǃhurixūse ra dība gaosidi ǃhūbaib didi hoade.
JER.34.19	Gaosagu Judab digu tsî ǂamsagu Jerusalems digu, ǃnā-oms ǃoabasabegu tsî pristergu tsî ǃhūb di ǁaes, ǃâra tsâub dira ge ǃkharuǃnâs hoas tsîna,
JER.34.21	Tsî Sedekiab Judab gao-aob tsî ǁîb gaosagu ona ta ge tita khākhoen ân ǃomǁae, tsî ǁnān ǀoms âna ra ôan ǃomǁae nîra māǁnâ, ǁnās ge ǂnubis Babilons gao-aob dis ǃomǁaesa sado xu ge ǃgûǃapasa.
JER.35.1	Mîs Jeremiaba ǃKhūba xu ge hābas, Jojakimmi Josiab ôab, Judab gao-aob di tsēdi ǃnâ, mî rase:
JER.35.3	ǃNubai ta ge Jaatsanjab, Jeremiab ôab, Habasinjab ôaba ge ū ǁîb ǃgâsagu ǀkha tsî ǁîb ôagu hoagu ǀkha, tsî Rexabǁîn ommi hoab ǀkha.
JER.35.4	Tsî ta ge ǁîna ǃKhūb di ommi ǃnâ ge ūǂgâ ǃnā-oms Hananni, Jigdaliab ôab, Elob aob ôagu dis ǃnâ, ǂamsagu di ǃnā-oms Maasejab, Salummi ôab, ǁāb ǃûi-aob di ǃnā-oms xa ǀgapise hâsa.
JER.35.5	Tsî ta ge ǀgôan Rexabǁîn ommi dina ǂauxûib xa ǀoa hâ xapadi tsî ǀgabidi tsîna ge mâi-aiǃâ, tsî ta ge ǁîn ǃoa: ǂAuxûiba ā, ti ge mî.
JER.35.7	Tsî du ge ǁkhāti om-i xare-e ǂnubibasen tide tsî ǃkhom-i xare-e tsorobasen tide tsî ǂauxûiǂûǃhana-i xare-e ǂgābasen tsî ūhâbasen tide, tsî du ge tentomdi ǃnâ nî ǁan sadu di tsēdi hoadi kōse, î du ǂomxa tsēdi kōse ûi ǁnā ǃhūb, ǁîb ǃnâ du ǃhao khoese hâb ǃnâ.
JER.35.8	O da ge dommi Jonadab, Rexab ôab, sida îb diba ge ǁnâuǀnam, sidab ge mîmā xūn hoan ǃnâ, o da ge ǂauxûi-i xare-e ā tama hâ, sida di tsēdi hoadi kōse, sige tsî sige di taradi tsî sida di ôagu tsî sida di ôadi tsîda;
JER.35.9	o da ge om-i xare-e ǁanǃkhaise ombasen tama hâ, o da ge ǁkhāti ǂauxûi-i xare-i tsî ǃhana-i xare-i tsî ǃkhom-i xare-e ūhâ tama hâ.
JER.35.10	O da ge tentomdi ǃnâ ge ǁan, nētimî da ge ǃgâ tsî gere dī, sida îb Jonadab ge sida mîmān hoan ǃoa.
JER.35.11	Tsî i ge ge ī, Nebukadnesari, Babilons gao-aob, ge nē ǃhūb ǃoa ǂoaxa ǃnubai da ge sida ge mî: Hā î da Jerusalems ǃoa ǃapa ǂnubis Xaldeaǁîn dis ǃaroma tsî ǂnubis Siriaǁîn dis ǃaroma; nētimî da ge Jerusalems tawa ge hâhâ.
JER.35.12	ǃNubais ge ǃKhūb di mîsa Jeremiaba ge hāba, mî raǃâ:
JER.35.13	Nētib ra ǃKhūb ǂnubidi dib, Israeli Eloba, mî: ǃGû îts Judab aogu tsî Jerusalems ǁansabena sī mîba: Sado kha ǂgōǀau-i xare-e du ǃkhōǃoa tide, ti mîde du nî ǁnâuse, tib ra ǃKhūba mî.
JER.35.14	Mîdi Jonadab, Rexab ôab didi, ǁîb ôanab ge mîmādi, ǂauxûi-i xare-en ā tide, ti mîden ge ge ǃkhōǀgaipe, ǁîn ge ǂauxûi-i xare-e ā tama ge i xui-ao nētsēs kōse, tsîn ge ǁgûb di mîmāsa ge ǁnâu. Tsî tita ge sadu ǃoa ge sî ǃnauǁgoaga khâi tsî ra ǃhoaǃâ, xawe sadu ge tita ǁnâu tama ge i.
JER.35.16	Tsî ǀgôan Jonadab Rexab ôab din ge ǁnā mîmās ǁîn îb dis, ǁîb ge ǁîna mîmāsa ǁapoǁapo amaga, xawe nē ǁaes ge tita ǁnâu tama hâ,
JER.35.17	ǁnā-amagab ra ǃKhūb ǂnubidi dib, Israeli Eloba, nēti mî: Mû, tita ge Judab ǂama tsî Jerusalems ǁansaben hoan ǂama ǁnā ǂkhabab, tita ge ǁîna ǃhoa-ūb hoaba nîra ūhā, tita ge ǁîna ge ǃhoa-ū, xawe ǁîn ge ǁnâu tama hâ, tsî tita ge ǁîna ge ǂgai, xawen ge ǃeream tama i amaga.
JER.35.18	Tsî ommi Rexabǁîn dib ǃoab ge Jeremiaba ge mî: Nētib ra ǃKhūb ǂnubidi dib, Israeli Eloba mî: Sadu ge mîmās, sadu îb Jonadab disa ǁnâuǀnamxa ge i tsî ǁîb mîmādi hoade sâu tsî ǁîb ge sado mîmān hoana gere dī.
JER.35.19	ǁNā-amagab ra ǃKhūb ǂnubidi dib, Israeli Eloba nēti mî: Jonadab, Rexab ôab, ge aob ti ais aiǃâ nî mâb xareba ǃgaoǁnâ-aihe tide tsēdi hoadi kōse.
JER.36.2	Xamiǂkhani-e ū îts ǁî-i ai xoaǁnâ mîdi tita ge Israeli ǂama tsî Judab ǂama tsî ǁaedi hoadi ǂama satsa ǃhoa-ūde, satsa ta ge ǃhoa-ū tsēsa xu Josiab di tsēde xu nētsēs kōse.
JER.36.5	Ob ge Jeremiaba Baruxa mîmā tsî ge mî: Tita ge ǂhanihe hâ, tsî ta ǃKhūb di ommi ǃoa a sī ǁoa.
JER.36.6	ǁNâi ǃgû satsa, îts sī khomai ǁnā xamiǂkhanisa xu, ǃKhūb ai mîdi ti amsa xuts ge ǁnâu tsî xoade ǁaes di ǂgaedi ǃnâ ǃKhūb ommi ǃnâ ǂûtamahâs tsēs ai. Tsîts ge ǁîde ǁkhāti Judab din hoan ǁîn di ǃāde xu nî ǀkhīn hoan ǂgaedi ǃnâ nî khomai.
JER.36.8	Tsî Baruxi, Nerijab ôab, ge kēbo-aob Jeremiab ge ǁîba mîban hoan ǃoa ge dī, ǁnā ǂkhanis ǃnâ ǃKhūb di mîde ra khomaiǃâ, ǃKhūb ommi ǃnâ.
JER.36.9	Tsî i ge ge ī koroǁî kurib Jojakimmi, Josiab ôab, Judab gao-aob dib ǃnâ, khoeseǁî ǁkhâb ǃnân ge ǂûtama hâsa ǃKhūb di ais aiǃâ ǂgaiǂui ǃkhaisa, Jerusalems tawa hâ ǁaes hoasa tsî ǁaes Judab ǃāde xu Jerusalems tawa ge hās hoasa.
JER.36.10	Nētib ge Baruxa ǁnā ǂkhanis ǃnâ mîdi Jeremiab dide ǃKhūb ommi ǃnâ ge khomai Gemarjab, Safanni ôab, xoa-aob di ǃnā-oms ǃnâ ǀgapise hâ ai-ommi ǃnâ dao-ams ǀAsa ǁĀb ǃKhūb ommi dis tawa ǁaes hoas ǂgaedi ǃnâ.
JER.36.11	Tsî Mikaiab, Gemariab ôab, Safanni ôab, ge mîdi ǃKhūb didi hoade ǁnā ǂkhanisa xu ǁnâuo;
JER.36.12	ob ge ge ǁgôa gao-aob ommi ǁga xoa-aob di ǃnā-oms ǃnâ, tsî mû, ǁnāpa gu ge gaosagu hoaga ge ǂnôa i: Elisamab, xoa-aob tsî Delajab, Semajab ôab, tsî Elnatanni, Akbori ôab tsî Gemarjab Safanni ôab tsî Sedekiab, Hananjab ôab, tsî gaosagu hoagu tsîga.
JER.36.13	Tsî Mikaiab ge ǁîga ǁnā mîdi ǁîb ge ǁnâudi hoade ge ǂanǂan, Baruxi ge ǁnā ǂkhanis ǃnâ ǁaes ǂgaedi ǃnâ khomaide.
JER.36.14	ǃNubai gu ge gaosagu hoaga Jehudib, Netanjab ôab, Selemjab ôab, Kusxi ôaba Baruxi ǃoa ge sî, mîb nîga: ǁNā xamiǂkhanis ǁîsa xuts go ǁaes ǂgaedi ǃnâ khomais, ǁnāsa ǃomǁae ū îts hā. Nētib ge Baruxi, Nerijab ôaba, ǁnā xamisa ǂkhanisa ǁîb ǃomǁae ū tsî ǁîgu tawa ge sī.
JER.36.15	O gu ge ǁîb ǃoa ge mî: ǂNû îts sige ǂgaedi ǃnâ khomaiba ge re. Ob ge Baruxa ǁîgu ǂgaedi ǃnâ ge khomai.
JER.36.16	Tsî i ge ge ī, mîdi hoade gu ge ǁnâuo, o gu ge ǃhuri hâse ge kōgu nēba nauba tsî gu ge Baruxi ǃoa ge mî: Amase ge ge nē mîdi hoade gao-aoba nîra ǂanǂan.
JER.36.17	Tsî gu ge Baruxa dî tsî ge mî: Mîǃāba ge re, matits ge nē mîdi hoade ams âba xu xoa ǃkhaisa?
JER.36.18	Ob ge Baruxa ǁîgu ǃoa ge mî: ǁÎb di amsa xub ge nē mîdi hoade ge mîba te, tsî tita ge ǁîde inki ǀkha nē ǂkhanis ǃnâ ge xoa.
JER.36.19	O gu ge gaosaga Baruxi ǃoa ge mî: ǃGû îts sī gaugausen sats tsî Jeremiab tsîkho. Î-i tā khoe-e ǂan mapa kho hâ ǃkhaisa.
JER.36.20	O gu ge gao-aob tawa ge sī ai-ommi ǃnâ, xawe xamisa ǂkhanisa gu ge ǃnā-oms Elisamab, xoa-aob dis ǃnâ ge sâu tsî gu ge ǁnā mîdi hoade gao-aoba ge ǁgaeba.
JER.36.21	ǃNubaib ge gao-aoba Jehudiba ge sî, ǁnā xamisa ǂkhanisab nî ūhāse, ob ge ǁîsa ǃnā-oms Elisamab xoa-aob disa xu ge ūhā. Tsî Jehudib ge gao-aob ǂgaedi ǃnâ tsî gaosagu, gao-aob ǂnamipe mâgu hoagu ǂgaedi ǃnâ ge khomai.
JER.36.22	Tsî gao-aob ge saob ommi ǃnâ ge ǂnôa i, khoeseǁî ǁkhâb ǃnâ. Tsî ǀae-i ge ais âb aiǃâ ǀaekhoros ai ge khauhe hâ i.
JER.36.23	Tsî i ge ge ī, Jehudib ge ǃnona ǃâdi kas, haka ǃâdi kas hoasa khomaio, ob ge ǁîde xoas di gôa-i ǀkha ǃgaoǃā tsî ǀaes ǀaekhoros ai hâs ǃnâ ge aoǂgā, xamis hoas ge ǀaes xa hapuhes kōse.
JER.36.25	Elnatanni tsî Delajab tsî Gemarjab tsîgu ge gao-aoba ǂkhanisab tā ǂhubi ti ge ǀkhoma, xaweb ge ǁîga ǃgâ tama ge i.
JER.36.26	ǁNās tawab ge gao-aoba Jeraxmeeli, Hameleb ôab tsî Serajab, Asrieli ôab tsî Selemjab, Abdeeli ôab tsîga ge mîmā, xoa-aob Baruxi tsî kēbo-aob Jeremiab tsîkha gu nî ǃkhō ti, xawe ǃKhūb ge ǁîkha ge gaugau.
JER.36.28	ǀNî xamisa ǁkhawa ū, îts ǁîs ai ǂguro mîdi, ǂguro xamis, Jojakimmi, Judab gao-aob ge ǂhubis dide xoa.
JER.36.31	Tsî tita ge ǁîb di surib ǂama tsî ǁîb ǃgāgu ǂama ǂhanuoǃnâsib ân ǃaroma nîra ôaǃnâ, tsî tita ge ǁîn ǂama tsî Jerusalems ǁansaben ǂama tsî Judab gao-aogu ǂama ǁnā ǂkhabab, ǁîna ta ge ǃhoa-ūb hoaba nîra ūhā, xawen ge ǃgâ tama ge i.
JER.36.32	Ob ge Jeremiaba ǀnî xamisa ū tsî ǁîsa xoa-aob Baruxi, Nerijab ôaba, ge mā. ǁÎb ge ǁîs ai Jeremiab di amsa xu mîdi ǁnā ǂkhanis, Jojakimmi Judab gao-aob ge ǂhubis didi hoade ge xoa. Tsî di ge gorose ǀoasa mîdi nēti īde ge ǀarohe.
JER.37.2	Xawe ǁîb ge ǁnâu tama ge i, ǁîb ǂûb tsî ǁîb ǃgāgu tsî ǃhūb di ǁaes tsîna ǁnā mîdi ǃKhūb didi, ǁîb ge kēbo-aob Jeremiab ǃoabasa xu gere ǃhoade.
JER.37.4	Jeremiab ge ganupe ǂgâ tsî gere ǂoa ǁaes ǃnâ tsîn ge ǁîba ganupe ǃkhō-oms ǃnâ ge ǂnûi tama hâ i.
JER.37.5	Tsî Faraob di ǂnubis ge Egipteba xu ge ǃgûǂoa tsî, Xaldeaǁîn Jerusalemsa ra xaǂgān ge gommi ânan ge ǁnâu ǃnubai Jerusalemsa xu ge ǃgûbē.
JER.37.6	ǃNubais ge ǃKhūb di mîsa kēbo-aob Jeremiaba ge hāba, mî raǃâ:
JER.37.7	Nētib ra ǃKhūb Israeli Eloba mî: Nēti du ge Judab gao-aob tita ǃoa ge sî dub, dî te du nî gab ǃoa nî mî: Mû, Faraob di ǂnubis, sado nî huise ge ǂoas, ge ǁkhawa ǁîs di ǃhūb ǃoa nî oa Egipteb ǃoa.
JER.37.8	Tsî Xaldeaǁîn ge ǁkhawa oa, tsî nē ǃāsa nîra ǃkhamū; tsîn ge ǁîsa ū tsî ǀaes ǀkha nîra khauǃkhū si.
JER.37.9	Nētib ra ǃKhūba mî: Tā ǂgaeǂhapu sadu di ǀomde, mî rase: Xaldeaǁîn ge ǂanǂansase sida xu nîra ǃgûbē. ǁÎn ǃgûbē tide xuige.
JER.37.10	Xaldeaǁîn di ǂnubis, sado ra ǃkhamūs hoasa du ga ǂnau tsî gu ga ǀnî ǀhapiǂnûihe hâ aogu ǀguiga ǃgauo, o gu ge ǁîga mâb hoaba tentoms âb ǃnâ khâi tsî nē ǃāsa ǀaes ǀkha nîra khauǃkhū.
JER.37.11	ǃAruǀî i ge ge ī, ǂnubis Xaldeaǁîn dis ge Jerusalemsa xu ǃgûbēo Faraob di ǂnubis ǃaroma,
JER.37.13	Tsî Benjaminniǁāb ǃnâb ge hâ i, ob ge ǃûi-aoba ǁnāpa ge hâ i, Jerija ti ǀon hâb, Selemjab ôab, Hananjab ôaba: ǁÎb ge kēbo-aob Jeremiaba ǃkhō tsî ge mî: Sats ge Xaldeaǁîn ǀkha ra ǁaeǁaesen ǂgao!
JER.37.14	Ob ge Jeremiaba ge mî: Ama tama i, tita ge Xaldeaǁîn ǀkha ǁaeǁaesen ǂgao tama hâ. Xaweb ge ǁîba ǃgâ tama ge i, tsî Jerijab ge Jeremiaba ǃkhō tsî gaosagu tawa ge ūsī.
JER.37.16	Nētib ge Jeremiaba ǃkhō-oms ǃnâ ǃnā-oms ǃnâ ge sī, tsî Jeremiab ge ǁnāpa ǂgui tsēdi kōse hâo,
JER.37.17	ob ge gao-aob Sedekiaba ǁnāǀî sî tsî ǁîba ge ūhā kai, tsî gao-aob ge ǁîba ǁîb ommi ǃnâ ǂganǃgâsase dî tsî ge mî: Mî-e kha hâ i a ǃKhūba xu?
JER.37.18	Ob ge Jeremiaba ge mî: Hâ a, tsîb ge: Sats ge Babilons gao-aob ǃomǁae nîra māhe, ti ge mî.
JER.37.19	ǃAruǀîb ge Jeremiaba gao-aob Sedekiab ǃoa ge mî: Tare-e ta tita sa ǃoagus kas, nē ǁaes ǃoagus kas hoasa ǁore hâ, o du ǃkhō-oms ǃnâ ge ǂnûi te?
JER.37.20	Tsî mapa gu nēsi hâ, sadu kēbo-aogu sado ge kēboba tsî: Babilons gao-aob ge sadu ǃoagus kas, nē ǃhūb ǃoagus kas hoasa hā tide, ti a mîga?
JER.37.21	Îts ǁnâi nēsi tita ǁnâu, ti ǀhonkhoe, gao-aotse. As ti ǀkhomabasensa sa ais aiǃâ sī, îts tā ǁkhawa Jonatanni, xoa-aob oms ǃoa ūsī kai te, î ta tā ǁnāpa ǁō.
JER.38.3	Nētib ra ǃKhūba mî: Nē ǃās ge ǂanǂansase ǂnubis Babilons gao-aob dis ǃomǁae nîra māhe, ǁîs ge ǁîsa nîra ū.
JER.38.5	Ob ge gao-aob Sedekiaba ge mî: Mû, ǁîb ge sago ǃomǁae hâ, gao-aota sago xū-i xare-e dī ǁkhā tama xui-ao.
JER.38.6	O gu ge Jeremiaba ū tsî tsaus Malxiab Hameleb dib dis, sâus di ai-ommi ǃnâ ǁîba ge aoǂgā, tsî gu ge tsurigu ǀkha ge ǁgôa kai bi, tsî tsaus ǃnâ i ge ǁgam-e ge ǀkhai i, tsî ǂgoab ǀguib ge ge hâ i, ob ge Jeremiaba ǂgoab ǃnâ ge domǂgâ.
JER.38.8	ob ge Ebed-Meleka gao-aob omma xu ǂoa tsî gao-aoba ǃhoaǀî tsî ge mî:
JER.38.9	Ti ǀhonkhoe gao-aotse, nē aogu ge tsūse go dī, kēbo-aob Jeremiaba gu go dī-ūn hoan ǃnâ, tsaus ǃnâ gu go aoǂgāba, ǃkhais âb aib ga huga ǃâs xa ǁō hâ hîa, pere-i ǃās ǃnâ a ǀkhai amaga.
JER.38.10	ǃNubaib ge gao-aoba Etiopiaǁîb, Ebed-Meleka mîmā tsî ge mî: ǃNona khoega nēpa xu ūsao, îts kēbo-aob Jeremiaba tsausa xu sī ūǂui, ǁō tamab hâ hîa.
JER.38.11	Ob ge Ebed-Meleka ǁnā khoega ūsao tsî ge ǂgâ gao-aob ommi ǃnâ, ǁui-oms kōse, tsîb ge ǁnāpa xu ǀkhauhe hâ tsî ǀorotoa hâ ǃkhaina ge ū, tsîb ge ǁîna tsurigu ǀkha Jeremiab ǃoa tsaus ǃnâ ge ǁgôa kai.
JER.38.12	Ob ge Ebed-Meleki Etiopiaǁîba Jeremiab ǃoa ge mî: Îts ǁnâi nē ǀkhauhe hâ tsî doa hâ ǃkhaina sa gamǃnâkha ǃnâ tsurigu ǃnaga ǁgui. Ob ge Jeremiaba ǁnāti ge dī,
JER.38.13	o gu ge Jeremiaba tsurigu ǀkha ǂgae tsî tsausa xu ge ūǂui. Tsî Jeremiab ge sâus di ommi ǃnâ ge hâ.
JER.38.14	ǃNubaib ge gao-aob Sedekiaba sî tsî kēbo-aob Jeremiaba ge ūhā kai ǃnonaǁî ǂgâs, ǃkhais ǃKhūb ommi tawa hâs dis kōse. Tsî gao-aob ge Jeremiab ǃoa ge mî: Tita ge ǀgui xū-e nî dî tsi, xū-i xare-e tā gaugauxū te re.
JER.38.15	Ob ge Jeremiaba Sedekiab ǃoa ge mî: ǂHaiǂhaiba tsi ta kao, xare ǃgam tets tide? Tsî ǀapemā tsi ta ka xawets ge satsa tita ǃgâ tide.
JER.38.17	Ob ge Jeremiaba Sedekiab ǃoa ge mî: Nētib ra ǃKhūb ǂnubidi di Elob, Israeli Eloba, mî: Māsenxasets ga satsa Babilons gao-aob di gaosagu ǃoa ǂoao, os ge ǀoms âtsa nîra ûi, os ge nē ǃāsa ǀaes ǀkha khauǃkhūhe tide; ots ge satsa nîra ûi, sats tsî ommi âts dido.
JER.38.18	Xawe Babilons gao-aob di gaosagu ǃoats ga ǂoa tama io, os ge nē ǃāsa Xaldeaǁîn ǃomǁae nîra māhe, on ge ǁîna ǁîsa ǀaes ǀkha nîra khauǃkhū, tsî sats ǂûts ge ǃomǁaeb âna xu ûi tide.
JER.38.19	Ob ge gao-aob Sedekiaba Jeremiab ǃoa ge mî: Tita ge ǁnā Jodeǁîn, Xaldeaǁîna ǁaeǁaesen hâna ra ǃao ǀnîsin ge tita ǁîn ǃomǁae nî māǁnâ, on ge nî ǃhō te.
JER.38.20	Ob ge Jeremiaba ge mî: ǁÎn ge māǁnâ tsi tide, ǁnâuǀnam ǁnâi dommi ǃKhūb dib, ǁîb ǃoa ta ra ǃhoa-ū tsiba, ots ge nîra ǃgâibahe, tsîs ge ǀoms âtsa nîra ûi.
JER.38.21	Xawe ǃgûǂoasats ga ǂkhāo, os ge mîs ǃKhūb ge tita a mû kaisa a nē:
JER.38.24	ǃNubaib ge Sedekiaba Jeremiab ǃoa ge mî: A-i khoe-i xare-e nē mîdi xa tā ǂan, îts tā ǁō.
JER.38.25	Tsî gaosagu ga ǁnâuo, sa ǀkha ta go ǃhoa ǃkhaisa, tsî gu ga sa tawa hā tsî sa ǃoa mîo: Mîǃāba ge re nēsi, tare-ets go gao-aob ǀkha ǃhoasa; tā xū-e gaugau-ai ge re, o ge ge ǃgam tsi tide; tsî tare-eb go gao-aoba satsa ǃhoa-ū?
JER.38.26	Ots ge ǁîga nî mîba: Tita ge ti ǀkhomabasensa gao-aob di ais aiǃâ ge ǁgui, ǁkhawab Jonatanni oms ǃnâ ūsī te tide ǃkhaisa, ǁnāpa ta nî ǁōse.
JER.38.27	Tsî gaosagu ge Jeremiab tawa hā tsî ǁîba dîo, ob ge ǁîga ge mîǃāba nē mîdi gao-aob ge mîmādi hoadi ǃoa. O gu ge ǁîba ge ǁnāxū, ǃkhais ge ǂanhe tama hâ i amaga.
JER.39.2	Disiǀguiǀaǁî kurib Sedekiab dib ǃnâ, hakaǁî ǁkhâb di khoeseǁî tsēs ais ge ǃāsa ge khôaǃkhopahe.
JER.39.3	O gu ge gaosagu Babilons gao-aob digu hoaga ǁîs ǃnâ ǃgûǂgâ tsî ǁAegub ǁāb ǃnâ sī ge mâ: Nergal-Sareseri, Samgar-Nebub, Sarseximmi hîa Rabsarib, Nergal-Sareseri, ǂamǃgaidī-aob, tsî gaosagu Babilons digu hoaga.
JER.39.4	Tsî i ge ge ī, Sedekiab, Judab gao-aob, tsî toro-aogu hoagu ge ǁîga mûo, o gu ge ge ǁhâ, tsî gu ge tsuxuba ǃāsa xu ge ǃgû, gao-aob ǃhanaba-ū garu daob ǀkha, ǀgam ǂnubiǂgoakha ǁaegu hâ ǁāb ǃnâ-ū tsîb ge ǂgās di daoba-ū ge ǃgûǂoa.
JER.39.5	Xawe ǂnubis Xaldeaǁîn dis ge ǁîna ge ǃkhoeǃgon, tsîn ge Sedekiaba ǂgādi Jerixos didi ǃnâ saoǁae tsî ǃkhō bi tsî Nebukadnesari, Babilons gao-aob ǃoa Riblas, Hamatǃhūb dis ǁga ge ūsī; ǁîb ge ge ǀgoraǃgâ bi.
JER.39.6	Tsî gao-aob Babilons dib ge Sedekiab ôaga ǁîb mûra aiǃâ ge ǂā Riblas tawa, ǁkhātib ge Babilons gao-aoba ǀgapiǃgôasagu Judab digu hoaga ge ǂā.
JER.39.7	Tsîb ge mûra Sedekiab dira ge ǂgīǂgī, tsîb ge ǁîba ǀgam ǂaiǁkhamkha ǀkha ge ǃgae, Babilons ǃoab nî ǂgaeǂguisīhese.
JER.39.8	Tsî ommi gao-aob dib tsî omdi ǁaes didi tsîden ge Xaldeaǁîna ǀaes ǀkha ge khauǃkhū, tsîn ge ǂnubiǂgoagu Jerusalems diga ge khôaǁnâ.
JER.39.9	Tsî ǃgau gen ǁaes din, ǃās ǃnâ ge ǃgaun, tsî ǁnāǁgôasan, ǁîba xu ge ǁnāǁgôan, ǁînab ge Nebusaradanni, ǃûiǃgâ-aogu di ǂamsaba ǃkhōsase Babilons ǁga ge ǂgaeǂguisī.
JER.39.10	Xawe ǁnā ǁaes, ǀgâsa ge i tsî xū-i xare-e ūhâ tamas, ǁîsab ge Nebusaradanni ǃûiǃgâ-aogu di ǂamsaba, ǀnîna ge ǃgau kai Judab ǃhūb ǃnâ, tsîb ge ǁîna ǁnātsē ǂauxûiǂûǃhanagu tsî nau ǃhanagu tsîna ge mā.
JER.39.11	Tsî Jeremiab xasab ge Nebukadnesari, Babilons gao-aoba, Nebusaradanni ǃûiǃgâ-aogu di ǂamsab ǃomǁae mîmāsa mā tsî ge mî:
JER.39.12	ǁÎba ū, îts sa mûra ǁîb ai ūhâ, îts tā tsūdī bi, îts ǁîb nî mîba tsi khami dī-ū bi.
JER.39.13	Nēti gu ge Nebusaradanni, ǃûiǃgâ-aogu di ǂamsab, tsî Nebusxasbanni, Rabsarib, tsî Nergal-Sareseri, ǃgai-aogu di ǂamsab, tsî Babilons gao-aob di ǂamsagu hoagu tsîna ge sî,
JER.39.15	Tsî mîs ǃKhūb dis ge ǁkhāti Jeremiaba ge hāba, ai-ommi sâus dib ǃnâb ǂganamhe hâ hîa, mî rase:
JER.39.17	Xawe tita ge satsa ǁnātsē nîra ore, tib ra ǃKhūba mî, tsîts ge satsa ǁnā aogu, ais âgu aiǃâts ra ǃaogu ǃomǁae māǁnâhe tide.
JER.40.2	ǂAmsab ǃûiǃgâ-aogu dib ge Jeremiaba ūhā kai tsî ǁîb ǃoa ge mî xui-ao: ǃKhūb ge nē ǂkhababa nē ǃās ǂama ge ǃhoa.
JER.40.3	Tsî ǃKhūb ge ǁîsa ge hā kai, tsîb ge ǁîsa ǃhoab ge xase ge dī: Sadu ge ǃKhūb ǃoagu ge ǁore tsî dommi âba du ge ǁnâuǀnam tama i amagas ge nē ǃkhaisa sado a hāba.
JER.40.4	Tsî nēsi mû, tita ge nētsē satsa go xore, ǁnā ǁkhamgu ǃommi âts tawa ge hâ iga xu, tsî ǃgâibahets kao, tita ǀkha Babilons ǃoa īsao, ǁnâi hā, o ta ge tita ti mûsa sa ai nî mâi. Xawe sa mûǁae i ga tsū io, tita ǀkha Babilons ǃoa sīsa, ǁnâi ǀû. Mû, ǃhūb hoab ge sa ais aiǃâ hâ, mûs âts ga ǃgâibahe tsî ǂhanubahe ǀkhāb hoabǀî, ǃgû.
JER.40.6	Nētib ge Jeremiaba Gedaljab, Ahikammi ôab ǁga ge sī Mispas tawa, tsîb ge ǁîb tawa sī ge ǁan, ǁnā ǁaes ǃhūb ǃnâ ge ǃgaus ǁaegu.
JER.40.9	Ob ge Gedaljab, Ahikammi ôab, Safanni ôaba, ǁîgu tsî ǁîgu aoga nūba tsî ge mî: Xaldeaǁîna ǃoabasa tā ǃao, ǃhūb ǃnâ hâ, î du Babilons gao-aoba ǃoaba, o du ge nîra ǃgâibahe.
JER.40.10	Tsî mû, tita ge Mispas tawa ǁan hâ, Xaldeaǁîn sida ǃoa nî hān di ais aiǃâ ta nî mâse, î du ǁnâi sado ǀhaoǀhao ǂauxûib tsî ǁkhunaǂûn tsî olib tsîna, î du ǁîna sadu di soadi ǃnâ ǂgā, î du sadu ǃādi hîa du ge ūdi ǃnâ sī ǁan.
JER.40.11	Tsî ǁnā Jodeǁîn, Moab ǃnâ tsî Amonni ôan ǃnâ tsî Edommi ǃnâ tsî ǁnā ǃhūgu hoagu ǃnâ ǁan hân hoan on ge ǁnâuo, Babilons gao-aob ge Judab ǃnâ ǃgau-e hâ kai ǃkhaisa tsî Gedaljab, Ahikammi ôab, Safanni ôabab ge ǁîn ǂama mâi ǃkhaisa,
JER.40.12	on ge Jodeǁîn hoana ge oa ǁnā ǃādi, ǁîdi ǃoan ge doeǁgasīhede xu, tsîn ge Judab ǃhūb ǃnâ Gedaljab ǁga ge hā Mispas tawa, tsîn ge kaise ǀoasa ǂauxûib tsî ǁkhunaǂûna ge ǀhaoǀhao.
JER.40.13	Tsî Johananni, Kareaxi ôab, tsî ǂnubidi di ǂamsagu hoagu ǃaub ǃnâ hâgu ge Gedaljab ǁga ge hā Mispas tawa.
JER.40.14	Tsî gu ge ǁîb ǃoa ge mî: ǂAnts a xare, Baalib, Amonni ôan di gao-aob ge Ismaeli, Netanjab ôaba sîǂui ǃkhaisa, ǃgam tsib nîse? Xawe Gedaljab, Ahikammi ôab, ge ǁîna ǂgom tama ge i.
JER.40.15	Ob ge Johananni Kareaxi ôaba Gedaljaba ǂganǃgâsib ǃnâ Mispas tawa ǃhoa-ū tsî ge mî: Tita ǃgû kai, î ta Ismaeli, Netanjab ôaba sī ǃkhamdā, khoe-i xare-i a ǀū hîa. Tarexab kha satsa nî ǃgam, tsî tarexan Judab din, sa tawa ǀhao hâna ǀgaruǀgaruhe tsî Judab di ǃgaurona nî hîkākāhe?
JER.40.16	Ob ge Gedaljab, Ahikammi ôaba, Johananni Kareaxi ôab ǃoa ge mî: Tā nē ǃkhaisa dī, ǂhanu tamasets ra Ismaeli xa ǃhoa xuige.
JER.41.3	ǁKhātib ge Ismaela ǁnā Jodeǁîn, Gedaljab ǀkha Mispas tawa hâna ge ǂnau tsî Xaldeaǁîgu, toro-aogu ǁnāpa ge hōhegu tsîna.
JER.41.4	Tsî i ge ǀgamǁî tsēs ai ge ī, Gedaljabab ge ǃgams khaoǃgâ khoe-i a ǀū hîa,
JER.41.6	Ob ge Ismaeli Netanjab ôaba ǁîga ge ǃgûǃoa Mispasa xu, ā garu rase. Tsî i ge ge ī, ǁîgab ge ǃoa ǃnubaib ge: Sī go re Gedaljab, Ahikammi ôab tawa, ti ge mî.
JER.41.7	Xawe i ge ge ī, ǃās ǁaegu gu ge sī ǃnubaib ge Ismaeli Netanjab ôaba ǁîga ǃgaoxadom tsî tsaus ǃnâ aoǂgā ǃkhaisa, ǁîb tsî ǁnā aogu, ǁîb ǀkha ge hâ i gu tsîna.
JER.41.8	Xawe disi aogu ge ǁîgu ǃnâ ge hōhe, Ismaeli ǃoa ge mîga: Tā sige ǃgam, sige ge ǂganǃgâsa ǁuiga ūhâ ǃaub ǃnâ, ǃhorob tsî gerst tsî olib tsî danib tsîna. Nētib ge ge ǀû tsî ǃgam gu tama ge i ǁîgu di ǃgâsagu ǀkha.
JER.41.10	Tsî Ismaeli ge ǃgau gen ǁaes din, Mispas tawa hâna, ǃkhōsase ge ūǃgû, gao-aob ôadi tsî ǁnā ǁaes, Mispas tawa ge ǃgaus Nebusaradanni, ǃûiǃgâ-aogu di ǂamsab, ge Gedaljab, Ahikammi ôaba māna; ǁînab ge Ismaeli, Netanjab ôaba ǃkhōsase ūǃgûbē tsî ge doe, Amonni ôana ǃoa.
JER.41.13	Tsî i ge ge ī, ǁnā ǁaes, Ismaeli ǀkha hâs hoas ge Johananni, Kareaxi ôab di ǂnubidi, ǁîb ǀkha hâdi tsî ǂamsagu hoagu tsîga mûo, on ge ge ǃgâiaǂgao.
JER.41.14	Os ge ǁnā ǁaes, Ismaeli ge Mispasa xu ǃkhōsase ūǃgûbēs hoasa dawasen tsî ge oa, Johananni Kareaxi ôab ǃoa.
JER.41.15	Xawe Ismaeli Netanjab ôab ge Johananni di aisa xu ge ûi ǁkhaisa aogu ǀkha, tsîb ge Amonni ôan ǃoa ge doesī.
JER.41.16	ǃNubaib ge Johananni, Kareaxi ôab, tsî ǂnubidi, ǁîb ǀkha hâdi di ǂamsagu hoagu tsîna ǃgau ge gu ǁaes digu Ismaeli Netanjab ôaba xub ge Mispasa xu Gedaljab, Ahikammi ôabab, ge ǃgams khaoǃgâ, a ūhāgu hoaga ge ū ǁnā aogu, hîa toro-ao ge igu, tsî taradi tsî ǀgôaron tsî ǃnā-oms ǃoabasaben Gibeonsa xub ge ūhā hâ in tsîna.
JER.41.18	Xaldeaǁîn di ais aiǃâba xu, ǁîn di aisan ge ǃao xui-ao, Ismaeli Netanjab ôab ge Gedaljab Ahikammi ôab Babilons gao-aob ge ǃhūb di mûǂamaose mâiba ǂnau amaga.
JER.42.1	ǃNubai gu ge ǂamsagu ǂnubidi digu hoaga ge dāhā Johananni Kareaxi ôab tsî Jesanjab Hosajab ôab tsîkha tsî ǁaes hoasa ǂkhamma xu kaib kōse.
JER.42.3	Îb ǃKhūb sa Eloba ǂanǂan da ǁnā daob, ǁîb ai da nî ǃgûba tsî ǁnā ǃkhais, hîa da nî dīsa.
JER.42.4	Ob ge kēbo-aob Jeremiaba ǁîgu ǃoa ge mî: Tita ge go ǁnâu, mû tita ge ǃKhūb sadu Elob ǃoa nî ǀgore sago di mîdi ǃoa, tsî i ge nîra ī, ǁnā mîs ǃKhūb nî sado ǃereamsa ta ge sado nî ǂanǂan, ǀgui mîs xawesa ta ge ūdawaxū du tide.
JER.42.5	ǃNubai gu ge ǁîga Jeremiab ǁga ge mî: Ab ǃKhūba sige ǃoagu hâ ama-ai tsî ǁaposa îǂhôa ǃkhō-amaose, ǁnā mîs, ǃKhūb sa Elob sa ǀkha nî sîba das hoas khami da ga dī tama io.
JER.42.6	ǃGâis ka, tsūs ka xawe da ge dommi ǃKhūb sida Elob, ǁîb ǃoa da satsa ra sîb diba nîra ǁnâuǀnam, î da ǃgâibahe, ǃKhūb sida Elob di domma da ga ǁnâuǀnams khaoǃgâ.
JER.42.7	O i ge disi tsēdi khaoǃgâ ge ī, ǃKhūb di mîs ge Jeremiaba hāba ǃkhaisa.
JER.42.8	ǁGoasib ge Johananni, Kareaxi ôab tsî ǂamsagu ǂnubidi digu, ǁîb ǀkha hâgu hoagu tsî ǁaes hoas tsîna ge ǂgai, ǂkhamma xu kaib kōse.
JER.42.9	Tsîb ge ǁîn ǃoa ge mî: Nētib ra mî ǁnā ǃKhūb, Israeli Elob, ǁîb ǃoa du ge sî teba, sadu ǀkhomasa ta nî ais âb aiǃâ ūsīga:
JER.42.10	Sadu ga nē ǃhūb ǃnâ ǁanhâhâo, o ta ge tita sado nî ǂnubi tsî khôaǁnâ tide, tsî sado nî ǂgā tsî ǃhomǂui tide, ǁnā tsūb tita ge sado dī-ūb ǂama ta ǃhausen hâ xui-ao.
JER.42.11	Tā ǃao, Babilons gao-aob, ais âba du ra ǃaoba; tā ǁîba ǃao, tib ra ǃKhūba mî. Tita ge sadu ǀkha nîra hâ xuige, sâu du ta nîga tsî ǃomǁaeb âba xu ta nî ore duse.
JER.42.12	Tsî tita ge sado ǀkhomxaǂgaosiga nîra mā, ǁîb nî sado ǀkhom tsî sadu di ǃhūb ǃnâ ǁkhawa ūsī duse.
JER.42.13	Xawe sadu ga: Sida ge nē ǃhūb ǃnâ hâhâ tide, ti mîo, tsî du ga dommi ǃKhūb sadu Elob diba ǁnâuǀnam tama io,
JER.42.14	mî rase: Hî-î, î da ǃgû Egipteǃhūb ǃoa, ǁnāpa da ge toro-i xare-e mû tide tsî ǀō-i ǀgapadas di-e ǁnâu tide tsî pere-i xare-e ǃâba tide, î da ǁnāpa sī hâ,
JER.42.15	î du ǁnâi nēsi ǃKhūb di mîsa ǁnâu, sadu Judab di ǃgaurodo. Nētib ra ǃKhūb ǂnubidi dib, Israeli Eloba, mî: Sadu ga sadu di aide unuo, Egipteb ǃoa du nî ǃgûse, tsî du ga ǃgûsīo, ǁnāpa du nî ǃhao khoese ǁanga,
JER.42.16	o i ge nîra ī, ǁnā gôab, ǁîba du ǃao hâb, ǁnāpa Egipteǃhūb ǃnâ nîra saoǁae du ǃkhaisa, tsî ǁnā ǃâtsūǀkhāb, ǁîb xa du ǂhansen hâb, ǁîb ǁnāpa Egipteb ǃnâ nîra ǃgôaǃgon du ǃkhaisa, o du ge ǁnāpa nîra ǁō.
JER.42.18	Nētib ra ǃKhūb ǂnubidi dib Israeli Eloba mî xui-ao: Ti ǁaib tsî ti ǁgôasib tsîkha Jerusalems ǁansaben ǂama ǁhōǂuihe hâ khami, ǁnās ǁkhās khamib ge ti ǁgôasiba sadu ǂama nîra ǁhōǂuihe, Egipteb ǃnâ du ga sīo; o du ge ǀâxarexūxūse nîra ī, ǃhurigâ xūse tsî ǀgoexūse tsî ǃharaxūxūse, tsî du ge nē ǃāsa ǃaruǀî ǁkhawa mû tide.
JER.42.19	ǃKhūb go sadu ǃoagu ǃhoa, sadu Judab di ǃgaurodo: Tā ǃgû Egipteb ǃoa; î du amase ǂan, tita go sadu ǃoagu ǀhûǀguitimî ǃkhaisa,
JER.42.21	O ta ge ǁî ǃkhaisa nēsi go ǂanǂan du, xawe du ge dommi ǃKhūb, sadu Elob diba ǁnâu tama hâ, tsî ǁnān titab go ǁîn ǀkha sadu ǁga sîn hoana.
JER.42.22	Î du ǁnâi nēsi amase ǂan, gôaba xus kas, ǃâtsūǀkhāba xus kas, ǂhīǁōba xus kas hoasa du nîra ǁō ǃkhaisa ǁnā ǃkhais, ǁîs ǃoa ǃgûsa du ge ǂgaos tawa, ǃhao khoese du nî ǁnāpa hâse.
JER.43.1	Tsî i ge ge ī, Jeremiab ge ǁnā mîdi ǃKhūb ǁîn Elob didi, ǃKhūb ǁîn Elob ge ǁîdi ǀkha ǁîn ǃoa sîdi hoade ǃhoatoao, ǁnā mîdi hoade,
JER.43.2	o gu ge Asariab, Hosajab ôab, tsî Johananni, Kareaxi ôab, tsî ǃguriǂgaoxa aogu hoaga ǃhoa tsî Jeremiab ǃoa ge mî: Sats ra ǂhumi, ǃKhūb sida Elob ge satsa sî tama hâ, Sadu ge Egipteb ǃoa ǃgû tide, ǁnāpa du nî ǃhaokhoese hâga tits nî mîse.
JER.43.3	Xawe Baruxi Nerijab ôab ra satsa sida ǃoagu khâikhâiǃnâ, sidab nî Xaldeaǁîn ǃomǁae māǁnâga, în ǃgam da, în ǃkhōsase Babilons ǃoa ǂgaeǂguibē da, ti.
JER.43.4	Nētin ge Johananni, Kareaxi ôab, tsî ǂnubidi ǂamsagu hoagu tsî ǁaes hoasa ǃKhūb di domma ǁnâuǀnam tama ge i, Judab ǃhūb ǃnân nî hâsa.
JER.43.5	Xawe Johananni Kareaxi ôab, tsî ǂnubidi di ǂamsagu hoagu ge ǁnā ǃgau gen Judab din, ǁnā ǁaedi ǁîdi ǃoadi ge doeǁgasīhe hâ idi hoade xu ra oana ge ū, Judab ǃhūb ǃnân nî ǁanga,
JER.43.6	aogu tsî taradi tsî ǀgôaron tsî gao-aob tsî mâ ǀoms, Nebusaradanni, ǃûiǃgâ-aogu di ǂamsab, ge Gedaljab, Ahikammi ôab, Safanni ôab tawa ǁnāxūs hoasa tsî kēbo-aob Jeremiab tsî Baruxi Nerijab ôab tsîkha ona.
JER.43.8	ǃNubais ge mîs ǃKhūb disa Jeremiaba ge hāba, Taxpanhes tawa, mî raǃâ:
JER.43.9	Kai ǀuide sa ǃomǁae ū îts ǁîde ǂgoab ǃnâ gaugau, Taxpanhes ǃnâ, Faraob ommi di dao-ams tawa hâs ǃnâ, Jodeǁî aogu di mûdi aiǃâ.
JER.43.13	Tsî ǁîb ge ǂnûikhâihesa īgu Bet-Semes, Egipteǃhūb ǃnâ ǁgoes diga nîra khôaǂkhū, tsî ǁîb ge Egipteb ǁgôa-elogu omga ǀaes ǀkha nîra khauǃkhū.
JER.44.2	Nētib ra ǃKhūb ǂnubidi dib, Israeli Eloba, mî: Sats ge ge mû, ǁnā tsūb, tita ge Jerusalems ǂama tsî Judab ǃādi hoadi ǂama ūhāba. Tsî kō, ǁîdi ge nētsē a ǃū-aisa, tsî khoe-i xare-i ge ǁîdi ǃnâ ǁan tama hâ.
JER.44.3	ǁNā ǂkhabasib ân hîan ge dīb ǃaroma, titan nî ǂoeǂoega, ǃgû tsîn nî ǀkhara eloga ǀanǀanba tsî ǃoabase, ǀūn ge iga, ǁîn kas, sadu kas, sadu în kas hoasa.
JER.44.4	Tsî tita ge sadu ǃoa ti ǃgāgu hoaga, kēbo-aoga, gere sî ǃnauǁgoaga khâi tsî ra sîǃâ: Tā dī re nē ǁgaiǁgaisan, hîa ta ǁkhan hâna ti gu nî mîse.
JER.44.5	Xawen ge ǁnâu tsî ǂgaes âna ǂō tama ge i, ǃhobasenn nîga tsî ǀkhara elogan ǀanǀanba tidega.
JER.44.6	ǁNā-amaga kha ge ti ǁgôasib tsî ti ǁaib tsîkha ǁhōǂuisen tsî ge khau Judab ǃādi ǃnâ tsî Jerusalems daogu ǃnâ, ǁîdi ge ǃū-aisa ǃkhai tsî ǃgaroǃhū kais kōse, nētsē i ī xase.
JER.44.7	Tsî nēsi, nētib ra ǃKhūb, Elob ǂnubidi dib, Israeli Eloba mî: Tarexa du kha nēti ī kai tsūǃō-e sadu ǂama ra hā-ū, aob kas, taras kas, ǀgôa-i kas, dai ra-i kas hoasa ǁîna Judab ǁaeguba xu ǃhomǂuisa, ǃgaoro-i xare-i ǃgau tamas kōse?
JER.44.8	Tita sadu ǃomgu di sîsengu ǀkha ra ǂoeǂoeǃâ, ǀkhara eloga ǀanǀanbas ǀkha Egipteǃhūb ǃnâ, ǁîb ǃnâ du ge sība, ǃhao khoese du nî ǁnāpa hâga, ǁî-aitsama du nî ǃhomǂuisenga tsî ǀâxare kai du nîga tsî ǃharaxū kai du nîga ǃhūbaib di ǁaedi hoadi ǃnâ?
JER.44.9	ǀUru du kha ge ǂkhabasigu sadu îgu diga tsî ǂkhabasigu Judab gao-aogu diga tsî ǂkhabasigu ǁîgu taradi diga tsî sago ǂkhabasiga tsî ǂkhabasigu sago taradi diga, Judab ǃhūb ǃnâ tsî Jerusalems daogu ain ge re dīga?
JER.44.10	ǁÎn ge nētsēs kōse ganupe khôaǂkhūǂkhūhe tama hâ, tsîn ge ǃao tama hâ, tsîn ge ǁkhāti ti ǂhanub tsî ti ǂnûiǂgādi tsîn, sadu di ais aiǃâ tsî sadu îgu di ais aiǃâ ta ge mān ǃnâ tanisen tama hâ.
JER.44.11	ǁNā-amagab ra ǃKhūb ǂnubidi dib, Israeli Eloba nēti mî: Mû, tita ge ti aisa sadu ǃoagu tsūǃōse nîra ǂnûi, tsî Judab hoab nî ǃhomǂuihega.
JER.44.13	Tita ge ǁnān Egipteǃhūb ǃnâ ǁan hâna nîra ôaǃnâ, tita ge Jerusalemsa ôaǃnâ khami, gôab ǀkha, ǃâtsūǀkhāb ǀkha tsî ǂhīǁōb ǀkha.
JER.44.14	ǃGau gen Judab din, Egipteǃhūb ǃnâ ge sīn, ǁnāpan nî ǃhao khoese hâga, ǁîn ûi nî-e tsî ǃgau nî-e ūhâ tidega, ǁnās ge, ǁîn nî Judab ǃhūb ǃoa ǃhobasa, ǁnāǀîs ra ǀoms âna ǁkhore, ǁnāpan nî ǁan, ti, xawen ge ǁkhawa oa tide, ǁhâ nîn ǀguin ose.
JER.44.16	ǁNā mîs ǃKhūb ǀons ǃnâts go sida ǃhoa-ūs xasa: Sida ge ǁîsa ǁnâuǀnam tsi tide!
JER.44.18	Xawe gao-aos ǀhommi disa ǀanǀanbas ǀkha da ge ǀû tsî ǁîsa ǂnâǁguibasa ǁguibas ǀkha da ge ǀû ǁaeba xu da ge xun hoana ge tôasi, tsî da ge gôab xa tsî ǃâtsūǀkhāb xa ge ǁō.
JER.44.19	Tsî gao-aos ǀhommi disa se ga ǀanǀanba tsî ǁîsa ǂnâǁguibade ǁguibao, ǁîsa se î-îhe hâ amperena ra dība, tsî ǂnâǁguibade ǁguibase ra sise aogu ose?
JER.44.20	ǃNubaib ge Jeremiaba ǁaes hoas ǃoa, aogu ǃoa tsî taradi ǃoa tsî ǁnā ǁaes ǁîba ge ǃereams hoas ǃoa ǃhoa tsî ge mî:
JER.44.21	ǁNā ǀanǀans, Judab ǃādi ǃnâ tsî Jerusalems ǃgangu ǃnâ du gere ǀanǀans, sadu tsî sadu îgu, sadu gao-aogu tsî sadu gaosagu tsî ǃhūb di ǁaes tsîdos, ǁîs xa ǂâi tamab kha hâ ǃKhūba, tsî ǂgaob âb ǃnâ khâi tamas hâ?
JER.44.22	ǃKhūb ge ǁîsa ǃaruǀî tani ǁoa is kōse, ǂkhabasib sadu dīgu dib xa, tsî ǁnā ǁgaiǁgaisan, hîa du ge dīn xa, ǁnā-amagab ge sadu di ǃhūba ge ǃgaroǃhū kai tsî ǃhurigâxū kai tsî ǀâxare kai, khoe-i xare-i ǁîb ǃnâ ǁan tamas kōse, nētsē i ī xase.
JER.44.23	ǁNā ǀanǀans, ǀanǀan du geres, tsî ǃKhūb ǃoagu du gere ǁore ǁoreb, tsî ǃKhūb di domma du ge ǁnâuǀnam tama is, tsî ǁîb ǂhanub tsî ǁîb ǂnûiǂgādi tsî ǁîb ǀhûǀguitimîdi ǃnâ du ǃgû tama hâ is xas ge nē ǂkhabab xa du ge hāǂamhesa, nētsē i ī xase.
JER.44.24	Ob ge Jeremiaba ǁaes hoas ǃoa tsî taradi haodi ǃoa ge mî: ǁNâu ǃKhūb di mîsa, sadu, Judab hoab didu, Egipteǃhūb ǃnâ ǁan hâdo.
JER.44.26	ǁNā-amaga ǁnâu ǃKhūb di mîsa, sadu Judab hoab didu, Egipteǃhūb ǃnâ ǁan hâdo. Mû, tita, ge ti kai ǀons tawa ge nū, tib ra ǃKhūba mî, ti ǀons ǃaruǀî mâb Judab dib hoab xa Egipteǃhūb hoab ǃnâ ǂgaihe tide ǃkhaisa, ǃKhūb ǃKhūb a ûitsama ǃkhais ao ti nî mîba.
JER.44.27	Mû, tita ge ǁîna ra ǃûi ǂkhabab ǃoa, tsî ǃgâib ǃoa tama; o gu ge Judab aogu, Egipteǃhūb ǃnâ hâgu hoaga, gôab xas kas, ǃâtsūǀkhāb xas kas hoasa nîra ǁō, toa gu nîs kōse.
JER.44.29	Tsî nēs ge sado saose nî ība, tib ra ǃKhūba mî, tita nî nē ǃās ǃnâ ôaǃnâ ǃkhaisa, ǂan du nîga, ti mîdi ǂanǂansase sadu ǂkhabab ǃoa nîra hâhâ ǃkhaisa.
JER.45.2	Nētib ra ǃKhūb Israeli Eloba mî, sats Baruxts xa:
JER.45.3	Sats ra mî: Tita-e, ǃKhūb ge ǃoaba ti tsûb tawa ge ǀaroba te; tita ge ti ǀhâimâinǀomdi xa ǀhupu hâ, tsî ta ge sâ-i xare-e hō tama hâ.
JER.45.4	Ots ge satsa ǁîb ǃoa nî mî: Nētib ra ǃKhūba mî: Mû, tita ge ǂnubi-i, ǁî-e ta ra khôaǁnâ, tsî tita ge ǂgā-i, ǁî-e ta ra ǃhomǂui, nē ǃhūb hoab ona.
JER.46.1	Mîs ǃKhūb dis, kēbo-aob Jeremiaba ge hābas, ǁaedi ǃoagu.
JER.46.3	ǁĀǁā khōsikhōb tsî ǃgupu khōsikhōb tsîkha, î du ǃkhammi ǃoa ǀgū!
JER.46.4	Hāga ǃgaeǃgâ, î go ǃapa, sago ǃgapi-aogo! Î go sī mâ, toroǀgapadi ǀkha! ǁHâigôaga ǂkhai kai, î go ǁâtaniba ana!
JER.46.5	Tarexasa mû ta rasa, ǂkhabuǂâi tsî gu ra oa ǃkhaisa? Tsî ǁîn ǁē-aogu ǂûgu ge dāhe, tsî ra ǃhū tsî kōnǃgâs xawesa hî tama hâ. ǃHurib ǀguib xan ge hâǂgāhe hâ, tib ra ǃKhūba mî.
JER.46.6	ǃHaeb ge a ǁhâxū ǁoa, ǁē-aob ge a ûiǂoa ǁoa. ǀApasǀî ǃāb Eufrati amǃgâs ge ǁîgu ge ǃnôa tsî ǁnāsa.
JER.46.7	Tariba kha ǁnāb, Nylǃāb khami ra khâiba, ǁgamgu âb khami ra dâuba?
JER.46.8	Egipteb ra Nylǃāb khami khâi, tsî ǁgamgu âb ra ǃāgu khami dâu, tsîb ra mî: Tita ge nî khâi, tita ge ǃhūbaiba nî ǃgū-ai; tita ge ǃās tsî ǁîs ǃnâ ǁan hâna nî hîǀhuru.
JER.46.9	ǃApa, sago hāgo, î so ǀō saso kuniso! Î gu ǁē-aoga ǂoa, Etiopiaǁîgu tsî Putiǁîgu khōsikhōba ra sîsenūgu, tsî Ludiǁîgu khāsa ra ǂgaeǃnâgu tsîga.
JER.46.12	ǁAedi ge taob âs xa ge ǁnâu; ǃhūb ge ǃaus âs xa ǀoa hâ. Nē ǁē-aob ge nauba ge ǂgâu; o kha ge hoakha ge ǁnā.
JER.46.13	Mîs ǃKhūb ge kēbo-aob Jeremiaba ǃhoa-ūs, hās Nebukadnesari, Babilons gao-aob dis xa, Egipteǃhūbab nî ǂnause:
JER.46.14	Aoǁnâ ǁî ǃkhaisa Egipteb ǃnâ, î du ǁîsa Migdols tawa ǁnâu kai; as ǁkhāti ǁnâuhe Memfis tawa tsî Taxpanhes tawa; mî re: Mâ î du ǂhomisen, gôab ge sa ǂnamipe hâna hapu xuige.
JER.46.15	Tarexasa sa ǀgaisagu ge ǀnapubēhesa? ǁÎgu ge mâ ǁoa ge i, ǃKhūb ge ǁîga doeǁgabē xui-ao.
JER.46.16	ǁÎb ge ǂguiga ge ǃnôa kai; ā, ǀguib ge naub ai ge ǁnā, o gu ge: Khâi, î ge sage di ǁaes ǃoa oa tsî ǃhūb sage ǃnaes dib ǃoa, ǁgâiǀā ra gôab ǃaroma, ti ge mî.
JER.46.17	ǁNāpan ge Faraob Egipteb gao-aob ge kā hâ, ǁîb ge mîmâihesa ǁaeba ǁause ge ǃgôa-ī kai ti ra ǂgai.
JER.46.18	Tita a ûitsama ǃkhais ao, tib ra gao-aob, ǃKhūb ǂnubidi dib ti ǀon hâba mî, amaseb ge ǁîba Tabori khami ǃhomgu ǁaegu tsî Karmeli khami hurib xōǀkhā nîra hā.
JER.46.19	ǃKhōsase ǂgaeǂguibēhes di sîsenūdana ǂhomibasen, sas ǁansabes, Egipteb ôase, Memfis ge ǃgaroǃkhai kai tsî nîra khauǃkhūhe, khoe-i xare-i ǁîs ǃnâ ǁan tides kōse.
JER.46.20	Egipteb ge a kaise îsa tsâu; ǂā-aob ra hā, ǁîb ra ǀapasa xu hā.
JER.46.21	ǁÎs di ǃgaesan on ge ǁîs ǁaegu sâuhe hâ tsâun khami ī. Xawe ǁîn on ge ge unusen, ǀhûpen ge ǁhâ tsî mâ tama ge i, tsēs kāǁōs dis xan go hāǂamhe xui-ao, ôaǃnâs ân di tsēs xa.
JER.46.22	ǁÎs ge ǀao-i ǂhanabē ra-i khami ra ǁnâusen, torob di ǀgaib ǀkhan ra ǃgû tsî ǃōdi ǀkhan ǁîs ǃoagu ra hā xui-ao, haiǁhā-aogu khami.
JER.46.23	ǁÎn ge haiǀgoms âsa ge ǁhāǁnâ, tib ra ǃKhūba mî, ôaǃnâhe ǁoan ge a, ǁîn ǂhomn xa a ǂgui xui-ao, ǃgôahe ǁoan as kōse.
JER.46.24	ǀGôas Egipteb dis ge tao hâ, ǁîs ge ǁaes ǀapas dis ǃomǁae māhe hâ.
JER.46.25	ǃKhūb ǂnubidi dib, Israeli Elob, ra mî: Mû, tita ge ǁkharaba nîra ūǀkhī Amonni, Nos dib ǂama tsî Faraob ǂama tsî Egipteb ǂama tsî elogu tsî gao-aogu âb ǂama, ā, Faraob ǂama tsî ǁnān ǁîb ai ǂgomaiǂnûi hân ǂama.
JER.46.26	Tita ge ǁîna ǁîn di ǀomsa ra ôan ǃomǁae nîra mā, tsî Nebukadnesari, Babilons gao-aob, ǃomǁae tsî ǃgāgu âb ǃomǁae, xawe ǁnās khaoǃgâb ge Egipteǃhūba nîra ǁanǃnâhe hugakam tsēdi khami, tib ra ǃKhūba mî.
JER.46.27	Xawe satsa, ti ǃgā Jakotse, tā ǃao, îts tā ǃhurigâ, sats Israeltse. Mû tita ge satsa ǃnūseba xu nîra ore, tsî surib âtsa ǃhūb ǁîn ǃkhōsis diba xu. Ob ge Jakoba oaǃhoba tsî ǃnō tsî nîra sâ, tsî khoe-i xare-i xab ge ǃhuriǃhurihe tide.
JER.46.28	Satsa ǁnâi, ti ǃgā Jakotse, tā ǃao, tib ra ǃKhūba mî, tita sa ǀkha hâ xuige. Tita nî ǁnā ǁaedi, ǁîdi ǃoa ta ge satsa doeǁgasīdi hoade dītoa xawe ta satsa dītoa tide xuige, xawe ta ge ǀgaus ai nî ǁkhara tsi tsî hoaragase ǀhapiose ūhâ tsi tide.
JER.47.2	Nētib ra ǃKhūba mî: Mû ǁgamgu ge ǀapasa xu ra ǂoaxa; tsî gu ge nî dâu-īǂam ra ǃā kai tsî nîra dâu-īǂam ǃhūb tsî ǁîb ǃnâ hân hoana, ǃās tsî ǁîs ǃnâ ǁan hâna. On ge khoena nîra ǃau; on ge ǃhūb ǁansaben hoana nîra ā.
JER.47.3	ǁNā ǀōb hāgu âb di ǁkhoragu dib xa, ǁnā ǂkhupib kunidi âb dib xa tsî ǃguruǀōb ǁîb kunidi ǀnūdi dib xa: ǁGûgu ge kōnǃgâ tama hâ ǀgôanǀî ǂkhabusasib ǃomgu âgu dib xa.
JER.47.6	Tsūba tsi gôats ǃKhūb ditse, matikōsets kha ǁnâi sâ tide? ǂGâ ǁhōs âts ǃnâ; sâ îts ǃnō.
JER.47.7	Matikōseb kha nî sâ ǁkhā? ǃKhūb kom gôaba ǁî ǃkhaisa ge mîmāo; Askelons ǃoagu tsî hurib ammi ǃoagub kom ǁîba ge mîmāo.
JER.48.2	Koasens Moab dis ge go toa; Hesbons ǃnân ge ǂkhabana ǁîsa ǂâiǂam tsî ge mî: Hā î da ǁîsa ǃhūǃnoma, în ǃaruǀî tā ǁaese ī. ǁKhātis ge sas Madmensa nîra ǂhāǁguihe; gôab ge sasa nîra ǃgôaǃgon.
JER.48.3	ǁNâu! Dommi Horonaims di ǃaus diba: Hîǀhurus tsî khôaǂkhūs kaisa.
JER.48.4	Moab ge khôaǂkhūǂkhūhe hâ; ǁîs ǂkhamron ge ge ǃau ǁnâuhen nîga.
JER.48.5	Tsî Luhits di ǂkhâba-ūn ra ā garu rase ǃapa; Horonaims di ǁnōb tawan ge Moab ǁgâiǀā-aona ǀkhomǀkhomsa ā-e ǁnâu xui-ao.
JER.48.8	Hîǀhuru-aob ge mâ ǃās hoasa nîra hāǂam, ǀgui ǃās xawes ûi tides kōse. Tsî ǃgoaǃnāb ge nîra hîkākāhe, tsî ǂgās ge nîra hîǀhuruhe, ǃKhūb ge ǁîsa mî khami.
JER.48.9	Moaba ǁgabokha mâ, ǁkhana raseb ge ǁîba nîra ǂoa xuige; tsî ǃādi âb ge nî ǃū-aisa ǃkhai kaihe, khoe-i xare-i ǁîdi ǃnâ ǁan tides kōse.
JER.48.11	Moab ge ǂkhamsis âba xu sâsa ge i, tsîb ge ǂgommi âb ai sâsase ge ǁgoe i, tsîb ge nē xapasa xu nau xapas ǃnâ ǁhōhe tama ge hâ i, tsî tātsēb ge ǃkhōsis ǃnâ ǃgûbē tama ge i. ǁNā-amagab ge ǁkhoab âba ǁîb ǃnâ ge hâhâ, tsî ǁamab âb ge ǀkhara tama ge i.
JER.48.12	ǁNā-amaga kō tsēdi ge ǃgoaxa, tib ra ǃKhūba mî, o ta ge tita ǁhōǂui-aona ǁîba nîra sîba, ǁîba nîra ǁhōǂui ǃnâna; tsî xapadi âba nîra ǀkhaiǃnâ tsî xapadi âba nîra khôaǂkhūna.
JER.48.13	Ob ge Moaba Kemob ǃaroma nîra tao, Israeli ommi ge Bet-Els, ǁîn di ǂgomaiǂnûis ǃaroma tao khami.
JER.48.14	Mati go sago: Sige ge a ǁē-ao, sige ge a ǃkham ǁkhā ao ti mî ǁkhā?
JER.48.15	Moab ge hîǀhuruhe hâba, tsîb ge ǃādi âba xu ge ǃapa; tsî hoagu xa ǃgâi ǂkhamkhoegu âb ge ǂāǃnaos ǃoa ge ǁgôa, tib ra Gao-aob, ǃKhūb ǂnubidi dib, ti ǀon hâba mî.
JER.48.16	Moab di kās ge ǀgūse go hā; tsî tsūǃōb âb ra kaise ǃhaeǃhaesen.
JER.48.17	ǃGaeǂam bi, sadu ǁîb ǂnamipe hâdu hoado, tsî sadu ǀons âba a ǂandu hoado; mî re: Matib khôahe hâ ǁnā ǀgaisa ǀkharub, ǁnā îsa ǁgâibasenhaiba!
JER.48.18	ǁGôa sa ǂkhaisiba xu, îs ǂnâsa ǃhūb ǃnâ ǂnû, sas ǁansabes Dibons ôase, Moab di hîǀhuru-aob go sas ǃoagu ǂoaxa xuige, ǁîb ra ǁaposa ǃkhaidi âsa hîkākā.
JER.48.19	Daob amǃgâ mâ îs kō, sas ǁansabes Aroers dise. ǁHâ rab kas, ûiǂoa hâs kas hoasa dî, îs: Tare-e go ī? ti mî.
JER.48.20	Moab ge tao hâ, ǁîb ge ǂnauhe hâ amaga. Ā, î du ǃau! Arnons tawa ǂhôa, Moab hîǀhuruhe hâ ǃkhaisa.
JER.48.21	Tsî ǀgoraǃgâs ge ǂgās ǂama ge hā, Holons ǂama tsî Jahas ǂama tsî Mefaats ǂama,
JER.48.22	Dibons ǂama, Nebos ǂama tsî Bet-Diblataims ǂama,
JER.48.23	Kirjataims ǂama, Bet-Gamuls ǂama, Bet-Meons ǂama,
JER.48.24	Keriots ǂama tsî Bosras ǂama, ā, ǃādi Moab ǃhūb didi ǃnūse tsî ǀgūse hâdi hoadi ǂama.
JER.48.25	Moab di ǁnâb ge ǁhāǁnâhe hâ; tsî ǁîb di ǁôab ge khôaǂkhūhe hâ, tib ra ǃKhūba mî.
JER.48.27	Israela kha âiǂuixūseb ība du tama ge hâ i? ǃNari-aon ǁaegu hōheb ge, o du ǁîb xa du gere ǃhoa ǁaeb hoaba gere ǃnabindana?
JER.48.28	ǃĀde ǁnāxū î du ǃhaob ǃnâ ǁan, sadu Moab ǁansabedo. Î du ǂnabus khami ī, ǁhoab di dao-ams ǃnâ ra omsa.
JER.48.29	Sida ge Moab di ǃguriǂgaoxasib xa ge ǁnâu, kaiseb a ǃguriǂgaoxasa. ǁÎb ǂnīsasib xa, tsî ǁîb ǃgurixasib xa tsî ǁîb ǀgapiǂâixasib tsî ǂgaob âb di ǀgapisib xa.
JER.48.30	Tita ge ǁgôasib âba a ǂan, tib ra ǃKhūba mî, tsî ǂhumib âb tsî ǁkhāti ǂhanuoǃnâ sîsenni âba.
JER.48.31	ǁNā-amaga ta ge tita Moab ǂama nî ā, Moab hoab ǂama ta ge tita nî ǃau-ā, khoen Kir-Heres din ǂaman ge nî ǀhâimâinǀom.
JER.48.32	Jasers ra āǂamhe ās ǃgâ-ai ta ge nîra āǂam sī, sas ǂauxûiǂûhais Sibmas dise. Sa ǂgonagu ge huriba ge ǃgâu, ǁîgu ge Jaesers di hurib kōse ge sī. Sa ǁkhunaǂûn ǂama tsî ǂauxûiǂûn di ǃgaos ǂamab ge hîǀhuru-aoba ge ǁnā.
JER.48.33	ǁNā-amagab ge ǃgâiaǂgaob tsî dâb tsîkha ǂûtanixa ǃhūba xu, Moab ǃhūba xu ūbēhe hâ: Tita ge ǂauxûiba kā kai ǀāǃnâxapade xu xui-ao; on ge ǂauxûiǂûna dâxase dāǃnâ tide. Dâb di ǃaus ge dâǃause ī tide.
JER.48.34	Hesbons di ǃaus Eleales kōse Jahas kōse ra sīs ǂaman ge ǁîn domma ge ǃhâkhâi, Soarsa xu Horonaims, Eglat-Selisias kōse; ǁgamgu Nimrims digu on ge nîra ǃū-aisa.
JER.48.35	Tsî tita ge Moab ǃnâ nîra ǀû kai, tib ra ǃKhūba mî, ǁnāb ǀgapigu ai ga ǁguibab tsî elogu âba ga ǀanǀanbaba.
JER.48.38	Omǂamaidi Moab didi hoadi ai tsî ǁîb di daogu ais ge ǃgae-aisa hâ, tita ge Moaba xapa-i ǂgaohe tama-i khami khôaǂkhū xui-ao, tib ra ǃKhūba mî.
JER.48.41	ǃĀdi hoadi ge hōhe hâ, mâ ǁaposa ǃkhais hoas ge ūhe hâ. Tsî ǂgaob Moab ǁē-aogu dib ge ǁnātsē taras hîa ǂōǂōsib ǃnâ hâs di ǂgaob khami nîra ī.
JER.48.42	Moab ge nîra hîkākāhe, ǁaeseb ī tides kōse, ǃKhūb ǃoagub ge kaikaisen amaga.
JER.48.43	A gu ǃaob tsî āb tsî ǁnoab tsîga sa ǂama hā, Moab ǁansabetse, tib ra ǃKhūba mî.
JER.48.46	Tsūba tsi Moatse! Kemob di ǁaes ge kā hâ; sa ôagu ge ǃkhōsis ǃnâ ūǃgûhe xui-ao, tsî sa ôade ǃkhōsis ǃnâ.
JER.48.47	Xawe ǀuni tsēdi ǃnâ ta ge tita Moab di ǃkhōsisa nîra unu, tib ra ǃKhūba mî. Nēs kōse Moab ǀgoraǃgâsa.
JER.49.2	ǁNā-amaga mû, tsēdi ge ǃgoaxa, tib ra ǃKhūba mî, Rabas Amonni ôan dis ǂama ta nî tita au ǁnae-e ǁnâu kai ǃkhaisa; os ge nîra ǃū-aisa ǃkhai kai, o di ge ǁîs ǃnaga hâ ǃāde ǀaes ǀkha nîra ǂhubihe. Ob ge Israela ǁîb ǀumi-aona nîra ǀumi, tib ra ǃKhūba mî.
JER.49.4	Tarexas ra ǃgoaǃnāgu âs xa koasen, sa ǃgoaǃnāb di ǃnāǂamsasib xa, sas ǂgomǃgâheǁoasa ǀgôase, ǁuigu âs ai ǂgomaiǂnûi tsî: Tari-e ti ǃoagu nî hā-e? ti ra mîse.
JER.49.5	Mû tita ge ǃaoba nîra hāǂam kai du, tib ra ǃKhūb ǂnubidi di ǃKhūba mî, ǁnān sa ǂnamipe hân hoan xa, o du ge mâ-i hoa-i âdo nîra doeǁgaǂuihe, tsî khoe-i xare-i ge ǁhapuma rana ǀhaoǀhao tide.
JER.49.8	ǃHū, î du ǃgam ǃkhaidi ǃnâ sī ǁan, sadu Dedans ǁansabedo, tita ge Esaub kāǁōba ǁîb ǂama ra ūhā, ǁnā ǁaeb, ǁîb ǃnâ ta ra ǁkhara biba.
JER.49.9	ǂAuxûiǂûn ǃora-aon ga sado ǃoa hāo, xaren kha xū-e ǁnākhao tide? ǃNari-aon ga tsuxuba hāo, xaren kha ǁîna ǂâu hâs kōse hîǀhuru tide?
JER.49.10	Xawe tita ge Esauba ge ǀkhaiǀkhā kai; tita ge ǂganǃgâsa ǃkhaidi âba ge ǂhai kai, ǁîb gaugausen ǁkhā tides kōse. Surib âb ge hîǀhuruhe hâ tsî ǃgâsagu âb tsî ǀgūkhoen âb ona, tsîb ge ǁîba a ǀkhai.
JER.49.11	Sa ǃoaǀgôana ǁnāxū; o ta ge tita ǁîna ûib ǃnâ nîra sâu. Î di sa ǃoatarade ti ai ǂgomaiǂnûi.
JER.49.14	Tita ge ǂhôasa ge ǁnâu ǃKhūba xu, tsî sîsabeb ge ǁaedi ǃnâ ge sîhe: ǀHaoǀhaosen î du ǁîb ǃoagu hā, î du ǁîb ǃoagu khâi, khâi ǃkhammi ǁga khâi ti ra mîba.
JER.49.15	Mû tita ge satsa ǁaedi ǁaegu ǂkharise ge dī, khoen ǁaegu ǃharaxūhesa ǁaese.
JER.49.16	Sa ǃhuriǃhurisasib ge satsa ge ǂgaeǂhapu, ǂnîxaǃaosib sa ǂgaob dib, sats ǃhaogu di ǁhāgu ǃnâ ǁan hâts, ǃnomdi di ǀgapib ai hâtse. Tsî oms âtsats ga ǃariǃkhās khami ǀgapise om xawe ta ge ǁnāpa xu nîra ǂhāǁgui tsi, tib ra ǃKhūba mî.
JER.49.19	Mû, xammi Jordanǃāb haiǀgomsa xu ra hās ǁkhās khamib ge ǁîba ǁaposa ǁanǃkhais ǃoagu nîra ǂoaxa. Tita ge ǁîba ǀgui mûsǀapirob ǃnâ ǁîn ǃhūba xu nîra ǃkhoeni kai. Tsî ǁî ǃkhaisa ǃkhōǂuibahe hâ-i, ǁî-e ta ge tita ǁîs ǂama nîra mâi. Tariba ǁnāb, tita ǀkha ǀguiti-ība, tsî tariba ǁnāb, tita nî ǂgaoǀkhāba? Tsî tariba ǁnā ǃûi-aob ti ais aiǃâ nî mâ ǁkhāba?
JER.49.20	ǁNā-amaga ǁnâu ǃKhūb di ǀape-aisa, ǁîb ge Edommi ǂama ǀapesa, tsî ǁîb ǂâidi, ǁîb ge Temans ǁansaben ǂama ǂâide: Gūn di hoan xa ǂkhari-i on ge nîra ǂgaeǂuihe; ā, ǁanǃkhais ân ge ǁîn ǂama nîra burugâ ti.
JER.49.21	ǃHūb ge ge ǂgubi ǁnās ân di ǀōb xa, ǁnā ǃaus ân ge ǂĀxahurib tawa ra ǁnâuhe.
JER.49.24	Damaskus ge ǃopo hâ, ǁîs ge ǁhâ nîse ge ūnusen, tsîs ge ǃhurib xa ǃkhōhe hâ; ǂōǂōsib tsî tsûgu tsîgu xas ge hāǂamhe hâ, ǁora ra taras digu xas axase.
JER.49.25	Matisa kha xūhe tamas hâ, ǃās gom rasa, ǃās ti dâb disa?
JER.49.26	ǁNā-amaga gu ge ǂkhamkhoegu âsa ǁîs daogu ai nîra ǁnā; tsî ǁîs toro-aogu hoagu ge ǁnātsē nîra ǁhâiǁguihe, tib ra ǃKhūb ǂnubidi diba mî.
JER.49.27	Tsî tita ge ǀae-e nîra khau Damaskus ǂnubiǂgoab ǃnâ; tsî i ge Benhadadi di î-omga nîra ǂhubiǂui.
JER.49.29	ǁÎn ge tentomdi ân tsî gūdi âna nîra ū; tsî xordainǃkhain ân tsî xūn ân hoana, tsî ǃnaidi âna nîra ūbasen. Tsîn ge ǁîna: ǃHurib hoa ǀkhāga xu! ti nîra ǂgai.
JER.49.31	Khâi î du ǃapa ǁnā ǁaes hîa sâba ūhâs, sâusase ǁan hâs ǃoagu, tib ra ǃKhūba mî, ǁnā ǁaes, ǁāgu tsî ǂganamūxūn tsîna ūhâ tamas; ǀguri ǁan hâs ǁga.
JER.49.33	Os ge Hasorsa ǀgirin ǁanǃkhai kai, tsî nîra ǃū-aisa ǃkhai kai ǀamosib kōse. Khoe-i xare-i ge ǁnāpa ǁan tide, tsî khoenôan ǀgôa-i ge ǁîs ǃnâ hâ tide.
JER.49.34	Mîs ǃKhūb dis, kēbo-aob Jeremiaba ge hābas Elammi ǂama, tsoatsoas Sedekiab, Judab gao-aob gaosis dis ǃnâ, mî raǃâ:
JER.49.35	Nētib ra ǃKhūb ǂnubidi diba mî: Mû, tita ge khās Elammi disa nîra khôa, ǁîn ǀgaib di danaxūsa.
JER.49.36	Tsî ta ge haka ǂoaga haka ǁhôadi ǀhommi dide xu Elammi ǂama nîra ūǀkhī, tsî ta ge ǁîna ǁnā haka ǂoadi ǃnâ nîra ǀgaruǀgaru, tsî ǁae-i, ǁî-e ǃoan Elammi di doeǁgabēsana sī tama hâ-i xare-i nîra ǀkhai.
JER.49.37	Tita ge Elamma khākhoen ân di ais aiǃâ nîra ǂkhabuǂâi kai, tsî ǁnān, ǀoms âna ra ôan di ais aiǃâ; tsî ta ge tsū-e ǁîn ǂama nîra ūhā, ǀgamsib ti ǁaib diba, tib ra ǃKhūba mî. Tsî tita ge gôaba ǁîna nîra sîǃgon, ǁîna ta nî hîkākās kōse.
JER.49.38	Tsî ta ge ti tronsa Elammi ǃnâ nîra mâi tsî gao-aob tsî gaosagu tsîna ǁnāpa xu nîra hîkākā, tib ra ǃKhūba mî.
JER.49.39	Xawe i ge ǀunis tsēdi dis ai nîra ī, Elammi ǃkhōsisa ta nîra unu ǃkhaisa, tib ra ǃKhūba mî.
JER.50.3	ǁAes ǁîs ǃoagu ra ǂoaxa ǀapasa xu xui-ao, ǁîs ge ǃhūb âsa nîra ǃgaroǃhū kai, ǁansabe-i xare-i ǁîb ǃnâ nîra ǀkhais kōse; khoena xu ǀgoan kōsen ge ǁîna ǁhâxū tsî doebēxū hâ.
JER.50.4	ǁNā tsēdi ǁkhādi ǃnâ tsî ǁnā ǁaeb ǁkhāb ain ge, tib ra ǃKhūba mî, Israeli ôan, tsî Judab ôan tsîna ǀhûpe nîra hā, ā garu rasen ge ǃKhūb, ǁîn di Eloba nîra ôa.
JER.50.5	Sionsan ge ǁîna nîra dîǃgâ, ais âna daob ai nēxopa unuhe hâǃâ. Hā î da ǃKhūba sī ǁaeǁaesen ǀamo ǃgaeǀhao-i tātsē ǀuruhe tide-i ǀkha.
JER.50.6	Ti ǁaes ge kā hâ gū ge i; ǃûi-aogu ân ge ǁîna ge ǂgaeǂhapu, ǁîgu ge ǁîna ǃhomgu ǃoa ge ǂgaeǂguisī. ǁÎn ge ǃhomma xu ǃnoms ǃoa ge ǃgû, ǁîn ge ǁgoeǃkhais âna ge ǀuru.
JER.50.7	ǁÎna ge hōn hoan ge ǁîna ge hapu; tsî khākhoen ân ge: Sida ge ǀhapi-i xare-e ūhâ tama hâ, ti ge mî, ǁîn ge ǁore amaga, ǃKhūb ǃoagu, ǂhanu-aisib di ǁanǃkhaib ǃoagu, ā, ǃKhūb ǁîn îgu di ǃâubasenni ǃoagu.
JER.50.9	Mû, tita ǀhaos kai ǁaes disa ǀapas di ǃhūba xu ǂkhaiǂkhaikhâi, tsî Babilons ǃoagu nîra ūhā xui-ao, ǁîn ge ǁîs ǃoagu nîra ǂhomisen os ge nîra ūhe. ǁÎs di ǂāgu ge ǃgari ǁē-aob digu xase nîra ī, ǀguib xareb ge ǀkhaiǃomse oahā tide.
JER.50.10	Tsî Xaldeab ge ǁkhâuǁnâse nîra ī; ǁîba ga ǀâǀhanan hoan ge nîra ǁâ, tib ra ǃKhūba mî.
JER.50.12	Nētis ge sadu îsa kaise ge tao; sado ge ǁoras ge taob xa ge dāhe. Mû, ǁîs ge ǃhaodi di ǀunise ī ǃgaroǃhūb, ǂnâsa ǃkhaib tsî ǃū-aisa ǃkhaise.
JER.50.14	Babilons ǂnamipe ǂhomisen, sadu khāsa ra ǂgaeǃnâdu hoado. ǁKhâu ǁîs ǃnâ î du ǂāga tā sâu, ǁîs ge ǃKhūb ǃoagu ǁore xuige.
JER.50.16	Babilonsa xu ǃhomǂui tsoro-aob tsî ǁnāb sikelsa ǃgaoǁaeb ai ra sîsenūba. ǁGâiǀā ra gôaba xu an oa, mâ-i hoa-e ǁî-i ǁaes ǃoa, î-i ǁhâ mâ-i hoa-e ǁî-i ǃhūb ǃoa.
JER.50.17	Israeli ge gūb xamgu xa saurubēhe hâba. ǂGurob ǁîba ge hapub ge gao-aob Asiriab diba; tsî ǀunis aib ge Nebukadnesari, Babilons gao-aoba ǁîb ǂkhōga ge xâu.
JER.50.18	ǁNā-amaga, nētib ra ǃKhūb ǂnubidi dib Israeli Eloba mî: Mû, tita ge ôaǃnâ gao-aob Babilons dib ǂama tsî ǃhūb âb ǂama, tita ge ôaǃnâ khami gao-aob Asiriab dib ǂama.
JER.50.19	Tsî tita ge Israela ǁkhawa nîra ūǁaru, ob ge Karmeli ai nîra ǃû tsî Basani ǃnâ; os ge ǀoms âba Efraimmi tsî Gileadi tsîkha di ǃhommi ai nîra ǁâ.
JER.50.21	ǃHūb Merataims dib ǃoagu ǃgûǃapa, ǁîs ǃoagu tsî ǁansaben Pekods din ǃoagu. ǁÎra khaoǃgâ hîkākā, îts ǀâxare, tib ra ǃKhūba mî, îts dī tita ge satsa mîmān hoana.
JER.50.22	Toroǁnae-i ge ǃhūb ǃnâ hâ, tsî ama kai ǂkhôa-e!
JER.50.24	Tita ge sasa ǁnoa-e ge ǁguiba amagas ge ǃkhōhe hâ, sas Babilonse, ǀūs a hîa; sas hōhe tsî ǁkhāti ǃkhōhe hâ, ǃKhūb ǃoagus ge ǃkham amaga.
JER.50.25	ǃKhūb ge ǁui-oms âba ǁkhowa-am tsî sîsenūdan ǁîb ǁgôasib dina ge ūǀkhī, nēb a sîsenni ǃKhūb ǂnubidi di ǃKhūb diba xui-ao, Xaldeaǁîn di ǃhūb ǃnâ.
JER.50.26	Hā ǁîb ǃoagu hoa ǀkhāga xu, î du sâu-omgu âba ǁkhowa-am, î du ǁîba ǃhoroǃgaeǀkhādi xase ǀgabo-aigu. Î du ǁîba ǀâxare, tāb ǃgauro-i xawe-e ūhâ.
JER.50.27	ǃGam ǁîb ǁgōgu hoaga; a gu ǂāhe gu nîga ǁgôa, tsūba gu, ǁîgu di tsēs ge go hā xuige, ôaǃnâs âs di tsēsa.
JER.50.28	Dommi ǁhâ gen tsî ûi gen dib ge hâ Babilons ǃhūba xu, ǂhôab nîse ǀkhaos ǃKhūb sida Elob dis, ǀkhaos ǁîb tempeli disa.
JER.50.30	ǁNā-amaga gu ge ǂkhamkhoegu âsa nîra ǁnā ǁîs daogu ai; tsî ǁîs toro-aogu hoagu ge ǁnātsē nîra ǁō, tib ra ǃKhūba mî.
JER.50.31	Mû, tita ge nî hāǂam si, sas ǃguriǂgaoxase, tib ra ǃKhūb, ǂnubidi di ǃKhūba mî, sa tsēs go hā xui-ao, ǁnā ǁaeb ǁîb ǃnâ ta nîra ôaǃnâ siba.
JER.50.32	ǃNubais ge ǃguriǂgaoxasa ǃnôa tsî nîra ǁnā, tsî khoe-i ǁîsa nîra ūkhâi-i ge nîra ǀkhai; ā tita ge ǀae-e nîra khau ǁîs ǃādi ǃnâ, ǁî-i ge ǁîs ǂnamipe ǁgoe ǃādi hoade nîra ǂhubi.
JER.50.33	Nētib ra ǃKhūb ǂnubidi diba mî: Israeli ôan tsî Judab ôan tsîn ge ǀhûpe ge ǁgâiǀāhe hâ i, tsî ǁîna ge ǃkhōn hoan ge ǁîna ge ǃkhōǀgara, tsîn ge ǁîna oresa ge ǂkhā.
JER.50.34	Xawe ore-aob ân ge a ǀgaisa; ǃKhūb ǂnubidi dib, tib ge ǀon hâ. ǁÎb ge ǁîn ǂnoaguǃkhaisa amase nîra ǂnoaguǃganu, ǃhūbab ǁîba nî sâ kaise, tsî Babilons ǁansabenab nî sâoǃnâ kaise.
JER.50.35	Gôaba ab Xaldeaǁîn ǂama hā! tib ra ǃKhūba mî, tsî Babilons ǁansaben ǂama, tsî ǁîs gaosagu ǂama tsî ǁîs gā-aigu ǂama!
JER.50.36	Gôaba ab ǂhumi-aon ǂama hā, în gâre. Gôaba ab ǁîs di ǁē-aogu ǂama hā, î gu ǃhuri.
JER.50.38	ǀKhurusiba ab ǁgamgu âs ǂama hā î gu ǂnâ! ǃGaohesa īgu di ǃhūb a xuige, tsîn ra ǁgaiǁgaisa ǁgôa-elogu xa ǃkhau.
JER.50.39	ǁNā-amagan ge ǁaixa ǀgurun tsî ǃgaugu tsîna Babilons ǃnâ nîra ǁan, ǁkhātin ge ǀamina ǁîs ǃnâ nîra ǁan. Tsî khoen ge hâǃkhai-i xare-e ǃaruǀî ǁnāpa ūhâ tide tātsēs kōse. Tsîs ge ǁanǃnâhe tide ǃhaosa xu ǃhaos kōse.
JER.50.43	Gao-aob Babilons dib ge gommi âna ǁnâuo, o kha ge ǃomkha âba ge ǃopo. Ob ge ǂōǂōsib xa ge ǃkhōhe tsûb xa, ǁora ra taras dib axase.
JER.50.45	ǁNā-amaga ǁnâu ǃKhūb di ǀape-ais, ǁîb ge Babilons ǂama ǀapesa, tsî ǁîb ǀapedi, ǁîb ge Xaldeaǁîn di ǃhūb ǂama ūde. Gūn di hoan xa ǂkhari-i on ge nîra ǃkharabēhe; ā ǁanǃkhais ge ǁîn ǂamǃnâ nîra hîǀhuruhe.
JER.50.46	ǀŌb Babilons di ūhes dib xab ra ǃhūbaiba ǂgubi tsî ǃau-ās ra ǁnâuhe, ǁaedi hoadi ǃnâ.
JER.51.1	Nētib ra ǃKhūba mî: Mû, tita ge Babilons ǃoagu ǁgaoǁgaosa ǂoa-e ra ǂkhaiǂkhaikhâi, tsî ǁnā ǁansaben tita ǃoagu ra khâin ǂgaob ǃnâ.
JER.51.3	Ab ǁkhâu-aoba ǁnāb khāsa ra ǂgaeǃnâb, ǁâtanib âb ǃnâ ra ǀgapiǀgapisenniǀî khās âba ǂgaeǃnâ. Î du ǂkhamkhoegu âsa tā sâu, î du ǁîs ǂnubis hoasa ǀâxare.
JER.51.4	În ǃgamhe hâna ǃhūb Xaldeaǁîn dib ǃnâ ǁgoe, tsî ǁhâiǃganuhesana ǁîs di daogu ai.
JER.51.9	Sida ge Babilonsa ge ǂuruǂuru, xawes ge ǂgau tama hâ; ǁîsa du ǁnâi ǁnāxū, î-i mâ-i hoa-i âda ǁî-i ǃhūb ǃoa ǃgû, ǁîs ǀgoraǃgâs ra ǀhommi kōse sī tsî ǀgapise hâ ǃâudi kōse ra ǃapa xuige.
JER.51.10	ǃKhūb ge sida ǂhanu-aisiga ge ūǀkhī; hā î da Sions tawa sîsenni ǃKhūb sida Elob diba ǃhoa.
JER.51.12	ǃKhauba ǃkhā Babilons ǂnubiǂgoagu ai, î du ǃûisa ǀgaiǀgai, î du ǃûi-aoga mâi, î du ǁgoeǃgâ-aoga ǁgoe kai; ǃKhūb ge ǂâibasenni ges ǁkhās khami ge dī, Babilons ǁansaben ǂamab ge ǃhoan hoana.
JER.51.14	ǃKhūb ǂnubidi dib ge ǁîb ǀoms tawa ge nū: Khoen ǂhomn kōse ǂguin ǀkha ta ge tita sasa nî ǀoaǀoa, xawen ge sas ǂama dâxase nîra ǂgaiǀîgu, ti.
JER.51.16	ǁîb ga dommi âba ǀō kaio o i ge ǀō-i ǁgamgu di-e ǀhommi ǃnâ hâ; tsî ǁîb ra hurisa ǃkhū kai ǃhūbaib ǀkhâuǀamsa xu. ǁÎb ra napaga ǀapiba dība, tsîb ra ǂoaba ǀkhī kai ǁîb ǁui-omga xu.
JER.51.17	Mâ khoe-i hoa-i ge go, ǁnâuǃāo, ǂan-i xare-e i ūhâ tamas kōse; mâ ǃhuniǀurikuru-aob hoab ge tao hâ ǃgaohesa īb âb a ǂhumi xui-ao, tsî gaga-i xare-i ǁîb ǃnâ a ǀkhai xui-ao.
JER.51.18	ǁAuxūgu ge ǁîga, ǂgaeǂhapus di sîsenaiga; ôaǃnâs ân di ǁaeb ain ge nîra kā.
JER.51.19	Jakob di amǃnâs ge ǁîn dis khami ī tama hâ, ǁîb a hoan Kuru-ao xui-ao, tsî Israeli ge ǃgaob ǁîn ǀumis diba; ǃKhūb ǂnubidi dib, tib ge ǀon hâ.
JER.51.21	sa ǀkha ta ge tita hāb tsî ǁîb ǃgapi-aob tsîkha ge ǂkhūǂkhū, tsî sa ǀkha ta ge kunis tsî ǁîs ai hân tsîna ge ǂkhūǂkhū;
JER.51.22	sa ǀkha ta ge aob tsî taras tsîra ge ǂkhūǂkhū, kairab tsî ǂkhammi tsîkha, tsî sa ǀkha ta ge ǂkhamkhoeb tsî ǂkhamkhoes tsîra ge ǂkhūǂkhū,
JER.51.23	sa ǀkha ta ge ǃûi-aob tsî ǁîb gūn tsîna ge ǂkhūǂkhū, tsî sa ǀkha ta ge ǃhanasîsenaob tsî ǁîb gomagu tsîna ge ǂkhūǂkhū, tsî sa ǀkha ta ge ǃhūǃkhōmâi-aogu tsî ǂamkhoegu tsîga ge ǂkhūǂkhū.
JER.51.24	Xawe Babilons tsî Xaldeab ǁansaben hoana ta ge tita ǁîn ǂkhabasib, Sionsan ge sîsenūb hoaba sadu di mûdi aiǃâ nîra mādawa-am, tib ra ǃKhūb mî.
JER.51.25	Mû, tita ge nîra hāǂam tsi, sats ǁgaoǁgaosa ǃhomtse, sats ǃhūbaib hoaba ra ǁgaoǁgaotse, tsî tita ge ǃommi âtaba saǀî nîra ǀhōǂui tsî ǃhaoga xu nîra gabaǁnâ tsi, tsî khau hâ ǃhomse nîra mâi tsi.
JER.51.26	Tsîn ge satsa xu ǀui-i xare-e ǁhôaǀuise ū tide, tsî ǀui-i ǃgaoǃgaos di-i xare-e, sats nî ǀamose xū tamase ī xui-ao, tib ra ǃKhūba mî.
JER.51.28	ǁAede khai ǁîs ǃoagu, Medieb gao-aogu tsî ǁîgu ǃāǃkhōmâi-aogu tsî ǁîgu ǂamsagu, ā ǁîgu gaoǂam hâ ǃhūb hoaba.
JER.51.29	ǃNubaib ge ǃhūbaiba ǀkhū tsî nîra tsû, mâ ǂâis ǃKhūb ǂâidi dis hoas mâǁapo hâ xui-ao Babilons ǃoagu, Babilons ǃhūbab nî ǃgaroǃhū kaise, ǁansabe-i xare-i a ǀkhais kōse.
JER.51.30	Babilons ǁē-aogu ge ǃkhamǀû hâ; ǁîgu ge ǁaposa ǃkhaidi ǃnâ hâ. ǁÎgu ǀgaib ge ǂkhabu hâ, ǁîgu ge tarare khoedi xase ī hâ. ǁÎgu ge ǁîn ǁanǃkhaide ǂhubi hâ; daoǁkhaegu ân ge khôa hâ.
JER.51.31	Nē ǃkhoe-aob ge nau ǃkhoe-aoba nîra ǃkhoeǃoa, nē sîsabeba nau sîsabeba, gao-aob Babilons diba gu nî hōhōse, ǃās âb hoa ǀkhāga xu ūǂgāhe hâ ǃkhaisa,
JER.51.32	tsî xanu-aidi ge ūhe hâ tsî ǂāxa ǃkhaidi ge khauǃkhūhe hâ, tsî toro-aogu ǃhuri hâ ǃkhaisa.
JER.51.33	Nētib ra ǃKhūb ǂnubidi dib, Israeli Eloba, mî: ǀGôas Babilons dis ge dāǃnâǃkhaise ī, nēb ge ǁîs nî dāhe ǁaeba; gorose ǂkhari ǁaerob kōse, os ge ǃgaoǁaeb xa nîra hāǂamhe.
JER.51.34	Nebukadnesari, Babilons gao-aob ge tita ge hapu, ǁîb ge tita ge ǂkhūǂkhū, ǁîb ge tita ǀkhaiǃnâ soase ge mâi. ǁÎb ge tita draki xase ge hapu, ǁîb ge ǃnāb âba ti ǃgâiǂûxūn ǀkha ge ǀoaǀoa, ǁîb ge tita ge doeǁgabē.
JER.51.35	ǀGaidīb, tita tsî ti ǁgans ge dī-ūheba ab Babilons ai hâ, tis mî ǁansabes Sions disa. Tsî ti ǀaoba ab ǁansaben Xaldeab din ai hâ, tis Jerusalemsa mî.
JER.51.36	ǁNā-amaga, nētib ra ǃKhūba mî: Tita ge sadu di ǃkhamma nîra ǃkham tsî sadu ǀkhaoba nîra ǀkhao. Tsî tita ge ǁîn huriba ǂnâ kai tsî ǀaus âna nîra ǃkhoro kai.
JER.51.38	ǀHûpen ge ǁîna ǂkham xamgu khami ǃguru tsî ǂkham xamron khami nîra ǃgō.
JER.51.39	ǁÎn ga ǀgamo, o ta ge tita ǁîna āxūba mâi-aiǃâ tsî ǁîna nîra āǃgâu kai, dân nîga, xawen ge ǀamo ǂomsa nîra ǁom tsî ǃnoaǂkhai tide, tib ra ǃKhūba mî.
JER.51.40	Tita ge ǁîna nîra ǂgaeǂguihā, ǁkhaon ǂāhe ǃgû ran khami, bairagu tsî pirigu khami.
JER.51.42	Hurib ge Babilonsa ge dâuǂam; ǀoasasib ǃgabigu âb dib xas ge ge ǃgū-aihe.
JER.51.43	ǁÎs ǃādi ge ge ǃgaroǃkhai kai, ǂnâsa ǃhū tsî ǃgaroǃhū kai, khoe-i xare-i xa ǁanǃnâhe tamab tsî khoen ôan ǀgôa-i xa ǃgûǃnâǃganuhe tamaba.
JER.51.46	Tsî ǂgaob âdu ǀnîsi tsau tide, tsî ǃao du tidega, ǁnā gommi ǃhūb ǃnâ nîra ǁnâuheb xa; gommi ge ǀgui kurib ǃnâ nîra hā, tsî ǁnās khaoǃgâ nau kurib ǃnâ tsî ǀgaidīb ge ǃhūb ǃnâ nîra hâ nē gaosaba nau gaosab ǃoagu.
JER.51.47	ǁNā-amaga kō, tsēdi ge nîra hā, o ta ge tita nîra ôaǃnâ ǃgaohesa īgu Babilons digu ǂama, ob ge ǁîs ǃhūb hoaba nîra tao; on ge ǃgamhesan hoan âsa ǁîs ǁaegub ǃnâ nîra ǁnā.
JER.51.49	Babilons ge Israeli ǃgamhesan di ǁnāse ge ī i, ǁnās ǁkhās xasen ge ǃgamhesan ǃhūb hoab dina Babilons ǂama nîra ǁnā.
JER.51.51	Sida ge tao hâ, ǃharaxūb xa da ge ǁnâu xui-ao, taob di ǀapab xas ge sida aisa ge ǃkhōhe, ǃhaokhoen ge ǃanusigu ǃKhūb ommi digu ǂama hā amaga.
JER.51.52	ǁNā-amaga mû, tsēdi ge ǃgoaxa, tib ra ǃKhūba mî, o ta ge tita nîra ôaǃnâ ǁîs di ǃgaohesa īgu ǂama, tsî ǁōǁōsase tsuihe hân ge ǃhūb hoab ǃnâ nîra ǃgae.
JER.51.53	Babilons ga ǀhommi ǃoa ǃapa tsî ǀgaib âs di ǀgapibas ga ǁapoǁapo, xawes ge tita xu hîkākā-aon xa nî hāǂamhe, tib ra ǃKhūba mî.
JER.51.54	Dommi ǃaus dib ra Babilonsa xu ǀkhī, tsî kai ǂhôasa Xaldeaǁîn di ǃhūba xu.
JER.51.55	ǃKhūb ra Babilonsa hîkākā xui-ao, tsîb ge ǂkhupiba ǁîsa xu nîra kā kai. ǁÎs di ǃgabigu ge kai ǁgamgu xase nîra ǀō; ǂkhupib ǁîs ǃaub dib ge nîra kai.
JER.51.60	Tsî Jeremiab ge ǁnā ǂkhabab, Babilons ǂama nî hāba ǂkhani-i ǃnâ ge xoa, nē mîdi Babilons ǃoagu xoahe hâdi hoade.
JER.51.61	Tsî Jeremiab ge Serajab ǃoa ge mî: Babilons tawats ga sīo, kō îts nē mîdi hoade khomai.
JER.51.63	Tsî i ge nîra ī, nē ǂkhanisats ga khomaitoa ǃnubaits ge ǀui-e ǁîs ai ǃgae tsî Eufrati ǃnâ nî aoǂgā si.
JER.51.64	Îts mî: Nētis ge Babilonsa nîra dūǂgâ tsî ǁkhawa ǀkhī tide, ǁnā tsūb ǁîs ǂama ta nî ūhāb ǃaroma, on ge nîra ǂkhabu. Nēs kōse mîdi Jeremiab dide.
JER.52.2	Tsîb ge ǃKhūb mûǁae a ǂkhabana gere dī, Jojakimmi gere dīn hoan khami.
JER.52.3	Tsî i ge nēti ge ī, ǃKhūb di ǁaib ge Jerusalems tsî Judab tsîra ǃoagu khâi ǃkhaisa, ǁînab ge ais âba xu aoxūs kōse. Tsîb ge Sedekiaba Babilons gao-aoba ge mâǃoa.
JER.52.4	Tsî i ge ge ī khoeseǁî kurib ǁîb gaosis dib ǃnâ, disiǁî ǁkhâb ǃnâ disiǁî tsēs ǁkhâb dis ai, ob ge Nebukadnesari Babilons gao-aoba Jerusalems ǃoagu ge hā, ǁîb tsî ǁîb di ǂnubis hoasa, tsî ǁîsa ge xāǂgā, tsî gu ge ǁîs ǂnamipe ǁaposa ǃkhaide ge ǂnubi.
JER.52.5	Nētis ge ǃāsa ge xāǂgāhe disiǀguiǀaǁî kurib gao-aob Sedekiab dib kōse.
JER.52.6	Khoeseǁî tsēs hakaǁî ǁkhâb dis ai, ǃâtsūǀkhāb ge ǃās ǃnâ kai tsî ǁaes ǃhūb dis ge pere-e ūhâ tama hâ i,
JER.52.7	ǃnubais ge ǃāsa ge khôaǃkhopahe, o gu ge toro-aogu hoaga ǃhū tsî tsuxuba ǃāsa xu ge ǂoa, ǀgam ǂnubiǂgoakha gao-aob ǃhanab tawa hâkha ǁaegu garu daoba-ū, Xaldeaǁîgu ǃās ǂnamipe hâ hîa, tsîn ge ǂgās di daoba-ū ǃaub ǃoa ge ǃgû.
JER.52.8	Os ge ǂnubis Xaldeaǁîn disa gao-aoba sauruǃgon tsî Sedekiaba ǂgādi Jerixos didi ai ge saoǁae, os ge ǁîb di ǂnubis hoasa ǁîba xu ge ǀgaru.
JER.52.9	Tsî gu ge gao-aoba ǃkhō tsî ǁîba Babilons gao-aob ǃoa, Riblas ǁga ge ǂgaeǂguisī Hamats di ǃhūb ǃnâ tsîb ge ǁîb ǂama ǁkharaba ge ǃhoaǂui.
JER.52.10	Tsî gao-aob Babilons dib ge Sedekiab ôaga ǁîb di mûra aiǃâ ge ǃgam, tsîb ge gaosagu Judab digu hoagu ona Riblas tawa ge ǃgam.
JER.52.12	ǁNās khaoǃgâ koroǁî ǁkhâb ǃnâ disiǁî tsēs ǁkhâb dis ai, disikhoeseǀaǁî kurib Nebukadnesari, Babilons gao-aob dib, ǃnâb ge Nebusaradanni ǃûiǃgâ-aogu di ǂamsab, Babilons gao-aob di ais aiǃâ mâba, Jerusalems tawa ge sī.
JER.52.13	Tsîb ge ommi ǃKhūb dib tsî gao-aob di ommi tsîkha ge khauǃkhū; tsî omdi Jerusalems didi hoadi tsî kai omdi hoadeb ge ǀaes ǀkha ge khauǃkhū.
JER.52.14	Tsî Xaldeaǁîn ǂnubis hoas, ǃûiǃgâ-aogu di ǂamsab ǀkha hâs, ge Jerusalems ǂnubiǂgoagu hoaga ge khôaǁnâ.
JER.52.15	Tsî ǁaes ǃnâ hoan xa ǀgâsan tsî naun ǁaes din, ǃās ǃnâ ge ǃgaun tsî ǁnāǁgôasan, Babilons gao-aoba ge ǁaeǁaesenn tsî naun ǂguib din xab ge Nebusaradanni, ǃûiǃgâ-aogu di ǂamsaba, ǃkhōsase ge ūǃgûbē.
JER.52.16	Xawe hoan xa ǀgâsan ǃhūb din xab ge Nebusaradanni, ǃûiǃgâ-aogu di ǂamsaba ǀnîna ge ǃgau kai, ǂauxûiǂûǃhanasîsenaose tsî ǃhanasîsenaose.
JER.52.18	ǁKhātin ge sūdi tsî sîsenbē-ūxūn tsî ǃkhā-ūxūn tsî ǀgapi-ūǃoredi tsî ǀanǀanǃoredi tsî ǂaib soadi ǃoabas ra dī-ūhedi hoadi tsîna ge ūǃgû.
JER.52.19	Tsî ǃûiǃgâ-aogu di ǂamsab ge ǃoredi tsî ǀanǀansoadi tsî ǀgapi-ūǃoredi tsî sūdi tsî kandelargu tsî ǀanǀanxapadi tsî ǀgabidi tsîna ge ūbē, ǁnān ǃūmû ǃhuniǀuri tsî ǃūmû ǀhaiǀurina.
JER.52.21	Tsî ǂkhâǃnâgu xasa: Disiǁkhaisaǀa ǂhâgu kōseb ge ǀgui ǂkhâǃnâba ge ǀgapi i tsî disiǀgamǀa ǂhâga ūhâ tsuri-i ge ǁîba ge hâǂgā, tsîb ge haka ǀkhunugu kōse ge ǁau i, tsî ǀkhaiǃnâ ge i.
JER.52.22	Tsî kapitels âb, ǁîb ai hâs, ge ǂai ge i, tsî ǀgui kapitels ge koro ǂhâgu kōse ǀgapi ge i tsî ǂgapus tsî granatǂûn ge kapitelsa ge hâǂnamipe hâ i, hoatsama ǂaib ǀguib; tsî nēb khamib ge nau ǂkhâǃnâb ona granatǂûna ge ūhâ i.
JER.52.23	Tsî granatǂûn ge khoesedisiǃnaniǀa ge i, mâ ǃnammi hoab ai; ǀgaus granatǂûn dis ge ǀguikaidisi ge i ǂgapus ǂnamipe.
JER.52.24	ǁKhātib ge ǃûiǃgâ-aogu di ǂamsaba, Serajab ǀgapipristeri tsî Sefanjab, ǀgamǁî pristeri tsî ǃnona ǃûi-aogu ǁāb digu tsîga ge ū.
JER.52.25	Tsî ǃāsa xub ge omǃoabasabeb, toro-aogu ǂama ge mâihe hâ ib, tsî hû aogu, ǁnāgu gao-aob di aisa ge mûgu, ǃās ǃnâ ge hōhega ge ū tsî ǂamxoa-aob, ǂnubis dib ǁaes ǃhūb disa toroǃoabas ǃaroma gere xoamâib, tsî ǃnanidisi aogu ǃhūb di ǁaes digu ǃās ǃnâ ge hōhegu tsîna.
JER.52.26	Tsî Nebusaradanni, ǃûiǃgâ-aogu di ǂamsab ge nēga ūo, ob ge ǁîga Babilons gao-aob ǃoa ge ūsī Riblas ǁga.
JER.52.27	Tsî gao-aob Babilons dib ge ǁîga ǂnau tsî ge ǃgam Riblas tawa, Hamat ǃhūb ǃnâ. Nētib ge Judaba ǁîb ǃhūba xu ǃkhōsase ge ūǃgûhe.
JER.52.29	Disiǁkhaisaǀaǁî kurib Nebukadnesari dib ǃnâb ge ǁkhaisakaidisi ǃnonadisiǀgamǀa ǀomde Jerusalemsa xu ge ǂgaeǂguibē;
JER.52.30	ǀgamdisiǃnonaǀaǁî kurib Nebukadnesari dib ǃnâb ge Nebusaradanni, ǃûiǃgâ-aogu di ǂamsaba, Jodeǁîn xa hûkaidisihakadisikoroǀa ǀomde ǃkhōsase ge ūǃgûbē. ǀOmdi hoadi ge hakaǀoadisi tsî ǃnanikaidisi ge i.
JER.52.32	Tsîb ge khoexaǃnâse ǁîb ǀkha ǃhoa tsî ǂnû-aiǃnaos âba ǁnā gao-aogu, Babilons tawa ǁîb ǀkha hâgu di ǂnû-aiǃnaos ǂamǃnâ ge ǂnûi.
JER.52.33	Tsîb ge ǃkhōsis saran Jojaxinni dina ge ǀkharaǀkhara, tsîb ge hugaǀgui ais âb aiǃâ gere pereǂû ǁîb di ûitsēdi hoadi kōse.
JER.52.34	Tsî ûixūn âb xasa: ǁÎb ge Babilons gao-aob xa mîmâihesa ûixūna ge māhe, mâ tsēs hoas di amǃnâsa tsēkorobe ǁîb ǁōtsēs kōse, ǁîb ûitsēdi hoade.
LAM.1.3	Judab ge ǃkhōsis ǃnâ ge ǂgâ ǀkhomǀkhomsasib xa tsî ǃoabas di ǂguib xa. ǁÎs ge ǀūben ǁaegu ǁan hâ, xawes sâ-i xare-e ūhâ tama hâ. ǁÎs di ǃgôaǃgonaon hoan ra ǁîsa saoǁae ǂōǃkhaidi ǁaegu.
LAM.1.4	Daogu Sions digu ge ra ǃoa, khoe-i xare-i kaitsēs ai hā tama xui-ao. ǁÎs di ǁāgu hoagu ge a ǃū-aisa, ǁîs di pristergu ge ra ǀhâimâinǀom, ǁîs di ǂkhamkhoedi ge ǃoa hâ, tsî ǁîs ǂhanis ge aub xa ǀoa hâ.
LAM.1.5	ǁÎs di mâǃoasaben ge ge dana kai; ǁîs di khākhoen ge a sâsa. ǃKhūb ge ǁîsa ǃoa kai amaga ǃûǂamdi âs di ǂguib ǃaroma. ǁÎs di ôaron ge ǃkhōsis ǃnâ sī ge ǂgâ mâǃoasaben di ais aiǃâ.
LAM.1.6	Sionni ôasa xub ge ǁîb di ǂkhaisib hoaba ge bē. ǁÎs di gaosagu ge ǁkhaman khami ī, ǃû-aiba hō taman tsî ǂkhabu hâse ǃgôaǃgonaon di ais aiǃâ ra ǃgûna.
LAM.1.9	ǃAnuoǃnâsib âs ge ǁîs di ǂomamǃgâgu ǃnâ hâ; ǁîs ge ǀams âs xa ǂâi tama hâ amagas ge buruburuxase ǃgamse ge ǁgôa, ǁkhaeǂgao-i xare-es ūhâ tamas kōse. ǃKhūtse, ti ǀkhomǀkhomsasiba kōǀî, khākhoeb ra kaikaisen xuige.
LAM.1.11	ǁÎs di ǁaes hoas ra ǀhâimâinǀom pereba ra ôaǃâ; ǁîn ge ǀgapiǃgôasan âna ǂûn ama ge mā, ǀomsan nî khoakhoase. Kō, ǃKhūtse, îts ǃgapaǀî, tita ge ǃharaxūsa ǃkhaisa.
LAM.1.13	ǀGapiseba xub ge ǁîba ǀae-e ge sî ti ǂkhōgu, ǁîb ge gaoǂamgu ǃnâ. ǁÎb ge ǀûi-e ti ǂaira ge ǃāǂuiba, ǁîb ge tita khaosǀî ge oa kai. ǁÎb ge tita ge ǃū-aisa kai, tsî ǀaesen kai tsēs hoasa.
LAM.1.14	ǃNaob ti ǃûǂamdi dib ge ǁîb di ǃommi ǀkha ǃgaemâihe hâ, ǁî ge ǂgapuǁaehe hâ. ǁÎdi ge ti ǃaob ai ǃapa hâ, ǁîb ge ti ǀgaiba khôa hâ; ǃKhūb ge tita ǁîna ǃomǁae ge mā, o ta ge tita a khâi ǁoa.
LAM.1.16	Nē xūn ǃaroma ta ge tita ra ā, ti mûs, ti mûs ra ǁgam-i xa ǂnâ. ǁNā ǁkhaeǂgao-aob ti ǀomsa nî khoakhoab ge tita xu a ǃnū xui-ao. Ti ôaron ge ǃū-ai hâ, khākhoeb ge dā amaga.
LAM.1.20	Kōǀî te re ǃKhūtse ǃao ta hâ xuige! Ti ǃnāxūn ra gon. Ti ǂgaob ge ti ǃnāb ǃnâ dawaǃkhunisen hâ, kaise ta ge mâǃoaxase ge i xui-ao. ǃAugab ai ta ge gôab xa ǀgôana ūǀhanahe hâ; ǃnāb ǃnâb ge ǁōba hâ.
LAM.1.22	An ǁîn di ǂkhabana ais âts aiǃâ sī; îts ǁîna dī-ū, sats ge tita dī-ū khami ti ǃûǂamdi hoadi ǃaroma. Ti ǀhâimâinǀomdi ge a ǀoasa tsî ti ǂgaob tsau hâ xuige.
LAM.2.1	Matib kha ǃKhūba Sionni ôasa ǁaib âb ǃnâ ǃkhaeǃkhae hâ! ǁÎb ge ǂkhaisib Israeli diba ǀhomma xu ǃhūbaib ai ge aoǁgui; tsî ǁîb ge ǂaiǃnaos ǂaira âb dis xa ǂâi tama ge hâ i ǁaib âb di tsēs ai.
LAM.2.2	ǃKhūb ge ǁanǃkhaidi Jakob didi hoade go hapu tsî ǁîde ǃkharesi tama ge i, ǁîb ge ǁaposasigu Judab di ôas diga ge khôaǁnâ ǁgôasib âb ǃnâ, ǁîb ge ǁîga ǃhūba ge tsâǀkhā kai, ǁîb ge gaosis tsî ǁîs di gaosagu tsîna ge ǀuriǀuri.
LAM.2.3	ǁÎb ge ǂhubis ǁaib âb dis ǃnâ Israeli di ǁnâb hoaba ge ǁhāǁnâ. ǁÎb ge amǀkhāb ǁôab âba ge ǂgaedawa, khākhoeb ge hā ǃnubai. Tsî ǁîb ge Jakoba ge ǂhubiǀî ǀaes di ǁhabub hîa ra hapuǂnamipeb khami.
LAM.2.5	ǃKhūb ge khākhoe-i khami ge ī, ǁîb ge Israela ge hapu. ǁÎb ge ǁîs di î-omgu hoaga ge hapu, ǁîb ge ǁîb di ǁaposasiga ge hîkākā. ǁÎb ge Judab ôas tawa ǃgaes tsî ǃoas tsîra ge ǂguiǂgui.
LAM.2.6	Tsî ǁîb ge omǂnamib âba ǀgaib ǀkha ge tsurutoa ǃhanab khami; ǁîb ge ǀhûǃkhais âba ge hîkākā. ǃKhūb ge Sions ǃnâ ǁâudīb tsî sâtsēs tsîra ge ǀuru kai, tsî ǁîb ge ǁaib âb di ǁgôasib ǃnâ gao-aob tsî pristeri tsîkha ǃharaxūsase ge aoxū.
LAM.2.7	ǃKhūb ge altars âba ge ǂhāxu, ǁîb ge ǃanusib âba ge ǃharaxū. ǁÎb ge ǂnubiǂgoagu ǁîs di î-omgu diga khākhoeb ǃomǁae ge mā. ǁÎn ge ǃKhūb di ommi ǃnâ domma ge ǃhâ, ǂnûihe hâ tsēs ǁâudīb dis axase.
LAM.2.8	ǃKhūb ge ge ǂâibasen hâ i, ǂnubiǂgoab Sionni ôas dibab nî hîǀhuru ǃkhaisa. ǁÎb ge ǀnē-ū tsuriba ge ǂgaeǂam bi, ǁîb ge ǃomma ǂgaedawa tama ge i, hapusa xu; tsî ǁîb ge aiǂnubiǂgoab tsî ǂnubiǂgoab tsîkha ǀhûpe ge ǃoa kai, o kha ge ge ǂkhabu.
LAM.2.9	ǁÎs di ǁāgu ge ǃhūb ǃnâ ge ǂgâ; ǁîb ge daoǁkhaegu âsa hîkākā tsî ge khôaǂkhū. ǁÎs di gao-aob tsî ǁîs di gaosagu tsîn ge ǁaedi ǁaegu hâ, ǂhanu-i ge a ǀkhai, tsî ǁîs di kēbo-aogu on ge ǃKhūba xu ai-e hō tama hâ.
LAM.2.10	Kaigu Sionni ôas digu ge ǃhūb ai ǂnôa, ǁîgu ge a ǃnōsa; ǁîgu ge danas âgu ai tsaraba ra tsoro, ǁîgu ge ǁhōga ge ana. ǂKham khoedi Jerusalems didi ge danas âde ǃhūb ǃoa ra aoǁnâ.
LAM.2.12	ǁÎn ga ǁgûdi ǃoa: Mapa kha ǃhorob tsî ǂauxûib tsîkha hâ? ti mîo, ǁîn ga ǃās di daob ai tsanaǁkhuio ǃgamhesan khami, ǀoms ân ga ǁgûdi di tîǂams ǃnâ ǁhōǂuiseno.
LAM.2.13	Mâ ǀhûǀguitimî-aona ta kha sasa nî ūhāba? Tare-e ta kha sa ǀkha nî ǂkhō, sas Jerusalems ôase? Tare-e ta kha sa ǀkha nî ǂkhō, ǁkhaeǂgao si ta nîga, sas ǂkhamkhoes Sionni ôase? Sa ǂkhôas ge hurib khami a kai, tari-e sasa ǂuruǂuru ǁkhā?
LAM.2.17	ǃKhūb ge ge dī ǁîb ge ǂâibasen hâ ina; ǁîb ge mîs âba ge ǀoaǀoa, ǁîb ge mîmā hâ isa hugasa xu. ǁÎb ge ge khôaǁnâ tsî sâu tama hâ tsî ǁîb ge khākhoeba sas ǂama ge ǃgâiaǂgao kai, ǁîb ge ǁnâb sa mâǃoasaben diba ge ǀgapiǀgapi.
LAM.2.19	Khâi, îts ǃau tsuxuǃûidi di tsoatsoas ǃnâ, sa ǂgaoba ǁhōǂui ǃKhūb di ais aiǃâ ǁgam-i axase. Îts ǃomkha âtsa ǀhōkhâi ǁîbǀî sa ôaron, daogu hoagu di ǂgâǃkhais aiǃâ ǃâs xa tsanaǁkhui hân di ǀoms ǃaroma.
LAM.2.21	ǂKhamn tsî kain tsîn ge daogu amǃgâ ǃhūb ai ǁgoe; ti ǂkhamkhoedi tsî ti ǂkhamkhoegu tsîn ge gôaba xu ge ǁnā. Sats ge ǁîna ǁaib âts di tsēs ai ge ǃgam; sats ge ǁîna ge ǂā tsî sâu tama hâ.
LAM.3.1	Tita ge ǁnā aota, ǀkhomǀkhomsasiba ge mû ta ǂnauhaib ǁgôasib âb diba xu.
LAM.3.2	ǁÎb ge tita ǂgaeǂgui tsî ge ūǃgû, ǃkhaenab ǃnâ tsî ǃnâb ǃnâ tama;
LAM.3.3	ǁÎb ge ǃommi âba ti ǃoagu ge unu, ǁîb di ǃommab ge tsēs hoasa ge unu.
LAM.3.4	ǁÎb ge ti ǁgans tsî ti khōb tsîra ge kaira kai, ǁîb ge ti ǂkhōga ge khôaǂkhūǂkhū.
LAM.3.5	ǁÎb ge ti ǃoagu ge ǂnubi tsî tsabab tsî ǀhupub tsîkha ǀkha ge hâǂgā te.
LAM.3.9	ǁÎb ge ti daoga ge ǂnubiǂgan ǁhāǂuihesa ǀuidi ǀkha; ǁîb ge ti daoga ge gamagama.
LAM.3.11	ǁÎb ge ti daoga ge ǁkhaebē, tsî tita ge ǂkhūǂkhū, ǁîb ge tita ge ǃū-ai kai.
LAM.3.12	ǁÎb ge khās âba ge ǂgaeǃnâ, tsî tita ǂāba ǁhoraxūse ge ǂnûiba.
LAM.3.13	ǁÎb ge ǂāgu âba ti ǃnaira ǃnâ ge ǂgâ kai.
LAM.3.15	ǁÎb ge tita ausigu ǀkha ge ǁâǁâ, ǁîb ge tita alsemmi ǀkha ge āǁō kai.
LAM.3.16	ǁÎb ge ti ǁgûna ǁkhaeǀuirodi ǀkha ge ǂkhūǂkhū; ǁîb ge tita tsaob ǃnâ ge ǁgâiǂgā.
LAM.3.17	Tsî sats ge ti ǀomsa ǃnūse ǂkhîba xu ge ǂhābē; tita ge ǃgâiba ǀuru hâ.
LAM.3.18	ǃNubai ta ge tita ge mî: Ti ǀgaib ge go kā, ti ǃâubasens ǃKhūb ai ta ge ūhâ isa.
LAM.3.19	ǂÂi ti ǀkhomǀkhomsasib tsî ti ǃkhōsis xa, alsemmi tsî tsabab xa.
LAM.3.20	Ti ǀoms ra ǁî xūn xa îbe ǂâi, tsîs ra ti ǃnâ ǃgamǃgamsen.
LAM.3.21	ǁÎ xūna ta ǂgaob ǃnâ ra ū amaga ta ge nî ǃâubasen.
LAM.3.23	ǁÎgu ge mâ ǁgoas hoas ai a ǀasa, sa îǂhôasib ge a kai.
LAM.3.25	ǃKhūb ge ǁnān ǁîba ǃâu hâna a ǃgâiba, ǁnā ǀoms, ǁîba ra ôasa.
LAM.3.27	Aoba i ge a ǃgâiba, ǃnaob âbab nî ǂkhamsis âb ǃnâ tanisa.
LAM.3.28	Ab ǀguri ǂnû îb ǃnō, ǁîb xab ga ǁîba ǁgui-aihe ǃnubai.
LAM.3.29	Ab ams âba tsarab ǃnâ ǂgā, îb: ǀNîsis ge ǃâubasensa hâ, ti mî.
LAM.3.30	Ab xōb âba ǁnāb ǁîba ga ǂnauba mā, îb ǃharaxūb xa ǁâ.
LAM.3.31	ǃKhūb ge ǂhāxū tsi tide ǀamosib kōse.
LAM.3.33	ǁÎb ge khoen ôan ǀgôana ǂgaoba xu ǃoaǃoa tama hâ xui-ao.
LAM.3.34	ǃKhōhesan ǃhūbaib din hoan ga ǁîb di ǂaira ǃnâ dāǂkhūǂkhūheo,
LAM.3.35	ǂhanub aob dib ga gamagamaheo, Hoan xa ǀGapib di ais aiǃâ,
LAM.3.36	khoeb ga ǂnoaguǃkhai-i âb ǃnâ ǂkhabase sîsenūheo: ǁÎ ǃkhaisa mûb kha tide ǃKhūba?
LAM.3.38	Hoan xa ǀGapib di amsa xu ǂoa taman hâ, ǃgâin tsî ǂkhaban tsîna?
LAM.3.39	Tarexasa kha ǁnâi khoeb ûitsamab ra ǀarasa? A-i mâ-i hoa-e ǁî-i di ǁoren ǂama ǀara.
LAM.3.40	A da sada di daoga ôaǃnâ, î da ǃâitsâǃganusen, î da ǃKhūb ǃoa ǃhobasen.
LAM.3.41	Î da sada di ǂgaoga ǃkhōkhâi tsî ǃomgu tsîna Elob, ǀhommi ǃnâ hâb ǃoa, mî raǃâ:
LAM.3.43	Sats ge sida ǁaib ǀkha ge ǃgū-ai tsî sats ge sida ge ǃgôaǃgon; sats ge sida ge ǃgam, sats ge sâu tama ge i.
LAM.3.44	Sats ge ǀnanu-i ǀkha ge ǃgū-aisen, ǀgore-i ge ǃganu ǁoa is kōse.
LAM.3.45	Sats ge sida ǀnapuǂuixūse tsî aoxūxūse ǁaedi ǁaegu ge ǂnûi.
LAM.3.46	Sida di khākhoen hoan ge sida ǃoagu ge ǂapenamǃnâ.
LAM.3.47	ǃAob tsî āb tsîkha xa da ge sida ge hāǂamhe, hîǀhurus tsî khôaǂkhūǂkhūs tsîra xa.
LAM.3.48	ǁGamǃārogu khamis ra ti mûsa ǁhō, ǂkhôas ti ǁaes ôas dis ǃaroma.
LAM.3.49	Ti mûs ra ǂnâ, tsîs ge a ǂnâǀû ǁoa, sâ-i a ǀkhai amaga,
LAM.3.50	ǃKhūb nî ǀhomma xu kōǁnâ tsî ǁîsa mûs kōse.
LAM.3.52	ǀHapiose ti khākhoese in, ge tita anita axase ǃgarise gere sauruǃgon.
LAM.3.53	ǁÎn ge ti ûiba tsaus ǃnâ ge ǃhomǂui, tsîn ge ǀui-e ti ai ge ao;
LAM.3.54	ǁgamgu ge ti danasa ge dâu-īǀkhā, o ta ge tita: Tita ge ǃgaoǁnâhe hâ ta, ti ge mî.
LAM.3.56	Sats ge ti domma ge ǁnâu; tā ǂgaes âtsa gaugau ti ǀhâimâinǀomsa xu, ti ǂgaisa xu.
LAM.3.57	Sats ge ǀgū ge i, satsa ta ge ǂgaiǀî tsēs ai, sats ge: Tā ǃao, ti ge mî.
LAM.3.58	ǃKhūtse, sats ge ǂnoaguǃkhaidi ti ǀoms dide ge ǂnoagu; sats ge ti ûiba ge ore.
LAM.3.59	ǃKhūtse, Sats ge ǁnā ǂkhabasib, titan ge dī-ūba ge mû. ǀGoraǃgâ re ti ǂhanuǂhanuǃkhaisa!
LAM.3.60	Sats ge ǁîn di ǀkhaos hoasa ge mû, ti ǃoagu hâ ǂâidi ân hoana.
LAM.3.61	ǃKhūtse, sats ge ǃharaxūs âna ge ǁnâu, ǁîn di ǂâidi hoadi ge ti ǃoagu hâ.
LAM.3.62	Amǁgaugu ǁnān ti ǃoagu ra khâin diga tsî ti ǃoagun ra tsēs hoasa ǂâi xūna.
LAM.3.65	ǃGū-aixūs ǂgaob disa ǁîna mā, îb sa ǀâxareba ǁîn ai hâ!
LAM.3.66	ǁAib ǃnâ ǁîna ǃgôaǃgon, îts ǁîna ǀhommi ǃKhūb dib ǃnagaba xu hîkākā.
LAM.4.2	ǀGapiǃgôasa ǀgôan Sions din ǀui ǃhuniǀurib ǀkha ǃgôahe hâna, matin kha nēsi ǂgoaxapan ǀkha ǀguitikōse ǃgôahe hâ, sūǂnubi-aob ǃomkha sîsenna!
LAM.4.3	ǀGiridi xawe di ge samdi âde ra mā, ǂkhamn âde di nî daisiga, xawe ǀgôas ti ǁaes dis ge a ǀkhomoǃnâ, ǃgaroǃhūb di ǀamidi khami.
LAM.4.4	Nams dai rab dis ge namǃhanab âb ai ǂae hâ ǁgâs xa, ǀgôaron ra pereba ǂgan xawe khoe-i ǁîna nî au-i xare-i ge a ǀkhai.
LAM.4.5	ǃGâi xūna ge ǂûn ǁîn ra daogu ai ǃâs xa ǁō. Karmosain ǃkhaib ǃnâ ge tanihen, ǁîn ra ǂgoaba ǁnam.
LAM.4.7	ǁÎs di ǀō-aisan ge tsamaros ǃgâ-ai ǃanu ge i, ǁîn ge dai-i xa ǃuri ge i; ǁîn ge robainǀuidi ǃgâ-ai ǀapa soros â-i ge i, safirdi khami ge ī i.
LAM.4.8	Xawe īsib âs ge nēsi ǂnūb xa a ǃkhae, os ge daogu ai ǂanhe tama hâ. ǁÎs di khōb ge ǂkhōgu âs tawa ǂae hâ; ǁîs ge ǂnâ hâ hai-i khami.
LAM.4.9	Gôab ǀkha ǃgamhe hân ge ǃâs xa ǃgamhe hân ǃgâ-ai a ǃgâiǃgâxa; ǁîn ge ǃkhāǃganuhe hâse ra kāǁō ǃaub di ǂûn a ǀkhai amaga.
LAM.4.11	ǃKhūb ge ǁgôasib âba ge dīǀoaǀoa; ǁîb ge ǀgamsib ǁîb ǁaib diba ge ǁhōǂui. Tsî ǁîb ge Sions tawa ǀae-e ge ǂhubi, ǃgaoǃgaogu âsa ra hapu-e.
LAM.4.12	Gao-aogu ǃhūb digu ge ǂgom tama ge i, tsî ǁansaben ǃhūbaib din tsîn, mâǃoasabeb tsî khākhoeb nî ǁāgu Jerusalems digu ǃnâ ǂgâ ǃkhaisa.
LAM.4.13	ǁOren ǁîs di kēbo-aogu din tsî dīsādi ǁîs di pristergu didi tsîn, ǁîs ǁaegub ǃnâ ǂhanu-ain di ǀaoba ge ǂnâxūn ǃaroma.
LAM.4.14	ǁÎn ge ǂgī hân axase daogu ai ge ǁhapuma. ǁÎn ge ǀaob ǀkha ge ǂnaoǂnaosen hâ i, sats khoets ǁîn di sarana tsâǀkhā ǁoa ge is kōse.
LAM.4.15	ǁÎn ge ǁîna ge ǂgaiǀî: ǂGō, ǀurisa-i ge nēpa hâ xuige, ǂgō î du tā tsâǀkhā! ti. Amasen ge ǁîna ge ǁkhanabē, ā, ǁhapubē, on ge ǁaedi ǁaegu: ǁÎn ge ǃaruǀî ǁan hâ tide, ti ge mî.
LAM.4.17	Sida mûdi ge ge kōǁkhui ǁau huib âdaǀî; sida ǃapis ǀkha ǁaes hui da ǁoasa ge kō.
LAM.4.18	ǁÎn ge sida dāǃharodi ai ge ǃgaoǃgâ, sida daogu ai da ge ǃgû ǁoa is kōse. Sida ǀams ge a ǀgū, sida tsēdi ge ǀoa hâ, ā sida ǀams ge go hā.
LAM.4.19	Sida ǃgôaǃgonaon ge ǃariǃkhān ǀhommi din ǃgâ-ai ge ǃhae i; ǁîn ge ǃhomgu ai ǀaexase ge ǃgôaǃgon da, ǃgaroǃhūb ǃnân ge sida ǁnoaga ge ǁguiba.
LAM.5.1	ǂÂi re ǃKhūtse, sida ǀkha ge īn xa; kōǀî îts mû re sida ǃharaxūba.
LAM.5.2	Sida ǀumis ge ǃhaokhoen di ǀumi kai, sida omde nau ǃhūb khoen di.
LAM.5.3	Sida ge a ǃoaǀgôa, ǁgûb ose hâ da, sida îdi ge ǃoatarase i.
LAM.5.4	Sida ǁgam-e da ge mari-i ama ra ā; sida ǀaena da ge ǀgaus ama ra hō.
LAM.5.5	ǃAob âda ai da ge ra ǃgôaǃgonhe; ǀhupu da hâ, xawe da ge sâ kaihe tama hâ.
LAM.5.6	Sida ge Egipteǁîba ǃomma ge mā, tsî Asiriaǁîba, pereb xa da nî ǁâse.
LAM.5.8	ǃGāgu ge sida ra gaoǂam, khoe-i ǁîgu ǃomǁaeba xu nî tsupuǂui da-i xare-i a ǀkhai.
LAM.5.9	Sida ge pereb âda sida ûib ama nî ūhā gôab ǃgaroǃhūb dib xa.
LAM.5.10	Sida khōb ge ge ǂnū, ǁganommi xase, ǃâtsūǀkhāb di ǁgaos xa.
LAM.5.11	ǁÎgu ge tarade ge ǀgaiǁgūǀkhā Sions tawa, tsî ǂkhamkhoede Judab di ǃādi ǃnâ.
LAM.5.12	Gaosagu ge ǁîn di ǃommi ǀkha ge ǂgāmâihe; aidi kaigu didi ge ǃgôahe tama ge hâ i.
LAM.5.13	ǁÎn ge ǂkhamkhoega ǁkhamigu nîga ge ūbē; tsî ǀgôagu ge hain ǃnâ ra ǃnôa.
LAM.5.14	Kaigu ge ǁāb ǀkha ra ǀû, ǂkhamkhoegu ǁîgu di ǀkhōs ǀkha.
LAM.5.15	ǃGâiaǂgaob sida di ǂgaogu dib ge ǀû hâ; sida di ǂnās ge ǃoab ǃnâ ǀkharaǀkharahe hâ.
LAM.5.17	ǁNā-amagab ge sida ǂgaoba tsau hâ, nē xūn ǃaroma di ge sida mûde ǃkhae hâ;
LAM.5.18	ǃhommi Sionni, hîa ǃū-aise ǁgoeb, ǀgirin ra ǃkhoema-aib ǃaromas ge.
LAM.5.19	Sats ǃKhūts ge ǂnôa ǀamosib kōse; sa trons ge hâ ǃhaosa xu ǃhaos kōse.
LAM.5.21	ǃKhūtse, sa ǃoa ǃhobasen kai da, o da ge nî ǃhobasen; ǀasa kai re sida tsēde hugas khami.
LAM.5.22	Aoxūǃari dats kha nî? ǁNātikōsets kha ǁnâi sida ǁaixaǂam hâ?
EZK.1.3	ǃnubais ge ǃKhūb di mîsa ǃgāsase Esegieli, Busib ôab, pristera ge hāba, Xaldeaǁîn di ǃhūb ǃnâ ǃāb Kebari tawa, tsîb ge ǁnāpa ǃKhūb di ǃommi xa ge hāǂamhe.
EZK.1.5	Tsî ǁîs ǁaeguba xub ge īsib haka ûitsaman diba ge ǀkhī, tsî nēb ge īsib âna ge i: ǁÎn ge khoe-i khami ge ī i,
EZK.1.6	tsî mâ-i hoa-i ân ge haka aide ge ūhâ i, ǁnās ǁkhās xase i ge mâ-i hoa-i âna haka ǁgaboga ge ūhâ i.
EZK.1.7	Tsî ǁîn di ǀnūgu ge ǂhanu ge i, tsî ǁîn di ǂaiǃnāgu ge tsâu-i di ǂaiǃnāgu khami ge ī i, tsî gu ge ǂkhanu ǂaib di ǀûb khami gere napa.
EZK.1.8	Tsîn ge khoen ǃomga ǁgabogu ân ǃnaga ge ūhâ i ǁîn di haka ǃnamgu ai, tsî ǁnā hakan ge ǁîn di aidi tsî ǁîn di ǁgaboga ge ūhâ i.
EZK.1.9	ǁÎn di ǁgabogu ge ǃgaeǁaehe ge hâ i nēba naub tawa, ǁîn ge ūnusen tama ge i ǃgûn geo, mâ-i hoa-i ge ǁî-i di ais hâǀî ǂhanuse ge ǃgû.
EZK.1.10	Tsî īsib ǁîn di ais dib ge khoe-i di ais khami ge ī i, tsî xammi di aisan ge ǁî hakana ge ūhâ i amǀkhābǀî, tsî ǁareǀkhābǀîn ge ǁî hakana ǁgōb di aisa ge ūhâ i; ǁkhātin ge ǁî hakana ǃariǃkhās di aisa ge ūhâ i.
EZK.1.11	ǁKhātin ge aidi ân tsî ǁgabogu âna ǀgapisebǀî ge ǀgoraǃāhe hâ i, mâ-i hoa-i tawa kha ge ǀgam ǁgabokha ge ǃgaeǁaehe hâ i, tsî ǀgamkha ge sorodi âna ge ǃgū-ai hâ i.
EZK.1.13	Tsî īsib ûitsaman dib xasa—īsib ân ge khau ra ǂnomdi ǀaes didi xase ge ī i, fakeldi di īsib xase, ǁnā ǀaes ge hugaǀgui ûitsaman ǁaegu gere ǃgûma, tsî ǀaes ge ǂkhaiba ge ūhâ i, tsî ǀaesa xub ge napaba gere ǀkhī.
EZK.1.14	Tsî ûitsaman ge ǃkhoe tsî ge oa napab di īb ǀkhas khami.
EZK.1.15	Tsî ǁnā ûitsamana ta ge mûo, kō, o i ge ǀgui ǀnū-e ge hâ i ǃhūbaib ai, ǁnā ûitsaman xōǀkhā haka aidi ân ǀkhāb ai.
EZK.1.16	Īsib ǀnūdi dib tsî kuru ǀgaub âdi ge turkoes di ǀûb khami ge ī i, tsî ǁnā hakan ge ǀgui īb ǀguiba ge ūhâ i, tsî īb âdi tsî kuru-ais âdi ge nē ǀnūs nau ǀnūs ǃnâ hâs khami ge ī i.
EZK.1.17	ǃGû di geo, o di ge haka ǃnamgu âdi ai ge ǃgû, ǁîdi ge dawasen tama ge i, ǃgû di garu hîa.
EZK.1.18	Tsî râidi âdi ge ǀgapi ge i, ǃaoǃaosase di ge īs kōse, tsî ǁîdi ge mûdi xa ǀoa ge hâ i ǁnā haka ǀnūdi ǂnamipe.
EZK.1.19	Tsî ûitsaman ge ǃgûo, o di ge ǀnūdi ona ǁîn xōǀkhā ge ǃgû, tsî ûitsaman ge ǃhūba xu khâi, o di ge ǀnūdi ona ge khâi.
EZK.1.20	Gagab ra ǃgû ǀkhāb hoabǀî di ge ǁîde ge ǃgû, ǁnāǀîb ge Gagaba ge ǃgû, o di ge ǀnūde ǁîn ǃoa-ai ge khâi, Gagab ûitsaman dib ge ǀnūdi ǃnâ hâ i xui-ao.
EZK.1.21	ǁÎn ge ǃgûo, o di ge nēde ge ǃgû; tsî ǁîn ge mâo, o di ge ǁîde ge mâ; tsî ǁîn ge ǃhūba xu khâi o di ge ǀnūde ǁîdi ǃoa-ai ge khâi, Gagab ûitsaman dib ge ǀnūdi ǃnâ hâ i xui-ao.
EZK.1.23	Tsî nē ǃāǂuisab ǃnaga gu ge ǁîn di ǁgaboga ǂhanuse ge hâ i, nēba naub tawa, mâ-i hoa-i ge ǀgamkha ge ūhâ i, nē ǀkhāb ai tsî nau ǀkhāb ai sorodi âba ra ǃgū-aikha.
EZK.1.24	Tsî ǃgûn geo, o ta ge ǁîn di ǁgabogu di ǀōba ge ǁnâu, kai ǁgamgu di ǀōb axase, Hoaǀgaixab di dommi axase, ǂnubi-i di ǂkhupib axase: Mân geo on ge ǁgabogu âna ge ǃgam.
EZK.1.25	Tsîb ge domma ge hā ǃāǂuisab danadi ân ǂamǃnâ hâb di ǀgapiseba xu, mâ tsîn ge ǁgabogu âna ǃgam ǃnubai.
EZK.1.27	Tsî ta ge ǀûb Hasmali dib xase ība ge mû, ǀaes di īsib xase trons di ǃnâb ǂnamipe īsib ǁîs ai ǂnôab di kamanaba xu tsî ǀgapisebǀî, tsî kamanab âba xu ǃnaga ta ge īsib ǀaes dib axase ība ge mû tsî ǁîb ǂnamipe hâ ǂkhaib tsîna.
EZK.2.1	Tsîb ge ǁîba tita ǃoa ge mî: Khoenôa ǀgôatse, mâ ǂaira âts ai, o ta ge tita sa ǀkha nî ǃhoa.
EZK.2.2	Ob ge Gagaba, ǁîb ra ǃhoa-ū te hîa, ti ǃnâ ge hā, ti ǂaira ai ge mâi teba, o ta ge ǁnāb, tita ra ǃhoa-ūba ge ǁnâu.
EZK.2.3	Ob ge ǁîba tita ǃoa ge mî: Khoenôa ǀgôatse, tita ge satsa Israeli ôan ǃoa ra sî, ǁnā mâǃoaxa ǁaedi tita ge mâǃoadi ǃoa; ǁîn tsî ǁîn di îgu ge tita ǃoagu gere ǃûǂam nētsēs kōse.
EZK.2.4	Tsî nē ǀgôan ge ǃgari ais tsî karosa ǂgaoba ūhâ, tita ge satsa ǁîn ǃoa ra sî, tsîts ge ǁîna ǃoa nî mî: Nētib ra ǃKhūb ǃKhūba mî.
EZK.2.6	Tsî sats khoenôa ǀgôatse, tā ǁîna ǃao îts tā ǁîn di mîde ǃao, ǁîǁhaiben tsî ǁkhūn tsîn ge sa ǀkha hâ tsî ǀhūn tawats satsa ǁan hâ xawe, tā ǃao ǁîn di mîde îts ais ân xa tā ǃhurigâ, mâǃoaxa ommi din a xuige.
EZK.2.7	Îts ti mîde ǁîna mîba, ǁnâun kas ǁnâu taman ga is ǁnâun kas hoasa, mâǃoaxan a xuige.
EZK.2.8	Tsî sats khoenôa ǀgôatse, ǁnâu tita satsa ra ǃhoaǀîna, îts satsa tā mâǃoaxa, ǁnā mâǃoaxa ommi din ī khami, ams âtsa khowa îts ǂû, tita satsa ra mā xū-e.
EZK.2.10	Ob ge ǁîba ǁî-e ge khowa ti ais aiǃâ, tsî i ge ǁî-e xoa-aihe ge hâ i, aisǀkhāb tsî khaosǀkhāb ai, tsî ǁî-i ai i ge ǃgae-amdi tsî ǀhâimâinǀomdi tsî tsûgu tsîna ge xoahe hâ i.
EZK.3.2	O ta ge tita ti amsa ge khowa, ob ge ǁîba ǁnā xamisa ǂkhanisa ge ǂû kai te.
EZK.3.3	Tsîb ge ǁîba tita ǃoa ge mî: Khoenôa ǀgôatse, sa ǃnāba ǂûmā îts sa ǃnāxūna nē xamisa ǂkhanis, tita ra mā tsis ǀkha ǀoaǀoa. ǃNubai ta ge ge ǂû, tsîs ge ti ams ǃnâ danib khami ge tsâ i ǂkhonsib xa.
EZK.3.4	Ob ge ǁîba tita ǃoa ge mî: Khoenôa ǀgôatse, ǃgû îts Israeli di ommi din tawa sī îts ti mîdi ǀkha ǁîna ǃhoaǀî.
EZK.3.5	Sats ge ǁaes ǃhao gowaba ūhâs tsî ǃgom namsa ūhâs ǃoa sîhe tama, tsîts ge Israeli ommi din ǃoa sîhe hâ.
EZK.3.6	ǂGui ǁaedi ǃhao gowaba ūhâdi tsî ǃgom namsa ūhâdi, ǁîn di mîdets a ǁnâuǃā ǁoa di ǃoa tama; tsî tita ga ǁîna ǃoa sî tsio, xaren kha ǁîna satsa ǁnâu tide?
EZK.3.7	Xawe Israeli ommi din ge satsa ǁnâu tide, titan ǁnâu ǂgao tama amaga, Israeli ommi hoab din ge a ǀkhamasaǃū, ā, karosa ǂgaoba ūhân ge a ǁî.
EZK.3.9	Tita ge ǃūs âtsa diamantǀuis khami ge dī ǃhaob ǃgâ-ai karosase; tā ǁnâi ǁîna ǃao îts aidi ân aiǃâ tā ǃhurigâ, mâǃoaxa ommi din a xuige.
EZK.3.10	ǃAruǀîb ge ǁîba tita ǁga ge mî: Khoenôa ǀgôatse, ti mîdi tita ge ǃhoa-ū tsi di hoade sa ǂgaob ǃnâ ū îts ǁîde ǂgaera âts ǀkha ǁnâu.
EZK.3.13	tsî ta ge ǀōb ûitsaman di ǁgabogu, nēb nauba ra tsâǀkhāgu diba ge ǁnâu tsî ǀōb ǀnūdi, ǁîn xōǀkhā hâdi diba tsî ǀōb kai ǂkhupib diba.
EZK.3.14	ǃNubaib ge Gagaba tita ūkhâi tsî ge ūbē, o ta ge tita ti gagas di ǀgamsib xa ause ǃoa hâse ge ǃgû, xawe ǃKhūb di ǃommi ge ti ai ǀgaisa ge i.
EZK.3.15	Tsî ta ge ūǃgûbēsan ǁga ge sī, Tel-Abis tawa ǃāb Kebari amǃgâ ǁan hâna, tsî ta ge ǁîn ǁan hâ ǃkhaib tawa ge hâ, ā, burugâ hâse ta ge ǁnāpa ǁîn ǁaegu hû tsēdi kōse ge hâ.
EZK.3.16	O i ge hû tsēdi di ǀunis ai ge ī ǃKhūb di mîs ge tita ǃoa hā ǃkhaisa, mî rase:
EZK.3.18	Tita ga eloxoresab ǃoa: Sats ge nî ǁō ti mîo, tsî sats ga ǁîba ǁnama tsî ǃhoaǀî tama io, eloxoresabats nî eloxoresa daogu âba xu ǁnamase, ûib ǃnâts nî ǁîba sâuga, ob ge ǁnā eloxoresaba ǂhanuoǃnâsib âb ǃnâ nîra ǁō, xawe ǀaob âba ta ge tita sa ǃomma xu nîra ǂgao.
EZK.3.19	Xawe eloxoresabats ga satsa ǁnama, tsîb ga eloxoresasib âba xu tsî eloxoresa daob âba xu ǃhobasen tama io, ob ge ǁîba ǂhanuoǃnâsib âb ǃnâ nîra ǁō; xawe sats ge sa ǀomsa ge sâu.
EZK.3.21	Tsî ǂhanu-aibats kara ǁnamao, ǂhanu-aib aseb ǁore tidese, tsîb ga ǁore tama io, ǁîb ge amase nîra ûi, ǁnamaheb ge amaga, tsî sats ge ǀoms âtsa ge sâu.
EZK.3.25	Sats khoenôa ǀgôats xasa, mû, ǁîn ge tsuriga sa ai nî ǁgui tsîn ge ǁîgu ǀkha nî ǃgae tsi; ǁnā-amagats ge ǁîn ǁaeguba xu ǂoa tide.
EZK.4.1	Tsî sats khoenôa ǀgôatse, amhe hâ ǂnubiǀui-e ū, îts ǁî-e sa ais aiǃâ ǁgui îts ǁî-i ai Jerusalemsa ǀnōǁnâ.
EZK.4.2	Îts ǁîsa xāǂgā tsî ǁaposa ǃkhaide ǁîs ǃoa-ai ǂnubi îts ǁîs ǃoa-ai ǁkhui-e aokhâi, îts toroǂnubi-e ǁîs ǃoa-ai ǂnûi îts ǂkhūǂkhūǃnaoga ǁîs ǂnamipe ǂnûi.
EZK.4.3	Îts ǂnūǀuripanna ū îts ǁîba ǂnūǀuriǂnubiǂgoase ǂnûi sats tsî ǁnā ǃās tsîro ǁaegu, îts ais âtsa ǁîs ǃoagu unu îs xāǂgās ǃnâ sī îts satsa ǁîsa xāǂgā; nēs ge Israeli omma saose nî ība.
EZK.4.4	Îts ǁareǀkhāb ǃnammi âts ai ǁgoe îts ǂhanuoǃnâsib Israeli ommi diba ǁîb ai ǁgui; ǁîb aits nî ǁgoe, tsēdi kōsets ge satsa ǂhanuoǃnâsib Israeli ommi diba nîra tani.
EZK.4.5	Tsî tita ge satsa kurigu ǁîn di ǂhanuoǃnâsib diga ge mā tsēdi di ǀgaus ǃoa ǃnonakaidisi tsî khoesedisi tsēdi kōse, ǂhanuoǃnâsib Israeli ommi dibats nî taniga.
EZK.4.6	Tsî ǁîǃkhai-ets ga dītoao, îts ǁnâi ǀgamǁî ǃnās ai ǁgoe amǀkhāb ǃnammi âts ai, îts ǂhanuoǃnâsib Judab ommi diba tani hakadisi tsēdi kōse. Tita ge mâ tsēs hoas ama mâ kurib hoaba ge mā tsi.
EZK.4.7	ǁNā-amagats ge satsa sa aisa Jerusalems di xāǂgāsǀî nî unu, tsî sa ǁôab ge nî ǀkhaiǀkhā, tsîts ge ǁîsa nî kēboba.
EZK.4.8	Tsî mû, tita ge tsuriga sa ai nî ǁgui, nē ǃnamma xuts nau ǃnammi âts ai ǁgoe-unusen tidega, tsēdi xāǂgās âts didi nî toas kōse.
EZK.4.10	Tsî sa ǂûn sats nî ǂûn ge tsēs ai ǀgamdisi sekeln kōse nî ǃgom; ǁaeba xu ǁaeb kōsets ge ǁîna nî ǂû.
EZK.4.11	Tsîts ge ǁkhāti ǁgam-e ǀgaub ai nî ā ǃnaniǁî ǃâs hinni dis kōse; ǁaeba xu ǁaeb kōsets ge ǁîba nî ā.
EZK.4.12	Tsîts ge ǁkhāti gersttsampereba nî ǂû, tsîts ge ǁîba xaub, khoeba xu ra ǂoaxab ai ǁîn di mûdi aiǃâ nî am.
EZK.4.13	Tsîb ge ǃKhūba ge mî: Nētin ge Israeli ôana ǁîn di pereba ǀurisase nîra ǂû, ǁnā ǁaedi ǁîn ǃoa ta nî ǁîna doeǁgan ǁaegu.
EZK.4.15	Ob ge ǁîba tita ǃoa ge mî: Mû, tita ge gomaǂhauba khoexaub di amǃnâs ai go mā tsi, ots ge ǁîb ǀkha sa pereba nî ǂhomi.
EZK.4.17	Pereb tsî ǁgammi tsîkha nî tôasi xui-ao i ge nē-e nau-i ǀkha nîra burugâ, tsîn ge ǂhanuoǃnâsib ân ǃnâ nîra ǁgâs xa ǁō.
EZK.5.1	Tsî sats khoenôa ǀgôatse, ǀā gôa-e ū, ǂkhomgôa-i ǂkhomaogu di-ets ge nî ū, ǁî-i ǀkhats nî danas âtsa tsî ǀhaus âtsa ǂkhomai; ǁnās khaoǃgâts ge ǀnō-ūxū-e ū tsî ǁnā ǀûna nî ǀgora.
EZK.5.2	ǃNonaǁî ǃâs ânats ge ǃās ǁaegu ǀaes ǀkha nî khauǃkhū, xāǂgās di tsēdi ga ǀoa ǃnubai; ǁnās khaoǃgâts ge ǀnî ǃnonaǁî ǃâs âna nî ū, gôab ǀkha ǁîs ǂnamipe ra ǂnauǃâ, tsî ǀnî ǃnonaǁî ǃâs ânats ge ǂoab ǃnâ nîra tsoroxū. Tita gôaba ǁîn khaoǃgâ nîra ǂgaeǂui xui-ao.
EZK.5.3	Tsîts ge ǁkhāti ǀororon âna ū tsî nî sa sarab ǀamdi ǃnâ ǃgae.
EZK.5.4	Tsîts ge ǃaruǀî ǁîn xa ū tsî nî ǁîna ǀaes di ǁaegub ǃnâ aoǂgā tsî ǀaes ǃnâ ǁîna nî khauǃkhū, ǁîna xu i ge ǀae-e nîra ǀkhī Israeli di ommi hoab ǃoagu.
EZK.5.5	Nētib ra ǃKhūb ǃKhūba mî: Nēs ge Jerusalems, ǁaedi ǁaegu ta ge ǂnûisa, tsî ǃhūga ǁîs ǂnamipe.
EZK.5.6	Xawes ge ǁîsa ti ǂhanuga ǁaedi ǃgâ-ai eloxoresasib ǃnâ ge ǀkharaǀkhara tsî ti ǂnûiǂgāde ǁîs ǂnamipe hâ ǃhūgu hoagu ǃgâ-ai; ti ǂhanugan ge ǁîna ge ǃharaxū, tsî ti ǂnûiǂgādi ǃnân ge ǁîna tanisen tama i xui-ao.
EZK.5.7	ǁNā-amagab ra ǃKhūb ǃKhūba nēti mî: Sadu ge ǁî xūna ǁnā ǁaedi, sadu ǂnamipe hân xa ǃnāǂamsase ge dī tsî ti ǂnûiǂgādi ǃnâ du ge tanisen tama, tsî ti ǂhanuga du ge dī tama i, ā, ǁnā ǁaedi sadu ǂnamipe hâdi di ǂhanugu ǃoa du ge dī hâ i amaga;
EZK.5.8	ǁnā-amagab ra ǃKhūb ǃKhūba nēti mî: Mû, tita ge nîra hāǂam du, ā, tita, tita ge nîra ǀgoraǃgâ sadu ǁaegu ǁnā ǁaedi di mûdi aiǃâ xui-ao.
EZK.5.9	Tsî tita ge sadu ǁaegu nîra dī ǁnān, tātsē ta dī taman tsî tātsē ta dī tidena sadu di ǁgaidīn hoan ǃaroma.
EZK.5.14	ǁNās tawa ta ge tita sado ǃū-aisa xūse tsî ǃharaxūxūse nîra ǂnûi, ǁaedi sadu ǂnamipe hâdi ǁaegu, ǁnān ǃgû-īǀkhā ran hoan di mûdi aiǃâ.
EZK.6.1	Tsî mîs ǃKhūb dis ge tita ge hāba, mî rase:
EZK.6.3	îts mî: Sago Israeli ǃhomgo, ǁnâu go ǃKhūb ǃKhūb di mîsa. Nētib ra ǃKhūb ǃKhūba mî ǃhomgu ǃoa tsî ǃnomdi ǃoa tsî ǃgoarogu ǃoa tsî ǃgoaǃnāgu tsîn ǃoa: Mû, tita, tita ge gôaba sadu ǂama ra ūhā tsî tita ge sadu di ǀgapiga nîra hîkākā.
EZK.6.4	ǁNās tawa gu ge sadu altarde nîra hîǀhuruhe tsî sadu sore-īga nîra khôahe, tsî tita ge sa ǂnauǃanhesana sa ǁgôa-elogu di ais aiǃâ nîra aoǁgui.
EZK.6.5	Tsî tita ge ǁō hâ sorodi Israeli ôan dide ǁgôa-elogu ân di ais aiǃâ nîra ǁgui, tsî tita ge sadu ǂkhōga sadu altardi ǂnamipe nîra tsoromâi.
EZK.6.6	Sadu ǁanǃkhaidi hoadi ǃnâ di ge ǃāde nîra hîǀhuruhe tsî ǀgapiga nîra ǃū-aisa ǃkhai kai, sadu altardi nî ǃū-aisa tsî ǁnāxūhe hâse, tsî sadu ǁgôa-elogu nî khôahe tsî toase, tsî sadu sore-īgu nî ǁhāǁnâhese, tsî sadu sîsengu nî ǀarihese.
EZK.6.7	Tsî ǃkhamdanhe hân ge sadu ǁaegu nîra ǁgoe, ǂan du nîga tita a ǃKhū ǃkhaisa.
EZK.6.10	Tsîn ge nîra ǂan, tita a ǃKhū ǃkhaisa; tita ge ǁause ǃhoa tama hâ, nē ǂkhabab hoaba ta nî ǁîna dī-ū ǃkhaisa.
EZK.6.11	Nētib ra ǃKhūb ǃKhūba mî: ǂNau sa ǃommi ǀkha, îts ǂnāǀgam sa ǂais ǀkha, îts: Okha, ti mî, ǁnā ǁgaidīn Israeli ommi di ǂkhabasigu din hoan ǂama, ǁîn ge gôab xa tsî ǃâtsūǀkhāb xa tsî ǂhīǁōb xa nîra ǁō xui-ao.
EZK.6.12	ǃNūse ga hâ-i ge ǂhīǁōb xa nîra ǁō, tsî ǀgūse ga hâ-i ge gôab xa nîra ǁnā, tsî ǃgau ka-i tsî xāǂgāhe ka-i ge ǃâtsūǀkhāb nîra ǁō. Nēti ta ge tita ti ǁgôasiba ǁîna nî dī-ūtoa.
EZK.7.1	ǁNās khaoǃgâs ge ǃKhūb di mîsa ge hāba te, mî ra ǃâ:
EZK.7.2	ǃAruǀî, sats khoenôa ǀgôatse, nētib ra ǃKhūb ǃKhūba mî Israeli di ǃhūb xa: ǀAms ge go hā, ǀams ge haka ǁhôadi ǃhūb didi ǂama go hā.
EZK.7.3	Nēsis ra ǀamsa sats ǂama hā; tita ge ti ǁaiba sa ǃoagu nîra sî, tsî tita ge satsa nîra ǀgoraǃgâ sa daogu ǃoa, tsî tita ge sa ǁgaidīn hoana sa ai nîra ūhā.
EZK.7.4	Tsî ti mûs ge satsa ǃkharesi tide tsî tita ge ǀkhom tide; tsî ta ge daogu âtsa sa ai nîra ūhā, tsî ǁgaidīn âts ge sa ǁaegu nîra hâ, tsî sadu ge nîra ǂan tita a ǃKhū ǃkhaisa.
EZK.7.5	Nētib ra ǃKhūb ǃKhūba mî: Tsū-i ǀgui-i, tsū-i ǀgui-i, mû, ǁî-i ge go hā.
EZK.7.6	ǀAms ge go hā, ǁnā ǀams ge go hā, ǁîs ge go ǃnoaǂkhaiǂam tsi, mû, tsûb ge go hā.
EZK.7.8	O ta ge tita nēsi ǀase ti ǁgôasiba nîra ǁhōǂui tsî ti ǁaiba sa ǃoagu nîra ūǀkhī tsî nîra ǀgoraǃgâ tsi sa daogu ǃoa tsî nîra ūhāǂam tsi sa ǁgaidīn hoana.
EZK.7.9	Ti mûs ge ǃkharesi tide, tsî tita ge ǀkhom tide, tita ge sado nîra mā sadu di daogu ǃoa, tsî sadu ǁgaidīn ge sadu ǁaegu nîra hâ, tsî sadu ge nî ǂan, tita a ǁnā ǃKhū, ǂnau ra ta ǃkhaisa.
EZK.7.11	ǀGaidīs ge go eloxoresasib di hai kai, xū-i xare-i ge ǁîn xa ǃgau tide tsî ǁîn di ǂguib xa tsî ǁîn di ǂkhupib xa, tsî ǃgâi-i xare-i ge ǁîn ǂama nîra ǀkhai.
EZK.7.12	ǁAeb ge go hā, tsēs ge go ǀgū, ab ǁama-aoba tā ǃgâiaǂgao, îb ǁamaxū-aoba tā ǃoa, khau hâ ǁaib ǁîn di ǂguib ǃhūb dib hoab ai ra hā xuige.
EZK.7.14	ǁÎn ge xâiǁnâs ǀkha ge xâi, tsî xūn hoana ge ǁāǁā, xawe khoe-i xare-i ge ǃkhams ǁga ǂoa tama, ti khau hâ ǁaib ǁîn di ǂguib ǃhūb dib hoab ai hâ xui-ao.
EZK.7.15	Gôab ge ǃauga hâ tsî ǂhīǁōb tsî ǃâtsūǀkhāb tsîkha ge ǃnāb ǃnâ hâ; ǃaub ai ga hâ-i ge gôab xa nîra ǁō, tsî ǃās ǃnâ ga hâ-i ge ǃâtsūǀkhāb tsî ǂhīǁōb xa nîra dītoahe.
EZK.7.16	Tsî ǃkhoe-ûi kan ge nîra ûi, xawen ge ǃhomgu ai nîra hâ, ǁîn hoan ge ǂnabun ǃgoaǃnāgu din khami nîra ī, hoatsama ra āǃâ, mâ-i hoa-i ǁî-i di ǂhanuoǃnâsib ǃaroma.
EZK.7.17	ǃOmgu hoagu ge nîra ǃopo, tsî ǁgoadi hoadi ge ǁgammi axase nîra dâuǃari.
EZK.7.20	Tsî ǁîb ge îsasib ǁîb di anixūb diba anusise ge ǂnûi, xawen ge ǁîna ǁîs ǃnâ īsigu ǁîn di ǁgaidīn tsî ǁîn di ûi-ûis diga ge dībasen; ǁnā-amaga ta ge tita ǁî ǃkhaisa ǁîna ǃanuoǃnâsise ge ǂnûiba.
EZK.7.21	Tsî tita ge ǁîna ǃhaokhoen ǃomǁae ǁkhâuǁnâse nîra māǁnâ tsî eloxoresan ǃhūbaib dina ǃnarixūse, tsîn ge ǁîsa nîra ǀuriǀuri.
EZK.7.22	Tsî tita ge ti aisa ǁkhāti ǁîna xu ūdawa, on ge ti ǁuiba nîra ǀuriǀuri, tsîn ge ti ǂganǃgâsa ǃkhaisa nîra ǀuriǀuri, ǁgari-aon ge ǁîs ǃnâ nîra ǂgâ tsî ǁîsa nîra ǀuriǀuri.
EZK.7.23	ǁKham-e dībasen, ǃhūb ǀaobǀgoraǃgâdi xa ǀoa hâ tsî ǃās ǁgaridīs xa ǀoa hâ xuige.
EZK.7.24	ǁNā-amaga ta ge tita hoan xa ǂkhaban ǁaedi dina nîra hā kai, ǁîn di omde ǀumise nîra ūhâna, tsî ta ge ǃgurib ǀgaisan diba nîra ǀû kai, tsî ǁîna ga khain, ǁîn ge nîra ǀuriǀurihe.
EZK.7.25	ǂŌǂōsib ga hā, on ge ǂkhîba nîra ôa, xawe ǁîb ge nîra ǀkhai.
EZK.7.26	ǁGaoǁgaosasib ge ǁgaoǁgaosasib ǂama nîra hā, tsî gommi ge gommi ai nîra hā. ǃNubain ge ais kēbo-aob disa nîra ôa, xawe ǂhanub ge pristera xu nîra kā tsî ǀapesa kaiga xu.
EZK.7.27	Gao-aob ge nîra ǃoa, tsî gaosigu ge hîkākāsiba nîra ana, tsî ǃomgu ǃhūb di ǁaes digu ge nîra ǃopo; tita ge ǁîna ǁîn daob ǃoa nî dī-ū, tsî ǁîn di ǂhanugu ǀkha ta ge tita ǁîna nîra ǀgoraǃgâ, tsîn ge ǁîna nî ǂan tita a ǃKhū ǃkhaisa.
EZK.8.2	ǃNubai ta ge ge kō tsî mû, īsi-i khami ī-e, īsib ǁîb di kamanab dib tsî ǁnāpa xu ǃnaga i ge ǀae ge i, tsî ǁîb di kamanaba xu, tsî ǀgapise i ge ǂkhaisi-i Hasmali di ǀûb khami i ge i.
EZK.8.4	Tsî mû, ǂkhaisib Israeli Elob dib ge ǁnāpa hâ, ǁnā īb, ǃgoaǃnāb ǃnâ ta ge mûb xase ība.
EZK.8.5	Tsîb ge ǁîba tita ǁga ge mî: Khoenôa ǀgôatse, ǃgapakhâi ǀapas ǀkhāb ai ǁgoe daobǀî. O ta ge ǀapas ǀkhāb ai ǁgoe daobǀî ge ǃgapakhâi, tsî mû, ǀapasǀî altars di ǁāb tawab ge īb tauxasib diba ge hâ i ǂgâdaos ǃnâ.
EZK.8.6	Ob ge ǁîba tita ǃoa ge mî: Khoenôa ǀgôatse, mûts ra xare ǁîn ra dīna ǁnā kai ǁgaidīn, Israeli ommi din nēpa ra dīna, tita nî ti ǃanusiba xu ǃnūse bēga? Xawets ge ǁkhawa ǀnî kai ǁgaidīna nîra mû.
EZK.8.7	Nētib ge ǁîba tita ai-ommi di dao-ams tawa ge ūsī. ǃNubai ta ge ge kō tsî mû, ǁhū-i ge ǂnubiǂgaob ǃnâ hâ.
EZK.8.8	Ob ge ǁîba tita ǃoa ge mî: Khoenôa ǀgôatse, ǁnā ǂnubiǂgoaba khaoǃkhopa. O ta ge ǁnā ǂgoaba ge khaoǃkhopa tsî mû, ǁnāpas ge dao-amsa ge hâ i.
EZK.8.9	ǃNubaib ge ǁîba tita ǃoa ge mî: ǂGâ îts kō ǁnā ǂkhaba ǁgaidīn, nēpan ra dīna.
EZK.8.11	Tsî hûdisi aogu Israeli ommi di kaigu digu ge Jaasanjab, Safanni ôab, ǁîn ǁaegu mâb ǀkha ǁîgu di aidi aiǃâ ge mâ i, tsî mâb hoab âgu ge ǁîb di ǀanǀansoasa ǃomǁaeb âb ǃnâ ge ūhâ i tsî ǃnāǂamsa ǀnanus ǀanǀans dis ge ge ǃapa.
EZK.8.13	Ob ge ǁîba tita ǁga ge mî: Sats ge ǁkhawa ǀnî kai ǁgaidīn, dīn rana nîra mû.
EZK.8.14	Ob ge ǁîba tita dao-ams ǃKhūb ommi di ǁāb dis, ǀapasǀî hâs tawa ge ūsī tsî mû, ǁnāpa di ge tarade ge ǂnôa i, Tamuba ra ābade.
EZK.8.15	Ob ge ǁîba tita ǃoa ge mî: Mûts go xare, sats khoenôa ǀgôatse? Sats ge ǁkhawa ǀnîn nēn ǃgâ-ai kai ǁgaidīna nîra mû.
EZK.8.17	Ob ge ǁîba tita ǃoa ge mî: Mûts go xare sats khoenôa ǀgôatse? Xū-i Judab ommi xa nē ǁgaidīn nēpan ra dīn ǃgâ-ai supuse ra ūhe-e hâ-e xare? ǃHūban ga ǀgaidīs ǀkha ǀoaǀoao, on ra ǃhoba, titan nî ǁaiǁaise, tsî kō, ǁîn ra ǂauxûiǂgonaba ǂguis ân tawa ǁgui.
EZK.9.1	ǁNās khaoǃgâb ge ti ǂgaera aiǃâ ǃgari dommi ǀkha ǂgai tsî ge mî: A gu ǀgū ǃās di mûǂamaoga, îb mâb hoaba hîkākās di sîsenūdab ǀkha ǀgū.
EZK.9.5	Xawe naugu ǃoab ge ti ǂgaera ǃnâ ge mî: ǃGûǃganu ǃāsa ǁîb khaoǃgâ, î go ǂnau îs sago di mûsa tā ǃkharesi, î go tā ǀkhom.
EZK.9.7	Ob ge ǁîba ǁîgu ǃoa ge mî: Omma ǀuriǀuri, î go ai-omga ǂnauǃanhe hân ǀkha ǀoaǀoa, î go ǃgûǂoa. O gu ge ǃgûǂoa tsî ǃās ǃnâ ge ǃgam.
EZK.9.10	ǁNā-amaga tita on xasa: Ti mûs ge ǃkharesi tide tsî tita ge ǀkhom tide; tita ge ǁîn di daoba danas ân ai nîra mā.
EZK.9.11	Tsî mû, ǁnā aob ǀgaisa ǃuri ǃkhaiba anasen hâb, kamanab âb tawas xoa-ūǁgam-i di soarosa hâb, ǁîb ge amsa ǁkhawa ūhā tsî: Tita ge go dī, sats ge tita mîmā xase, ti ge mî.
EZK.10.3	Tsî xerugu ge amǀkhāb ommi dib ai ge mâ i, ǁnā aob ge ǂgâ ǃnubai, tsî ǀnanu-i ge ai-ommi di ǃnāba ge ǀoaǀoa.
EZK.10.5	Ob ge ǀōb xerub ǁgabokha diba ge ǁnâuhe ommi di ǀkhâuǀams kōse, Hoaǀgaixa Elob dib axase, ǁîb ra ǃhoa ǃnubai.
EZK.10.6	Tsî i ge ge ī, ǁnā aob ǀgaisa ǃuri ǃkhaiba ana hâbab ge mîmā tsî: ǀAe-i xa ū ǀnūdi ǁaeguba xu, xerub ǁaeguba xu ti mî, ǃnubaib ge ǁîba ǂgâ tsî ǀnū-i tawa sī ge mâ.
EZK.10.7	Ob ge ǀgui xeruba ǃommi âba ge ǀhōǂui xerugu ǁaeguba xu ǀaes xerugu ǁaegu hâsǀî tsî ǁîs xa ū tsî ǃomǃnâkha ǁnāb, ǀgaisa ǃuri ǃkhaiba anasen hâb dikha ǃnâ ge mâ, ǁnāb ge ǁîsa ū tsî ge ǃgûǂoa.
EZK.10.8	Xerugu di īb tawa i ge khoe-i ǃommi khami ī xū-e ge mûhe xui-ao, ǁîgu di ǁgabogu ǃnaga.
EZK.10.10	Tsî īsib âgu xasa: ǁÎ hakagu ge ǀgui īsib ǀguiba ge ūhâ i; ǀgui ǀnūsa nau ǀnūs ǃnâ hâs ǁkhās khami.
EZK.10.11	ǁNādi ge ǃgûo, o di ge nēdi ona haka ǃnamgu âdi ai ge ǃgû; ǁîdi ge oa tama ge i, ǃgû di geo, tsî di ge danas ǃoa hâǀî, ǁnāǀî di ge ge ǃgûsao, ǁîdi ge ǃgû di garu hîa oa tama ge i.
EZK.10.12	Tsî ǁîgu di soros hoas tsî ǁîgu di ǃgâgu tsî ǁîgu di ǃomgu tsî ǁîgu di ǁgabogu tsîn ge ǀnūdi on ǀkha mûdi xa ǀoa ǂnamipe ge hâ i, ǁî hakagu ge ǁîgu di ǀnūde ge ūhâ i.
EZK.10.13	Tsî ǀnūdi xasa: Mâs hoas âdi ge ti ǂgaera aiǃâ ǃgaosareb ti gere ǂgaihe.
EZK.10.14	Tsî mâs hoas âdi ge haka aide ge ūhâ i: ǂGuro ais ge xerub di ais khami ge ī i, tsî ǀgamǁî ais ge khoe-i di ais khami ge ī i, tsî ǃnonaǁî aisa xammi di ais khami, tsî hakaǁîsa ǃariǃkhās di ais khami.
EZK.10.15	Tsî ǁî xerugu ge ǀgapise ge khâi; nēb ge ǁnā ûitsamab ǁkhāba ge i, ǃāb Kebari amǃgâ ta ge mûba.
EZK.10.16	Tsî xerugu ge ǁgabogu âga ūkhâio, ǃhūba xu gu nî khâise, o di ge ǁnā ǀnūdi ona ǁîgu xōǀkhā oa tama ge i.
EZK.10.17	ǁÎgu ge mâ ǃnubai di ge nēde ge mâ; tsî ǁîgu ra ūkhâihe ǃnubai di ge nēdi ona ge khâi, gagab ûitsaman dib ge ǁîdi ǃnâ hâ i xui-ao.
EZK.10.18	ǃNubaib ge ǂkhaisib ǃKhūb diba ommi dā-aiǃkhaisa xu bē tsî xerugu ǂamǃnâ sī ge mâ.
EZK.10.20	Nēb ge ǁnā ûitsamab tita ge Israeli Elob ǃnaga mûba ǃāb Kebari amǃgâ, tsî ta ge ge mûǂan, ǁîgu a xeru ǃkhaisa.
EZK.10.21	Mâb hoab ge haka aide ūhâ, tsî mâb hoab ge haka ǁgaboga ge ūhâ i, tsî khoen ǃomgu khami ī xūga ǁîgu di ǁgabogu ǃnaga.
EZK.10.22	Tsî ais âgu di īsib xasa; ǁîgu di aidi ge ǁnā aidi, ǃāb Kebari di amǃgâ ta ge mûdi ǁkhāde ge i, ǁîgu di īsib tsî ǁîgu ǂûgu xasa. ǁÎgu ge mâb hoab âga ais âb aiǃâ ǂhanuse ge ǃgû.
EZK.11.2	Ob ge ǁîba tita ǃoa ge mî: Khoenôa ǀgôatse, nēgu ge ǁnā aogu, ǂhanuoǃnâsib xa ra ǂâiga tsî nē ǃās ǃnâ ǂkhaba ǀape-aide ra ǀapega,
EZK.11.3	ǁnā mî raga: Omdi ge ǀgūse ǂnubihe tide, nē ǃās ge nî sū tsî sida ge ǁganse nî ī.
EZK.11.4	ǁNā-amaga kēbo ǁîgu ǃoagu; kēbo, sats khoenôa ǀgôatse.
EZK.11.5	Ob ge Gagab ǃKhūb diba ti ai ge ǁnā, tsî ǁîb ge tita ǃoa ge mî: Mî re: Nētib ra ǃKhūba mî: Sadu Israeli ommi di du ge nēti ra mî, tita ǁnā xūn sa gagas ǃnâ ra khâin di xū-i hoa-e a ǂan xui-ao.
EZK.11.6	Sago ge sago di ǂnauǃanhesana nē ǃās ǃnâ ge ǂguiǂgui tsî go ge ǁîs di daoga ǂnauǃanhe gen ǀkha ge ǀoaǀoa.
EZK.11.7	ǁNā-amagab ra ǃKhūb ǃKhūba nēti mî: Sadu di ǂnauǃanhesan, ǁîs ǁaeguts ge ǁguin, ǁîn ge a ǁnā ǁgan, tsî nē ǃās ge a sū; xawe sado ta ge tita ǁîn ǁaeguba xu nîra ǂoa kai.
EZK.11.8	Sadu ge gôaba ge ǃao, tsî gôab ge ǁnāb, tita sadu ǂama nîra ūhāba, tib ra ǃKhūb ǃKhūba mî.
EZK.11.9	ǁKhāti ta ge tita sado ǁîn ǁaeguba xu nîra ǂoa kai, tsî tita ge sado ǃhaokhoen ǃomǁae nîra māǁnâ, tsî tita ge sadu ǁaegu ǂhanuba nîra dī.
EZK.11.11	Nē ǃās ge sado sūse ība tide, tsî sadu ge ǁîs ǁaegu ǁganse i tide; ǀkharib Israeli dib ǃnâ ta ge tita sado nîra ǀgoraǃgâ.
EZK.11.12	Tsî sadu ge nîra ǂan tita a ǃKhū ǃkhaisa, ti ǂnûiǂgādi ǃnâ du tanisen tama tsî ti ǂhanuga du ge dī tama i, tsî du ge ǂhanugu, ǁnā ǁaedi sadu ǂnamipe hâdi diga gere dī amaga.
EZK.11.14	ǃNubais ge mîs ǃKhūb disa tita hāba tsî ge mî:
EZK.11.15	Khoenôa ǀgôatse, nēn ge a sa ǃgâsa, ā, sa ǃgâsan ge a ǁî: Aogu sa khoexakhoesis digu tsî Israeli ommi hoab, ā, ǁîb hoaba, Jerusalems di ǁansaben ge ǁîb ǃoa: ǃNūse bē ǃKhūba xu, nē ǃhūb ǁkhāba da ge ǀumise māhe xuige, ti ge mîba.
EZK.11.18	On ge ǁnāpa sī tsî nîra ǁnāpa xu dībē ǁîb di ui-uisan hoan tsî ǁîb di ǁgaidīn hoana.
EZK.11.19	Tsî tita ge ǁîna ǀguiti-ī ǂgaoba nîra mā tsî ǀasa gagasa ǁîn di ǃnāb ǃnâ nîra mā; tsî tita ge ǀuiǂgaoba ǁîn di ǁgansa xu nîra ūbē tsî ǁganǂgaoba ǁîna nîra mā,
EZK.11.21	Xawe ǂgaob ân ra ǁîn di ui-uisan tsî ǁîn di ǁgaidīna ǃgôaǃgon, ǁîn di daoba ta ge tita danas ân ai nîra mā, tib ra ǃKhūb ǃKhūba mî.
EZK.11.23	Tsî ǂkhaisib ǃKhūb dib ge ǃās ǁaeguba xu khâi tsî ge sī mâ, ǁnā ǃhommi ǃās aiǂoasǀî ǁgoeb ai.
EZK.11.25	Tsî ta ge ǃkhōsan ase ge ǂgaeǂguibēhen ǃoa ǃKhūb di mîdi ǁîb ge mû kai te di hoade ge ǃhoa.
EZK.12.1	ǃAruǀîs ge mîs ǃKhūb disa hāba te tsî ge mî:
EZK.12.3	ǁNā-amaga sats khoenôa ǀgôatse, doexūs di sîsenūdana dībasen îts tsēa ǁîn di mûdi aiǃâ doebē, îts sa ǃāsa xu nau ǃās ǃoa doe ǁîn di mûdi aiǃâ, ǀnîsin ge nî hōǃâ, mâǃoaxa ommi din a xawe.
EZK.12.4	Ots ge satsa sa sîsenūdana tsēa ǁîn di mûdi aiǃâ nî ūǀkhī, ǁnān hîa ra doebēn di sîsenūdan xase; ǁnās khaoǃgâts ge satsa ǃuia ǁîn di mûdi aiǃâ nî ǂoa, ǁnān hîa ra doebēn ra ǂoa xase.
EZK.12.5	ǂNubiǂgoaba khaoǃkhopa ǁîn di mûdi aiǃâ îts ǁnāǃnubai sa sîsenūdana ūǀkhī.
EZK.12.6	ǁÎn di mûdi aiǃâts ge ǁîna sa ǃhōkha ai nî tani, ǃkhaenab ǃnâts ge ǁîna nî ūǀkhī, sa aisats ge nî ǃgū-ai, ǃhūbats mû tidega, tita ge satsa Israeli di omma saose mā xui-ao.
EZK.12.7	O ta ge tita mîmāhe ta ge khami ge dī; tita ge ti sîsenūdana tsēa ge ūǀkhī, ǁnān hîa ra doebēn di sîsenūdan xase. ǁNās khaoǃgâ ta ge ǃuia ǂnubiǂgoaba ǃommi ǀkha ge khaoǃkhopa; tita ge ǁîna ǃkhaenab ǃnâ ge ūǀkhī, tsî tita ge ǁîna ǃhōb ai ge tani mûdi ân aiǃâ.
EZK.12.8	Tsî ǃnauǁgoagas ge mîs ǃKhūb disa hāba te tsî ge mî:
EZK.12.9	Khoenôa ǀgôatse, Israeli di ommi, ǁnā mâǃoaxa omma kha: Tare-ets ra dī? ti mîǀî tsi tamab hâ?
EZK.12.10	ǁÎna mîǀî: Nētib ra ǃKhūb ǃKhūba mî: Nē ǂhôas ge gaosab Jerusalems dib ǃoagu hâ tsî Israeli ommi ǁîn ǁaegu hâb hoab ǃoagu.
EZK.12.11	Mî: Tita ge sadu di buruxa saota, tita ge dī khamin ge ǁîna nîra dī-ūhe. ǁÎn ge ǂgaeǂguibēhe rase ǃkhōsis ǃnâ nîra ǂgâ.
EZK.12.12	Tsî ǁnā gaosab, ǁîn ǁaegu hâb ge sîsenūxūba ǃhōb ai nîra tani ǃkhaenab ǃnâ, tsîb ge nîra ǂoa; ǂnubiǂgoaban ge nîra khaoǃkhopa, ǁîban nî ǁnāpa xu ūǂuise, ais âbab nî ǃgū-ai, mûs ǀkhab ǃhūba mû tidese.
EZK.12.13	Tita ge ǁkhāti ti ǂhamsa ǁîba nîra ǃāǂuiba, ti ǂhaotsurib ǃnâb nî ǃkhōhese, tsî tita ge ǁîba Babilons, Xaldeaǁîn di ǃhūb ǃnâ nîra ūsī, xaweb ge mû tide, ǁnāpab nîra ǁō xawe.
EZK.12.14	Tsî ǁnān, hui bin nîse ǁîb ǂnamipe hân hoan tsî ǁîb di ǂnubidi hoadi tsîna ta ge tita ǂoadi hoadi ǃnâ nîra tsoromâi, tsî tita ge gôaba ǁîn khaoǃgâ nîra ǂgaeǂui.
EZK.12.15	Nētin ge ǁîna nî ǂan tita a ǃKhū ǃkhaisa, tita ga ǁîna ǁaedi ǃnâ ǀgaruǀgaru tsî ǁîna ǃhūgu ǃnâ tsoromâi ǃnubai.
EZK.12.16	Tsî tita ge ǁîn xa ǀoro khoerona nîra ǃgau kai gôaba xu tsî ǃâtsūǀkhāba xu tsî ǂhīǁōba xu, ǁîn di ǁgaidīn hoanan nî ǁnā ǁaedi, ǁîn tawan nî sīde ǃhoabase, tsîn ge nî ǂan tita a ǃKhū ǃkhaisa.
EZK.12.17	ǁNās khaoǃgâs ge mîs ǃKhūb disa hāba te tsî ge mî:
EZK.12.18	Khoenôa ǀgôatse, sats ge pereb âtsa ǀkhūb ǀkha nîra ǂû, tsî ǁgam-i âtsats ge ǃhurib tsî ǂhansens tsîkha ǀkha nîra ā.
EZK.12.19	Îts mî ǃhūb di ǁaes ǁga: Nētib ra ǃKhūb ǃKhūba mî Jerusalems di ǁansaben xa, Israeli di ǃhūb xa: ǁÎn ge pereb âna ǂhansens ǀkha nîra ǂû, tsî ǁîn di ǁgam-e ǃhurib ǀkha nîra ā, ǃhūb ân nî ǀoasib âba xu ǀkhaiǀkhā amaga, ǀgaidīs ǁîb ǃnâ ǁan hân hoan dis ǃaroma.
EZK.12.20	Tsî ǁanǃnâhe hâ ǃādi ge nîra ǃū-ai, tsî ǃhūb ge nîra ǃgaroǃhū kai, tsî sadu ge nî ǂan, tita a ǃKhū ǃkhaisa.
EZK.12.21	ǁKhawas ge mîs ǃKhūb disa hāba te tsî ge mî:
EZK.12.24	ǁAu ai-i xare-i ge ǃaruǀî hâ tide tsî ǁgoasen ra aiǀgarusa Israeli ommi di ǁaegub ǃnâ.
EZK.12.25	Tita a ǃKhū xui-ao, tita ge nîra ǃhoa; ǁNā mîs, tita nî ǃhoas ge nîra dīhe; ǁîs di ǁaeb ge ǁkhawa mâiǂuihe tide. Sadu mâǃoaxa ommi di du di tsēdi ǃnâ ta ge tita mî-e ǃhoa tsî nîra dī, tib ra ǃKhūb ǃKhūba mî.
EZK.12.26	ǃAruǀîs ge mîs ǃKhūb disa hāba te tsî ge mî:
EZK.12.27	Khoenôa ǀgôatse, mû, ǁnān Israeli ommi din ra mî: ǁNā ais ǁîb ra mûs ge ǂgui tsēdi disa, tsîb ra ǁaegu ǃnūgu xa kēbo.
EZK.12.28	ǁNā-amaga ǁîn ǃoa mî: Nētib ra ǃKhūb ǃKhūba mî: Ti mîdi di ǀguis xares ge mâiǂuihe tide; ǁnā mîs ǃhoa ta ges ǁîs ge nîra dīhe, tib ra ǃKhūb ǃKhūba mî.
EZK.13.1	Tsî mîs ǃKhūb dis ge hāba te tsî ge mî:
EZK.13.2	Khoenôa ǀgôatse, kēbo Israeli di kēbo-aogu, hîa ra kēbogu ǃoagu, îts ǁnāgu, ǁîgu di ǂgaoba xu ra kēboga mîba: ǁNâu ǃKhūb di mîsa!
EZK.13.4	Sa kēbo-aogu ge ǀgirigu ǃū-aisa ǃkhaidi ǃnâ hâgu khami ī, Israeltse.
EZK.13.6	ǁÎgu ge ǁausib tsî amab khami ra ǀō ǂhumib tsîkha ra mû, ǁnāgu ǃKhūb ge ǃhoa ti ra mîga, ǃKhūb xa gu sîhe tama xawe, tsî gu ge nauna ra ǃâubasen kai, mîs nî ǁapo ǃkhaisa.
EZK.13.7	ǁAu ai-e go kha mû tama hâ tsî amab khami ra ǀō ǂhumiba ǃhoa tama go hâ, sago ǃKhūb ra ǃhoa ti ra mîgo, tita ǃhoa tama hîa?
EZK.13.8	ǁNā-amagab ra ǃKhūb ǃKhūba nēti mî: Sago ǁausiba ra ǃhoa tsî ǂhumiba ra mû amaga, ǁnā-amaga mû, o ta ge tita nîra hāǂam go, tib ra ǃKhūb ǃKhūba mî.
EZK.13.11	Mîba ǁnān, ǂkhabusa ǂgoab ǀkha ra ǂapona, ǁîb nîra ǁnā ǃkhaisa; tūǀnanub ge nîra hā, tsî sago kai ǃnareǀuigo nîra ǁnā, tsî ǃgom sareb ge ǁîba nîra ǂari kai.
EZK.13.12	Mû, ǁnā ǂnubiǂgoab ga ǁnāo, kha mîǀîhe du tide: Mapas ǂapo-ais, ǁîs ǀkha du ge ǂaposa hâ?
EZK.13.13	ǁNā-amagab ra ǃKhūb ǃKhūba nēti mî: Ā, tita ge kai ǁgaoǂoa-e xu ti ǁgôasib ǃnâ nîra ǀari kai, tsî tūǀnanu-i ge ti ǁaib ǃnâ nîra hâ tsî kai ǃnareǀuidi ti ǁgôasib ǃnâ, hoan nî hîkākāhese.
EZK.13.14	Nēti ta ge tita ǁnā ǂgoaǃharab sadu ge ǂkhabusa ǂgoab ǀkha ǂapoba nîra khôaǁnâ tsî ǁîba ǃhūb ai nîra aoǁgui, ǃgaoǃgaob âb nî ǀkhaiǀkhās kōse; nētis ge ǃāsa nîra ǁnā, tsî sadu ge ǁîs ǁaegu nîra kāǁō; o du ge nîra ǂan tita a ǃKhū ǃkhaisa.
EZK.13.15	Nēti ta ge tita ti ǁgôasiba ǂnubiǂgoab ǃoagu nîra ūǀkhī tsî ǁnān, ǂkhabusa ǂapoǂgoab ǀkha ǁîba ra ǂapon ǃoagu, tsî tita ge sadu ǃoagu nîra mî: ǁNā ǂnubiǂgoab ge ǃaruǀî hâ, tsî ǁîba ge ǂapogu ge a ǀkhai ti;
EZK.13.17	Tsî sats khoenôa ǀgôatse, sa aisa ǂnûi ǁnā ǀgôadi sa ǁaes didi, ǂgaob âde xu ra kēbodi ǃoagu, îts ǁîde kēboba.
EZK.13.18	Îts mî: Nētib ra ǃKhūb ǃKhūba mî: Tsūba di ǁnā tarade, ǁôagu di gamǃnâgu hoaga ǂkhapide ra ǂombade tsî mâ gaxusib hoaba ǃgū-aiǃkhaigu danas diga ra dībade, ǀomden nî ǃause. ǀOmdi ti ǁaes dide xare ǃau du nî, tsî sadu ǀkha hâ ǀomde kha xare ǁîde ûitsamase ūhâ di du nî?
EZK.13.20	ǁNā-amaga nētib ra ǃKhūb ǃKhūba mî: Mû, tita ge sadu di ǂkhapide nîra hāǂam, ǁîdi ǀkha du ǁnāpa ǀomde doe ra xūse ra ǃaude, tsî tita ge ǁîde sadu di ǁôaga xu nîra tsububē; tsî tita ge ǁnā ǀomde nîra ore, ǁnā ǀomdi sadu doe ra xūse ra ǃaude.
EZK.13.21	ǁNās tawa ta ge tita sadu di danaǃgū-aiǃkhaiga nîra ǀkhau tsî ti ǁaesa sadu ǃomǁaeba xu nîra ore, ǃaruǀîn sadu ǃomǁae ǃauxūse hâ tidega; o du ge nî ǂan tita a ǃKhū ǃkhaisa.
EZK.13.23	ǁnā-amaga du ge ǃaruǀî ǁausiba mû tide, tsî aimûǀgarusa sîsenū tide. Tsî tita ge ti ǁaesa sa ǃomǁaeba xu ore, o du ge nîra ǂan tita a ǃKhū ǃkhaisa.
EZK.14.2	ǃNubais ge ǃKhūb di mîsa hāba te tsî ge mî:
EZK.14.4	ǁNā-amaga ǁîn ǀkha ǃhoa îts ǁîn ǃoa mî: Nētib ra ǃKhūb ǃKhūba mî: Mâ aob Israeli ommi din dib hoab, ǁgôa-eloga ǂgaob âb ǃnâ ga ǂnûikhâib tsî ǁgonǁgonǂgaos ǂhanuoǃnâsib âb disa ga ǂhanuse ǁîb di ais aiǃâ ǂnûib tsî kēbo-aob tawa ga hāb, ǁîba ta ge tita ǃKhūta, hāb ka ǃnubai, ǂguisib ǁîb di ǁgôa-elogu dib ǃoa nîra ǃeream.
EZK.14.5	Tita nî Israeli ommi dina ǂgaob ân ǃnâ ǃkhōse, hoatsaman ge ǁîn di ǁgôa-elogu ǀkha tita xu ǁnāǁgôa amaga.
EZK.14.7	Mâ aob Israeli ommi din dib hoab tsî mâ ǃhaokhoeb, Israeli ǃnâ ǃhaokhoese ga hâb hoab, ti khaoǃgâba xu ga khaisen tsî ǁgôa-elogu âba ǁîb di ǂgaob ǃnâ ǂnûikhâib tsî ǂhanuoǃnâsib âb di ǁgonǁgonǂgaosa ǂhanuse ǁîb di ais aiǃâ mâib tsî kēbo-aob tawa hāb, titab nî ǁîba xu dîseba; tita ge ǃKhūta, ǁîb ge tita xu nî ǃereamhe.
EZK.14.10	On ge ǁîn di ǂhanuoǃnâsiba nî tani, ǂhanuoǃnâsib dî-aob dib nî īs ǁkhās xaseb ge ǂhanuoǃnâsib kēbo-aob diba nîra ī.
EZK.14.12	ǃAruǀîs ge ǃKhūb di mîsa hāba te tsî ge mî:
EZK.14.16	ǁnā ǃnona aogu ga ǁîb ǁaegu hâ xawe, tita a ûitsama ǃkhais ao, tib ra ǃKhūb ǃKhūba mî, xawe gu ge ǀgôagu kas ǀgôadi kas hoasa ǃnoraǃnora tide, ǁîgu ǀguigu ge ga ǃnora, xawe ǃhūb ga ǃū-aisa.
EZK.14.17	Tsî gôaba ta ga ǁnā ǃhūba ūhāǂam tsî mîo: Gôatse, ǃhūba ǃgûǃnâǃganu, î ta tita ǁîba xu khoen kas ǀgoan kas hoasa ǃhomǂui.
EZK.14.18	ǁNā ǃnona aogu ga ǁîb ǁaegu hâ xawe, tita a ûitsama ǃkhais ao, tib ra ǃKhūb ǃKhūba mî, xawe gu ge ǀgôagu kas ǀgôadi kas hoasa ǃnoraǃnora tide, tsî gu ge ǁîgu ǀguiga nîra ǃnora.
EZK.14.19	Tsî ǂhīǁōba ta ga tita ǁnā ǃhūb ǃnâ sîo, tsî ti ǁgôasiba ta ga ǀaob ǀkha ǁîb ǂama ǁhōǂuio, khoen kas ǀgoan kas hoas ǁîba xu nî ǃhūǃnomahese:
EZK.14.20	Tsî Noaxi, Danieli tsî Job tsîgu ga ǁîb ǁaegu hâ i xawe, tita a ûitsama ǃkhais ao, tib ra ǃKhūb ǃKhūba mî, ǀgôab kas ǀgôas kas hoasa gu ge ǃnoraǃnora tide, ǁîgu di ǀoms ǀguisa gu ge ǁîgu di ǂhanu-aisib ǀkha ga ǃnoraǃnora.
EZK.14.22	Xawe kō, ûi gen ge ǁîs ǃnâ nîra ǃgau, ǁîn ge nîra ǂgaeǂguiǂuihe, ǀgôagu kas ǀgôadi kas hoasa, mû, ǁîn ge sadu ǃoa nîra ǂoaxa, tsî du ge ǁîn di daoba nîra mû tsî ǁîn di dīga, o du ge nîra ǁkhaeǂgaohe ǁnā ǂkhaban, Jerusalems ǂama ta ge ūhān hoan xa, ā, ǁîs ǂama ta tita nî ūhān hoan xa.
EZK.14.23	Nētin ge ǁîna sado nîra ǁkhaeǂgao, ǁîn di daob tsî ǁîn di dīgats ga mû ǃnubai, o du ge sado nî ǂan, tita ǀhapi-i ose ǁnān ǁîs ǃnâ ta ge dīn hoana dī tama hâ ǃkhaisa, tib ra ǃKhūb ǃKhūba mî.
EZK.15.1	Tsîs ge ǃKhūb di mîsa ge hāba te mî raǃâ:
EZK.15.2	Khoenôa ǀgôatse, haib ǂauxûiǂûhais diba, tarexūba nau haiǃnôan hoan ǃgâ-ai, tsî ǂauxûiǂûhais ǂgonaba ǁoes ǃnâ hâ ǂgonab hoab ǃgâ-ai?
EZK.15.3	ǁÎs di haiba ūheb ra xare, xū-i nî ǁîb ǀkha kuruhese? ǁÎb xa ǃgâuhairo-e ūhe i ra, xapa-i nî ǁîb ai ǂgāmâihese?
EZK.15.5	Mû, ǂgaus a hîas ge kuru-aisa sîsenūhe ǁoa ge i; matikōse ǁnās ǃgâ-ais i ǁoa nî i, ǀaes xas ga hapuheo, khauǃkhūhes ras kōse, xares kha kuru-aise sîsenūhe ǁkhā?
EZK.15.6	ǁNā-amaga nētib ra ǃKhūb ǃKhūba mî: ǂAuxûiǂûhais di haib ǁoes di hain, tita xa hapuhe nîga ǀaesa ra māǁnâhen, ǃnâ hâs ǁkhās xase ta ge tita ǁansaben Jerusalems dina nîra māǁnâ.
EZK.15.7	Tita ge ti aisa ǁîn ǃoagu nîra ǂnûi, nē ǀaesa xun ga ǂoao, on ge nau ǀaes xa nîra hapuhe; o du ge nîra ǂan tita a ǃKhū ǃkhaisa, tita ga ti aisa ǁîn ǃoagu ǂnûi ǃnubai.
EZK.15.8	Tsî tita ge ǃhūba nîra ǃū-aisa kai, ǃgomsen ge ǃûǂam amaga, tib ra ǃKhūb ǃKhūba mî.
EZK.16.2	Khoenôa ǀgôatse, ǂanǂan Jerusalemsa ǁîs di ǁgaidīna.
EZK.16.3	Îts mî: Nētib ra ǃKhūb ǃKhūba mî Jerusalems ǃoa: Sa ǀkhīs tsî sa ǃnaes tsîra ge Kanaanǁî ǃhūba xu hâ; sa îb ge Amorǁî ge i, tsî sa îs ge Hetiǁî ge i.
EZK.16.4	Sa ǃnaes xasa; ǁorahes ge tsēs ais ge ǃgaoǀnaehe tama ge hâ i, tsîs ge ǁgam-i ǀkha ǁāǀkhāhe tama ge hâ i, tita ge ǃgapaǀî si ǃnubai, ǁkhātis ge ǂō-i ǀkha sopoǂgāhe tsî ǃkhain ǃnâ ǃgamihe tama ge hâ i.
EZK.16.5	Mû-i xare-i ge ǀkhom si tama ge hâ i, ǀgui xū-i nēn dī-es nî ǁî-i xa dībahega, ǀkhomhes nîse; tsîs ge ǂgās ǃaub dis ai ge aohe hâ i, ui-uisasib ǀoms âs dib ǃnaes ge tsēs ai.
EZK.16.6	Tita ge sasa ǃgû-īǀkhā ǃnubai ta ge sa ǀaob dāǃgâhe hâse ge mû, o ta ge tita sa ǀaob ǃnâ: Ûi, ti ge mîǀî si; ā tita ge sa ǃoa ǀaob âs ǃnâ: Ûi, ti ge mî.
EZK.16.7	Tita ge sasa disiǀoadisin kōse ge ǂgui kai ǃaub di ǁhaon khami; os ge ǀom tsî ge kai, os ge kai ǂkhaisib ǃnâ ge sī, sa samra ge ǀkhama tsî ǀûn âs ge ǀom, xawes ge ǀōǀkhā tsî ǀkhaiǀkhā ge i.
EZK.16.8	Sasa ta ge tita ǃgû-īǀkhā ǃnubai ta ge tita sasa ge kō, tsî mû ǁaeb ge ǁâs di ǁae ge i; o ta ge tita ti ǁgaboba sa ai ǃāǂui tsî ǀōǀkhāsib âsa ge ǃgū-ai, ā tita ge sasa nūba tsî sas ǀkha ǃgaeǀhaos ǃnâ ge ǂgâ, tib ra ǃKhūb ǃKhūba mî, os ge sasa ge ti kai.
EZK.16.9	ǁNās khaoǃgâ ta ge tita sasa ǁgam-i ǀkha ge ǁā, tsî tita ge ǀaob âsa sasa xu ge ǁāǁnâ, tsî olib ǀkha sasa ge ǂkhau.
EZK.16.10	Tita ge sasa ǁkhāti ǂgāǃnâguhe hâ sîsenaina ge ana, tsî tita ge sasa ǃâukhōn ǀkha ge ǁharo, tsî ǀui ǀgaisa ǃkhaib ǀkha sasa ge namiǀkhā tsî saiǂkhanu ǃkhaib ǀkha sasa ge ǃgū-ai.
EZK.16.11	Tsî ta ge tita ǁkhāti anixūna ǁgā si tsî ǃganura ge ǂnûiǃom si tsî ǁkhamma ǃaob âs ai,
EZK.16.12	ǁnās ǁkhās xase ta ge tita ǃūs di î-îxū-e ge dī sa ais ai tsî ǃgamra sa ǂgaera tawa tsî krons ǂkhaisib disa sa danas ai.
EZK.16.13	Nētis ge sasa ǃhuniǀurib tsî ǀhaiǀurib tsîkha ǀkha ge anihe hâ i, tsî sarab âs ge ǀui ǀgaisa ǃuri ǃkhai tsî sai tsî ǂgāǃnâguhe hâ sîsenai ge i; sas ge ǀui tsampereb tsî danib tsî olib tsîn xa gere ǂû, tsîs ge hoaragase îsa ge i, tsîs ge ge amǁnā gaosi kais ges kōse.
EZK.16.16	Tsîs ge sasa saran âs xa ū tsî îsa ǀgapiga ge dībasen tsî ǁîgu ai ge ǀai; ǁîs ge hā tama ge hâ i, tsî ī tide ǃkhaisa.
EZK.16.17	ǁNās tawas ge soadi sa anixūn dide ti ǃhuniǀurib tsî ǀhaiǀurib, tita ge sasa māb xa ū, tsîs ge aore-īga ge dībasen, tsîs ge ǁîgu ǀkha ge ǀaigu.
EZK.16.18	Tsîs ge ǂgāǃnâguhe hâ saran âsa ū tsî ǁîga ge ǃgū-ai, tsîs ge ti olib tsî ti ǀanǀanxūb tsîkha ais âgu aiǃâ ge ǂnûi.
EZK.16.19	Tsî ti pereb, tita ge sasa māb tsî ti ǀui tsampereb tsî olib tsî danib tsîn, tita ge sasa ǂû kain, ǁînas ge ǁkhāti ǁîgu di aidi aiǃâ ǀnamǀnamsa ǁamase ge ǂnûi, tsî i ge ǁnāti ge i, tib ra ǃKhūb ǃKhūba mî.
EZK.16.21	ti ôanas ge ǂā tsî ǁîna māǁnâsa, ǁînas ge ǀaesa ǃgûǃnâǃganu kaio?
EZK.16.23	Os ge ǁkhāti sa ǂkhabasib hoab ǃoa ge hāǂamhe (tsūba, tsūba si, tib ra ǃKhūb ǃKhūba mî)
EZK.16.24	tsî ǃgupuǃkhai-es ge ǂnubibasen tsî ǀgapi ǃkhai-es ge mâ daob hoab ǃnâ dībasen ǃkhaisa.
EZK.16.25	Mâ danas daob dis hoas tawas ge sasa ǀgapi ǃkhaidi âsa ge ǂnubibasen, tsîs ge îsasib âsa ge ǁgai kai, tsîs ge ǀnūkha âsa mâ khoeb, ǁnāpa ra ǃgû-īb hoaba ge ǂapeba, tsîs ge ǀaigu âsa ge ǂguiǂgui.
EZK.16.26	Tsîs ge ǁkhāti Egipteb ôan, sa ǀgūkhoen hîa sa ǁgans di ge in ǀkha gere ǀai tsîs ge ǀaigu âsa ge ǂguiǂgui, titas nî ǁaiǁaise.
EZK.16.27	Mû, ǁnā-amaga ta ge tita ti ǃomma sas ǂama ge ǀhōǂui tsî ǂnûibahes hâ amǃnâsa ge ǀoroǀoro, tsî tita ge sasa turab sasa ǁkhan hâdi dib ǃnâ ge mā, ǀgôadi Filisteǁîn didi, sa taotaosa daob ǂama tao hâdi dib ǃnâ.
EZK.16.28	ǃAruǀîs ge sasa Asiriab di ôan ǀkha ge ǀai, ǂâu ǁoas ge i xui-ao, ā, ǁîn ǀkhas ge ǀai, xawes ge ǁkhāti gorose ǂâu tama ge i.
EZK.16.29	Tsîs ge ǀaib âsa ge ǂguiǂgui Kanaanǃhūb ǃnâ Xaldeb kōse, xawes ge ǁî ǃkhais on ǀkha gorose ǂâu tama ge i.
EZK.16.30	Matikōseb a ǂkhabusa sa ǂgaoba, nēn hoanas ra dīo, sîsenain kao ra ǀai-aos dise īna,
EZK.16.31	ǃgupuǃkhais âsas ra mâ danas daob dis hoas tawa ǂnubi hîa, tsî ǀgapi ǃkhais âsas ra mâ daob hoab ǃnâ dībasen hîa, ǁnā ǀai-aos, ǀaib amǃnâsa ra ǃharaxūs khami ī tama ǃâ.
EZK.16.32	Okha ǁnā ǀai-aos, ǁîs ra aob âs di amǃnâs ai ǃhaokhoega ǃkhōǃoa!
EZK.16.33	ǁÎgu ge mâ ǀai-aodi hoade amǃnâsa ra mā, xawe sas ge sa amǃnâsa sa ǁâsagu hoaga ra mā, tsî sas ra ǁîga ǀkhae, sa ǂnamipe hâ ǃkhais hoasa xu gu nî sa tawa ǂgâxase sa ǀai-aigu ǃaroma.
EZK.16.34	O i ge sas ǀkha sa ǀaib ǃnâ ǁnās ǃoagu hâ xū-e taradi di-e ra ī, sa ǀaigu ǃnâs sasa ǃgôaǃgonhe tama ǃkhaisa, ǀais nîse; sas ga ǀaib amǃnâsa māo tsîs ga ǀaib amǃnâsa māhe tama io, os ge sasa ǃoagu hâ xū.
EZK.16.35	ǁNā-amaga sas ǀai-aose, ǁnâu ǃKhūb di mîsa!
EZK.16.36	ǁNā-amagab ra ǃKhūb ǃKhūba mî: ǃGāb âs ǁhōǂuihe hâ amaga tsî taotaosa ǃkhais âs ǀaigu âs ǃnâ sa ǁâsaguǀî ge ǀkhaiǀkhā amaga tsî ǁgaiǁgaisan âs di ǁgôa-elogu hoaguǀî tsî ǀaob sa ôan, ǁîgas ge mān dibǀî,
EZK.16.38	ǁNās tawa ta ge tita sasa ǀai-aodi tsî ǀaoǂnâxū-aodi tsîdi di ǂhanub ǃoa nîra ǀgoraǃgâ; tsî tita ge sasa ǀaob ǁgôasib tsî ôasasib tsîkha diba nîra māǁnâ.
EZK.16.39	Tsî tita ge sasa ǁîgu ǃomǁae nîra māǁnâ, o gu ge ǁîga ǃgupuǃkhais âsa nîra khôaǁnâ, tsî ǀgapiǃkhaidi âsa nîra ǃhanǁgui, tsî saran âsa nîra ǂgaeǂuiǀkhā si tsî sa ǀgapiǃgôasa anixūna nîra ū tsî ǀōǀkhā tsî ǀkhaiǀkhāse nî ǁnāxū si.
EZK.16.40	ǁNās khaoǃgâ gu ge ǀhû-e sa ǃoagu nîra ǂoaxa kai, tsî gu ge ǀkha nîra ǀuiǁhom si tsî ǁîgu di gôagu ǀkha nîra ǃkhāǃganu si.
EZK.16.41	Tsî gu ge ǁkhāti sa omde ǀaes ǀkha nîra khauǃkhū tsî ǀgoraǃgâde nîra sîsenū si ǂgui taradi di mûdi aiǃâ. Tsî tita ge sasa ǀai-aose hâsa nîra ǀû kai, tsîs ge ǃaruǀî ǁkhāti ǀai-ao-amǃnâsa mā tide.
EZK.16.43	Tsēdi sa ǂkhamsis didi xas ge ǂâi tama i, tsî titas ge nēn hoan ǀkha ǁgonaǂgaose ība amaga, mû, o ta ge tita daob âsa sa danas ai nîra mā, tib ra ǃKhūb ǃKhūba mî. Tsîs ge ǁnā taotaosa dīsa sa ǁgaiǁgaisan hoana ǃnā hâse dī tide.
EZK.16.44	Mû, ǂkhoamîde ra sîsenū-i hoa-i ǁî-i ge sas xa ǂkhoamî-e sîsenū tsî nîra mî: ǁGûs ī khamis ge ǀgôasa ī.
EZK.16.47	Xawe sas ge daogu âs ǃnâ ǃgû tama hâ tsî ǁgaidīn ân ǃoa dī tama ge hâ i, ǂkhari ǃkhaises ge ǁî ǃkhaisa ge ū, xawes ge a ǃoaxa, tsî sas ge ǁîs ǃgâ-ai ge ǁgaoǁgao sa daogu hoagu ǃnâ.
EZK.16.48	Tita a ûitsama ǃkhais ao, tib ra ǃKhūb ǃKhūba mî, Sodoms sa ǃgâsas, ǁîs tsî ǀgôadi âs ge tātsē dī tama, sas ge dī khami, sas tsî sa ôadi tsîso.
EZK.16.49	Mû, nēb ge ǂhanuoǃnâsib sa ǃgâsas Sodoms diba ge i: ǃGurisib tsî ǃnāsa pereb tsî ǂhansenoǃnâ sâb tsîgas ge ǁîs tsî ǁîs di ôadi tsîde ge ūhâ i, xawes ge ǀgâsan tsî ǂhâ hân di ǃomma ǀgaiǀgai tama ge hâ i.
EZK.16.51	Samarias on ge ǃkhareb sa ǁoren dib kōse ǁore tama hâ, tsî sas ge sa ǁgaidīna ǁîs ǃgâ-ai ge ǂguiǂgui, tsîs ge ǃgâsadi âsa ge ǂhanu-ai kai sa ǁgaidīn dīs gen hoan ǀkha.
EZK.16.52	Îs ǁnâi sasa ǁkhāti tani sa taosiba, sas ǃgâsadi âsa sa ǁoren, ǁîdi ǃgâ-ais ge ǁgaisise gere dīn ǀkha ra ǀgoraǃgâse, ǁîdi ge sas xa a ǂhanu-ai, ǁnâi sas ona tao, îs sa taosiba tani, ǃgâsadi âsas ge ǂhanu-ai kai amaga.
EZK.16.54	taosib âsas nî tanise, îs taotaohe sas ge dīn hoan ǃaroma, ǁîdes ra sasa ǁkhaeǂgao hîa.
EZK.16.55	Sa ǃgâsadi Sodoms tsî ǁîs di ôadi tsîdi ga aibekam īsib âdi ǃoa oao, tsî Samarias tsî ǁîs di ôadi tsîdi ga aibekam īsib âdi ǃoa oa, ǃnubai so ge sas tsî sa ôadi tsîso sa aibekam īsiba ǃoa nîra oa.
EZK.16.56	Ā, sa ǃgâsas Sodoms ge sa ams ǃnâ ǁnâuhe tama ge hâ i sa kai ǃgurib di tsēs ai,
EZK.16.57	sa ǂkhabasib hoab ge ǂhaiǂhaiǃgâhes aiǃâ Siriab ôadi di ǃharaxūs tsî ǁnān, ǁîb ǂnamipe hân hoan dis Filisteǁîn ôadi, sasa ra ǃharaxūǂnamipedi disa.
EZK.16.58	ǃNubais ge sasa sa taotaosa dīgu tsî sa ǁgaidīgu tsîga ge tani, tib ra ǃKhūb ǃKhūba mî.
EZK.16.59	Nētib ra ǃKhūb ǃKhūba mî xui-ao: Tita ge sas ona nî dī-ū, sas ge dīs ǁkhās xase, sas nūsa ge ǃharaxūsa, ǃgaeǀhaosa ra khôaǃâ.
EZK.16.62	Tita ge ti ǃgaeǀhaosa sas ǀkha nîra ǂnûikhâi xui-ao, os ge sasa nî ǂan tita a ǃKhū ǃkhaisa,
EZK.17.1	Tsî mîs ǃKhūb dis ge tita hāba tsî ge mî:
EZK.17.2	Khoenôa ǀgôatse, ǂganǃgâsa ǀhae-e ūǀkhī, îts ǂkhō-e Israeli omma ǃhoaǀî,
EZK.17.3	îts mî: Nētib ra ǃKhūb ǃKhūba mî: ǃAriǃkhās kais, kai ǁgabokha ūhâs, gaxu ǃamga ūhâs, ǃamxas tsî ǃkharaga ǀûga ūhâs, ǁîs ge Libanonni ai hā tsî ǂamǃnâ hâ ǂgonab sederhais diba ge ū.
EZK.17.4	ǁÎs ge ǀams ǁî-i di ǂkham ǂgonagu disa ǃora tsî ǁîsa ǁamagus di ǃhūb ǃnâ ge ūsī, ǁama-aogu di ǃās ǃnâs ge ǁîsa ge ǂgā.
EZK.17.5	ǁÎs ge ǁkhāti ǃkhommi ǃhūb dib xa ū, tsî ǃkhomǃhanab ǃnâ ǁîba ge ǂgā, ǁîs ge ǁîba ge ū, ǁîs ge ǁîba ǁgamxa ǃkhais tawa ge ūsī ǂanǃgâsenxasib ǀkha,
EZK.17.7	Tsîs ge ǀnî ǃariǃkhās kaisa ge hâ i, kai ǁgabokha ūhâs tsî ǃamxas; tsî mû, nē ǂauxûiǂûhais ge ǃnomagu âsa ǁîbǀî ge ǂō tsî ǂgonagu âsa ǁîbǀî ge aoǂui, ǁîsis nî ǀâǀâhega ǂgās âs di ǂgaridi ǃoa.
EZK.17.8	ǃGâi ǃhūǁôab aib ge ǁgamxa ǃkhais amǃgâ ge ǂgāhe, ǂgaena ūǀkhī tsîb nî ǂûtanise, ama ǂkhaisa ǂauxûiǂûhai kaib nîga.
EZK.17.9	Mî: Nētib ra ǃKhūb ǃKhūba mî: ǃGâiseb nî ǂûtani xare? ǁÎba kha ǃnomagu âba ǃhomǂuib tide, tsî ǂûn âba ǃgaoǁnâb tide, ǂnân nîga? ǁÎb ǃom hâ ǂgaedi hoadi tawab nîra ǂnâ, tsî ǁîs ge kai ǁôaba xus kas kai ǁaesa xus kas hoasa ī tide, ǁîs nî ǃnomagu âsa xu ūbēhesa.
EZK.17.10	Ā, kō ǂgāheb kao kha ǃgâiseb nî ǂûtani xare? Aiǂoas di ǂoab xab ga tsâǀkhāheo, hoaragaseb nî ǂnâ? ǂGā-aidi ǂgās âs didi aib ge hoaragase nîra ǂnâ.
EZK.17.11	ǁNās khaoǃgâs ge mîs ǃKhūb disa hāba te tsî ge mî:
EZK.17.14	ǃgamǃgamsenxa gaosi kais nîga ǀgapiǀgapisen tamasa tsî ǃgaeǀhaos âba ra ǃkhōǀgaipeses nî mâhōse.
EZK.17.15	Xaweb ge ǁîba ge mâǃoa, ǁîb di sîsabega Egipteb ǃnâ ra sîǃâ, hān tsî kai ǁaesab nî māhese. ǃGâiǃgâb nî xare? Ûib nî xare, nēti ī xūna ra dība? ǃGaeǀhaosa khôa tsî xare ûib nî?
EZK.17.16	Tita a ûitsama ǃkhais ao, tib ra ǃKhūb ǃKhūba mî: ǁNā gao-aob ǁîba ge gao kaib, nūs âbab ge ǃharaxūb tsî ǃgaeǀhaos âbab ge khôab di ǃās ǃnâb ge nîra ǁō, ǁîb tawa Babilons ǁaegub ge ǁîba nîra ǁō.
EZK.17.17	ǁKhātib ge Faraoba kai ǀgaib tsî ǂgui toroǁaes ǀkha torob ǃnâ ǁîba xū-e dī-ū ǁoase nîra i, ǁkhui-e gu ga aokhâi xawe, tsî ǁkhui-omsa gu ga ǂnubi xawe, ǂgui ǀomdi nî hîkākāhese.
EZK.17.18	ǁÎb ge nūsa ǃharaxū xui-ao, ǃgaeǀhaosa ra khôase, tsî mû, ǁîb ge ǃommi âba ge mā, xaweb ge nēn hoana gere dī, ûib nî xare?
EZK.17.19	ǁNā-amaga nētib ra ǃKhūb ǃKhūba mî: Tita a ûitsama ǃkhais ao ta ge tita ti nūs ǁîb ge ǃharaxūsa, tsî ti ǃgaeǀhaos, ǁîb ge khôasa, ǁîb di danas ai nîra mā.
EZK.17.20	Tsî tita ge ti ǀûide ǁîba nîra ǃāba, ǃkhōheb nîse, tsî ti ǂhaotsurib ǃnâ; tsî tita ge ǁîba Babilons ǃoa nîra ūsī kai, tsî ta ge ǁnāpa ǁîba nîra ǀgoraǃgâ ǃûǂams âb ti ǃoagub ge ǃûǂams ǃaroma.
EZK.17.21	Tsî ǁîb di ǃhūsaben hoan ge ǁîb di ǂnubidi ǀkha gôab ǃnâ nîra ǁnā, tsî ǃgau gen hoan ge ǂoadi hoadi ǃnâ nîra ǀgaruǀgaruhe, tsî sadu hoadu ge nî ǂan tita ǃKhūta go ǃhoa ǃkhaisa.
EZK.17.22	Nētib ra ǃKhūb ǃKhūba mî: Tita ge ǁkhāti ǂamǃnâ hâ ǂgonab ǀgapi sederhaib dib xa ū tsî nîra ǂgā bi; ǂamǃnâ hâ ǂkham ǂgonarogu di ǀgui tsauraba khôaǁnâ tsî ǁîba ǀgapi tsî ǃguri ǃhommi ai nîra ǂgā.
EZK.18.1	ǃAruǀîs ge mîs ǃKhūb disa hāba te tsî ge mî:
EZK.18.3	Tita a ûitsama ǃkhais ao, tib ra ǃKhūb ǃKhūba mî, ǃaruǀî du ge ībahe tide, nē ǂkhoamîsa du nî Israeli ǃnâ sîsenū ǃkhaisa.
EZK.18.4	Mû, ǀomdi hoadi ge a ti, ǁgûb di ǀoms khami, ǁnās ǁkhās khamis ge ǁkhāti ǀgôab di ǀomsa a ti. ǁNā ǀoms hîa ra ǁores, ǁîs ge nîra ǁō.
EZK.18.5	Tsî khoe-i ga ǂhanu-ai, tsî ǂhanub tsî ǂhanu-aisib tsîkha dīo,
EZK.18.9	tsî i ga ti ǂnûiǂgādi ǃnâ ǃgû tsî ti ǂhanuga ǃkhōǀgaipeo, îǂhôase i nî dīse; nē ǂhanu-ai-i ge amase nîra ûi, tib ra ǃKhūb ǃKhūba mî.
EZK.18.10	Tsî ǀgôabab ga hō-o ǃkhuru ǀaoǂnâxū-aoba, tsîb ga ǃgâsab âba nē xūn di ǀgui-e dī-ū,
EZK.18.11	xaweb ga nau xūna dī-ū tama i, tsîb ga ǁkhāti ǃhomgu ai ǂnûo, tsîb ga ǀgūkhoeb âb di tarasa ǀuriǀurio,
EZK.18.12	tsîb ga ǀkhomǀkhomsabeb tsî ǂhâ hâba ǁgâiǀāo, tsîb ga ǁgūǀhanao, tsîb ga mâiǁkhaesa ǁkhawa mā tama io, tsîb ga ǁgôa-eloga ǃgapaǀîo, tsîb ga ǁgaidīga dīo,
EZK.18.13	tsîb ga hōǃnās ai mâo, tsîb ga ǃnā hâ hōbasensa ūo: Ûib nî ǁîba? ǁÎb ge ûi tide, ǁnā ǁgaidīn hoanab gere dī xui-ao, ǁîb ge ǂanǂansase nîra ǃgamhe; ǀaob âb ge ǁîb ai nîra hâ.
EZK.18.14	Tsî mû ǀgôabab ga hō-o, ǁgûb di ǁoren, ǁîb ra dīn hoana mû, tsî ga ǂanbasenna ǁnāti īnab dī tidesa,
EZK.18.15	tsîb ga ǃhomgu ai ǂnû tama i, tsîb ga ǁgôa-elogu Israeli ommi diguǀî ǃgapakhâi tama i, tsîb ga ǀgūkhoeb âb di tarasa ǀuriǀuri tama i,
EZK.18.16	tsîb ga khoe-e ǁgâiǀā tama i, tsîb ga mâiǁkhaesa ū tama i, tsîb ga xū-e ǁgūǀhana tama i, tsîb ga pereb âba ǃâ hâ-e mā tsîb ga ǀōǀkhā hâ-e sarana ana,
EZK.18.17	tsîb ga ǃommi âba ǀkhomǀkhomsabeba xu ǂgaedawa tama i, tsîb ga hōǃnās tsî ǃnā hâ hōbasensa ū tama i, tsîb ga ti ǂhanuga dī tsîb ga ti ǂnûiǂgādi ǃnâ ǃgû, ǁnāti īb ge ǂhanuoǃnâsib ǁgûb dib ǃaroma ǁō tide, tsîb ge ǂanǂansase nîra ûi.
EZK.18.18	ǁÎb di îb, ǁgâiǀā raseb ge ǁgâiǀā, ǃgâsab di xūna ǀâ tsîb ge ti mûǁae ǃgâi tama xūna ǁîb di ǁaeda ǁaegu dī amaga, kō, ob ge ǂhanuoǃnâsib âb ǃnâ nîra ǁō.
EZK.18.19	O du ge sado: Tarexasa kha ǀgôab ǂhanuoǃnâsib ǁgûb diba tani tamasa? ti ra mî. ǁNā ǀgôab, ǂhanub tsî ǂhanu-aisib tsîkha ga dī tsî ga ti ǂnûiǂgādi hoade ǃkhōǀgaipe tsî ga ǁîde dīb, ǁîb kom amase nîra ûio.
EZK.18.21	Xawe eloxoresab ga ǁoren âb, dīb gena xu ǃhobaseno, tsî ti ǂnûiǂgādi hoade ǃkhōǀgaipeo tsî ǂhanub tsî ǂhanu-aisib tsîkha dīo, amaseb ge ǁîba nîra ûi, ǁîb ge ǁō tide.
EZK.18.26	ǂHanu-aib ga ǂhanu-aisib âba xu oa tsî ǁîb ǃnâ ǁō-o, ob ge ǁîba ǁîb di ǂkhabab, dīb geb ǃnâ nîra ǁō.
EZK.18.27	Xawe eloxoresab ga eloxoresasib âb, hîab ge dība xu ǃhobasen tsî ǂhanub tsî ǂhanu-aisib tsîkha dīo, ob ge ǁîba ǀoms âba ûib ǃnâ nîra sâu.
EZK.18.28	Kōkō tsîb ra ǁîb di ǃûǂamdi dīb gedi hoade xu ǃhobasen amagab ge ǁîba amase nîra ûi, ǁîb ge ǁō tide.
EZK.18.29	Xawen ra Israeli ommi dina: Daob ǃKhūb dib ge ǃgâi tama hâ, ti mî. Ti daoga kha ǂhanu tama nî ī, sadu Israeli ommi dido? Sadu di daoga kha ǂkhaba tama hâ?
EZK.19.1	ǃAruǀî satsa ǃgae-ai-e ǃgae Israeli di gaosagu ǂama,
EZK.19.2	îts mî: Taresa ge i sa îsa? Xams ge ǁî ge i, xamdi ǁaegu ǁgoesa, ǁîs ge ǂkhamn âsa xamgu ǁaegu ge kaikai.
EZK.19.3	Tsîs ge ǂkhamgu âs di ǀguiba ge kaikai, ǁîb ge ge ǂkham xam kai. ǁÎb ge ǃkhōb gena ǀkhauǃā, ǁîb ge khoena ge ō.
EZK.19.5	Tsî ǁîs ge mû ǃâubasens ra hîas ra ǃâuǁkhui ǃkhaisa, os ge ǀnîb ǂkhamgu âs diba ū tsî ǁîba ǂkham xamse ge ǂnûi.
EZK.19.7	ǁÎb ge ǃoataradi âna ge ǂan tsîb ge ǃādi âna ge hîkākā, ǃhūb tsî ǁîb di ǀoasib ge dommi âb di ǃorob xa ǃhurigâs kōse.
EZK.19.8	ǃNubai di ge ǁaede ǃhūǃâde xu ǁîb ǃoagu ge hāǂnamipe, tsîn ge ǂhanni âna ǁîba ge khoraba, ǁîn di tsaus ǃnâb ge ǁîba ge ǃkhōhe.
EZK.19.11	Tsîs ge ǀgaisa ǂgonaga ge ūhâ i, gaosab di gaohaise anu hâga, tsî ǃgaos mâ ǂgonab dis ge ǀgapi ge i ǀgom ǂgonan ǁaegu, tsîs ge ǀgapib âs ǃaroma ge mûhe ǂgonagu âs di ǂguib ǀkha.
EZK.19.13	Tsî nēsis ge ǁîsa ǃgaroǃhūb ǃnâ ǂgāhe hâ, ǂnâsa tsî ǁgâsa ǃhūb ǃnâ.
EZK.19.14	Tsî ǀaes ge ǀgui ǂgonab ǁîs di ǂgonagu diba xu ge ǂoa, ǂûn âsa ge hapusa, ǃaruǀî i ge ǀgaisa ǂgona-i gaohaise anu hâ-i xare-e ǀkhai is kōse, gaosîsenūhe nî-e. Nēs ge ǃgaesa, tsîs ge ge ǃgae-ai kai.
EZK.20.2	ǃNubais ge mîs ǃKhūb disa ge hāba te, mî rase:
EZK.20.4	ǁÎgats kha nî ǀgoraǃgâ? ǁÎgats kha nî ǀgoraǃgâ, sats khoenôa ǀgôatse? ǂAnǂan gu ǁîgu îgu di ǁgaidīna,
EZK.20.6	ǁNā tsēs ǁkhās ai ta ge tita ti ǃomma ǁînǀî ge ǀhōǂui, Egipteǃhūba xu ta nî ǁîna ǂgaeǂguiǂuise, ǃhūb tita ǁîna nî ǃkhōǂuibab, daib tsî danib tsîkha ra dâuǃnâb, ǃhūgu hoagu xa a ǂkhaisab ǃnâ.
EZK.20.8	Xawen ge tita mâǃoa tsî ǁnâu ǂgao te tama ge i; khoe-i xare-i ge ǁî-i di mûra di ui-uisana aoxū tama i tsî Egipteb di ǁgôa-eloga ǁnāxū tama ge i, ǁnā-amaga ta ge tita ge mî, ti ǁgôasiba ta nî ǁîn ǂama ǁhōǂui ǃkhaisa, ǁaib âtaba ta nî ǁîn tawa ǀoaǀoase Egipteǃhūb di ǁaegub ǃnâ.
EZK.20.10	Tsî Egipteǃhūba xu ǂgaeǂguiǂui tsî ta ge ǁîna ǃgaroǃhūb ǃnâ ge ūsī.
EZK.20.13	Xawe Israeli ommi din ge tita ǃgaroǃhūb ǃnâ ge mâǃoa; ǁîn ge ti ǂnûiǂgādi ǃnâ ǃgû tama ge i tsîn ge ti ǂhanuga ge aoxū, sats khoets ǁîgats ga dī ǃnubai ǁîga xu nîra ûiga, tsîn ge ti sâtsēde kaise ge ǀuriǀuri. Tita ge: Ti ǁgôasiba ta ǃgaroǃhūb ǃnâ ǁîn ǂama nî ǁhōǂui, hîkākāhen nîse, ti ge mî.
EZK.20.16	ti ǂhanugan ge aoxū, tsî ti ǂnûiǂgādi ǃnân ge ǃgû tama i, tsî ti sâtsēden ge ǀuriǀuri ǃkhais xa, ǁîn di ǂgaob ge ǁîn di ǁgôa-eloga gere ǃgûǃgon xui-ao.
EZK.20.17	Xawe ti mûs ge ǁîna ge ǃkharesi, ǁîna ta hîkākā tidese tsî ǃgaroǃhūb ǃnâ ta ǁîna dītoaǃari tidese.
EZK.20.18	Tsî ta ge tita ǁîn di ôan ǃoa ge mî ǃgaroǃhūb ǃnâ: Tā ǃgû sadu îgu di ǂnûiǂgādi ǃnâ, î du ǁîgu di ǂhanuga tā ǃkhōǀgaipe, î du ǁîgu di ǁgôa-elogu ǀkha tā ǀuriǀurisen.
EZK.20.19	Tita ge ǃKhūta sadu di Elota, ǃgû ti ǂnûiǂgādi ǃnâ, î du ti ǂhanuga ǃkhōǀgaipe î du ǁîga dī.
EZK.20.21	Xawe ǁnā ǀgôan ge tita ǁkhāti ge mâǃoa; ǁîn ge ti ǂnûiǂgādi ǃnâ ǃgû tama, tsî ti ǂhanuga sîsenū tama ge i, ǁînan nî dīse, ǁîna xuts nî sats khoetsa ǁînats ga dī ǃnubai ûiga; ǁîn ge ti sâtsēde ge ǀuriǀuri, tita ge: Î ta ti ǁgôasiba ǁîn ǂama ǁhōǂui, î ta ti ǁaiba ǁîn tawa dīǀoaǀoa ǃgaroǃhūb ǃnâ ti mîs kōse.
EZK.20.23	Tita ge ǁkhāti ti ǃomma ǁînǀî ge ǀhōǂui ǃgaroǃhūb ǃnâ, tita nî ǁîna ǀgaruǀgaruse ǁaedi ǃnâ tsî ǁîna tsoromâise ǃhūgu ǃnâ,
EZK.20.24	ti ǂhanugan ge dī tama i, tsî ti ǂnûiǂgāden ge aoxū, tsî ti sâtsēden ge ǀuriǀuri tsî ǁîn di mûdi ge ǁîn îgu di ǁgôa-eloga ǃgôaǃgon ǃkhais ǃaroma.
EZK.20.25	ǁNā-amaga ta ge tita ǁkhāti ǂâibasendi ǃgâi tamade ge mā tsî ǂhanugu, ǁîgu tawan ge ûi ǁoa iga;
EZK.20.27	ǁNā-amaga, khoenôa ǀgôatse, ǃhoa Israeli-ommi din ǃoa îts mîba ǁîna: Nētib ra ǃKhūb ǃKhūba mî: Nēs on ǀkha gu ge sadu di îga tita ge ǃkhāǃkhā, ǃûǂam rase gu ge tita ǃoagu ǃûǂam ǃkhaisa.
EZK.20.28	Tita ge ǁîna ǁnā ǃhūb, ǁîb ǂama ta ge ti ǃomma ǀhōǂuib ǃnâ ūsīo, ǁîba ta nî ǁîna māse, on ge mâ ǀgapi ǃnoms hoas tsî mâ ǁoes hoasa kō tsî ǁîn di ǁguibade ǁnāpa gere ǁguiba tsî ǁîn di ǂoeǂoe ra ǁguibade ǁnāpa gere mā, tsî ǁnāpan ge ǁîn di ǀnamǀnamsa ǁamaba gere ǂnûi, tsî ǁnāpan ge ǁîn di ǂnâǁguibade gere ǁguiba.
EZK.20.29	O ta ge tita ǁîna ǃoa ge mî: Mâba ǁnā ǀgapib, ǁîb ǃoa du ra ǃgûba, xawes ge ǀons âba ǀgapi ti ra ǂgaihe nētsēs kōse.
EZK.20.30	ǁNā-amaga mî Israeli ommi ǃoa: Nētib ra ǃKhūb ǃKhūba mî: ǀUriǀurisen du ge daob sadu îgu dib ǃnâ tsî ǀaiǃgon du ge ǁîn di ui-uisana?
EZK.20.32	ǁNā-amaga i ge sadu di gagas ǃnâ ge khâi-e tātse ǃnae tide, sadu ra mî-e: Sida ge ǁaedi tsî ǃhūgu di ǃhaodi khami nîra ī, hain tsî ǀuin tsîna ra ǃoabase.
EZK.20.33	Tita a ûitsama ǃkhais ao, tib ra ǃKhūb ǃKhūba mî, tita ge ǀgaisa ǃommi ǀkha tsî ǀhōǂuihesa ǁôab ǀkha tsî ǁhōǂuihesa ǁgôasib ǀkha sado nîra gaoǂam.
EZK.20.34	Tita ge sado ǁaede xu nîra ǂgaeǂguiǂui tsî sado nîra ǀhaoǀhao xui-ao, ǁnā ǃhūgu, ǁîgu ǃnâ du ge ǀgaisa ǃommi ǀkha tsî ǀhōǂuihesa ǁôab ǀkha tsî ǁhōǂuihesa ǁgôasib ǀkha ǀgaruǀgaruhega xu.
EZK.20.37	Tsî tita ge sado ǃûi-aob ǃhôas ǃnaga nîra ǃgûǃganu kai, tsî tita ge sado tsôab ǃgaeǀhaos dib ǃnâ nîra ūǂgā.
EZK.20.38	ǁNās xōǀkhā ta ge tita ǁnān, mâǃoa tsî ga tita ǃoagu ǃûǂamna sado xu nîra khai. Tita ge ǁîna ǃhūb ǃhaokhoesis ân diba xu nîra ǂgaeǂguiǂui, tsîn ge ǃhūǃâb Israeli dib ǃnâ ǁkhawa hā tide, tsî du ge nîra ǂan tita a ǃKhū ǃkhaisa.
EZK.20.40	Ti ǃanu ǃhommi ai, ǁnā ǀgapi ǃhommi Israeli dib ai, tib ra ǃKhūb ǃKhūba mî, ǁnāpan nî Israeli ommi hoaragab dina tita ǃoaba xui-ao, ǁîn hoan, ǁnāpa ta ge ǁîn ǃnâ nîra ǃgâibahe, tsî ǁnāpa ta ge sadu di ǃkhōkhâiǁguibade nîra ǂgao tsî ǂgurosan sadu di ǃkhōkhâixūn din sadu di khaihesan hoan ǀkha.
EZK.20.41	Tita ge sadu ǃnâ nîra ǃgâibahe ǀnamǀnamsa ǁamab ǃaroma, tita ge sado ǁaede xu nîra ǂgaeǂguiǂui tsî ǁnā ǃhūgu, ǁîgu ǃnâ du nî ǀgaruǀgaruhega xu ǀhaoǀhao ǃnubai, tsî tita ge sadu ǃnâ nîra khaihe ǁaedi di mûdi aiǃâ.
EZK.20.42	Tsî sadu ge nîra ǂan tita a ǃKhū ǃkhaisa, tita nî sado ǃhūǃâb Israeli dib ǃnâ ūsī ǃnubai, ǁnā ǃhūb, ǁîb ǂama ta ge ti ǃomma, sadu di îga ta nî mā bise, ūkhâib ǃnâ.
EZK.20.44	O du ge nîra ǂan tita a ǃKhū ǃkhaisa, tita ga sadu ti ǀons ǃaroma sîsenū ǃnubai, sadu di ǂkhaba daogu ǃoa tama i tsî ǁkhāti sadu ǁgao hâ dīgu ǃoa tama, sadu Israeli ommi dido, tib ra ǃKhūb ǃKhūba mî.
EZK.20.45	ǃAruǀîs ge mîs ǃKhūb disa hāba te tsî ge mî:
EZK.20.46	Khoenôa ǀgôatse, ais âtsa unu ǃkhawagasǀî ǁgoe daob ǁga, îts ǃkhawagasǀî ǂnâ îts kēbo ǁoes ǃkhawagasǀî ǁgoe ǃaub dis ǁga.
EZK.20.47	Îts ǃkhawagas di ǁoesa mî-ū: ǁNâu ǃKhūb di mîsa: Nētib ra ǃKhūb ǃKhūba mî: Mû, tita ge sadu ǃnâ ǀae-e nîra ǂhubi sa ǃnâ nî ǃam hai-i hoa-i tsî ǂnâsa hai-i hoa-e hapu-e. ǁHabu ra ǁhabub ge ǀarihe tide, tsî ǁîb xa di ge aidi ǃkhawagas didi hoade nîra khauǃkhūhe ǃkhawagasa xu ǀapas kōse.
EZK.20.48	Os ge ǁgans hoasa nîra mû, tita ǃKhūta ǁî-e ge ǂhubi ǃkhaisa, ǁî-i ge ǀari tide.
EZK.20.49	O ta ge tita ge mî: Okha, ǃKhūtse, ǃKhūtse, ǁîn ge tita xa: ǂKhōdi di kuru-ao tamaba kha ǁîba? ti ra mî.
EZK.21.1	Tsîs ge mîs ǃKhūb disa hāba te tsî ge mî:
EZK.21.2	Khoenôa ǀgôatse, unu sa aisa Jerusalemsǀî, îts ǂnâ ǃanusigu ǃoagu, îts kēbo ǃhūb Israeli dib ǃoagu.
EZK.21.3	Îts Israeli ǃhūba mîǀî: Nētib ra ǃKhūb ǃKhūba mî: Mû, tita ge nîra hāǂam tsi, tita ge ti gôaba ǁgarub âba xu nîra ǂgaeǂui, tsî tita ge ǂhanu-aib tsî eloxoresab tsîkha nîra ǃhūǃnoma.
EZK.21.4	ǂHanu-aib tsî eloxoresab tsîkha ta nî tita satsa ǃhūǃnomaba amaga, ǁnā-amagab ge gôab âtaba ǁgarub âba xu ǁgans hoas ǃoagu nîra ǂoaxa ǃkhawagasa xu ǀapas kōse.
EZK.21.5	Os ge ǁgans hoasa nîra ǂan, tita ǃKhūta ge ti gôaba ǁgarub âba xu ǂgaeǂui ǃkhaisa; ǁîb ge ǁkhawa oa tide.
EZK.21.6	Xawe sats khoenôa ǀgôatse, ǀhâimâinǀom; ǀhâimâinǀom ǁîn di mûdi aiǃâ kamanab di khôaǂkhūǂkhūs ǀkha tsî ausib ǀkha.
EZK.21.7	O i ge nîra ī, sa ǃoan ga: Tarexats ra ǀhâimâinǀom? ti mîo, ots ge satsa nî mî: Gommi ǃaromas ge, ǁîb ra hā xui-ao ti. Ob ge mâ ǂgaob hoaba nîra tsuni, o gu ge ǃomgu hoaga nîra ǃopo, os ge mâ gagas hoasa nîra ǃū; os ge mâ ǁgoas hoasa ǁgammi axase nîra dâuǃari. ǁÎ ǃkhais ra hā, ǁî ǃkhais ge nîra ī, tib ra ǃKhūb ǃKhūba mî.
EZK.21.8	ǁKhawas ge mîs ǃKhūb disa hāba te tsî ge mî:
EZK.21.9	Khoenôa ǀgôatse, kēbo îts mî: Nētib ra ǃKhūb ǃKhūba mî: Mî re: Gôab, ā, gôab ge ǀā hâ tsî ǂkhanu hâ.
EZK.21.10	ǁÎb ge ǀāǀāhe hâ, ǂā-eb nî ǂāga, ǁîb ge ǂkhanuǂkhanuhe hâ, ǂkhaib nîga! ǃGâiaǂgao da nî? Haib ti ôab dib, mâ hais hoasa ra ǃharaxūb dib ge a ǁî.
EZK.21.11	Tsî ǁîb ge ǁîba ge mā, ǀomǀkhāheb nîga, ǃomǁaeb ǃnâb nî māhese; ǀāǀāhe tsî ǀomǀkhāhe ge hâ i gôaba ǃgamaob di ǃomǁaeb ǃnâb nî māhega.
EZK.21.12	ǃAu îts ā, sats khoenôa ǀgôatse, ǁîb ge ti ǁaes ǃoagu nîra hā; ǁîb ge Israeli di gaosagu hoagu ǃoagu nîra hâ xuige. ǃHuriǃhuri-aidi ge gôab xa ti ǁaes tawa nîra hâ, ǁnā-amaga ǂnau ǂnamipeb ai.
EZK.21.13	ǃÂitsâhen ge ǃnubai, tare-e ge ī? ǃHaraxūhesa hai-e hâ i tide? tib ra ǃKhūb ǃKhūba mî.
EZK.21.14	ǁNā-amaga, sats khoenôa ǀgôatse, kēbo îts ǃomsa ǃoms ǀkha ǂnau. Gôab ge ǃnonaǁî ǃnās ai nîra ǃhonarihe, gôab ǁnān ǂnauǃanhe nî kaikhoen dib ge a ǁî, ǃnāb ǃnâ hâ ǃnā-oms kōse ǁîn tawa nîra ǂgâba.
EZK.21.15	Tita ge ǀams gôab disa ǁîn di ǁāgu hoagu ǃoagu ge ǂnûi, ǂgaob nî tsuniga, tsî ǁgonǁgonǂgaodi nî ǂguiga. Okha, ǁîb ge ǂganaihe hâ ǂkhaib nîga, ǁîb ge ǃgamiǂgāhe hâ ǂāb nîga,
EZK.21.16	ǂHomisen, sats gôatse, unusen amǀkhāb ǁôabǀî, ǂhomi îts ǁareǀkhāb ǁôabǀî unusen, ais âts unuhe hâǀîs hoas ǃoa.
EZK.21.17	Tsî tita on ge ti ǃomsa ǃoms âtas ǃoa nîra ǂnau, tsî ti ǁgôasiba nîra sâ kai. Tita ǃKhūta ge ǁî ǃkhaisa ge ǃhoa.
EZK.21.18	ǁKhawas ge mîs ǃKhūb disa hāba te tsî ge mî:
EZK.21.19	Tsî sats, khoenôa ǀgôatse, ǀgam daokha mâi-aiǃâsen, ǁîkha ūb nî gôab Babilons gao-aob diba hākha: ǀGui ǃhūb ǀguiba xu kha ge ǁîkha hoakha nîra ǀkhī. Îts ǀgui ǀkhāba ǁhûiǂuibasen, îts ǁîba ǁhûiǂuibasen ǃās daob di danas tawa.
EZK.21.20	Sats ge dao-e nî mâi-aiǃâ, ǁî-e ūb nî gôaba Rabas Amonni ôan dis ǃoagus kas Judab ǃoagus kas hoasa ǁaposa ǃās Jerusalems kōse hā-e.
EZK.21.21	Babilons di gao-aob ge daogu ra ǀgora ǃkhais tawa ǁnā daokha di danas tawa nîra mâ, aimûǀgarusab nî sîsenūse, ǁîb ge ǂāgu âba nîra ǀāǀā: ǁÎb ge ǁgôatsuiǁgoaga, nîra dî, ǁîb ge âisa nîra kō.
EZK.21.22	Aimûǀgarus ge amǀkhāb ǁôab âb ai nîra hâ Jerusalems tawa, danakhoegab nî mâise, amsab mî ǂnauǃans ǃnâ khowase, dommab nî dâb ǀkha ǃhâkhâise, ǂkhūǂkhūǃnaogab nî ǁāgu ǃoagu mâise, ǁkhuigab nî aokhâise, ǁaposa ǃkhaideb nî ǂnubise.
EZK.21.23	ǁÎ ǃkhais ge ǁîna ǁîn mûǁae ǁau aimûǀgaruse nîra ība, nūden ge ǁîn ǁaegu nū amaga, xaweb ge ǂhanuoǃnâsib xa nîra ǂâi, ǁîn nî ǃkhōhega.
EZK.21.24	ǁNā-amagab ra ǃKhūb ǃKhūba nēti mî: Sadu di ǂhanuoǃnâsib xa du ra ǂâi kaihe amagas ge sadu di ǃûǂamdi ra ǂhaiǂhaisa, sadu di ǁoren sadu di dīgu hoagu ǃnâ ra mûhes kōse; sadu xa ra ǂâihe amagas ge ǃommi ǀkha du ra ǃkhōhesa.
EZK.21.25	Tsî sats ǃanuoǃnâ eloxoresa gao-aots Israeli dits, tsēs âts nî hātse, ǀkhâuǀams ǂhanuoǃnâsib dis di ǁaeb ai,
EZK.21.29	ǁÎn ra ǁausiba mûba tsi hîa, ǁîn ra ǂhumiga aiǃhoaba tsi hîa, ǁnā gu, eloxoresan xa ǂnauǃanhe hâgu, tsēs âgu nî ǀkhâuǀams ǂhanuoǃnâsib dis di ǁaeb ai hāgu di ǃaogu ai ǃgū tsiga.
EZK.21.30	ǁÎn ra ī hîa, ab sa gôaba ǁkhawa ǁgarub âb ǃnâ oa. ǁÎs ǃnâts kuruhe hâ ǃkhais, sa ǁanǃhūb ǃnâ ta ge tita satsa nîra ǀgoraǃgâ.
EZK.21.31	Tsî tita ge sa ǂama ti ǁgôasiba nîra ǁhōǂui. Tita ge ǀaes ti ǁgôasib disa satsa nîra ǃgomǀî; tsî tita ge satsa khauǃkhū ra khoen, ǁgaoǁgaosa ra kurun ǃomǁae nîra māǁnâ.
EZK.21.32	Ots ge ǀaesa ǂûse nîra ība, ob ge ǀaob âtsa ǃhūb ǁaegub ǃnâ nîra hâ, ots ge ǂâihe tide; tita ǃKhūta ge ǁîsa ǃhoa xui-ao.
EZK.22.1	ǃAruǀîs ge mîs ǃKhūb disa hāba te tsî ge mî:
EZK.22.3	îts mî: Nētib ra ǃKhūb ǃKhūba mî: Ai, sa ǁaegub ǃnâ ra ǀaoǂnâxū ǃāse, ǁaeb âs nî hāsa, tsî ǁgôa-eloga ra kurubasens, ǀuriǀurisens nîga.
EZK.22.4	ǀAob hîas ge ǂnâxūb ǂamas ge sasa a ǀhapixa, tsî sa ǁgôa-elogu hîas ge kurubasengu ǀkhas ge ǀuriǀurisen hâ, tsî tsēdi âsa ge ǀgū kai tsî ge kurixa; ǁnā-amaga ta ge tita sasa ǃharaxūxūse ǁaede ge māǁnâ tsî ǃhūgu hoaga ǃhōxūse.
EZK.22.5	Sa ǀgūse hân tsî sasa xu ǃnūse hân ge sasa nîra ǃhō, sas ǀurisa ǀonsa ūhâs tsî sâoǃnâsib xa ǀoa hâsa.
EZK.22.6	Mû, gaosagu Israeli digu ge sa ǃnâ ge hâ i, mâb hoab ǀgaib âb ǃoa ǀaoǂnâxūb nîga.
EZK.22.8	Ti ǃanusigas ge sasa gere ǃharaxū tsî ti sâtsēgas ge sasa gere ǀuriǀuri.
EZK.22.9	ǀHoe-aon ge sa ǃnâ ge hâ i, ǀaoǂnâxūn nîga, tsî ǃhomgu ain ge sa ǃnâ ge ǂû, taotaosa ǃkhaiden ge sa ǁaegu ge dī.
EZK.22.13	Îs ǁnâi mû, tita ge ti ǃomma ge ǁguiǀkhā si xūǃgunuxasib âs, hîas gere dīb ǃaroma tsî ǀaob, hîa sa ǁaegub ǃnâ ge hâ ib ǃaroma.
EZK.22.14	Sa ǂgaoba mâhōb nî? Sa ǃomga ǀgai gu nî tita ga sasa sîsenū tsēdi ǃnâ? Tita ǃKhūta ge ǁnāta, ǁî ǃkhaisa go ǃhoa tsî ǁîsa nîra dī ta.
EZK.22.15	Tsî tita ge sasa ǁaedi ǃnâ nîra ǀgaruǀgaru tsî sasa ǃhūgu ǃnâ nîra tsoromâi, tsî ǃanuoǃnâsib âsa sasa xu nîra hapu.
EZK.22.16	Os ge sa ǃnâ nîra ǀuriǀurihe ǁaedi mûǁae, tsîs ge nîra ǂan tita a ǃKhū ǃkhaisa.
EZK.22.17	ǃAruǀîs ge mîs ǃKhūb disa hāba te tsî ge mî:
EZK.22.19	ǁNā-amagab ra ǃKhūb ǃKhūba nēti mî: Hoatsama du ge goa kai ǃkhais xa, kō, o ta ge tita sado Jerusalems ǁaegub ǃnâ nîra ǀhaoǀhao.
EZK.22.20	ǀHaiǀurib, ǂaib, ǂnūǀurib, ǂgoaǀurib tsî tin-i tsîn ra tsunitsuni-oms ǃnâ ǀhaoǀhaohe khami, ǀaes nî ǁîn ǂama ǃnâihese, tsunitsunihen nîse, ǁnās ǁkhās xase ta ge tita sado nîra ǀhaoǀhao ti ǁaib ǃnâ, tsî ti ǁgôasib ǃnâ ǁnāpa nîra ǁnāxū du tsî tsunitsuni du.
EZK.22.21	Ā, tita ge sado nîra ūǀhao tsî sadu ǂama ǀaes ti ǁgôasib dis ǃnâ nîra ǃnâi, ǁîs di ǁaegub ǃnâ du nî tsunitsunihese.
EZK.22.22	ǀHaiǀurib ra tsunitsuni-oms ǃnâ tsunitsunihe khami, ǁnās ǁkhās khami du ge sado ǁîs di ǁaegub ǃnâ nîra tsunitsunihe, o du ge nîra ǂan tita ǃKhūta ge ǁgôasib âtaba sadu ǂama ǁhōǂui ǃkhaisa.
EZK.22.23	ǃAruǀîs ge mîs ǃKhūb disa hāba te tsî ge mî:
EZK.22.24	Khoenôa ǀgôatse, ǁîsa mîba: Sas ge ǃhū-i hîa ǃanuǃanuhe tama-i, tūǀnanuba ūhâ-i ǁgôasib di ǁaeb ai ūǀkhīhe tama-i khami ī.
EZK.22.27	ǁÎs di gaosagu ge ǁîs di ǁaegub ǃnâ ǂhiradi, xū-e ra ǀkhauǃādi axase ī, ǀaoǂnâxū gu nîse, ǀomde gu nî hîǀhuruse, xūǃgunuxasiba gu nî sîsense.
EZK.22.29	ǁAes ǃhūb dis ra ǁgâiǀās ǀguisa hî tsî ǃnaribasens ǀguisa sîsen, tsîn ra ǀkhomǀkhomsabeb tsî ǂhâ hâb tsîkha ǁgâiǀā, tsî ǃhaokhoeban ra ǂhanuose ǁgâiǀā.
EZK.22.31	ǁNā-amaga ta ge tita ti ǁgôasiba ǁîn ǂama ge ǁhōǂui, ǀaes ti ǁgôasib dis ǃnâ ta ge tita ǁîna ge hapu, ǁîn di daoba ta ge tita danas ân ai ge mâ, tib ra ǃKhūb ǃKhūba mî.
EZK.23.2	Khoenôa ǀgôatse, ǀgam tarara ge ge hâ i, ǀgui ǁgûs ǀguis di ôara.
EZK.23.3	ǁÎra ge Egipteb ǃnâ gere ǀai, ǁîra ge ǂkhamsis âra ǃnâ gere ǀai; ǁnāpa ra ge samra âra ge tsâǀkhāhe, tsî ǁnāpa ra ge samǂaora ǂkhamkhoesis âra dira gere tsananahe.
EZK.23.4	Tsî ǁîra di ǀonra ge Oholas kais tsî ǁîs ǃgâsas Oholibas ǂkhams tsîra ge i, tsî ra ge ǁîra ge ti kai, tsî ra ge ǀgôagu tsî ǀgôadi tsîna ge ǁora; nēra ge ǁîra di ǀon ge i: Samarias, ǁnās ge Oholas, tsî Jerusalems, ǁnās ge Oholibasa.
EZK.23.5	Tsîs ge Oholasa ti ǃnâ hâǃâ ge ǀai, os ge ǁîs di ǁâsaga ge ǁâ, Asiriaǁîgu ǀgūse hâga,
EZK.23.6	ǀhommiǂhoaba ana hâga, gaosagu tsî ǂamkhoega, hoatsama ǃkhōǂuihesa ǂkhamkhoega, ǃgapi-aogu, hāgu ai ra ǃgapiga.
EZK.23.7	Nētis ge ǁîs di ǀai-aoga ge dī-ū, ǁnāgu Asiriab di ǁhûiǂuisa ge iga, tsî ǁnāgu, ǁîgas ge ǁâgu hoagu ǀkha, ǁîgu di ǁgôa-elogu hoagu ǀkhas ge ǁîsa ge ǀuriǀurisen.
EZK.23.8	Tsî ǁîs di ǀai-aigu, Egipteba xus ge ūhāgu onas ge ǁnāxū tama ge i; ǁîgu ge ǂkhamsis âs ǃnâ ǁîs ǀkha ge ǁgoe, tsî gu ge ǂkhamkhoesis âs di samǂaora ge tsanana, tsî gu ge ǁîgu di ǀai-aiga ǁîs ǂama ge ǁhōǂui.
EZK.23.9	ǁNā-amaga ta ge tita ǁîsa ǃomǁaeb ǁîs di ǁâsagu dib ǃnâ gere māǁnâ, Asiriab ôagu, hîas ǁâ hâgu ǃomǁae.
EZK.23.12	Os ge ǀgôagu Asiriab diga ge ǁâ, gaosagu tsî ǂamkhoegu ǀgūse hâga, ǀoasase anisen hâga, ǃgapi-aoga, hāgu ai ra ǃgapiga, hoatsama ǃkhōǂuihesa ǂkhamkhoega.
EZK.23.13	ǃNubai ta ge tita ge mû, ǁîs ǀuriǀurisen hâ ǃkhaisa; ǀgui daob ǀguiba ra ge hoa ra ūhâ i ǃkhaisa.
EZK.23.14	Ā, ǁîs ge ǀai-aigu âsa ǃaruǀîǀgui ge ǀāro; khoegu ǂnubiǂgoab ai xoamâihe hâgas ge mûo, Xaldeaǁîn di īga, menib ǀapa ǀûb ǀkha ananhe hâga,
EZK.23.15	ǃgaesenni ǀkha ǃgaesen hâga, ǀoasase ananhe hâ ǀgapade danadi âgu ai ūhâga hoatsama danakhoese iga, Babilons di ôagu ase iga, Xaldeb ǁîgu ǃnae ǃhūb diga.
EZK.23.16	Os ge ǃgapakhâis ra hîa ǁîga ge ǁâ tsî sîsabega ǁîgu ǃoa ge sî Xaldeb ǃoa.
EZK.23.17	O gu ge ǀgôagu Babilons diga ǁîs tawa ge hâ ǁâb ǁgoeǃkhais ǃnâ, tsî gu ge ǁîsa ǁîgu di ǀai-aigu ǀkha ge ǀuriǀuri, tsî ǁîs on ge ǁîgu ǀkha ge ǀuriǀurisen; ǁnās khaoǃgâs ge ǀoms âsa ǁîga xu ge ǂgaeǁnâ.
EZK.23.18	Nētis ge ǁîs di ǀai-aiga ge ǂhaiǂhai tsî taoǃkhais âsa ge ǀhuiǀkhā; ǃnubais ge ti ǀomsa ǁîsa xu ge xoresen. Ti ǀoms ge ǁîs di ǃgâsasa xu xoresen khami.
EZK.23.19	Tsîs ge ǁîs di ǀai-aiga ge ǂguiǂgui, ǂkhamsis âs di tsēdi xa ra ǂâiǃâ, Egipteǃhūb ǃnâs ge ǀai ǃnubai.
EZK.23.20	Tsîs ge ǁîgu di ǀgamitaradi ǃgâ-ai ge ǁâ, ǁgans âdi eseln di ǁgandi khami īde tsî ǂnâs âdi hān di ǂnâs khami īde.
EZK.23.21	Nētis ge sasa ǂkhamsis âs di taotaosa dīsa ǁkhawa ge ôa-am, Egipteǁîgu ge samǂaora âsa tsanana ǃnubai, ǂkhamsis âs di samra xa.
EZK.23.22	ǁNā-amaga sas Oholibase, nētib ra ǃKhūb ǃKhūba mî: Mû, tita ge sa ǁâsagu, sa ǀoms ge ǁîga xu ǂgaeǁnâhega, sa ǃoagu nîra ǂkhaiǂkhaikhâi, tsî tita ge ǁîga mâ ǃnammi hoaba xu sa ǃoagu nîra ūhā.
EZK.23.23	Babilons di ôaga tsî Xaldeaǁîgu hoaga tsî Pekoǁîga tsî Soaǁîga tsî Koaǁîga tsî Asiriab di ôagu hoaga, ǁîgu ǀkha ǃkhōǂuihesa ǂkhamkhoegu hoatsama gaosa tsî ǂamkhoe tsî danakhoe tsî ǂgaihesa khoe ge iga, hoatsama hāgu ai ra ǃgapiga.
EZK.23.25	Tsî tita ge ti ôasasiba sa ǃoagu nîra mâi, o gu ge ǁgôasib ǃnâ nîra sîsenū si, o gu ge sa ǂguis tsî sa ǂgaera tsîde nîra ūǁnâ, o i ge ǀuni xū-i sa-e gôab xa nîra ǁnā; ǁîgu ge sa ôagu tsî sa ôadi tsîna nîra ūbē, tsî i ge ǀuni xū-i sa-e ǀaes xa nîra hapuhe.
EZK.23.26	ǁÎgu ge sa saran ona nîra ǂgaeǂuiǀkhā si tsî anixūn âsa nîra ūbē.
EZK.23.27	Nēti ta ge tita sa taotaosasiba nîra ǀû kai xu si tsî ǁnā ǀai-aib âs, Egipteǃhūba xus ge ūhāba, tsîs ge sasa mûra âs ǀkha ǁînǀî ǃgapakhâi tide tsî ǃaruǀî Egipteb xa ǂâi tide.
EZK.23.28	Nētib ra ǃKhūb ǃKhūba mî xui-ao: Mû, tita ge sasa nîra māǁnâ ǁnāgu, sas ǁkhan hâgu ǃomǁae, ǁnāgu, sa ǀoms ǁîga xu xoresen hâgu ǃomǁae.
EZK.23.29	ǁÎgu ge sasa ǁkhanni ǀkha nîra sîsenū tsî sa xūreb hoaba nîra ūbē tsî ǀōǀkhā tsî ǀkhaiǀkhāse nîra xū si, ǀaib taoǃkhais âs nî ǀhuiǀkhāhese, tsî sa taotaosasib tsî sa ǀai-aigu tsîna.
EZK.23.30	Nēnas ge nîra dī-ūhe, ǁaedes gere ǀaiǃgon amaga, tsî ǁîgu di ǁgôa-elogu ǀkhas gere ǀuriǀurisen amaga.
EZK.23.32	Nētib ra ǃKhūb ǃKhūba mî: Sas ge ǃgâsas âs di ǀgabisa nîra ā; ǁnās ǃgam tsî a harasa; sas ge nîra âiǂuixū tsî ǃhōxū kai; ǁnā ǀgabis ge ǂguina ǃkhōǂgā hâ.
EZK.23.34	Sas ge ǁîsa nîra ā tsî ǂhororu, tsî ǃârodi âsas ge nîra ǂkhūǂkhū; tsîs ge sa samra ǂhanira nîra ǀkhauǁnâ. Tita ge ǁîsa ge ǃhoa, tib ra ǃKhūb ǃKhūba mî xui-ao.
EZK.23.35	ǁNā-amagab ra ǃKhūb ǃKhūba nēti mî: Titas ge sasa ǀuru tsî titas ge sa ǃgâb ai ao, xuige ǁkhāti tani sa taotaosasib tsî sa ǀai-aigu tsîna.
EZK.23.36	Tsîb ge ǃKhūba ge mîǀî te: Khoenôa ǀgôatse, satsa Oholas tsî Oholibas tsîrats kha nî ǃkhō-am? ǁÎra ǁgaidīn âra ǁgau.
EZK.23.38	Tsî ra ge ganupe nēsa tita ge dība: ǁÎra ge ti ǃanusiba ǁnā tsēs ǁkhās ai ge ǀuriǀuri tsî ti sâtsēde ge ǀuriǀuri.
EZK.23.39	ǁÎra di ôana ra ge ǁgôa-elogu âra ǂābao, o ra ge ǁnā tsēs ǁkhās ai ti ǃanusib ǃnâ ge hā, ǁîba ra nî ǀuriǀurise. Tsî mû, nēti ra ge ti ommi ǁaegub ǃnâ ge dī.
EZK.23.40	Nēs on ge hâ; aogu ǃnūseba xu nî hāgu, sîsabeb ge ǁîgu ǃoa sîhe hâ igu ǃoa ra ge sî ǃkhaisa, tsî mû, ǁîgu ge ge hā, ǁnāgu, ǁîgu ǃaromas ge khōsen tsî mûra âsas ge boro tsî ani-anixūn ǀkhas ge î-îsenbaga.
EZK.23.41	Tsîs ge sasa ǂkhaisa kharob ai ge ǂnôa i, ǁîb aiǃâb ge tāba ǁāǁāhe hâ ib, tsî ǁîb ais ge ti ǀanǀanxūn tsî ti olin tsîna ǂnûi hâ iba.
EZK.23.42	Tsî ǀōb ǂnubis dib ge ǁîb ai ǃnoao; o ra ge aogu khoen di ǂguib digu ǃoa ge sî, o gu ge ǂauxûi-ā-aoga ǃgaroǃhūba xu ge ūhāhe, ǁîgu ge ǃganude ge ǂnûiǃom ra tsî ǂkhaisa kronsa ge ǀgapa ra.
EZK.23.43	ǃNubai ta ge tita ǁnās, ǃgamekhôas xa ge kairas xa ge mî: Nēsi gu ge ǀai-aogu nē ǀai-aos diga nîra ǀai tsî ǁîs on ge ǁnāsa nî dī.
EZK.23.44	Tsî gu ge ǁîs tawa ge ǂgâ, taras, ǀai-aos tawats ra khoetsa ǂgâ khami, ǁnāti gu ge ge ǂgâ Oholas tsî Oholibas tsîra, ǁnā taotaosa tarara tawa.
EZK.23.46	Nētib ra ǃKhūb ǃKhūba mî xui-ao: ǁÎn ge ǀhû-e ǁîra ǃoagu nîra ǂoaxa kai tsî ǁîra nîra gongonǃnâ tsî ǁîra nîra hîǀhuru.
EZK.23.47	Tsî ǀhaos ge ǁîra ǀuidi ǀkha nîra ǁhom tsî gôagu ǀkha ǁîra nîra ǁhâiǁgui; ǁîra di ôagu tsî ǁîra di ôadi tsînan ge nîra ǃgam tsî omra âra ǀaes ǀkha nîra khauǃkhū.
EZK.23.48	Nēti ta ge tita taotaosasib ǃhūb diba nîra ǀû kai, taradi hoadi nî ǁgauhese, î di saro di taotaosasib ǃoa tā dī.
EZK.23.49	Nētin ge taotaosasib âro saro aiǃâ nîra ǁgui, tsî ro ge ǁoren saro ǁgôa-elogu dina nîra tani. O ro ge nîra ǂan tita ǃKhūta a ǃKhū ǃkhaisa.
EZK.24.2	Khoenôa ǀgôatse, ǀons tsēs dis, nētsēs ǁkhās disa xoamâibasen, gao-aob Babilons dib ge nētsēs ǁkhās ai Jerusalems aiǃâ sī ǁgoe xuige.
EZK.24.3	Îts ǁnā mâǃoaxa ommi dina ǂkhō-e ǂkhōba îts ǁîna mîǀî: Nētib ra ǃKhūb ǃKhūba mî: Sū-e mâiǀaro îts ǁgam-e ǁî-i ǃnâ ǁhō,
EZK.24.4	îts ǃâdi ǁgans âb dide ǁî-i ǃnâ ǀhûpe ǂgā, mâ ǃgâi ǃâs hoasa tîs tsî ǁgarab tsîra, îts ǁî-e ǀoaǀoa ǃkhōǂuisa ǂkhōgu ǀkha;
EZK.24.5	îts ǃkhōǂuis gūn disa ū îts ǁkhāti ǂkhōgu ǃnaga ǀae-e khau; îts ǁî-e ǃgâise ǀgû kai, ǁkhāti gu ge ǂkhōgu âba ǁî-i ǃnâ nî sâihe.
EZK.24.7	ǀAob âs ǁîs ǁaegub ǃnâ hâ xui-ao, ǂkhanu ǃhaob ais ge ǁîsa ge ǁgui; ǁîs ge ǁîba ǃhūb ai ǁhōxū tama hâ, tsarab ǀkhas nî ǃgū-ai bise.
EZK.24.8	ǁGôasiba ta nî tita khâi kaise, ǀkhao-e ta nî ǀkhaoga ta ge tita ǀaob âsa ǂkhanu ǃhaob ai ge ǁgui, ǃgū-aiheb tidese.
EZK.24.10	ǀAena kaise ǀaere îts ǀaesa khau, î-i ǁgan-e ǁan, îts ǁî-e ǁkhoaǁkhoaxūn ǀkha ǂgāmû; î gu ǂkhōga khauǃkhū.
EZK.24.11	Îts ǁnās khaoǃgâ ǀkhaiǃnâse ǁîsa ǂnomdi ai mâi, îs ǀgam, îb ǀgūb âsa khau îb ǀurisasib âsa tsuni ǁaegub âs ǃnâ, îb goab âsa hapuhe.
EZK.24.12	ǁAusigu ǀkhas ge ǁîsa tita ge ǀhupuǀhupu; xawe ǃnā hâ goab âs ge ǁîsa xu ǂoa tama hâ, ob ge goab âsa ǀaes ǃnâ nî ǂgāhe.
EZK.24.14	Tita ǃKhūta ge ǁî ǃkhaisa ge ǃhoa, os ge nîra hâ, o ta ge tita ǁîsa nîra dī; tita ge ǁîsa xu ǂgō tide tsî tita ge sâu tsî ǃhausen tide. Sa daogu ǃoa tsî sa dīgu ǃoan ge sasa nîra ǀgoraǃgâ, tib ra ǃKhūb ǃKhūba mî.
EZK.24.15	ǃAruǀîs ge mîs ǃKhūb disa hāba te tsî ge mî:
EZK.24.17	ǁNâi, ǃgaeǀû; sats ge ǁō hân ǂama ǃgae tide, ǀgapas sa danas disa ǃgae, îts ǁharora âtsa sa ǂaira ǃnâ ǂgaeǂgā; tsî ǀgapise hâ amǁgaubats ge ǃgae-am tide tsî khoen di pereba ǂû tide.
EZK.24.18	Nēna ta ge ǁaes ǃoa ǁgoaga ge ǃhoa, tsî ti taras ge ǃuia ge ǁō, tsî ta ge ǁgoaga mîmāhe ta ge khami ge dī.
EZK.24.19	Os ge ǁaesa tita ǃoa ge mî: ǂAnǂan dats kha tide, tare kaiba dan nî nēn, sats ra dīna ǃkhaisa?
EZK.24.20	O ta ge tita ǁîn ǃoa ge mî: Mîs ǃKhūb dis ge hāba te tsî ge mî:
EZK.24.21	Mîba re Israeli ommi dina: Nētib ra ǃKhūb ǃKhūba mî: Mû tita ge ti ǃanusiba nîra ǀuriǀuri, ǂkhaisib sadu ǁaposasigu dib, turab sadu mûdi diba tsî sâub sadu di ǀoms diba. Tsî sadu di ôagu tsî sadu di ôadi tsîn, ǁnān hîats ge ǁnāxūn ge gôab xa nîra ǁnā.
EZK.24.22	ǃNubai du ge sado nîra dī, tita ge dī khami. ǀGapise hâ amǁgauga du ge ǃgae-ai tide tsî khoen di pereba du ge ǂû tide.
EZK.24.23	Tsî sadu di ǀgapadi ge sadu di danadi ai nîra hâ, tsî sadu di ǁharode sadu di ǂaidi tawa, sadu ge ǃgae tide tsî ā tide, tsî du ge sadu di ǂhanuoǃnâsigu ǃnâ nîra tsanaǁkhui; tsî mâb hoab ge ǃgâsab âb ǂama nîra ǀhâimâinǀom.
EZK.24.25	Tsî sats khoenôa ǀgôatse, ī i ǁnātsē tide, tita ga ǁaposasib âna ǁîna xu ūbē ǃnubai, ǃgâiaǂgaob ǁîn di anixūb dib, turab ǁîn di mûdi dib, tsî ǁkhoreb ǁîn di ǀomdi diba, ǁîn di ôagu tsî ǁîn di ôadi tsîn:
EZK.24.27	ǁNātsēs ǁkhās ais ge ams âtsa ǁnā-i, ûi ge-i tawa nîra khowahe, tsîts ge nîra ǃhoa tsî ǃaruǀî ǃgome tide; nētits ge ǁîna buruxa saose nîra ība, tsî ǁîn ge nîra ǂan tita a ǃKhū ǃkhaisa.
EZK.25.1	Tsîs ge mîs ǃKhūb disa hāba te tsî ge mî:
EZK.25.4	ǁnā-amaga mû, tita ge satsa ǁnān, hîa aiǂoas dina ǁîxūse ra mā, în ǁîn di ǁaposa ǃkhaide sa ǃnâ ǂnûi, în ǁanǃkhaidi âna sa ǃnâ ǂnûikhâi; ǁîn ge sa ǂûna nîra ǂû tsî ǁîn ge sa daiba nîra ā.
EZK.25.5	Tsî tita ge Rabasa nîra ǃnain di ǃharas ase dī, tsî Amonni ôana nîra gūn di ǃharas ase dī, tsî du ge nîra ǂan tita a ǃKhū ǃkhaisa.
EZK.25.6	Nētib ra ǃKhūb ǃKhūba mî xui-ao: Sats ge ǃommi ǀkha ge ǁam tsî ǂais ǀkha ǂnāǀgam tsî ǃūs âts hoas ǃnâts ge ǂgaoba xu Israeli ǃhūb ǂama ge ǃgâiaǂgao hâ i amaga,
EZK.25.7	ǁnā-amaga mû, tita ge ǃommi âtaba saǀî ǀhōǂui tsî nî satsa ǁaede ǃnarixūse mā tsî nî ǃhaode xu ǃhūǃnoma tsi tsî ǃhūga xu dīkākā tsi; tita ge satsa nîra hîǀhuru, ots ge nîra ǂan tita a ǃKhū ǃkhaisa.
EZK.25.9	ǁnā-amaga mû, tita ge ǀkhāb Moab diba nîra ǁkhowa-amba ǁîb di ǃāde xu, ǁnādi, ǀkharib âba xu ǁgoede, ǃhūbaib di î-îxūdi, Bet-Jesimots, Baal-Meons tsî Kirjataims tsîdi kōse.
EZK.25.10	ǁNān, aiǂoas dina ta ge nî ǁîde ǁkhowa-amba, Amonni ôan ǀkha, ǁîxūse ta nî tita ǁîna māǁnâ, Amonni ôan ǁaedi xa ǃaruǀî ǂâihe tidega.
EZK.25.11	Tita ge ǁkhāti Moab ǃnâ nîra ǀgoraǃgâ, on ge nîra ǂan tita a ǃKhū ǃkhaisa.
EZK.25.13	ǁnā-amagab ra ǃKhūb ǃKhūba nēti mî: Tita ge ti ǃomma ǁkhāti Edommiǀî nî ǀhōǂui, tsî tita ge khoe-i kas ǀgoa-i kas hoasa ǁîba xu nîra ǃhomǂui, tsî ta ge ǁîba ǃū-aisa ǃkhaise nîra ǂnûi Temansa xu, on ge Dedans kōse gôab xa nîra ǁnā.
EZK.25.14	Tsî tita ge ti ǀkhaoba nîra dī Edommi tawa ǃommi ti ǁaes Israeli dib ǀkha, on ge ǁîna Edomma ti ǁaib ǃoa tsî ti ǁgôasib ǃoa nîra dī-ū; nētimîn ge ti ǀkhaoba nîra hōǃâ, tib ra ǃKhūb ǃKhūba mî.
EZK.25.17	Tsî tita ge kai ǀkhaoba ǁîn ǁaegu nîra ǀkhao ǁgôa ǁkhara-aidi ǀkha, on ge ǁîna nîra ǂan tita a ǃKhū ǃkhaisa, ti ǀkhaoba ta ga ǁîna dī-ū ǃnubai.
EZK.26.1	Tsî i ge disiǀguiǀaǁî kurib ǃnâ ǂguro tsēs ǁkhâb dis ai ge ī, ǃKhūb mîs ge hāba te ǃkhaisa, mî raǃâ:
EZK.26.4	ǁÎn ge ǂnubiǂgoagu Tires diga nîra hîkākā tsî ǂgō-omgu âsa nîra khôaǁnâ, tsî tita ge tsarab âsa ǁîsa xu nîra ǀnapubē tsî nîra ǂkhanu ǃhao kai si.
EZK.26.5	ǁÎs ge hurib di ǁaegub ǃnâ nîra ǀûidi ǁîs ai ra ǃāǂuihe ǃkhai kai. Tita ge ǁî ǃkhaisa ge ǃhoa xui-ao, tib ra ǃKhūb ǃKhūba mî, tsîs ge nîra ǁaedi di ǁkhâuǁnâxū kai,
EZK.26.6	tsî ǁîs di ôadi ǃaub ai hâdi ge gôab ǀkha nîra ǃgamhe, o di ge nîra ǂan tita a ǃKhū ǃkhaisa.
EZK.26.9	Tsîb ge ǂnubiǂgoakhôa-aoga sa ǂnubiǂgoagu ǃoa-ai nîra mâi tsî sa ǂgō-omga ǁîgu di ǂnubiǂgoagu ǀkha nîra khôaǁnâ.
EZK.26.10	ǀOasasib ǁîn di hāgu dib xas ge sasa tsarab âgu xa nîra ǃgū-aihe, sa ǂnubiǂgoagu ge nîra ǀkhū ǀōb ǃgapi-aogu dib xa tsî ǀnūdi dib xa tsî kunidi dib xa, ǁāgu âsa ūb ga ǃgûǂgâ ǃnubai, ǃkhopaǂgâǃnâhe hâ ǃās ra ǃgûǂgâǃnâhe xase.
EZK.26.11	ǁÎb ge hāgu âb di ǁkhoradi ǀkha sa ǃās di ǃgangu hoaga nîra dāǂkhū, sa ǁaesab ge gôab ǀkha nîra ǃgam tsî mâb hoab ǀgaib âs di ǂkhâǃnâgu dib ge ǃhūb ai nîra ǁgôa.
EZK.26.12	Tsîn ge ūs hâ xūna nîra ǃnari tsî ǁamaxūn âsa nîra ǁkhâuǁnâ tsî ǂnubiǂgoagu âsa nîra khôaǁnâ tsî ǃgomǀgausa omgu âsa nîra ǃhanǁgui; tsî sa ǀuidi tsî sa haigu tsî sa tsarab tsînan ge ǁgammi ǁaegub ǃnâ nîra aoǂgā.
EZK.26.14	Ā, tita ge sasa ǂkhanu ǃhaose nîra dī, sas ge ǀûidi ǁîs ai ra ǃāǂuihe ǃkhaise nîra ī. Sas ge ǃaruǀî ǂnubihe tide, tita ǃKhūta ge ǁî ǃkhaisa ǃhoa xui-ao, tib ra ǃKhūb ǃKhūba mî.
EZK.26.15	Nētib ra ǃKhūb ǃKhūba Tires ǃoa mî: ǃNāǃnuide kha ǀkhū di tide sa ǁnās di ǀōb xa, ǁōǁōsase ǀhapiǂnûihe hâ-i ga ǃgae ǃnubai, sa ǁaegub ǃnân ga ǃhuriǃhurisase ǃgam ǃnubai?
EZK.26.16	Tsî gaosagu hurib digu hoagu ge ǁîgu di tronde xu nîra ǁgôa tsî ǁîgu di anaǂamxūga nîra ǁguiǁnâ tsî ǂgāǃnâguhe hâ saran âga nîra ǂgaeǂui, ǃhuriǃhuri-aidi ǀkha gu ge nî anahe, ǃhūb ai gu ge nîra ǂnû tsî mâ mûsǀapiros hoas ai nîra ǀkhū tsî sas ǂama nîra ǃhurigâ.
EZK.26.17	Tsî gu ge ǃgae-am-e sas ǂama tsoatsoa tsî nîra mî: Matis kha ge kā, sas hurigu din xa ge ǁanǃnâhe hâ is, sa gomxa ǃās hurib ai ge ǀgaisa isa, ǁîs tsî ǁansaben âs tsîn ǁîn di ǃhuriba ǁîs ǃnâ ge ǁan hâ in hoana ge māna.
EZK.26.18	Nēsi di ge ǃnāǃnuide nîra ǀkhū ǁnās âs di tsēs ai; ā, ǃnāǃnuidi, hurib ǃnâ hâdi ge nîra gongonǃnâhe ǀamǂoas âs xa.
EZK.26.19	Nētib ra ǃKhūb ǃKhūba mî xui-ao: Tita ga sasa ǃū-aisa ǃāse ǂnûi ǃnubai, ǁnā ǃādi ǁanǃnâhe tamadi khami, tita ge ǁgamma sas ǂama hāǃapa kai tsî kai ǁgamgu xas ga ǃgū-aihe ǃnubai
EZK.26.20	ta ge tita sasa nîra ǁgôa kai ǁnān ǁaes kais ǃoa ra ǁgôan ǀkha, tsî nîra ǁgoe kai si hoadi xa ǃnaga hâ ǃkhaidi ǃhūb didi ǃnâ, ǃū-aisa ǃkhaidi ǃhūb didi ǃnâ hugasa xu ge hâ idi ǃnâ, āb ǃnâ ra ǁgôan ǀkha ǁanǃnâhes tidega, tsî tita ge anixūba nîra kuru-unu ûitsaman di ǃhūb ǃnâ.
EZK.26.21	Xawe sasa ta ge tita kai ǃhurise nîra mâi, tsîs ge nîra kā; ôahes ka xawes ge hōhe tide, ǀamosib kōse, tib ra ǃKhūb ǃKhūba mî.
EZK.27.1	ǃAruǀîs ge mîs ǃKhūb disa hāba te tsî ge mî:
EZK.27.4	Sa ǀkharigu ge hurigu di ǃarab ǃnâ hâ; sa kuru-aogu ge îsasib âsa ge dīǀoaǀoa.
EZK.27.6	Aik-haidi Basanni didi xa gu ge ǂgauǁgubihaigu âsa gere kuru; ǂgaeǂgui-unu-ūxūde gu ge ǂkhoaǁgûgu Siprus di ǃnāǃnuide xu ra ūhāhen xa gere dī.
EZK.27.8	Sidons tsî Arfads tsîra di ǁansaben ge sa ǁgubi-ao ge i; gā-aigu âs sas Tires ǃnâ hâgu ge sa ǂgaeǂgui-unu-ao ge i.
EZK.27.10	Persiaǁîgu tsî Ludiǁîgu tsî Putiǁîgu ge sa ǂnubis ǃnâ sa toro-aose ge hâ i. Khōsikhōb tsî toroǀgapas tsîra gu ge sa ǃnâ ge ǂgāmâi, ǁîra ge sa anixū ge i.
EZK.27.11	ǀGôagu Arfads digu tsî sa ǂnubis digu tsîgu ge ǂnubiǂgoagu âs ai ge hâǂnamipe si; tsî Gamadǁîgu ge sa ǂgō-omgu ai ge hâ i. ǁÎgu di khōsikhōga gu ge sa ǂnubiǂgoagu ǂnamipe ge ǂgāmâi; ǁîgu ge îsasib âsa ge dīǀoaǀoa.
EZK.27.12	Tarsis ge sa ǀkha ǁamagusa ge dī ǂguisib mâ xūn hoan dib xa; ǀhaiǀurib tsî ǂnūǀurib tsî tin-i tsî ǂgoaǀurib tsîn ǀkhan ge ǁamagusa gere dī sa ǁamaxūǃkhaidi ai.
EZK.27.14	Ommi Togarmab diba xun ge hān tsî ǃgapi-aogu tsî hā-eseln tsîna gere ūhā sadu di ǁamaxūǃkhaidi ai.
EZK.27.15	ǀGôagu Dedans digu ge sa ǁama-ao ge i; ǀoasa ǃnāǃnuidi ge sa ǃommi di ǁamaxū ge i; ǁnâgu tsî ǂkhoaǁgûgu tsî tsabihain tsînan ge sasa ǃnarexūse gere mā.
EZK.27.16	Siriab ge ǁamagusa sa ǀkha gere dī, ǀoasasib sa sîsengu dib ǃaroma; smarag-ǀuidi tsî purpuri tsî ǂgāǃnâguhe hâ sîsenain tsî saib tsî koraldi tsî ǃgomǀgausa ǀuidi tsînan ge ǁamaxūǃkhaidi âs ai gere ūhā.
EZK.27.17	Judab tsî Israeli di ǃhūb tsîkha ge sa ǁama-ao ge i; ǃhorob minits dib tsî ǂkhon amperedan tsî danib tsî olib tsî balsemmi tsîn ǀkha kha ge ǁamagusa gere dī-ū si.
EZK.27.18	Damaskus ge sa ǀkha ǁamagusa gere dī, ǂguisib sa sîsengu dib ǃaroma, mâ xūn hoan di ǀoasib ǃaroma; ǂauxûiǂûhaib Helbons dib tsî ǃuri ǀûb tsîkha ǀkhan ge ǁamagusa gere dī.
EZK.27.19	Danni tsî Javanni tsîkha ge ǃgûma tsî ǁamaxūǃkhaidi âs ai ǂkhanu ǂnūǀurib tsî kassis tsî kalmus tsîna ǁamaguxūse gere ūhāba si.
EZK.27.20	Dedanni ge ǃgomǀgausa ǂnamdi ǃgapi-aogu didi ǀkha gere ǁamagusa dī-ū si.
EZK.27.22	ǁAma-aogu Skebas tsî Ramas tsîra digu ge sa ǁama-ao ge i; hoan xa ǃgâi ǃgâihamxūn tsî ǃgomǀgausa ǀuidi hoadi tsî ǃhuniǀurib tsîn ǀkhan ge ǁamaxūǃkhaidi âs ai ǁamagusa gere dī.
EZK.27.23	Haranni tsî Kanneb tsî Edenni digu ge Skebab tsî Assuri tsî Kilmadi tsîgu di ǁama-aogu ǀkha ǁamagusa sasa gere dī-ū.
EZK.27.24	ǁÎgu ge sa ǁama-ao ge i ǀoa hâ î-îxūn ǀkha, ǀhommiǂhoab tsî ǂgāǃnâguhe hâ sîsenain di ǃgamigu ǀkha tsî ǁuiǂgaedi ǀkha tsî îsa saran ǀkha, tsurin ǀkha ǃgaehe tsî sederǂgaedi ǃnâ ǂgāhe hâ xūn ǀkha ǁamagus âs ǃnâ.
EZK.27.25	Doe-omgu Tarsis digu ge sas xa ge ǃkhōǀkhā, sa ǀkha gu ge ūhâ i ǁamagus ǂama. Tsî sas ge ǀoa tsî îbe ǂkhaisa ge i hurigu di ǂgaob ǃnâ.
EZK.27.26	Sa ǁgubi-aogu ge sasa kai ǁgamgu ǃoa ge ūsī. Aiǂoas di ǂoab ge sasa hurigu di ǃarab ǃnâ ge khôaǂkhū.
EZK.27.27	Sa xūn tsî sa ǁamaxūǃkhais di xūn tsî sa ǁamagus, tsî sa hurikhoegu tsî sa ǂgaeǂgui-unu-aogu, tsî khôaǃkhaide ra dī-unugu tsî ǁamagusa sasa ra dī-ūgu, tsî toro-aogu sa ǃnâ hâgu hoagu, sa ǀhaohâb sa ǃnâ hâb hoab on ǀkha, ǁîn ge hurigu di ǃarab ǃnâ nîra ǁnā tsēs sa ǁnās dis ai.
EZK.27.28	ǀŌb sa ǂgaeǂgui-unu-aogu ǃaub dib xa di ge aiǃāde nîra ǀkhū.
EZK.27.29	Tsî ǂgauǁgubihaiba ra sîsenūgu hoagu, hurikhoegu tsî hurib di ǂgaeǂgui-unu-aogu hoagu ge doe-omgu âga xu nîra ǁgôa, tsî gu ge ǃhūb ai nîra mâhâhâ.
EZK.27.30	Tsî gu ge ǁîgu di domma sas ǂama nîra ǁnâu kai tsî ause nîra ǃau; tsî gu ge tsaraba ǁîgu di danadi ai nîra tsoro tsî gu ge tsaob ǃnâ nîra ǃupupesen.
EZK.27.31	Tsî gu ge sas ǂama nîra ǃgorakaisen tsî ǁhōga nîra ana. Tsî gu ge sas ǂama nîra ā ausib ǀoms dib ǀkha tsî au ǃgae-ai-i ǀkha.
EZK.27.32	Tsî gu ge ās âgu ǃnâ ǃgae-am-e nîra tsoatsoa, tsî sas ǂama nîra ǃgae: Tarisa Tires khami ge ī isa, ǁîs hurib di ǁaegub ǃnâ ǃhomǂuihe hâs khami īsa?
EZK.27.33	Sa ǁamaxūǃkhaidi di xūn ge huriga xu ǀkhīo, os ge ǂgui ǁaede ǀoasasib sa xūn dib ǀkha ge ǁâǁâ; tsî sa ǁamagus ǀkhas ge gao-aogu ǃhūbaib diga ge ǃkhū kai.
EZK.27.34	Huriga xus ge sasa ǃgammi ǁgamgu dib ǃnâ khôahe; ǁaeb ai ra ge sa ǁamagus tsî sa ǀhaohâb hoaba sa ǁaegub ǃnâ ge ǁnā.
EZK.27.35	ǁAnsaben ǃnāǃnuidi din hoan ge sas ǂama ǃao hâ; tsî gao-aogu âdi ge ǃurigu hâ tsî aidi ge burugâ hâ.
EZK.28.1	ǃAruǀîs ge mîs ǃKhūb disa hāba te tsî ge mî:
EZK.28.4	sa gā-aisib tsî sa ǁnâuǃāba xuts ge satsa ge xūxa, ā, ǃhuniǀurib tsî ǀhaiǀurib tsîkhats ge satsa ǁuigu âts ǃnâ ge hōbasen;
EZK.28.5	kaisib sa gā-aisib diba xuts ge sa ǁamagus ǃnâ xūn âtsa kaise ge ǂguiǂgui, tsî ǂgaob âts ra ūts hân xa ǀgapiǀgapisen.
EZK.28.6	ǁNā-amagab ra ǃKhūb ǃKhūba nēti mî: Sa ǂgaobats ge Elob di ǂgaob axase dī amaga,
EZK.28.7	ǁnā-amaga kō, tita ge ǃhao khoega nîra hā ǂam kai tsi, ǁgaridī-aogu ǁaedi diga; ǁîgu ge gôagu âga îsasib sa gā-aisib dib ǂama nîra ǀhōǂui, tsî ǂkhaib âtsa nîra ǀuriǀuri.
EZK.28.10	Sats ge ǁōb ǃgaohe taman diba nîra ǁō ǃhaokhoen ǃomǁae: Tita ge ǃhoa xui-ao, tib ra ǃKhūb ǃKhūba mî.
EZK.28.11	ǃAruǀîs ge mîs ǃKhūb disa hāba te tsî ge mî:
EZK.28.13	Sats ge Edenni Elob di ǃhanab ǃnâ ge hâ i; mâ ǃgomǀgausa ǀuis hoas ge sa ǃgū-aixū ge i: Sardisǀuidi tsî topas tsî diamants tsî turkoes tsî sardoniksǀuidi tsî jaspisǀuidi, safir tsî robain tsî smarag-ǀuidi tsî ǃhuniǀurib tsîna. Sîsenni sa ǃkhurusedi dib tsî ǂnami-aon dib ge sa ǀkha ge hâ; sats ra kuruhe tsēs ain ge ǁîna ǂhomi ge hâ i.
EZK.28.15	Sats ge daogu âts ǃnâ dīǀoaǀoasa ge i, ǁîs aits ge kuruhe tsēsa xu, ǂhanuoǃnâsib ge sa ǃnâ hōhes kōse.
EZK.28.16	ǂGuisib sa ǁamagus dib ǀkhan ge ǁaegub âtsa ǁgaridīs ǀkha ge dīǀoaǀoa, tsî sats ge ge ǁore. ǁNā-amaga ta ge tita satsa Elob ǃhomma xu nîra ǀuriǀuri, tsî sats ǃgū-ai ra xerutsa nîra hîkākā ǀaexa ǀuidi ǁaeguba xu.
EZK.28.17	Sa ǂgaob ra îsasib âts xa ǃguriǃgurisen, sats ge gā-aisib âtsa ge ǁgaoǁgao ǂkhaib âts xa; tita ge satsa ǃhūb ai ge aoǁgui, tita ge satsa ais gao-aogu dis aiǃâ ge mâi, ǁîgu nî sats ǂama kōse.
EZK.28.18	ǂGuisib sa ǂhanuoǃnâsigu dib ǀkha, ǂkhabab sa ǁamagus dib ǀkhats ge sa ǃanusiga ge ǀuriǀuri. ǁNā-amaga ta ge tita ǀae-e sa ǁaeguba xu ge ǀkhī kai, ǁî-i ge satsa ge hapu, tsî tita ge satsa ge tsao kai ǁnān satsa ra mûn hoan aiǃâ.
EZK.28.20	ǃAruǀîs ge mîs ǃKhūb disa hāba te tsî ge mî:
EZK.28.22	Îts mî: Nētib ra ǃKhūb ǃKhūba mî: Mû, tita ge nîra hāǂam si, sas Sidonse, tsî ta ge sa ǁaegu nîra ǂkhaiǂkhaihe; on ge nîra ǂan tita a ǃKhū ǃkhaisa, ǀgoraǃgâde ta ga tita ǁîs ǃnâ ǀgoraǃgâ tsî ǁîs ǃnâ khaihe ǃnubai.
EZK.28.23	Tita ge ǂhīǁōba ǁîs ǃnâ nîra sî xui-ao, tsî ǀaoba daogu âs ai, tsî ǂnauǃanhesan ge ǁîs ǁaegub ǃnâ nîra ǁnā, gôab mâ ǃnammi hoaba xu ǁîs ǃoagu nîra hāb xa, on ge nîra ǂan tita a ǃKhū ǃkhaisa.
EZK.28.24	Tsî Israeli ommi din ge ǃaruǀî tsûtsû ra ǁkhū-i kas, ǃkhā ra ǀgami-i kas hoasa ūhâ tide. ǁNān, ǁîsa hâǂnamipe hân, tsî ǁîsa ra ǁkhâuǁnân hoan xa hâ kaibahe tide. On ge nîra ǂan tita ǃKhū ta a ǃKhū ǃkhaisa.
EZK.28.25	Nētib ra ǃKhūb ǃKhūba mî: Israeli ommi dina ta ga tita ǁaedi, ǁîn ǁaegu ta ge ǁîna ǀgaruǀgarude xu ǀhaoǀhao, tsî tita ga ǁîn ǃnâ ǁaedi di mûdi aiǃâ khaiheo, on ge ǁîn di ǃhūb, ti ǃgāb Jakoba ta ge māb ǃnâ nîra ǁan.
EZK.28.26	Tsîn ge sâusase ǁîb ǃnâ nîra ǁan tsî omde nîra ǂnubi tsî ǂauxûiǂûǃhanaga nîra ǂgā, ā ǁîn ge sâusase nîra ǁan, ǀgoraǃgâde ta ga tita ǁnān, ǁîna ge ǁkhâuǁnân hoan tsî ǁnān, ǁîn ǂnamipe hâna ǀgoraǃgâ ǃnubai. On ge nîra ǂan tita ǃKhūta a ǁîn di Elo ǃkhaisa.
EZK.29.1	Disiǁî kurib ǃnâ, disiǁî ǁkhâb ǃnâ, disiǀgamǀaǁî tsēs ǁkhâb dis ais ge mîs ǃKhūb disa hāba te tsî ge mî:
EZK.29.5	Tsî tita ge satsa nîra ǁnāxū ǃgaroǃhūb ǃnâ, sats tsî sa ǃāgu di ǁaub hoaba. Sats ge ǂgās ǃaub dis ai nîra ǁnā; sats ge sākhâihe tsî ǀhaoǀhaohe tide. ǀGurun ǃhūbaib din tsî anin ǀhommi dina ta ge tita satsan nî ǂûse ge mā.
EZK.29.6	Tsî ǁansaben Egipteb din hoan ge nîra ǂan tita a ǃKhū ǃkhaisa. Israeli ommi din ge ǁîna ǂāse ge ība xui-ao.
EZK.29.7	ǁÎn ge satsa ǃommi âts tawa ǃkhō ǃnubaits ge ge khôa, tsî ǁîn di ǃnammi hoaba ge ǃkhaiǃā, tsî ǁîn ge sa ai ǃgâseno, ots ge ge khôa tsî mâ kamanab hoab âna ǁî-aitsama ge ǁnope kai.
EZK.29.8	ǁNā-amaga nētib ra ǃKhūb ǃKhūba mî: Mû, tita ge gôaba sa ǂama nîra ūhā, tsî tita ge satsa xu khoe-i kas ǀgoa-i kas hoasa nîra ǃhomǂui.
EZK.29.9	Tsî Egipteǃhūb ge nîra ǃū-aisa ǃkhai tsî ǃgaroǃhū kai, tsîn ge nîra ǂan tita a ǃKhū ǃkhaisa. Nylǃāb ge a ti, tita ge ǁîba ge dī, ti ra mî xui-ao,
EZK.29.10	ǁnā-amaga, mû, tita ge sats tsî sa ǃāga nîra hāǂam, tsî tita ge Egipteǃhūba ǃū-aisa tsî ǀkhaiǃnâ ǃkhaise nîra ǂnûi Migdolsa xu Sienes ǁgā, tsî Etiopiab di ǀkharib kōse.
EZK.29.11	Khoe-i di ǂai-i xare-i ge ǁîba ǃgûǃnâǃganu tide, tsî ǀgoa-i di ǂai-i xare-i ge ǁîba ǃgûǃnâǃganu tide, tsîb ge hakadisi kurigu kōse ǁanǃnâhe tide.
EZK.29.12	Tita ge Egipteǃhūba ǃū-aisa ǃkhaise nîra ǂnûi xui-ao, hîǀhuruhe hâ ǃhūgu di ǁaegub ǃnâ, tsî ǁîb di ǃādi ge ǃū-aisa ǃkhaise nîra i, hîǀhuruhe hâ ǃādi di ǁaegub ǃnâ hakadisi kurigu kōse, tsî tita ge Egipteǁîna ǁaedi ǃnâ nîra ǀgaruǀgaru tsî ǃhūgu ǃnâ nîra tsoromâi.
EZK.29.13	Nētib ra ǃKhūb ǃKhūba mî xui-ao: Hakadisi kurigu di ǀunis ai ta ge tita Egipteǁîna ǁnā ǁaedi, ǁîdi ǃoan ge ǀgaruǀgaruhe hâ ide xu nîra ǀhaoǀhao.
EZK.29.14	Tsî tita ge ǃkhōsis Egipteǁîn disa nîra unu tsî ǁîna ǁkhawa Patrosǃhūb, ǃnaeǃhūb ân ǃnâ nîra ūhā, tsî ǁnāpan ge ǃnaga hâ gaosise nîra ī.
EZK.29.15	Tsîs ge nau gaosidi xa ǃgamǃgamsase nîra ī, tsî ǃaruǀî nau ǁaedi ǂamǃnâ ǀgapiǀgapisen tide. Tita ge ǁîna nîra ǀoro kai xui-ao, ǁaedi ǂaman gao tidega.
EZK.29.16	Tsîs ge ǃaruǀî Israeli ommi dina ǂgomaiǂnûise ība tide ǂhanuoǃnâsib xa ra ǂâi kai xūse, ǁînǀîn ra kōnǃgâ ǃnubai, tsîn ge nîra ǂan tita ǃKhūta a ǃKhū ǃkhaisa.
EZK.29.17	ǃAruǀî i ge ge ī, ǀgamdisihûǀaǁî kurib ǃnâ, ǂguro ǁkhâb ǃnâ, ǂguro tsēs ǁkhâb dis ai, mîs ǃKhūb dis ge hāba te tsî mî ǃkhaisa:
EZK.29.18	Khoenôa ǀgôatse, Nebukadnesari, Babilons di gao-aob, ge toroǂnubis âba ǃgom sîsenna ge sîsen kai Tires ǃoa-ai; mâ danas hoas ge ge ǃgora tsî mâ ǃnammi hoab ge ge tsuruǂuihe, tsî ǁîb kas ǁîb di ǂnubis kas hoas ge Tires xa amǃnâ-e ūhâ tama ge i, ǁnā ǃoabas, ǁîsab ge ǃoaba-ūs ǂama.
EZK.29.19	ǁNā-amaga nētib ra ǃKhūb ǃKhūba mî: Mû, tita ge Nebukadnesari, Babilons di gao-aoba, Egipteǃhūba nîra mā, tsîb ge ǁîba ǂguib âba nîra ǂgaeǂguibē tsî ǁkhâuǁnâs âba nîra ǀâ, tsî ǁîn ge ǂnubis âb di amǃnâse nîra ī.
EZK.29.21	ǁNā tsēs ǁkhās ai ta ge ǁnâb Israeli ommi diba nîra ǀkhī kai, tsî satsa ta ge khowas ams disa ǁîn ǁaegu nîra mā, tsîn ge nîra ǂan tita a ǃKhū ǃkhaisa.
EZK.30.1	ǃAruǀîs ge mîs ǃKhūb disa hāba te tsî ge mî:
EZK.30.2	Khoenôa ǀgôatse, kēbo îts mî: Nētib ra ǃKhūb ǃKhūba mî: Ā re: Okha ǁnā tsēse! ti.
EZK.30.4	Tsî gôab ge Egipteb ǃnâ nîra hā, tsî kai tsûaǂgaob ge Etiopiab ǃnâ nîra hâ, ǂnauǃanhesan ga Egipteb ǃnâ ǁnāǃnubai, ǁîn di ǂguiban nîra ūbē xui-ao, tsî ǁîb di ǃgaoǃgaodi ge nîra khôaǂkhūhe.
EZK.30.5	Etiopiab, Puti, Ludi, Arabiab tsî Kub tsî ǃgaeǀhaos ôan di ǃhūb tsîn ge ǁîb ǀkha nîra ǀgui ǁnā gôab xa.
EZK.30.6	Nētib ra ǃKhūb ǃKhūba mî: Ā, ǁîn ge nîra ǁnā, Egipteba ra ǂkhâkhâina, tsî ǃgurib ǁîb di ǀgaib dib ge nîra ǁgôa. Migdolsa xu Sienes kōsen ge ǁîb ǃnâ gôab xa nîra ǁnā, tib ra ǃKhūb ǃKhūba mî.
EZK.30.7	Tsîn ge nîra hîǀhuruhe, hîǀhuruhe hâ ǃhūgu di ǁaegub ǃnâ, o di ge ǁîb di ǃāde hîǀhuruhe hâ ǃādi di ǁaegub ǃnâ nîra hâ.
EZK.30.8	Tsîn ge nîra ǂan tita a ǃKhū ǃkhaisa, ǀae-e ta ga tita Egipteb ǃnâ ǁgui ǃnubai, on ge ǁîb di hui-aon hoana nîra khôaǂkhūǂkhūhe.
EZK.30.10	Nētib ra ǃKhūb ǃKhūba mî: Ā, tita ge ǂguib Egipteb diba nîra ǀû kai, Nebukadnesari Babilons di gao-aob di ǃomǁaeba xu.
EZK.30.11	ǁÎb tsî ǁaes âb ǁîb ǀkha tsî ǁgâiǀā-aogu ǁaedi digu tsîgu ge nî ūhāhe, ǃhūban nî hîǀhuruse, tsî gu ge ǁîgu di gôaga Egiptebǀî nîra ǂgaeǂui, tsî ǃhūb ge ǂnauǃanhesan ǀkha nîra ǀoaǀoahe.
EZK.30.12	Tsî tita ge Nylǃāba nîra ǂnâǂnâ, tsî ǃhūba ǂkhaban ǃomǁae nîra ǁamaxū; tsî tita ge ǃhūba ǀoasib âb ǀkha ǃhaokhoen ǃomǁaeba xu nîra hîkākā. Tita ǃKhūta ge ǁî ǃkhaisa ge ǃhoata.
EZK.30.13	Nētib ra ǃKhūb ǃKhūba mî: Tita ge ǁgôa-eloga nî hîkākā tsî īgu Memfis diga nîra ǀamǀam. Tsî gaosab xareb ge Egipteǃhūb ǃnâ ǃaruǀî hâ tide, tsî tita ge ǃhuri-e Egipteǃhūb ǃnâ nîra ǂnûi.
EZK.30.14	Tsî tita ge Patrosa nîra hîǀhuru, tsî ǀae-e nîra ǁgui Soans ǃnâ, tsî tita ge nîra ǀgoraǃgâ Nos ǃnâ.
EZK.30.15	Tsî tita ge ti ǁgôasiba nîra ǁhōǂui, Sins Egipteb di ǁaposasis ǂama, tsî tita ge ǂguib Nos diba nîra ǃhomǂui.
EZK.30.16	Tsî tita ge ǀae-e nîra ǁgui Egipteb ǃnâ; os ge Sinsa kai tsûaǂgaoba nîra ūhâ, os ge Nosa nîra ǃkhopaǃganuhe, os ge Memfisa tsēkorobe kaise nîra ǂōǂōhe.
EZK.30.17	ǂKham khoegu Avens tsî Pibesets tsîra digu ge gôab xa nîra ǁnā, tsî ǁansaben âra ge ǃkhōsis ǃnâ nîra ǂgâ.
EZK.30.18	Taxpanhes tawas ge tsēsa nîra ǃkhae, ǃnaob Egipteb diba ta ga tita ǁnāpa khôao tsî ǀgapisib ǁîs di ǀgaib dib ga ǁîs ǃnâ ǀûo, ǀnanu-i xas ge ǁîsa nîra ǃgū-aihe, tsî ǀgôadi âs ge ǃkhōsis ǃnâ nîra ǂgâ.
EZK.30.19	Nēti ta ge tita nîra ǀgoraǃgâ Egipteb ǃnâ, on ge ǁîna nîra ǂan tita a ǃKhū ǃkhaisa.
EZK.30.20	Tsî i ge ǁkhāti disiǀguiǀaǁî kurib ǃnâ ge ī, ǂguro ǁkhâb ǃnâ, hûǁî tsēs ǁkhâb dis ai, ǃKhūb di mîs ge hāba te tsî mî ǃkhaisa:
EZK.30.21	Khoenôa ǀgôatse, tita ge ǁôab Faraob, Egipteb di gao-aob diba ge khôa tsî mû, ǁîb ge ǃgae-aihe tide, soǀôaǃkhairode ra ǁgui-aise, ǂgamǃkhaiba ra ǂgamse, ǁîba nîra ǀgoese, ǀgai tsîb ga gôaba ǃkhō ǁkhā ti.
EZK.30.22	ǁNā-amagab ra ǃKhūb ǃKhūba nēti mî: Mû, tita ge Faraob Egipteb di gao-aoba nîra hāǂam tsî ǁôab âba nîra khôa, hoakha, ǀgaisab tsî khôahe hâb tsîkha, tsî tita ge gôaba ǁôab âba xu nîra ǁnā kai.
EZK.30.23	Tsî tita ge Egipteǁîna ǁaedi ǃnâ nîra ǀgaruǀgaru tsî ǃhūgu ǃnâ ǁîna nîra tsoromâi.
EZK.30.25	Ā, tita ge ǁôakha Babilons gao-aob dikha nîra ǀgaiǀgai, xawe Faraob di ǁôakha ge nîra ǁnā, tsîn ge nîra ǂan tita a ǃKhū ǃkhaisa, ti gôaba ta ga tita Babilons gao-aob ǃomǁae mā tsî ǁîb ga Egipteǃhūb ǂama ǀhōǂui bi ǃnubai.
EZK.30.26	Tsî tita ge Egipteǁîna ǁaedi ǃnâ nîra ǀgaruǀgaru tsî ǃhūgu ǃnâ ǁîna nîra tsoromâi. Nētin ge ǁîna nîra ǂan tita a ǃKhū ǃkhaisa.
EZK.31.1	Tsî i ge disiǀguiǀaǁî kurib ǃnâ ge ī, ǃnonaǁî ǁkhâb ǃnâ, ǂguro tsēs ǁkhâb dis ai, ǃKhūb di mîs ge hāba te tsî mî ǃkhaisa:
EZK.31.2	Khoenôa ǀgôatse, mîba re Faraob, Egipteb di gao-aob, tsî ǂguib âb tsîna: Tarib ǀkhats kha ǀguiti-ī satsa kaisib âts ǃnâ?
EZK.31.4	ǁGamgu ge ǁîba ge kaikai, ǁgammi ge ǁîba ge ǀgapiǀgapi; ǁîgu ge ǂgā-ais âba ge dâuǂnamipe tsî dâudâudi âga ǃaub di haidi hoadi ǃoa ge sîǂui.
EZK.31.5	ǁNā-amagab ge ǃgaob âba ǃaub di haidi hoadi ǃgâ-ai ge ǀgapi; tsî ǁnâugu âb ge ge kai, tsî ǂgonagu âb ge ge gaxu, ǁnā kai ǁgamgu xa, ǀkhīb geo.
EZK.31.6	Anin ǀhommi din hoan ge ǁnâugu âb ai ge om, tsî ǀgurun ǃaub din hoan ge ǂgonagu âb ǃnâ ge ôa; tsî kai ǁaedi hoadi ge sommi âb ǃnâ ge ǂnôa i.
EZK.31.7	Nētib ge kaisib âb ǃnâ îsa ge i, tsî gaxusib ǁîb di ǁnâugu dib ǃnâ, ǃnomagu âb ge kai ǁgamgu amǃgâ hâ i xui-ao.
EZK.31.8	Sederhaidi Elob di ǃhanab didi ge ǁîba ǃkhaeǃkhae tama hâ, tsî siprehaidi ge ǁnâugu âb ǀkha ǀguiti-ī tama hâ, tsî kastanihaidi ge ǂgonagu âb ǀkha ǀguiti-ī tama ge hâ i; mâ hais Elob di ǃhanab ǃnâ hâs hoas ge îsasib ǃnâ ǁîb ǀkha ǀguiti-ī tama ge hâ i.
EZK.31.9	Tita ge ǁîba ǁnāti ge î-î ǂguisib ǁîb di ǁnâugu dib ǀkha, haidi Edenni didi Elob di ǃhanab ǃnâ hâdi hoadi ge ǁîba suris kōse.
EZK.31.11	ǁnā-amaga ta ge tita ǁîba hoan xa ǀgaisab ǁaedi dib ǃomǁae ge mā, ǂhanu-aiseb nî ǁîba dī-ūse; tita ge ǁîba ge doeǁgaǂui ǁîb di eloxoresasib ǃaroma.
EZK.31.12	Tsî ǃhao khoegu, ǁaedi di ǁgâiǀā-aogu ge ǁîba ge ǃhomǂui tsî ǁîba ge ǁnāxū; ǁîb di ǁnâugu ge ǃhomgu ai ge ǁnā tsî ǃgoaǃnāgu hoagu ǃnâ, tsî ǁîb di ǂgonagu ge ǃāgu ǃhūb digu hoagu tawa ge khôahe; tsî ǁaedi ǃhūbaib didi hoadi ge sommi âba xu ǁgôa tsî ǁîba ge ǁnāxū.
EZK.31.13	Anin ǀhommi din hoan ge ǁnā hâ ǃgaob âb ai ge ǁan, tsî ǀgurun ǃaub din hoan ge ǂgonagu âb ai ge hâ.
EZK.31.14	ǁGamxa haidi xaredi ǁîdi ǃgaob ǂama ǀgapiǀgapisen tide tsî ǀams âde ǀgom ǁnâugu ǁaeguba xu ǃnā hâse ǀhōǂui tidega, tsî ǁgam-e ra ā haidi xaredi ǁîdi ǂûdi ai mâ tidega ǀgapisib âdi xa; hoatsama di ǁōba māǁnâhe hâ xui-ao, ǃnaga hâ ǃhūb ǃnâ khoenôa ǀgôan ǁaegu, ǁnān, āb ǃoa ra ǁgôan ǃoa.
EZK.31.15	Nētib ra ǃKhūb ǃKhūba mî: ǁÎb ra ǀamoǀaeb ǃoa ǁgôa tsēs ai ta ge tita ge ǃoa, tita ge ǁîb ǃaroma ǁgamma ge ǃgū-ai tsî ǃāgu âba ge ǃkhâi, o gu ge kai ǁgamga ge ǃkhōdawahe, tsî tita ge Libanonna ǁîb ǃaroma ge ǂnūǂnū, tsî ǃaub di haidi hoadi ge ǁîb ǃaroma ge ǁgâǁō.
EZK.31.17	ǁÎdi on ge ǁîb ǀkha ǀamoǀaeb ǃoa ge ǁgôa, gôab xa ǂnauǃanhe hân ǃoa, tsî ǁnān ǁîb di ǁôase ge in, tsî ǁnān sommi âb ǃnâ ǁaedi ǁaegu ge ǂnôa in.
EZK.31.18	Tarib ǀkhats kha ǁnâi ǀguiti-ī ǂkhaisib tsî kaisib ǃnâ Edenni di hain ǁaegu? Ā, sats ge Edenni di hain ǀkha nîra ǁgôa-ūhe hoan xa ǃnaga hâ ǃhūb ǃoa; ǃgaohe taman ǁaeguts ge satsa nîra ǁgoe gôab xa ǂnauǃanhe hân ǀkha. Nēb ge Faraoba, ǂguib âb hoab ǀkha, tib ra ǃKhūb ǃKhūba mî.
EZK.32.1	Tsî i ge ǁkhāti ge ī, disiǀgamǁî kurib ǃnâ, disiǀgamǀaǁî ǁkhâb ǃnâ, ǂguro tsēs ǁkhâb dis ai, ǃKhūb di mîs ge hāba te tsî mî ǃkhaisa:
EZK.32.4	ǃNubai ta ge tita ǃhūb ai nîra xu tsi, tsî tita ge anin ǀhommi din hoana sa ai nîra ǁan kai, tsî ǀgurun ǃhūbaib din hoana sats xa nîra ǁâ kai.
EZK.32.5	Tsî tita ge sa ǁgansa ǃhomgu ai nîra māxū tsî ǃgoaǃnāga sa ǀgapisib ǀkha nîra ǀoaǀoa.
EZK.32.6	Tsî tita ge ǃhūb, ǁîb ǃnâts ra tsâba, sa ǀaoba nîra āsi ǃhomgu kōse, tsî ǃāgu ge sa xa nîra ǀoa.
EZK.32.8	ǃNâ ra ǃnân ǀhommi din hoana ta ge tita sa ǂama nîra ǃkhaeǃkhae; tsî tita ge ǃkhaena-e sa ǃhūb ǂama nîra kuru, tib ra ǃKhūb ǃKhūba mî.
EZK.32.9	Tsî tita ge ǁnās tawa ǂgaob ǂgui ǁaedi diba nîra ǃoa kai, sa khôasa ta ga tita ǁaedi ǁaegu ūhā ǃnubai, ǁnā ǃhūgu sats a ǀūgu ǃnâ.
EZK.32.10	Tsî Tita ge nîra dī, ǂgui ǁaedi nî sa ǂama ǃhurigâ ǃkhaisa, tsî ǁîn di gao-aogu ge sa ǂama nîra ǃurigu, ti gôaba ta ga ǁîn di aidi aiǃâ ǂkhai kaio, tsîn ge mâ mûsǀapiros hoasa nîra ǀkhū mâ-i hoa-i ǁî-i di ǀoms ǂama sa ǁnās di tsēs ai.
EZK.32.11	Nētib ra ǃKhūb ǃKhūba mî xui-ao: Gôab Babilons di gao-aob dib xats ge nîra hāǂamhe.
EZK.32.12	Tita ge ǂguib âtsa ǁē-aogu di gôab xa nîra ǁnā kai; ǁnāgu, hîa ǁaedi di ǃnā hâ ǁgâiǀā-aogu ge ǃgurib Egipteb diba nîra hîkākā, tsî ǁîb di ǂguib hoab ge nîra hîǀhuruhe.
EZK.32.13	Tsî tita ge ǁîb di ǀgoan hoana ǁnā kai ǁgamgu amǃgâba xu nîra dītoa; tsî khoe-i di ǂai-i xare-i ge ǃaruǀî ǁîba ǂgomaǂgoma tide, tsî ǀgoan di ǁkhoradi ge ǁîba ǀgomaxa kai tide.
EZK.32.14	ǃNubai ta ge tita ǁîn di ǁgamga nîra ǃgamse āǂgâ kai, tsî tita ge ǁîn di ǃāga oli-i axase nîra dâu kai, tib ra ǃKhūb ǃKhūba mî.
EZK.32.15	Egipteǃhūba ta ga tita ǃū-aisa ǃkhai kaio, tsî ǃhūb ǀoasib âb dib ga ǃū-aisao, tsî tita ga ǁnān ǁîb ǃnâ ǁan hân hoana ǂnauo, on ge ǁîna nîra ǂan tita a ǃKhū ǃkhaisa.
EZK.32.16	Nēs ge ǁnā ǃgaetsanas, ǃgae rasen nîra ǁnaesa. Tsî ǀgôadi ǁaedi didi ge ǁîsa ǃgae rase nîra ǁnae, ǁîdi ge ǁîsa Egipteb ǂama tsî ǂguib âb hoab ǂama ǃgae rase nîra ǁnae, tib ra ǃKhūb ǃKhūba mî.
EZK.32.17	ǃAruǀî i ge disiǀgamǀaǁî kurib ǃnâ ge ī, disikoroǀaǁî tsēs ǁkhâb dis ai, ǃKhūb di mîs ge hāba te tsî mî ǃkhaisa:
EZK.32.22	ǁNāpab ge Asiriaba hâ ǁîb di ǂguib hoab ǀkha, ǁîb di ǀhobadi ge ǁîb ǂnamipe hâ; ǁîn ge hoatsama ǂnauǃanhe hâ, ǁîn ge ǁnā hâ gôab xa.
EZK.32.24	ǁNāpab ge Elamma hâ ǁîb di ǂguib hoab ǀkha, ǀhobas âb ǂnamipe; ǁîn ge hoatsama ǂnauǃanhe hâ, gôab xan ge ǁnā hâ, ǁnā ǃgaohe taman, ǁnān, hoan xa ǃgam ǃkhaidi ǃhūb didi ǃnâ ge ǁgôan, ǃhurib âna ûitsaman di ǃhūb ǃnâ ge māna, on ge nēsi taob âna ra tani ǁnān, āb ǃnâ ge ǁgôan ǀkha.
EZK.32.25	ǂNauǃanhesan ǁaegun ge ǁîba ǁgoeǃkhai-e ge dība, ǂguib âb hoab ǃnâ, ǁîb ǂnamipe di ge ǀhobadi âba hâ, ǁîn hoan ge ǃgaohe tama hâ tsî gôab xa ǂnauǃanhe hâ, ǁîn di ǃhurib ge ûitsaman di ǃhūb ǃnâ māhe hâ i xui-ao, on ge nēsi taob ana ra tani ǁnān, āb ǃnâ ge ǁgôan ǀkha, ǁîb ge ǂnauǃanhesan di ǁaegub ǃnâ ge ǂgaeǂguiǂgâhe.
EZK.32.27	Xawen ge ǁnā ǁē-aogu, ǃgaohe tamagu ǃnâ ge ǁnāgu ǀkha ǁgoe tama hâ, ǀamoǀaeb ǃoa ge ǁgôagu toroǀāxūn âgu ǀkha tsî gôagu âga danadi âgu ǃnaga ge ǁguihegu, tsî ǂhanuoǃnâsib âgu ǂkhōgu âgu ai hâgu, ǁē-aogu di ǃhurib ge ûitsaman di ǃhūb ǃnâ hâ i amaga.
EZK.32.28	Sakho on ge nîra khôaǂkhūǂkhūhe ǃgaohe tama hân ǁaegu, tsî kho ge ǂnauǃanhesan gôabi ǂnauǃanhe hân ǀkha nîra ǁgoe.
EZK.32.32	Tita on ge ti ǃhuriba ge mā xui-ao ûitsaman di ǃhūb ǃnâ, ǁnāxab ge ǁîba nîra ǂgaeǂguisīhe ǃgaohe taman di ǁaegub ǃnâ, gôab xa ǂnauǃanhe hân tawa, Faraob tsî ǁîb di ǂnubis hoasa, tib ra ǃKhūb ǃKhūba mî.
EZK.33.1	Tsîs ge mîs ǃKhūb disa hāba te tsî ge mî:
EZK.33.2	Khoenôa ǀgôatse, ǃhoa ǁaes âts di ôan ǃoa, îts ǁîna mîba: Tita ga gôaba mâ ǃhū-i hoa-i ǂama ūhā, tsî ǁaes ǁnā ǃhūb dis ga khoeb ǁîn di ǀkhâuǀamdi diba ū, tsîn ga ǁîba ǃûiba-aose mâibasen,
EZK.33.3	tsîb ga gôab ǃhūb ǂama ǃgoaxa ǃkhaisa mû, tsîb ga ǀgapadasa xâi tsîb ga ǁaesa ǁnamao,
EZK.33.4	tsî ǁnāb, ǀgapadas di ǀōba ga ǁnâub tsî ǁnâuhōb xawe ga ǁnamakaisen ǂgao tama ib, gôab ga hā tsî ǁîba ūbēo, ob ge ǀaob âba ǁîb di danas ai nîra hâ.
EZK.33.5	ǁÎb ge ǀōb ǀgapadas diba ge ǁnâu, xaweb ge ǁnamakaisen ǂgao tama ge i, ob ge ǀaob âba ǁîb ai nîra hâ; xawe ǁnāb, hîa ra ǁnamakaisenni, ǁîb ge ǀoms âba ra sâu.
EZK.33.6	Tsî ǃûi-aob ga gôab ǃgoaxa ǃkhaisa mû tsîb ga ǀgapadasa xâi tama i, ǁaes, ǁnamahe tamas kōse, tsîb ga gôaba hā tsî ǀom-e ǁîna xu ūbēo, ǁîb ge ǂhanuoǃnâsib âb ǃnâ ge ūbēhe, xawe ǀaob âba ta ge tita ǃûi-aob di ǃomǁaeba xu nîra ǂgao.
EZK.33.8	Tita ga eloxoresab ǃoa: Eloxoresatse, amasets ge satsa nîra ǁō, ti mî, tsî sats ga ǃhoa tama io, eloxoresabats nî daob âba xu ǃhoadanse, ob ge ǁnā eloxoresaba ǂhanuoǃnâsib âb ǃnâ nîra ǁō, xawe ǀaob âba ta ge tita sa ǃomǁaeba xu nîra ǂgao.
EZK.33.9	Tsî eloxoresabats ga satsa daob âba xu ǁnamao, îb ǁîba xu ǃhobasen ti, tsîb ga daob âba xu ǃhobasen tama io, ob ge ǁîba ǂhanuoǃnâsib âb ǃnâ nîra ǁō, xawe sats ge ǀoms âtsa ge ore.
EZK.33.10	ǁNā-amaga khoenôa ǀgôatse, mîba re Israeli ommi dina: Sadu ge nēti ra ǃhoa tsî: Sida di ǃûǂamdi tsî sida di ǁoren tsîn, sida ai ǁgoe tsî ǁîn ǃnâ da ra ǀhūǁō hîa: Mati da kha ǁnâi nî ûi? ti ra mî.
EZK.33.13	Tita ga ǂhanu-aib ǃoa, ǁîb nî amase ûi, ti mîo, tsî ǁîb ga ǂhanu-aisib âb ai ǂgomaiǂnûi tsî ǂkhababa dīo, on ge ǁîb di ǂhanu-aisin hoana ǂâihe tide, ob ge ǁnā ǂkhabab, ǁîb ra dīb ǃnâ nîra ǁō.
EZK.33.14	Tsî tita ga eloxoresab ǃoa: Sats ge amase nîra ǁō, ti mîo, tsî ǁîb ga ǁoreb âba xu ǃhobaseno tsî ǂhanub tsî ǂhanu-aisib tsîkha dīo,
EZK.33.16	ǁÎb di ǁoren, hîab ge ǁoren hoanab ge ǂâibahe tide; ǁîb ge ǂhanub tsî ǂhanu-aisib tsîkha ge dī, ob ge ǁîba amase nîra ûi.
EZK.33.18	ǂHanu-aib ga ǂhanu-aisib âba xu oa tsî ǂkhababa dīo, ob ge ǁîb ǃnâ nîra ǁō.
EZK.33.19	Tsî eloxoresab ga eloxoresasib âba xu ǃhobasen tsî ǂhanub tsî ǂhanu-aisiba dīo, ob ge ǁîkha ǃnâ nîra ûi.
EZK.33.20	Xawe du ge: Daob ǃKhūb dib ge ǂhanu tama hâ, ti ra mî; o ta ge tita sado, mâb hoab âdo, daob âb ī xase nîra ǀgoraǃgâ, sadu Israeli ommi dido.
EZK.33.22	Tsî ǃommi ǃKhūb dib ge ǃuia ti ai go hâ i, ǁnā ûi geb di hās aiǃâ, tsîb ge ti amsa ge khowaba te, ǁîb ge ǃnauǁgoaga ti tawa hās kōse. Nētis ge ti amsa ge khowahe, tsî ta ge ǃaruǀî ǃgome tama ge i.
EZK.33.23	ǃNubais ge mîs ǃKhūb disa hāba te tsî ge mî:
EZK.33.25	ǁNā-amaga mî ǁîn ǃoa: Nētib ra ǃKhūb ǃKhūba mî: Sadu ge ǁgan-e ǀaob ǀkha ra ǂû, tsî du ge sadu di ǁgôa-eloguǀî ra kōkhâi tsî ra ǀaoǂnâxū; ǃhūba kha ǀumise du nî ūhâ bi xare?
EZK.33.26	Sadu ge gôab âdu ai ra ǃgâsen, sadu ge ǁgaiǁgaisana ra dī, tsî du ge nēba naub di tarasa ra ǀuriǀuri; ǃhūba kha ǀumise du nî ūhâ xare?
EZK.33.27	Nētits ge satsa ǁîna nî mîba: ǃKhūb ǃKhūb ra nēti mî: Tita a ûitsama ǃkhais aon ge ǁnān, ǃū-aisa ǃkhaidi ǃnâ hâna gôab xa nîra ǁnā, tsî ǁnā-i, ǃaub di ǂgās ai hâ-e ta ge tita ǀguruna nîra māǁnâ, ǁîn nî ǁî-e ōga, tsî ǁnān, ǁaposa ǃkhaidi ǃnâ tsî ǁhāgu ǃnâ hân ge ǂhīǁōb xa nîra ǁō.
EZK.33.28	Tita ge ǃhūba ǃū-aisa ǃkhaise tsî ǃhurise nîra ǂnûi, tsî ǃgurib ǀgaib âb dib ge nîra toa, tsî ǃhomgu Israeli digu ge nîra ǃū-aisa, khoe-i xare-i ǁîga ī-ai tides kōse.
EZK.33.29	On ge ǁîna nîra ǂan tita a ǃKhū ǃkhaisa, tita ga ǃhūba ǃū-aisa ǃkhaise tsî ǃhurise ǂnûi ǃnubai, ǁnā ǁgaidīn, ǁîn ge dīn hoan ǃaroma.
EZK.33.30	Tsî sats khoenôa ǀgôatse, ǀgôan sa ǁaes din ge hugaǀgui ǂnubiǂgoagu tawa tsî omgu di dao-amdi ǃnâ ra ǃhoa; nēb ge naub ǀkha ra ǃhoa, mâb hoab ǁîb di ǃgâsab ǀkha mî ra ǃâ: Hā î da ǁnâu, mâs a mî ǃKhūba xu ra ǀkhīsa ǃkhaisa.
EZK.33.32	Tsî mû, sats ge ǁîna ǁâsab di ǁnaetsanas axase ība, ǀguib ǃgâidommi tsî ǃgâise ra ǀkhōb axase; ǁnā-amagan mîdi âtsan ra ǁnâu xawe ǁîde dī tama.
EZK.34.1	Tsî mîs ǃKhūb dis ge hāba te tsî ge mî:
EZK.34.3	Sago ge kausa-e ra ǂû, tsî go ge ǀûba ra ana, sago ge kausana ra ǂā, xawe gūna go ge ǃûsi tama hâ.
EZK.34.6	Ti gūn ge mâ ǃhomgu hoagu ai tsî mâ ǃnoms hoas ai ra ǁhapuma, ā, ti gūn ge ǃhūbaib hoaragab ai ǀgaruǀgaruhe hâ, tsî khoe-i ǁîna ra dîǃgâ-i tsî khoe-i, ǁîna ra ôa-i xare-i ge a ǀkhai.
EZK.34.7	ǁNā-amaga, sago ǃûi-aogo, ǁnâu go re ǃKhūb di mîsa.
EZK.34.9	ǁNā-amaga sago ǃûi-aogo, ǁnâu go re ǃKhūb di mîsa.
EZK.34.10	Nētib ra ǃKhūb ǃKhūba mî: Mû, tita ge ǃûi-aoga nîra hāǂam tsî ti gūna ǁîgu ǃomǁaeba xu nîra ǂgao, tsî ta ge ǁîga gūna ǃûisa nîra ǀû kai, ǃûi-aogu ǃaruǀî ǁî-aitsama ǃûisen tidega, tsî tita ge ti gūna ǁîgu di ǃomǃnâba xu nîra xuruǂui, ǃaruǀîn ǁîga ǂûse ība tidega.
EZK.34.11	Nētib ra ǃKhūb ǃKhūba mî xui-ao: Mû, tita, ā, tita ge ti gūna nîra dîǃgâ tsî ǁîna nîra ôa.
EZK.34.13	Tsî tita ge ǁîna ǁaede xu nîra ǂgaeǂguiǂui, tsî ǁîna nîra ǀhaoǀhao ǃhūga xu tsî ǁîna ǁîn di ǃhūb ǃnâ nî ūsī. Tsî tita ge ǁîna ǃhomgu Israeli digu ai tsî ǃāgu amǃgâ tsî ǁanǃnâhe ǁkhā ǃkhaidi ǃhūb didi hoadi tawa nî ǃûi.
EZK.34.15	Tita ge aitsama ti gūna nîra ǃûsi, tsî tita ge ǁîna nîra ǁgoe kai, tib ra ǃKhūb ǃKhūba mî.
EZK.34.16	Kā hâ-e ta ge tita nîra ôa, tsî doeǁgabēhe hâ-e ta ge tita ǁkhawa nîra ūhā, tsî khôa hâ-e ta ge tita nîra ǀgoe, tsî ǀaesen hâ-e ta ge tita nîra ǀgaiǀgai, xawe kausa tsî ǀgaisa-e ta ge tita nîra hîkākā. Tita ge ǁîna ǀgoraǃgâs ǀkha nîra ǃûsi.
EZK.34.18	ǂKhari ǃkhairose du kha ǁnâi nēsa ūhâ, ǃgâi ǃû-aisa du ra ǃûǁnâsa? ǃGau hâ-i sadu ǃû-ais di-i tsîna du kha sadu di ǂaidi ǀkha nî dāǂkhū? Tsî ǃanu ǁgamma du kha nî ā; tsî ǃgau hâba sadu di ǂaidi ǀkha ǂgomaǂgoma?
EZK.34.19	Ti gūna kha nî ǃû, sadu xa ǂaidi âdu ǀkha dāǂkhūǂkhūhe hâna, tsî ān nî, ǂaidi âdu ǀkha du ǂgomaǂgoma hâna?
EZK.34.20	ǁNā-amagab ra ǃKhūb ǃKhūba nēti ǁîna ǃoa mî: Mû, tita, ā, tita ge nî ǀgora kausa ǀgoan tsî ǃgarasa ǀgoan ǁaegu.
EZK.34.21	Sadu ǂkhabusan hoana ǃnammi tsî ǃhōb tsîkha ǀkha ra ǁgâiǁkhae tsî sadu di ǁnâgu ǀkha ra ǃkhā amaga, ǃaugab kōse du ǁîna nî ǀgaruǀgarus kōse,
EZK.34.22	ǁnā-amaga ta ge tita ti gūna nîra ore, ǃaruǀîn ǁkhâuǁnâxū kai tidega, tsî tita ge nîra ǀgora ǀgoan tsî ǀgoan ǁaegu.
EZK.34.24	Tsî tita ǃKhūta ge ǁîna Elose nîra ība tsî ti ǃgāb Davib ge ǁîn ǁaegu gaosase nîra ī; tita ǃKhūta ge ǁî ǃkhaisa ge ǃhoa.
EZK.34.26	Tita ge ǁîn tsî ti ǃnoms ǂnamipe hâ ǃkhaidi tsîna ǀkhaese nîra ǂnûi, tsî tita ge tūǀnanuba ǁaeb âb ai nîra ǀapi kai, tūǀnanub ǀkhaeb dib ge nîra hâ.
EZK.34.27	Tsî hain ǃaub din ge ǂûn âna nîra mā, tsî ǃhūb ge ūǀkhīn âba nîra mā, tsîn ge ǁîn di ǃhūb ǃnâ sâusase nîra hâ tsî nîra ǂan, tita a ǃKhū ǃkhaisa, haigu ǁîn di ǃnaob diga ta ga tita khôao, tsî ǁnān, ǁîna ge ǃoaba kain di ǃomǁaeba xu ǁîna xuruǂui ǃnubai.
EZK.34.28	Tsîn ge ǃaruǀî ǁaede ǁkhâuǁnâse ība tide, tsî ǀgurun ǃhūbaib din ge ǁîna ǃaruǀî hapu tide, xawen ge sâusase nîra ǁan, tsî khoe-i, ǁîna nî ǃhuriǃhuri-i xare-i ge nîra ǀkhai.
EZK.34.30	Tsîn ge nîra ǂan, tita ǃKhūta, ǁîn di Elota, ǁîn ǀkha hâ tsî ǁîn a ti ǁae Israeli di om ǃkhaisa, tib ra ǃKhūb ǃKhūba mî.
EZK.35.1	ǃAruǀîs ge mîs ǃKhūb disa hāba te tsî ge mî:
EZK.35.3	îts ǁîba mîǀî: Nētib ra ǃKhūb ǃKhūba mî: Tita ge nîra hāǂam tsi, sats Seir ǃhomtse, tsî tita ge ǃommi âtaba saǀî nîra ǀhōǂui tsî ǃū-aisa ǃkhaise tsî ǃhurise nîra ǂnûi tsi.
EZK.35.4	Tita ge ǃādi âtsa ǀguri hâs ase nîra ǂnûi, tsîts ge satsa nîra ǃū-aisa, tsîts ge nîra ǂan tita a ǃKhū ǃkhaisa.
EZK.35.5	ǀAmo khākhoesi-ets ge satsa ūhâ tsî Israeli ôanats ge gôab di ǀgaib ǀkha dâubē kai amaga, ǁîn tsūǃōb di ǁaeb ai, ǃnā hâ ǂhanuoǃnâsib ân di ǁaeb ai,
EZK.35.7	Tsî tita ge ǃhommi Seira ǃnā hâ ǃū-aisise nîra ǂnûi, tsî tita ge ǁîba xu nîra ǃhomǂui ǁnāb, ǁîba ra ǃgûǃganub, tsî ǁnāb, oa rab tsîkha.
EZK.35.8	Tsî tita ge ǃhomgu âba ǁîb di ǂnauǃanhesan ǀkha nîra ǀoaǀoa, sa ǃnomdi tsî sa ǃgoaǃnāgu tsî sa ǃāgu hoaga, ǁîgu ǃnân ge gôab xa ǂnauǃanhe hâna nîra ǁgoe.
EZK.35.9	ǀAmo hîǀhuruxūse ta ge tita satsa nîra ǂnûi, tsî ǃādi âts ge ǁanǃnâhe tide; nētits ge satsa nîra ǂan tita a ǃKhū ǃkhaisa.
EZK.35.10	Sats ra mî amaga ǁnā ǀgam ǁaera tsî ǁnā ǀgam ǃhūkha tsîn ge nîra ti, tsî sida ge ǁîna ǀumise nîra ūhâ, ǃKhūb ga ǁnāpa hâ xawe,
EZK.35.11	ǁnā-amaga, tita a ûitsama ǃkhais ao, tib ra ǃKhūb ǃKhūba mî, tita on ge sa ǁaib ǃoa tsî sa surib, sa ǁkhanni ǃnâts ge ǁîna sîsenūb ǃoa nîra dī; tsî tita ge ǁîn tawa nîra ǂansa, satsa ta ga ǀgoraǃgâ ǃnubai.
EZK.35.12	Tsî sadu ge nîra ǂan, tita ǃKhūta ge sa ǃkhāǃkhādi, Israeli di ǃhomgats ge ǃhoa-ūdi hoade ǁnâu ǃkhaisa, mî raǃâ: ǁÎn ge hîǀhuruhe hâ, ǁîn ge ǂûse sida māhe hâ.
EZK.35.13	Nētits ge satsa ams âts ǀkha tita ǃoagu ge kaikaisen tsî sa mîde ti ǃoagu ge ǂguiǂgui, tita ge ǁîsa ge ǁnâu.
EZK.35.14	Nētib ra ǃKhūb ǃKhūba mî: ǃHūb hoab ǃgâiaǂgao hâs ǁkhās xase ta ge tita satsa nîra hîǀhuru.
EZK.36.3	ǁnā-amaga kēbo îts mî: Nētib ra ǃKhūb ǃKhūba mî: Mâ ǃnammi hoaba xu go hîǀhuruhe tsî hapuhe hâ amaga, ǃgauron ǁaedi dina go nî ǀumi kaibase, tsî sago ge ǀhoexa amǁgaub ai ūhe tsî ǁaes di ǃhoaxū kai go ge amaga,
EZK.36.4	ǁnā-amaga sago, Israeli di ǃhomgo, ǁnâu go re mîs ǃKhūb ǃKhūb disa: Nētib ra ǃKhūb ǃKhūba mî ǃhomgu ǃoa tsî ǃnomdi ǃoa, ǃāgu ǃoa tsî ǃgoaǃnāgu ǃoa, hîǀhuruhe hâ ǃū-aisa ǃādi ǃoa tsî ǁnāxūhe hâ ǃādi, ǁnā ǁaedi ǁîdi ǂnamipe hân di ǁkhâuǁnâxū tsî ǃhōxū kai gedi ǃoa:
EZK.36.6	ǁNā-amaga kēbo Israeli di ǃhūb xa, îts mî ǃhomgu ǃoa tsî ǃnomdi ǃoa, ǃāgu ǃoa tsî ǃgoaǃnāgu ǃoa: Nētib ra ǃKhūb ǃKhūba mî: Mû, tita ge ti ôasasib ǃnâ tsî ti ǁgôasib ǃnâ ge ǃhoa, ǃharaxūb ǁaedi diba du tani hâ amaga;
EZK.36.7	ǁnā-amaga, nētib ra ǃKhūb ǃKhūba mî: Tita ge ti ǃomma ge ūkhâi, amase di ge ǁnā ǁaedi, sadu ǂnamipe hâde ǁîdi taob ǂûba nîra tani.
EZK.36.8	Xawe sago, Israeli di ǃhomgo ge ǁkhawa ǀgam ǂgonakha âgo nîra mā, tsî go ge sago di ǂûba ti ǁaes Israelsa ǁkhawa nîra taniba, ǁîn ra hāǀgū xui-ao.
EZK.36.9	Tsî mû, tita ge sago ǀkha hâ, tsî tita ge sago nîra kōǀî, tsî go ge nîra sîsenhe tsî nîra tsorohe,
EZK.36.10	tsî tita ge sago ai khoena nîra ǂguiǂgui Israeli ommi hoab din, ā, ǁnāb hoab din; tsî ǃādi ge nîra ǁanǃnâhe, tsî ǃū-aisa ǃkhaidi ge nîra ǂnubihe.
EZK.36.12	Tsî tita ge khoena sago ai nîra ǃgû kai, ti ǁaes Israelse. ǁÎn ge sago ǀumise nîra ūhâ, tsî sago ge ǁîn di ǀumise nîra i, tsî sago ge ǁîna ǃaruǀî ǁkhâuǁnâ tide.
EZK.36.13	Nētib ra ǃKhūb ǃKhūba mî: ǁÎn ra sa ǃoa: Sats ge ǃhūts, khoena ra haputsa, tsî sats ge ǃhūts, sa khoena ra ǁkhâuǁnâtsa, ti mî amaga,
EZK.36.14	ǁnā-amagats ge ǃaruǀî khoena hapu tsî sa khoena ǃaruǀî ǃnôa kai tide, tib ra ǃKhūb ǃKhūba mî.
EZK.36.15	Tsî tita ge ǃaruǀî ǃharaxūb ǁaedi diba sa ǂama ǁkhawa ǁnâu tide, tsîts ge ǃhōb ǃhaodi diba ǃaruǀî tani tide, tsîts ge ǁaedi âtsa ǃaruǀî ǃnôa kai tide, tib ra ǃKhūb ǃKhūba mî.
EZK.36.16	ǃAruǀîs ge mîs ǃKhūb disa hāba te tsî ge mî:
EZK.36.18	ǁNā-amaga ta ge ǁgôasib âtaba ǁîn ǂama ge ǁhōǂui ǁnā ǀaob, ǁîn di ǃhūb ǃnân gere ǂnâxūb ǃaroma tsî ǁîn di ǁgôa-elogu, ǁîgu ǀkhan ge ǁîba gere ǀuriǀurigu ǃaroma.
EZK.36.19	Tsî tita ge ǁîna ǁaedi ǃnâ ge ǀgaruǀgaru, tsîn ge ǃhūgu ǃnâ ge sariǃāhe: Tita ge ǁîna ǁîn di daob ǃoa tsî ǁîn di dīgu ǃoa ge ǀgoraǃgâ.
EZK.36.24	Tita sado ǁaede xu nîra ūhā tsî ǃhūgu hoaga xu sado nîra ǀhaoǀhao xui-ao; tsî tita ge sado ǃhūb âdu ǃnâ nîra ūhā.
EZK.36.26	Tsî tita ge sado ǀasa ǂgaoba nîra mā tsî ǀasa gagasa sadu di ǃnāb ǃnâ nîra mā; tsî tita ge ǀuiǂgaoba sadu di ǁgansa xu nîra ūbē tsî ǁganǂgaoba sado nîra mā.
EZK.36.29	Tsî tita ge sado sadu di ǀurisasin hoana xu nîra ore, tsî tita ge nîra ǂgai ǃhorob ǃoa tsî ǁîba nîra ǂguiǂgui, tsî tita ge ǃâtsūǀkhā-i xare-e sadu ai ǁgui tide.
EZK.36.33	Nētib ra ǃKhūb ǃKhūba mî: Tita ga sado sadu ǂhanuoǃnâsiga xu ǃanuǃanu tsēs ai ta ge tita ǃāde nîra ǁanǃnâ kai, tsî di ge ǃū-aisa ǃkhaide nîra ǂnubihe.
EZK.36.34	Tsî hîǀhuruhe hâ ǃhūb ge nîra ǂnubihe, ǃū-aisa ǃkhaiseb ge ī is di amǃnâs ai, ǁîba ge ǃgûǃnâǃganu-i hoa-i di mûra aiǃâ.
EZK.36.35	Tsîn ge nîra mî: Nē ǃhūb hîǀhuruhe ge hâ ib ge ǃhanab Edenni dib khami ge ī, tsî ǃū-aisa tsî hîǀhuruhe hâ tsî hîkākāhe hâse ǁgoe ǃādi ge ǁapo tsî ǁanǃnâhe hâ.
EZK.36.38	Khaihesa gūn axase, Jerusalems di gūn axase, ǂnûihesa ǀgapi ǁaegu ân ai i xase, ǁnās ǁkhās xase di ge ǃū-aisa ǃāde khoen gūdi xa nîra ǀoa, tsîn ge nîra ǂan tita a ǃKhū ǃkhaisa.
EZK.37.1	ǃOmmi ǃKhūb dib, ti ai ge hâ ib, ge ǃKhūb Gagab ǃnâ ǂgaeǂguiǂui tsî ǃgoaǃnāb di ǁaegub ǃnâ ge ǂnûi te; tsî ǁîb ge ǂkhōgu xa ge ǀoa hâ i.
EZK.37.2	Tsî ǁîb ge tita ǁîgu ǂnamipe ge ǃgû-īǀkhā kai, tsî mû ǁîgu ge kaise ǀoasa ge i ǃgoaǃnāb di ǂgās ai, tsî mû, ǁîgu ge kaise ǂnâsa ge i.
EZK.37.3	Ob ge ǁîba tita ǃoa ge mî: Khoenôa ǀgôatse, nē ǂkhōga ûi gu nî xare? O ta ge tita: ǃKhūtse, ǃKhūtse, sats ge a ǂan, ti ge mî.
EZK.37.4	ǃNubaib ge ǁîba tita ǃoa ge mî: Nē ǂkhōga kēboǂam îts ǁîgu ǃoa mî: Sa ǂnâsa ǂkhō go, ǁnâu go re ǃKhūb di mîsa!
EZK.37.8	O ta ge ge kō tsî mû, ǁapagu ge ǁîgu ai ge hā, tsî ǁgan-i ge ge ǀkhī, tsî ǁîb ge ǁîga khōba ǀgapiseba xu ge ǂgaeǂgā, xawe gaga-i xare-i ge ǁîgu ǃnâ ge ǀkhai i.
EZK.37.9	Ob ge ǁîba tita ǃoa ge mî: Gagas ǃoa kēbo îts gagasa mîǀî: Nētib ra ǃKhūb ǃKhūba mî: Sas gagase, hā haka ǂoade xu îs nē ǃgamhe hân ǃnâ ǃgomǂgā, ûin nîga.
EZK.37.10	O ta ge tita ge kēbo, mîmāhe ta ge khami; ǃnubais ge gagasa ǁîgu ǃnâ ge hā, o gu ge ûi tsî ǁîgu di ǂaidi ai ge mâ, kaise kai ǂnubisa.
EZK.37.11	Ob ge ǁîba tita ǃoa ge mî: Khoenôa ǀgôatse, nē ǂkhōgu ge a Israeli ommi hoab di. Mû, ǁîn ra mî: Sida ǂkhōgu ge ǂnâ hâ, tsî sida ǃâubasens ge kā hâ; sida ge ǃgaoǁnâhe hâ.
EZK.37.12	ǁNā-amaga kēbo îts ǁîna mîba: Nētib ra ǃKhūb ǃKhūba mî: Mû, tita ge sadu ǀhobade nîra ǁkhowa-am tsî ta ge sado ǀhobadi âdo xu nîra ǀkhī kai, sas ti ǁaese, tsî tita ge sado Israeli di ǃhūb ǃnâ nîra ūsī.
EZK.37.13	O du ge nîra ǂan tita a ǃKhū ǃkhaisa, ǀhobadi âdo ǁkhowa-am tsî ta ga tita sado ǀhobadi âdo xu ǀkhī kai ǃnubai, sas ti ǁaese.
EZK.37.14	Tsî tita ge ti Gagaba sadu ǃnâ nîra mā, o du ge nîra ûi, tsî tita ge sado ǃhūb âdu ǃnâ nîra ǂnûi. O du ge nîra ǂan, tita ǃKhūta a ǁnā, nēna ǃhoa tsî ge a dīta ǃkhaisa, tib ra ǃKhūba mî.
EZK.37.15	ǃAruǀîs ge mîs ǃKhūb disa hāba te tsî ge mî:
EZK.37.17	Îts ǁnâi ǁîna ǀgūgu kai nē-e nau-i tawa, ǀgui hais ǀguise, on ge sa ǃomǁae nîra ǀgui.
EZK.37.18	Tsî ǀgôan sa ǁaes din ga satsa ǃhoa-ū tsî: ǂAnǂan dats kha tide nē xūn ǀkhats tare-e ra ǂâibasen ǃkhaisa? ti mîo,
EZK.37.19	îts ǁnâi satsa ǁîna mîǀî: Nētib ra ǃKhūb ǃKhūba mî: Mû, tita ge hais Joseb dis, Efraimmi ǃomǁae ge hâ is, tsî Israeli ǃhaodi ǁîn di horesan disa nîra ū, tsî tita ge ǁîna Judab di haisa nîra dīǀāro, tsî ta ge ǁîde ǀgui hais ǀguise nîra dī, tsî di ge ti ǃomǁae nîra ǀgui.
EZK.37.20	Tsî ǁnā haidi, ǁîdets nî xoa-aidi ge sa ǃomǁae nîra hâ ǁîn di mûdi aiǃâ.
EZK.37.25	Tsîn ge ti ǃhūb, ti ǃgāb Jakoba ta ge māb, ǁîn îgu ge ǁanǃnâb ǃnâ nîra ǁan; ā, ǁîb ǃnân ge nîra ǁan, ǁîn tsî ǁîn ôan tsî ǁîn ôan di ôan tsîna ǀamosib kōse, tsî ti ǃgāb Davib ge ǁîn di gao-aose nîra ī ǀamosib kōse.
EZK.37.27	Tsî ti tabernakeli ge ǁîn ǀkha nîra hâ; tsî tita ge ǁîna Elose nîra ība, tsî ǁîn ge tita ǁaese nîra ība.
EZK.38.1	ǃAruǀîs ge mîs ǃKhūb disa hāba te tsî ge mî:
EZK.38.3	îts mî: Nētib ra ǃKhūb ǃKhūba mî: Mû, tita ge nîra hāǂam tsi, sats Gog, Mesexi tsî Tubali tsîkha di ǂamgaosatse.
EZK.38.5	Persiaǁîgu, Etiopiaǁîgu tsî Putiǁîgu tsîgu, ǁîgu ǀkha hoatsama khōsikhōb tsî toroǀgapas tsîra ūhâga,
EZK.38.6	Gomeri tsî ǁîb di ǂnubidi hoadi, ommi Togarmab dib digu, ǀapas di ǀkhāgu ai hâgu tsî ǁîb di ǂnubidi hoadi, ǂgui ǁaede sa ǀkha.
EZK.38.7	ǃKhōdīsen, î du ǂhomisen, sats tsî sa ǀhû hân, sa tawa ra ǀhûn hoan tsîdo, îts satsa ǃûi-aose ība.
EZK.38.8	ǂGui tsēdi khaoǃgâts ge satsa nîra ôaǀkhāhe, ǀunis kurigu dis aits ge satsa ǁnā ǃhūb, gôaba xu ǁkhawa ge ūhāheb ǃnâ nîra sī, ǁnā gôab, ǂgui ǁaede xu Israeli di ǃhomgu hugaǀgui hîǀhuruxūse ge igu ai ǀhao hâba, ǁnā ǃhūb ga ǁaede xu a ǂgaeǂguiǂuihe tsî hoatsaman ga sâusase ǁano.
EZK.38.9	ǃNubaits ge satsa nîra doeǃapa, hîǀhuru ra tūǀnanu-i axasets ge satsa nîra hā, ǀnanu-i ǃhūba ǃgū-ai hâ-i axasets ge satsa nîra ī, sats tsî sa ǂnubidi hoadi tsî ǂgui ǁaede sa ǀkha.
EZK.38.10	Nētib ra ǃKhūb ǃKhūba mî: ǁNā tsēs ǁkhās ai i ge ǁkhāti nîra ī, ǀape-aidi ǂgaob âtsa xu nîra ǀkhī ǃkhaisa, tsîts nî ǂkhaba ǂâi-e ǂâi ǃkhaisa,
EZK.38.13	Skebab tsî Dedanni tsî ǁama-aogu Tarsis digu tsî ǁîn di ǂkham xamgu tsîgu ge sa ǃoa nîra mî: Hāts ra satsa, xū-ets nî ǃnaribasense? ǀHaoǀhaots go ǂguib âtsa, ǁkhâuǁnâ-ets nî ǁkhâuǁnâbasense, ǀhaiǀurib tsî ǃhuniǀurib tsîkhats nî ūbēse, ǀgoan tsî xūn tsînats nî ūbēga, kai ǁkhâuǁnâ-ets nî ǁkhâuǁnâbasenga?
EZK.38.14	ǁNā-amaga kēbo, sats khoenôa ǀgôatse, îts Goga mîba: Nētib ra ǃKhūb ǃKhūba mî: Satsa hōǃâts tide ǁî ǃkhaisa, ti ǁaes Israels ga sâusase ǁan tsēs ai?
EZK.38.15	ǁNāǃnubaits ge satsa sa ǃkhaisa xu nîra hā, ǀapas di ǀkhāga xu, sats tsî ǂgui ǁaede sa ǀkha; ǁîn hoan ge hāgu ai nîra ǃgapi, ama kai ǂguib tsî khoexa ǂnubisa.
EZK.38.16	Tsîs ge ti ǁaes Israels ǃoagu nîra doeǃapa ǀnanu-i axase, ǃhūbats nî ǃgū-aise. ǀUnis tsēdi dis ais ge ǁî ǀkhaisa nîra ī; ǃnubai ta ge tita satsa ti ǃhūb ǃoagu nîra ūhā, ǁaedi nî tita ǂanse, sats Gogts tawa ta ga tita ǁîn di mûdi aiǃâ khaihe ǃnubai.
EZK.38.18	Tsî i ge ǁnātsēs ǁkhās ai nîra ī, Gogi ga Israeli di ǃhūb ǃoagu hā tsēs ai, tib ra ǃKhūb ǃKhūba mî, ob ge ti ǁgôasiba ǂguis âtas ǃnâ nîra ǃapa.
EZK.38.19	Tita ge ti ôasasib ǃnâ ǀaes ti ǁgôasib dis ǃnâ gere ǃhoa xui-ao: ǁNātsēs ai i ge kai ǀkhū-e nîra hâ Israeli ǃhūb ǃnâ,
EZK.38.20	ti ais xan nî ǁaun hurib dina ǀkhūs kōse, tsî ǁgaboxan ǀhommi din tsî ǀgurun ǃaub din tsî ǂhanaben ǃhūbaib ai ra ǂhanan tsî khoen ǃhūb ai hân hoan tsîna, tsî ǃhomgu ge nîra aoǁguihe tsî ǃhoroǃkhaidi ge nîra ǁnā tsî ǂnubiǂgoagu hoagu ge ǃhūb ai nîra ǁnā.
EZK.38.21	Tita ge gôaba ǁîn ǂama ti ǃhomgu hoagu ai nîra ǂgai xui-ao, tib ra ǃKhūb ǃKhūba mî; gôab mâb hoab dib ge ǃgâsab âb ǃoagu nîra hâ.
EZK.39.2	Tsî tita ge nîra ūdawa tsi tsî nîra ǂgaeǂgui tsi tsî ǀapas di ǀkhāga xu nîra doeǃapa kai tsi, tsî tita ge Israeli di ǃhomgu ai nîra ūhā tsi.
EZK.39.3	Tsî tita ge khās âtsa sa ǁareǀkhāb ǃomma xu nîra ǂnauǂui, tsî tita ge ǂāgu âtsa sa amǀkhāb ǁôaba xu nîra ǁnā kai.
EZK.39.5	ǂGās aits ge satsa nîra ǁnā, tita ge ǁîsa ge ǃhoa xui-ao, tib ra ǃKhūb ǃKhūba mî.
EZK.39.6	Tsî tita ge ǀae-e nîra sî Magogi ǃnâ tsî ǁnān, ǃnāǃnuidi ai ǂkhîse ǁan hân ǃnâ, on ge nîra ǂan tita a ǃKhū ǃkhaisa.
EZK.39.7	Tsî tita ge ti ǃanu ǀonsa ti ǁaes Israels di ǁaegub ǃnâ nîra ǂanǂan, tsî ta ge ti ǃanu ǀonsa ǃaruǀî ǀuriǀuri kai tide o di ge ǁaede nîra ǂan, tita ǃKhūta a Israeli di ǃAnu ǃkhaisa.
EZK.39.8	Mû, ǁî ǃkhais ge hā nîrasa, tsîs ge nîra ǃnae, tib ra ǃKhūb ǃKhūba mî, nēs ge ǁnā tsēs, ǁîs xa ta ge ǃhoasa.
EZK.39.10	ǀAenan ge ǃauba xu tani tide tsî ǁoedi ǃnâ ǁhā tide, xawen nî ǁâtanin ǀkha ǀaesa khau, tsîn ge ǁnān, ǁîna ge ǁkhâuǁnâna nîra ǁkhâuǁnâ, tsî ǁnān, ǁîna ge ǁgūǀhanana nîra ǁgūǀhana, tib ra ǃKhūb ǃKhūba mî.
EZK.39.11	Tsî i ge ǁnātsē nîra ī, Goga ta nî tita ǁnāpa ǁkhōǃkhaisa Israeli ǃnâ mā ǃkhaisa, ǃgoaǃnāb ǁnān, hîa ra doeǃganun diba huriba xu aiǂoasǀî; ǁîb ge ǁnān, doeǃganu ran daoba nî ǂganamba; tsîn ge ǁnāpa Goga nîra ǁkhō, tsî ǂguib âb hoaba tsîn ge ǁîba Gogi ǂguib di ǃgoaǃnāb ti nîra ǂgai.
EZK.39.12	Tsî Israeli ommi din ge ǁîna nîra ǁkhō, ǃhūban nî ǀkhaiǀkhaise, hû ǁkhâgu kōse.
EZK.39.13	Ā, ǁaes ǃhūb dis hoas ge ǁîna nîra ǁkhō, tsî ǁî ǃkhais ge ǁîna ǀonse nîra ība, tita nî ǂkhaiǂkhaihe tsēs ai, tib ra ǃKhūb ǃKhūba mî.
EZK.39.14	ǁKhātin ge khoega nî ǁhûiǂuibasen ǁaeb ǀkha, ǃhūba ra ǃgûǃganuga, doeǃganu rana gu nî ǁkhōse, tsî ǁnān, ǃhūbaib ai ǃgau hâna, ǁîba gu nî ǀkhaiǀkhaise; ǀunis hû ǁkhâgu dis ai gu ge nîra ôaǃnâ.
EZK.39.15	Tsî doeǃganu ran ge ǃhūba nîra doeǃganu, tsî ǀguib ân ga khoeǂkhō-e mûo, ob ge ǁî-i xōǀkhā ǂâiǂâisensao-e nîra ǂnûikhâi, ǁkhō-aogu nîra ǁî-e Gogi ǂguib di ǃgoaǃnāb ǃnâ ǁkhōse.
EZK.39.16	Tsî ǀons ǁnā ǃkhais dis ge Hamona ti ra ǂgaihe. Nētin ge ǃhūba nîra ǃanuǃanu.
EZK.39.17	Tsî sats, khoenôa ǀgôatse, nētib ra ǃKhūb ǃKhūba mî: Mîba anin, mâ aniǁôan hoan dina tsî ǀgurun ǃaub din hoana: ǀHû î du hāǀhao mâ ǃnammi hoaba xu ti ǂāǁguibas, sado ta ge ǂābas ǁga, ama kai ǂāǁguibas ǁga Israeli di ǃhomgu ai, î du ǁgan-e ǂû, î du ǀaoba ā.
EZK.39.18	ǁGans ǁē-aogu disa du ge nî ǂû tsî ǀaob ǃhūbaib gaosagu diba du ge nî ā, bairagu tsî ǁkhaogu tsî pirigu tsî ǁgōgu hoatsama Basanni di kausagu diba.
EZK.39.19	Tsî du ge kausa-e nî ǂû ǁâs kōse, tsî ǀaoba nîra ā ākhanus kōse, ti ǂāǁguibas, sado ta ge ǂābas xa.
EZK.39.20	Tsî du ge ti tāb tawa nîra ǁâ, hāgu xa tsî ǃgapi-aogu xa, ǁē-aogu tsî toro-aogu hoagu xa, tib ra ǃKhūb ǃKhūba mî.
EZK.39.21	Tsî tita ge ti ǃgôasiba nîra ǂnûi ǁaedi ǃnâ, tsî ǁaedi hoadi ge ti ǀgoraǃgâs, dī ta ges, tsî ti ǃommi, ǁîn tawa ta ge ǁguiba nîra mû.
EZK.39.22	Tsî ǁnān, Israeli ommi din ge nîra ǂan tita ǃKhūta a ǁîn di Elo ǃkhaisa ǁnā tsēsa xu tsî aiǃâb ǃoa.
EZK.39.23	Tsî ǁaedi ge nîra ǂan, ǁnān Israeli ommi din ge ǂhanuoǃnâsib ân ǃaroma ǃkhōsase ūǃgûbēhe ǃkhaisa, ti ǃoagun ge ǃûǂam amaga, tsî ti aisa ta ge ǁîna xu gaugau tsî ǁîna ta ge mâǃoasaben ân ǃomǁae māǁnâ amaga, hoatsaman ge gôab xa ǁnās kōse.
EZK.39.24	ǁÎn di ǀurisasib ǃoa tsî ǁîn di ǃûǂamdi ǃoa ta ge tita ǁîna ge dī-ū, tsî tita ge ti aisa ǁîna xu ge gaugau.
EZK.39.26	Tsî taob ânan ga tanio, tsî ǁnā ǃûǂams, ti ǃoagun gere ǃûǂams hoasa, ǃhūb ǃnân ǁan hâ tsî khoe-i xare-i xan ǃhuriǃhurihe tama hîa,
EZK.39.27	tita ga ǁîna ǁaede xu ǁkhawa ūhāo, tsî ǁîna khākhoen ân di ǃhūga xu ǀhaoǀhao-o, tsî tita ga ǂgui ǁaedi di mûdi aiǃâ ǁî-aitsama khaiseno,
EZK.39.28	ǃnubain ge nîra ǂan tita ǃKhūta a ǁîn di Elo ǃkhaisa, tita ge ǁîna ǃkhōsase ǁaedi ǃnâ ge ūǃgûbē kai ǃkhais xa, tsî ǁîna ta ge ǁkhawa ǃhūb ân ǃnâ ǀhaoǀhao, tsî khoe-i xare-i ǁîn di-e ta ǁnāpa ǃaruǀî ǃgau kai tama ǃkhais xa.
EZK.40.2	Aidi Elob didi ǃnâb ge ǁîba Israeli di ǃhūb ǃnâ ge ūsī te, tsî ǁîb ge kaise ǀgapi ǃhommi ai ge ǂnûi te; tsî ǁîb tawa i ge kuru-ai-i ǃās di-e ge hâ i ǃkhawagasǀî.
EZK.40.5	Tsî mû, ǂnubiǂgoab ge ǃauga ommi ǂnamipe ge hâ i, tsî aob, ǃomǁaeb ǃnâb ge ǀguiroǂāb ǃnani ǂhâgu gaxuba ūhâba ge hâ i, mâb hoab ǀgui ǂhâb tsî ǃkhareb kōse a ǂhababa, tsîb ge ǂhabasib kuru-ais diba ge ǀguiro, ǀgui ǂāb kōse, tsî gaxuba, ǀgui ǂāb kōse.
EZK.40.6	ǃNubaib ge ǁnā ǁāb, aiǂoas di daobǀî ǃoa hâb tawa ge sī, tsîb ge ǃapa-ūdan dā-aihais ǁāb disa ge ǀguiro: ǀGui ǂāb kōse ǂhababa, tsî nau dā-aihaisa ǀgui ǂāb kōse ǂhababa.
EZK.40.7	Tsî mâ ǃnā-oms hoasa ǀgui ǂāb kōse gaxuba tsî ǀgui ǂāb kōse ǂhababa; tsî ǃnā-omdi ǁaegu koro ǂhâgu gaxusib kōse, tsî dā-aihaib ǁāb dib, ai-ommi ǁāb dib di ǃnāba xu ǀgui ǂāb kōse.
EZK.40.8	ǁKhātib ge ai-ommi ǁāb diba ǃnāba xu ge ǀguiro, ǀgui ǂāb kōse;
EZK.40.9	ǃnubaib ge ai-ommi ǁāb diba ge ǀguiro, ǁkhaisa ǂhâgu gaxusib kōse, tsî ǂkhâǃnâhaigu âba ǀgam ǂhâkha gaxusib kōse, tsî ai-ommi ǁāb dib ge ǃnāba xu ge hâ i.
EZK.40.10	Tsî ǃnā-omrodi ǁāb didi, aiǂoas di daobǀî hâdi ge nē ǀkhāba xu ǃnona tsî nau ǀkhāba xu ǃnona ge i; nē ǃnonadi ge ǀgui ǀguirob ǀguiba ge ūhâ i. ǁKhāti gu ge ǂkhâǃnâhaiga nē ǀkhāba xu tsî nau ǀkhāba xu ǀgui ǀguirob ǀguiba ge ūhâ i.
EZK.40.11	ǃAruǀîb ge harab ǁāb di dao-ams diba ge ǀguiro, disi ǂhâgu gaxusib kōse; gaxusib ǁāb diba disiǃnonaǀa ǂhâgu gaxusib kōse.
EZK.40.12	Tsî ǃkhai-i ge ǃnā-omrodi aiǃâ ge hâ i ǀgui ǂhâb gaxusib kōse nē ǀkhāb tsî ǃkhai-i ǀgui ǂhâb gaxusib kōse nau ǀkhāba xu; tsî mâ ǃnā-omros hoas ge ǃnani ǂhâgu gaxusib kōse nē ǀkhāba xu tsî ǃnani ǂhâgu gaxusib kōse nau ǀkhāba xu ge sī.
EZK.40.13	Ob ge ǁāba ǀgui ǃnā-oms di ǂamaisa xu naus di ǂamais kōse ge ǀguiro; ǂhabasib ge ǀgamdisikoroǀa ǂhâgu gaxusib kō ge i, dao-ams ge dao-ams ǃoa-ai ge hâ i.
EZK.40.14	ǁKhātib ge ǂkhâǃnâhaiga ge dī, ǃnanidisi ǂhâga ūhâga, tsî ǁnā ǂkhâǃnâhaib, ai-ommi dib, ǁāb ǂnamipe hâb xōǀkhā.
EZK.40.15	Tsî aiǃâ hâ ǃâs ǁāb, dao-ams dib disa xu aiǃâ hâ ǃnāb ǁāb, ai-ommi dib dis kōse gu ge korodisi ǂhâga ge hâ i.
EZK.40.16	Tsî di ge ǂganamhe hâ mûǂuidaorode ǃnā-omrodi tawa ge hâ i tsî ǁî di ǂkhâǃnâhaigu tawa ǃnābǀî ǁāb ǂnamipe; ǁnās ǁkhās xase ǁkhāti ai-omgu tawa; tsî mûǂuidaorodi ge ǁîgu ǂnamipe ge hâ i, ǃnābǀî, tsî ǂkhâǃnâhaigu tawa di ge palmhaide ge hâ i.
EZK.40.17	ǃAruǀîb ge ǁîba tita ǃaugab di ai-ommi ǃnâ ge ūsī, tsî mû, ǃnā-omdi ge hâ i tsî ǁguiǃnâb, ai-ommi di ǂnamipe ge dīhe hâ iba, ǃnonadisi ǃnā-omdi ge ǁguiǃnâb ai ge hâ i.
EZK.40.18	Tsî ǁguiǃnâb ge ǁāgu xōǀkhā ge hâ i, gaxusib ǁāgu dib ǃoa-ai; ǁîb ge ǃnaga hâ ǁguiǃnâ ge i.
EZK.40.19	Tsîb ge ǂhababa ge ǀguiro: Aiǃâ hâ ǃâs hoan xa ǃnaga hâ ǁâba xu, ǃnāb ai-ommi diba xu, ǃaugaba xu aiǂoasǀî tsî ǀapasǀî.
EZK.40.20	Tsî ǁnā ǁāb, ǀapasǀî ra ǂoa daob ǃauga hâ ai-ommi dib xasa, ǁîb ge gaxusib âb tsî ǂhabasib âba ge ǀguiro.
EZK.40.21	Tsî ǁîb di ǃnā-omrode; ǃnonade nē ǀkhāba xu tsî ǃnonade nau ǀkhāba xu, tsî ǁîb di ǂkhâǃnâhaigu tsî ǁîb di ai-omgu ge ǂguro ǁāb di ǀguiros kō ge i. Korodisi ǂhâgu kōb ge gaxusib âba ge i tsî ǂhabasib âba ǀgamdisikoroǀa ǂhâgu gaxusib kōse.
EZK.40.22	Tsî mûǂuidaodi âb tsî ai-omgu âb tsî palmhaidi âb ge ǀguirob ǁnā daob, aiǂoasǀî ra ǂoab disa ǃoa ge hâ i, tsîn ge ǁîb ǃnâ hû ǃapa-ūdadi ai ge ǃapa, tsî ai-omgu âb ge ǁnān aiǃâ ge hâ i.
EZK.40.23	Tsî ǁāb, ǃnāb ǃnâ hâ ai-ommi dib ge ǁāb ǀapas dib tsî aiǂoas dib ǃoagu ge hâ i. Tsîb ge ǁāba xu ǁāb kōse ǀguikaidisi ǂhâga ge ǀguiro.
EZK.40.24	ǁNās khaoǃgâb ge tita daob, ǃkhawagasǀî gaub ai ge ǂgaeǂgui. Tsî mû, ǁnāpab ge ǁāba hâ ǃkhawagasǀî gau daob ai, tsî ǁîb ge ǂkhâǃnâhaigu âb tsî ai-omgu âba nē ǀguirogu ǁkhāgu ǀkha ge ǀguiro.
EZK.40.25	Tsî ǁîb ge mûǂuidaode ge ūhâ i, ai-omgu âb on tawa, ǁîgu ǂnamipe nē mūǂuidaodi ǁkhāti khami īde. Gaxub âdi ge korodisi ǂhâgu kō ge i tsî ǂhabasib âdi ǀgamdisikoroǀa ǂhâgu kōse.
EZK.40.26	Tsî ǁîb di ǃgûǃapaǃkhaidi ge hû ǃapa-ūdade ge ūhâ-i, tsî ai-omgu âb ge ǁîb aiǃâ ge hâ i, tsîb ge palmhaira ge ūhâ i, ǀguisa nē ǀkhāb ai tsî ǀnîsa nau ǀkhāb ai ǂkhâǃnâhaigu âb tawa.
EZK.40.27	ǁKhātib ge ǀnî ǁāba ǃnāb ǃnâ ge hâ i ai-ommi ǃnâ ǃkhawagasǀî gau daob ai, tsî ǁîb ge ǁāba xu ǁāb kōse ǃkhawagasǀî gau daob ai ge ǀguiro ǀguikaidisi ǂhâgu gaxusib kōse.
EZK.40.28	ǃAruǀîb ge tita ǃkhawagas di ǁāba ū ǃnāb ǃnâ hâ ai-omma ǃoa ge ūǂgâ; tsî ǁîb ge ǃkhawagas di ǁāba ge ǀnē tsî ǁîb ge ǁkhā ǀnōb ǁkhāba ge ūhâ i.
EZK.40.29	Tsî ǁîb di ǃnā-omrodi tsî ǁîb di ǂkhâǃnâhaigu tsî ǁîb di ai-omgu ge nē ǀguirogu ǁkhāgu khami ge ī i; tsîb ge mûǂuidaode ge ūhâ i, tsî ai-omgu âb on ǃnâ mâ ǃnammi hoab ai, gaxusib ge korodisi ǂhâgu kō ge i tsî ǂhababa ǀgamdisikoroǀa ǂhâgu kō ge i.
EZK.40.30	Tsî ai-omgu ge ǁîb ǂnamipe ge hâ i; gaxusib ge ǀgamdisikoroǀa ǂhâgu kō ge i, tsî ǂhababa koro ǂhâgu kōse.
EZK.40.31	Tsî ai-omgu âb ge ǃgâbǀkhāb ai hâ ai-omgu tawa ge hâ i, tsî di ge ǁkhāti palmhaide ǂkhâǃnâhaigu âb tawa ge hâ i, tsî ǃgûǃapaǃkhaidi âb ge ǁkhaisa ǃapa-ūdade ge ūhâ-i.
EZK.40.32	ǁNās khaoǃgâb ge tita ǃnāb ǃnâ hâ ai-ommi ǃoa ge ūsī, aiǂoasǀî gau daob ai; tsî ǁîb ge ǁāba ge ǀguiro nē ǀguirogu ǁkhāgu ǃoa.
EZK.40.33	Tsî ǁkhāti ǃnā-omdi âb tsî ǂkhâǃnâhaigu âb tsî ai-omgu âba nē ǀguirogu ǁkhāgu ǃoa, tsîb ge ǁkhāti mûǂuidaode ge ūhâ i ǁîb di ai-omgu ǂnamipe; gaxusib ge korodisi ǂhâgu kō ge i, tsî ǂhababa ǀgamdisikoroǀa ǂhâgu kōse.
EZK.40.34	Tsî ǁîb di ai-omgu ge ǃgâbǀkhāb ai hâ ai-ommi tawa ge hâ i, tsî di ge ǁkhāti palmhaide ǂkhāǃnâhaigu âb tawa ge hâ i nē ǀkhāb ai tsî nau ǀkhāb ai; tsî ǃgûǃapaǃkhaidi âb ge ǁkhaisa ǃapa-ūdade ge ūhâ-i.
EZK.40.35	ǁNās khaoǃgâb ge tita ǀapas di ǁāb ǃoa ge ūǂoa, tsî ǁîb ge nē ǀguirogu ǃoa ge ǀguiro,
EZK.40.36	ǁîb di ǃnā-omrodi tsî ǁîb di ǂkhâǃnâhaigu tsî ǁîb di ai-omgu tsîna; tsîb ge ǁkhāti ǁîb ǂnamipe mûǂuidaode ge ūhâ i; tsî gaxusib âdi ge korodisi ǂhâgu kō ge i tsî ǂhabasib âde ǀgamdisikoroǀa ǂhâgu gaxusib kōse.
EZK.40.37	Tsî ǂkhâǃnâhaigu âb ge ǃgâbǀkhāb ai hâ ai-ommi tawa ge hâ i, tsî di ge palmhaidi ona ǂkhâǃnâhaigu âb tawa ge hâ i nē ǀkhāb ai tsî nau ǀkhāb ai; tsî ǁîb di ǃgûǃapaǃkhaidi ge ǁkhaisa ǃapa-ūdade ge ūhâ-i.
EZK.40.38	Tsî ǁîb di ǃnā-omdi tsî ǁîb di dao-amdi tsîdi ge ǁāgu di ǂkhâǃnâhaigu tawa ge hâ i, ǁnāpas ge khauǁguibasa gere ǁāhe.
EZK.40.39	Tsî ai-ommi ǁāb dib ǃnâ kha ge ǀgam ǀhankha nē ǀkhāb ai tsî ǀgam ǀhankha nau ǀkhāb ai, khauǁguibas tsî ǁoreǁguibas tsî ǀhapiǁguibas tsîdi nî ǁîgu ai ǂāhega,
EZK.40.40	ǁkhāti kha ge ǃgûǃapaǃkhais ǃaugab di nē ǀkhāb ai ǀapas ǁāb di daos tawa ǀgam ǀhankha ge hâ i, tsî nau ǀkhāb ai-ommi ǁāb dib tawa hâb ai ǀgam ǀhankha.
EZK.40.41	Haka ǀhanga nē ǀkhāb ai tsî haka ǀhanga nau ǀkhāb ai ǁāb di ǀkhāb ai—ǁkhaisa ǀhangu, ǁîgu ai gere ǂāhega.
EZK.40.42	Tsî haka ǀhangu khauǁguibas digu ge ǁhā-unuhe hâ ǀuidi xa ge dīhe hâ i, gaxusib âgu ge ǀgui tsî ǃkhare ǂhâb gaxusib kō ge i, tsî ǂhabasib âgu ge ǀgui ǂhâb gaxusib kō ge i, tsî ǀgapib âgu ge ǀgui ǂhâb gaxusib kō ge i; ǁîgu ain ge sîsenūdan khauǁguibas tsî ǂāǁguibas tsîra, ǁîn ǀkha ra ǂāhena ge ǁguihe.
EZK.40.43	Tsî ǁgui-amǃgâgu ge ǃommi a ǂhabas kōse ǁau ge i, ommi tawa ǁîb ǂnamipe ǂnûiǁapohe hâse, tsî ǀhangu ais ge ǁguibas di ǁgansa ge hâ i.
EZK.40.44	Tsî ǃnāb ǃnâ hâ ǁāb ǃaugaba xu di ge ǁnae-aon di ǃnā-omde ge hâ i, ǃnāb di ai-ommi ǀapas ǁāb xōǀkhā hâb ǃnâ, tsî aiǃâ hâ ǃâs âdi ge ǃkhawagas ǃoa gau daobǀî ge hâ i; ǀguis ge aiǂoas ǁāb ǀapas ǃoa gau daobǀî ǃoa hâb xōǀkhā ge hâ i.
EZK.40.45	Tsîb ge tita ǃoa ge mî: Nē ǃnā-oms, aiǃâ hâ ǃâb âs ǀapas ǃoa gau daoba ǃoa hâs ge ǁnā pristergu, ǃûis ommi disa ra dīga hâba,
EZK.41.2	Tsî ǂhabasib dao-ams dib ge disi ǂhâgu kō ge i, tsî ǃnamkha dao-ams dikha koro ǂhâgu gaxusib kōse nē ǀkhāba xu tsî koro ǂhâgu kōse nau ǀkhāba xu. ǁKhātib ge ǁîb di gaxuba ge ǀguiro, hakadisi ǂhâgu gaxusib kōse.
EZK.41.3	ǁNās khaoǃgâb ge ǃnāb ǃnâ ǂgâ tsî ǂkhâǃnâhaib dao-ams diba ge ǀguiro: ǀGam ǂhâkha gaxusib kōse, tsî dao-amsa ǃnani ǂhâgu kōse tsî ǂhabasib dao-ams diba hû ǂhâgu kōse.
EZK.41.5	Tsîb ge ǂnubiǂgoab ommi diba ge ǀguiro ǃnani ǂhâgu gaxusib kōse; tsî ǂhabasib xōǀkhā oms hoas diba haka ǂhâgu kōse ommi hoaragab ǂnamipe.
EZK.41.6	Tsî xōǀkhā-omdi ge nēsa naus ǂamǃnâ ge hâ i, ǃnonadisiǃnonaǀa ǃnādi kōse, tsî di ge ǂnubiǂgoab, ommi tawa hâb kōse ge sī ǁnā xōǀkhā-omdi, ommi tawa hâdi, ǁîb hoaragab ǂnamipe hâdi nî ǃkhōǀgaipehese, ǁîdi ge ǂnubiǂgoab ommi dib ǃnâ ǃkhōǀgaipehe tama ge hâ i xui-ao.
EZK.41.7	Tsî di ge xōǀkhā-omde ǃapa rase ǃaruǀîǀgui ge hara tsî ge ǃgûǂnamipe, ommi ge ǃapa rase ǀgapisebǀî ge hâǂnamipehe hâ i xui-ao ommi hoaragab ǂnamipe; nētis ge ǃnaga hâsa ǁaegu hâsa-ū ǀgapise hâs ǃoa ge ǃapa.
EZK.41.8	Tsî ta ge tita ommi di ǀgapiba ge kōǂnamipe; ǃgaoǃgaogu xōǀkhā-omdi digu ge ǀoa hâ ǂāb kōse ge ī i, ǃnani ǂhâgu gaxusib ǀguiǀguibe ǂhâb ǃgamǃnâs kōse ra sīse.
EZK.41.9	ǂHapab, ǁnā ǂnubiǂgoab xōǀkhā-omde-ū ǃaugabǀî hâb dib, ge koro ǂhâgu gaxusib kō ge i, tsî ǀkhaiǃnâ ge hâ i-i, ǁî-i di xōǀkhā-omdi, ommi tawa hâdi di ǃkhai ge i.
EZK.41.11	Tsî dao-amdi xōǀkhā-omdi didi ge ǀkhaiǃnâ kaihe hâ ǃkhai-iǀî ge hâ i, ǀgui dao-amsa ǀapas ǃoa gau daobǀî tsî nau dao-amsa ǃkhawagasǀî, tsî harasib, ǀkhaiǃnâ kaihe hâ ǃkhais dib ge koro ǂhâgu gaxusib kō ge i ǁîs hoaragas ǂnamipe.
EZK.41.12	ǃAruǀî ǁnā kuru-ais ǃgaoǁnâhe hâ ǃkhais tawa huriǂoas ǃoa gau daob di ǁhôas ǃnâ hâs xasa ǁîs ge hûdisi ǂhâgu gaxusib kōse hara ge i, tsî ǂnubiǂgoab ǁnā kuru-ais dib ge koro ǂhâgu kōse hara ge i ǁîb hoaragab ǂnamipe, tsî gaxusib âb ge khoesedisi ǂhâgu kō ge i.
EZK.41.13	ǃAruǀîb ge gaxusib ommi diba ge ǀguiro, ǀguikaidisi ǂhâgu gaxusib kōse; ǃgaoǁnâhe hâ ǃkhais tsî kuru-ais tsî ǁîs di ǂnubiǂgoagu on di gaxusib ǀguikaidisi ǂhâgu kōse.
EZK.41.14	Tsî harasib, aiǃâ hâ ommi dib tsî ǃgaoǁnâhe hâ ǃkhais aiǂoasǀî ǁgoes dib ge, ǀguikaidisi ǂhâgu kōse ge gaxu i.
EZK.41.15	ǁKhātib ge gaxusib kuru-ais dib, ǁnā ǃgaoǁnâhe hâ ǃkhais aiǃâ hâs, ǁnās ǃgâb ai ǁgoes, tsî ǁîs di ai-omdi tsîna nē ǀkhāba xu tsî nau ǀkhāba xu ge ǀguiro, ǀgui ǀguikaidisi ǂhâgu gaxusib kōse, tsî ǃnāb tempeli dib tsî ai-ommi di hâǃkhaidi tsîna.
EZK.41.16	Dā-aihaigu tsî ǂō mûǂuidaodi tsî ai-omde ǃnona ǀkhāgu ai hâǂnamipe hân tsîna. Tsî dā-ai haib tawan ge ǃkhûǃgâhaina ge hâǂnamipe hâ i, ǃhūba xu mûǂuidaodi kōse, tsî mûǂuidaodi ge ge ǃgū-aihe hâ i,
EZK.41.17	dao-ams ǂamǃnâ hâ-i kōse tsî ǃnāb ǃnâ tsî ǃauga hâ ommi kōse, tsî ǂnubiǂgoab hoaragab ǂnamipe tsî ǃnāb ǃnâ tsî ǃaugab ai gu ge ǀguiroga ge hâ i.
EZK.41.18	Tsîn ge xerugu tsî palmhaidi tsîn ǀkha ge dīhe hâ i, mâ xerub hoab ǁaegus ge ǀgui palmhaisa hâ is kōse, tsî mâ xerub hoab ge ǀgam aira ge ūhâ i:
EZK.41.19	ǁNās ge ǀgui khoe-aisa palmhais ǃoa-ai nē ǀkhāba xu, tsî ǂkham xammi di aisa palmhais ǃoa-ai nau ǀkhāba xu; ǁîn ge ommi hoaragab ǂnamipe ge dīhe hâ i.
EZK.41.20	ǃHūba xu dao-ams ǂamǃnâs kōsen ge xerugu tsî palmhaidi tsîna ge dīhe hâ i, tsî tempeli di ǂnubiǂgoab on tawa.
EZK.41.21	Xōǀkhāhaigu tempeli digu ge haka ǁhôase ge ī i; tsî aiǃâ hâ ǃâs tempeli dis xasa; nē īsib ge nau īsib khami ge ī i.
EZK.41.23	Tsî tempeli tsî ǃanusib tsîkha ge ǀgam dao-amra ge ūhâ i.
EZK.41.24	Tsî dao-amra ge ǀgam ǃâkha ge ūhâ i, ǀgam ǃâkha unuhe ǁkhā kha, ǀgamkha ǀgui dao-ams tawa tsî ǀgamkha naus tawa.
EZK.41.25	Tsî ǁîra, ǁnās ge tempeli di dao-amra tawan ge xerugu tsî palmhaidi tsîna ge dīhe hâ i, ǂnubiǂgoagu tawan ge dīhe hâ is ǁkhās xase. Tsî hain, ai-ommi aiǃâ hâ ǃâs ǃauga hân ge ǁau ge i.
EZK.41.26	Tsî ǂganamhe hâ mûǂuidaodi tawa di ge ǁkhāti palmhaide ge hâ i, nē ǀkhāb ai tsî nau ǀkhāb ai ai-ommi di ǃnamkha hoakha ai, tsî xōǀkhā-omdi ommi didi tawa tsî ǁau ǃnaogu tawa.
EZK.42.1	ǁNās khaoǃgâb ge ǁîba ǃauga hâ ai-ommi ǃoa ge ūǂui te ǀapas ǃoa gau daobǀî, tsîb ge tita ǁnā ǃnā-omdi ǃgaoǁnâhe hâ ǃkhais ǃoagu, tsî ǀapasǀî hâ kuru-ais ǃoagu hâdi tawa ge ūsī.
EZK.42.4	Tsî ǃnā-omdi aiǃâ i ge ǃgûǃganuǃkhai-e ge hâ i, disi ǂhâgu kōse a hara-e ǃnābǀî, tsî dao-i ǀgui ǂhâb kōse, tsî ǂoadaodi âdi ge ǀapasǀî ge hâ i.
EZK.42.5	Tsî ǀgapise hâ ǃnā-omdi ge kuru-ais ǃnaga tsî ǁaegu hâdi xa ǂō ge i, ai-omdi ge ǁîdi xa ǀgapi ge i amaga.
EZK.42.6	ǁÎdi ge ǃnona ǁgaragu ai ge ǁgoe i, xawe di ge ǂkhâǃnâhaiga ūhâ tama ge hâ i, ai-omgu di ǂkhâǃnâhaigu ge ī i khami; ǁnā-amaga di ge ǃhūba xu ǃnaga tsî ǁaegu hâdi ǃgâ-ai ge ǂō i.
EZK.42.7	Tsî ǂnubiǂgoab, ǃaugabǀî ǃnā-omdi ǃoagu ǃauga ǁgoe ai-ommi ǃoa gau daobǀî ǃnā-omdi aiǃâ hâb, ǁîb di gaxusib ge korodisi ǂhâgu kō ge i.
EZK.42.8	Gaxub ǃnā-omdi ǃauga ǁgoe ai-ommi dib ge korodisi ǂhâgu kō ge i xui-ao; tsî kō, tempeli aiǃâ gu ge ǀguikaidisi ǂhâgu kō ge i.
EZK.42.9	Tsî nē ǃnā-omdi ǃnagaba xus ge ǂgâdaosa ge hâ i aiǂoasǀîsa xu, ǁîs ǃnâts ga sats khoetsa ǃauga ǁgoe ai-omma xu ǂgâo.
EZK.42.10	Ai-ommi ǂnubiǂgoab di harasib tawa aiǂoas ǃoa gau daobǀî ǃgaoǁnâhe hâ ǃkhais tawa tsî kuru-ais aiǃâb tawa di ge ǃnā-omde ge hâ i.
EZK.42.11	Tsî ǁîdi aiǃâ gau daob ge ǁnā ǃnā-omdi, ǀapas ǃoa gau daobǀî hâdi ī khami ge ī, ǁîdi gaxusib kas ǁîdi di ǂhabasib kas hoasa, tsî ǃgûǂoadaodi âdi hoadi on ge ǁnāti ǁkhāti xase ge i tsî ǁîdi dao-amdi xase.
EZK.42.12	Tsî dao-amdi ǃnā-omdi didi, ǃkhawagas ǃoa gau daobǀî hâdi ī khamis ge dao-amsa ge hâ i, daob di danas tawa amǀkhāb ǂnubiǂgoaba-ū gau daob tawa aiǂoas ǃoa gau daob amǃgâ, ǁîs ǃnâts ra ǂgâo.
EZK.42.13	ǃNubaib ge tita ǃoa ge mî: ǃNā-omdi ǀapas ǀkhāb didi tsî ǃnā-omdi ǃkhawagas ǀkhāb didi, ǃgaoǁnâhe hâ ǃkhais aiǃâ hâdi ge ǁnā ǃanu ǃnā-omdi, pristergu ǃKhūba ra ǀgūgu ǁîdi ǃnâ hoan xa ǃanu xūna nî ǂûde; ǁnāpan ge hoan xa ǃanu xūna nî ǁguihe, ǂûǁguibas tsî ǁoreǁguibas tsî ǀhapiǁguibas tsîna, ǃkhais a ǃanu xui-ao.
EZK.42.14	Pristergu ga ǂgâo, o gu ge ǃanusiba xu ǃauga hâ ai-ommi ǃoa ǁkhawa ǂoa tide tsî ǁîgu di saran, ǁîn ǃnâ gu ge ǃoabana ǁnāpa nî ǁgui, ǁîn a ǃanu xui-ao, tsî gu ge nau saran âga ǂgaeǂgā tsî nî ǀgū ǁnān ǁaes dina.
EZK.42.15	Tsî ǀguirogu ommi di ǃnāb digab ge ǀguirotoa ǃnubaib ge tita ge ūǂoa ǁāb ǃoa gau daoba-ū aiǂoasǀî ǃoa hâba, tsîb ge ǁîba ge ǀguiro ǂnamipe.
EZK.42.16	ǁÎb ge aiǂoas di ǀkhāba ǀguiroǂāb ǀkha ge ǀguiro, korokaidisi ǂāgu kōse ǀguiroǂāb ǀkha ǁîb ǂnamipe.
EZK.42.17	ǁÎb ge ǀapas di ǀkhāba ge ǀguiro, korokaidisi ǂāgu kōse ǀguiroǂāb ǀkha ǁîb ǂnamipe.
EZK.42.18	ǃKhawagas di ǀkhābab ge ǁîba ge ǀguiro, korokaidisi ǂāgu kōse ǀguiroǂāb ǀkha.
EZK.42.19	Ob ge naru huriǂoasǀî tsîb ge ge ǀguiro, korokaidisi ǂāgu kōse ǀguiroǂāb ǀkha.
EZK.42.20	Ob ge haka ǀkhāgu hoaga ge ǀguiro, ǂnubiǂgoab ge ǁîb ǂnamipe ge hâ i, hakakaidisi ǂhâgu kō gaxuba ūhâb tsî korokaidisi ǂhâgu kōse haraba, ǀgorasab nî dīga ǃanub tsî ǀurisab tsîkha ǁaegu.
EZK.43.1	ǃNubaib ge ǁîba tita ǁāb ǃoa ge ǂgaeǂguisī, ǁnā ǁāb, aiǂoas ǃoa gau daobǀî ǃoa hâba.
EZK.43.2	Tsî mû, ǂkhaisib Israeli Elob dib ge aiǂoas ǃoa gau daoba xu ge hā, tsî dommi âb ge ǀōb ǂgui ǁgamgu dib khami ge tsâ i, ǃhūbaib ge ge ǃnâ ǂkhaisib âb xa.
EZK.43.6	Tsî tita ge ǀguib, omma xu tita ǀkha ra ǃhoaba ge ǁnâu, tsî aob ge ti xōǀkhā ge mâ i.
EZK.43.9	În ǁnâi nēsi ǁîn di ǀaigu tsî gao-aogu ân di sorodi tsîna ǃnūse tita xu dībē, o ta ge tita ǁîn ǁaegub ǃnâ nîra ǁan ǀamosib kōse.
EZK.43.11	Tsî taob xan ga dāheo ǁîn ge dīn hoan xa, îts ǁnâi ǁîna ǂanǂan kurub ommi dib tsî ǁîb di īsib tsî ǁîb di ǃgûǂoadaodi tsî ǁîb di ǃgûǂgâdaodi tsî īsigu hoagu tsî ǁîb di ǂnûiǂgādi hoadi tsî ǁîb di ǂhanugu hoagu, ā, ǁîb di īsigu hoagu tsî ǁîb di ǂhanugu tsîna; îts ǁîn di mûdi aiǃâ xoa, în ǁîb di kurub hoab tsî ǁîb di ǂnûiǂgādi hoade sâu în ǁîna dī.
EZK.43.12	Nēb ge ǂhanub ommi diba: ǂAob ǃhommi dib aib ge ǀkharib âb hoaba nîra hâ ǁîb ǂnamipe ǃanusin di ǃanusise. Mû, nēb ge ǂhanub ommi diba.
EZK.43.14	Tsî ǃâǃnâb ǃhūb ai hâba xu ǃnaga hâ ǁgui-amǃgâb kōse ǀgam ǂhâkha, tsî ǂhabasib ǀgui ǂhâb, tsî ǂkhari ǁgui-amǃgâroba xu hoan xa kai ǁgui-amǃgâb kōse haka ǂhâgu tsî ǂhababa ǀgui ǂhâb.
EZK.43.15	Tsî ǃanu ǁguibas di ǀaekhorosa haka ǂhâga, tsî ǃanu ǁguibas di ǀaekhorosa xu ǀgapisegu ge haka ǁnâga ge hâ i.
EZK.43.16	Tsî ǀaekhoros di gaxusib ge disiǀgamǀa ǂhâgu kō ge i tsî disiǀgamǀa ǂhâgu kōse ǂhabasib âba, haka ǁhôase haka ǃnamgu âb ai.
EZK.43.17	Tsî ǁgui-amǃgâb di gaxusib ge disihakaǀa ǂhâgu kōse, ǂhabasib âba haka ǃnamgu âb ai tsî ǁîb ǂnamipe hâ amsa ǃkhare ǂhâb kōse, tsî ǃâǃnâb ge ǁîb ǂnamipe ǀgui ǂhâb kō ge i, tsî ǃapa-ūdadi âb ge aiǂoasǀî ge hâ i.
EZK.43.18	Tsî ǁîb ge tita ǃoa ge mî: Khoenôa ǀgôatse, nētib ra ǃKhūb ǃKhūba mî: Nēdi ge ǂnûiǂgādi altars dide, ǁîn nî dīhe tsēs ai, khauǁguibas nî ǁîs ai ǁguibahega tsî ǀaob nî ǁîs tawa ǀgapihega.
EZK.43.20	Tsîts ge ǀaob âb xa nî ū, tsî haka ǁnâgu âb tawa nî dī tsî haka ǁhôadi ǁgui-amǃgâb didi tawa tsî ǁîb ǂnamipe hâ amǃgâb tawa; nētits ge satsa ǁîba nî ǁore-o kai tsî ǁîba nî ǂkhî kai.
EZK.43.21	ǁNās khaoǃgâts ge satsa ǁgōb ǁoreǁguibas diba nî ū tsî ǁîb ge ǁîba mîmâihesa ǃkhais ommi dis, ǃanusib ǃauga hâs tawa nî khauǃkhū.
EZK.43.22	Tsî ǀgamǁî tsēs aits ge satsa ūo ǂkharapiriba ǁoreǁguibase nî ǁguiba, tsîn ge altarsa nî ǁore-o kai, ǁîsan ge ǁgōb ǀkha ge ǁoreo kais ǁkhās xase.
EZK.43.23	ǁOre-o kai toats ka ǃnubaits ge satsa ǁgōb, ūo ǂkham gomaba nî ǁguiba tsî ūo bairab gūn dib tsîna.
EZK.43.24	Tsîts ge ǁîga ǃKhūb di ais aiǃâ nî ǁguiba, tsî pristergu ge ǂō-e ǁîgu ai nî tsoro tsî ǁîga khauǁguibase ǃKhūba nî ǁguiba.
EZK.43.25	Hû tsēdi kōsets ge satsa tsēkorobe piriba ǁoreǁguibase nî ǁāǁā; ǁkhātin ge ǁgōb, ǂkham gomab, tsî bairab gūn dib tsîkha ūokha nî ǂhomi.
EZK.43.27	Tsî ǁnā tsēden ga dītoa ǃnubai i ge ǁkhaisaǁî tsēs ai tsî ǃaruǀî nîra ī, pristergu nî sadu di khauǁguibadi tsî sadu di ganganǁguibadi tsîde altars ai ǁāǁā ǃkhaisa; o ta ge tita sadu xa nîra ǃgâibahe, tib ra ǃKhūb ǃKhūba mî.
EZK.44.1	ǃNubaib ge ǁîba tita ge oa kai ǃauga hâ ǃanusib di ǁāb, aiǂoasǀî ǃoa hâba ū, tsî ǁîb ge ǂganamhe ge hâ i.
EZK.44.2	Ob ge ǃKhūba tita ǃoa ge mî: Nē ǁāb ge ǂganamhe hâse nîra hâ, ǁîb ge ǁkhowa-amhe tide, tsî khoe-i ge ǁîba ū ǂgâ tide, ǃKhūb Israeli di Elob ge ǁîba ū ǂgâ amaga; ǁnā-amagab ge ǂganamhe hâse nîra hâ.
EZK.44.3	Gaosab ge, gaosab a amaga ǁîb ǃnâ nî ǂnû, perebab nî ǃKhūb di ais aiǃâ ǂûga; ǁāb ai-ommi dib di daoba-ūb ge ǁîba nîra ǂgâ tsî ǁnā daob ǁkhāba-ūb ge ǁîba nîra ǂoa.
EZK.44.5	Ob ge ǃKhūba tita ǃoa ge mî: Khoenôa ǀgôatse, ǂgaob âtsa ǁî ǃkhais ai ǂnûi îts sa mûra ǀkha mû îts sa ǂgaera ǀkha ǁnâu, tita sa ǀkha nî ǃhoan xa, ǃKhūb ommi di ǂnûiǂgādi hoadi xa tsî ǁîb di ǂhanugu hoagu xa; îts ǂgaob âtsa ommi ǃnâ ǂgâs ai ǂnûi ǃgûǂoaǃkhaidi ǃanusib didi hoadi ǀkha,
EZK.44.6	îts ǁnā mâǃoaxan Israeli ommi dina mîba: Nētib ra ǃKhūb ǃKhūba mî: ǂÂu du re sadu di ǁgaidīgu hoagu xa, sadu Israeli ommi dido!
EZK.44.7	ǃHao khoena du ge ūǂgâ amaga, ǂgaob ǃgaohe taman tsî ǁgans ân ǃgaohe tamana, ti ǃanusib ǃnân nî hâga, ǁîba gu nî ǀuriǀurise, ǁnāb ti omma; sadu ga ti pereb tsî kaub tsî ǀaob tsîna ǁguiba tsî ǁîn ga ti ǃgaeǀhaosa khôao sadu di ǁgaidīgu hoagu tawa,
EZK.44.8	tsî sadu ga ǃûis ti ǃanu xūn disa dī tama i, tsî du ga ǀnîna ti ǃûis di ǃûi-aose mâibaseno ǃanusib ǃnâ;
EZK.44.9	nētib ra ǃKhūb ǃKhūba mî: ǃHao khoe-i, ǂgaob â-i ǃgaohe tama-i tsî ǁgans â-i ǃgaohe tama-i xare-i ge ti ǃanusib ǃnâ ǂgâ tide, mâ ǃhao khoe-i Israeli ôan ǁaegu hâ-i hoa-i xa.
EZK.44.10	Tsî Leviǁîgu, tita xu ǃnūse ge ǂgōgu Israelǁîn ra ǁhapu hîa, tita xu ǁgôa-elogu âga ge ǁhapuǃgongu ge ǁîgu di ǂhanuoǃnâsiba nîra tani.
EZK.44.11	Xawe gu ge ǁîga ti ǃanusib ǃnâ ǃoaba-aose nîra i; ǁîgu ge ǁāgu ommi digu tawa nîra ǃoaba, tsî gu ge omma nîra ǃoaba; ǁîgu ge khauǁguibas tsî ǂāǁguibas tsîra ǁaesa nîra ǂāba tsî ais ân aiǃâ nîra mâ, ǁîna gu nî ǃoabase.
EZK.44.12	ǁÎna gu ǁgôa-elogu ân di ais aiǃâ gere ǃoaba, tsî Israeli ommi dina gu ge ǂhanuoǃnâsib di ǁgonǁgonǂgaose ība amaga, ǁnā-amaga ta ge ti ǃomma ǁîgu ǃoagu ge ǀhōǂui, tib ra ǃKhūb ǃKhūba mî, o gu ge ǂhanuoǃnâsib âga nîra tani.
EZK.44.13	O gu ge tita ǀgū tide, pristersisa gu nî tita ǃoabase, tsî ǃanu xūn hoan xa ǃanu xūna gu nî ǀgūse, tsî gu ge taob âga nîra tani tsî ǁîgu di ǁgaidīgu, dī gu ge gu tsîna.
EZK.44.14	ǁNā-amaga ta ge tita ǁîga ǃûis ti ommi dis di ǃûi-aose nî mâi ǁîb di ǃoabas hoas tawa, ǁîb ǃnâ dīhesa a anu xūn hoan tawa.
EZK.44.16	ǁÎgu ge ti ǃanusib ǃnâ nîra ǂgâ, tsî ǁîgu ge ti tāb tawa nîra hā ǃoaba nîse, tsî ǁîgu ge ti soas ǃnâ nîra ǃûi.
EZK.44.18	ǃUri ǃkhaiǀgapadi ge danas âgu ai nî hâ, tsî ǃuri ǃkhaibǃnāsaran ge kamanagu âgu ai nî hâ, tsî gu ge aosenni ǃnâ ǃgae tide.
EZK.44.23	Tsî gu ge ti ǁaesa ǀgorasa nî ǁkhāǁkhā, ǃanub tsî ǀurisasib tsîkha ǁaegu hâsa, tsî ǁîna nî ǂanǂan, mâ ǀgoras ǃanuoǃnâb tsî ǃanub tsîkha ǁaegu hâ ǃkhaisa.
EZK.44.24	Tsî gu ge ǂnoaguǃkhai-e nî mâ tsî ǀgoraǃgâ, ti ǂhanugu ǃoagu ge ǁî-e nî ǀgoraǃgâ; tsî gu ge ti ǂhanugu tsî ti ǂnûiǂgādi tsîna ǂnûihe hā ǀgapiǁaegu âtagu ai nî ǃkhōǀgaipe tsî ti sâtsēde nî khai.
EZK.44.26	Tsî ǃanuǃanusens âb khaoǃgân ge khoena ǁîba hû tsēde nî ǃgôaba.
EZK.44.27	Tsî ǃanusib ǃnâb ga ǂgâ tsēs ai ǃnāb ǃnâ hâ ai-ommi ǃnâ ǃanusib ǃnâb nî ǃoabase, ob ge ǁoreǁguibas âba nî ǁguiba, tib ra ǃKhūb ǃKhūba mî.
EZK.44.29	ǂÛǁguibas tsî ǁoreǁguibas tsî ǀhapiǁguibas tsîde gu ge ǁîga nîra ǂû, ǁkhātin ge Israeli ǃnâ ǀâxarehe hân hoana nîra ǁîgu di.
EZK.44.30	Tsî ǂgurosan, ǂguro ǂûn hoan din tsî ǃkhōkhâiǁguibas xūn hoan dis tsî sadu di ǃkhōkhâiǁguibadi hoadi tsîn ge nî pristergu di, ǁkhāti du ge ǂgurosan sadu di tsampereb dina pristera nî mā, ǀkhaeb nî sa ommi ai sâga.
EZK.45.1	Tsî ǃhūba du ga ǀumise ǀgorao, o du ge ǃKhūba ǃkhōkhâiǁguiba-e nî ǁguiba, ǃanu ǃkhai-i ǃhūb di-e; gaxusib ge ǀgamdisikoroǀaǀoadisi ǂāgu kōse nî gaxu tsî ǂhababa ǀgamdisiǀoadisigu kōse; ǁî ǃkhai-i ge ǁî-i di ǀkharigu hoagu ǂnamipe ǃanuse nî ī.
EZK.45.2	ǁÎgu xa gu ge korokaidisiga korokaidisigu tawa ǃanusiba nîra ība haka ǁhôase ǁîb ǂnamipe, tsîb ge korodisi ǂhâgu kōse ǃauga hâ ǃkhai-i axase nî ūhâǂnamipe.
EZK.45.3	Nētits ge satsa nē ǀguiroba xu gaxuba nî ǀguiro, ǀgamdisikoroǀaǀoadisigu kōse tsî ǂhababa disiǀoadisigu kōse; tsî ǁî-i ǃnâb ge ǃanusiba nîra hâ ǃanun di ǃanub ǀkha.
EZK.45.4	ǁÎ-i ge ǃhūba ǃanu ǃkhaise nî ība, ǁî-i nî ǁnā pristergu, ǃanusiba ra ǃoabagu, ǃKhūba nî ǃoabase ra ǀgūga hâba, tsî i ge ǁîga ǃkhaise nî ība omgu ǁga tsî ǃanu ǃkhaise ǃanusib ǁga.
EZK.45.5	ǃAruǀî gu ge Leviǁîgu, ommi di ǃoaba-aogu ona ǀgamdisikoroǀaǀoadisi gaxusib tsî disiǀoadisi ǂhababa ūhâ ǃkhaisa ǁîgu dise nî ūhâ ǁîgu di ǁanǃkhaise.
EZK.45.6	Tsî ǃās di ǂûǂûsa-i ase du ge koroǀoadisi ǂhababa ūhâ-i tsî ǀgamdisikoroǀaǀoadisi gaxuba ūhâ ǃkhaisa nî mā ǃanu ǃkhōkhâiǁguibas ǃoa-ai: ǁÎ-i ge Israeli ommi hoaragab dise nîra i.
EZK.45.8	Nē ǃhūb xasa: ǁÎb ge ǁnāba ǂûǂûsase nî ūhâ Israeli ǃnâ, tsî ti gaosagu ge ti ǁaesa ǃaruǀîǀgui ǁgâiǀā tide tsî ǃhūba Israeli ommi dina nîra ǁnāba ǁîn ǃhaodi ī khami.
EZK.45.11	Efab tsî bats tsîra ge ǀgui ǀguirob ǀguiba ūhâ nî ī, îs batsa disiǁî ǃâs xomeri disa ǃkhōǂgā tsî efab ona disiǁîǃâs xomeri disa; ǀguirob âra ge xomeri ǃoa nî ī.
EZK.45.12	Tsî sekels ge ǀgamdisi gerase nî ī; ǀgamdisi sekeldi, ǀgamdisikoroǀa sekeldi tsî disikoroǀa sekeldi ge sado minase nî ība.
EZK.45.13	Nēs ge ǃkhōkhâiǁguibas sadu nî ǁguibasa: ǃNaniǁî ǃâs ǀgui efab dis, ǀgui xomers ǃhorob dib; ǁkhāti du ge ǃnaniǁî ǃâs efab disa nî mā ǀgui xomersa gerstǃhorob xa.
EZK.45.14	Olib tsî ǂnûiǂgās xasa: ǀGui bats olib dis xa du ge disiǁî ǃâs bats disa nî ǁguiba, kora xu, ǁnās ge disi batdi xa ǀgui xomersa, disi batdi a ǀgui xomer xui-ao.
EZK.45.15	ǃAruǀî ǀgui ǁkhaob gūn dib, ǀgamkaidisin dib, ǁgamxa ǃhūb Israeli diba xu ra ǀkhība ǂûǁguibase tsî khauǁguibase tsî ganganǁguibase, ǁîn nî ǀûbagusa dībahega, tib ra ǃKhūb ǃKhūba mî.
EZK.45.16	ǁAes ǃhūb dis hoas ge nē ǃkhōkhâiǁguibas ǃnâ nîra hâ gaosab Israeli dib ǃaroma.
EZK.45.17	Tsî gaosab nî anu, khauǁguibadi tsî ǂûǁguibas tsî ganganǁguibas tsîdeb nî kaitsēgu ai tsî ǂkham ǁkhâgu ai tsî sâtsēdi ai mâ ǂnûihe hâ ǀgapi ǁaegu Israeli ommi digu hoagu ai ǁguiba ǃkhaisa; ǁîb ge ǁoreǁguibas tsî ǂûǁguibas tsî khauǁguibas tsî ganganǁguibadi tsîna nî dī, ǀûbagusab nî Israeli ommi dina dībaga.
EZK.45.18	Nētib ra ǃKhūb ǃKhūba mî: ǂGuro ǁkhâb ǃnâ ǂguro tsēs ǁkhâb dis aits ge ūo ǁgōb, ǂkham gomaba nî ū tsîts ge ǃanusiba nî ǁore-o kai.
EZK.45.19	Tsî pristeri ge ǀaob ǁoreǁguibas dib xa ū tsî nî ǁîba ommi di daodi xōǀkhāhaigu ai nî ǂkhau tsî haka ǁhôadi altars ǁgui-amǃgâb didi ai tsî daodi di xōǀkhāhaigu ǃnāb ǃnâ hâ ai-ommi digu ai.
EZK.45.22	Tsî gaosab ge ǁnā tsēs ǁkhās ai ǁî-aitsama tsî ǃhūb di ǁaes hoasa ǁoreǁguibas di ǁgōba nî ǁāǁāba.
EZK.46.1	Nētib ra ǃKhūb ǃKhūba mî: ǁĀb ǃnâ hâ ai-ommi dib, aiǂoasǀî ǃoa hâb ge ǃnani sîsentsēde nî ǂganamsase hâ, xawe sâtsēs aib ge nî ǁkhowa-amhe; ǁkhātib ge ǂkham ǁkhâb di tsēs ai nî ǁkhowa-amhe hâ.
EZK.46.3	ǁKhātis ge ǁaes ǃhūb disa dao-ams ǁnā ǁāb dis aiǃâ nî ǀgoreǀî sâtsēdi ai tsî ǂkham ǁkhâgu ai ǃKhūb di ais aiǃâ.
EZK.46.5	Tsî ǂûǁguibas ǀgui efaba bairab tawa, tsî ǁkhaogu tawas ge ǂûǁguibasa ǁîb ǃommi di hōse nî ī, tsî olib xa ǀgui hinni kōse ǀgui efab tawa.
EZK.46.6	Tsî ǂkham ǁkhâb di tsēs ai ǀgui ǁgōb, ǂkham gomab, ūogu dib tsî ǃnani ǁkhaogu tsî ǀgui bairab tsîga, ǁîgu ge ūose nî ī.
EZK.46.8	Tsî gaosab ga ǂûo, ob ge ǁāb ai-ommi di daoba-ū nî ǂgâ tsî ǁnā daob ǁkhāba ū ǁkhawa nî ǂoa.
EZK.46.9	Tsî ǁaes ǃhūb dis ga ǃKhūb di ais aiǃâ hāo ǂnûihe hâ ǀgapi ǁaegu ai, o i ge ǀapas di daoba-ū ǀgoreǀî nîse ga ǂgâ-e ǃkhawagas ǁāb di daoba-ū ǁkhawa nî ǂoa, tsî ǃkhawagas ǁāb di daoba-ū ga ǂgâ-e ǀapas ǁāb di daoba-ū ǁkhawa nî ǂoa, ǁî-i ge ǁnā daob ǁāb dib ǁîba ūb ge ǂgâba ū ǁkhawa oa tide, tsî i ge ǂhanuse nî ǂoa.
EZK.46.10	Tsî gaosab ga ǁîn ǁaegu ǂgâo, ǁîn ga ǂgâ ǃnubai tsî ǂoan kao, on ge ǀhûpe nî ǂoa.
EZK.46.12	Tsî gaosab ga māsenxa ǁguiba-e ǃKhūba ǁguibao, khauǁguibas kas ganganǁguibadi kas hoasa, on ge ǁāba ǁîba nî ǁkhowa-amba aiǂoasǀî ǃoa hâba, ob ge ǁîba khaiǁguibas âb tsî ganganǁguibadi âba sâtsēs aib nî dī hâ is ǁkhās xase nî dī; tsî ǁkhawab ga ǂoao, on ge ǁāba nî ǂganam, ǂoab kas khaoǃgâ.
EZK.46.14	Tsîts ge ǂûǁguibase nî dīǀaro mâ ǁgoas hoas ai, ǃnaniǁî ǃâs efab dis tsî olib xa ǃnonaǁî ǃâs hinni disa, ǀgui tsampereb nî ǂnâ-aihega, ǂûǁguibas, ǃKhūba ǀamo ǂnûiǂgāse ra ǁguibahes ge nî ǁî hugaǀgui.
EZK.46.15	On ge ǁkhaob tsî ǂûǁguibas tsî olib tsîna mâ ǁgoas hoas ai hugaǀgui hâ khauǁguibase nî ǁāǁā.
EZK.46.16	Nētib ra ǃKhūb ǃKhūba mî: Gaosab ga ǀgôagu âb di ǀguiba ǀumis âb xa ǀkhaexū-e māo, o i ge ǀumis âb ase nî ī; ǀgôagu ge ǁî-e nî ūhâ, ǁî-i ge nî ǁîgu di ǀumis ase ī.
EZK.46.19	ǁNās khaoǃgâb ge tita ǁga ǂgâdaos ǁāb xōǀkhā hâsa ū ǁnā ǃanu ǃnā-omdi, pristerga anuba hâdi, ǀapasǀî ǃoa hâdi ǃoa ge ūsī, tsî mû, ǁnāpa i ge ǃkhai-e ge hâ i ǃnamkha hoakha ai huriǂoasǀî.
EZK.46.20	Ob ge tita ǃoa ge mî: Nēs ge ǁnā ǃkhais, pristergu ǁîs tawa ǀhapiǁguibas tsî ǁoreǁguibas tsîra nî sâisa, tsî ǁîs tawa gu nî ǂûǁguibasa amsa, ǃauga hâ ai-ommi ǃoagu ǁîra ūǂui tidese, ǁaesa gu nî khaise.
EZK.46.21	ǃNubaib ge ǁîba tita ǃauga hâ ai-ommi ǃoa ge ūsī tsî haka ǁhôadi ai-ommi didi ǃnâ ge ǂgaeǂguima, tsî mû, mâ ǁhôas ai-ommi dis hoas ǃnâ i ge ai-omro-e ge hâ i.
EZK.46.22	Haka ǁhôadi ai-ommi didi ǃnâ gu ge ai-omroga ge hâ i, ǀanǂoab daodi ǀkha, hakadisi ǂhâgu kō gaxusib tsî ǃnonadisi ǂhâgu kō ǂhababa ūhâga; ǁî haka ǁhôa-omrogu ge ǀgui ǀguirob ǀguib di ge i.
EZK.46.23	Tsî ǃgupuǂgoab ge ǁîgu ǂnamipe ge hâ i ǁî hakagu ǂnamipe, tsî sâiǃkhaidi ge ǃnaga ǃgupuǂgoagu ǂnamipe ge dīhe hâ i.
EZK.46.24	Ob ge ǁîba tita ǁga ge mî: Nēdi ge ǁnā sâiǃkhaidi, ommi di ǃoabasabegu nî ǁîdi ǃnâ ǁaes di ǂāǁguibasa sâide.
EZK.47.2	Tsîb ge tita ǀapas ǁāb di daoba-ū ǂgaeǂguiǂui tsî ǃaugab ǃoa gau daoba-ū ge ǂgaeǂguima te, ǃauga ǁāb ǃoa ǁnā daob aiǂoas ǃoa hâbǀî, tsî mû, ǁgamgu ge amǀkhāba xu ge ǀkhī.
EZK.47.4	Ob ge ǀnî ǀoadisi ǂhâgu kōse ǀguiro tsî ǁgamga ge xanuǃgâu kai te, o gu ge ǁgamga ǁgoakha kōse ge ǃkhō te; tsîb ge ǀnî ǀoadisiga ǀguiro tsî ge xanuǃgâu kai te, o gu ge ǁgamga kamanab kōse ge ǃkhō te.
EZK.47.5	ǃAruǀîb ge ǀnî ǀoadisiga ge ǀguiro, ǃāb ǁîba ta ge xanuǃgâu ǁoa iba, ǁgamgu ge ǃgam ge i xui-ao, sats khoets nî tsâǃganuse ǃāb, sats khoets xa xanuhe ǁoaba.
EZK.47.6	Ob ge tita ǁga ge mî: Mûts go ǁî ǃkhaisa, khoenôa ǀgôatse? ǃNubaib ge ǂgaeǂgui tsî ǁkhawa ǃāb amǃgâ ge ūsī te.
EZK.47.7	Tsî kōnǃgâ ta geo, mû, ob ge amǃgâb ǃāb diba kaise haixa ge i nē ǀkhāb tsî nau ǀkhāb tsîkha hoakha ai.
EZK.47.9	Ā, ī i ge nîra, mâ ûitsama ǀoms gon ras hoas ge mâ ǃkhais nē ǀgam ǃārokha, ǁîs tawa nî sīs hoas tawa nîra ûi ǃkhaisa, tsî ǁnā ǃkhais ge nîra ǁauxa nē ǁgamgu nîra ǁnāpa sī xui-ao, on ge nîra ǂuru, on ge nē ǃārob ga sī ǃkhais tawa hân hoana nîra ûi.
EZK.47.10	Tsî i ge ǁkhāti nîra ī, ǁauǃkhō-aogu ǁî ǃkhais tawa nîra mâ ǃkhaisa Engedisa xu En-Eglaims kōse; ǁnāpa di ge ǀûidi ra ǃāǂuihe ǃkhaide nîra hâ, ǁîs di ǁaub ge Kaihurib di ǁauǃnôab xase nîra ī tsî kaise nîra ǂgui.
EZK.47.11	Xawe ǂgoaxa ǃkhaidi âb tsî ǃāgu âb ge ǂuru tide, ǁîn ge nîra ǀūǁgam kai.
EZK.47.14	Tsî du ge ǁîba nîra ǀumi, ǀguib kas naub kas hoasa, ǁîb ǂama ta ge tita ǃommi âtaba ǀhōǂuiba sadu di îga ta ge ǁîba nî mā ti; tsî nētib ge ǁnā ǃhūba nîra sadu di ǀumi kai.
EZK.47.16	Hamats, Berotas, Sibraims, Damaskus di ǀkharib tsî Hamats di ǀkharib ǁaegu ǁgoes, Haser-Hatigons, Haurans di ǀkharib tawa ǁgoes.
EZK.47.17	Nētib ge ǃhūǀkhariba nîra ī, huriba xu Hasar-Enons Damaskus di ǀkharise tsî ǀapasa ǀapasǀî tsî ǀkharib Hamats dib ge nēba; tsî nēs ge ǀapas di ǁhôase nîra ī.
EZK.47.18	Tsî aiǂoas ǁhôasa du ge nî ǀguiro: Haurans ǁaeguba xu tsî Damaskus ǁaeguba xu tsî Gileadi ǁaeguba xu tsî Israeli ǃhūb ǁaeguba xu Jordanǃāb tawa, ǁnā ǀkhariba xu aiǂoas di hurib kōse; tsî nēs ge aiǂoas di ǁhôase nîra ī.
EZK.47.20	Tsî huriǂoas di ǁhôasa Kaihurib ǀkhariba xu, Hamats ǃoa-aits ra sīs kōse; nēs ge huriǂoas di ǁhôase nîra ī.
EZK.47.21	Tsî du ge ǁnā ǃhūb ǁkhāba Israeli di ǃhaodi ī xase nîra ǀgoraǃā.
EZK.47.23	ǁKhāti i ge nîra ī, ǁnā ǃhaos, ǃhao khoe-i ǁîs ǃnâ hâs ǃnâ, ǁnāpa du nî ǁî-e ǁî-i di ǀumisa mā ǃkhaisa, tib ra ǃKhūb ǃKhūba mî.
EZK.48.2	Tsî Danni di ǀkharib tawa aiǂoas di ǁhôasa xu huriǂoas di ǁhôas kōse Asera ǀgui amǃnâsa.
EZK.48.3	Tsî Aseri di ǀkharib tawa aiǂoas di ǁhôasa xu huriǂoas di ǁhôas kōse Naftaliba ǀgui amǃnâsa.
EZK.48.4	Tsî Naftalib di ǀkharib tawa aiǂoas di ǁhôasa xu huriǂoas di ǁhôas kōse Manaseba ǀgui amǃnâsa.
EZK.48.5	Tsî Manaseb di ǀkharib tawa aiǂoas di ǁhôasa xu huriǂoas di ǁhôas kōse Efraimma ǀgui amǃnâsa.
EZK.48.6	Tsî Efraimmi di ǀkharib tawa aiǂoas di ǁhôasa xu huriǂoas di ǁhôas kōse Rubenna ǀgui amǃnâsa.
EZK.48.7	Tsî Rubenni di ǀkharib ai aiǂoas di ǁhôasa xu huriǂoas di ǁhôas kōse Judaba ǀgui amǃnâsa.
EZK.48.9	ǃKhōkhâiǁguibas, ǃKhūba du nî ǁguibas ge ǀgamdisikoroǀaǀoadisis kōse nî gaxu tsî disiǀoadisis kōse nî ǂhaba.
EZK.48.10	Tsî nēs nî ǃanu ǃkhōkhâiǁguiba pristergu ǃaroma: ǀApasǀî ǀgamdisikoroǀaǀoadisis kō gaxuba ūhâs tsî huriǂoasǀî disiǀoadisis kō ǂhababa ūhâs, tsî aiǂoasǀî disiǀoadisis kō ǂhababa ūhâs tsî ǃkhawagasǀî ǀgamdisikoroǀaǀoadisis kō gaxuba ūhâsa; tsî ǃanusib ǃKhūb dib ge ǁîdi ǁaegu nîra hâ.
EZK.48.12	Tsî ǁguibas, ǃhūb di ǃkhōkhâiǁguibas dis ge ǁîga ǃanusin di ǃanusise nî ība, Leviǁîgu di ǀkharib tawa.
EZK.48.13	ǃAruǀî gu ge Leviǁîga pristergu di ǀkharigu ǃoa-ai ǀgamdisikoroǀaǀoadisi gaxuba ūhâs tsî disiǀoadisi ǂhababa ūhâsa nîra ūhâ; gaxusib hoaragab ge ǀgamdisikoroǀaǀoadisis kōse tsî ǂhababa disiǀoadisis kōse nîra ī.
EZK.48.14	Tsî gu ge ǁîdi xa ǁamaxū tide tsî ǁkhāti ǂgurosan ǃhūb dina ǁamaǃkhuni tide, ǃKhūban ǃanusise ība xui-ao.
EZK.48.15	Xawe ǁnā koroǀoadisidi, ǂhabasib xa ge ǃgaudi, ǁîdi ge hoan dise nîra ī ǃās di ǁanǃnâǃkhaise tsî aiǃāse, tsî ǃās ge ǁîdi ǁaegu nîra hâ.
EZK.48.17	Tsî aiǃādi ǃās didi ge ǀapasǀî ǀgamkaidisi tsî korodisi, ǃkhawagasǀî ǀgamkaidisi tsî korodisi tsî aiǂoasǀî ǀgamkaidisi tsî korodisi, tsî huriǂoasǀî ǀgamkaidisi tsî korodisise nî ī.
EZK.48.18	Tsî gaxusib xa ga ǃgau-i ge ǃanu ǃkhōkhâiǁguibas ǃoa-ai disiǀoadiside nîra ī aiǂoasǀî disiǀoadiside huriǂoasǀî, tsî i ge ǃanu ǃkhōkhâiǁguibas ǃoa-ai nîra ī; tsî ūǀkhīn â-i ge ǁnān, ǃāsa ra ǃoaban di ǂûse nîra ī.
EZK.48.19	Tsî ǁnān, ǃāsa ra ǃoaban ge ǁîsa nî ǃoaba Israeli ǃhaodi hoadi dise.
EZK.48.20	ǃKhōkhâiǁguibas hoas ge ǀgamdisikoroǀaǀoadisi ǀguiroǂāgu ǀgamdisikoroǀaǀoadisiga xu nî hâ: Hakaǁhôase du ge ǃanu ǃkhōkhâiǁguibasa nî ǁguiba ǃās di ǂûǂûsas ǀkha.
EZK.48.22	Tsî ǂûǂûsas Leviǁîgu disa xu tsî ǂûǂûsas ǃās disa xu, gaosab di nî īs di ǁaegub ǃnâ, Judab di ǀkharib ǁaegu tsî Benjaminni di ǀkharib ǁaegus ge gaosab dise nîra ī.
EZK.48.23	ǃAruǀî ǃgau ge ǃhaodi xasa: Aiǂoas di ǁhôasa xu huriǂoas di ǁhôas kōse Benjaminna ǀgui amǃnâsa.
EZK.48.24	Tsî ǀkharib Benjaminni dib tawa aiǂoas di ǁhôasa xu huriǂoas di ǁhôas kōse Simeonna ǀgui amǃnâsa.
EZK.48.25	Tsî ǀkharib Simeonni dib tawa aiǂoas di ǁhôasa xu huriǂoas di ǁhôas kōse Isaskara ǀgui amǃnâsa.
EZK.48.26	Tsî ǀkharib Isaskari dib tawa aiǂoas di ǁhôasa xu huriǂoas di ǁhôas kōse Sebulonna ǀgui amǃnâsa.
EZK.48.27	Tsî ǀkharib Sebulonni dib tawa aiǂoas di ǁhôasa xu huriǂoas di ǁhôas kōse Gada ǀgui amǃnâsa.
EZK.48.29	Nēb ge ǁnā ǃhūb, ǀumise du Israeli ǃhaode nî ǀgoraǃābaba, tsî nēdi ge ǁîdi ǃâse nîra ī, tib ra ǃKhūb ǃKhūba mî.
EZK.48.30	Tsî nēdi ge ǃgûǂoadaodi ǃās didi ase nîra ī, ǀapas di ǁhôasa xu hakaǀoadisi tsî korodisikaidisi ǀguirogu kōse.
EZK.48.32	Tsî aiǂoas di ǁhôas tawa hakaǀoadisi tsî korokaidisi ǀguirogu kōse, tsî ǃnona ǁāga: ǀGui ǁāb Joseb dib, ǀgui ǁāb Benjaminni dib, ǀgui ǁāb Danni dib tsîga.
EZK.48.33	Tsî ǃkhawagas di ǁhôas ge ǁkhāti hakaǀoadisi tsî korokaidisi ǀguirogu kōse nî sī tsî ǃnona ǁāga: ǀGui ǁāb Simeonni dib, ǀgui ǁāb Isaskari dib, ǀgui ǁāb Sebulonni dib tsîga.
EZK.48.34	Huriǂoas di ǁhôas ge hakaǀoadisi tsî korokaidisigu kōse nî sī tsî ǃnona ǁāga: ǀGui ǁāb Gadi dib, ǀgui ǁāb Aseri dib, ǀgui ǁāb Naftalib dib tsîga.
DAN.1.2	Tsî ǃKhūb ge Jojakimmi, Judab di gao-aoba, ǁîb ǃomǁae ge mā tsî soadi Elob ommi didi di ǃâba; tsîb ge ǁîde ǃhūb Sinari ǃoa ǁîb Elob di ommi ǃnâ ge ūsī; tsîb ge soade Elob âb di ǁui-ommi ǃnâ ge ūǂgā.
DAN.1.5	Tsî gao-aob ge ǁîga ge mîmā, tarexūna gu nî tsēkorobe gao-aob ǂûn di ǃâdi xa tsî āxūn âb di ǂauxûib xa māhe ǃkhaisa, î gu ga ǃnona kurigu kōse ǁnāti kaikaihe, î gu ga ǁîgu di ǀams ai gao-aob di ais aiǃâ hā mâ, ti.
DAN.1.6	ǁÎgu ǃnâ gu ge Judab ôan digu xa Danieli, Hananjab, Misaeli tsî Asariab tsîga ge hâ i.
DAN.1.7	Tsî omǃoabasabegu di ǂamsab ge ǁîga ǀkhara ǀonde ge mā, tsîb ge Daniela Belsasar tsî Hananjaba, Sadrax tsî Misaela Mesax tsî Asariaba Abednego ti ge ǂgai.
DAN.1.9	Tsî Elob ge Daniela ǀkhommi tsî ǀkhomxaǂgaosib tsîkha ge mā omǃoabasabegu di ǂamsab aiǃâ.
DAN.1.10	Ob ge ǂamsab omǃoabasabegu diba Danieli ǃoa ge mî: Tita ge ti ǀhonkhoeb gao-aoba ra ǃao, sago di ǂûn tsî āxūna ge mîmāba; tarexab kha ǁnâi ǁîba sago di aide ǁnā ǀgôagu sago di ǁhāgu didi xa ǃoa hâ ǃkhaisa nî mû? Nēti go kom ti danasa gao-aob tawa nî ǀhapixa kaio.
DAN.1.11	ǃNubaib ge Daniela Melsari, omǃoabasabegu di ǂamsab xa Danieli, Hananjab, Misaeli tsî Asariab tsîgu ǂama ge mâiheb ǃoa ge mî:
DAN.1.12	ǁNâi disi tsēdi kōse sa ǃgāge ǀkha dītsâ, ī ge tsorohe hân xa ǂû, î ge ǁgam-i xa ā.
DAN.1.13	Î gu sige di īsiga sa ais aiǃâ kōhe tsî īsib ǁnā ǀgôagu, gao-aob ǂûn di ǃâdi xa ra ǂûgu diba, îts ǁnâi sa ǃgāge ǀkha sats nî mû khami dī.
DAN.1.14	ǃNubaib ge ǁîga nē ǃkhais ǃnâ ge ǁnâu tsî disi tsēdi kōse ǁîga ge ǃâitsâ.
DAN.1.15	Tsî disi tsēdi di ǀunis ai i ge ge mûhe, ǁîgu di īsigu ge ǁnā ǀgôagu, gao-aob ǂûn di ǃâdi xa ra ǂûgu hoagu digu xa îsa tsî ǁganxa i ǃkhaisa.
DAN.1.16	ǃNubai i ge ge ī, Melsari ge ǁîgu ǂûn di ǃâdi tsî ǁîgu āxūn di ǂauxûiba ūbē ǃkhaisa, tsîb ge ǁîga tsorohe hân xa ge mā.
DAN.1.18	Tsî ǁnā tsēdi gao-aob ge îgu ǁîdi ai ūǂgâhe ti a mîmādi di ǀunis aib ge omǃoabasabegu di ǂamsaba ǁîga Nebukadnesari di ais aiǃâ ge ūsī.
DAN.1.19	Ob ge gao-aoba ǁîgu ǀkha ge ǃhoa tsî ǁîgu hoagu ǃnâb ge ǀnîb xareba hōhe tama ge i, Danieli, Hananjab, Misaeli tsî Asariab tsîgu khami ība; o gu ge ǁîga gao-aob di ais aiǃâ sī ge mâ.
DAN.1.21	Danieli ge ǂguro kurib gao-aob Koreb dib kōse ge hâ.
DAN.2.3	Ob ge gao-aoba ǁîgu ǃoa ge mî: Tita ge ǁhapo-e go ǁhapo; os ge ti gagasa ge sâoǃnâ ǁnā ǁhaposa ta nî ǂanse.
DAN.2.5	Ob ge gao-aoba ǃeream tsî Xaldeaǁîgu ǃoa ge mî: ǃKhais ge kā te hâ: Sago ga ǁhapos tsî ǁîs di ǁguiǃās tsîra ǂanǂan te tama io, o go ge ǃâdi ǃnâ nî ǁhāǃāhe, o gu ge sago di omga nî ǂgoaǁgabo kaihe,
DAN.2.6	xawe ǁhapos tsî ǁîs di ǁguiǃās tsîra go ga ǂanǂano, o go ge ǀkhaexūn tsî hōdi tsî kai ǃgôasib tsîna tita xu nî hō; ǁnā-amaga ǁhapos tsî ǁîs di ǁguiǃās tsîra ǂanǂan te re.
DAN.2.7	O gu ge ǀgamǁî ǃnās ai ǃeream tsî ge mî: Ats gao-aotsa sa ǃgāge ǁhaposa mîba re, o ge ge sige ǁguiǃāsa nî ǂanǂan.
DAN.2.8	Ob ge gao-aoba ǃeream tsî ge mî: Tita ge ǁaposase a ǂan ǂnami go ra ǃkhaisa, ǃkhais kā te hâ ǃkhaisa go ra mû amaga.
DAN.2.9	Sago ga ǁnā ǁhaposa ǂanǂan te tama io, os ge ǀgoraǃgâs âgo a ǀgui; ǁî ǃkhais ǃaroma go ge mîǀgui hâ, ǂhumimîs tsî ǁgaoǁgaosa mîs, ti aiǃâ go nî mîsa, ǁaeb nî dawas kōse; ǁnā-amaga ǁhaposa mîba te, o ta ge nî ǂan ǁîsa go a ǁguiǃāba te ǁkhā ǃkhaisa.
DAN.2.10	ǃNubai gu ge Xaldeaǁîga gao-aob aiǃâ ǃeream tsî ge mî: Khoe-i xare-i ge ǃhūbaib ai a ǀkhai, gao-aots di mîsa nî ǂanǂan ǁkhā-e, ǁnā-amaga i ge gao-ao-i kai-i tsî gaosa-e a ǀkhai, nēti ī ǃkhaisa ǃgai-aob tawas kas, ǀgamirokō-aob tawas kas Xaldeaǁîb tawas kasa ra ǂgaoǀkhā-e.
DAN.2.11	ǁNā ǃkhais, gao-aots ra ǂgaoǀkhās ǃnā hâse a ǃgom xui-ao tsî ǀnî-i xare-i ge a kā, gao-aotsa ǁî ǃkhaisa ǂanǂan ǁkhā-e, ǁnā elogu ǁanǃkhais âgu khoen ǃnâ hōhe tamagu ǀguigu.
DAN.2.12	ǁNā-amagab ge gao-aoba ǁaixa tsî kaise ǁgôa tsî ge mîmā, gā-aigu Babilons digu hoagu nî ǃgamhe ǃkhaisa.
DAN.2.13	Tsî ǁnā ǂhanub ge ge ǂoa, gā-aigu nî ǃgamhe ǃkhaisa; Danieli tsî horesagu âb on ge gere ôahe, ǃgamhe gu nîga.
DAN.2.15	Tsîb ge ǃeream tsî Arioxi, gao-aob di mîmā-aob, ǃoa ge mî: Tarexasa kha ǂhanub ra gao-aob xa nētikōse ǃhaeǃhaehesa? Ob ge Arioxa Daniela ǃkhaisa ge ǂanǂan.
DAN.2.16	Ob ge Daniela ǂgâ tsî gao-aoba ge ǂgaoǀkhā, ab mîmâihesa ǁaeba ǁîba mā, ti, gao-aobab nî ǁguiǃāsa ǂanǂanse.
DAN.2.17	ǃNubaib ge Daniela ǁaru tsî horesagu âb Hananjab, Misaeli tsî Asariab tsîga ge ǂanǂan,
DAN.2.18	ǁîgu nî Elob ǀhommi dib tawa ǀkhomxaǂgaosiga ǂganse, nē ǂganǃgâsib ǂama Danieli tsî horesagu âb nau gā-aigu Babilons digu ǀkha ǃgamhe tidega.
DAN.2.20	Ob ge Daniela ǃeream tsî ge mî: ǀOns Elob disa as koahe ǀamosiba xu ǀamosib kōse; gā-aisib tsî ǀgaib tsîkha a ǁîb di xuige.
DAN.2.22	ǁÎb ra ǃgam tsî ǂganǃgâsa xūna ǂhaiǂhai; ǁîb ge a ǂan ǃkhaenab ǃnâ hâna, ǃnâb ǁîb tawa ǁan hâ xui-ao.
DAN.2.23	Tita ge sats, ti îgu di Elotsa gangan tsî ra ǃkhōǀkhā; Sats ge tita gā-aisib tsî ǀgaib tsîkha ge mā tsî sige ge sats tawa ǂgannats go ǂanǂan te ǃkhais xa; sats ge sige gao-aob di ǃkhaisa go ǂanǂan.
DAN.2.25	ǃNubaib ge Arioxa Daniela ǃhaese gao-aob aiǃâ sī ge ūǂgâ, tsîb ge nēti ǁîb ǃoa ge mî: Tita ge ao-i Judaba xu ǃkhōsabese ge ūǃgûhen di-e, sats gao-aotsa ǁguiǃāsa nî ǂanǂan-e go hō ti.
DAN.2.26	Ob ge gao-aoba ǃeream tsî Danieli, Belsasar ti ǀon hâb ǃoa ge mî: ǁKhāts a xare, titats nî ǁnā ǁhapos, hîa ta go mûsa, ǂanǂansa tsî ǁîs di ǁguiǃāsa?
DAN.2.27	Ob ge Daniela gao-aob aiǃâ ǃeream tsî ge mî: ǁNā ǂganǃgâsib, sats gao-aots ra ǂgaoǀkhāb, ǁîba gu ge gā-aigu tsî ǀgamirokō-aogu tsî ǃgai-aogu tsî aimûǀgaru-aogu tsîga gao-aotsa a ǂanǂan ǁoa,
DAN.2.28	xawe Elob ge ǀhommi ǃnâ hâ, ǂganǃgâsiga ra ǂhaiǂhaiba, ǁîb ge gao-aots Nebukadnesartsa ǀuni tsēdi ai nîra īna ge ǂanǂan; sa ǁhapos tsî aidi sa danas didi ǁgoeǃkhais âts ai di ge nēde:
DAN.2.31	Sats gao-aots ge ge kō tsî mû kai īsib ge ge hâ i; nē īsib ge kai tsî ǂkhaib âb ge ǃnāsa ge i, sa ǃoagu mâba; tsî ǁîb di īsib ge ǃhuriǃhurisa ge i.
DAN.2.32	Danas īsib dis ge ǃgâi ǃhuniǀuri ge i; ǁîb di ǁkhaib tsî ǁîb di ǁôakha ge ǀhaiǀuri ge i; ǁîb di ǃnāb tsî ǁîb di kamanab ge ǂai ge i.
DAN.2.33	ǁÎb di tîra ge ǂnūǀuri ge i; ǁîb di ǂaira ge ǀgui ǃâb ai ǂnūǀuri tsî nau ǃâb ai ge ǂgoa i.
DAN.2.34	ǁÎ xūnats ge satsa ge mû, ǀui-i ge khoe ǃomgu ose xoresens kōse: ǁÎ-i ge īsiba ǁîb di ǂaira ǂnūǀuri tsî ǂgoa ge ira ai ǂnau tsî ǁîra ge ǂkhūǂkhū.
DAN.2.35	ǃNubai gu ge ge ǀgui ǂkhūǂkhūhe, ǂnūǀurib tsî ǂgoab tsî ǂaib tsî ǀhaiǀurib tsî ǃhuniǀurib tsîga, tsî gu ge ǁkhunab dāǃnâǃkhaidi di ǀapob khami ge ī kaihe, tsî gu ge ǂoab xa ge ūbēhe, tsî ǃkhai-i xare-i ge ǁîga hōbahe tama ge i; xawe ǁnā ǀuis, īsiba ge ǂnaus, ǁîs ge ge kai ǃhom kai, ǃhūbaib hoaragabas ge ǀoaǀoas kōse.
DAN.2.36	Nēs ge ǁhaposa; ǁguiǃās âsa ge nēsi gao-aob aiǃâ nî mîsa.
DAN.2.38	tsî khoen ôan ǁan hâ ǃkhai-i hoa-i tawab ge ǁîba ǀgurun ǃaub din tsî anin ǀhommi din tsîna sa ǃomǁae ge mā tsî ǁîb ge satsa ǁîn hoan ǂama gaosase ge mâi; sats ge a ǁnā ǃhuniǀuridana.
DAN.2.39	Tsî sa khaoǃgâs ge ǀnî gaosisa nî khâi, sas xa ǃnaga hâsa; ǁnās khaoǃgâ ǀnîsa ǃnonaǁî gaosis ǂaib dis, ǃhūbaib hoaragab ǂama nîra gaosa.
DAN.2.40	Tsî hakaǁî gaosis ge ǂnūǀurib xase nîra karosa; ǂnūǀurib ra xūn hoana ǂkhūǂkhū tsî ǂnaukākās xase, tsî ǂnūǀurib ra ǁnān hoana khôaǂkhūǂkhū khami, ǁnās ǁkhās khamis ge ǁîsa ǂkhūǂkhū tsî nîra khôakākā.
DAN.2.41	Tsî ǁnā-i, mûts ge i, ǂaira tsî ǀkhunugu tsîn a ǀgui ǃâb ai sūǂnubi-aob di ǂgoa tsî nau ǃâb ai ǂnūǀuri ǃkhaisa: ǁÎs ge ǀgoraǃāhe hâ gaosise nîra ī, xaweb ge ǂnūǀurib di karosasiba ǁîs ǃnâ nîra hâ; ǁî ǃkhais xats ge ǂnūǀurib sūǂnubiǂgoab ǀkha habahe hâ ǃkhaisa ge mû.
DAN.2.42	Tsî ǀkhunugu ǂaira digu ǀgui ǃâb ai ǂnūǀuri tsî nau ǃâb ai ǂgoa: ǁNā gaosis ge ǃâb ai ǀgaisa tsî ǃâb ai nîra ǂkhabusa.
DAN.2.43	Tsî ǁnā-i, hîats ge mû-i, ǂnūǀurib sūǂnubiǂgoab ǀkha hâ ǃkhaisa; ǁîn ge khoesi ǃkhommi ǀkha nî habagu, xawen ge nē-e nau-i tawa ǂae tide, ǂnūǀurib ǂgoab ǀkha ǃkhōgu tama hâs xase.
DAN.2.45	ǁNā-amagats ge ge mû ǃhomma xus ge ǀuisa ǃommi ose xoresen ǃkhaisa, ǂnūǀurib tsî ǂaib tsî ǂgoab tsî ǀhaiǀurib tsî ǃhuniǀurib tsîna ge ǂkhūǂkhūsa; kai Elob ge gao-aotsa go ǂanǂan, nēs khaoǃgâ nîra īna: ǁHapos ge a ǂanǂansa, tsî ǁguiǃās âs ge a ǂgomǂgomsa.
DAN.2.46	ǃNubaib ge gao-aob Nebukadnesara ais âb ai ǁnā tsî Daniela ge ǀgoreǀî; tsîb ǂûǁguibas tsî ǀnamǀnamsa ǀanǀan- tsî ǂnâǁguibasab nî ǁguibahe ǃkhaisa ge mîmā.
DAN.3.1	Gao-aob Nebukadnesari ge ǃhuniǀurib ǀkha ība ge dī, ǃnanidisi ǂhâgu kō ǀgapiba ūhâb tsî ǃnani ǂhâgu kō ǂhababa ūhâba; tsîb ge ǁîba ǃgoaǃnāb Durab ǃnâ ge mâi ǃhūǃâs Babilons dis ǃnâ.
DAN.3.2	Tsî gao-aob Nebukadnesari ge ge sî, ǀhaoǀhaob nîse ǃāǃkhōmâi-aogu tsî ǂamsagu tsî ǃhūǃkhōmâi-aogu tsî ǂhanuǃkhōmâi-aogu tsî ǁuiǃkhōmâi-aogu tsî ǀapemā-aogu tsî ǃoabasabegu tsî ǃhūǃâdi gaosabegu hoaga khais ǁnā īb, gao-aob Nebukadnesari ge mâib dis ǁga.
DAN.3.3	ǃNubai gu ge ǃāǃkhōmâi-aogu tsî ǂamsagu tsî ǃhūǃkhōmâi-aogu tsî ǂhanuǃkhōmâi-aogu tsî ǁuiǃkhōmâi-aogu tsî ǀapemā-aogu tsî ǃoabasabegu tsî ǃhūǃâdi di gaosabegu hoaga ge ǀhao ǁnā īb, gao-aob Nebukadnesari ge mâib, di khais ǁga; tsî gu ge ǁîga ǁnā īb, Nebukadnesari ge mâib aiǃâ si ge mâ.
DAN.3.4	Tsî ǂgaiǂui-aob ge ǂgai: Sadu ge ra mîbahe, sa ǁaedo, sa ǃhaodo, sa namdo:
DAN.3.5	ǀŌb ǁnâb tsî ǂnunib tsî siters tsî harps tsî psalmǀkhōxūs tsî ǁhōs di ǀkhōxūs tsî ǂguiǃnâgu ǀkhōxūn hoan diba du ga ǁnâu, ǃnubai du ge ǁnāǁgoe tsî ǁnā ǃhuniǀuri īb, gao-aob Nebukadnesari ge mâiba nî ǀgoreǀî.
DAN.3.6	Tsî ǁnā tsî ga ǀgoreǀî tama ī-i hoa-i, ǁnā-i ge ǁnā īri ǁkhāb ai khau ra ǀaexa ǁganoms ǃnâ nîra aoǂgāhe.
DAN.3.7	ǁNā-amaga ǁnā ǁaedi hoadi, ǀōb ǁnâb tsî ǂnunixūs tsî siters tsî vedels tsî psalmǀkhōxūs tsî musikǃnôan hoan diba ge ǁnâu ǁaeb ain ge ǁaedi tsî ǃhaodi tsî namdi hoadi dina ǁnāǁgoe rase ǁnā ǃhuniǀuri-īb, gao-aob Nebukadnesari ge mâiba ge ǀgoreǀî.
DAN.3.8	ǁNā-amaga gu ge Xaldeaǁî aoga ǁkhā ǁaeb ai ge ǃgû, Jodeǁîna ǂhaisase ra ǀanaǃgâga.
DAN.3.9	ǁÎgu ge ǃeream tsî gao-aob Nebukadnesari ǃoa ge mî: Ae, gao-aotse, ǀamosib kōse ûi re!
DAN.3.11	tsî ǁnāǁgoe tsî ga ǀgoreǀî tama i-i hoa-i, ǁnā-i khau ra ǀaexa ǁganoms di ǁaegub ǃnâ nî aoǂgāhe ǃkhaisa.
DAN.3.13	Ob ge Nebukadnesara ǁaib tsî ǁgôasib tsîkha ǃnâ ge mî Sadraxi, Mesaxi tsî Abednegob tsîgu nî ūǀkhīhe ǃkhaisa; ǃnubai gu ge ǁnā aoga gao-aob aiǃâ ge ūhāhe.
DAN.3.14	Ob ge Nebukadnesara ǁîgu ǃoa ge mî: ǂAnapegasa kha ǁnâi sago, Sadraxi, Mesaxi tsî Abednegob tsîgo, ti eloga ǃgôa tama i tsî ǁnā ǃhuniǀuri īb, tita ge mâiba ǀgoreǀî tamasa?
DAN.3.16	O gu ge Sadraxi, Mesaxi tsî Abednegob tsîga ǃeream tsî gao-aob Nebukadnesari ǃoa ge mî: Sige ge ǂhâba tama hâ nē ǃkhais ǂama ge nî ǃeream tsi ǃkhaisa.
DAN.3.19	ǃNubaib ge Nebukadnesara ǁgôasib xa ǀoa, tsî īb ǁîb di ais dib ge ge ǀkhara Sadraxi, Mesaxi tsî Abednegob tsîguǀî; ob ge ǃeream tsî ge mî, ǁganoms nî hû ǃnādi kōse hugas ra ǀgamǀgamhes ǃgâ-ai ǀgamǀgamhe ǃkhaisa.
DAN.3.20	Tsîb ge hoagu xa ǀgaisa aogu, ǁîb di ǂnubis ǃnâ hâgu ǃoa ge mî, î gu Sadraxi, Mesaxi tsî Abednegob tsîga ǃgae, khau ra ǀaexa ǁganoms ǃnâ gu nî aoǂgāhese.
DAN.3.21	O gu ge ǁnā aoga ge ǃgaehe ǁîgu di anaǂamsaragu tsî ǁîgu di purukhoen tsî nau saran ǁîgu din ǃnâ, tsî gu ge ǁîga khau ra ǀaexa ǁganoms di ǁaegub ǃnâ ge aoǂgāhe.
DAN.3.22	ǁNā-amaga, gao-aob di mîs ra ǃhaeǃhaehe tsî ǁganoms kaise a ǀgamsa amaga gu ge ǀaes di naniga ǁnā aogu, Sadraxi, Mesaxi tsî Abednegob tsîga ge ūkhâiga ge ǃgam.
DAN.3.23	Tsî ǁnā ǃnona aogu, Sadraxi, Mesaxi tsî Abednegob tsîgu, ge khau ra ǀaexa ǁganoms di ǁaegub ǃnâ ǃgaehe hâse ǁnāo,
DAN.3.24	ob ge gao-aob Nebukadnesara ge ǃhurigâ tsî ǃhaese khâi, tsîb ge ǀapemā-aogu âb ǃoa ge mî: Sage ǃnona aoga ge ǃgaehe hâse ǀaes di ǁaegub ǃnâ aoǂgā tama hâ? O gu ge ǁîga ǃeream tsî gao-aob ǃoa: Ti i kom īo, gao-aotse, ti ge mî.
DAN.3.26	ǃNubaib ge Nebukadnesara dao-ams khau ra ǀaexa ǁganoms disa ǀgū tsî ge mî: Sago, Sadraxi, Mesaxi tsî Abednegob tsîgo, Hoan xa ǀGapi Elob di ǃgāgo, ǂoaxa î go nēxopa hā. ǃNubai gu ge Sadraxi, Mesaxi tsî Abednegob tsîga ǀaes di ǁaeguba xu ge ǀkhī.
DAN.3.30	ǃNubaib ge gao-aoba Sadraxi, Mesaxi tsî Abednegob tsîga ge ǃgâiǃgâ kai ǃhūǃâs Babilons dis ǃnâ.
DAN.4.1	Gao-aob Nebukadnesari ǁaedi tsî ǃhaodi tsî namdi hoadi din, ǃhūbaib ai ǁan hân ǃoa: Ab sadu di ǂkhîba ǂguiǂguihe ti.
DAN.4.2	Tita ge ra ǃgâibahe ǁnā saodi tsî buruxa dīn tsîn, hoan xa ǀgapi Elob ge dī-ū tena ǂhôasa.
DAN.4.4	Tita Nebukadnesarta ge sâsase ti ommi ǃnâ hâse tsî ti î-ommi ǃnâ ra ǃamse,
DAN.4.5	ǁhapo-e ge ǁhapo, tita ge ǃhurigâ kai-e, tsî ǂâidi, ti kharob ai ta ge ūhâ idi tsî ti danas di ǂâidi tsîn ge ge sâoǃnâ kai te.
DAN.4.6	ǁNās xa i ge mîmā-e tita xu ge ǂoa, gā-aigu Babilons digu nî ti aiǃâ ūǂgâxahe, ǁguiǃās ǁnā ǁhapos disa gu nî ǂanǂan tega, ti.
DAN.4.11	ǁNā hais ge kai tsî ge ǀgai; tsî ǀgapib âs ge ǀhommi kōse ge sī, tsî ǁîs ge ǃhūbaib hoaragab di ǀams kōse ge mûhe.
DAN.4.13	Tita ge ǃaruǀî aidi ti danas didi ǃnâ ge kō ti kharob ai tsî mû: ǃÛi-aob, hîa ǃanub ge ǀhomma xu ge ǁgôaxa,
DAN.4.15	Xawe ǃgaob âsa ǃnomagu âb ǀkha ǃhūb ǃnâ ǁnāxū, îb ǂnūǀuri tsî ǂaiǃgae-ūda-i ǀkha ǃgaehe hâse ǃam ǀgâb ǃaub dib ǃnâ hâ; îb ǀaub ǀhommi dib xa ǀâǀâhe, îb ǀgurun ǀkha ǁhaon ǃhūb din ǃnâ amǃnâxa.
DAN.4.18	Nē ǁhaposa ta ge tita, gao-ao Nebukadnesarta ge mû; ǁnâi sats Belsasartsa ǁguiǃās âsa mî, gā-aigu ti gaosis digu hoagu ge ǁguiǃāsa ǂanǂan te ǁoa i xuige; xawe sats ge a ǁkhā, gagas ǃanu elogu dis sats ǃnâ hâ amaga.
DAN.4.19	ǃNubaib ge Danieli, Belsasar ti ǀon hâba, ǂkhari ǁaero-e ge burugâ tsî ǂâidi âb ge ge sâoǃnâ kai bi. Ob ge gao-aoba ǃeream tsî ge mî: Belsasartse, î ra ǁhapos tsî ǁîs di ǁguiǃās tsîra tā sâoǃnâ kai tsi. Ob ge Belsasara ǃeream tsî ge mî: Ti ǀhonkhoetse, as ǁhaposa sa ǁkhansabena hāba tsî ǁguiǃās âsa sa mâǃoasabena!
DAN.4.20	ǁNā hais, sats ge mûs, kai tsî ge ǀgaisa is, ǀgapib âs ǀhommi kōse ge sīs tsî ǃhūbaib hoaragab kōse ge mûhes,
DAN.4.21	ǂgaen âs ge îsa is tsî ǂûn âs ge ǂgui is, tsî ǂûn ge hoana ǁîs ai hâba is, ǀgurun ǃaub din ge ǁîs ǃgao ǁan hâ is, tsî ǁnâugu âs ǃnân ge anina ǁan hâ is,
DAN.4.22	ǁîts ge sats gao-aots, kai tsî ge ǀgaitsa; kaisib âts ge ǁnāti ge ǀom, ǀhommi tawab ra sīs kōse tsî gaosis âtsa ǃhūbaib di ǀkhâuǀams kōse xui-ao.
DAN.4.23	Tsî gao-aots ge ǃûi-aob, ǁnāb ge ǃanuba, mû ǃkhaisa ǀhomma xu ra ǁgôaxa tsî ra mîba: Haisa ǁhāǁnâ î du ǁîsa hîkākā, xawe ǃgaosa ǃnomagu âs ǀkha ǃhūb ǃnâ ǁnāxū, îs ǂnūǀuri tsî ǂaiǃgae-ūda-i ǀkha ǃam ǀgâb ǃaub dib ǃnâ ǃgaehe, îs ǀaub ǀhommi dib xa ǀâǀâhe, îs ǀgurun ǃaub din ǀkha amǃnâxa, hû ǁaegu ǁîs ǂama nîra ǃgôa-īs kōse.
DAN.4.24	Nēs ge ǁîs di ǁguiǃāsa, gao-aotse, tsî nēs ge ǂâibasens Hoan xa ǀGapib dis, ti ǀhonkhoe gao-aots ǂama nîra hāsa.
DAN.4.25	ǁNās ge khoena xuts nî satsa ǂhāǂuihe, tsîs ge ǀgurun ǃaub din ǀkha ǁanǃkhais âtsa nî hâ, tsîts nî gomagu khami ǁhaona ǃû kaihe, tsîts nî ǀaub ǀhommi dib xa ǀâǀâhe tsî hû ǁaegu ge sa ǂama nîra ǃgôa-ī, Hoan xa ǀGapib khoen di gaosidi ǂama gaosa ūhâ tsî ǂgaob ra-i hoa-eb ra ǁîde mā ǃkhaisats nî ǂans kōse.
DAN.4.26	Tsî ǁnās, ǁkhāti ge mîhes, ǃgaos nî ǁnā hais di ǃnomagu ǀkha ǁnāxūhe ǃkhaisa; sa gaosis ge nîra mâǁapo, ǀhommi ra gaosîsen ǃkhaisats nî ǂans khaoǃgâ.
DAN.4.28	Nēn hoan xab ge gao-aob Nebukadnesara ge hāǂamhe.
DAN.4.29	Disiǀgamǀa ǁkhâgu di ǀunis ai, ǁîb ra gao-aosi î-ommi Babilons dib ai ǀnarema,
DAN.4.31	Nē mîs ganupe gao-aob di ams ǃnâ hâ hîab ge domma ǀhomma xu ǁnā tsî ge mî: Sats gao-aots, Nebukadnesarts ra mîbahe: Gaosis âts xats ge go ǂgōxūhe.
DAN.4.33	ǁNā īri ǁkhāb ais ge nē mîsa Nebukadnesari ǂama ge ǀoa, tsîb ge khoena xu ge ǂhāǂuihe tsîb ge ǀgâba gere ǃû goman khami, tsî soros âb ge ǀaub ǀhommi dib xa ge ǀâǀâhe, ǀûn âb ge ǃariǃkhās di ǃamgu khami tsî ǁgorogu âb ge anin digu khami ǀoms kōse.
DAN.4.35	Tsî ǁansaben ǃhūbaib din hoan ge xū tamase ǃgôahe hâ, tsî ǁîb ge ǁîb di ǂâis ǃoa ra dī ǀhommi di ǂnubis tsî ǃhūbaib di ǁansaben tsîn ǀkha, tsî khoe-i ǃommi âba ǂnaubē tsî ǁîb ǃoa: Tare-ets ra dī? ti mî ǁkhā-i xare-i ge a ǀkhai.
DAN.4.36	ǁNā ǁaeb ǁkhāb aib ge ti ǁnâuǃāba ǁkhawa ge hāǃnâ te; tsî ǂkhaisib ti gaosis dib, ti anusib tsî ti ǂkhaib on ge ǁkhawa ge hā te; o gu ge ti ǀapemā-aogu tsî ti ǃgari-aogu tsîga ge ôa te, o ta ge ti gaosis ǃnâ ge ǁapoǁapohe; o ta ge ǃnā hâ ǂkhaisiba ge ǀarobahe.
DAN.5.3	ǃNubain ge ǃhuniǀurixapan Elob ommi di tempeli, Jerusalems tawa ge hâ iba xu ge ūǃgûhena ge ūǀkhīhe; tsî gao-aob tsî ǁîb di ǃgari-aogu tsî ǁîb di taradi tsî ǁîb di ǀgamitaradi tsîn ge ǁîn ǃnâ ge ā.
DAN.5.4	On ge ǂauxûiba ra āse ǃhuniǀuri tsî ǀhaiǀuri tsî ǂai tsî ǂnūǀuri tsî hai tsî ǀui-eloga ge kare.
DAN.5.5	ǁNā īri ǁkhāb ai gu ge khoe-i ǃommi di ǀkhunuga ge ǀkhī, ǁîgu ge kandelari ǃoa-ai ǃurib ǂnubiǂgoab dib gao-aosi î-ommi dib ai ge xoa, tsî gao-aob ge ǃommi di ǀams xoa rasa ge mû.
DAN.5.6	Ob ge ǂkhaib gao-aob ais diba ge ǀkhara, tsî ǂâidi âb ge ǁîba ge ǃhuriǃhuri, tsî ǃgaesengu ǁîb di kamanab digu ge ge xoresen, tsî ǁgoara âb ge ge ǂgâugu.
DAN.5.8	ǃNubai gu ge gā-aigu gao-aob digu hoaga ge ǂgâxa; xawe gu ge ǁnā xoasa khomai ǁoa tsî ǁguiǃās âsa gao-aoba ǂanǂan ǁoa ge i.
DAN.5.9	Ob ge gao-aob Belsasara kaise ge ǃhuri, tsî ǂkhaib âb ge ǁîb tawa ge ǀkhara tsî ǃgari-aogu âb ge ge ǃhurigâ.
DAN.5.10	Os ge gaosasa nē mîdi gao-aob tsî ǃgari-aogu âb didi ǃaroma ǂûǁaeb di ommi ǃnâ ge ǂgâ. Os ge gaosasa ǃeream tsî ge mî: Ae, gao-aotse, ǀamose ûi re; tā ǂâidi âts xa ǃhurikaisen, îb īsib âtsa tā ǀkhara re.
DAN.5.13	ǃNubaib ge Daniela gao-aob tawa ge ūǂgâhe. Ob ge gao-aoba ǃeream tsî Danieli ǃoa ge mî: ǁNā Danieltsa satsa, Judaba xu ǃkhōsabese ge ūǃgûhen, gao-aob, ti îb xa Judaba xu ge ūhāhen di ǀguitsa?
DAN.5.14	Tita ge sa xa go ǁnâu, gagas elogu dis sa ǃnâ hâ tsî ǃnâb tsî ǁnâuǃāb tsî ǃnā hâ gā-aisib tsîgu sa ǃnâ ra hōhe, ǃkhaisa.
DAN.5.15	O gu ge nēsi gā-aigu tsî ǀgamirokō-aogu tsîga ti aiǃâ go ūǂgâhe, nē xoasa khomai tsî gu nî ǁguiǃās âsa ǂanǂan tega; xawe gu ge ǁguiǃās nē mîdi disa mā ǁoa go ī.
DAN.5.16	Xawe sats xa ta ge go ǁnâu, ǁguiǃāde mā tsîts ǃhûde a xore ǁkhā ǃkhaisa; nēsi ǁnâi; sats ga nē xoasa khomai tsî ǁguiǃās âsa ǂanǂan te ǁkhā īo, ots ge purpuri ǀkha nî anahe tsî ǃhuniǀuriǁkhamma nî ǁgāhe, tsîts nî ǃnonaǁî gaosa i nē gaosis ǃnâ.
DAN.5.17	ǃNubaib ge Daniela ǃeream tsî gao-aob aiǃâ ge mî: Sa hōde ūbasen îts sa ǃnarexūna ǀkhara-e mā; xawe ta ge tita xoasa gao-aob aiǃâ nî khomai tsî ǁguiǃāsa ǁîba nî ǂanǂan.
DAN.5.19	Tsî ǁnā kaisib, ǁîb xab ge māheb xa di ge ǁaedi tsî ǃhaodi tsî namdi hoade ǁîb aiǃâ ǃao tsî ge ǀkhū; ǁîb ra ǂgao-i hoa-eb ge ge ǃgam tsî ǁîb ra ǂgao-i hoa-eb ge ûib ǃnâ ge sâu tsî ǁîb ra ǂgao-i hoa-eb ge ge ǀgapiǀgapi tsî ǁîb ra ǂgao-i hoa-eb ge ge ǃgamǃgam.
DAN.5.22	Tsî sats, Belsasarts, ǁîb ôats ge ǂgaob âtsa ǃgamǃgam tama hâ, nēn hoanats ge ǂan i xawe.
DAN.5.24	ǃNubais ge ǁnā ǀams ǃommi disa ǁîb xa go sîhe tsîs ge nē xoasa go xoamâihe.
DAN.5.25	Tsî nēs ge ǁnā xoas, ǁnāpa xoamâihe hâsa: Mene, Mene, Tekel, Ufarsin.
DAN.5.26	Nēs ge ǁguiǃās nē mîdi disa: Mene; Elob ge gaosis âtsa go ǃgôa, tsî ǁîb ge ǁîsa go dītoa.
DAN.5.27	Tekel; sats ge ǀnō-ūdas ai go ǀnōhe, tsîts ge supuse go hōhe.
DAN.5.28	Peres; gaosis âts ge ǀgoraǃāhe hâ, tsîs ge Medeǁîn tsî Persiaǁîna go māhe.
DAN.5.30	ǁNā tsuxub ǁkhāb ǃnâb ge Belsasari, Xaldeaǁîn di gao-aoba ge ǃgamhe.
DAN.6.2	Tsî Dariub ge ge ǃgâiǂâi, gaosis ǂamab nî ǀguikaidisi tsî ǀgamdisi ǃāǃkhōmâi-aoga mâi ǃkhaisa, gaosis hoaragas ǂama nî hâga.
DAN.6.3	Tsî ǁîgu ǂamai ǃnona gaosaga, ǁîgu xab nî Daniela ǂguroba; ǁîga gu nî ǃāǃkhōmâi-aoga ǃereamsa māga, gao-aob ǂkhôahe tidese.
DAN.6.5	O gu ge gaosagu tsî ǃāǃkhōmâi-aogu tsîga ǃgâi ǁae-e ge ôa-am Danieli ǃoagu gaosis ǃaroma, xawe gu ge ǃgâi ǁae-i tsî dīsā-i xare-e hō tama ge i, îǂhôab ge i tsî ǃkhōsā-i tsî dīsā-i xare-i ge ǁîb ǃnâ hōhe tama hâ i xui-ao.
DAN.6.6	ǃNubai gu ge ǁnā aoga ge mî: Sage ge nē Danieli ǃoagu ǃgâi ǁae-i xare-e hō tide, xū-e ge ga sage, Elob âb di ǂhanub ǃnâ hōba bi tama io.
DAN.6.8	Gaosis di gaosagu hoagu tsî ǂamsagu tsî ǃāǃkhōmâi-aogu tsî ǀapemā-aogu tsî ǃhūǃkhōmâi-aogu tsîgu ge ge ǀapeǀhao, gao-aosi ǂnûiǂgā-i nî ǂnûihe tsî ǀgaisa mîmā-i nî ǂoa kaihe ǃkhaisa mâ-i hoa-i ǃnonadisi tsēdi ǃnâ elo-i tawas kas khoe-i tawas ka xawe xū-e ga ǂgan-i, sats gao-aots ǀguits tawa i ga ǂgan tama io, xamgu di āb ǃnâ nî aoǂgāhe ti.
DAN.6.10	ǁNā-amagab ge gao-aob Dariuba ǁnā xoas tsî mîmās tsîra ge xoamâi.
DAN.6.12	O gu ge ǁnā aoga ǀhûpe hā tsî Daniela Elob âb aiǃâ ǀgore tsî ǀkhomabasen rase ge hō.
DAN.6.14	ǃNubai gu ge ǁîga ǃeream tsî gao-aob aiǃâ ge mî: Danieli, Judaba xu ǃkhōsase ge ūǃgûhen di ǀguib ge sats gao-aots ai ǃgaoǃgâ tama hâ, tsî ǁnā ǃkhâikhoms, sats ge xoamâis on ai tama; tsîb ra ǃnona ǃnade tsēs ǃnâ ǀgores âba dī.
DAN.6.15	Ob ge gao-aoba, nē mîsab ge ǁnâu ǃnubai, ǁîb ǂûb ǃnâ kaise ge ǃoa, tsîb ge ǂgaoba Danieli ai ge ǂnûi, ǁîbab nî orese, ā, sores ra ǂgâ ǁaeb kōseb ge ge ǀhupuǀhupusen, ǁîbab nî orese.
DAN.6.16	O gu ge ǁnā aoga ǀhûpe gao-aob ǃoa ge hā, tsî gu ge gao-aob ǃoa ge mî: ǂAn, gao-aotse, Medeǁîn tsî Persiaǁîn di ǂhanu-i a ǃkhaisa, mîmā-i tsî ǂnûiǂgā-i, gao-aob xa ǂnûihe hâ-i xare-i ǀkharaǀkharahe ǁoa ti.
DAN.6.18	Os ge ǀuisa ge ūhāhe tsî āb di ams ai ge ǁguihe; gao-aob ge ǁîsa ǀkhunuǂnûidas âb ǀkha ge ǂganǀgai tsî ǃgari-aogu âb di ǀkhunuǂnûidas ǀkha, Danieli xa i xū-i xare-e ǀkharaǀkharahe tidega.
DAN.6.19	ǃNubaib ge gao-aoba î-ommi âb ǃoa ǁaru tsî ǂûtamase ge hâǁgoa, tsîb ge dâǁnae-i xare-e ǁîb aiǃâ hā kai tama ge i; tsî ǂoms âb ge ǃnūse ǁîba xu ge ǂgō.
DAN.6.20	Ob ge gao-aoba ǃnauǁgoaga, ǁgoas ra ǁgoa hîa, khâi tsî ǃnoesase xamgu di āb ǃoa ge ǃgû.
DAN.6.25	ǃNubaib ge gao-aoba ge mîmā, o gu ge ǁnā aogu, Daniela ǂhaisase ge ǀanaǃgâga ūǀkhīhe tsî ǁîga xamgu di āb ǃnâ ge aoǂgāhe ǁîgu di ôan tsî ǁîgu di taradi tsîn ǀkha; tsîn ge, āb di ǃhūb ain sī tama hâ hîa, xamgu xa gaohe tsî ǁîn di ǂkhōgu hoaga ge khôaǂkhūhe.
DAN.6.26	ǃNubaib ge gao-aob Dariuba ǁaedi tsî ǃhaodi tsî namdi hoadi ǃhūbaib hoab ai ǁan hâdi ǃoa: Ab sadu di ǂkhîba ǂguiǂguihe, ti ge xoa.
DAN.6.28	ǁÎb ge ǁnāb, ore tsî ra sâuba, tsî ǁîb ge ǁnāb, saodi tsî buruxa dīn tsîna ǀhommi ǃnâ tsî ǃhūbaib ai ra dība: ǁÎb ge Daniela xamgu di ǀgaiba xu go oreba.
DAN.7.3	O gu ge haka kai ǀguruga huriba xu ge ǂoaxa, nēb nauba xu ǀkharase īga.
DAN.7.5	ǁNās khaoǃgâ mû, ǀnî ǀgurub ǀgamǁîb ge bēri khami ge ī i, tsîb ge ǀgui ǀkhāb ai sī ge mâ; tsîb ge ǃnona ǀaraga amǃnâb âb ǃnâ ǁgûgu âb ǁaegu ge ūhâ i, tsîn ge nēti ǁîb ǃoa ge mî: Khâi îts kaise ǁgan-e ō!
DAN.7.6	ǁNās khaoǃgâ ta ge kō tsî ge mû, ǀnî ǀgurub ge ge hâ i ǃarub khami ība, tsîb ge haka ǁgabogu ani-i digu khami īga ǃgâb ai ge ūhâ i, ǁkhātib ge ǁnā ǀgurub ǁkhāba haka danade ge ūhâ i, tsî gaosis ge ǁîba ge māhe.
DAN.7.7	ǁNās khaoǃgâ ta ge tsuxu-aidi ǃnâ kō tsî ge mû, hakaǁî ǀgurub ge ǃaoǃaosa tsî ǃhuriǃhurisa ge i tsî kaise ǀgaisa, tsîb ge kai ǂnūǀuriǁgûga ge ūhâ i; tsîb ge ge hapu tsîb ge ge khôaǂkhūǂkhū, tsî ǃgau ge xū-eb ge ǂaidi âb ǀkha ge dākākā, tsîb ge nau ǀgurugu ǁîb aiǃâ ge hâ igu hoaga xu ge ǃgō i, tsîb ge disi ǁnâga ge ūhâ i.
DAN.7.14	Tsî ǁîb ge ǁkhāsib tsî ǃgôasib tsî gaosib tsîna ge māhe; ǁaedi tsî ǃhaodi tsî namdi hoadi tsîn ǁîba nî ǃgôase; ǁîb di ǁkhāsib ge a ǀamo gaosi, tātsē kā tidesa, tsî ǁîb di gaosib ge hîkākāhe tide.
DAN.7.15	Tita Danielta di gagas ge soros di ǃnāb ǃnâ ge ǃkhāǃganuhe, tsî aidi ti danas didi ge ge ǃhuriǃhuri te.
DAN.7.16	O ta ge ǀguib ǁnā mân diba ǀgū tsî nēn hoan ǂama ǁaposasiba ge ǂgaoǀkhā. Ob ge ge mîba te tsî ǁguiǃās nē ǃkhaidi disa ge ǂanǂan te.
DAN.7.17	Nē kai ǀgurugu hakagu ge haka gao-aogu, ǃhūbaiba xu nîra khâimaga.
DAN.7.22	ǁNā Kairab tsēde ūhâb ge hā, tsî ǀgoraǃgâs ge ǃanun Hoan xa ǀGapib dina māhe tsî mîmâihesa ǁaeb, ǃanun nî ǁîb ai gaosiba hōs dib ge hās kōse.
DAN.7.23	ǁÎb ge nēti ge mî: Hakaǁî ǀgurub ge hakaǁî gaosisa nîra ī, ǃhūbaib ai nau gaosidi hoade xu ǃgōse nî ība; tsîs ge ǁîba ǃhūbaib hoaba nîra hapu tsî ǁîba nîra dāǃgâ tsî ǁîba nîra ǂkhūǂkhū.
DAN.7.26	ǁNās khaoǃgâ gu ge ǀgoraǃgâsa ra dīga nîra ǂnû, os ge gaosis âba nîra ūbēhe, ǁîsa ra hîǀhuru tsî hîkākāse ǀunis kōse.
DAN.7.27	Xawe gaosib tsî gaos tsî kaisib ǁnā gaosidi ǀhommi hoab ǃnaga hâdi dib tsîn ge ǃanun ǁaes Hoan xa ǀGapib disa nîra māhe; gaosib ân a ǀamo gaosi, tsî gaosidi hoadi ge ǁîba nîra ǃgôa tsî ǁnâuǀnam.
DAN.7.28	Nētikōses ge nē mîsa go ǀamǂoa. Tita Danielta xasa: Ti ǂâidi ge kaise ge ǃhuriǃhuri te, tsî ti ǂkhaib ge ti tawa ge ǀkhara, xawe ta ge tita ǁnā mîsa ti ǂgaob ǃnâ ge sâu.
DAN.8.1	ǃNonaǁî kurib gao-aob Belsasari di gaosis dib ǃnâ ta ge tita ai-i xa ge ǂhaibahe, tita Danielta, tsoatsoas ǃnâ ge ǂhaiba te-i ǁkhā-i khami ī-i xa.
DAN.8.2	Tsî tita ge ai-i ǃnâ ge kō, tsî i ge ge ī, ǁî-e ta ge kō ǃnubai ta ge tita ǁaposa ǃkhais Susas, Elam ǃhūǃâs ǃnâ ǁgoes ǃnâ hâ ǃkhaisa, tita ge ai-i ǃnâ ge mû ǃāb Ulaib amǃgâ ta hâ ǃkhaisa.
DAN.8.3	Tsî tita ge ǃgapakhâi tsî ge kō, tsî mû bairab ge ǁnā ǃāb amǃgâ ge mâ i, ǀgam ǁnâkha ūhâba; tsî ǁnā ǁnâkha ge ǀgapi ge i, tsî ǀguib ge naub ǃgâ-ai ǀgapi ge i, tsî hoan xa ǀgapib ge ǀunis ai ge ǀkhī.
DAN.8.4	Tita ge ge mû, bairab ǁnâkha ǀkha huriǂoasǀî tsî ǀapasǀî tsî ǃkhawagasǀî ge ǃkhā ǃkhaisa tsî ǀgoa-i xare-i ge ǁîb aiǃâ ge mâ ǁoa i tsî khoe-i ǁîb ǃomǁaeba xu ore ǁkhā-i ge ge ǀkhai i; tsîb ge ǂgaob ra khami ge dī, tsîb ge ge kaikaisen.
DAN.8.5	Tsî nēn xa ta ra ǂâiǂâisen hîa, mû, ob ge piriba huriǂoasa xu ǃhūbaib hoaragab ǂama ge hā, tsîb ge ǃhūba tsâǀkhā tama ge hâ i; tsî ǁnā pirib ge mûhesa anu ǁnâba mûra âb ǁaegu ge ūhâ i.
DAN.8.6	Tsîb ge ǁnā bairab, ǀgam ǁnâkha ūhâb, ǃāb amǃgâb mâ ǃkhaisa ta ge mûb tawa ge hā; tsîb ge ǁgôasib ǀgaib âb dib ǀkha ǁîb ai ge ǃkhoesī.
DAN.8.7	Tsî tita ge ǁîb ra bairaba ǀgū ǃkhaisa ge mû, tsîb ge ǁîb ǃoagu ge au-ausen, tsîb ge bairaba ge ǃkhā, tsîb ge ǁnâkha âba ge khôa; tsî bairab ge ǁîb di ais aiǃâb nî mâ ǁkhāse ī ǀgai-i xare-e ūhâ tama ge hâ i; ob ge ǁîba ǃhūb ai ge ǃgau tsî ǁîba ge dāǃgâ, tsî khoe-i bairaba nî ǁîb ǃomǁaeba xu ore-i xare-i ge ge ǀkhai i.
DAN.8.10	Tsîb ge ǁîba ǀhommi di ǂnubis kōse ge kai; tsîb ge ǀnîdi ǁnā ǂnubidi didi, ǁnāti ge ǀgamirode, ǃhūb ai aoǁgui tsî ǁîde ge dākākā.
DAN.8.12	Tsî ǂnubisab ge ǁîba ge māhe tsēkorobe ǁguibas ǃoagu ǁnāǁgôas ǃaroma; tsîb ge amaba ǃhūb ai ge aoǁgui, tsîb ge ǁî ǃkhaisa ge dī, tsîb ge ǃgâise ge amǁnā.
DAN.8.13	ǁNās khaoǃgâ ta ge ǀgui ǃanub ra ǃhoasa ge ǁnâu; tsî ǀnî ǃanub ge naub ǃhoa rab ǃoa ge mî: Matikōses kha ǁnâi ǁnā ais tsēkorobe ǁguibas dis tsî hîǀhurusa ǁnāǁgôas disa nîra hâ; ǃanusib kas ǂnubis kas hoas nî dākākāsa māǁnâhese?
DAN.8.14	Ob ge tita ǃoa ge mî: ǀGamǀoadisi tsî ǃnonakaidisi ǃoedi tsî ǁgoadi tsîdi kōse; ǃnubaib ge ǃanusiba nîra ǂhanu-ai kaihe.
DAN.8.15	Tsî i ge ge ī, nē aisa ta ge tita Danielta kō ǃnubai ta ge ǁnâuǃāb âsa ge ôa, tsî mû, ob ge ǀguib, ao-i īsi-e ūhâba ti aiǃâ ge mâ i.
DAN.8.18	Tsî tita ǀkhab ra ǃhoa hîa ta ge tita ǂoms xa ge hāhe, ti ais ai ǃhūb ai ǁgoeǃâ; ǃnubaib ge ǁîba tita ge tsâǀkhā tsî ti mâǃkhais ai ge mâi te.
DAN.8.19	Tsîb ge ge mî: Mû, tita ge satsa nî ǂanǂan nē ǁgôasib di ǀunis ai nîra īna, mîmâihesa ǁaeb ais nî ǀamsa hā xui-ao.
DAN.8.20	ǁNā bairab ǀgam ǁnâkha ūhâb, sats go mûb, ge gao-aogu Medeǁîn tsî Persiaǁîn diga.
DAN.8.21	Tsî ǁnā ǀûxa pirib ge gao-aob Grikeǁîn ǃhūb diba; tsî ǁnā kai ǁnâb mûra âb ǁaegu hâb ge ǂguro gao-aoba.
DAN.8.22	Tsî hakagu ge ǁîb di amǃnâs ǃnâ, ǁîb ge khôa ǃnubai, mâ is ra ǁgauǂui: Haka gaosidi ge ǁnā ǁaesa xu nîra ǀkhī, xawe ǁîb di ǀgaib ǀkha tama.
DAN.8.24	Tsî ǀgaib âb ge nîra kai, xawe ǁîb di ǀgaiba xu tama; tsîb ge buruxase nîra hîǀhuru tsî nîra ǃgâiǃgâ tsî ǁî ǃkhaisa nîra dī; tsîb ge ǀgaisana ǃanu ǁaes ǀkha nîra hîkākā.
DAN.8.25	Tsî gā-aisib âba xub ge gāxaǃnâsiba ǃomǁaeb âb ǃnâ nîra amǁnā; tsîb ge ǂgaob âb ǃnâ nîra ǀgapiǀgapisen; tsîb ge ǃnōsa sâb ǃnâ ǀoasana nîra hîkākā tsî gaosagu di gaosiba nîra mâǃoa; xaweb ge ǁîba ǃom-i ose nîra khôahe.
DAN.8.27	ǃNubai ta ge tita Danielta ǂkhabu tsî ǀnî tsēde ge ǀaesen; ǁnās khaoǃgâ ta ge tita khâi tsî gao-aob di sîsenna ge dī; tsî tita ge nē ais ǂama ge ǃhurigâ, xawe khoe-i xare-i ge ǁî ǃkhaisa hōǃâ tama ge hâ i.
DAN.9.3	O ta ge ti aisa ǃKhūbǀî ge unu, ǁîba ta nî ǀgores tsî ǀkhomabasendi tsî ǂûtama hâs tsîn ǀkha ǁhōs tsî tsaob tsîra ǃnâ ôase.
DAN.9.4	O ta ge ǃKhūb ti Elob ǃoa ǀgore tsî ǁguiǁnâ tsî ge mî: Okha ǃKhūtse, sats ge kai tsî ǃhuriǃhurisa Elots, ǃgaeǀhaos tsî ǃgâidīb tsîra ǁnān satsa ǀnam hân tsî mîmādi âtsa ra dīna ra ǃkhōǀgaipebatsa.
DAN.9.5	Sida ge ge ǁore tsî ǂkhabase ge dī tsî eloxoresase ge sîsen tsî ge mâǃoa sa mîmādi tsî sa ǂhanuga xu ǁnāǁgôas ǀkha.
DAN.9.6	Tsî sida ge ǁnâu tama ge i sa ǃgāgu, kēbo-aogu, sa ǀons ǃnâ sida di gao-aogu tsî sida di gaosagu tsî sida di îgu ǃhūb di ǁaes ǃoa ge ǃhoagu ai.
DAN.9.7	Sats ǃKhūts tawab ge ǂhanu-aisiba hâ, xawe sida tawa taosib aidi diba, nētsē i īs ǁkhās xase Judab di gao-aogu tawa tsî Jerusalems di ǁansaben tsî Israeli hoab din tawa, tsî ǁnān ǀgūse tsî ǃnūse hân tawa, ǁnā ǃhūgu sats ǁîna ǁîgu ǃnâ ǃûǂams ân, sa ǃoagun ge ǃûǂams ǃaroma ge ǀgaruǀgarugu hoagu ǃnâ.
DAN.9.10	Tsî da ge dommi ǃKhūb, sida Elob diba ǁnâuǀnam tama ge i, ǁîb di ǂhanugu, sida aidi aiǃâb ge ǁîb di ǃgāgu kēbo-aogu di ǃomǁaeba xu māgu ǃnâ da nî tanisense.
DAN.9.12	Tsî ǁîb ge ǁîb di mîdi, sida tsî sida ǂhanuǂhanu-aogu, sida ra ǂhanuǂhanugu tsîdab ge ǃhoa-ūde ge ǁapoǁapo; kai tsūǃōb, ǁîb khami īb, ge ǀhommi hoaragab ǃnaga tātsē ī tama hâ, sida ǂama ra ūhāǃâ, Jerusalems tawa i ge ī khami.
DAN.9.13	ǂHanub Moseb dib ǃnâ i xoahe hâs ǁkhās xase da ge sida ǁnā ǂkhabab hoab xa ge hāǂamhe, xawe sida ge ais ǃKhūb sida Elob disa ǀkhomabasen tama ge i, sida di ǂhanuoǃnâsiga xu oa tama tsî sida di amab ai ǃgaoǃgâ tamase.
DAN.9.15	Tsî nēsi, sats ǃKhūts, sida Elots, sa ǁaesa ge Egipteǃhūba xu ǀgaisa ǃommi ǀkha ǂgaeǂguiǂuits, tsî ǀonsa ge dībasentse, nētsēs ǁîsa ī khami; sida ge ge ǁore, sida ge eloxoresa ge i.
DAN.9.16	Okha ǃKhūtse, a kha sa ǂhanu-aisigu hoagu ǃoa sa ǁaib tsî sa ǁgôasib tsîkha ǁkhaedawahe sa ǃās Jerusalemsa xu, sa ǃanu ǃhomma xu; sida ǁoren ǃaroma tsî sida di îgu di ǂhanuoǃnâsigu ǃaromas ge Jerusalems tsî sa ǁaes tsîra ge sida ǂnamipe hân hoana ǃharaxūsase ība ǃkhaisa.
DAN.9.17	Tsî nēsi, o sida Elotse, ǁnâu re ǀgores sa ǃgāda disa tsî ǁîda di ǀkhomabasende, îts ais âtsa ǃnâǃnâ sa ǃanusib hîǀhuruhe hâb ǂama; sats a ǃKhū, xuige dī.
DAN.9.20	Ganupe ta tita ra ǃhoa tsî ra ǀgore tsî ti ǁoreb tsî ti ǁaes Israels di ǁoreba ra ǁguiǁnâ tsî ti ǀkhomabasende ǃKhūb ti Elob di ais aiǃâ ra aoǁgui hîa, ti Elob di ǃanu ǃhommi ǃaroma;
DAN.9.21	ā, ganupe ta tita ǀgores ǃnâ ra ǃhoa hîab ge ǁnā aob Gabrieli, tsoatsoas ǃnâ ta ge ai-i ǃnâ mûba ǃnoesase ge ǁkhana hā, tita ra tsâǀkhāse, ǁaupe ǃuiǁguibas di ǁaeb ai.
DAN.9.22	Tsî ǁîb ge ǁgau te tsî ge ǃhoa-ū te tsî ge mî: Danieltse, nēsi ta ge tita go ǂoaxa, ǁî xūna ta nî ǁnâuǃā kai tsise.
DAN.9.23	Tsoatsoas sa ǀkhomabasendi dis ǃnâs ge mîsa go ǂoaxa, o ta ge tita go hā, ǁîsa ta nî ǂanǂan tsise, kaise ǀnamǀnamsa aots a amaga; ǁnâi ǁnâuǃā nē mîsa îts ǃgaoǃgâ nē ais ai.
DAN.9.24	Hûdisi wekhegu ge mîmâihe hâ sa ǁaes ǂama tsî sa ǃanu ǃās ǂama, ǃûǂams nî ǂganamhega tsî ǁoren nî ǂganamǀgaiǀgaihese tsî ǂhanuoǃnâsib nî ǂkhîǂkhîhese tsî ǀamo ǂhanu-aisib nî ūhāhese tsî ais tsî kēbo-aob tsîra nî ǂganǀgaiǀgaihese tsî ǃanusigu di ǃanusib nî ǂkhauǀkhāhese.
DAN.9.25	ǂAn ǁnâi îts ǁnâuǃā; mîs di ǃgûǂoaxasa xu: Oa tsî du nî Jerusalemsa ǂnubisa xu Mesiab gaosab kōse gu ge hû wekhega hâ tsî ǃnanidisiǀgamǀa wekhegu; o gu ge ǃgangu tsî āgu tsîga ǁkhawa nîra ǂnubihe, xawes ge ǁîsa ǂōǂōsib ǁaegu dib ǃnâ nîra ī.
DAN.10.2	ǁNā tsēdi ǃnâ ta ge tita Danielta ǃnona wekhegu tsēdi kōse ge ǃoa hâ i.
DAN.10.3	ǃGâi ǂûna ta ge ǂû tama tsî ǁgan-i tsî ǂauxûi-i tsîn ge ti ams ǃnâ ǂgâ tama ge i, tsî ta ge ǁkhāti ǂkhauǀkhāsen tama ge i, ǁnā ǃnona wekhegu tsēdi digu ge ǀoas kōse.
DAN.10.4	Tsî ǀgamdisihakaǀaǁî tsēs ǂguro ǁkhâb dis ai ta ge tita ǃāb, ǁnāb Tigrisi amǃgâ ge hâ i.
DAN.10.6	Tsî soros âb ge kristali khami ge ī i, tsî ais âb ge napab di īsib khami tsî mûra âba ǀaexa ǃamǀae-i khami tsî ǁôakha âb tsî ǂaira âba ǀûb ǂkhanuǂkhanuhe hâ ǂaib dib khami ge ī i; tsî dommi ǁîb di mîdi dib ge dommi ǂguib dib khami ge tsâ i.
DAN.10.7	Tsî tita Danielta ǀguita ge ǁnā aisa ge mû, xawe ǁnā aogu ti tawa hâgu ge ǁnā aisa mû tama ge hâ i, tsî kai ǃhurib ge ǁîgu ai ge ǁnā, tsî gu ge ge ǁhâ, gaugausen gu nîga.
DAN.10.8	O ta ge ge tita ǀguri ǃgau tsî ǁnā kai aisa ge mû, tsî ǀgai-i xare-i ge ti ǃnâ ge ǃgau tama i, tsî ti îsasib ge ti tawa ǁgaisisib ǃnâ ge ǀkhara, ǀgai-i xare-e ta ge ūhâ tama īs kōse.
DAN.10.10	Tsî mû, ob ge ǃomma tita tsâǀkhā tsî tita ti ǁgoara tsî ti ǃomǃnākha ai ǀkhū rase ge mâ kai.
DAN.10.11	Ob ge tita ǃoa ge mî: Danieltse, sats ǀnamǀnamsa aotse, ti mîdi, satsa ta nî ǃhoa-ūdi ai ǃgaoǃgâ, îts mâǃkhais âts ai mâ, nēsi ǀase ta go sa ǃoa sîhe xuige. Tsî nē mîsab ra ǃhoa-ū te hîa ta ge tita mâ gere ǀkhū.
DAN.10.12	Ob ge tita ǁga ge mî: Tā ǃao, Danieltse, ǂguro tsēs ǂgaob âtsats ge, ǁnâuǃāts nîga tsî ais sa Elob dis aiǃâts nî ǃgamǃgamsenga, māsa xu di ge sa mîde ge ǁnâuhe, tsî sa mîdi ǃaroma ta ge go tita hā xuige.
DAN.10.15	Tsî nē mîdeb ra tita ǃhoa-ū ǃnubai ta ge tita ti aisa ǃgam tsî ge ǃnō.
DAN.10.17	Tsî mati ta kha ǁnâi sats ti ǃkhūts di ǃgāta ǁnāti ǃkhūts ǀkha go ǃhoa ǁkhā? Tsî tita xasa; nēsisa xu i ge ǀgai-i xare-e ti ǃnâ a ǀkhai, tsî ǀom-i xare-i ge ti ǃnâ ǃgau tama hâ.
DAN.10.18	ǃNubaib ge ǁkhawa ge tsâǀkhā te, khoe-i khami ība; tsîb ge tita ge ǀgaiǀgai.
DAN.10.21	Xawe tita nî satsa ǂanǂan, xoas amab dis ǃnâ xoamâihe hâna; tsî ǀnî-i nēb ǃoagu tita ǀkha ra ǀgaiǀgaisen-i xare-i ge a ǀkhai; gaosab Mixaeli ǀguib.
DAN.11.1	Tsî tita, ā, tita on ge ǁîba ǂguro kurib Dariub Medeǁîb dib ǃnâ mâǃgâ tsî ge ǀgaiǀgai.
DAN.11.3	ǁNās khaoǃgâb ge ǃgari gao-aoba nîra khâi tsî kai gaosiba nîra ūhâ, tsî ǁîb ge ǁîb ra ǃgâiǂâi khami nîra dī.
DAN.11.5	Tsî gao-aob ǃkhawagas dib ge nîra ǀgaisa, xawe ǀnîb ǁîb gaosagu dib ge ǁîb xa nîra ǀgaisa, tsî ǁîb ge nîra gaosîsen, gaosib âb ge kai gaosise nîra i.
DAN.11.6	Tsî ǀunis ǀnî kurigu dis ai gu ge nîra khoexagu tsî ǀgôas ǃkhawagas gao-aob dis ge ǀapas gao-aob tawa nîra hā, ǃgaeǀhao-es nî dīse; xawe ǁîs ge ǀgaib ǁôab diba sâu tide amagab ge ǁîba mâhō tide tsî ǁîb di ǁôab on, tsîs ge ǁîs ǂûsa nîra māǁnâhe tsî ǁîsa ge ūhāgu tsî ǁîsa ge ôab tsî ǁnā ǁaegu ǃnâ ǁîsa ge ǀgaiǀgaib tsîna.
DAN.11.7	Tsî ǃnomagu âs di ǂgonaga xub ge ǀguiba ǁîb di ǃās ǃnâ nîra khâi; ǁîb ge ǀgaisa ǂnubis ǀkha nîra hā, tsîb ge ǁîba ǀgaisa ǃkhaidi ǀapas di gao-aob didi ǃoagu nîra hā, tsîb ge ǁîde nîra sîsenū, tsîb ge ǁîde nîra dā.
DAN.11.8	Tsîb ge ǁkhāti ǁîn di eloga ǁîn di gaosagu ǀkha tsî ǁîn di ǃgomǀgausa xapan ǀhaiǀurin tsî ǃhuniǀurin tsîn ǀkha ǃkhōsis ǃnâ Egipteb ǁga nîra ūsī; tsîb ge ǁîba ǀnî kurigu kōse ǀapas di gao-aoba nîra ǁnāxū.
DAN.11.9	Nētib ge gao-aob ǃkhawagas diba gaosis ǃnâ nîra sī, tsîb ge ǁkhawa ǃhūb âb ǃoa nîra oa.
DAN.11.10	Tsî ǀgôagu âb ge toroba nîra aiǂhomi, tsî gu ge kaise ǂguikhoexa ǂnubide nîra ǀhaoǀhao; tsî ǀguib âgu ge ǃhaese nîra hā tsî dâu-i khami nîra dâuǂam tsî nîra ǃgûǃganu; tsîb ge ǁîba ǁkhawa nîra hā tsî ǁîba nîra ǃkhamū ǁaposa ǃkhais âb kōse.
DAN.11.11	Tsî gao-aob ǃkhawagas dib ge nîra au-ausen tsî nîra ǂoa tsî ǁîb, ǁnāb ge ǀapas di gao-aob, ǁkhāti kai ǂnubisa ūkhâi hâba nîra ǃkhamū, xawe ǂnubis ge ǁîb ǃomǁae nîra māhe.
DAN.11.12	Tsî ǂnubis ga ūbēhe, ob ge ǂgaob âba nîra ǃguri, tsîb ge ǀnî disiǀoadisi khoena nîra ǂnauǁgui, xaweb ge ǀgai tide.
DAN.11.13	Gao-aob ǀapas dib ge nîra oa tsî ǂguros ǃgâ-ai kai ǂnubisa nîra ūkhâi; tsî ǁaegu kurigu digu di ǀunis aib ge ǃhaese nîra hā kai ǂnubis ǀkha tsî ǂgui toroxūn ǀkha.
DAN.11.14	ǁKhāti gu ge ǂguiga ǁnā ǁaegu ǃnâ ǃkhawagas di gao-aob ǃoagu nîra khâi; tsî ǁnāǁgôasagu sa ǁaes digu ge nîra ǃguri, nē aisa gu nî ǀgaiǀgaise; xawe gu ge nîra ǁnā.
DAN.11.15	Ob ge gao-aob ǀapas diba nîra hā tsî ǁkhui-e nîra aokhâi tsî ǁaposa ǃāsa nîra ū; o gu ge ǃkhamaogu ǃkhawagas diga nîra mâhō ǁoa tsî ǃkhōǂuihesagu âb ona, ā, mâǀgai ǁkhāsi-i xare-i ge nîra ǀkhai.
DAN.11.17	Tsîb ge ais âba nē ǃkhais ai nîra ǂnûi, ǁîb gaosis hoas di ǀgaib ǀkhab nî hāsa, tsîb ge ǂhanu ǂkhî-aide nîra ūhâǀhao, tsîb ge ǁîde nîra dī; tsîb ge ǁîba ǀgôas taradi disa tarase nîra mā, hîkākāheb nîse, xawes ge ǁîsa mâ ǁkhā tide, tsîs ge ǁîb di tide.
DAN.11.18	ǁNās khaoǃgâb ge ais âba ǃnāǃnuidiǀî nîra unu tsî ǂguidi âde nîra ū; xawe ǀgui ǂamsab ge ǁîb di ǃharaxūs, ǁîbab ra ǃharaxū-ūsa nîra toa kai, tsîb ge ǁnās ǃgâ-ai ǃharaxūs âba ǁîba nîra mādawa.
DAN.11.19	Tsîb ge ais âba ǀgaisa ǃkhaigu ǁîb ǃhūgu digulî nîra unu, xaweb ge ǃnôa tsî nîra ǁnā tsî ǁkhawa hōhe tide.
DAN.11.20	Tsî ǁîb ǃās ǃnâb ge ǀguiba nîra khâi mariǂgan-aoba gao-aosi ǂkhaisib ǃnâ ra ǃgûǃnâǃganu kaiba; xaweb ge ǀnî tsēdi ǃnâ nîra khôahe, ǁîba xu tama tsî toroba xu tamas ka ī xawe.
DAN.11.22	Tsî ǁôagu dâus digu ge ais âb aiǃâba xu nîra dâu-īǂamhe tsî nîra khôahe tsî gaosab ǃgaeǀhaos dib ona.
DAN.11.23	Tsî ǁîb ǀkha ǃgaeǀhaosa xub ge gāxaǃnâsiba nîra dī; tsîb ge nîra ǃgûǃapa tsî ǀoro ǁaes ǀkha nîra ǀgaiǀgaihe.
DAN.11.24	ǃNōsasib ǀkhab ge ǁkhāti kausa ǃkhaidi ǃhūǃâs didi ǃnâ nîra sī tsî ǁîb îgu tsî ǁîb îgu di îgu ge dī tama hâ ina nîra dī, ǁkhâuǁnâs tsî ǃnarib tsî xūn tsînab nî ǁîn ǃnâ tsoroǂuise; tsî ǁaposa ǃkhaidi ǃoagub nî ǂâibasendi âba ǂâise, xawe ǁaeb ǀguib kōse.
DAN.11.25	Tsîb ge ǀgaib âb tsî ǂgaob âba nîra ǂkhaiǂkhaikhâi ǃkhawagas di gao-aobǀî kai toroǂnubi-i ǀkha; tsî ǃkhawagas di gao-aob ge kai tsî ǀgaisa toroǂnubi-i ǃkhamsa nîra ǀhao-ū; xaweb ge mâhō tide, ǁîn nî ǂâide ǁîb ǃoagu ǂâiǂâisen xui-ao.
DAN.11.26	Tsî ǃâdi ǁîb ǂûn dide ga ǂûgu ge ǁîba nîra khôa, toroǂnubis âb ge nîra dâu-īǂam tsî ǂgui ǃgamhesan ge nîra ǁnā.
DAN.11.27	Tsî ǂgaob nē gao-aokha hoakha dib ge ǂkhabadīs ǀguisa nîra hâba, tsî ǀgui tāb ǀguib tawa kha ge ǂhumiga nîra ǃhoa; xawe kha ge amǁnā tide, ǀams nî gorose ǂnûihesa ǁaeb ai hâ xui-ao.
DAN.11.28	Ob ge ǁîba ǃhūb âb ǃoa nîra ǁaru ǂgui xūn ǀkha, tsî ǂgaob âb ge ǃanu ǃgaeǀhaos ǃoagu nîra hâ, tsîb ge ǁî ǃkhaisa nîra dī tsî ǃhūb âb ǃoa ǁkhawa nîra ǁaru.
DAN.11.29	Mîmâihesa ǁaeb aib ge ǁkhawa nîra ǃhoba tsî ǃkhawagasǀî nîra sī; xawes ge ǂguro sīs khami ī tide tsî ǁkhāti ǀgamǁî ǃnās dis khami ī tide.
DAN.11.30	Doe-omgu Kitimma xu ǁîb ǃoagu nîra hā xui-ao, ǁnā-amagab ge tsûb xa nîra ǃkhōhe, tsîb ge oa tsî ǃanu ǃgaeǀhaos ǃoagu nîra ǁaixa tsî ǁî ǃkhaisa nîra dī; oa raseb nî ǁnān ǃanu ǃgaeǀhaosa ra ǃharaxūn ai ǃgaoǃgâ xui-ao.
DAN.11.32	Tsî eloxoresase ǃgaeǀhaos ǃoagu ra sîsennab ge ǁgoasenaidi ǀkha nîra hîna kai, xawe khoen, Elob âna ǂann ge ǁîna nîra ǃkhō tsî ǁî ǃkhaisa nîra dī.
DAN.11.34	Tsî ǁnān ka ǃnubain ge ǂkhari huiro-i ǀkha nîra huihe; tsî ǂguin ge ǁgoasenaidi ǀkha ǁîna nîra ǁaeǁaesen.
DAN.11.35	Tsî ǁkhāǁkhā-aogu xa gu ge ǁkhāti ǀnîga nîra ǁnā, ǁîgu nî ǀkhaiǀkhaihe tsî ǃanuǃanuhese tsî ǃuriǃurihese ǁaeb ǀams dib kōse, gorose mîmâihesa ǁaeb kōses nîra ī xui-ao.
DAN.11.38	Tsîb ge elob ǁkhuigu diba ǁîb mâǃkhais ai nîra ǃgôa, ǁîb ge ǁnā elob, ǁîb îgu ge ǂan tama hâ iba nîra ǃgôa ǃhuniǀurib ǀkha tsî ǀhaiǀurib ǀkha tsî ǃgomǀgausa ǀuidi ǀkha tsî turahesa xūn tsîn ǀkha.
DAN.11.39	Tsî ǁîb ge ǁaposasigu ǀgaisa ǃkhaidi diga ǃhao elogu ǀkha nîra dī; ǁnān ǁîb nî ǂanǃgânab ge kaise nîra ǃgôa, tsîb ge ǁîna ǂguin ǂama nîra gao kai, tsî ǁîb ge ǃhūba amǃnâse nîra ǀgoraǂui.
DAN.11.40	Tsî ǁaeb ǀunis dib aib ge ǃkhawagas di gao-aoba ǁîba ǁnâgu ǀkha nîra ǃkhā; tsî gao-aob ǀapas dib ge ǁîba nîra ǃhapi kunidi ǀkha tsî ǃgapi-aogu ǀkha tsî ǂgui doe-omgu tsîn ǀkha; tsî ǁîb ge ǃhūgu ǃnâ nîra sī tsî ǁîb ge ǁîna nîra dâuǂam tsî nîra dâuǃganu.
DAN.11.41	Tsî ǁîb ge ǃhūb îsasib dib ǃnâ nîra sī tsî ǀoasa ǃhūgu ge nîra aoǁguihe; xawe nēkha ge ǁîb di ǃomma nîra ûixū; Edommi tsî Moab tsîkha tsî ǂgurosan Amonni ôan dina.
DAN.11.42	ǁÎb ge ǃommi âba ǃhūgu tawa nîra ǁgui tsî Egipteǃhūb on ge ǃnora tide.
DAN.11.43	Tsî ǁîb ge ǂganǃgâsa ǁuigu ǃhuniǀurib tsî ǀhaiǀurib tsîkha digu ǂama tsî turahesa xūn Egipteb din ǂama; tsîn ge Libiaǁîn tsî Etiopiaǁîn tsîna ǁîb di dāǃharoga nîra sao.
DAN.11.44	Xaweb ge gomgu aiǂoasa xu tsî ǀapasa xu ra hāgu xa nîra ǃhuriǃhurihe; ǁnā-amagab ge kai ǁgôasib ǀkha nîra ǂoa, ǀoasanab nî hîkākā tsî ǀâxarese.
DAN.11.45	Tsî ǁîb ge tentomdi ǁîb di î-ommi dide hurigu ǁaegu tsî ǃhommi ǃanu îsasib dib tawa nîra ǂnaumâi; tsîb ge ǀams âb tawa nîra sī tsî hui-ao-i xare-e ūhâ tide.
DAN.12.5	Tita, Danielta, ge kō tsî ge mû, ǀnî ǀgamkha ge ǁnāpa ge mâ i: ǀGuiba ǃāb di nē ǀnommi ai tsî nauba ǃāb di nau ǃnanib ai.
DAN.12.8	ǁÎ ǃkhaisa ta ge ǁnâu, xawe ta ge ǁnâuǃā si tama ge i; o ta ge tita: Ti ǃkhūtse, mâsa kha ǁnâi ǀam nî ī nēn disa? ti ge mî.
DAN.12.9	Ob ge ǁîba ge mî: ǃGûsī, Danieltse, nē mîdi ge ǂganamhe tsî ǂganamǀgaiǀgaihe hâ xuige, ǀunis di ǁaeb kōse.
DAN.12.10	ǂGuin ge ǃanuǃanuhe tsî ǃuriǃurihe tsî nîra ǀkhaiǀkhaiǃganuhe, xawe eloxoresan ge eloxoresase nîra sîsen, tsî eloxoresan xaren ge ǁî ǃkhaisa ǁnâuǃā tide, tsî ǁnâuǃāxan ge ǁî ǃkhaisa nîra ǁnâuǃā.
DAN.12.12	ǃGâiǃō i ge ǁnā-i, ǃâubasen tsî ǀguiǀoadisiǃnonakaidisi tsî ǃnonadisikoroǀa tsēdi kōse ga sī-i hoa-e.
DAN.12.13	Xawe satsa ǃgû ǀams kōse, sats nîra sâ tsî sa amǃnâs ǃoa khâi ǀuni tsēdi ai xuige.
HOS.1.1	Mîs ǃKhūb dis Hoseab, Beerib ôaba ge hāba, Usiab tsî Jotammi, Axasi, Hiskiab tsîgu Judab gao-aogu tsēdi ǃnâ, tsî Jerobeammi, Joab ôab Israeli gao-aob di tsēdi ǃnâ.
HOS.1.3	Ob ge ǁîba ǃgû tsî Gomers, Diblaimmi ôasa ge ū; tsîs ge ǁîsa ǀgamǀkhā tsî ǀgôaba ǁîba ge ǁoraba.
HOS.1.5	Tsî i ge ǁnātsē nîra ī, tita nî Israeli di khāsa Jesreeli ǃgoaǃnāb ǃnâ ǀgamǀkhā ǃkhaisa.
HOS.1.7	Xawe Judab ommi din ǂama ta ge tita nîra ǀkhomxa tsî ǁîna nîra ore ǃKhūb ǁîn Eloba xu; tsî tita ge ǁîna ore tide khāsa xus kas, gôaba xus kas, toroba xus kas, hāga xus kas, ǃgapi-aoga xus kas hoasa.
HOS.1.8	Tsî Lo-Ruxamasas ge ǀōǀō ǃnubais ge ǀgamǀkhā tsî ǀgôaba ge ǁora.
HOS.1.9	Ob ge ǁîba ge mî: ǀOns âba Lo-Ammi ti ǂgai, sadu ti ǁae tama xui-ao ta ge tita ǁkhāti sadu dise ī tide.
HOS.2.2	Î ta tita ǁîsa tā ǀōǀkhāse ǁhûǀkhā, î ta ǁîsa tā ǃnaes ge tsēs ais ge īs xase ǂnûi, î ta ǁîsa tā ǃgaroǃhūse dī, î ta ǁîsa tā ǂnâsa ǃhūse ǂnûi, î ta ǁîsa tā ǁgâs xa ǁō kai.
HOS.2.3	Î ta tā ǁîs di ôana ǀkhom, ǁîn a ǀaiǀgôa amaga.
HOS.2.5	ǁNā-amaga mû, tita ge sa daoba ǁkhūgu ǀkha nî ǁgâuǂnamipe, tsî tita ge ǂgoaǃhara-e nî dī, ǁîs di ǃgangas hōǂui tidese.
HOS.2.6	Os ge ǁîs ǁâsaga nîra ǃkhoeǃgon, xawes ge ǁîga saoǁae tide; os ge ǁîga nî ôa, xawe hō tide; os ge ǁîsa nî mî: Tita ge ǃgû tsî ti aibekam aob ǃoa nî oa, ǁnāǃnubai ta ge nēs ǃgâ-ai ǃgâibahe i xui-ao.
HOS.2.7	ǁÎs ge ǂanǃā tama ge i, tita ge ǁîsa ǃhorob tsî ǂkhon ǂauxûib tsî olib tsîna mā tsî ǁîs di ǀhaiǀurib tsî ǃhuniǀurib tsîkha, Baalgu ge sîsenūkha ǂguiǂguiba si ǃkhaisa.
HOS.2.8	ǁNā-amaga ta ge tita ǁkhawa hā tsî nî ti ǃhoroba ǁaeb ai ūbē tsî ti ǂkhon ǂauxûiba ǂnûihesa ǁaeb âb ai; tsî tita ge ti ǀûb tsî ti vlas tsîra nîra tsububē, ǀōǀkhāsib âsa nîra ǃgū-aira.
HOS.2.10	Tsî tita ge ǁîs di dâb hoaba nîra ǀû kai, ǁîs di kaitsēdi tsî ǁîs di ǂkham ǁkhâgu tsî ǁîs di sâtsēdi, ā, ǁîs di ǂnûihesa ǀgapi ǁaegu hoaga.
HOS.2.11	Tsî ta ge ǁîs di ǂauxûiǂûhais tsî ǁîs di ǀnomahais tsîra nî hîǀhuru, ǁîra xas ra mîra: Nēra ge a ti ǀai-amǃnâ, ti ǁâsagu xa ta ge māhera; xawe tita ge ǁîra ǁoese nîra dī, o ra ge ǀgurun ǃaub din xa nîra ōhe.
HOS.2.12	Tita ge ǁîs ǂama tsēdi Baali dide nîra ôaǃnâ, ǁîdi ais ge ǁnāpa gere ǀanǀande tsî ǃūs di î-îxūs ǀkha gere anide tsî ǃaob di î-îxūs ǀkha, tsîs ge ǁâsagu âsa gere saoma, tsîs ge tita ge ǀuru, tib ra ǃKhūba mî.
HOS.2.15	Tsî i ge ǁnātsē nîra ī, tib ra ǃKhūba mî, titas nî: Ti ao! ti ǂgai, tsî ǃaruǀî: Ti Baal, ti ǂgai tide ǃkhaisa.
HOS.2.16	Tsî tita ge ǀondi Baalgu dide ǁîs di amsa xu nîra dībē, tsî gu ge ǃaruǀî ǀondi âgu ǀkha ǂgaihe tide.
HOS.2.17	Tita ge ǁnātsē ǁîna ǃgaeǀhao-e nîra dība ǀgurun ǃaub din ǀkha tsî anin ǀhommi din ǀkha tsî ǂhanaben ǃhūbaib din tsîn ǀkha; tsî tita ge khās tsî gôab tsî torob tsîna ǃhūbaiba xu nîra khôaǂkhū tsî ǁîna sâusase nîra ǁgoe kai.
HOS.2.20	Tsî i ge ǁnā tsēdi ǃnâ nîra ī, tita nîra ǁnâu-am ǃkhaisa, tib ra ǃKhūba mî; tita ge ǀhomma nîra ǁnâu-am, tsî ǁnāb ge ǃhūbaiba nîra ǁnâu-am.
HOS.2.21	Tsî ǃhūbaib ge ǃhoroba nîra ǁnâu-am ǂauxûib tsî olib tsîkha ǀkha; tsî ǁîn ge Jesreela nîra ǁnâu-am.
HOS.3.2	O ta ge tita ǁîsa disikoroǀa ǀhaiǀurin ama ge ǁamabasen tsî ǀgui xomeri gerstǃhorob ama tsî ǃkhare xomeri gerstǃhorob ama.
HOS.3.3	O ta ge tita ǁîs ǃoa ge mî: ǂGui tsēdes ge sasa tita nî ǃâu sas ge ǀai tide tsî ǁkhāti ǀkhara aob di kai tide tsî tita ona sa ǀkha ǁnāti.
HOS.4.1	ǁNâu du re ǃKhūb di mîsa, sadu Israeli ôado, ǃKhūb ǂnoagu-e ūhâ xuige ǃhūb ǁansaben ǀkha; ǂgomǂgomsasi-i xare-i tsî ǀnam-i xare-i tsî Eloǂan-i xare-i ǃhūb ǃnâ a ǀkhai amaga.
HOS.4.2	Nūs ǀguis tsî ǂhumib ǀguib tsî ǃgams ǀguis tsî ǃnaris ǀguis tsî ǃgamekhôas ǀguis; ǁîn ra khôaǂgâ tsî ǀaoǂnâxūs ra ǀaoǂnâxūsa sao.
HOS.4.3	ǁNā-amagab ge ǃhūba nîra ǃoa, tsî mâ-i ǁîb ǃnâ ǁan hâ-i hoa-i ge nîra tsanaǁkhui ǀgurun ǃaub din ǀkha tsî anin ǀhommi din ǀkha; ǁkhātin ge ǁaun hurib dina nîra ǀkhai.
HOS.4.5	ǁNā-amagats ge satsa tsēa nîra ǃnôa, tsî kēbo-aob on ge tsuxuba nîra ǃnôa; tsî tita ge sa îsa nîra hîkākā.
HOS.4.6	Ti ǁaes ra hîkākāhe, ǂans ǁîn tawa ǀkhai amaga; ǂansats satsa aoxū hâ amaga ta ge tita sats ona ge aoxū, ti pristersets ǃoaba te tidega; ǂhanub sa Elob dibats ge satsa ǀuru amaga ta ge tita ona sa ôana ge ǀuru.
HOS.4.7	ǁÎn ge ǂguiǂguisens kōsen ge ti ǃoagu ge ǁore, o ta ge tita ǁîn di ǃgôasiba taob ǃnâ nîra ǀkharaǀkhara.
HOS.4.9	ǁNā-amaga ǁaes ī khamib ge pristeri ona nîra ī; tsî tita ge ǁîb di daoga ǁîb tawa nîra ôaǃnâ tsî dīgu âba ǁîba nîra dīdawa-am.
HOS.4.10	On ge nîra ǂû, xawe ǁâ tide, on ge nîra ǀai, xawe ǂgui tide, ǃKhūba ǃaoǃgâs ǀkhan ge ǀû amaga.
HOS.4.11	ǀAib tsî ǂauxûib tsî ǂkhon ǂauxûib tsîgu xab ra ǂgaoba ūbēhe.
HOS.4.14	Tita ge sadu ôade ôaǃnâ tide, ǁîdi ra ǀai amaga, tsî sadu ǃgame-aode, ǃgamekhôa di ra amaga; ǁîdi aogu ge ǀai-aodi ǀkha ra ūǂuisen tsî hoadi xa tsū ǀai-aodi ǀkha ra ǁguiba amaga; tsî ǁnā ǁaes ǁnâuǃā-i xare-e ūhâ tama hâs ge nîra hîhākāhe.
HOS.4.16	Israeli din ge a ǃkhausa, ǃkhausa gomas khami; ob ge ǃKhūba nēsi ǁîna nîra ǃûsi, ǁkhao-i khami, hara ǃû-ai-i ai.
HOS.4.17	Efraimmi ge ǁgôa-elogu ǀkha ǃgaeǁaesen hâ, ǁnāxū bi re.
HOS.4.18	ǁÎn di ās ge a ǁnāǁgôaxa; ǁîn ra ǀais ǀguisa hî; ǁîn gaosagu ge taotaosa ǃkhaisa a ǀnam.
HOS.4.19	ǂOab ge ǁîna ǁgabogu âb ǃnâ ge ǃgae, on ge ǁîna nîra tao ǁîn ǁguibadi xa.
HOS.5.1	ǁÎ ǃkhaisa ǁnâu re, sago pristergo, î du ǃgaoǃgâ, sadu Israeli ommi dido, î du ǁnâuǃā, sadu gao-aob ommi dido, sadu dis a nē ǀgoraǃgâsa xuige, Mispas tawa du ge ge ǂham kai tsî Tabori tawa ǃāǂuihe hâ ǂham kai amaga.
HOS.5.2	Tsî ǁnāǁgôasan ra ǂāsa ǃgamǃgamba; xawe tita ge ǁîn hoana ǂgōǀau-aose nî ība.
HOS.5.5	ǁNā-amagab ge ǃgurixasib Israeli diba ais âb ǃnâ nîra ǀhûǀguitimî tsî Israeli tsî Efraimmi tsîkha ge ǂhanuoǃnâsib âkha xu nîra ǁnā, tsî Judab on ge ǁîkha ǀkha nîra ǁnā.
HOS.5.7	ǁÎn ge ǂgomǂgomsa tamase ǃKhūb ǃoagu ge sîsen, ǀhapiǀgôanan ge hō xui-ao; ob ge ǂkham ǁkhâba ǁîna nēsi nîra khauǃkhū ǁîn ǃhanagu ǀkha.
HOS.5.9	Efraimmi ge nîra ǃgaroǃhū kai ǁkharab di tsēs ai; ǃhaodi Israeli didi ǃnâ ta ge tita ǂanǂansase nîra ī xūna ge ǂanǂan.
HOS.5.10	Gaosagu Judab digu ge ǁnān, ǀkhariga ra ǂnûi-unun khami go ī; o ta ge tita ǁgôasib âta ǁgam-i axase ǁîgu ǂama nîra ǂnâǂui.
HOS.5.12	ǁNā-amaga ta ge tita Efraimma ǁgurise nîra ība, Judab ommi dina ǁgaoǀō hâ xūse.
HOS.6.3	A da ǂan î da ôa-am, ǃKhūba da nî ǂan ǃkhaisa; ǂoas âb ge ǂhomi hâ, ǁgoaǂnobos khami; tsî ǁîb ge ǀapib axase nîra hāǂam da, ǃnaresib tsî haiǃkharub ǃhūb dib khami.
HOS.6.4	Tare-e da kha nî dī-ū tsi, sats Efraimtse, tare-e da kha nî dī-ū tsi, sats Judatse, sa ǃgâidīb ǁgoaǀnanu-i khami ī tsî ǃnauǁgoaga ra hā ǀau-i, hîa ra kā-i khami ī amaga.
HOS.6.8	Gileads ge ǂhanuoǃnâse ra sîsen aogu di ǃā, ǁîs ge ǀaob ǀkha dā-aihe hâ.
HOS.6.9	ǂNubidi ǁkhâuǁnâ-aogu didi khoe-e ra ǃûis ǁkhās khamis ge ǂnubis pristergu disa ī; Sexems daob ai gu ge ra ǃgam, amase gu ge taotaosa dīga ra dī.
HOS.7.1	Tita ga Israela ǂuruǂuruo, ob ra ǂhanu-aisib Efraimmi diba ǂhai ǂkhabasigu Samariab digu ǀkha; ǁîn ra ǂkhabase sîsen xui-ao; tsî ǃnari-aob ra ǂgâ, ǁkhâuǁnâ-aogu ge ǃauga ra ǀâ.
HOS.7.2	Tsîn ge ǂgaob ân ǃnâ ǂâi tama hâ tita ǁîn ǂkhabasib hoab xa ra ǂâi ǃkhaisa, on ge nēsi dīgu ân xa ra ǃnamiǂgāhe, ǁîgu ge ti ais aiǃâ hâ.
HOS.7.3	ǁÎn ge gao-aoba ǂkhabasib ân ǀkha ra ǃgâiaǂgao kai tsî gaosaga ǁîn di ǂhumigu ǀkha.
HOS.7.4	ǁÎn hoan ra ǃgamekhôa, ǁîn ge ǁganoms ǁganaob xa ǀgamǀgamhe hâs ǁkhās xase ī, ǁnāb hîa ǂkhaikari hâs ǀkha ra ǀûb tsamperebab ge ǀhomams khaoǃgâ ǀkhuruǀkhuruǃganuheb ges kōse.
HOS.7.6	ǁÎn ra ǂgaob âna ǁganommi axase dīǀoaǀoa; ǁganaob ân ge tsuxub hoaba ra ǁom; ǃnauǁgoagab ra khau ǁhabu ra ǀaes khami.
HOS.7.7	Hoatsaman ge ǁîna ǀgamǀgamhe hâ ǁganoms khami, tsîn ra ǂhanuǂhanu-aogu âna hapu; ǁîn gao-aogu hoagu ge ra ǁnā, khoe-i, tita ǃoa ra ǂgai-i xare-i ge ǁîn ǃnâ a ǀkhai.
HOS.7.8	Efraimmi ge ǃhaokhoen ǀkha ra ǁaeǁaesen, Efraimmi ge ampere-i dawahe tama-i khami ī.
HOS.7.9	ǃHaokhoen ra ǀgaib âba hapu, tsî ǁîb ge ǁîsa hōǃâ tama hâ; ǁkhātib ge ǀhaiadanasiba ǁîb ai khorahe hâ, tsî ǁîb ge ǁî ǃkhaisa hōǃâ tama hâ.
HOS.7.10	ǁNāxab ra ǃgurixasib Israeli diba ais âb ǃnâ ǃkhō-am, xawe ǁîn ge ǃKhūb, ǁîn Elob ǃoa ǃhobasen tama hâ tsî nēn hoan tawa ǁîba ôa tama hâ.
HOS.7.12	ǁÎn ga ǃgûo, o ta ge tita ti ǂhamsa ǁîna nîra ǃāǂuiba, o ta ge tita ǁîna anin ǀhommi din axase nîra ǁgôa kai; o ta ge tita nîra ǁkhara, ǁîn di ǀhûhâs ǃnâ i ge ǁnâuhe khami.
HOS.7.13	Tsūba ǁîna, tita xun ge ǁnāǁgôa amaga; an hîǀhurusib xa hāǂamhe, tita ǃoagun ge ǃûǂam amaga. Tita ge ǁîna ge ore xawen ra ǂhumiga ti ǃoagu ǃhoa.
HOS.7.14	Tsîn ge ǁkhāti ǂgaob ân ǀkha tita ǂgaiǀî tama hâ, ǁgoeǃkhaidi ân ain ra ā xawe; ǁîn ra ǃhorob tsî ǂauxûib tsîkha ǂama ǀhû, tsîn ra tita xu ǁnāǁgôa.
HOS.7.15	Tita ge ǁîna ge ǀham tsî ǁôagu âna ge ǀgaiǀgai, xawe ǁîn ra ti ǃoagu ǂkhababa ǂâi.
HOS.8.2	On ge tita nîra ǂgaiǀî: Ti Elotse, sida Israelǁîda ge satsa a ǂan.
HOS.8.3	Israeli ge ǃgâiba ge ǂhāxu; ab khākhoeba ǁîba ǃgôaǃgon.
HOS.8.10	Tsî ǁaedi ǃnân ge ǁâsabena ǀai-aon amǃnâs ama ge ǃgae amaga ta ge tita ǁnān ona nîra ǀhaoǀhao; ā, ǁîn ge ǁkhāti ǀnai ge ǀorotsoatsoa gao-aob gaosagu dib di ǃgommi xa.
HOS.8.11	Efraimmi ge altarde, ǁoreb nîga, ǂguiǂgui amaga di ge altarde ǁîba ge ǁorexū kaiba.
HOS.8.12	Tita ge ǁîba ǂguisigu ti ǂhanub diga ra aixoaba, xawe gu ge ǃhao xūse ra ūhe.
HOS.9.2	Dāǃnâǃkhais tsî ǂauxûiǃoreb tsîra ge ǁîna ǂûmā tide; tsî ǂkhon ǂauxûib ge ǁîna nîra ǂhumiba.
HOS.9.4	ǁÎn ge ǃKhūba ǂnâǁguibadi ǂauxûib dide ǁguiba tide, tsî di ge ǁîba ǁkhāti ǂkhonba tide. ǁGuibadi ân ge ǁîna ǃoab di perese nî ība; ǁîde ga ǂûn hoan ge nîra ǀurisa; ǁîn pereb ge ǁîn ǀoms dise nîra ī, ǁîb ge ǃKhūb ommi ǃnâ sī tide xui-ao.
HOS.9.5	Tare-e du kha nî dī ǂnûihe hâ ǀgapi ǁaeb di tsēs ai tsî kaitsēs ǃKhūb dis ai?
HOS.9.7	Tsēdi ôaǃnâs didi ge go hā, tsēdi mādawa-ams didi ge go hā; ǁnān Israeli din ge ǁî ǃkhaisa nîra hōǃâ; kēbo-aob ge gâre, tsî gagas â-i aob ge a ǃkhausa; kaisib sadu ǂhanuoǃnâsib dib ǃaromab ge ǁkhanna ǁkhāti a kai.
HOS.9.11	Efraimmi din xasa: ǁÎn ǂkhaisib ge ani-i xase nîra ǁkhanabē; ǁorasa xu ǁgûs ǃnāba xu tsî ǀgamǀkhāsa xu.
HOS.9.12	Tsî ǁîn ôanan ga kaikai xawe ta ge tita ǁîna nîra ǀgôao kai, khoen ǁaegun nîra ǀkhais kōse; tsî tsūba ǁîn ona, tita ga ǁîna xu ǂgō ǃnubai.
HOS.9.14	ǁÎna mā re, ǃKhūtse; tare-ets kha ǁîna nî mā? ǀGôao ǃnāba ǁîna mā tsî ǀōsa samde.
HOS.9.15	ǁÎn di ǂkhabab hoab ge Gilgals tawa hâ, ǁnāpa ta ge tita ǁîna ǁkhan xui-ao, ǂkhabasib ǁîn dīgu dib ǃaroma; tita ge ǁîna ti omma xu nî doeǁgaǂui, tita ge ǁîna ǃaruǀî ǀnam tide, ǁîn gaosagu hoagu ge a ǁnāǁgôasa.
HOS.9.16	Efraimmi ge ǂnauhe hâ, ǁîn ǃnomab ge a ǂnâsa, ǁîn ge ǂû-i xare-e ūǀkhī tide; tsî ǁîn ga ǁora xawe ta ge tita ǀnamǀnamsa ūǀkhīn ǁîn ǃnāb dina nîra ǃgam.
HOS.9.17	Ti Elob ge ǁîna nîra aoxū, ǁîban ǁnâu tama amaga, on ge ǀnarema rase nîra ī ǀǁaedi ǁaegu.
HOS.10.2	ǁÎn ǂgaob ge a ǂkhaba, on ge nēsi nîra hîǀhuruhe. ǁÎb ge altardi âna nîra khôaǁnâ, ǁîb ge ǂnûikhâihesa īgu âna nîra hîkākā.
HOS.10.3	On ge ǁnāǃnubai nîra mî: Sida ge gao-ao-i xare-e ūhâ tama hâ; sida ǃKhūba ǃao tama xui-ao; tsî tare-eb kha gao-aoba nî dība da?
HOS.10.4	ǁÎn ge mîde ge ǃhoa, ǂkhabase ra nūǃâ ǃgaeǀhaodīs ǃnâ; ǁnā-amagas ra ǀgoraǃgâsa ǃgāxa ǁhao-i axase ǃam, ǃhanab di ǃhūǃgaoǃgoagu ǃnâ.
HOS.10.7	Gao-aob Samarias dib ge a ǀkhai, goab ǁgam-i ai hâb khami.
HOS.10.10	ǂGao ta kao, o ta ge ǁîna nî ǃgae; tsî ǁaedi ge ǁîn ǃoagu nîra ǀhao, ǁîna ta ga ǃgae ǃnubai, ǀgam ǁorekha ân ǃaroma.
HOS.10.11	Efraimmi ge a dāǃnâ ǁkhā tare tsâu, amaga ta ge tita îsasib ǁîs ǃaob diba ge ǃgû-īǂam. Tita ge Efraimma nîra ǂgae kai, Judab ge nîra ǃhūǃgao, Jakob ge nîra ǃhūǂhauǂhaubasen.
HOS.10.12	Tsorobasen du re ǂhanu-aisib ǃoa, ǃgaobasen du re ǃgâidīb ǃoa; ǀasa ǃhana-e ǃhūǃgaobasen du re, ǃKhūba du nî ôa ǁaeb go hā xuige; ǁîb ge nîra hā ǂhanu-aisibab nîra ǀapiǂam kai dus kōse.
HOS.10.14	ǁNā-amagab ge kai toroǂkhupiba nîra ī sa ǁaedi ǃnâ, tsî sadu di ǁaposa ǃkhaidi hoadi ge nîra hîkākāhe, Salmanni ge Bet-Arbelsa torob ǁaeb ai hîkākās xase; ǁgûs ge ǀgôagu ǀkha ge ǂkhūǂkhūhe.
HOS.10.15	ǁNās ǁkhās xases ge Bet-Elsa sado ge dī-ū, sadu ǂkhabasib di ǂkhabasib ǂama; Israeli gao-aob ge ǁgoaǂnobos ǃnâ ǃhomǂuiǃarihe hâ.
HOS.11.2	ǁÎgu ge ǁîna ge ǂgai, xawen ge ais âga xu ge bē; ǁîn ge Baalga ǁguiba tsî ǃgaohesa īga ge ǀanǀanba.
HOS.11.3	Tita ge Efraimma ge ǃgû ǁkhā kai xawe; tsî tita ge ǁîna ti ǁôakha ai ge ū, xawen ge tita ǁîna ra ǂgauǂgau ǃkhaisa mûǂan tama ge i.
HOS.11.4	Tita ge ǁîna khoesi tsurigu ǀkha ge ǂgae, ǀnammi di tsurigu ǀkha, tsî ta ge ǁîna ǃnaoba ǃnanigu âna xu ra ūkhâi-i axase ge ība tsî tita ge ǁîba ge ǂûmā.
HOS.11.5	ǁÎb ge Egipteǃhūb ǃoa ǁkhawa oa tide, xawe Asiriab ge nî ǁîb di gao-ao; ǁîn ra ǃhobasensa ǂkhā amaga.
HOS.11.6	Ob ge gôaba ǃādi âb ǃnâ nîra hâ tsî daoǁkhaedi âba nîra ǂû tsî hapu, ǁîn di ǀape-aidi ǃaroma.
HOS.11.7	Ti ǁaes ge tita xu ǁnāǁgôas ai ǂgāsen hâ xui-ao; ǁîn ra Hoan xa ǀGapib ǃoa ǂgai, xawen ge ǁîba kaikai tama hâ.
HOS.11.11	ǀKhū raǃân ge ǁîna aniro-i axase Egipteba xu nîra hā, ǂnabu-i axase Asiriab ǃhūba xu; tsî tita ge ǁîna omdi ân ǃnâ nîra ǁan kai, tib ra ǃKhūba mî.
HOS.12.1	ǁNān Efraimmi din ge tita ǂhumib ǀkha ge xāǂgā tsî Israeli ommi dina gāxaǃnâsib ǀkha; xawe Judab din ge ganupe Elob tawa ge ǃkhōǀgaipebasen tsî îǂhôa ge i ǃanun ǀkha.
HOS.12.3	ǁKhātib ge ǃKhūba ǂnoagu-ai-e ūhâ Judab ǀkha, tsî ǁîb ge Jakoba nîra ôaǃnâ daogu âb ī xase, dīgu âb ī khamib ge ǁîba nîra mādawa-am bi.
HOS.12.7	Satsa ǁnâi ǃhobasen sa Elob ǃoa, îts ǃgâidīb tsî ǂhanub tsîkha sâu, îts sa Eloba ǃâuhâhâ.
HOS.12.8	ǁAma-aob di ǃommi ǃnâs ge gāxaǃnâ ǀguiro-ūxūsa hâ, ǁîb ge ǁgâiǀāsa a ǀnam.
HOS.12.11	Tsî tita ge kēbo-aogu ǃoa nîra ǃhoa; tsî tita ge aide nîra ǂguiǂgui; tsî kēbo-aogu di ǃoabasa xu ta ge tita ǂkhōde nîra mâi-aiǃâ.
HOS.12.12	Amases ge Gileadsa a ǂhanuoǃnâsi; ǁausin ǀguin ge a ǁî. Gilgals tawan ra gomaga ǁguiba; altardi ân ge ǀuiǁkhopogu khami ī ǃhanagu di ǃhūǃgaogu ai.
HOS.12.15	Xawe Efraimmi ge ǁîba ama ause ge ǁaiǁai; ǁnā-amagab ge ǀaob âba ǁîb ai nîra hā kai, tsî ǃKhūb âb ge ǁîba ǁîb di ǃharaxūba nîra mādawa-am.
HOS.13.1	Efraimmi ge ǃhoao, on ge khoena ge ǀkhū, ǁîb ge ge ǀgapiǀgapisen Israeli ǃnâ, xaweb ge Baali tawa ǀhapixa tsî ge ǁō.
HOS.13.8	Tita ge ǁîna bērs ǂkhamna ūǀhanahe hâs axase ge ǃoa, tsî ǂganamxūs ǁîn di ǂgaob disa ge ǀkhau; tsî tita ge ǁîna ǁnāpa kaira xammi axase ge hapu; ǀgurun ǃaub din ge ǁîna ge ǀkhauǃā.
HOS.13.11	O ta ge tita satsa gaosa-e ge mā ti ǁaib ǃnâ tsî ǁî-e ge ūbē ti ǁgôasib ǃnâ.
HOS.13.12	Efraimmi di ǂhanuoǃnâsib ge ǃgaeǁaehe hâ, ǁîb di ǁoreb ge sâuǁguihe hâ.
HOS.14.1	Samarias ge nîra ǃū-aisa, ǁîn ge Elob âna mâǃoaxa i xui-ao; ǁîn ge gôaba xu nîra ǁnā; ǀgôaron ân ge nîra ǂkhūǂkhūhe tsî ǀgamǀkhā hâdi ân ge nîra ǁnoehe.
HOS.14.4	Asiriab ge sida sâu tide, sida ge hāgu ai ǃgapi tide, tsî sîsenni sida ǃomgu dib ǃoa ǃaruǀî: Sats ge a sida Elo, ti mî tide. ǃOaǀgôa-i kom sa xa ra ǀkhomheo.
HOS.14.5	Tita ge ǁîn ǁnāǁgôaside nîra ǂuruǂuru, tita ge māsenxase ǁîna nîra ǀnam, ti ǁaib ge ǁîna xu oa xui-ao.
HOS.14.6	Tita ge Israeli dina ǀause nîra ība, ǁîn ge nîra ǃkhā leliǃkhās axase, tsîn ge ǁîn ǃnomaga nîra ǃnomaǃkhō kai Libanonni axase.
HOS.14.7	ǂGonagu ân ge nîra ǀkhī, tsî ǂkhaisib ân ge ǀkherahais dib axase nîra ī, tsîn ge Libanonni axase nîra ham.
HOS.14.8	ǁÎn ge, sommi âb ǃnâ nîra ǂnû; ǁîn ge ûiba ǃhoroba nîra ūǀkhība tsî ǂauxûiǂûhais khami nîra ǃkhā, ǂâiǂâisens âb ge ǂauxûib Libanonni dib khami nîra ī.
HOS.14.9	Efraimtse, tarebe dīxū-e ta kha tita ǃaruǀî ǁgôa-elogu ǀkha ūhâ? Tita ge ǁîba ge ǁnâu-am tsî ǁîba nîra kōǀî; tsî tita ge ǁîba ǃam denehaise nîra ība, sa ǂûn ge ti tawa ra hōhe.
JOL.1.1	Mîs ǃKhūb dis Joeli Petueli ôaba ge ǃnaebas:
JOL.1.2	ǁNâu go re nēsa, sago kairago, î du ǃgaoǃgâ sadu ǃhūb ǁansabedu hoado! Nēti ī-e ǃnae i ge xare sadu tsēdi ǃnâs kas, sadu îgu tsēdi ǃnâs kas hoasa?
JOL.1.3	ǁÎ ǃkhai-i xa ǃhoaba sadu ôana, în sadu ôana ǁîn ôana ǃhoaba, tsî ǁîn ôanan ǃgoaxa ǃhaos dina ǃhoaba.
JOL.1.4	ǃHontsiǃhoneb ǃgau hâ-es ge ǂhomsa ge hapu, tsî ǂhoms ǃgau hâ-es ge ǃnomsa ge hapu, tsî ǃnoms ǃgau hâ-eb ge ǁnānanaba ge hapu.
JOL.1.5	ǃNoaǂkhai sadu āǀhoro hâdo, î du tsûsase ā, sadu ā-aodu hoado, ǂkham ǂauxûib ǂama, sadu di amsa xub ūbēhe hâ xuige.
JOL.1.7	ǁÎ-i ge ti ǂauxûiǂûhaisa ge ǃū-aisa kai tsî ti ǀnomahaisa ge khôa kai; ǁî-i ge ǁîsa ǀkhaiǀkhāǃari kai tsî ge aoǁgui, ǂgonagu âs ge ǃuris kōse.
JOL.1.8	ǃGae ǁnā ǂkhamkhoes, ǂkhamsis âs aob ǂama ǁhō-e anasen hâs ǁkhās xase.
JOL.1.10	ǃHanab ge hîǀhuruhe hâ; ǃhūb ra ǃoa, ǃhorob ge hîǀhuruhe hâ, ǂkhon ǂauxûib ge ǂnâ hâ, olib ge hîkākāhe hâ.
JOL.1.11	ǃHanasîsenaogu ge tao hâ, ǂauxûiǂûǃhanasîsenaogu ge tsûsase ra ā ǃhorob tsî gerstǃhorob ǃaroma; ǃgaos ǃhanab dis kā hâ xui-ao.
JOL.1.12	ǂAuxûiǂûhais ge ǂnâ hâ, ǀnomahais ge hîkākāhe hâ; granathais tsî palmhais tsî apelhais tsîdi; ǃaub haidi hoadi ge ǂnâ hâ; ā dâb ge ǂnâ hâ khoen ôana xu.
JOL.1.16	ǂÛna kha ǃgaoǁnâhe taman hâ sida di mûde xu? ǃGâiaǂgaob tsî dâb tsîkha sida Elob di omma xu?
JOL.1.17	ǃHorodan ge ǃhūǃgaridi ân ǃnaga ǁgao hâ, ǁui-omgu ge hîǀhuruhe hâ, sâu-omgu ge khôaǁnâhe hâ, ǃhorob ǂnâ hâ xui-ao.
JOL.1.18	Ae, matikōsen ra ǀgoana ǀhâimâinǀom? Goman di ǂguigu ge kā-ai hâ,
JOL.2.4	ǁÎs īsib ge hān dib khami ī, tsîn ge ǃgapihān ra ǃkhoe khami ra ǃkhoe.
JOL.2.5	ǁÎn ra uri kunidi, ǃhomgu ai ra ǀōdi khami, ǁhabub ǀaes dib, ǃhorob ǃgaodana ra hapub di ǀōb khami, ǁaes ǀgaisa tsî torodī ǁkhāsa.
JOL.2.6	ǁÎs di ais aiǃâ di ge ǁaede ra tsû; aidi hoadi ge sū-i axase ra ǂnū.
JOL.2.7	ǁĒ-aogu khamin ra ǃkhoe, toro-aogu khamin ra ǂnubiǂgoagu ai ǃapa tsîn ra ǃgû, mâ-i hoa-e ǁî-i di ǃgangu ǃnâ, tsîn ge ǃgangu âna xu ǂgō tama hâ.
JOL.2.8	Tsîn ge ǁkhāti nē-e nau-e ǁgâi tama hâ, ǁîn ra mâ-i hoa-e daob â-i ǃnâ ǃgû; tsî ǀāxū-i ain ra ǁnā xawen ge ǀhapiǂnûisen tama hâ.
JOL.2.9	ǁÎn ra ǃās ǃnâ ǃkhoema, ǁîn ra ǂnubiǂgoagu ai ǃkhoe, ǁîn ra omgu ai ǃapa, ǁîn ra mûǂuidaode-ū sī ǂgâ ǃnari-aon khami.
JOL.2.16	ǁAesa ǀhaoǀhao, ǀhaohâba khai, kaiga ǀhaoǀhao, ǀgôaron tsî dai ran tsîna ǀhaoǀhao; ab ǃkhoeǂgâsabeba ǃnā-oms âba xu doeǂoa tsî ǃkhoeǂgâsabesa ǁomoms âsa xu.
JOL.2.18	Nētib ge ǃKhūba nîra tau ǁaes âb ǂama, tsî ǁîb ge ǁaes âba nîra sâu.
JOL.2.21	Tā ǃao, sats ǃhūtse, dâ îts ǃgâiaǂgao, ǃKhūb ge kai xūna dī xui-ao.
JOL.2.22	Tā ǃao, sadu ǀgurudu ǃaub dido, ǃû-aidi ǃgaroǃhūb didi ge ǀgâna ǁkhawa nîra ūǀkhī xuige; hais ge ǂûn âsa nîra tani, ǂauxûiǂûhais tsî ǀnomahais tsîra, ǁkhāsib âra nî mā xuige.
JOL.2.23	Tsî sadu, Sionni ôado, dâ, î du ǃgâiaǂgao ǃKhūb sadu Elob ǃnâ, ǁîb sado ǁnā ǁkhāǁkhā-aob ǂhanu-aisib diba nîra mā xuige, tsî ǁîb ge sado ǀapiba nîra ǁgôaxa kaiba haiǃkharub tsî ǃnaresib tsîkha ǂguro ǁkhâb ǃnâ.
JOL.2.24	O di ge dāǃnâǃkhaide ǃhorob xa nîra ǀoa, tsî ǀāǃnâǃoregu ge ǂkhon ǂauxûib tsi olib xa nîra ǁhōxūsen.
JOL.2.27	Tsî du ge nîra ǂan, tita Israeli ǁaegu hâ ǃkhaisa, tsî tita ǃKhūta a sadu Elo ǃkhaisa tsî ǀkhara tamab; tsî ti ǁaes ge ǀamosib kōse taotaohe tide.
JOL.2.29	Ā, ǃgāgu on ǂama tsî ǃgādi on ǂama ta ge tita ǁnā tsēdi ǃnâ ti Gagaba nîra ǁhōǂui.
JOL.2.30	Tsî tita ge buruxa saode nîra mā ǀhommi ǃnâ tsî ǃhūbaib ai; ǀaob tsî ǀaes tsî ǀanǂkhâǃnâgu tsîna.
JOL.3.4	Tsî tare dīxū-e du kha ti ǀkha ūhâ, sadu Tires tsî Sidons tsîra tsî Filisteǁîn di ǀkharib hoab dido, xare du kha ǁnâi tita xū-e nî mādawa-am? Tita du ga mādawa-am ǂgao-o, o ta ge tita supuse ǃhaese sadu di danas ai mādawa-amsa nîra ūhā.
JOL.3.5	Ti ǀhaiǀurib tsî ti ǃhuniǀurib tsîkha du ge ūbē, tsî ti hoan xa ǃgâi ǃgomǀgausana sadu tempelgu ǃnâ ūǂgâ amaga.
JOL.3.6	Tsî du ge ǀgôan Judab din tsî ǀgôan Jerusalems dina Grikeǁîn ai ge ǁamaxū, ǁîna du nî ǃnūse ǁîn di ǃhūb ǀkhariba xu ūbēga.
JOL.3.7	Mû, tita ge ǁîna ǁnā ǃkhais, ǁîs tawa du ge ǁîna ǁamaxūsa xu nîra khâi kai; tsî ta ge sadu dība sadu danas ai nîra mādawa-am.
JOL.3.8	Tsî tita ge sadu ôagu tsî sadu ôadi tsîna Judab ôan ǃomǁae nîra ǁamaxū, ǁnān, ǁîna Sabeǁîn ǃnūse ǁgoe ǁaes ai nîra ǁamaxūna; ǃKhūb ge ǁî ǃkhaisa ǃhoa xui-ao.
JOL.3.9	ǁÎ ǃkhaisa ǂgaiǂui ǁaedi ǃnâ, toroba khai, ǁē-aoga ǃnoaǂkhai kai, an ǀgū, a gu ǃgûǃapa toro-aogu hoaga.
JOL.3.11	ǃHae, î du hā, mâ ǃnammi hoab ai hâ ǁaedi hoadi dido, î du ǀhû. O, ǃKhūtse, a gu sa ǁē-aoga ǁnāǀî sī ǁgôa!
JOL.3.14	ǂNubidi, ǂnubidi ge dāǃnâkunidi di ǃgoaǃnāb ǃnâ hâ, ǃKhūb di tsēs a ǀgū xui-ao dāǃnâkunidi di ǃgoaǃnāb ǃnâ.
JOL.3.20	Xawe Judab ge nîra hâhâ ǀamosib kōse tsî Jerusalemsa ǃhaosa xu ǃhaos ǃoa.
AMO.1.4	ǁNā-amaga ta ge tita ǀae-e nîra sî Hasaeli ommi ǃnâ, ǁî-i ge î-omgu Benhadadi diga nîra hapu.
AMO.1.7	ǁNā-amaga ta ge tita ǀae-e nîra sî Gasas ǂnubiǂgoab ǃnâ, ǁî-i ge î-omgu âsa nîra hapu.
AMO.1.8	Tsî tita ge ǁansabena Asdodsa xu nîra ǃhomǂui tsî ǁnāb, gaohaisa ǃkhō hâba, Askelonsa xu; tsî ta ge ti ǃomma Ekronsǀî nîra unu; tsî ǃgau gen Filisteǁîn din ge nîra kā, tib ra ǃKhūb ǃKhūba mî.
AMO.1.10	ǁNā-amaga ta ge tita ǀae-e nîra sî Tires di ǂnubiǂgoab ai, ǁî-i ge î-omgu âsa nîra hapu.
AMO.1.12	ǁNā-amaga ta ge tita ǀae-e nîra sî Temans ǃnâ, ǁî-i ge î-omgu Bosras diga nîra hapu.
AMO.1.14	ǁNā-amaga ta ge tita ǀae-e nîra ǂhubi Rabas di ǂnubiǂgoab ai, ǁî-i ge î-omgu âsa nîra hapu ǃauǁnae-i ǀkha sareb di tsēs ai.
AMO.1.15	Tsî ǁîn gao-aob ge ǃkhōsis ǃnâ nîra ūǃgûhe, ǁîb gaosagu ona ǀhûpe, tib ra ǃKhūba mî.
AMO.2.2	ǁNā-amaga ta ge tita ǀae-e Moab ǃnâ nîra sî, ǁî-i ge î-omgu Keriots diga nîra hapu, ob ge Moaba kai ǂkhupib ǀkha tsî dâb ǀkha tsî xâiǁnâb di ǀōb ǀkha nîra ǁō.
AMO.2.4	Nētib ra ǃKhūba mî: ǃNona ǃûǂamdi Judab didi ǃaroma tsî hakadi ǃaroma ta ge tita ǁî ǃkhaisa ǁkhaedawa tide; ǂhanub ǃKhūb diban ge aoxū tsî ǂnûiǂgādi âban sâu tama amaga, tsî ǂhumigu ân xan ǂgaeǂhapuhe hâ amaga, ǁîn îgu gere ǃgôaǃgonga.
AMO.2.5	ǁNā-amaga ta ge tita ǀae-e Judab ǃnâ nîra sî, ǁî-i ge î-omgu Jerusalems diga nîra hapu.
AMO.2.10	ǁKhāti ta ge tita sado Egipteǃhūba xu ge ǂgaeǂguiǃapa; tsî tita ge sado hakadisi kurigu kōse ǃgaroǃhūb ǃnâ gere ǂgaeǂgui, Amorǁîn di ǃhūba du nî ǀumise ūhâga.
AMO.2.12	Xawe sadu ge Nasireǁîga ǂauxûiba ge āsi, tsî du ge kēbo-aoga mîmā tsî: Sago ge kēbo tide, ti ge mî.
AMO.2.13	Mû, tita ge sadu ǃāde nîra ǁgâi kunis ǃgaeǀkhādadi xa ǀoa hâs ra ǁgâi xase.
AMO.2.14	ǃHae khoeb ǁhâǂoa tide tsî ǀgaisab ǀgaib âba amǁnā tide tsî ǁē-aob ǀoms âba ǃnoraǃnora tides kōse.
AMO.2.15	Tsî khāsa ga sîsenūb ge mâhō tide, tsî supu ǂai-aib ge ǃnoraǃnorasen tide; ǁkhātib ge hāb ai ra ǃgapiba ǀoms âba ǃnoraǃnora tide.
AMO.2.16	Tsî ǁkhoaǂgaob ǁē-aogu dib ge ǁnātsē ǀōǀkhāse nîra ǁhâ, tib ǃKhūba ra mî.
AMO.3.1	ǁNâu re mîs, ǃKhūb ra sadu Israeli ôadu ǃoa ǃhoasa, ǁnā ǃhaos, Egipteǃhūba xu ta ge ǂgaeǂguiǂuis didu hoado, mî rase:
AMO.3.3	ǀGamna kha ǀguiǃgûn nî, saoǁaegu taman ka io?
AMO.3.4	Xamma kha ǃorob nî ǁoes ǃnâ, ǀâxū-eb ga ūhâ tama io? ǂKham xamma kha dommi âba ǁnâu kaib ra, xū-eb ga ǃkhō tama io?
AMO.3.5	Anisa kha ǃhūb ai ǂham-i ǃnâ ǁnās nî, ǂham-i ga ǁîsa hâba tama io? Tsî ǂhaodaba ǃhūba xu ūkhâiheb ra, xū-i xare-i ga ǃkhōhe tama io?
AMO.3.7	Hî-î, ǃKhūb ǃKhūb ge amase xū-i xare-e dī tide, aibeb ga ǂganǃgâsib âba ǁîb ǃgāgu, kēbo-aogu tawa ǂhaiǂhai tama io.
AMO.3.8	Xammi ga ǃoro-o, tari-e ǃao tide? ǃKhūb, ǃKhūb ga ǃhoao, tari-e kēbo tide?
AMO.3.9	ǁÎ ǃkhaisa as ǁnâuhe Asdods î-omgu ǃnâ tsî î-omgu Egipteǃhūb digu ǃnâ, î du mî: ǀHao du ǃhomgu Samarias digu ai, î du kō ǁnā kai ǂkhupib, ǁîs ǁaegu hâba, tsî ǁgâiǀāhe hân, ǁîs ǁaegu hâna.
AMO.3.10	ǁÎn ge ǂhanuna dīsa ǀū xuige, tib ra ǃKhūba mî: ǁÎn î-omgu ân ǃnâ ǀgaidīs tsî hîǀhurus tsîra ǁuiga ra ǀhaoǀhaobasenna.
AMO.3.11	ǁNā-amagab ra ǃKhūb ǃKhūba mî: Khākhoeb, ǃhūb ǂnamipe hâb, ǁîb ge sa ǃnâ hâ ǀgaiba nîra ǂhāǁgui, tsî î-omgu âs ge hoaragase nîra ǃū.
AMO.3.12	Nētib ra ǃKhūba mî: ǃÛi-aob ra tîra kas ǂgaeǂhuriro-i kas hoasa xammi di amǃnâba xu ore; ǁnātin ge Israeli ôan Samarias ǃnâ kharob di ǁhôas ǃnâ tsî sâ-aiǃnaob ai ǂnôana nîra orehe.
AMO.3.13	ǁNâu î ǁnama re Jakob di omma, tib ra ǃKhūb ǃKhūba mî, Elob ǂnubidi diba.
AMO.3.14	Tita ge ǁnātsēs, tita ga Israela ǁîb di ǃûǂamdi ǃaroma a saris ai ǁkhāti altardi Bet-Els dide nîra sari, o gu ge ǁnâgu altardi diga ǁhāǁnâhe, tsî ǃhūb ai nîra aoǁguihe.
AMO.4.1	ǁNâu nē mîsa, Basanni gomaso, Samarias ǃhomgu ai! ǀGâsana ra ǁgâiǀādo, ǂhâ hâna ra karosase sîsenūdo; sadu ǀhonkhoegu ǃoa: Mā da, î da ā ti ra mîdo.
AMO.4.2	ǃKhūb ǃKhūb ge ǁîb di ǃanusib tawa ge nū: Mû, tsēdi ge sadu ǂama nîra hā, ǁîn ge sado ǂgaeǃapa-ūdadi ǀkha nîra ǂgaeǃapa, tsî sado xu ga ǃgauna ǁaun ǃkhō-ūxūdi ǀkha.
AMO.4.3	Tsî sadu ge ǀaragu ǂnubiǂgoagu digu ǃnâ nîra doeǂoa, mâ-i hoa-e ǂnanbē tamase, tsî du ge sadu ǁgôa-eloga nîra aoxū, tib ra ǃKhūb ǃKhūba mî.
AMO.4.6	Tita ge sado ǃanusib ǁgûdi diba ge mā, sadu ǃādi ǃnâ, tsî ta ge pereba sadu ǁanǃkhaidi ǃnâ tôasi kai, xawes tsîna du ge tita ǃoa ǃhobasen tama hâ, tib ra ǃKhūba mî.
AMO.4.8	Tsî ǀgam, ǃnona ǃādi ge naus ǃoa ge ǁnāǂhapusen, ǁgam-e nî āse, xawe di ge ǁgâs âde khanu kai tama ge i, xawes tsîna du ge tita ǃoa ǃhobasen tama hâ, tib ra ǃKhūba mî.
AMO.4.12	ǁNā-amaga ta ge tita sa ǀkha ǁnāti nî sîsen, o Israeltse; ǁnāti ta nî sa ǀkha sîsen amaga ǂhomisen, î sa Eloba ǃgûǃoa, o Israeltse!
AMO.5.1	ǁNâu re nē mîdi, sadu ǂama ta ǃgaetsanase ra tsoatsoade, Israeli ommi dido!
AMO.5.2	ǂKhamkhoes Israeli dis ge go ǁnā, ǁîs ge ǁkhawa khâi tide; ǂnauǁguihe hâses ge ǃhūb ai ǁgoe, khoe-i xare-i ge ūkhâi si tama hâ.
AMO.5.3	Nētib ra ǃKhūb ǃKhūba mî: ǃĀs, ǀoadisigu ǀkha ge ǂoas ge kaidisigu xa ge ǃgaubahe; tsî ǁnān, kaidisigu ǀkha ge ǂoan ge disise ǀgui Israeli gaosiba ge ǃgauba.
AMO.5.6	ǃKhūba dîǃgâ re, o du ge nîra ûi, tamas ka io, ob ge ǀaeǁhabub khami Joseb di omma nîra hāǂam tsî hîkākā, tsî Bet-Els ge khoe-i xare-i xa ǀarihe tide.
AMO.5.9	ǁÎb hîǀhurusa ǀgaisab ǂama ra hā kaib, tsî ǁkhuiga ra hîǀhuruba!
AMO.5.12	ǂAn ta a, sadu di ǃûǂamdi a ǃhonarisa tsî sadu di ǁoren a ǂgui ǃkhaisa, sadu ge a ǂhanu-ain di khākhoe, sadu ǁamaǃkhunimari-e ūǃoa tsî ǂhâ hâna dao-amdi ǃnâ ra ǂhāǂuido.
AMO.5.13	ǁNā-amagab ge ǁnâuǃāxaba ǁnāti ī ǁaegu ǃnâ ra ǃnō, ǁnā ǁaegu a tsūǃōb di ǁae amaga.
AMO.5.14	Ôa re ǃgâina tsî ǂkhabana tama, î du ûi, îb ǃKhūb Elob ǂnubidi diba sadu ǀkha hâ, sadu ge mî hâ i khami.
AMO.5.16	ǁNā-amagab ra ǃKhūb Elob ǂnubidi diba nēti mî ǃKhūba: Mâ ǃkhaidi hoadi ai i ge ǃgae-e nî gao! Tsî hoa ǃgangu ge nî mî: Ae, ae! ǁÎn ge ǃhanasîsenaoga nî ǂgai, î gu ǃoa tsî ǃgae, tsî ǁnān, ǃgaetsanade ǁnâuǃā hânan ge nî ǁnae kai.
AMO.5.17	Hoa ǃhanagu on ǃnâ i ge nî ǃgaehe, sadu ǃnâ ta ga tita doeǃganu ǃnubai, tib ra ǃKhūba mî.
AMO.5.19	Khoe-i ra xamma ǃkhoeni khami, xawe bēri ge ǁî-e ra ǃkhō; oms ǃnâ i ra ǂgâ tsî ǃommi â-i ǀkha ǂnubiǂgoab ai ǃgîbasen, tsî ǀaob ge ǁî-e ra nâ!
AMO.5.20	ǃKhūb di tsēsa kha ǃkhae tama hâ tsî ǃnâ tama hâ, ā, ǃkhaenaba ǃnâro-i ǀkhaise?
AMO.5.23	Dībē re tita xu ǂkhupib sadu ǁnaes diba! ǀŌb sadu harpdi diba ta ge tita ǃgâ tide.
AMO.5.24	Ab ǂhanuba dâuhā re ǁgammi di ǃgabigu khami, tsî ǂhanu-aisibab hâhâ re ǃārob khami.
AMO.5.26	Sakuti, sadu gao-aoba du tani hâ hîa, tsî Kaiwanni di īb tsî ǀgamiros, sadu ǁgôa-elob, sadu ge dībasenni disa?
AMO.5.27	ǁNā-amaga ta ge tita sado ǃkhōsase nîra ūǃgûbē ǃnūse, Damaskus ǀgapise, tib ra ǃKhūba mî, ǂnubidi di Elob, ti ǀon hâba.
AMO.6.1	Tsūba ǁnān, Sions tawa ǂkhîse hâna, tsî ǁnān, ǂhansenoǃnâse Samarias di ǃhommi ai ǂnôana, ǁnān hîa ǂgurosan ǁaedi din, tsî ǁîn tawan ra Israeli-ommi dina hâna.
AMO.6.6	ǂAuxûiba ǃoredi ǃnâ ra ān tsî hoan xa ǃgâi olib ǀkha ra ǂkhauǀkhāsenn tsî Joseb di ǂkhôas xa ǂhansen tamana.
AMO.6.7	ǁNā-amagan ge nēsi ǃkhōsan ase nîra ǃgû, gaosan, ǃkhōsis ǃnâ ra ǂgân ǁaegu; ǃnubaib ge ǂûǁaeb dâ ran diba nîra bē.
AMO.6.8	ǃKhūb ǃKhūb ge ǁîb tawa aitsama ge nū, tib ra ǃKhūb ǂnubidi di Eloba mî: Tita ge ǃgurixasib Jakob diba ra uixa tsî tita ge ǁîb di î-omga ǁkhan hâ; ǁnā-amaga ta ge tita ǃās tsî ǁîs di ǀoasiba nîra māǁnâ.
AMO.6.9	Tsî i ge nîra ī, disi aogu ga ǀgui oms ǀguis ǃnâ ǃgauo, o gu ge nîra ǁō.
AMO.6.10	Tsî hoan xa ǀgū ǀhōsab kas ǁkhō-aob kas hoas ge mâb hoab âga nî ūkhâi, ǂkhōgab nî omsa xu ūǂuise tsî ǁnāb, oms ǃnâ ǂgana hâb ǃoa: ǀNî-e noxopa hâ-e sats ǀkha? ti nî mî. Ob ge ǁîba: Khoe-i ǀkhai, ti nî mî. Ob ge nauba: ǃNō! ǃKhūb di ǀonsa ge a ǂhôa ǁoa xuige, ti nî mî.
AMO.6.13	Sadu ǁau xū-i ǂama ra ǃgâiaǂgaodo, sida ǀgaiba xu tamasa, ǁnâga da ge hōsa? ti ra mîdo.
AMO.6.14	Î du kō, tita ge sadu Israeli ommi didu ǂama ǁae-e nîra ǂkhaiǂkhaikhâi, tib ra ǃKhūb ǂnubidi di Eloba mî, ǁîn ge sado nîra ǁgâiǀā, Hamats tawats ra sīsa xu ǃgaroǃhūb di ǃārob kōse.
AMO.7.1	ǃKhūb ǃKhūb ge nēti ge mû kai te tsî kō, ǁîb ge ǂhomna ge kuru khaoǀgâb ra ǀkhī ǁaeb di tsoatsoas ǃnâ; tsî kō, khaoǀgâb ge ǁî ge i gao-aob di ǃgaoǁnâs khaoǃgâ.
AMO.7.2	Tsî i ge ge ī, ǁhaob ǃhūb diban ge haputoa ǃnubai ta ge tita: ǃKhūtse ǀûba re; tari-e kha ǁnâi mâ ǁkhā nî ī Jakob din xa, ǁîn a ǂkhari xui-ao.
AMO.7.3	ǃNubaib ge ǃKhūba ǁî ǃkhais xa ge ǃhausen, ob ge ǃKhūba: ǁÎ ǃkhais ge ī tide, ti ge mî.
AMO.7.4	ǃAruǀîb ge ǃKhūb ǃKhūba nēti ge mû kai te; tsî kō, ǃKhūb ǃKhūb ra ǂgaiǂui ǁîb ǀaes ǀkha ǁkhara ǂgao hâ ǃkhaisa, os ge ǁîsa kai ǁgamma ge hapu, tsîs ge ǁkhāti ǃās ǃhūb disa ge hapu.
AMO.7.5	ǃNubai ta ge tita: O ǃKhūtse, ǀûts nîgo, ti ge mî, tari-e kha ǁnâi Jakob din xa nî mâ ǁkhā, ǁîn a ǂkhari xui-ao?
AMO.7.6	ǃNubaib ge ǃKhūba ǁî ǃkhais xa ge ǃhausen; ob ge ǃKhūb ǃKhūba: Nēs ge ǁnâi ī tide, ti ge mî.
AMO.7.7	Ganupeb ge ǁîba nēti ge mû kai te; tsî kō, ǃKhūb ge ǂnubiǂgoab ǀguiro-ūtsurib ǀkha dīhe hâb ai ge mâ i, ǀguiro-ūtsuriba ǃomǁaeb âb ǃnâ ūhâse.
AMO.7.9	Xawe Isaki di ǀgapigu ge nîra hîǀhuruhe tsî Israeli di ǃanusigu ge nîra hîǀhuruhe; tsî tita ge Jerobeammi ommi ǃoagu nîra khâi gôab ǀkha.
AMO.7.11	Nētib ra Amoba mî xui-ao: Jerobeammi ge gôab xa nîra ǁō, tsî Israeli ge ǃhūb âba xu ǃkhōsabese nîra ūǃgûbēhe.
AMO.7.13	Xawe Bet-Els tawats ge satsa ǃaruǀî kēbo tide, gao-aob di ǃanusis a tsî gaosis di hâǃkhais a ǁî amaga.
AMO.7.15	Xawe ǃKhūb ge tita gūn khaoǃgâba xu ge ūbē; tsî ǃKhūb ge tita ǁga ge mî: ǃGû îts ti ǁaes Israelsa kēboba.
AMO.7.17	ǁNā-amagab ra ǃKhūba nēti mî: Sa taras ge ǃās ǃnâ nîra ǀai, tsî sa ôagu tsî sa ôadi tsîn ge gôagu xa nîra ǁnā, tsî sa ǃhūb ge tsurib ǀkha nîra ǀgoraǂuihe; tsî sats ge ǀurisa ǃhū-i ǃnâ nîra ǁō, tsî Israeli ge ǃhūb âba xu ǃkhōsase nîra ǂgaeǂguibēhe.
AMO.8.1	ǃKhūb ǃKhūb ge nēti ge mû kai te; tsî kō, ǀharu-i ǁkhunaǂûn xa ǀoa hâ-e.
AMO.8.7	ǃKhūb ge ǂkhaisib Jakob dib tawa ge nū: Tita ge amase ǁîn sîsenga ǀamosib kōse ǀuru tide, ti.
AMO.8.11	Mû, tsēdi ge nîra hā, tib ra ǃKhūb ǃKhūba mî, o ta ge tita ǃâtsūǀkhā-e ǃhūb ǃnâ nîra sî, perebǀî hâ ǃâtsūǀkhā-e tama tsî ǁgam-iǀî hâ ǁgâ-e tama, xawe ǃKhūb mîsa ǁnâu ǂgaos di-e.
AMO.8.13	ǁNā tsēs ǁkhās ain ge ǁîn îxa ǂkhamǂkhoedi tsî ǂkhamkhoegu tsîna nîra ǁgâǁō.
AMO.8.14	ǁNān, ǀhapis Samarias dis tawa nū tsî ra mîn: Sats Dants di Elob a ûitsama ǃkhais ao, tsî daob Bersebas dib a ûitsama ǃkhais aon ge ǁîna nîra ǁnā tsî ǁkhawa khâi tide.
AMO.9.1	Tita ge ǃKhūb altars ai mâ ǃkhaisa ge mû, tsî ǁîb ge ge mî: ǂNau ǁnā ǃkhō-aidasa, ǂkhâǃnâhaigu nî ǀkhūs kōse, îts ǁîgu hoagu di danade ǁhāǃā; o ta ge tita ǁîn khaoǃgâ hâna gôab ǀkha nîra ǃgam, ǁhâ ka-i hoa-i ge ǁîna ǁhâǂoaxū tide, tsî ûi ka-i hoa-i ge ǁîn ǃnâ sâuhe tide.
AMO.9.3	Tsî ǂaob Karmeli dib ain ga gaugausen xawe ta ge tita ǁîna nîra hō tsî ǁnāpa xu nîra ūhā; tsî ti mûra aiǃâba xun ga ǃhūb hurib dib ǃnâ gaugausen xawe ta ge tita ǁnāpa ǀaoba nîra mîmā, ob ge ǁîna nîra nâ.
AMO.9.8	Kō, mûra, ǃKhūb ǃKhūb dira ge nē ǁorexa gaosis ǃoagu hâ, o ta ge tita ǁîsa ǃhūbaiba xu nîra hîkākā, xawe Jakob omma ta ge tita hîkākāǃari tide, tib ra ǃKhūba mî.
AMO.9.9	Îts kō, tita, ge nîra mîmā tsî tita ge Israeli ommi dina ǁaedi ǀūben hoan ǃnâ nîra ǁgara, ǃhorob ra ǁgaraǃoreb ǃnâ ǁgarahes ǁkhās xase, ǃhoroda-i xare-i ǃhūb ai ǁnā tamase.
AMO.9.12	ǁÎn nî ǀumise ūhâga Edommi di ǃgau gen tsî nau ǁaedi di ǀons ǀkha ǂgaihe hân hoana, tib ra ǃKhūba mî, nēna ra dība.
AMO.9.15	Tsî tita ge ǁîna ǃhūb ân ǃnâ nîra ǂgā, tsîn ge ǃhūb âna xu ǁkhawa ǃhomǂuihe tide, tita ge ǁîna māba, tib ra ǃKhūb, sadu Eloba mî.
OBA.1.2	Mû, tita ge satsa ge ǂkhariǂkhari ǃhaodi ǃnâ, sats ge kaise a ǃharaxūsa.
OBA.1.4	ǃAriǃkhās xasets ga ǀgapiǀgapisen tsî oms âtsats ga ǀgamirodi ai om, xawe ta ge tita satsa ǁnāpa xu nîra ǂhāǁnâ, tib ra ǃKhūba mî.
OBA.1.5	ǃNari-aon kas tsuxuǀâ-aon kas hoas ga sa tawa sīo (matits kha satsa hîkākāhe hâ!), ǁîna kha ǃnarin tide ǂhâban hâs kōse? ǂAuxûiǂûn di ǃora-aon ga sats tawa sīo, ǁîna kha ǁhora-e ǃgaun ga tide?
OBA.1.6	Matin Esaub xūna ôaǃnâǃganuhe hâ tsî ǂganǃgâsa ǁuigu âba ôaǂuihe hâ!
OBA.1.7	Sa ǃgaeǁaesensan hoan ge satsa ǀkharib kōse ge ǁgari, sa ǂkhî horesan ge satsa ge gāxaǃnâ, ǁîn ge satsa ge dā; ǁnān sa pereba ra ǂûn ge ǁnoa-e nîra ǁguiba tsi, ǁnâuǃā-i xare-ets ūhâ tamas axase.
OBA.1.8	Xare ī i tide ǁnātsē, tib ra ǃKhūba mî, tita gā-ain Edommi din tsî ǁnâuǃāb Esaub ǃhommi diba nîra kā kai ǃkhaisa?
OBA.1.9	Sa ǁē-aogu on ge nîra ǂkhabuǂâi, sats, Temantse, mâ-i hoa-i Esaub ǃhommi di-i nî ǃgams ǀkha hîkākāhese.
OBA.1.11	ǁÎbats ge mâǃoa tsēs ai, ǃhaokhoen ge ǁuigu âba ūǃgûbē tsēs ai tsî ǃhao ǃhūb khoen ge ǁāgu âb ǃnâ ǃgûǂgâ tsî Jerusalems ǂama ǀkhūsa ǂnau tsēs aits ge sats ona ǁîn di ǀguib khami ge ī.
OBA.1.13	Tsîts ge ga ǁāb ti ǁaes dib ǃnâ ǂgâ tama hâ tsēs ǁîn tsūǀkhāb dis ai; tsîts ge ga sats ona ǂkhabab ân ai kō tama hâ, tsēs ǂōǂōsib âb dis ai; tsîts ge ga ǃomkha âtsa ǀhōǂui tama hâ, xūn âbǀî, ǂōǂōsib âb tsēs ai.
OBA.1.14	Tsîts ge ga daob ǀgoras ai mâ tama hâ, ûi gen âbats nî hîkākāse; tsîts ge ga ǁîb di ǃgau gena māǁnâ tama hâ ǂōǂōsib tsēs ai.
OBA.1.19	Tsî ǁnān ǃkhawagas din ge Esaub di ǃhomma, tsî ǁnān ǃgoaǃnāb din ge Filisteǁîna ǀumise nîra ūhâ; ā, ǁîn ge ǃaub Efraimmi dib tsî ǃaub Samarias diba ǀumise nîra ūhâ; tsî Benjaminna Gileadǃhūba.
OBA.1.20	Tsî ǃkhōsabese ge ūǃgûbēhen nē ǂnubis, Israeli ôan dis din, ǁîn ge Kanaanǁîna nîra ū Sarefats kōse, tsî Jerusalemsa xu ǃkhōsabese ge ūǃgûbēhen, Safarab ǃnâ hân, ǁîn ge ǃādi ǃKhawagasǃhūb dide ǀumise nîra ūhâ.
OBA.1.21	Tsî hui-aogu ge ǃhommi Sionni ai nîra ǂoaxa, Esaub di ǃhomma gu nî ǀgoraǃgâse, tsî gaosib ge nîra ǃKhūb di.
JON.1.2	Khâi îts ǃgû Nineves kai ǃās ǃoa, îts ǁîs ǃoagu aoǁnâ, ǁîn di ǂkhabasib go ti ais aiǃâ ǂoaxa xuige.
JON.1.4	Xawe ǃKhūb ge kai ǂoa-e hurib ai ge ǀkhī kai, ob ge ǁgaoǂoaba hurib ai ge hā, doe-oms ge khôa ǁgas kōse.
JON.1.5	O gu ge doe-oms khoega ge ǃao, tsî gu ge mâb hoab âga ǁîgu eloga ge ǂgaiǀî tsî gu ge xūn doe-oms ǃnâ hâna hurib ǃnâ ge aoǂgā, ǁîsa gu nî supusupuga, xawe Jonab ge doe-oms di ǃnāb ǃnâ ǁgôa tsî ǁgoe tsî ǃgamse ge ǁom hâ i.
JON.1.6	Ob ge doe-oms di danaba ǁîb tawa sī tsî ǁîb ǃoa ge mî: Tarexats, satsa ǃgamse ǁomǁgoe? Khâi îts sa Eloba ǂgaiǀî, ǀnîsib ge ǁnā Eloba sage nî ǂâi, ǁō ge tidese.
JON.1.8	ǃNubai gu ge ǁîb ǃoa ge mî: Mîǃāba ge, tarib ǃaromasa nē ǂkhabab ra hāǂam gesa? Tarebe sîsenai-ets ra dī? Tsî mapa xuts ra satsa hā? Mâba sa ǃhūba? Tsî mâ ǁaes ditsa?
JON.1.10	O gu ge ǁnā aoga kaise ǃao tsî ǁîb ǃoa ge mî: Tarexats kha ǁnâi ǁnāti go dī? Aogu ge ǃKhūb di aisa xub go ǁhâ ǃkhaisa a ǂan xui-ao, ǁîb ge ǁî ǃkhaisa ǂanǂan gu amaga.
JON.1.11	O gu ge ǃaruǀî ǁîb ǃoa ge mî: Tare-e ge sige ǁnâi nî dī-ū tsi, hurib nî sige ǂnamipe ǃnōga? Hurib ge ǃaruǀîǀgui ǁgao xui-ao.
JON.1.12	Ob ge ǁîgu ǃoa ge mî: Ū te î go hurib ǃnâ aoǂgā te, ob ge huriba sago ǂnamipe nîra ǃnō, tita a ǂan amaga, nē ǁgaoǂoas xa go tita ǃaroma ra hāǂamhe ǃkhaisa.
JON.1.13	Tsî aogu ge ge dītsâ, ise gu doe-omsa ǃhūb tawa nî sī-ū ǁkhā ǃkhaisa, xawe gu ge ge dī ǁoa i, hurib ǃaruǀîǀgui ǁîgu ǃoagu ra ǁgao xui-ao.
JON.1.14	ǃNubai gu ge ǃKhūb ǃoa ǂgai tsî ge mî: Okha ǃKhūtse, tā sige ǁō kai re nē aob di ǀoms ǃaroma, îts sige ǀhapio ǀaoba tā ǁgui-ai re, sats ǃKhūts go ǃgâibahets a khami dī xuige.
JON.1.15	O gu ge Jonaba ū tsî ǁîba hurib ǃnâ ge aoǂgā. Ob ge huriba ge ǁgaoǀû.
JON.1.16	ǁÎ ǃkhais xa gu ge ǁnā aoga ǃKhūba kaise ge ǃao, tsî gu ge ǃKhūba ǂāǁguibade ge ǂāba tsî mîmâide ge mîmâiba.
JON.1.17	Tsî ǃKhūb ge kai ǁauba ge hā kai, Jonabab nî harase, tsî Jonab ge ǃnāb ǁaub dib ǃnâ ǃnona tsēdi tsî ǃnona tsuxugu kōse ge hâ.
JON.2.2	tsî ge mî: Tita ge ti ǂōǂōsiba xu ǃKhūb ǃoa ge ǂgai tsî ǁîb ge tita ge ǃeream; ǃnāb ǀhobas diba xu ta ge tita ge ǃau, xawets ge satsa ti domma ge ǁnâu.
JON.3.1	Tsî mîs ǃKhūb dis ge ǀgamǁî ǃnāsa Jonaba hāba tsî ge mî:
JON.3.4	Tsî Jonab ge ǃās ǃnâ ge ǂgâ ǀgui tsēs daob kōse, tsîb ge aoǁnâ tsî ge mî: Gorose hakadisi tsēdi ǀguidi, os ge Ninevesa nîra hîkākāhe.
JON.3.6	Tsî nē mîs ge gao-aob Nineves dib tawa ge sī, ob ge ǁîba trons âba xu khâi tsî anaǂamsarab âba ge ǁhû, tsîb ge ǁhō-e ǂgaeǂgā tsî tsaob ǃnâ ge ǂnû.
JON.3.7	Tsîb ge ge ǂgaiǂui kai, on ge Nineves tawa gao-aob tsî kaigu âb di mîmās ai ǃhoa tsî nēti ge mî: A-i khoe-i kas, ǀgoa-i kas, goma-i kas, gū-i kas hoasa tā xū-e tsâtsâ, în tā ǃû în tā ǁgam-e ā.
JON.3.8	Î-i khoe-i kas, ǀgoa-i kas hoasa ǁhōga ana, în ǀgaisase Elob ǃoa ǂgai, în ǃhobasen, mâ-i hoa-e ǁî-i di ǂkhaba daoba xu tsî ǀgaidīb ǁîn ǃomǁae hâba xu.
JON.4.1	ǁÎ ǃkhais xab ge Jonaba kaise ge tsû, tsîb ge ge ǁaixa.
JON.4.4	Ob ge ǃKhūba: ǂHanu i a, ǁaixats ra ǃkhaisa? ti ge mî.
JON.4.5	Ob ge Jonaba ǃās ǃaugabǀî ǂoa tsî ǃās aiǂoasǀî sī ge ǂnû, tsîb ge ǁnāpa ǁhao-e ge dībasen tsî ǁî-i ǃnaga sommi ǃnâ ge ǂnû, matis nî ǃāsa hābahe ǃkhaisab nî mûga.
JON.4.6	Ob ge ǃKhūb Eloba buruxa hai-e ge kuru tsî ǁî-e Jonaba ge ǁhaoǂam kai, sommi nî danas âb ai hāse, tsūb âba xub nî ore biga. Ob ge Jonaba buruxa hais ǂama kaise ge ǃgâiaǂgao kai ǃgâiaǂgaob ǀkha.
JON.4.7	Xawe Elob ge sao ra ǁgoaga ǂuni-e ge hā kai, ǁgoas ra ǁgoa hîa; ǁî-i ge buruxa haisa ge ǃkhā, ǁîs ge ǂnâs kōse.
JON.4.8	Tsî i ge ge ī, sores ra ǁhai hîab ge Eloba ǀgamsa ǂoab aiǂoas diba hā kai ǃkhaisa, os ge soresa Jonaba danas ai ge ǃkhā, tsanaǁkhuib ges kōse, ob ge ǁîba ǀoms âba, ǁōs ka ǃkhaisa ge ǂgaoba, tsîb ge: ǁŌs ge ûis xa a ǃgâiba te, ti ge mî.
JON.4.10	Ob ge ǃKhūba ge mî: Sats ra ǀkhom ǁnā buruxa hais ǁîsats sîsen tamas tsî ǁîsats kaikai tamasa, ǀgui tsuxub ǃnâ ǀkhī tsî ǀgui tsuxub ǃnâ go kāsa.
MIC.1.2	ǁNâu so re saso, ǁaeso hoaso, ǃgaoǃgâ re, sats ǃhūbaitse, ǀoasib âts hoab ǀkha: ǃKhūb ǃKhūb ge nēsi sadu ǃoagu ǀhûǀguitimî-aose nîra ība du, ǃKhūb ǃanu tempeli âba xu.
MIC.1.4	O gu ge ǃhomga ǁîb ǃnaga nîra tsuni, o gu ge ǃgoaǃnāga nîra ǂariǃā ǂnuruǁnui-i ǀaes tawa ī khami, ǁgamgu, ǃgoaǃnās ǃnâ ra ǁhōxūhegu khami.
MIC.1.6	ǁNā-amaga ta ge tita Samariasa ǀuiǁkhopos ǃaub dis ase nîra ǂnûi, ǂgā-aidi ǂauxûiǂûǃhanab didi ase, tsî tita ge ǀuidi âsa ǃgoaǃnāb ǃnâ nîra tsoroǁnâ tsî ǃgaoǃgaogu âsa nîra ǀkhaiǀkhaiǀkhā.
MIC.1.8	ǁÎ ǃkhais xa ta ge tita ǃgae tsî nîra ā, tita ge ǀâǀhanahe tsî ǀōǀkhāse nîra ǃgû, tita ge ǀgirin axase nîra ā tsî ǀamin khami nîra ǃgom.
MIC.1.9	ǁÎs ǀhapidi a ǂgau ǁoa xui-ao, ā, ǁîdi ge Judab kōse ge sī, ǁîb ge ǁāgu ti ǁaes digu kōse ra sī, Jerusalems kōse.
MIC.1.11	ǃGûǃganu, sas, Safirs di ǁansabese, ǀōǀkhāse tsî taotaosase Saanans di ǁansaben ge doeǂoa tama hâ, ǃgae-ās Bet-Esels tawa hâs, ge nî mâǃkhais âba sado xu ū.
MIC.1.12	ǁAnsaben Marots din ge ǃaob ǃnâ ǃgâi-e ra ǃâubasen, ǂkhaba-i ge ǃKhūba xu ǁgôaxa xui-ao, Jerusalems di ǁāb kōse.
MIC.1.13	ǃHae xūna ǂgāǃao kunis ǃnâ, sadu, Laxis di ǁansabedo, sas ge Sionni ôas ǁoreb di tsoatsoasa, sa ǃnâ di ge Israeli ǃûǂamde hōhe xuige.
MIC.1.14	ǁNā-amaga Moreset-Gatsa ǃnarexūna mā, omgu Axsibs digu ge gao-aogu Israeli diga ǂhumixūse nîra ība.
MIC.1.15	Tita ge ganupe ǀnî ǀumi-aoba sasa nîra ūsība, sas Maresas di ǁansabese, ǁîb ge Adulams kōse nîra sī, Israeli di ǂkhaisib kōse.
MIC.1.16	ǂKhomkaisen, îs ǃgoradana sa ǀnamǀnamsa ǀgôan ǃaroma, îs hoaragase ǃgoradana ǃariǃkhās axase, ǁîn ge ǃkhōsan ase sasa xu ǂgaeǂguibēhe amaga.
MIC.2.2	Tsî ǁîn ǃhanaga tura tsî ǁîga ra ǀâ, tsî omde tsî ǁîde ra ū, nētin ra aob tsî ǁîb omma ǀgaidī-ū, ā, mâ-i hoa-i tsî ǁî-i di ǀumisa.
MIC.2.4	ǁNā tsēs ǁkhās ain ge ǂkhoamî-e sadu xa nîra mî, tsîn ge ǃgaetsana-e nîra ǃgae tsî: Sida ge hoaragase hîǀhuruhe hâ ti nîra mî, ǁîb ra amǃnâs ti ǁaes disa māǃkhuni; matib ra ǁîba ǁîsa tita xu ūbē. ǁÎb ra sida ǃhanaga ǀgoraǂui sida ra ǀhanaǃâ.
MIC.2.5	ǁNā-amagats ge satsa khoe-i ǀnō-ūtsuriba ǀumis âts ǂama nî ao-i xare-e ūhâ tide ǃKhūb di ǀhaohâb ǃnâ.
MIC.2.6	Tā sago kēbo, tin ra mî, î gu nauga kēbo. Nēn ǂamats ga kēbo tama io, on ge tātse ǀhaeǀû tide.
MIC.2.8	Xawe ǁaris ge ti ǁaesa khākhoese go khâi, sarab tsî anaǂamxūb tsîkha du ge ǁnān, ǂkhîse ra ǃgû-īna xu ra ǂgaeǁnâ, ǁnān ǃkhamsa ra mâǃoana xu.
MIC.2.9	Taradi ti ǁaes dide du ge ra doeǁgabē, mâs hoasa ǁîs dâb di omsa xu, ǁîs ôana xu du ge ti ǂkhaisiba ge ūbē ǀamosib kōse.
MIC.2.10	Khâi î du ǁnâi ǃgû, nē ǃhūb ǃnâ i sâ-i xare-e a ǀkhai xuige, ǀurisasib ra ǁgaoǁgaosiba sîsen amaga, ā, ǁgaisi ǁgaoǁgaosiba.
MIC.2.11	Khoeb ga ǂoaba ǂharugu-ū tsî ǂkhabase ǂhumi: Tita ge ǂauxûib ǂama, tsî ǀgaisa xûib ǃaroma nî kēboba tsi ti, ǁîb ge nē ǁaesa kēbo-aose nî ība.
MIC.3.1	ǃAruǀî ta ge tita ge mî: ǁNâu go re, sa danago Jakob digo tsî ǂamsago Israeli ommi digo: Anuba go tama i kha hâ ǂhanuba go nî ǂan ǃkhaisa?
MIC.3.2	Xawe go ge sago ǃgâiba ǁkhan hâ tsî ǂkhababa ǀnam hâ, sago ge ǁîna khōb âna ra ǁhauǁnâǀkhā tsî ǁîn di ǁgansa ǂkhōba xu.
MIC.3.4	ǁNāǃnubai gu ge ǃKhūb ǃoa nîra ǂgai, xawe ǁîb ge ǁîga ǁnâu-am tide, tsîb ge ais âba ǁnā ǁaeb ai ǁîga xu nîra gaugau, ǁîgu ge tsūdī amaga.
MIC.3.5	Nētib ra ǃKhūba mî ǁnā kēbo-aogu, ti ǁaesa ra ǂgaeǂhapugu ǁga; ǁnāgu ǁgûn âgu ra nâxū-e ūhâ ǃnubai ǂkhîba ra ǂgaiǂuiga, xawe ǁnā-i, ǁîgu ams ǃnâ xū-e mā tama ra i-i, ǁî-i ǃoagu gu ge toroba ra khai.
MIC.3.6	ǁNā-amaga du ge tsuxub xa nîra hāǂamhe ai-i ose tsî du ge nîra ǃkhaebahe aimûǀgarus xa, tsî sores ge nē kēbo-aoga nîra ǂgâǀkhā, tsî tsēs ge ǁîga nîra ǂnūba.
MIC.3.7	Tsî mû-aogu ge nîra taotaohe tsî aimûǀgaru-aogu ge taob xa nîra dāhe, tsî gu ge hoatsama amǁgaugu âga nîra ǃgū-ai, ǃeream-i xare-i Eloba xu hā tide xui-ao.
MIC.3.8	Xawe tita ge amase ǀgaib ǃKhūb Gagab dib xa ǀoa hâ, tsî ǂhanub tsî ǀgaib tsîkha xa, Jakoba ta nî ǃûǂams âba aoǁnâbase tsî Israela ǁîb di ǁoreba.
MIC.3.9	Î nēsa ǁnâu, sa danago Jakob ommi din digo, sa go ǂhanub xa ra uixago tsî ǂhanun hoana ra dawaǃkhunigo,
MIC.4.3	Tsî ǁîb ge ǂgui ǁaede nîra ǀgoraǃgâ tsî ǀgaisa ǃhaode nîra ǁkhara, ǃnūseb kōse, on ge gôagu âna nîra ǃhūǃkhāxū kai tsî ǁhâigôagu âna nîra ǃgao-ūgôa kai, os ge ǀgui ǁaesa nau ǁaes ǃoagu gôaba ūkhâi tide tsîn ge ǃaruǀî torodīsa ǁkhāǁkhāsen tide.
MIC.4.5	ǁAedi hoadi ge nîra ǃgû mâs hoasa ǁîs elob di ǀons ǃnâ, xawe sida ge nîra ǃgû ǃKhūb sida Elob di ǀons ǃnâ ǀamose tsî hugaǀgui.
MIC.4.7	Tsî ta ge ǁnān ǃhorana nîra ǃgau hâ ǃâro kai tsî ǁnān, ǃnūse ge ǂhāxūhe hâ ina, nîra ǀgaisa ǁae kai, tsî ǃKhūb ge ǁîn ǂama gao-aose nîra ī, Sionni ǃhommi ai nēsisa xu ǀamosib kōse.
MIC.4.10	Tsûba tsâ îs sîsen, ūǀkhīs nîga, sas Sionni ôase, ǁoratara-i axase. Sas nî nēsi ǃāsa xu ǂoa tsî ǃaub ǃnâ ǁan xuige, tsîs ge Babilons tawa nî sī. ǁNāpas ge nî huiǂuihe; ǁnāpab ge ǃKhūba nîra ore si sa khākhoen ǃomǁaeba xu.
MIC.4.11	Nēsi di ra ǂgui ǃhaode sa ǃoagu ǀhû: As ǀuriǀurihe îs sida di mûsa Sionsa ǃgapaǀî ti ra mîna.
MIC.4.12	Xawen ge ǁîna ǂâidi ǃKhūb dide a ǀū tsî ǁîb di ǀape-aisa ǁnâuǃā tama hâ, ǁîb ge ǁîna ǃhoroǃgaeǀkhādadi axase dāǃnâǃkhais ai ge ǀhaoǀhao, ti.
MIC.4.13	Khâi îs dāǃnâ, sas, Sionni ôase. Tita ge sa ǁnâba nîra ǀuri kai tsî sa ǁkhorade nîra ǂai kai, tsîs ge ǂgui ǁaede nîra ǂkhūǂkhū, tsî tita ge ǁîn di xūna ǃKhūba nîra khaiba, tsî ǁîn ǃkhūsiba ǃhūbaib hoaragab di ǃKhūba.
MIC.4.14	Îs nēsi ǀhû, sas ǂnubis di ôase, ǁîn ge nîra xāǂgā si, ǁîn ge ǂhanuǂhanu-aob Israeli diba haib ǀkha ǃnanib ai nîra ǂnau.
MIC.5.5	ǁÎgu ge ǃhūb Asiriab diba nîra ǃûǁnâ gôab ǀkha, tsî ǃhūb Nimrodi diba ǂgâdaodi âb ǃnâ. Nētib ge ǁîba nîra ore da Asiriab dina xu, ǁîn ga sida ǃhūb ǃnâ hāo tsî ǃhūb di ǀkharib ǃnâ ǂgâxao.
MIC.5.8	Sa ǃommi ge sa mâǃoasaben ǂamǃnâ nîra ǀgapiǀgapihe, tsî sa khākhoen ge nîra hîǀhuruhe.
MIC.5.10	O ta ge tita ǃādi ǃhūb dide nîra hîkākā, tsî ta ge sadu di ǁaposa ǃkhaidi hoade nîra khôaǁnâ.
MIC.5.11	O ta ge ǃgaidīde sadu ǃomǁaeba xu nîra ǃhomǂui, tsî du ge ǃgaidī-ao-i xare-e ūhâ tide.
MIC.5.13	ǃAruǀî ta ge tita sadu di ǃanu haiǃgaode sadu ǁaeguba xu nîra ǃhomǂui, tsî ta ge tita sadu ǃāde nîra hîkākā.
MIC.5.14	O ta ge tita ǁaib ǃnâ tsî ǁgôasib ǃnâ nîra ǀkhao ǁnā ǁaedi, ǁnâu tama ge hâ ide.
MIC.6.2	Î go ǁnâu, sa ǃhomgo, ǂnoagus ǃKhūb disa, tsî sa ǀgaisa ǃgaoǃgaogo ǃhūbaib digo tsîna, ǃKhūb ǂnoagu-e ǁaes âb ǀkha ūhâ xuige, tsî ǁîb ge Israeli ǀkha ǀgoraǃgâs ǃnâ nîra ǂgâ.
MIC.6.4	Tita kom ǁnā ta Egipteǃhūba xu ge ǂgaeǂguiǂui si tsî khobosis omma xu ge ore si tao, tsî tita kom sa aiǃâ ge sîo Moseb tsî Aronni tsî Miriams tsîna.
MIC.6.7	ǃKhūba kha ǁnâi ǀoadisi bairagu xa ǃgâibaheb nî? Disi ǀoadisi oliǃārogu xa? Ti ǂguroǃnaesabeba ta nî mā ti ǃûǂams ǃaroma? ǂÛb ti ǃnāb diba ti ǀoms di ǁoreb ǃaroma?
MIC.6.9	Dommi ǃKhūb dib ra ǃāsǀî ǂgai, ǀons âts īsiba ra mû xui-ao: ǁNâu ǀhamhaiba tsî ǁîba ge hā kaiba.
MIC.6.11	Xare ta kha nî ǃanu ǂhanuoǃnâ ǀnō-ūxūs ǀkha? Tsî gāxaǃnâ ǀnō-ūǀuidi xa ǀoa hâ ǁhōb ǀkha?
MIC.6.12	ǃKhūnin ân ge ǀgaidīs xa ǀoa hâ, tsî ǁansaben âs ra ǂhumiba ǃhoa, tsî nams ân a gāxaǃnâ ams ân ǃnâ amaga.
MIC.6.13	ǁNā-amaga ta ge tita satsa tsûsa ǀhapis ǀkha ra ǂnau tsî hîǀhurus ǀkha sa ǁoren ǃaroma.
MIC.6.14	Sats ge nî ǂû, xawets ge ǁâ tide, tsî ǃâs âts ge ǃnāb âts ǃnâ nîra hâ, sats ge nî ǃkhō, xawets ge xū-e ūbē tide, tsî ūbēts ka xū-i, ǁî-e ta ge tita gôaba nîra māǁnâ.
MIC.7.1	Ae, tita-e, tita ge ǁkhunaǂûn ra ǀhaoǀhaohe ǃkhais khami ī tsî ǃgaos ǂauxûiǂûn dis di ǃgauron ra ǁhorahe ǃkhais khami, ǂauxûiǂû-i xare-i ge ǂûsa a ǀkhaiba, ti ǀoms ge aiǁan hâ ǀnomana ra tura.
MIC.7.3	ǃOmkha ânan ge ǂkhabab ǃoa ra ǀhōǂui, sau tamasen nî dīga. Nētib ra gaosaba ǂgaoǀkhā, tsî ǂhanuǂhanu-aob ra ǂgan, tsî kaikhoeb ra ǃhoa turab ǁîb ǀoms diba, tsî kha ge ǁî xūna ra ǃhûǁare.
MIC.7.4	Hoagu xa ǃgâib âgu ge ǁkhū-i khami ī, hoagu xa îǂhôab âgu ge ǃnoeǃharas xa a tsū, tsēs sa ǃûi-aogu dis, sa ôaǃnâs dis, ge go hā, nēsi gu ge ǁîgu di ǁhapus xa nîra hāǂamhe.
MIC.7.5	Khoexakhoeba tā ǂgom, î du tā ǂgomaiǂnûi ǀhōsab âts ai, sâu ǁāgu sa ams diga ǁnās, sa tîǂams ǃnâ ǁgoesa xu.
MIC.7.7	Xawe tita ge ǃKhūb ai nî kō, tita ge Elob ti ǃgâiǃōb diba nîra ǃâu, ti Elob ge nîra ǁnâu te.
MIC.7.10	Os ge ti khākhoesa ǁîsa mû tsî taob xa nîra ǃgū-aihe, ǁîs hîa: Mapab hâ ǃKhūb sa Eloba? ti ra mîǀî tesa. Ti mûra ge turab ǀkha nîra mû, nēsis ge ǁîsa nîra dāǃgâxū kai ǃās ǃgangu di ǂgoab axase.
MIC.7.11	Tsēs ge nîra hā ǂnubiǂgoagu âs nî ǂnubi-unuhesa, ǁnā tsēs aib ǀkharib âsa nîra ǀaroǃnâhe.
MIC.7.12	ǁNā tsēs ain ge ǁkhāti sas ǃoa nîra sī Asiriaba xu tsî ǃādi Egipteb dide xu; tsî Egipteba xu Eufratǃāb kōse tsî huriba xu hurib kōse tsî ǃhomma xu ǃhommi kōse.
MIC.7.13	Xawe nē ǃhūb ge nîra ǃū-aisa ǁîb di ǁansaben ǃaroma, ǁîn dīgu ǃaroma.
MIC.7.15	Tita ge ǁîsa buruxana nîra mû kai, Egipteǃhūba xus ge doeǂoa tsēdi khami.
MIC.7.17	On ge tsaraba nîra nabe ǀaob khami, on ge ǂhanaben axase nîra gon ǁîn di āde xu, on ge burugâ hâse ǃKhūb sida Elob ǃoa nîra hā, on ge satsa nîra ǃao.
MIC.7.19	ǁÎb ge ǁkhawa nîra ǀkhom da, ǁîb ge ǂhanuoǃnâsigu âda nîra dāǂkhū; ā, sats ge ǁîn di ǁoren hoana ǃgamsib hurib dib ǃnâ nîra aoǂgā.
NAM.1.1	ǂHôas Nineves xa hâs. ǂKhanis Nahummi Elkosǁîb ais dis.
NAM.1.4	ǁÎb ra huriba ǀau tsî ǁîba ǂnâ kai; tsî ǁîb ra ǃāgu hoaga ǂnâ kai, Basanni tsî Karmeli tsîkha ra ǃū tsî ǃkhās Libanonni dis on ra ǃū.
NAM.1.6	Tari-e ǁgôasib âb aiǃâ nî mâ ǁkhā? Tsî tari-e ǀgamsib ǁîb ǁaib dib aiǃâ nî mâhō ǁkhā? ǁÎb di ǁgôasib ge ǁhōǂuihe hâ ǀae-i axase; tsî ǃhaogu ge ǁîb aiǃâ ra ǂkhū.
NAM.1.8	Xawe dâuǃganu ra dâu-i ǀkhab ge ǁîba ǃkhais âna nîra hîkākā; tsî ǃkhaenab ǃnâb ge khākhoen âba nîra sauruǂgâ.
NAM.1.9	Tare-e du kha ra ǂâi ǃKhūb ǃoagu? ǁÎb ge aitsama nîra dītoa; ǀgam ǃnāra kōseb ge ǂōǂōsiba khâi tide.
NAM.1.10	ǁÎn ge ǂgapuǁaehe hâ amaga ǁkhūn axase, tsî ǁîn ge āǀhoro hâ, ǁnā-amagan ra haputoahe ǂnâsa ǃhoroǃgaoda-i axase.
NAM.1.11	Sado xub ge ǀguiba ge ǃgûǂoa ǃKhūb ǃoagu, ǂkhababa ra ǂâiba, ǂkhaba ǀapemā-aoba.
NAM.1.12	Nētib ra ǃKhūba mî: ǁÎn ga kaise ǀgaisa tsî matikōsen ga ǂgui xawen ge hîkākāhe tsî nîra bē. Tita ge satsa ge ǃgamǃgam, xawe ta ge ǃaruǀî ǃgamǃgam tsi tide.
NAM.1.13	Tsî ta ge tita nēsi ǃnaob âba satsa xu nîra khôaǁnâ tsî ǃgae-ūdan âtsa nîra ǂgaeǃgao.
NAM.1.14	Tsî sa ǂamab ge ǃKhūba ge mîmā, sa ǀons di suri-i xare-i tsorohe tide ǃkhai-e. Ommi sa elob diba xu ta ge tita nîra ǃhomǂui ǃgaohesa tsî ǂnâhesa īsiga. Tita ge ǁnāpa ǀhoba-e nîra dība tsi, ǃharaxūhesats a anu amaga.
NAM.1.15	Mû ǃhomgu ai ǂaira ǁnāb ǃgâiba ra ǂhôab di ra, ǁnāb ǂkhîba ra ǁnâu kaib di ra! Khai sa kaitsēde, sats Judatse, matare sa mîmâide, Beliali aob xats ǃaruǀî ǃgûǃnâǃganuhe tide xuige; ǁîb ge hoaragase ǃhomǂuihe hâ.
NAM.2.2	ǃKhūb ge ǂkhaisib Jakob diba ǁkhawa ge ǀasaǀasa, Israeli di ǂkhaisib ǁkhāb khami xuige, hîǀhuru-aogu ge ǁîsa ge ǀkhaiǃnâ kai, tsî gu ge ǂauxûiǂûhais ǂgonaga ǁgaoǁgao xui-ao.
NAM.2.3	Khōsikhōgu ǁîb di ǁē-aogu digu ge a ǀapa; ǃgari-aogu di saran on ge a ǀapa. Kunidi ge ǀaes ǁhabub khami ī ǁîb ga ǂhomisen tsēs ai; tsî ǁhâigôagu ge ra sabuhe.
NAM.2.4	Kunidi ge ǃās di ǃgangu ǃnâ ra ǂkhupi, ǁîdi ge ǃās di daogu ǃnâ ra ǃkhoema. ǁÎdi īsigu ge ǃamǀaedi digu khami ī, ǁîdi ge napagu khami ra ǃnâ.
NAM.2.5	ǁÎb ge ǃnāǂamsagu âb xa nîra ǂâi, xawe ǁîgu ge ǃgangu ân ai nîra ǃnôa, ǁîgu ge ǂnubiǂgoab ǃoa nîra ǃhae, sâuǃkhais a om mâisa ǃkhais ǁga.
NAM.2.6	ǁĀgu ǃāgu digu ge nîra ǁkhowa-amhe, tsî î-ommi ge nîra tsuni.
NAM.2.7	Tsî gao-aos ge ǃkhōsabese nîra ūǃgûbēhe, ǁîs ge nîra ǃgû kaihe. Tsî ǁîs di ǃgādi ge ǁîs ǂama ǂnabudi khami ra ǃgae, ǁkhaib âdi ai ra ǂnause.
NAM.2.8	Nineves ge ǁgamǃkhubis xase ge i, hâs ge i tsēde xu, xawe ǁîn ge nîra ǁhâ: Mâ re, mâ re, tin nî ǂgai, xawe khoe-i xare-i ge kōnǃgâ tide.
NAM.2.9	ǃNari ǀhaiǀuriba, ǃnari ǃhuniǀuriba! Hâ xūn toa tide, ǂkhaisib mâ turahesa xūn dib toa tide xuige!
NAM.2.10	ǁÎs ge ǀkhaiǀkhaiǃnâhe hâ, ā ǀkhaiǀkhaiǃnâhes ge ǁîsa hâ! ǁHoroǂuiǃnâhes ge hâ, ǂgaob âs ra ǂkhabu tsî ǁgoakha ra ǁnope, tsî mâ kamanab hoab ge tsû hâ, tsî ǁîn di aidi hoadi ge ra ǀhai.
NAM.2.12	ǁNā xammi ǂkhamn âba ǂâuba hâs kōse gere ǀkhauǃāb, tsî xamdi âba gere ǃgaubab, ǁnāb, ādi âba ǃkhōb gen ǀkha gere ǀoaǀoaba tsî ǁanǃkhaidi âba ǃgammi hân ǀkha.
NAM.2.13	Mû, Tita ge nîra hāǂam tsi tib ra ǃKhūb ǂnubidi diba mî. Tsî tita ge ǁîs di kunide nîra khauǃkhū, tsî gôab ge sa ǂkham xamga nîra hapu, tsî tita ge sadu di ǁkhâuǁnâsa nîra hîkākā ǃhūbaiba xu, tsî dommi sa sîsabegu dib ge ǃaruǀî ǁnâuhe tide.
NAM.3.2	ǃGoas samib dis ge ǁîs ǃnâ hâ, tsî ǀōb kuniǀnūdi di ǂkhupib diba, tsî ǃkhoe ra hān tsî ǃhaese ra ǃnari kunidi diba!
NAM.3.3	ǃGapi-aob ra ǃgapi ǂkhai ra gôab ǀkha tsî napa ra ǁhâigôab ǀkha. Tsî ǃgamhesan ge nîra ǂgui, tsî ǁō hâ sorodi di ǃgôab ge nîra kaise ǂgui, sorodi ge toa tide, khoen ge ǁîn di sorodi ai nîra ǃnôa.
NAM.3.6	Tsî tita ge ǁgaiǁgaisa xūna sa ai ao, tsî nîra taotao si, tsî tita ge sasa mûhe nî xūse nîra dī.
NAM.3.7	O i ge nîra ī, sasa ga mûn hoan nî sasa xu ǁhai ǃkhaisa tsî Nineves ge hîǀhuruhe hâ! Tari-e nî ǁîsa ǀkhom! ti nîra mî. Mapa xu ta ǁkhaeǂgao-aona nîra ôaba si?
NAM.3.9	Etiopiab tsî Egipteb tsîkha ge ǁîs di ǀgai ge i; tsî ǀams ge ǀkhai ge i; Puti tsî Libiab tsîkha ge huise ge ība si.
NAM.3.12	Sa ǁaposa ǃkhaidi hoadi ge a ǀnomahai ǂguro ǂûn ǀkha; ǁîdi ga gongonheo, on ge ǁnāb ǂû ǂgao rab di ams ǃnâ ra ǁnā.
NAM.3.13	Mû, sa ǁaes ge sa ǃnâ nîra tara kai! ǁĀgu sa ǃhūb digu ge sa khākhoena harase nîra ǁkhowa-ambahe; ǀaes ge sa ǂganamxūna hapu hâ.
NAM.3.14	ǁGam-e xuribasen xāǂgās ǃaroma; ǁaposasidi âsa ǀgaiǀgai! ǂGâ ǂgoab ǃnâ, îs ǂgoaba dāǃnâ ǂnubiǂgoaǀuidi kuru-ū xūna ūbasen.
NAM.3.16	Sas ge ǀhommi ai hâ ǀgamirodi ǃgâ-ai ǂgui ǁamagu-aona ūhâ, ǂhoms ge khōb ana ǁhûnuǁnâ tsî nîra doebē.
NAM.3.17	ǃÛi-aogu âs ge ǂhoms khami ī, tsî sa toroǂamsagu ge kai ǂhomn khami ī ǃharadi ai ǃkhai tsēdi ai ra ǁgoe gu khami, sores ra ǁhaio, on ra doebē, ǁîn hâ ǃkhaisats a ǀūs kōse.
NAM.3.18	Sa ǃûi-aogu ge nîra ǂomhî, sats Asiriab di gao-aotse; sa ǃgari-aogu ge nîra ǁgoe, sa ǁaes ge ǃhomgu ai ǀgarusase nîra ǁgoema, tsî khoe-i xare-i ge ǁîna ǀhaoǀhao tide.
NAM.3.19	Sa ǂkhôas ge ǂuruǂuruhe ǁoa; sa ǀhapis ge a ǂgauǂgauhe ǁoa. Sa gomma ga ǁnâun hoan ge sas ǂama nîra ǁam, tari-i ǂamab kha ǂkhabasib âsa hugaǀgui hā tama ge hâ i?
HAB.1.1	Elosi ǃhoas, kēbo-aob Habakuki ge mûs.
HAB.1.2	ǃKhūtse, matikōsesa tita huib ǃaroma ra ǃausa, xawets ǁnâu te tamasa, ǀgaidīs xa ta sa ǃoa ra ǂgai, xawets ore te tamasa?
HAB.1.3	Tarexats ra satsa ǂhanuoǃnâsiba mû kai te? Tsî tarexats ra ǂōǂōsiba ǃgapaǀî kai te? Hîǀhurus tsî ǀgaidīs tsîra ti ǃoagu hâ, tsî ǂnoagu-i ge hâ, tsî ǃkhams ra ǃnā xui-ao.
HAB.1.4	ǁNā-amagab ra ǂhanuba ǂkhabu, tsî ǂhanub ge tātsē ǀkhī tama hâ, eloxoresab ra ǂhanu-aiba ǃnamiǂgā xui-ao, ǁnā-amagab ra ǂhanuba ǂkhabase ǀkhī.
HAB.1.6	Î du kō, tita ge Xaldeaǁîna ra ǂkhaiǂkhaikhâi, ǁnā ǁaixa tsî ǃhae ǁaesa, ǂhabasib ǃhūbaib diba ra doemaǃnâsa, hâǃkhaidi, ǁîn di tamaden nî ūbasenga.
HAB.1.7	ǃHuriǃhurisa tsî ǃaoǃaosa ǁaes ge a ǁî; ǁîn ǂhanub tsî ǁîn ǂamsib ge ǁîna xu ra ǂoa.
HAB.1.9	ǁÎn ge hoatsama ǀgaidīn nîse ra hā. ǁÎn di ǂkhabasib ge ǁîna ra aiǃgûba tsîn ra ǃkhōsana ǀhaoǀhao ǃhūb khami.
HAB.1.10	Tsîn ge gao-aoga nîra ǃhō, tsî gaoǀgôagu ge ǁîna âixūse nîra ība, ǁîn ge mâ ǁaposa hâǃkhais hoasa nîra âiǂui; ǁîn ge tsaraba nîra ǀhaoǀhao, tsîn ge ǁîsa nîra ū.
HAB.1.11	ǃNubain ge ǃaruǀî ǂoab khami ǃkharu tsî nîra doeǃganu xawen ge nîra ǀhapixa, nēn ǀgaib âna ǁîna elose ūhâna.
HAB.1.13	Sats ǃnā hâse ǃanu mûra ūhâts ǂkhababa a mû ǁoats, tsî ǂōǂōsiba a kōǀî ǁoatsa. Tarexats kha ǁnâi îǂhôaoǃnâse ra sîsenna ra kōǀî? Tarexats kha ǁnâi nî ǃnō, eloxoresab ga ǁnāb, ǁîb ǃgâ-ai a ǂhanu-aiba hapuo?
HAB.1.14	Tsî tarexats kha satsa khoena nî dī hurib di ǁaun khami? ǂHanaben gaosa-i xare-i xa gaoǂamhe taman khami.
HAB.1.15	ǁÎb ra ǁîn hoana ǂhaoda-i ǀkha ǂgaeǃapa, ǁîb ra ǁîna ǀûis âb ǀkha ǂgaeǂui, tsîb ra ǁîna ǀûis âb ǃnâ ǀhaoǀhao; ǁnā-amagab ra ǁîba ǃgâiaǂgao tsî dâ.
HAB.1.16	ǁNā-amagab ra ǀûis âba ǁguiba tsî ǀûis âba ǀanǀanba, ǁîna xus ge amǃnâs âba a kausa, tsî ǂûn âba a ǁkhoaxa.
HAB.1.17	ǁÎ ǃkhais xab kha hugaǀgui nî ǀûis âba ǀkhaiǃnâ kai, tsîb kha ǀkhom tamase ǁaede hugaǀgui nî ǃgam?
HAB.2.2	ǃNubaib ge ǃKhūba ǃeream te tsî ge mî: Aisa xoa îts ǁîsa ǂhaisase xoa-aidadi ai xoa, î-i ǃkhoe-ī ka-i hoa-e ǁîsa khomai ǁkhā.
HAB.2.5	Tsî ǁkhāti ǂauxûib ge a gāxaǃnâ, khūkhūsenxa aob ge mâhâhâ tama hâ, ǁnāb ams âba harase ra khowab ǀhobas khami, ǁnāb ǁōb khami tātsē ǁâ tamab, tsî ǃhaodi hoade ǁîb tawa ra ǀhaoǀhaob tsî ǁaedi hoade ǁîb tawa ra ǀguiǀguiba.
HAB.2.6	ǁÎn hoana kha ǂkhoamî-e ǁîb xa ǃhoan tide, tsî ǁguiǃās ǀhae-aidi disa ǁîb xa mî tide? Tsîn ge ǁîna nēti nîra mî: Tsūba ǁnāb, ǁîb di tamana ra ǀhaoǀhaobasenna; matikōse? tsî ǁnāb, mîmâidi ǀkha ra ǃnao-aisenna.
HAB.2.7	ǃNapetamasen kha khâi tide ǁnān satsa nî nâna, tsî ǃnoaǂkhain tide ǁnān satsa nî ǀkhū kaina? Tsî satsa kha ǁîn di ǁkhâuǁnâxū kaits tide?
HAB.2.9	Tsūba ǁnāb tsū hōǂgāsa ommi âba ra sîsenbaba, ǀgapiseb ǃnâb nî oms âba omga, ǃommi ǂkhabab diba xub nî huiǂuisense.
HAB.2.10	Sats ge sa omma taotaosa ǃkhaisa ge ǀapeǀapeba, ǂgui ǁaede ra ǂnauǃâts ge sa ǀoms ǃoagu ge ǁore
HAB.2.11	ǀUis ra ǂnubiǂgoaba xu ǂgai, tsî ǃnaob ra ǂamǃnâba xu ǁîsa ǃeream xui-ao.
HAB.2.15	Tsūba ǁnāb, ǀgūkhoeb âba ra āsib, sats ǀgabis sa ǂauxûib disa ra dīǀarots tsî ra āǁō kaitsa, ǁîn di ǀōǀkhāsibats nî ǃgapase.
HAB.2.17	ǁNā ǀgaidīs Libanonni ge sîsenūhes ge satsa nîra ǃgū-ai, tsî hîǀhuruhes ǀgurun dis ge ǁîna nîra ǃhuriǃhuri, ǀaob khoen dib tsî ǀgaidīs ǃhūb tsî ǃās tsî ǁîs ǁansaben hoan ge sîsenūhes ǃaroma.
HAB.3.1	ǀGores kēbo-aob Habakuki dis, Sigionots ai.
HAB.3.2	ǃKhūtse, sa ǃhoasa ta ge ǁnâu ǃnubai ta ge tita ge ǃao. ǃKhūtse, sa sîsenna sâu re ûib ǃnâ, kurigu di ǁaegub ǃnâ, îts ǁîba ǂanǂan kurigu di ǁaegub ǃnâ, îts ǁaib ǃnâ ǁîba ǀkhoms xa ǂâi re.
HAB.3.4	Tsî ǂkhaib ǃnâb dib axaseb ge ge ǀkhī; tsî ǃnâb ǀkhâugu ge ǃomǁaeb âba xu ra ǀkhī, tsî ǁnāpab ge ǀgaib âba ǂganǃgâsase ge hâ.
HAB.3.5	Ais âb aiǃâb ge ǂhīǁōba garu; tsî ǁkhō ǀaesenni ge ǁîba saogaru.
HAB.3.7	Tita ge tentomdi Kusanni dide ǃaob ǃnâ ra mû, ǃgū-ai ǃkhaigu Midianni ǃhūb digu ge ra ǀkhū.
HAB.3.8	ǃKhūba kha ǃāga ge ǁaixaǂam hâ i? Sa ǁaiba kha ǃāgu ǃoab ge hâ i, sa ǁgôasiba hurib ǃoa? Sats ge sa hāgu ai ǃgapi ǃnubai, sa kunidi dans didi ai.
HAB.3.9	ǃNubais ge ǀkhaiǀkhā hâ, khās âtsa tsî ǁgaugu ge khāsǁapab ai a mâisa. Sela. Sats ge ǃāgu ǀkha ǃhūbaiba ra ǂkhawe;
HAB.3.12	ǁGôasib ǀkhats ge satsa ǃhūba ge dāǃganu, ǁaib ǀkhats ge satsa ǃhaode ge dāǃnâ.
HAB.3.14	Sats ge ǁhâigôagu âb ǀkha danas, ǃhae khoegu âb disa ge ǁhâiǃganu, titan nî ǀgaruǀgaruse ge ǃkhoeǀkhīn disa, ǁnān ǃgâiaǂgao hâna, ǀkhomǀkhomsabena nî ǂganǃgâsib ân ǃnâ hapun axase.
HAB.3.15	Sats ge hāgu âts ǀkha huriba ge dā-ai, ǀgaisa ǁgamgu ǀguipa hâga.
HAB.3.16	ǁÎ ǃkhaisa ta ge ǁnâuo, ob ge ti ǃnāba ge gongonǃnâhe; ti amǁgaukha ge ǀōb xa ge ǀkhū; ob ge ǁgaoǁgaosiba ti ǂkhōgu ǃnâ ge hā, o ta ge tita ti ǃkhais ǃnâ ge ǀkhū. Tita ge ǂanǂansase nîra ǃâu ǂōǂōsib di tsēsa îs hā, ǁnā ǁaes sida ge ǁgâiǀās ai.
HAB.3.17	ǀNomahais ǁhoa tide xawe tsî ǂû-i xare-i ǂauxûiǂûhais ai hâ tide xawe, ǀkherahais di ǂûtanib nî ǂkhabusa tsî ǃhanagu ǂû-i xare-e ūǀkhī tide xawe, gūn ge ǃharas ǃnâ nî ǀkhai, tsî goma-i xare-i nî gomaǃharadi ǃnâ kā xawe,
ZEP.1.2	Tita ge hoana nē ǃhūba xu nîra ǁkharobēǃari tib ra ǃKhūba mî.
ZEP.1.6	ǁkhāti ǁnān, ǃKhūb khaoǃgâba xu ra oan, tsî ǃKhūba ôa taman tsî ǁîba dîǃgâ tamana.
ZEP.1.8	Tsî i ge tsēs ǃKhūb ǁguibas dis ai nîra ī, tita nîra ôaǃnâ ǃkhaisa gaosagu ǂama, gao-aob ôan ǂama tsî ǃhao sarana ra anan hoan ǂama.
ZEP.1.9	ǁKhāti ta ge tita ǁnātsē nîra ôaǃnâ dao-amsa-ū ga uri-ī-i hoa-i ǂama, ǁnān, ǀhonkhoegu ân di omma ǀgaidīb tsî gāxaǃnâsib tsîkha ǀkha ra ǀoaǀoan ǂama.
ZEP.1.10	Tsî i ge ǁnātsē nîra ī tib ra ǃKhūba mî, dom-i ǃgaes di-i ǁauǁāba xu nîra ǁnâuhe ǃkhaisa, tsî āsa ǀgamǁî ǃâs ǃās disa xu tsî kai ǀōb khôas diba ǃnomde xu.
ZEP.1.11	Ā du re, sadu ǃgoaǃnāb ǁansabedo; ǁamagu-aon hoan ge ǁhāǂuihe hâ, maritani-aogu hoagu ǃhomǂuihe hâ xuige.
ZEP.1.12	Tsî i ge ǁnātsē nîra ī, tita nî Jerusalemsa ǃamamǀaedi ǀkha ôaǃnâǃganu ǃkhaisa, tsî tita nîra ôaǃnâ ǃkhaisa ǁnā aogu, ǁîgu di ǂgomab ai ge kauga, ǁnān, ǂgaob ân ǃnâ: ǃKhūb ge ǃgâi-i kas, ǂkhaba-i kas hoasa dī tama hâ ti ra mîna.
ZEP.1.16	xâiǁnâb tsî ǀōb tsîkha di tsēse ǁaposa ǃādi ǃoagu tsî ǀgapi ǁhôadi ǃoagu.
ZEP.1.17	Tsî tita ge khoena nîra ǃaoǃao, ǂgī hân khamin nîra ǃgûs kōse, ǁîn ge ǃKhūb ǃoagu ǁore amaga. Ob ge ǀaob âna nîra ǂnâxūhe tsarab axase tsî ǁgans âna xaub khami.
ZEP.2.1	ǂŌrisase ôaǃnâsen, ā, ǂōrisase ôaǃnâsen, sas ǁaes, tao tamase.
ZEP.2.2	ǂÂibasens ra ǃnaes aiǃâ, ǀapob khamis ra tsēsa ǃgôa-ī, ǀgamsib ǃKhūb ǁaib dib xa du ganupe hāǂamhe tama, tsēs ǃKhūb ǁaib dis gorose sadu ǂama hā tama hîa.
ZEP.2.3	ǃKhūba ôa, sadu tsamtsiǃnâdu ǃhūb didu, ǂhanub âba ra sîsendu hoado. Î du ǂhanu-aisiba ôa, î du tsamtsiǃnâsiba ôa; o du ge ǀnîsi nî sâuhe tsēs ǃKhūb ǁaib dis ai.
ZEP.2.4	Gasas ge nîra ǁnāxūhe tsî Askelons ge nîra ǃgaroǃkhai kaihe xuige. Asdods din ge tsēǃgâb ai nîra doeǁgaǂuihe, tsî Ekrons ge nîra ǃhomǂuihe.
ZEP.2.6	Tsî ǃhūǃâs hurib amǃgâ ǁgoes ge ǃûǃkhai tsî tsause ǃûi-aoga di ǂgâ tsî gūdi di ǃharase nîra ī.
ZEP.2.10	ǁÎ xūnan ge ǃgurib ân ǃaroma ge hāǂamhe; ǁîn ge gere ǃhō, tsî gere kaikaisen, ǁaes ǂnubidi di ǃKhūb dis ǃoagu xui-ao.
ZEP.2.11	ǃAoǃaosaseb ge ǃKhūba ǁîna nîra ība, ǁîb ge elogu ǃhūbaib digu hoaga nîra kā kai. O i ge mâ-i hoa-e ǁî-i di ǃkhaisa xu ǁîba nîra ǀgoreǀî, huri-am ǃhūgu di ǃhaodi hoade.
ZEP.2.14	Tsî ǁîs ǁaegu di ge gūde nîra ǁgoe tsî, ǀgurun ǃaub din hoana. Kai-anis tsî ǃnoab on ge kapiteldi ân ai nîra hâǁgoa, dommi ge mûǂuidaos ǃnâ nîra ǁnae, hîǀhurus ge dā-aihaib ai nîra hâ, ǁîb ga sederhaiba ǀkhaiǀkhā kai ǃnubai.
ZEP.3.1	Tsûba ǁnā ǁgaisi tsî ǂnaoǂnaosen hâ tsî ǁgâiǀāxa ǃāsa!
ZEP.3.2	ǁÎs ge domma ǁnâu tama hâ, ǁîs ge ǂgōǀausa ǃkhōǃoa tama hâ. ǁÎs ge ǃKhūb ai ǂgomaiǂnûi tama hâ, ǁîs Elobas ge ǀgū tama hâ.
ZEP.3.4	ǁÎs kēbo-aogu ge a supuǂâixa; hoaragase îǂhôaoǃnâ aogu ge a ǁî. ǁÎs di pristergu ge ǃanuba ra ǀuriǀuri, ǁîgu ge ǂhanuba ra ǀgaidī.
ZEP.3.5	ǂHanu-ai ǃKhūb ge ǁîs ǃnâ hâ; ǁîb ge tsūdī tama hâ. Mâ ǁgoas hoasab ra ǂhanub âba ǃnâb ǃnâ mā, tātsēs tsîna ǀkhai tama, xawe ǂkhabab ge taosa a ǀū.
ZEP.3.6	Tita ge ǁaede ge ǃhomǂui; ǁîn di ǁhôadi ge hîǀhuruhe hâ. Tita ge ǃās tsî daogu âsa ge ǃū-aisa kai khoe-i xare-i ǁîga ǃgûǃganu tama hâs kōse. ǁÎn di ǃādi ge hîǀhuruhe hâ, khoe-i a ǀkhais kōse, ǁansabe-i xare-i a kās kōse.
ZEP.3.7	O ta ge tita ge mî: Titas ge ga ǃao, ǂgōǀausas ge ga ǃkhōǃoa, os ge oms âsa hîǀhurus xa hāǂamhe tide. Tita ge ǁîsa ôaǃnân hoan tawan ge amase khâi tsî ǁîn dīgu hoaga ge ǁgaoǁgao.
ZEP.3.9	ǁNāǃnubai ta ge tita ǂanǂansase ǁaede ǃanu amǁgauga nîra mā, hoatsaman nî ǃKhūb di ǀonsa ǂgaiǀîse, ǁîban nî ǀguiǃnâxasib ǀguib ǀkha ǃoabase.
ZEP.3.11	ǁNā tsēs ge sasa taotaohe tide sa dīgu, ǁîgas ge ti ǃoagu ǃûǂamgu hoagu ǂama: ǁNāǃnubai ta ge tita sa ǁaeguba xu nîra ūbē ǁnān, ǃguriǂâixana, tsîs ge ǃaruǀî ǃguriǃgurisen tide ti ǃanu ǃhommi ai.
ZEP.3.13	ǃGau gen Israeli din ge ǂkhaba-i xare-e dī tide, tsî ǂhumi-i xare-e ǃhoa tide, tsî ams ân ǃnâ i ge gāxaǃnâ nam-i xare-e hōhe tide, xawen ge ǃû tsî nîra ǁgoe tsî khoe-i xare-i ge ǁîna ǃhuriǃhuri tide.
ZEP.3.15	ǃKhūb ge sa ǀgoraǃgâde ge ūbē. ǁÎb ge khākhoen âsa ǀnapubē xuige. Gao-aob Israeli dib, ǃKhūb, ge sa ǁaegub ǃnâ hâ, os ge ǃaruǀî tsū-i xare-e ǃao tide.
ZEP.3.16	ǁNā tsēs ǁkhās ais ge Jerusalemsa nîra mîǀîhe: Tā ǃao Sionse; î kha sa ǃomkha tā ǃopo.
ZEP.3.18	ǁNān, ǃoa hân dâǁâusa xu ǃnūse hân, ǁîna ta ge tita nîra ǀhaoǀhao, ǁîn ge a sa, ǃhōs ga ǃgomse ǁîn ai hâ xawe.
HAG.1.2	Nētib ra ǃKhūb ǂnubidi diba ǃhoa: Nē ǁaes ra mî: ǁAeb ge ganupe hā tama hâ ǃKhūb di ommi nî ǁîb ai ǂnubiheba.
HAG.1.3	Os ge mîs ǃKhūb disa kēbo-aob Hagaib ǃoabasa xu ge hā, mî rase:
HAG.1.5	Tsî nēsi, nētib ra ǃKhūb ǂnubidi diba mî: ǂNûi sadu di ǂâisa sadu daogu ai.
HAG.1.7	Nētib ra ǃKhūb ǂnubidi diba mî: ǂNûi sadu di ǂâisa sadu daogu ai.
HAG.1.8	ǃApa ǃhommi ai î du haina ūhā, î du nē omma kuru, o ta ge tita ǁîb xa ǃgâibahe tsî nîra ǂkhaiǂkhaihe, tib ra ǃKhūba mî.
HAG.1.9	Sadu ge ǂguina ra kōǂuibasen, xawe kō, sadu ge ǀorona ra hōbasen, tsî ǁîrona du ga ommi ǃnâ ūǂgâ xawe ta ge tita ǁîrona ra ǃgombē. Tarexasa? tib ra ǃKhūb ǂnubidi diba mî: Ti ommi ǃū-aisase ǁgoeb ǃaroma, tsî sadu mâ-i hoa-i âdo ǁî-i oms ǂhanisa ra ǃkhoebas ǃaroma.
HAG.1.12	ǃNubain ge Serubabeli, Sealtieli ôab, tsî Josuab, Josadab ôab, ǀgapipristeri tsî ǃgau gen ǁaes din hoana dommi ǃKhūb, ǁîn Elob dib tsî mîdi kēbo-aob Hagaib dide ge ǃgâ, ǃKhūb ǁîn Elob ge ǁîba sî xase. Tsî ǁaes ge ais ǃKhūb disa ge ǃao.
HAG.1.14	Tsî ǃKhūb ge gagas Serubabeli, Sealtieli ôab, Judab gaosab dis, tsî gagas Josuab, Josadab ôab, ǀgapipristeri dis, tsî gagas ǃgau gen ǁaes din hoan disa ge ǂkhaiǂkhaikhâi, on ge hā tsî sîsenni ǃKhūb ǂnubidi dib, ǁîn Elob ommi diba gere dī.
HAG.2.1	ǀGamdisihakaǀaǁî tsēs ǁkhâb dis ai, ǃnaniǁî ǁkhâb ǃnâ, ǀgamǁî kurib gao-aob Dariub dib ǃnâ. 
HAG.2.2	Hûǁî ǁkhâb di ǀgamdisiǀguiǀaǁî tsēs ais ge mîs ǃKhūb disa kēbo-aob Hagaib di ǃoabasa xu hā tsî ge mî:
HAG.2.3	ǃHoa, Serubabeli, Sealtieli ôab, Judab gao-aob ǃoa tsî Josuab, Josadab ôab, ǀgapipristeri ǃoa tsî ǃgau gen ǁaes din ǃoa, mî rase:
HAG.2.5	Xawe nēsi ǀgai, sats Serubabeltse, tib ra ǃKhūba mî, îts ǀgai, sats Josuats, Josadab ôats, ǀgapipristertse, îs ǀgai, sas ǁaes ǃhūb dise, tib ra ǃKhūba mî, î du sîsen, tita sadu ǀkha hâ xuige, tib ra ǃKhūb ǂnubidi diba mî.
HAG.2.9	Tib ge ǀhaiǀuriba, tsî tib ge ǃhuniǃhuriba, tib ra ǃKhūb ǂnubidi diba mî.
HAG.2.10	ǂKhaisib nē ommi dib ge ǂguro ommi dib ǃgâ-ai nîra kai, tib ra ǃKhūb ǂnubidi diba mî, tsî nē ǃās ǃnâ ta ge tita ǂkhîba nîra mā, tib ra ǃKhūb ǂnubidi diba mî.
HAG.2.11	ǀGamdisihakaǀaǁî tsēs khoeseǁî ǁkhâb dis ai, ǀgamǁî kurib Dariub dib ǃnâs ge mîs ǃKhūb disa kēbo-aob Hagaib di ǃoabasa xu hā tsî ge mî:
HAG.2.12	Nētib ra ǃKhūb ǂnubidi diba mî: Pristerga ǀnai dîǃgâ ǂhanub xa îts mî:
HAG.2.13	Kō, khoe-i ga ǃanu ǁgan-e ǀams ǁî-i sarab dis ǃnâ tanio, tsî i ga ǀams â-i ǀkha pereb kas, sâihe hâ ǂûn kas, ǂauxûib kas, olib kas, ǀnî ǂû-ai-i hoa-i kas hoasa tsâǀkhāo, xare ǃanu i nî ǁî-e? O gu ge pristerga ǃeream tsî: Hî-î, ti ge mî.
HAG.2.15	Ob ge Hagaiba ǃeream tsî ge mî: ǁNās ǁkhās xases ge nē ǁaesa ī, tsî ǁnās ǁkhās xases ge nē ǃhaosa ī ti ais aiǃâ, tib ra ǃKhūba mî. Tsî ǁnās ǁkhās xaseb ge sîsenni ǁîn ǃomgu dib hoaba ī, tsî ǁîn ra ǁnāpa ǁguiban ge a ǀurixa.
HAG.2.16	Î du ǁnâi nēsi sadu di ǂgaoba ǁî ǃkhais ai ǂnûi, nē tsēsa xu tsî aiǃâb ǃoa ǀuis ra ǀuis ai ǁguihes aiǃâ ǃKhūb di tempeli tawa.
HAG.2.19	Î du ǁnâi sadu di ǂgaoba ǁî ǃkhais ai ǂnûi, nē tsēsa xu aiǃâb ǃoa, ǀgamdisihakaǀaǁî tsēs khoeseǁî ǁkhâb disa xu, î du ǃgaoǃgaob ǃKhūb di tempeli dib ga ǁîs ai ǁguihe tsēsa xu sadu di ǂgaoba ǁî ǃkhais ai ǂnûi.
HAG.2.20	ǃHoroba ganupe hâb a sâu-ommi ǃnâ, ǀkherahais kas, ǂauxûiǂûhais kas, ǀnomahais kas, xranathais kas hoas ge ǂûtani tama hâ. ǁÎde ta ge tita nē tsēsa xu nîra ǀkhae.
HAG.2.21	Tsî mîs ǃKhūb dis ge ǀgamdisihakaǀaǁî tsēs ǁkhâb dis ai ǀgamǁî ǃnāsa Hagaiba ge hāba, mî rase:
HAG.2.23	Tsî tita ge trons gaosidi disa nîra ǃkhomǃnâ tsî ǀgaib ǁaedi gaosidi diba nîra hîkākā; tsî tita ge kunis tsî ǁîs ai ǂnôana nîra hîkākā tsî hāgu tsî ǁîgu ai ǃgapi hâgu ge nîra ǁnā, nēba naub di gôaba xu.
ZEC.1.2	ǃKhūb ge sadu îga kaise ge ǁaixaǂam,
ZEC.1.5	Sadu îga mapa gu hâ? Tsî kēbo-aoga kha ǀamosib kōse gu nî ûi?
ZEC.1.6	Xawe ti mîdi tsî ti ǂnûiǂgādi, ti ǃgāgu, kēbo-aoga ta ge tita mîmādi, ǁîdi xa saoǁaehe tama gu hâ sadu di îga? Oa rase gu ge: ǃKhūb ǂnubidi dib ge sidab nî dī-ūse ǂâi khami sida daogu ǃoa tsî sida dīgu ǃoa, ǁnās ǁkhās khamib ge ǁîba sida ge dī-ū ti mîs kōse.
ZEC.1.7	ǀGamdisihakaǀaǁî tsēs ai disiǀguiǀaǁî ǁkhâb ǃnâ, ǁkhâb Skebab ge a ǁî, ǀgamǁî kurib Dariub dib ǃnâs ge mîs ǃKhūb disa Saxariab, Berexjab ôab, Idob ôab, kēbo-aoba ge hāba, mî rase:
ZEC.1.9	O ta ge tita ge mî: Ti ǃKhūtse, tarena kha nēna? ǃNubaib ge ǀhomǃgāb tita ra ǃhoa-ūba: Tita ge nî ǁgau tsi, taren a ǃkhaisa, ti ge mî.
ZEC.1.10	ǃNubaib ge ǁnā aob, mirtehaidi ǁaegu mâba ǃeream tsî: Nēn ge ǁnān, ǃKhūb xa sîǂuihe hâna ǃhūbaiban nî ǃgûǃnâǃganuse, ti ge mî.
ZEC.1.11	O gu ge ǁîga ǀhomǃgāb ǃKhūb dib, mirtehaidi ǁaegu mâba ǃeream tsî: Sige ge ǃhūbaiba ge ǃgûǃnâǃganu tsî mû, ǃhūbaib hoaragab ge ǂkhîse ǁgoe tsî a ǃnōsa, ti ge mî.
ZEC.1.13	Ob ge ǃKhūba ǁnā ǀhomǃgāb, tita ǀkha ra ǃhoaba ǃgâi mîdi, ǁkhaeǂgaoxa mîde ge ǃeream.
ZEC.1.14	Ob ge ǁnā ǀhomǃgāb tita ǀkha ra ǃhoaba tita ǃoa ge mî: ǂGaiǂui îts mî: Nētib ra ǃKhūb ǂnubidi diba mî: Tita ge kaise ra tau Jerusalems ǂama tsî Sionni ǂama.
ZEC.1.18	Tsî tita ge kōkhâi tsî mû, haka ǁnâgu ge ti aiǃâ ge hâ i.
ZEC.1.19	O ta ge tita ǁnā ǀhomǃgāb, tita ra ǃhoa-ūb ǃoa: Tarega nēga? ti ge mî. Ob ge ǁîba tita ǁga ge mî: Nē gu ge ǁnā ǁnâgu, Judab, Israeli tsî Jerusalems tsîna ge ǀgaruǀgaruga.
ZEC.1.20	Tsîb ge ǃKhūba haka ǀuriǂnau-aoga ge ǁgau te.
ZEC.1.21	O ta ge tita: Tare-e gu dīǃgû hâ? ti ge mî. Ob ge ǁîba ǃeream te tsî ge mî: Nēgu ge ǁnā ǁnâgu, Judaba ge ǀgaruǀgaruga, khoe-i xare-i ge danas âba ūkhâi tama is kōse, xawe nēgu ge go hā, nauga gu nî ǃhuriǃhurise, ǁnâgu ǃhaodi diga gu nî aoǁguise, ǁnāgu, ǁnâga Judab ǃhūb ǃoagu ge ūkhâiga, ǁîba gu nî ǀgaruǀgaruse.
ZEC.2.2	O ta ge tita: Mâǀîts ra ǃgû? ti ge mî. Ob ge ǁîba tita ǁga ge mî: Jerusalemsa ta nî ǀguirose, mû ta nîga, matikōseb ǂhabasib âsa a kai tsî matikōses a gaxu ǃkhaisa.
ZEC.2.3	Tsî mû, ǁnā ǀhomǃgāb, ti ǀkha ra ǃhoab ge ge ǃgûǂoa, tsî ǀnî ǀhomǃgāb ge ǂoa tsî ǁîba ge ǃgûǃoa.
ZEC.2.6	Khâi, khâi, ǃhū du re ǀapas di ǃhūba xu, tib ra ǃKhūba mî, tita ge sado ge khoraǂui, haka ǂoadi ǀhommi didiǀî, tib ra ǃKhūba mî.
ZEC.2.7	Khâi, Sionse, ǃhū re sas Babilons ôas tawa ǁan hâse.
ZEC.2.9	Tsî mû, tita ge ti ǃomma ǁîn ǂama nîra gongon, on ge ǁîna ǁîn ǃgāna nîra ǁkhâuxū kaiba. Nēti du ge sado nî ǂan, ǃKhūb ǂnubidi dib ge tita sî ǃkhaisa.
ZEC.2.10	Dâ, îs ǃgâiaǂgao, sas Sionni ôase, îs mû, tita ge ra hā, tsî tita ge sa ǁaegub ǃnâ nîra ǁan, tib ra ǃKhūba mî.
ZEC.3.3	Tsî Josuab ge ǀurisa sarana ge ana hâ i, ǀhomǃgāb di ais aiǃâb ge mâ i ǃnubai.
ZEC.3.6	ǃNubaib ge ǀhomǃgāb ǃKhūb diba Josuab ǃoa ge mî:
ZEC.4.1	Tsî ǁnā ǀhomǃgāb tita ǀkha ra ǃhoab ge ǁkhawa ge hā, tsîb ge ǁîba tita ge ǂkhaiǂkhaikhâi, khoe-i ǂomsa xu ra ǂkhaiǂkhaikhâihe khami.
ZEC.4.3	tsî ǀgam ǀkherahaira ǁîb xōǀkhā, ǀguisa olixaparos amǀkhāb ai tsî nausa ǁîs ǁareǀkhāb ai.
ZEC.4.4	O ta ge tita ǁnā ǀhomǃgāb tita ǀkha ra ǃhoab ǃoa ge mî: Ti ǃkhūtse, tarexūna nēna?
ZEC.4.5	Ob ge ǁnā ǀhomǃgāb tita ǀkha ra ǃhoaba ǃeream te tsî ge mî: ǂAn tamats kha hâ tarexūn a ǃkhaisa? O ta ge tita: Hî-î, ti ǃkhūtse, ti ge mî.
ZEC.4.6	ǃNubaib ge ǁîba ǃeream tsî ge mîǀî te: Nēs ge mîs ǃKhūb disa Serubabeli ǃoa mî rase: ǀGaiba xu tama i tsî ǁkhāti ǀgaidība xu tama i tsî ti Gagaba xus ge nē xūn nîra īsa, tib ra ǃKhūb ǂnubidi diba mî.
ZEC.4.8	ǃAruǀîs ge mîs ǃKhūb disa ge hāba te, mî rase:
ZEC.4.11	ǃAruǀî ta ge tita ǃeream tsî ǁîb ǃoa ge mî: Tarera ǁnā ǀgam ǀkherahaira, amǀkhāb kandelari dib tsî ǁareǀkhāb âb ai hâra?
ZEC.4.12	Tsî ta ge ǀgamǁî ǃnās ai ǁkhawa ǁîb ǃoa ge mî: Tarekha ǁnā ǀgam ǂgonakha ǀkherahaira dikha, ǁnā ǀgam ǃhuniǀuriǀā-ūxūra ǃnâ hâkha, ǃhuniǀurib ra ǂnâxūkha?
ZEC.4.13	Ob ge tita ǀkha ǃhoa tsî ge mî: ǂAn tamats kha hâ, tare kha a ǃkhaisa? O ta ge tita: Hî-î, ti ǀhonkhoetse, ti ge mî.
ZEC.5.1	Tsî ta ge ǁkhawa ǃgapakhâi tsî ge kō, tsî mû, ǁkhana ra xamiǂkhani-e!
ZEC.5.2	Ob ge ǁîba tita ǁga: Tare-ets ra mû? ti ge mî. O ta ge tita ge mî: Tita ge ǁkhana ra xamiǂkhanis, ǀgamdisi ǂhâgu gaxuba ūhâs tsî disi ǂhâgu kō ǂhababa ūhâsa ra mû.
ZEC.5.3	Ob ge ǁîba tita ǁga ge mî: Nēb ge ǁnā ǀâxareb, ǃhūb hoaragab ǂama nî ǂoaba. ǃNari ka khoe-i hoa-i ge nēpa xu nîra ǃhomǂuihe, ǁnā ǀâxareb ǁkhāb ǃoa, tsî ǂkhabase ga nū khoe-i hoa-i on ge nēpa xu nîra ǃhomǂuihe, ǁnā ǀâxareb ǁkhāb ǃoa.
ZEC.5.4	Tita ge nē ǀâxareba ra ūǀkhī, hāb nîse tsî ǃnari-ao-i oms ǃnâ tsî ǁnā-i, ti ǀons ǃnâ ǂkhabase ga nū khoe-i oms ǃnâ, tsîb ge ǁîba ǁî-i oms ǁaegub ǃnâ nîra hâǁgoa, tsîb ge ǁîba nîra hapu ǁîb di haigu tsî ǁîb di ǀuidi tsîn hoan ǀkha, tib ra ǃKhūb ǂnubidi diba mî.
ZEC.5.5	Tsî ǀhomǃgāb, tita ra ǃhoa-ūb ge ǃgûǂoa tsî tita ǃoa ge mî: Kōkhâi, îts mû, taren a ǃkhaisa, ǁnān ǀkhī rana.
ZEC.5.7	Tsî mû ǂganais ǂgoaǀurib dis ge ge ūkhâihe, tsîs ge tarasa efab ǃnâ ge ǂnôa i.
ZEC.5.8	Ob ge ǁîba: Nēs ge eloxoresasisa, ti ge mî, tsîb ge ǁîsa efab ǃnâ ge aoǂgā, tsîb ge ǂgoaǀurib di ǂganaisa ams âb ai ge aoǂnûi.
ZEC.5.9	Tsî tita ge ge kōkhâi tsî mû, ǀgam tarara ge ge ǀkhī, tsî ǂoa-i ge ǁgabogu âra ǃnâ ge hâ i. Tsî ra ge ǁgaboga ge ūhâ i ǃariǃkhās di ǁgabokha khami īga, tsî ra ge efaba ǃhūb tsî ǀhommi tsîkha ǁaegu ge ūǃgû.
ZEC.5.10	ǃNubai ta ge tita ǁnā ǀhomǃgāb, tita ra ǃhoa-ūb ǃoa: Mâǀîsa nē efab ra ūǃgûhesa? ti ge mî.
ZEC.6.2	ǂGuro kunis hāgu ge ǀapa ge i, tsî ǀgamǁî kunis d hāgu ge ǂnū ge i,
ZEC.6.3	tsî ǃnonaǁî kunis hāgu ge ǃuri ge i, tsî hakaǁî kunis i hāgu ge ǁgani ge i, ǀgaisa ge iga.
ZEC.6.4	O ta ge tita ǃeream tsî ǁnā ǀhomǃgāb, tita ra ǃhoa-ūb ǃoa: Tarega nēga, ti ǃKhūtse? ti ge mî.
ZEC.6.6	ǂNū hāga ūhâ kunis ge ǀapas di ǃhūb ǃoa ra ǂoa, tsî ǃurigu ge ǁîgu khaoǃgâ ra ǂoa, tsî ǁganigu ge ǃkhawagas ǃhūbǀî ra ǂoa.
ZEC.6.8	Tsîb ge ǁîba ǂgai te, tsî ge mî: Mû, nēgu ǀapas di ǃhūb ǁga ge ǃgûǂoagu, ǁîgu ge ti Gagaba ge sâ kai ǀapas di ǃhūb ǃnâ.
ZEC.6.9	Tsîs ge mîs ǃKhūb disa hāba te tsî ge mî:
ZEC.6.10	Ū ǃkhōsabese ge ūǃgûbēhen Heldaib din xa tsî Tobiab din xa tsî Jedajab din xa, îts ǁnātsē hā, îts ǂgâ Josiab, Sefanjab ôab oms ǃnâ, ǁîs ǃnân ge Babilonsa xu hāsa.
ZEC.6.11	Îts ǀhaiǀurib tsî ǃhuniǃurib tsîkha xa ū îts kronsa dī, îts ǁîsa danas Josuab, Josadab ôab, ǀgapipristeri dis ai ǂnûi.
ZEC.6.14	Tsî ǁnā krons ge Helemmi tsî Tobiab tsî Jedajab tsî Henni Sefanjab ôab tsîga nîra hâba, ǂâiǂâisenxūse ǃKhūb di tempeli ǃnâ.
ZEC.6.15	Tsî ǃnūse hân ge hā tsî tempeli ǃKhūb diba nîra ǂnubi, tsî sadu ge nîra ǂan, ǃKhūb ǂnubidi dib ge tita sadu ǁga sî ǃkhaisa. Nē xūn ge nîra ī, ǃgaoǃgâxase du ga ǃKhūb sadu Elob domma ǁnâu ǃnubai.
ZEC.7.1	Tsî i ge hakaǁî kurib gao-aob Dariub dib ǃnâ ge ī, mîs ǃKhūb dis ge Saxariaba hāba ǃkhaisa hakaǁî tsēs khoeseǁî ǁkhâb, Kisleu ti ǀon hâb dis ai.
ZEC.7.2	Elob ommi ǃoan ge Sareseri tsî Regem-Meleb tsî ǁîkha aoga sî ǃnubai, ais ǃKhūb disa gu nî ǀkhomase,
ZEC.7.4	ǃNubais ge mîs ǃKhūb ǂnubidi dib disa ge hāba te, mî rase:
ZEC.7.6	Tsî sadu ǂû tsî gere āo, sa tamado ǁnā ǂû tsî gere ādo?
ZEC.7.7	ǁNā mî tamade, ǃKhūb ge aibekam kēbo-aogu ǃoabasa xu ǂgaiǂuide, Jerusalems ǁanǃnâhe tsî sâsase hâ hîa, tsî ǁîs ǃādi ǁîs ǂnamipe hâde tsî ǃkhawagas tsî ǃgoaǃnāb tsîra ǁanǃnâhe hâ hîa?
ZEC.7.8	ǃAruǀîs ge mîs ǃKhūb disa Saxariaba ge hāba mî rase:
ZEC.7.11	Xawen ge ǃgaoǃgâsa ge ǂkhā, tsîn ge ǃhōb âna ge ǂgaedawa, tsîn ge ǂgaede ge ǂganam, ǁnâun tidega.
ZEC.7.13	ǁNā-amaga i ge ǁnāti ge ī: ǁÎb ge ǂgai tsî ǁîn ge ǁnâu bi tama is ǁkhās khamin ge ǁîn ona ge ǂgai, xawe tita ge ǁnâu tama ge i, tib ra ǃKhūb ǂnubidi diba mî.
ZEC.7.14	Tsî tita ge ǁîna ge ǃgombē ǁnā ǃhaodi, ǁîna ǀūn hoan ǃnâ, tsî ǃhūb ge ǁîn khaoǃgâ ge hîǀhuruhe, khoe-i xare-i ǁîb ǃnâ ǃgû ka oa tamas kōse; ǁîn ge ǁnā ǃgâi ǃhūba ǃū-aisa ǃhū kai xui-ao.
ZEC.8.1	ǁNās khaoǃgâs ge mîs ǃKhūb ǂnubidi dib disa ge hāba te, mî rase:
ZEC.8.3	Nētib ra ǃKhūba mî: Tita ge Sions ǃoa ge oa, tsî tita ge Jerusalems ǃnâ nîra ǁan, tsî Jerusalems ge ǃās amab dise nîra ǂgaihe, tsî ǃhommi ǂnubidi di ǃKhūb diba ǃanusib di ǃhomse.
ZEC.8.4	Nētib ra ǃKhūb ǂnubidi diba mî: Gorosen ge kaira aogu tsî kaira taradi tsîna Jerusalems ǃgangu ai nîra ǂnû, mâ-i hoa-i ân ge ǁî-i di ǁgâibasenhaiba ǁî-i ǃomǁae nîra ūhâ kairasib xa.
ZEC.8.5	Tsî daogu ǁnā ǃās digu ge ǀgôarogu tsî ǀgôarodi tsîn xa nîra ǀoa, ǁîs daogu ai ra ǀhuruse.
ZEC.8.6	Nētib ra ǃKhūb ǂnubidi diba mî: ǁÎ ǃkhais ge mûdi nē ǁaes xa ga ǃgaun didi ǃnâ ǁnā tsēdi ǃnâ buruxa, ǃkhais ǃaroma i kha ǁnâi ti mûǁae ǁkhāti nî buruxa? tib ra ǃKhūb ǂnubidi diba mî.
ZEC.8.7	Nētib ra ǃKhūb ǂnubidi diba mî: Mû, tita ge ti ǁaesa nîra ore aiǂoas ǃhūba xu tsî huriǂoas di ǃhūba xu.
ZEC.8.10	ǁNā tsēdi aiǃâs ge amǃnâs khoe-i disa xū tamase ge ī i, tsî amǃnâs ǀgoan dis ge ǁau ge i, tsî ǂoa geren tsî ǂgâ geren ge ǂkhî-i xare-e ūhâ tama ge i khākhoeb ǃaroma, tita ge khoen hoana sî xui-ao, mâ-i hoa-e ǁî-i di ǀgūkhoe-i ǃoagu.
ZEC.8.11	Xawe ta ge tita ǃgau gen nē ǁaes dina, aibekam tsēdi ǃnâ ta ge ī i khami ība tide, tib ra ǃKhūb ǂnubidi diba mî.
ZEC.8.12	ǃKhommi ge nîra ǃgâiǃgâ, ǂauxûiǂûhais ge ǂûn âsa nîra mā, tsî ǃhūb ge ūǀkhīn âba nîra mā, tsî ǀhommi ǀaub âba nîra mā xui-ao, tsî tita ge ǃgau gen nē ǁaes dina nēn hoana nîra ǀumi kai.
ZEC.8.14	Nētib ra ǃKhūb ǂnubidi diba mî xui-ao: Tita ge ǂâibasen khami, tsūdī-ū du ta nî ti, sadu îgu ge tita kaise ǁaiǁai ǃnubai; tib ra ǃKhūb ǂnubidi diba mî, tsî ta ge ǁî ǃkhais xa ǃhausen tama ge i;
ZEC.8.15	ǁnās ǁkhās khami ta ge tita ǁkhawa nē tsēdi ai nî ǃgâidī-ū Jerusalems tsî sadu Judab ommi dido: Tā ǃao!
ZEC.8.17	î du tā nē-e nau-i di ǂkhabab xa ǂâi sadu ǂgaob ǃnâ, î du ǂkhaba nūsa tā ǀnam, nēn hoan ge tita ǁkhan hâ xūna xuige, tib ra ǃKhūba mî.
ZEC.8.18	ǁKhawas ge mîs ǃKhūb ǂnubidi dib disa hāba te tsî ge mî:
ZEC.8.20	Nētib ra ǃKhūb ǂnubidi diba mî: Ganupe nîra ī ǃkhais ge, ǁaedi tsî ǁansaben tsîn nî ǂgui ǃāde xu hāsa,
ZEC.8.21	tsî ǁansaben ǀgui ǃās din nî ǁansaben nau ǃās din ǃoa ǃgû tsî mîsa: A da ôasase ǃgû, î da ais ǃKhūb disa ǀkhoma, î da ǃKhūb ǂnubidi diba ôa; tita on ge nî ǃgû.
ZEC.8.22	Nēti di ge ǂgui ǁaedi, tsî ǀgaisa ǃhaodi tsîna nîra hā, ǃKhūb ǂnubidi diban nî Jerusalems tawa ôase, tsî ais ǃKhūb disan nî ǀkhomase.
ZEC.8.23	Nētib ra ǃKhūb ǂnubidi diba mî: ǁNā tsēdi ai i ge nîra ī, disi khoegu mâ gowa-i ǃhaodi di-i hoa-i digu nî saraǀam-i Jodeǁî khoeb di-e ǃkhō tsî mî ǃkhaisa: Sige ge sadu ǀkha nî ǃgû, Elob sadu ǀkha hâ, ti ge go ǁnâu xui-ao.
ZEC.9.3	Tsî Tires ge ǁaposa ǃkhai-e ǂnubibasen xawe, tsî ǀhaiǀuriba tsarab khami ǀhaoǀhaobasen xawe, tsî ǀuiǃhuniǀuriba ǃās daogu di ǂgoab khami.
ZEC.9.4	Mû, ǃKhūb ge ǁîsa nîra ū tsî ǁîb ge ǁîs di ǁaposa ǃkhaisa hurib ǃnâ nîra aoǂgā, tsîs ge ǀaes xa nîra hapuhe.
ZEC.9.6	Tsî ǀaiǀgôab ge Asdods tawa nîra ǁan, tsî tita ge ǃgurib Filisteǁîn diba nîra ǀamǀam.
ZEC.9.7	Tita ge ǀaob âba ǁîb amsa xu nîra dībē, tsî ǁgaiǁgaisan âba ǁîb ǁgûn di ǁaeguba xu. Nētib ge ǁîb ona sida Eloba nîra ǃgauba, ā, ǁîb ge gaosab khami nîra ī, Judab ǃnâ, tsî Ekrons ǃnâ Jebusǁîb khami.
ZEC.9.14	Ob ge ǃKhūba ǁîn ǂama nîra ǂhai; o gu ge ǂāgu âba napab khami nîra ǂoa. Ob ge ǃKhūb ǃKhūba xâiǁnâba nîra xâi; tsî ǁîb ge ǁgaoǂoadi ǃkhawagas didi ǀkha nîra hā.
ZEC.9.15	ǃKhūb ǂnubidi dib ge ǁîna nîra sâu. Tsî ǁîn ge nîra ǂû jaboxūsǀuiden ga dā ǃnubai, tsîn ge nîra ā tsî nîra ǂkhupi ǂauxûib xas khami; tsîn ge nîra ǀoa ǁguibaǃores khami altars ǁhôadi khami.
ZEC.9.16	Tsî ǃKhūb ǁîn di Elob ge ǁnātsē ǁîna nîra sâu gūn ǁîb ǁaes din khami. ǀUidi khaihe hâdi nî ǁîb di ǃhūb ǃnâ ǃkhause ǃkhāhe xui-ao.
ZEC.9.17	Matikōsen nî kai xūn âba! Matikōseb nî kai îsasib âba, ǃhorob nî ǂkhamkhoega tsî ǂkhon ǂauxûib nî ǂkhamkhoede ǀomkhâi kai.
ZEC.10.1	ǀApiba ǂganbasen re ǃKhūb tawa ǃnaresib di ǁaeb ai; ǃKhūb ge ǁnāb, napaga ra dība, ob ge ǁîba mâ ǁhao-i ǃaub ai hâ-i hoa-e ǂâuba hâs kōse ǀapiba nîra mā.
ZEC.10.5	Tsî gu ge ǁē-aogu ǃās daogu di ǂgoaba ǃkhams ǃnâ ra dāǂkhūgu khami nîra ī, nēti gu ge nîra ǃkham, ǃKhūb ǁîgu ǀkha nîra hâ xui-ao, tsî gu ge ǁnāgu hāgu ai ra ǃgapiga nîra taotao.
ZEC.10.6	Tsî tita ge ommi Judab diba ǀgaiǀgai tsî ommi Joseb diba nîra sâu. Tsî tita ge ǁîna ǁkhawa nîra ǂnûiǂgā, tita ge ǁîna ǀkhom xui-ao. Tsî ta ge ǁîna ǂhāxū tama hâse nîra ība, tita ge ǃKhūta, ǁîn di Elota tsî tita ge ǁîna nîra ǁnâu-am.
ZEC.10.7	Ob ge Efraimma ǁē-aob khami nîra ī, ob ge ǂgaob âna nîra ǃgâiaǂgao, ǂauxûib xas khami. On ge ǁîn ôana ǁîsa mû, tsî nîra ǃgâiaǂgao; ob ge ǂgaob âna nîra dâ ǃKhūb ǃnâ.
ZEC.10.8	Tita ge ǁîna nîra ǂnamba on ge nîra ǀhû, tita ǁîna nîra ore xui-ao; on ge nîra ǂguiǂguisen, ǂguron ge ǂgui i khami.
ZEC.10.10	Tita ge ǁîna Egipte ǃhūba xu ǁkhawa nîra ūhā, tsî tita ǁîna Asiriaba xu nîra ǀhaoǀhao xui-ao. Tita ge ǁîna ǃhūb Gileadi tsî Libanonni tsîkha dib ǃnâ nîra ūhā, xawe ǁî ǃhūb ge ǁîna ǂâuba tide.
ZEC.10.12	Tsî tita ge ǁîna ǃKhūb ǃnâ nîra ǀgaiǀgai on ge ǁîb ǀons ǃnâ nîra ǃgû, tib ǃKhūba ra mî.
ZEC.11.1	ǁKhowa-am re sa ǁāga, sats Libanontse, îs ǀaesa sederhaidi âtsa hapu!
ZEC.11.2	Ā so re, saso denehaiso, sederhaidi go ǁnā xuige; ǂkhaisa haidi go hîkākāhe xuige! Ā so re, saso Basanni di aik-haiso; ǀgaisa haiǀgoms go ǁhāǂuihe xuige!
ZEC.11.3	Dommi ǃûi-aogu ās dib ge hâ; ǁîgu ǂkhaisib hîǀhuruhe hâ amaga! Dommi ǂkham xamgu ǃoros dib ge hâ; ǃgurib Jordanǃāb dib hîkākāhe hâ amaga!
ZEC.11.4	Nētib ra ǃKhūb ti Eloba mî: ǃÛi re nē ǂāgūna.
ZEC.11.6	O ta ge tita ǁansaben nē ǃhūb din ona ǀkhom tide, tib ra ǃKhūba mî. Îts mû, tita ge khoena nîra māǁnâ, mâ-i hoa-e ǁî-i ǀgūkhoeb ǃomǁae tsî ǁî-i gao-aob ǃomǁae, tsî gu ge ǁîga nē ǃhūba nîra ǂnauǂkhūǂkhū, tsî tita ge ǁîna ǁîgu ǃomǁaeba xu ore tide.
ZEC.11.8	Tsî tita ge ǃnona ǃûi-aoga ǀgui ǁkhâb ǀguib ǃnâ ge ǃgaoǁnâ. Ti ǀoms ge ǁîgu ǂama ǁaixa, tsî ǁîgu ǀoms on ge tita ǂhara xui-ao.
ZEC.11.10	O ta ge tita ti hais ǀNamǀnamsasisa ū tsî ǁîsa ge khôaǃā, ti ǃgaeǀhaosa ra dīǁauǁauǃâ, nē ǁaedi hoadi ǀkha ta ge dīsa.
ZEC.11.11	Nētis ge ǁîsa ǁnātsē ge dīǁauǁauhe, tsî nētimîn ge ǀkhomǀkhomsaben gūn din, tita ǃâubasen hâna, ge mûǂan, ǃKhūb di mîs a ǁî ǃkhaisa.
ZEC.11.15	ǃAruǀîb ge ǃKhūba tita ǁga ge mî: Îts ǁkhawa ū gâre ǃûi-aob di sîsenūdasa.
ZEC.11.16	Mû, tita ge ǃûi-ao-e nîra ǂkhaiǂkhaikhâi nē ǃhūb ǃnâ, kāǁō ra i tamas ka io, kā hâ-eb ge ǁîba ôa tide, ǀgaruǀgaruhe hâ-eb ge ǁîba ǀhaoǀhao tide, tsî khôa hâ-eb ge ǁîba ǂgauǂgau tide, tsî ǂuruse mâ-eb ge ǁîba ǃkhōǂhomi tide, xawe ǁgan-i kausa-i di-eb ge nîra ǂû tsî ǁî-i di ǁkhoradeb ge nîra tsuruǁnâ.
ZEC.11.17	Tsūba ǁnā tsū ǃûi-aob, gūna ra ǁnāxūba! Gôaba ab ǁôab âb ǂama hā tsî amǀkhāb mûs âb ǂama! ǁÎb di ǁôab ge hoaragase nîra ǂnâ, tsî ǁîb amǀkhāb mûs ge nîra ǂgīǃari!
ZEC.12.1	ǃKhanab ǃKhūb mîs dib Israeli ǂama. ǃKhūb ra ǃhoa, ǁnāb ǀhomma ra ǃāǂuib tsî ǃhūbaiba ra ǃgaoǃgaob tsî khoeb di gagasa ǁîb ǃnāb ǃnâ ra kuruba:
ZEC.12.4	ǁNātsē ta ge tita mâ hāb hoaba ǃao kai, tsî ǁîgu di ǃgapi-aoga nîra ǃkhau kai, tib ra ǃKhūba mî. Xawe Judab ommi ǂama ta ge tita ti mûra nîra khowa, tsî hān ǁaedi din hoana ta ge nîra ǂgī kai.
ZEC.12.5	ǃNubai gu ge ǂgaeǂgui-aogu Judab diga ǁîgu di ǂgaob ǃnâ nîra mî: ǁAnsaben Jerusalems din ge tita ǀgaise nîra ība, ǃKhūb ǂnubidi dib ǁîn Elob ǃnâ.
ZEC.12.7	Tsî ǃKhūb ge ǂgurose tentomdi Judab dide nîra ore, ǂkhaisib Davib ommi dib tsî ǂkhaisib Jerusalems ǁansaben dib tsîn Judab ǃoa-ai kaikaisen tidega.
ZEC.12.12	Ob ge ǃhūba nîra ǃgae-ā, mâ ǃhaos hoasa ǀguri hâse; ǃhaos Davib ommi disa ǀguri hâse tsî ǁîn tarade ǀguri hâse; ǃhaos Natanni disa ǀguri hâse tsî ǁîn tarade ǀguri hâse,
ZEC.12.13	ǃhaos Levib ommi disa ǀguri hâse tsî ǁîn tarade ǀguri hâse; ǃhaos Simeib disa ǀguri hâse tsî ǁîn tarade ǀguri hâse,
ZEC.12.14	ǁnās ǁkhās xase nau ǃhaodi hoade, mâ ǃhaos hoasa ǀguri hâse tsî ǁîn tarade ǀguri hâse.
ZEC.13.2	Tsî i ge ǁnātsē nîra ī o ta ge tita ǀondi ǁgôa-elogu dide ǃhūba xu nîra ǀariǂui, tib ra ǃKhūba mî, ǁîdi ǃaruǀî ǂâihe tides kōse; ā kēbo-aogu on tsî ǃanuoǃnâ gagas ona ta ge tita ǃhūba xu nîra dībē.
ZEC.13.4	Tsî i ge ǁnātsē nîra ī, kēbo-aogu nîra tao ǃkhaisa, mâb hoaba ǁîb di ais ǃaroma, kēbob ka ǃnubai; tsî gu ge ǀûxa ǂamsaraba ǂgaeǂgā tide, ǂhumi nîse.
ZEC.13.5	Tsîb ge nîra mî: Tita ge kēbo-ao tama ta. Tita ge aota ǃhanaba ra sîsen ta, khoe-i ge sîsenna ge ǃgaeba te ti ǂkhamsisa xu.
ZEC.13.6	Tsî khoe-i ga ǁîb ǃoa: Tare ǀhapina kha nēn, sa ǃomǁae hâna? ti mîo, ob ge ǁîba nîra mî: Nēn ge ǁnā ǀhapin ti horesan di oms ǃnâ ta ge ǂnauhena.
ZEC.13.8	Tsî i ge ǃhūb hoaragab ǃnâ nîra ī, tib ra ǃKhūba mî, ǀgam ǃnonaǁî ǃâra nî ǁîb ǃnâ hîkākāhe tsî ǁō ǃkhaisa; xawe ǀgui ǃnonaǁî ǃâs ge ǁîb ǃnâ nîra ǃgau.
ZEC.13.9	Tsî tita ge ǁnā ǃnonaǁî ǃâsa ǀaes ǃnâ ūǂgā tsî ǁîsa nîra tsunitsuni ǀhaiǀurib ra tsunitsunihe khami, tsî tita ge ǁîsa nîra ǃâitsâ, sats khoets ra ǃhuniǀuriba ǃâitsâ khami, os ge ǁî ǃâsa ti ǀonsa nîra ǂgaiǀî, tsî tita ge ǁîna nîra ǁnâuǃā. Tita ge: ǁÎn ge a ti ǁae, ti nîra mî; tsî ǁîn ge: ǃKhūb ge a ti Elo, ti nîra mî.
ZEC.14.4	Tsî ǁîb ǂaira ge ǁnā tsē ǀKheraǃhommi, Jerusalems aiǃâ aiǂoasǀî ǁgoeb ai nîra mâ, ob ge ǀKheraǃhomma ǀgam ǃâra ǃnâ nîra ǀgoraǃāsen aiǂoasǀî tsî huriǂoasǀî, ama kai ǃgoaǃnāb nî hâs kōse, ob ge ǀgui ǃkhareb ǃhommi diba ǀapasǀî nîra ǂgō tsî nau ǃkhareb âba ǃkhawagasǀî.
ZEC.14.6	Tsî i ge ǁnātsē nîra ī, ǃgomǀgausa ǃnâb nîra ǀkhai tsî durutsuxub nîra hā ǃkhaisa.
ZEC.14.12	Tsî nēb ge nîra ǁnā ǁnora-ai, ǃKhūb ǁîb ǀkha ǁnā ǁaedi Jerusalems ǃoagu nî ǃkhamdi hoade nî ǁnoraba: ǁÎb ge mâ-i hoa-i di ǁgansa ganupe i ǂaira â-i ai mâ hîa nîra kā kai, tsî mâ-i hoa-i di mûra ge ǁîra di āra ǃnâ nîra kā, tsî mâ-i hoa-i di nams ge ǁî-i di ams ǃnâ nîra kā.
ZEC.14.13	ǁKhāti i ge ǁnātsē nîra ī, kai ǂkhupi-i ǃKhūba xu ra hā-i nî ǁîn ǃnâ hâ ǃkhaisa, mâ-i hoa-i nî ǁî-i ǀgūkhoe-i ǃomma ǃkhō, tsî mâ-i hoa-i nî nau-i ǃommi ǃoagu ūkhâihes kōse.
ZEC.14.14	Tsî Judab ge ǁkhāti Jerusalems ǃoagu nîra ǃkham, on ge xūn ǁîs ǂnamipe hâ ǃhaodi hoadi din, ǃhuniǀurib tsî ǀhaiǀurib tsî kaise ǂgui saran tsîna nîra ǀhaoǀhaohe.
ZEC.14.15	ǁNās ǁkhās xaseb ge ǁnora-aib hān dib tsî hā-eseln dib tsî ǃnaidi dib tsî eseln dib tsî mâ ǀgoa-i, ǁnā toroǂnubidi ǃnâ hâ-i diba naun di ǁnora-ai i ge ī-i khami nîra ī.
ZEC.14.17	Tsî i ge nîra ī, mâ ǃhaos ǃhūbaib di ǃhaodi dis ga Jerusalems ǃoa ǃapa tama io, Gao-aob ǂnubidi di ǃKhūban nî ǀgoreǀîse, o i ǁîn ǂama ǀapi-i xare-e hā tidesa.
ZEC.14.18	Tsî ǃhaos Egipteǁîn dis din, ǀapi-i ǁîn ǂama hā taman, ga ǃapa tsî sī tama io, ob ge ǁnā ǁnora-aiba ǁîn ǂama nîra hâ, ǁîb ǀkhab nî ǃKhūba ǁaede ǁnoraba, ǁnān ǃapa tidena, kaitsēs ǁhao-omdi disa nî tsēdīse.
ZEC.14.19	Nēb nîra Egipteǁîn di ǁkhara tsî ǁkhāti ǁnā ǃhaodi, ǃapa tidedi hoadi di ǁkhara, kaitsēs ǁhao-omdi disa di nî tsēdīse.
MAL.1.1	ǂHôas ǃKhūb di mîs xa hâs, Israeli ǃoa Maleaxib di ǃoabasa xu.
MAL.1.3	tsî Esauba ta ge tita ge ǁkhan hâ i, tsî tita ge ǃhomgu âba ǃū-aisa ǃkhaise ge ǂnûi, ǀumis âba ǀgirin ǃgaroǃhūb dina ge mâiba.
MAL.1.4	Edommi ga: Sida ge go ǀgâ xawe da ge ǃū-aisa ǃkhaide ǁkhawa nî ǂnubi, ti mî xaweb ra ǃKhūb ǂnubidi diba nēti mî: ǁÎn ga ǂnubi xawe ta ge tita nî khôaǁnâ. Tsîn ge ǁîna ǀkharib eloxoresan dib, ti nîra ǂgaihe tsî ǁaes ǃKhūb ǁaixaǂam hâs ǀamosib kōse, ti.
MAL.1.5	Tsî sadu mûdi ge ǁî ǃkhaisa nîra mû, tsî du ge: ǃKhūba ab kaikaihe ǀkharib Israeli diba xu, ti nîra mî.
MAL.1.7	Sago ge ǀuriǀurihe hâ pere-e ti altars ai ra ūhā, xawe go ge: Tare xū-i ǀkha ge ra ǀuriǀuri tsi? ti ra mî. Nēs: ǃKhūb di tāb ge a ǃharaxūhesa, ti go ra mî ǃkhais ǀkhas komo.
MAL.1.9	ǁNâi ais Elob disa ǀkhoma, îb ǁîba sida ǀkhom, ti. Nēs ge sago di ǃomma xu ge ī, sago di aisa ǃkhōǃoab nî? tib ra ǃKhūb ǂnubidi diba mî.
MAL.1.12	Xawe sago ge ǁîsa ra ǀuriǀuri, ǃKhūb di tāb ge ǀuriǀurihe hâ, tsî ǁîb di hōǂgābasen xūn: ǁÎb di ǂûn ge a ǃharaxūsa, ti go ra mîo.
MAL.1.13	Tsî go ge gorose ra mî: Mû, mâ ǀhupuǀhupusenai-e kha nē-e tsî go ge ǁî-e a ǃgombē ǁkhā, tib ra ǃKhūb ǂnubidi diba mî, tsî go ge ǁkhāti ǃnarihe hâ-i kas, ǃhora-i kas, ǀaesen hâ-i kas hoasa ra ūhā. Tita ǁnâi ūǃoa ta nî ǁîna sago ǃomǁaeba xu? tib ra ǃKhūba mî.
MAL.2.1	Tsî sago pristergo, nē ǂhanub ge a sago di.
MAL.2.3	Mû, tita ge sago suriba ǁkhōse nî ǂgōǀau tsî tita ge ǂhauba sago aidi ǃnâ nîra ǂkhau ǂhaub sago kaitsēdi diba, sago nî ǁîb ǀkha ūbēhes kōse.
MAL.2.4	ǃNubai go ge sago nî ǂan, tita ge nē mîmāsa sago ǃoa sî ǃkhaisa, ti ǃgaeǀhaos Levib ǀkha nî hâga, tib ra ǃKhūb ǂnubidi diba mî.
MAL.2.5	Ti ǃgaeǀhaos ǁîb ǀkha ta ge ūhâ is ge ûi ge i tsî ǂkhî ge i, ǁîna ta ge ǁîba ge mā ǃaoǃgâb nîse, ob ge ǁîba tita ge ǃao, tsîb ge ti ǀons ǃaroma ge ǃhuri.
MAL.2.6	ǂHanub amab dib ge ǁîb di ams ǃnâ ge hâ i, tsî ǂkhaba-i xare-i ge ǁîb amǁgaukha ai hōhe tama ge hâ i; ǁîb ge tita ǀkha ǂkhîb ǃnâ tsî ǂhauǃnâsib ǃnâ ge ǃgû tsîb ge ǂguina ǂhanuoǃnâsiba xu ge ǃhobasen kai.
MAL.2.8	Xawe sago ge daoba xu ge ǂgō, sago ge ǂguina ge ǃnôa kai ǁkhāǁkhās ǀkha, sago ge ǃgaeǀhaos Levib disa ge ǁgaoǁgao, tib ra ǃKhūb ǂnubidi diba mî.
MAL.2.9	ǁNā-amaga ta ge tita sago ona ge ǃharaxūsa kai tsî anu tama xū kai ǁaes hoas aiǃâ, ti daoga go sâu tama tsî ǀgoraǃgâs ǃnâ aisa ra ǃkhōǃoa amaga.
MAL.2.12	Ab ǃKhūba aob ǁnāsa ga dība ǃhomǂui Jakob omde xu, ǁnāb ǂgai rab tsî ǁnāb ǃeream rab, tsî ǃKhūb ǂnubidi diba ǁguibade ra hā-ūbaba.
MAL.2.14	O du ge sado: Tarexasa? ti ra mî. Nē ǃkhais xas ge: ǃKhūb ge ǀhûǀguitimî-ao ge i sats tsî sa ǂkhamsis di taras, ǁîsats ge ǂgomǂgomsa tamase sîsenūs tsîro ǁaegu, horesas a tsî sa ǃgaeǀhaos di taras a xawe.
MAL.3.4	Os ge ǁguibas Judab tsî Jerusalems tsîra disa ǃKhūba ǃgâise nîra ība, hugakam tsēdi ǃnâs khami tsî aibekam kurigu ǃnâs khami.
MAL.3.5	O ta ge tita sado nîra ǀgū, ǀgoraǃgâ du ta nîse. O ta ge tita ǃhae ǃkhō-amaose nîra ī ǃgai-aogu ǃoagu tsî ǃgamekhôa-aogu ǃoagu, tsî ǁnāgu ǂkhabase ra nūgu ǃoagu, tsî ǁnāgu tsēs ǃgaesab di amǃnâsa ǀgaib ǀkha ra ǃkhōdawa gu ǃoagu, ǁnān, ǃoataras tsî ǃoaǀgôan tsî ǃhaokhoen di ǂhanuba ra dawaǃkhunin tsî tita ǃao tamana, tib ra ǃKhūb ǂnubidi diba mî.
MAL.3.6	Tita ǃKhūta ǀkharaǀkharasen tama xui-ao, ǁnā-amagas ge sadu Jakob ôadu hapuhe tamasa.
MAL.3.8	Sats khoetsa Eloba xū-e ǀâǀhana ǁkhāts a? Xawe du ge sado tita ra ǀâǀhana tsî: Mâ xū-i ǃnâ da satsa ra ǀâǀhana? ti ra mî. Disiǁî ǃâs ǃnâ tsî ǁguibas ǃnâ.
MAL.3.10	Disiǁîn hoana ǁui-ommi ǃnâ ūǂgâ, în ǂûna hâ ti ommi ǃnâ, î du ǁî ǃkhais ǀkha tita ǃâitsâ, tib ra ǃKhūb ǂnubidi diba mî, ise ta mûǂuidaodi ǀhommi dide ǁkhowa-am tsî ǃnāǂamsa ǀkhaeba ǂnâǁnâba du tide ǃkhaisa.
MAL.3.11	Tsî tita ge hapu rana nîra ǁkhaebēba du, în ǃhūb di ǂûna sado tā hîkākā-ai, tsî ǂauxûiǂûhais ǃhanab ǃnâ hâs ge ǂûtanîoǃnâ tide, tib ra ǃKhūb ǂnubidi diba mî.
MAL.3.12	Tsî ǁaedi hoadi ge sado ǃgâiǃgâse nîra ǃkhōǀkhā: Sadu ǃgâi ǃhūse nîra ī xui-ao, tib ra ǃKhūb ǂnubidi diba mî.
MAL.3.13	Sadu mîdi ge tita ǀgaidā hâ, tib ra ǃKhūba mî. Xawe sadu ge: Tare-e da kha ǁnâi sa ǃoagu ǃhoa hâ? ti ra mî.
MAL.3.15	O da ge nēsi ǃguriǂgaoxana ǃgâiǃgâse ra mû; ǁkhātin ra ǃgâiǃgâ ǁnān, eloxoresasiba ra dīna, ǁkhātin ra Eloba ǃâitsâ xawen ra ûi.
MAL.3.16	ǃNubain ra ǁnān, ǃKhūba ra ǃaona ǃhoa, mâ-i hoa-e ǁî-i ǀgūkhoe-e ǃoa, xaweb ra ǃKhūba ǃgaoǃgâ tsî ǁî xūna ǁnâu. Tsî ǂâiǂâisenǂkhani-i ge ais âb aiǃâ ǁnān, ǃKhūba ra ǃaon tsî ǁîb di ǀons xa ra ǂâina xoabahe hâ.
MAL.3.18	ǃNubai du ge ǁkhawa ǀgorasa nîra mû ǂhanu-aib tsî eloxoresab tsîkha ǁaegu, ǁnāb Eloba ra ǃoabab tsî ǁnāb, ǁîba ǃoaba tamab tsîkha ǁaegu.
MAL.4.1	Mû re ǁnā tsēs ge ra hā, ǁganoms khami ra khause, ǃnubain ge ǃguriǂgaoxan hoan tsî ǁnā-i, eloxoresasiba ga dī-i hoa-i tsîna nîra ǃhoroǃgaoda kai tsî ǃgoaxa tsēs ge nîra ǁîna ǂhubi, tib ra ǃKhūb ǂnubidi diba mî, ǃnoma-i kas ǂgona-i kas hoasa ǁîna ǃgauba tideba.
MAL.4.4	ǂÂi du re Moseb ti ǃgāb di ǂhanub, tita ge ǁîba Horeb ai Israeli hoab ǂama mîmāb xa, tsî ǂnûiǂgādi tsî ǂhanugu tsîn xa.
MAT.1.4	tsî Arammi ge Aminadaba ge hō, tsî Aminadab ge Nasonna ge hō, tsî Nasonni ge Salmonna ge hō,
MAT.1.8	tsî Asab ge Josafata ge hō, tsî Josafati ge Joramma ge hō, tsî Jorammi ge Usiaba ge hō.
MAT.1.9	Tsî Usiab ge Jotamma ge hō, tsî Jotammi ge Axasa ge hō, tsî Axasi ge Hiskiaba ge hō,
MAT.1.10	tsî Hiskiab ge Manaseba ge hō, tsî Manaseb ge Amonna ge hō, tsî Amonni ge Josiaba ge hō,
MAT.1.11	tsî Josiab ge Jexoniab tsî ǁîb di ǃgâsagu tsîga ge hō, Babilons ǃoa ǃgû-ūhes ǁaeb ai.
MAT.1.13	tsî Serubabeli ge Abiuba ge hō, tsî Abiub ge Eljakimma ge hō, tsî Eljakimmi ge Asora ge hō,
MAT.1.14	tsî Asori ge Sadoka ge hō, tsî Sadoki ge Aximma ge hō, tsî Aximmi ge Eliuba ge hō,
MAT.1.15	tsî Eliub ge Eleasara ge hō, tsî Eleasari ge Matanna ge hō, tsî Matanni ge Jakoba ge hō,
MAT.1.17	O di ge ǃhaoǃnādi hoade Abrahamma xu Davib kōse hakaǀa ǃhaoǃnāde, tsî Daviba xu Babilons ǃoa ǃgû-ūhes kōse hakaǀa ǃhaoǃnāde, tsî Babilons ǃoa ǃgû-ūhesa xu Xristub kōse hakaǀa ǃhaoǃnāde.
MAT.1.19	Ob ge Joseb, aob âsa, ǂhauǃnâ ge i, tsî ǂhaisase taotao si ǂgao tama ge hâ i, tsîb ge ǂganǃgâsase gere ǁnāxū si ǂgao.
MAT.1.23	“Mû, ǂkhamkhoes ge nîra ǀgamǀkhā, tsî ǀgôaroba nîra ǁora, tsî Emmanuel, tis ge ǀons âba nîra ǂgaihe. ǁNās ge: Elob sada ǀkha hâ” ti ra ǂâibasen.
MAT.1.24	Tsî Joseb ge ǂomsa xu ǂkhai, ob ge ǀhomǃgāb ǃKhūb dib ge mîmā bi khami ge dī, tsî tarasa ge ūbasen.
MAT.2.3	Tsî gao-aob Herodeb ge nēna ǁnâu, ob ge ge ǃhuri, tsî Jerusalems hoas ge ǁîb ǀkha ge ǃhuri.
MAT.2.4	Tsîb ge ǀgapipristergu tsî xoaǂansabegu ǁaes digu hoaga ǀhaoǀhao tsî ge dîǃnâ gu, mapab nî Xristuba ǃnae ǃkhaisa.
MAT.2.6	“Tsî sas Betlehems Judab ǃhūb dis ge tātse ǂkhari tama hâ Judab gaosan ǃnâ; sasa xub ǂgaeǂgui-aob ti ǁaes Israelsa nî ǃû kaiba nîra ǀkhī amaga.”
MAT.2.7	ǃNubaib ge Herodeba gā-aiga ǂganǂamse ǂgai tsî ǂōrisase ge dîǃgâ gu ǁaeba mâ ǁaes ge ǀgamirosa ǂhai ǃkhaisa;
MAT.2.8	tsî Betlehems ǃoa sî gu tsî ge mî: ǃGûsī î ǂōrisase ôaǃnâ ǀgôaroba, tsî hō bi go kao, ǂhôa te hā, î ta ǁkhāti sī ǀgoreǀî bi.
MAT.2.9	Tsî gao-aoba gu ge ǁnâu, o gu ge ge ǃgû, tsî mû, ǀgamiros aiǂoas ǃnâ gu ge mûs ge ge ai-aiba gu, ǀgôarob hâbas ge sī mâs kōse.
MAT.2.10	Tsî ǀgamirosa gu ge mû, o gu ge ge ǃgâiaǂgao kai ǃgâiaǂgaob ǀkha.
MAT.2.12	Tsî gu ge ǁhapos ǃnâ elosi mîmāsa ge hō, Herodeb ǃoa gu oa tide ga; o gu ge ǀkhara daob ai ǁîgu ǃhūb ǃoa ge ǁaru.
MAT.2.13	Tsî ǁaru gu ge, ob ge ǀhomǃgāb ǃKhūb diba Joseba ǁhapos ǃnâ ǂhai tsî ge mî: Khâi îts ǀgôaroba ū, ǁîb îs ǀkha, î ǃhū Egipteba ǃoa î ǁnāpa hâ, mîba tsi ta nîs kōse, Herodeb ǀgôarobab nî ǃgamse ra ôa xuige.
MAT.2.14	Ob ge khâi tsî ǀgôaroba ǁîb îs ǀkha tsuxub ǃnâ ū tsî ge ǂgō Egipteba ǃoa,
MAT.2.16	Tsî Herodeb ge mû, gā-aigu xab gāhe hâsa, ob ge kaise ge ǁaixa tsî ǀgôaron Betlehems tsî ǁîs amǃgâgu hoagu ai hân, ǀgam kurikha xu ǁnās ǃnaga hân hoana sî tsî ge ǃgam kai, gā-aigu xab ge ǂōrisase ôaǃnâ ǁaeba ǃoa.
MAT.2.19	Tsî Herodeb ge ǁō, mû, ob ge ǀhomǃgāb ǃKhūb diba Joseba ǁhapos ǃnâ ǂhai Egipteb ǃnâ,
MAT.2.21	Ob ge khâi, tsî ǀgôaroba ǁgûs ǀkha ū, tsî Israelǁîn ǃhūb ǃoa ge sī.
MAT.2.22	Tsî Arxelaub Judeab ǃnâ a gao-ao ǃkhaisab ge ǁnâu ǁîb îb ǃās ǃnâ, ob ge ǁnāpa sīsa ge ǃao; tsî ǁhapos ǃnâb ge elosi mîmāsa hō-o, ob ge Galileab di ǃhūǃân ǃoa ge sī.
MAT.3.5	On ge Jerusalems tsî Judeab hoab din, tsî Jordanna ǁgoeǂnamipe hâ ǃhūb din hoana ǁîb ǃoa gere ǂoa,
MAT.3.6	tsî ǁîb xa ge ǁāǁnâhe Jordanǃāb ǃnâ, ǁoren âna ǁguiǁnâ tsî.
MAT.3.8	ǃHobasensa anu hâ ǂûna ǁnâi ūǀkhī.
MAT.3.13	ǃNubaib ge Jesuba Galileaba xu Jordanǃāb ǃoa ge hā, Johaneb xab nî ǁāǁnâhese.
MAT.3.14	Ob ge Johaneba ǂkhā bi tsî ge mî: Tita kom sats xa ǁāǁnâhesa ǂhâba hâo, ots satsa tita ǃoa ra hā?
MAT.3.15	Ob ge Jesuba ǃeream, tsî ǁîb ǃoa ge mî: ǀÛ nēsi, ǁnāti khom sakhoma anu hâ, ǂhanu-aisib hoaba ǀoaǀoasa xuige. Ob ge ge ǀûsenba bi.
MAT.3.16	Tsî Jesub ge ǁāǁnâhe, ob ge ǁnātimîsi ǁgamma xu ge ǂoaxa, tsî mû, ǀhomgu ge ge ǁkhowa-amsenba bi, tsîb ge Elob Gagaba ǂnabu-i ase ǁgôaxa tsî ǁîb ǂama ra hāse ge mû.
MAT.4.8	ǁKhawab ge ǁgâuaba kaise ǀgapi ǃhommi ǃoa ge ūǃapa bi, tsî hoa gaosigu ǃhūbaib diga ge ǁgau bi ǁîgu ǂkhaisib ǀkha,
MAT.4.9	tsî ǁîb ǃoa ge mî: Nēn hoana ta nî mā tsi, ǁnāǁgoe tsîts ga tita ǀgoreǀîo.
MAT.4.13	Tsî Nasaretsa xu doe, tsîb ge Kapernaums hurirob tawa ǁgoes ai ge hā ǁan, Sebulonni tsî Naftalib tsîkha di ǃhūǀkharib ǃnâ.
MAT.4.15	Sa ǃhūts Sebulonni tsî Naftalib tsîkha dits, hurirob daob tawa Jordanǃāb nauǃani ǁgoets, ǀūben di Galileatse!
MAT.4.16	ǃKhaenab ǃnâ ǂnôa ǁaes ge kai ǃnâba ge mû, tsî ǁîn ǁōb di ǃhūb tsî sommi ǃnâ ǂnôan ge ǃnâb xa ge ǁhaiǂamhe.
MAT.4.18	Tsîb ge Jesuba Galileahurirob amǃgâb garu hîa, ǀgam khoeǃgâgukha, ǁauǃkhō-aokha ge mû, Simonni, Petrub ti ra ǂgaiheb tsî Andreab ǁîb ǃgâsab tsîkha; ǁîkha ge ǀûisa hurirob ai ge aoǂui, ǁauna nî ǃkhōse.
MAT.4.21	Tsî ǁnāpa xub ge ǃgû, ob ge ǀnî khoeǃgâgukha ge mû, Jakobub, Sebedeub ôab, tsî Johaneb ǁîb ǃgâsab tsîkha, ǂgaus ǃnâ kha ǁîkha îb Sebedeub ǀkha ǀûidi âga ra dī-unu hîa tsî ge ǂgai kha.
MAT.4.22	O kha ge ǁnātimîsi ǂgaus tsî ǁîkha îb tsîna ǁnāxū, tsî ge sao bi.
MAT.5.1	Tsî Jesub ge ǂnubide mûo, ob ge ǃhommi ai ge ǃapa, tsî ǂnûb ge ǃnubai gu ge ǁkhāǁkhāsabegu âba ge hā.
MAT.5.2	Tsîb ge ams âba khowa tsî, ǁkhāǁkhā ni tsî ge mî:
MAT.5.6	ǃGâiǃōn ge hâ ǂhanu-aisiba ra ǃâ tsî ǁgâna ǁîn nîra ǁâ amaga.
MAT.5.20	Mîba du ta ra xui-ao, sadu ǂhanu-aisib ga xoaǂansabegu tsî Farisegu tsîgu di ǂhanu-aisiba ǃnāǂam tama io, o du ge tātsē gaosib ǀhommi dib ǃnâ ǂgâ tide.
MAT.5.24	ǁnâi mās âtsa altars aiǃâ ǁnāxū î ǃgû, î aibe ǃgâsa-i âts ǀkha ǀûbagusa dī, îts ǁnāǃnubai sa māsa hā ǁguiba.
MAT.5.26	Amase, ta ra mîba tsi, ǁnāpa xuts ge tātsē ǂoa tide, ǀuni marirosats nî matares kōse.
MAT.5.30	Tsî amǀkhāb ǃommi âts ga ǁgonǁgonǃnâ tsio, ǁhāǁnâ î aoxū bi, harebeba tsi hâ, ǀgui-i sa uniǁaen di-i nî kāsa, sa soros hoas nî ǀamo ǀaeb ǃnâ aoǂgāhes xa xuige.
MAT.5.36	î danas âts tawa ǁkhāti tā nū; ǀgui ǀû-ets a ǃuriǃuri tsî ǂnūǂnū ǁoa amaga.
MAT.5.41	Tsî ǀgui mailsats nî ǁnūse ga ǁgūǀkhā tsi-e, ǀgam mailra ǃgû-ū.
MAT.5.42	ǂGan tsi ra-e mā, î sa tawa ra ǀkhupi ǂgao-e tā ǀgî.
MAT.5.46	Sado ǀnam hân ǀguina du ga ǀnamo, mâ amǃnâ-e du ǁnâi ūhâ? ǁNāsan kha mariǃkhōǃoa-aona ǁkhāti dī tama hâ?
MAT.5.47	Tsî sadu ǃgâsan ǀguina du ga tawedeo, mâ xū-e du kha naun ǂamai ra dī? ǀŪbena kha ǁnās ǁkhās ase dī taman hâ?
MAT.6.1	ǂAnbasen re, î du sadu ausa tā khoen aiǃâ mā, ǁîn xa du nî mûhese; ǁnāti du ga dīo, o du kom sadu Îb ǀhommi ǃnâ hâb tawa amǃnâ-e ūhâ tamao.
MAT.6.2	Ausats ga māo, tā sa aiǃâ xâi kai re, hînaxaǃnân ta dī khami sinagogegu ǃnâ tsî daogu ai, khoen xan nî ǃgôahese. Amase ta ra mîba du, amǃnâs ânan ūbē hâ ǃkhaisa.
MAT.6.4	Îs aude mās âtsa ǂganǃgâsib ǃnâ ī, ob ge sa Îb ǂganǃgâsib ǃnâ ra mûba ǂhaisasib ǃnâ nî dīdawa-amba tsi.
MAT.6.5	Tsî ǀgorets kao, ots hînaxaǃnân ra ī khami ī tide, sinagogegu ǃnâ tsî daogu ǁhôadi ai ra ǀgorena, khoen xan nî mûhese. Amase ta ra mîba du, amǃnâs ânan ūbē hâ ǃkhaisa.
MAT.6.11	nētsē sida tsēkorobe pereba mā da,
MAT.6.14	Khoena du ga ǁîn di dāsāde ǀûbao, ob ge sadu ǀhomsi Îba sadu dide ǁkhāti nî ǀûba du.
MAT.6.17	Sats ga ǁnâi ǂûtamahâo, danas âtsa ǀnau, î ais âtsa ǁā,
MAT.6.18	khoen aiǃâts ǂûtamahâs ǀkha ǁgausen tidese, îts sa Îb ǂganǃgâsib ǃnâ hâb aiǃâ ǁgausen, ob ge sa Îb ǂganǃgâsib ǃnâ ra mûba ǂhaisasib ǃnâ nî dīdawa-amba tsi.
MAT.6.19	ǁUiba ǃhūbaib ai tā ǀhaoǀhaobasen, nēpa di ge ǁgurib tsî ǀgūb tsîkha xa ra hapuhe, tsî ǃnari-aon xa khaoǃkhopaǃgâhe tsî ǃnarihe.
MAT.6.21	ǁUib âdu hâpa, ǁnāpab kom ǂgaob âdu ona hâo.
MAT.6.23	Tsîs mûs âts ga ǂkhabao, os ge sa soros hoaragasa nî ǃkhae; tsî ǃnâb sats ǃnâ hâb ga ǃkhaeo, matikōseb ǃkhaenab ǂûba nî kai.
MAT.6.27	Tsî tari-e sadu ǃnâ, ǂhansens ǀkha ǁî-i di gaxusib tawa, ǀgui ela a ǁguiri ǁkhā?
MAT.6.28	Tsî tarexa du anaxūb xa ra ǂhansen? ǃAub di ǃkhārona ǃgaoǃgâ, matin ra ǀomsa; sîsen taman hâ, tsî ǀhôa taman hâ.
MAT.6.30	Tsî Elob ga ǃaub di ǀgâba ǁnāti anao, nētsē mâb tsî ǁari ǁganoms ǃnâ ra aoǂgāheba, ǁnās ǃgâ-aib ǁnâi sadu tawa dī tide, ǂkhariǂgomxaǃnâdo?
MAT.6.31	Tā ǁnâi ǂhansen: Tare-e da nî ǂû, tsî tare-e da nî ā, tsî tare-e da nî anasen?
MAT.6.32	ǀŪben kom nēn hoana ra ôao. ǀHomsi Îb sadu dib ge a ǂan, nēn hoana du ǂhâba hâ ǃkhaisa.
MAT.7.3	Tsî matits ra ǀapoba sa ǃgâsab di mûs ǃnâ mû, tsîts sa mûs ǃnâ hâ ǃnao-e hōǃâ tama hâ?
MAT.7.4	Tsî matits ra sa ǃgâsab ǃoa mî: ǁNam î ta ǀapoba sa mûsa xu ūǂui, tsî mû, ǃnao-i ge sa mûs ǃnâ ǁgoe.
MAT.7.5	Sa hînaxaǃnâtse, aibe ǃnaoba sa mûsa xu ūǂui, ots ge ǃgâise nî mû, matits ǀapoba sa ǃgâsab di mûsa xu nî ūǂuisa.
MAT.7.8	ǂGan ra-i hoa-i ge ra ǃkhōǃoa, ôa ra-i hoa-i ge ra hō, ǃgubu-am ra-i hoa-i ra ǁkhowa-ambahe xuige.
MAT.7.9	Mâ khoeb sadu diba kha, ǁîb ôasab ga pere-e ǂgan bio, ǀui-e nî mā bi?
MAT.7.10	Tsî ǁau-eb ga ǂgano, ǀao-e nî mā bi?
MAT.7.18	ǃGâi hai-i kom ǁkhoa tama ǂûna a ūǀkhī ǁoao, tsî ǁgao hâ hai-i kom ǃgâi ǂûna a ūǀkhī ǁoao.
MAT.7.20	ǁNā-amaga ǁîgu ǂûn tawa du nî mûǂan gu.
MAT.7.25	Tsî kai ǀapib ge hā, tsî ǃāgu ge dâu, tsî ǂoagu ge ǃgom tsî ǁnā oms ai ge ǂnapisen, xaweb ge ǁnā tama ge hâ, ǃhaob aib ge ǂnubihe hâ i amaga.
MAT.7.26	Tsî mâ-i hoa-i, ti mîde ǁnâu tsî ǁîde dī tama-i ge gâ khoeb ǀkha nî ǂkhōhe, ǁîb omsa ǀgopab ai ge ǂnubiba.
MAT.8.1	Tsî ǃhomma xub ge ǁgôaxa ǃnubais ge kai ǂnubisa ge sao bi.
MAT.8.2	Tsî mû, ǃomamaxab ge hā ǀgoreǀî bi tsî ge mî: ǃKhūtse, ǂgaots ka ots ge a ǂgauǂgau te ǁkhā.
MAT.8.3	Ob ge Jesuba ǃomma ǀhōǂui, tsî tsâǀkhā bi, tsî ge mî: ǂGao ta ra, xuige ǂgau! Ob ge ǁnātimîsi ǃomamasis âba xu ge ǂgau.
MAT.8.5	Tsî Jesub ra Kapernaums ǃnâ ǂgâ hîab ge kaidisigu danakhoeba ǁîb ǃoa hā tsî ǀkhoma bi
MAT.8.6	tsî ge mî: ǃKhūtse ti ǃgāb ge oms ǃnâ ǁgoe ǃhomsib xa, tsî kaise ra tsû.
MAT.8.7	Ob ge Jesuba ǁîb ǃoa ge mî: Tita ge sī tsî nî ǂuruǂuru bi.
MAT.8.8	Ob ge kaidisigu danakhoeba ǃeream tsî ge mî: Anu tama ta hâ, ti oms ǃnâts nî ǂgâ ǃkhaisa; îts ǀgui mîs ǀguisa mî, ob ge ti ǃgāba nî ǂgau.
MAT.8.9	Tita on ge a khoe, ǂamkhoegu ǀgaib ǃnâ mâ ta, tsî ta ge toro-aoga ti ǃnaga ūhâ. Tsî nēb ǃoa ta ga: ǃGû ti mî, ob ge ra ǃgû, tsî naub ǃoa: Hā, ob ge ra hā tsî ǃgāb ǃoa: Dī nēsa, ob ge ra dī.
MAT.8.15	Ob ge ǁîs ǃomma ge tsâǀkhā, tsîs ge ǁkhaisa ge ǁnāxū si; os ge khâi tsî ge ǃoaba bi.
MAT.8.16	Tsîn ge ǃui-amǁae ǂguin ǁgâuab xa hâǃnâhena ǁîb ǃoa ūhā, ob ge gagaga mîs ǀkha ge aoǂui, tsî tsû hân hoana ge ǂgauǂgau,
MAT.8.19	Tsîb ge ǂanǂansa xoaǂansabeba hā, tsî ǁîb ǃoa ge mî: ǁKhāǁkhā-aotse, satsa ta ra sao ǂgao, mâǀîts ga ǃgûs hoasa.
MAT.8.22	Ob ge Jesuba ǁîb ǃoa ge mî: Sao te re satsa, în ǁō hâna ǁîn di ǁō hâna ǁkhō.
MAT.8.23	Tsî ǂgaus ǃnâb ge ǂgâ, o gu ge ǁîb ǁkhāǁkhāsabega ge sao bi.
MAT.8.24	Tsî mû, nētikō kai ǂoab ge hurirob ai ge ǃgom ǂgaus ge ǃgabigu xa apu-aihes kōse, xaweb ge ǁîba ge ǁom hâ i.
MAT.8.25	O gu ge ǁîb di ǁkhāǁkhāsabega sī ǂkhaiǂkhai bi tsî ge mî: ǃKhūtse, sâu ge re, kāǁō ge kom rao.
MAT.8.27	On ge khoena buru, tsî ge mî: Mâ khoeǃnôaba kha nēb, ǂoagu tsî hurirob on xa ra ǁnâuǀnamheba?
MAT.8.28	Tsî nauǃani Gadareǁîn ǃhūb ǃnâb ge sī, o kha ge ǀgam khoekha ǁgâuab xa hâǃnâhekha ge ǃoa bi, ǀhobade xu ge ǀkhī tsî kaise ge ǁaixa i kha, khoe-i xare-i ǁnā daoba-ū ī ǁoas kōse.
MAT.8.30	Tsî ǃnūse ǁîkha xus ge kai ǃû ra hāgūn ǀhaosa ge hâ i.
MAT.8.31	O kha ge ǁgâuakha ǀkhoma bi tsî ge mî: Sikhomats ga aoǂui ǂgao-o, mā-am khom, î khom hāgūn ǀhaos ǃnâ ǂgâ re.
MAT.8.32	Ob ge ǁîkha ǃoa ge mî: ǃGû! O kha ge ǂoa, tsî hāgūn ǃnâ ge ǂgâ. Tsî mû, os ge hāgūn ǀhaos hoasa ǁhoaba xu hurirob ǃnâ aoǁnâsen tsî ge āǁō.
MAT.8.33	O gu ge ǃûi-aoga ge ǃhū, tsî ǃās ǃnâ hoana ge sī ǂhôa, tsî ǁgâuab xa hâǃnâhekha ǀkha go īn ona ge sī ǂhôa.
MAT.8.34	Tsî mû, ǃās din hoan ge Jesuban nî ǃoase ge ǂoa; tsî ǁîban ge mû, on ge ge ǀkhoma bi, îb ǁîn di ǀkhariba xu bē, ti.
MAT.9.2	Tsî mû, khoen ge ǃhom hāb, kharob ai ǁgoeba ǁîb ǃoa ge ūhā. Tsî Jesub ge ǁîn ǂgomsa mû, ob ge ǃhom hâb ǃoa ge mî: ǀGôatse, ǃgâiǂâisen re, ǁoren âtsats ge ǀûbahe hâ.
MAT.9.5	Mâsa kha supu nēra xa: ǁOren âtsats ǀûbahe hâ, tsî: Khâi î ǃgû! ti mîs tsîra xa?
MAT.9.6	Xawe ǂan go nîse, Khoen Ôab ǃhūbaib ai, ǁorenab nî ǀûbase ǀgaiba ūhâsa, ob ge ǃhom hâb ǃoa ge mî: Khâi, kharob âtsa ū, î ǁaru!
MAT.9.7	Ob ge khâi tsî ge ǁaru.
MAT.9.8	Tsî ǂnubidi ge mû, on ge buru tsî Elob, khoena nēti ī ǀgaiba ge māba ge kare.
MAT.9.9	Tsî Jesub ge ǁnāpa xu ǃgû, ob ge khoeb mariǃkhōǃoa-ommi ǃnâ ǂnôab, Mateub ti ra ǂgaiheba mû, tsî ǁîb ǃoa ge mî: Sao te re! Ob ge khâi tsî ǁîba ge sao.
MAT.9.10	Tsî i ge ge ī, Mateub oms ǃnâb tāb tawa ǂnôa hîa, mû, o gu ge ǂgui mariǃkhōǃoa-aogu tsî ǁore-aogu tsîga ge ǂnûǀhao, Jesub tsî ǁîb ǁkhāǁkhāsabegu tsîgu ǀkha.
MAT.9.12	Ob ge Jesuba, ǁnâub geo, ǁîgu ǃoa ge mî: ǂUrun ge ǂgauǂgau-aoba ǂhâba tama hâ, xawe ǀaesen hân ge ǂhâba bi hâ.
MAT.9.17	Tsî khoe-i xare-i ge ǁkhāti ǀasa ǂauxûiba, ǀoro ǃgapagu ǃnâ ǂnâ tama hâ, ǁnās ga dīhe, o gu ge ǃgapaga nî doa, tsî ǂauxûiba nî ǀkhausen; tsî ǂauxûib nî ǂnâxūhe, o i ge khoe-e ǀasa ǂauxûiba ǂuru ǃgapagu ǃnâ ra ǂnâ, o kha ge hoakha ǂgause ra hâ.
MAT.9.18	Nēnab ge ǁîgu ǃoa mîo, mû, danakhoegu di ǀguib ge ǁîb ǃoa hā, ǃhonaiǃâ bi tsî ge mî: Ti ôas ge ǀase go ǁō, xawe sī, î sa ǃomma ǁîs ai ǁgui, os ge nî ûi.
MAT.9.19	Ob ge Jesuba khâi, tsî ǁîb ǁkhāǁkhāsabegu ǀkha ge sao bi.
MAT.9.20	Tsî mû, taras disiǀgamǀa kuriga ǀaoǂnâba ge ūhâ is ge ǃgâbǀkhāba xu hā, tsî ǂomamǃgâb ǁîb sarab diba ge tsâǀkhā.
MAT.9.21	ǁÎs ge ǁîs ǃnâ mî xui-ao: Sarab âb ǀguiba ta ga tsâǀkhā, o ta ge nî ǂgau.
MAT.9.22	Tsî Jesub ge ǂnan, tsî ǁîsa mû, ob ge ge mî: ǃGâiǂâisen re, ǀgôase, ǂgoms âs go hui si xuige. Os ge tarasa ǁnā ira xu ge ǂgau.
MAT.9.23	Tsî Jesub ge danakhoeb oms ǃnâ sī, tsî ǂnuni ra tsî ǂkhupi ra ǁaesa mû.
MAT.9.25	Tsî ǁaesab ge ǃhaeǂui, ob ge ǂgâ, tsî ǀgôaros ǃomma ge ǃkhō; os ge ǀgôarosa ge khâi.
MAT.9.26	Tsî nē gommi ge ǁnā ǃhūb hoab ai ge ǂoa.
MAT.9.27	Tsî Jesub ge ǁnāpa xu ǃgû, o kha ge ǀgam ǂgī hâkha ge sao bi, ǂgaiǂui tsî ra mîkha: Sikhoma ǀkhom re, Davib ôatse!
MAT.9.28	Tsî oms ǃnâb ge sī, o kha ge ǂgī hâkha ǁîb ǃoa ge hā. Ob ge Jesuba ǁîkha ǃoa ge mî: ǂGom kho ra, ǁnāsa ta a dība kho ǁkhā ǃkhaisa? O kha ge ǁîb ǃoa ge mî: Ā, ǃKhūtse.
MAT.9.31	Xawe ǂoa kha geo, o kha ge ge gom kai bi ǁnā ǃhūb hoab ai.
MAT.9.32	Tsî nēkha ge ǂoao, mû on ge khoena ǃgome tsî ǁgâuab xa hâǃnâhe khoeba ǁîb ǃoa ge ūhā.
MAT.9.33	Tsî ǁgâuab ge ǃhaeǂuihe, ob ge ǃgomeba ge ǃhoa. Os ge ǂnubisa buru tsî ge mî: Tātsē i ge nēti ī xū-e Israelǁîn ǃnâ mûhe tama hâ.
MAT.9.36	Tsî ǂnubideb ge mû, ob ge ǁîna ge ǀkhom, tsau hâ tsî ǁnāxūhe hâ gūn, ǃûi-ao-i ose hân khamin ge ī i amaga.
MAT.9.38	ǁNā-amaga ǃKhūb ǃgaos diba ǂgan, îb sîsenaoga sîǂui ǁîb di ǃgaos ǃoa.
MAT.10.1	ǁÎb di disiǀgamǀa ǁkhāǁkhāsabega ǂgaiǀhao tsîb ge ǀgaiba ge mā gu ǃanuoǃnâ gagagu ǂama, ǁîga gu nî ǃhaeǂuise, tsî hoa ǀaesenain tsî tsû-ain tsîna gu nî ǂuruǂuruse.
MAT.10.3	Filipub, Bartolomeub, Tomab, Mateub, mariǃkhōǃoa-aob; Jakobub, Alfeub ôab; Lebeub, Tadeub ti ra ǂgaiheb;
MAT.10.4	Simonni Kanaǁîb tsî Judab Iskarioǁîb, ǀapexū bi nîrab tsîga.
MAT.10.5	Nē disiǀgamǀagab ge Jesuba ge sîǂui, mîmā gu tsî ge mî: ǀŪben daob ai tā ǃgû, î Samariaǁîn ǃādi ǃnâ tā ǂgâ.
MAT.10.9	ǃHuniǀurimarib karao, ǀhaiǀurimarib karao, ǂaimarib karao sago ǃgaesenni ǃnâ tā ūbasen,
MAT.10.11	Tsî mâ kaiǃās tsî ǃhais ǂgâ go kas hoasa aibe ôaǃnâ, tari-i ǁîs ǃnâ a anu ǃkhaisa, î ǁnāpa hâ, ǂoa go nîs kōse.
MAT.10.13	Tsî ǁnā om-i din ga anu hâ, ob nî ǂkhîb âgo ǁîn ai hā, xawe anu taman ga io, ob nî ǂkhîb âgo sago ǃoa oa.
MAT.10.27	ǃKhaenab ǃnâ ta ra mîba gona, ǃnâb ǃnâ ǃhoa re, tsî ǂgaes ǃnâ go ra ǁnâuna oms ǂamaib ai aoǁnâ re.
MAT.10.29	Khoe-e kha ǀgam guninira ǀgui mariros ama ǁamaxū tama i hâ? Tsî ǀgui-i xare-i ân ge sadu di Îb ose ǃhūb ai ǁnā tama hâ.
MAT.10.30	Tsîn ge ǁkhāti danaǀûn sago din hoana ǃgôahe hâ.
MAT.10.31	ǁNā-amaga tā ǃao; ǂgui guninide go kom sago ra īǂamo.
MAT.10.32	ǁNā-amaga mâ-i hoa-i, khoen aiǃâ ga tita ǂan-i, ǁî-e ta ge tita ona ti Îb ǀhommi dib aiǃâ nîra ǂan.
MAT.10.34	Tā ǂâi, ǂkhîba ta nî ǃhūbaib ai hā-ūse ta ge hā ǃkhaisa; ǂkhîba ta nî hā-ūse ta ge hā tama tsî gôaba ta nî ūhāse ta ge ge hā.
MAT.10.35	Hā ta ge, khoeba ta nî ǀgorase ǁgûba xu, tsî ǀgôasa ǁgûsa xu, tsî ǀuiǀgôasa ǁîs ǀuiǁgûsa xu.
MAT.10.36	Tsî khoe-i ommi din ge ǁî-i khākhoese nî i.
MAT.10.41	Kēbo-aoba ga kēbo-aob ǀons ǃnâ ǃkhōǃoa-i ge kēbo-aob amǃnâsa nî hō-e, tsî ǂhanu-aiba ga ǂhanu-aib ǀons ǃnâ ǃkhōǃoa-i ge ǂhanu-aib amǃnâsa nî hō-e.
MAT.11.1	Tsî i ge ge ī, Jesub ge ǁîb di disiǀgamǀa ǁkhāǁkhāsabega mîmā toao, ob ge ǁnāpa xu aiǃâb ǃoa ge ǃgû, ǁîn di ǃādi ǃnâb ni ǁkhāǁkhā tsî aoǁnâse.
MAT.11.4	Ob ge Jesuba ǃeream tsî ge mîǀî gu: ǃGû, î go Johaneba sī ǂhôa, ǁnâu tsî go ra mûna:
MAT.11.8	Tare-e du nî mûse du kha go ǂoa? Khoe-i, tsamra saran ǀkha anasen hâ-e? Kō, tsamra sarana ana hân ge gao-aogu omgu ǃnâ ra hâ.
MAT.11.13	Kēbo-aogu hoagu tsî ǂhanub on ge Johaneb kōse gere kēbo.
MAT.11.15	ǂGaera ūhâ-e ǁnâu i nîse ī a-i ǁnâu.
MAT.11.16	Tsî tare-i ǀkha ta kha nē ǃhaosa nî ǂkhō? ǀGôaron khamin kom io, ǁamaxūǃkhais tawa ǂnû tsî horesan âna ǂgaiǀî
MAT.11.20	ǃNubaib ge ǃādi, ǁîb buruxa ǀgaigu ǃādi hoadi xa ǃnuriǃnāde ge ǃnaeǃnâdi, xawe ǃhobasen tamade ge ǂgōǀautsoatsoa:
MAT.11.22	O ta ra mîba du, Tires tsî Sidons tsîra ge saro xa nî tanisase ībahe ǃkhaisa, ǀgoraǃgâtsēs ai.
MAT.11.26	A, Abotse, ǁnātis kom sa ǃgâiǂâisa ge īo, sa aiǃâ.
MAT.11.29	Sadu ai ūkhâi ti ǃnaoba, î tita xu ǁkhāǁkhāsen tsamtsiǃnâ tsî ta ǂgaob ǃnâ a ǃgamǃgamsensa ǃkhaisa, o du ge sadu ǀomde khoakhoasa nî hōba.
MAT.12.6	O ta ra mîba go, tempeli ǃgâ-ai kaib nē hâ ǃkhaisa.
MAT.12.8	Khoen Ôab ge a sâtsēs on di ǃKhū xui-ao.
MAT.12.9	Tsî ǁnāpa xu aiǃâb ǃoa ǃgû tsîb ge ǁîgu sinagogeb ǃnâ ge sī.
MAT.12.11	Ob ge ǁîgu ǃoa ge mî: Mâ khoeba kha hâ sadu ǃnâ ǀgui gū-e ūhâb, tsî i ga ǁî-e sâtsēs ai tsau-i ǃnâ ǁnāo, ǁî-e ǃkhō tsî ūǂui tideba?
MAT.12.13	ǃNubaib ge khoeb ǃoa ge mî: ǀHōǂui ǃommi âtsa. Ob ge ge ǀhōǂui bi, tsîb ge naub khami ge ǂgau.
MAT.12.19	ǂNoagu tsîb ge ǃhao tide, tsî ǁîb dommi ge daogu ai ǁnâuhe tide.
MAT.12.20	ǂĀb ǃganihe hâbab ge khôa tide, tsî tsurib di khauǃgauro-eb ge ǀari tide, ǀgoraǃgâsab nî dans ǃoa ūsīs kōse.
MAT.12.21	Tsî ǁîb ǀons ǃnân ge ǀūbena nîra ǃâubasen.
MAT.12.22	ǃNubaib ge ǁgâuab xa hâǃnâheb, ǂgī hâ tsî ǃgomeba ǁîb ǃoa ge ūhāhe; tsîb ge ǁîba ge ǂuruǂuru, ob ge ǂgī hâ tsî ǃgomeba ǃhoa tsî ge mû.
MAT.12.23	O di ge ǂnubidi hoade ǃhuri tsî ge mî: Nēba kha Davib ôa tamaba?
MAT.12.25	Tsî Jesub ge ǁîgu di ǂâide ǂan, ob ge ǁîgu ǃoa ge mî: Mâ gaosis hoas, ǀgoraǃāsen hâs ge hâhâ tide, tsî mâ ǃā-i tsî om-i ǀgoraǃāsen hâ-i ge hâhâ tide.
MAT.12.26	Tsî Satanni ga Satanna aoǂuio, ob kom ǀgoraǃāsen hâo, matis ǁnâi gaosis âba nî hâhâ?
MAT.12.27	Tsî tita ga Beelsebula xu ǁgâuaga aoǂuio, tari-e xu gu ǁnâi sadu di ôaga ra aoǂui gu? ǁNā-amaga gu ge nî ǁîga sadu ǂhanuǂhanu-ao.
MAT.12.34	Sa ǀaon ôado, mati du kha nî ǃgâina ǃhoa, ǂkhaba du a hîa? ǀOasib ǂgaob diba xus kom amsa ra gowao.
MAT.12.35	ǃGâi khoe-i kom ǂgaob di ǃgâi ǁuiba xu ǃgâina ra ūǀkhīo, tsî ǂkhaba khoe-i kom ǂkhaba ǁuiba xu ǂkhabana ra ūǀkhīo.
MAT.12.36	O ta ra mîba du: Mâ ǁau mî-i hoa-i, khoen ga ǃhoa hâ-i xan nî ǀgoraǃgâtsēs ai ǃereamsa māsa.
MAT.12.37	Sa mîde xuts kom nî ǂhanu-ai kaiheo, tsî sa mîde xuts kom nî ǀâxarexūheo.
MAT.12.39	Ob ge ǃeream tsî ǁîgu ǃoa ge mî: ǃHaos ǂkhabaxas tsî ǃgamekhôaxas ge sao-e ra ôa, xawes ge ǀnî sao-e māhe tide, Jonab kēbo-aob di saos ose.
MAT.12.43	ǃAnuoǃnâ gagab ga khoe-e xu ǂoao, ob ge ǃgaro ǃkhaide ra ǃgûǃganu, sâba ra ôase, xawe hō tama.
MAT.12.44	Ob ge ra mî: A ta ǁkhawa ti oms, ǂoaxu ta ges ǃoa oa. Tsî hāb rao, ob ge ǀkhaiǃnâse tsî ǀnapuǃnâhe tsî anihe hâse ra hō si.
MAT.12.47	O i ge khoe-e ǁîb ǃoa ge mî: Mû, sa îs tsî sa ǃgâsagu tsîn ge ǃauga mâ, tsî ǃhoa-ū tsin nîse ra ôa tsi.
MAT.12.49	Tsî ǃommi âba ǁkhāǁkhāsabegu ǂama ǀhōǂui, tsîb ge ge mî: Mû ti îs tsî ti ǃgâsan tsîna!
MAT.13.1	Tsîb ge Jesuba ǁnā tsēs ai omsa xu ǂoa, tsî hurib tawa ge ǂnû.
MAT.13.2	Tsî di ge ǂgui ǂnubide ǁîb tawa ǀhao, ob ge ǂgaus ǃnâ ǂgâ tsî ge ǂnû; tsî ǁaes hoas ge ǃanib ai ge mâ i.
MAT.13.3	Ob ge ǂguina ǂkhōdi ǃnâ ǃhoa tsî ge mî: Tsoro-aob ge tsorob nîse ge ǂoa.
MAT.13.4	Tsî tsorob ra hîa i ge ǀnî-e daob ammi ai ge ǁnā, on ge anina hā, tsî ǁî-e ge hapu.
MAT.13.5	Tsî ǀnî-i ge ǃhaoxa-am ǃhūb ai ge ǁnā, ǀoatsi ǃhūba i ūhâ tama ǃkhais ai, o i ge ǁnātimîsi ge ǁhai, ǃgamse i ge ǃhūb ǃnâ ǁgoe tama hâ i amaga.
MAT.13.6	Tsî sores ge ǁhaio, o i ge ge ǂhubihe, tsî ǃnoma-e i ūhâ tama hâ amaga i ge ge ǂnâ.
MAT.13.7	Tsî ǀnî-i ge ǁkhūn ǃnâ ge ǁnā, tsî ǁkhūn ge ǁhaikhâio, o i ge ge ǀhomǀomhe.
MAT.13.8	Tsî ǀnî-i ge ǃgâi ǃhūb ai ge ǁnā, tsî ge ǂûtani, ǀgui-e ǀguikaidisi ǃnādi, tsî nau-e ǃnanidisi ǃnādi, tsî nau-e ǃnonadisi ǃnādi kōse.
MAT.13.9	ǂGaera ūhâ-e ǁnâu i nîse a-i ǁnâu.
MAT.13.10	O gu ge ǁkhāǁkhāsabega hā, tsî ǁîb ǃoa ge mî: Tarexats ra ǁîna ǃoa ǂkhōdi ǃnâ ǃhoa?
MAT.13.11	Ob ge ǃeream, tsî ǁîgu ǃoa ge mî: Sago ge māhe hâ, gaosib ǀhommi dib di ǂganǃgâsiba ǂansa, xawen ge nēna māhe tama hâ.
MAT.13.15	ǂGaob nē ǁaes dib ge a karosa tsî ǂgaedi ǀkhan ge tsūse ra ǁnâu, tsî mûdi ânan ge ǂganam în ga tā mûdi ǀkha mû, în ga tā ǂgaedi ǀkha ǁnâu, în ga tā ǂgaob ǀkha ǁnâuǃā, în ga tā ǃhobasen, î ta ga ǁîna tā ǂgauǂgau, ti.
MAT.13.17	Amase ta ra mîba go: ǂGui kēbo-aogu tsî ǂhauǃnâgu tsî gu kom sago ra mûna mûsa ge turao, xawe gu ge mû tama ge i; tsî ǁnâu gu nîse, sago ra ǁnâuna, xawe gu ge ǁnâu tama ge i.
MAT.13.18	Sago ǁnâi ǁnâu ǂkhōs tsoro-aob disa.
MAT.13.19	Khoe-i ga mîs gaosib disa ǁnâu, xawe ǁnâuǃā si tama io, ob ge ǂkhababa hā, tsî ra tsububē ǂgaob â-i ǃnâ tsorohe hâ-e; nē-i ge daob ammi tawa ge tsorohe-e.
MAT.13.20	Tsî ǃhaoxa-am ǃhūb ǃnâ tsorohe hâ-i ge nē-i, mîsa ǁnâu tsî ǁnātimîsi ǃgâiaǂgaob ǀkha ra ǃkhōǃoa-e.
MAT.13.21	Xawe ǃnoma-e i ǁî-i ǃnâ ūhâ tama amaga i ge ǁaerob ǀguiba hâ; tsî ǁgâiǀāb tsî ǃgôaǃgonni tsîkha ga hāo mîs ǃaroma, o i ge ǁnātimîsi ra ǁgonǁgonǃnâhe.
MAT.13.23	Tsî ǃgâi ǃhūb ǃnâ tsorohe hâ-i ge nē-i, mîsa ǁnâu tsî ǁnâuǃā, tsî ra ǂûtani-e; tsî i ra ūǀkhī, ǀgui-e ǀguikaidisi ǃnādi, tsî nau-e ǃnanidisi ǃnādi, tsî nau-e ǃnonadisi ǃnādi kōse.
MAT.13.25	Tsî khoen ǁom hâ hîab ge khākhoeb âba hā, tsî ǀomatsâna ǃhorob ǁaegu tsoro, tsî ge bē.
MAT.13.26	Tsî ǃhorob ge ǁhai tsî ǂûǂûo, on ge ǀomatsân tsîna ge hōhe.
MAT.13.27	O gu ge ǃgāgu ǀhonkhoeb diga hā, tsî ǁîb ǃoa ge mî: ǃKhūtse, ǃgâi ǃkhom-ets kha sa ǃhanab ǃnâ tsoro tama hâ? Mapa xub ǁnâi ǀomatsâna ūhâ?
MAT.13.28	Ob ge ǁîgu ǃoa ge mî: Khākhoeb kom ǁnāsa ge dīo. O gu ge ǃgāga ǁîb ǃoa ge mî: ǂGaots ra ǁnâi, ǃgû tsî ge nî ǀhaoǀhao ni ǃkhaisa?
MAT.13.29	Ob ge ge mî: Hî-î, î go tā ǀnîsi ǀomatsâna ǀhaoǀhaos ǀkha ǃhorob tsîna ǃhomǂui.
MAT.13.31	ǀNî ǂkhōsab ge ǁîna ǁgui-aiǃâ tsî ge mî: Gaosib ǀhommi dib ge mostardǃkhomro-i khami ī, khoeb ge ū tsî ǁîb ǃhanab ǃnâ a tsoro-e.
MAT.13.32	Hoa ǃkhomgu xa ǂkhariro-i ge ǁî-e, xawe ǀomkhâi i rao, o i ge hoa ǁhaon ǃgâ-ai a kai, tsî ra hai kai, ǀhommi di anin ra hā tsî ǁî-i di ǂgonagu ǃnâ om kōse.
MAT.13.37	Ob ge ǃeream tsî ǁîgu ǃoa ge mî: ǃGâi ǃkhomma ra tsorob ge Khoen Ôaba.
MAT.13.39	Tsî khākhoeb, ǁîna ge tsorob ge ǁgâuaba. Tsî ǃgaoǁaeb ge ǃhūbaib di ǀamsa. Tsî ǃgao ra gu ge ǀhomǃgāga.
MAT.13.40	Tsî ǀomatsân ra ǀhaoǀhaohe, tsî ǀaes ǀkha ra khauǃkhūhes ǁkhās khami i ge ǁkhāti nē ǃhūbaib di ǀams ai nîra ī.
MAT.13.45	ǁKhawab ge gaosib ǀhommi diba ǁamagu-aob, îsa ǃamde ra ôab khami ī.
MAT.13.48	Tsî ǀoas ra ǃnubain ge ǃanib ai ra ǂgaeǂui si, tsî ǂnû tsî ra sāǂui, ǃgâina xapadi ǃnâ, xawe ǁgao hânan ra aoxū.
MAT.13.50	Tsî ǁganoms ǀaeb dis ǃnâ nîra aoǂgā nî, ǁnāpa kha ge āb tsî ǁaninǁgûb tsîkha nîra hâ.
MAT.13.51	Ob ge Jesuba ǁîgu ǃoa ge mî: ǁNâuǃā go go nēn hoana? O gu ge ge mîǀî bi: Ā, ǃKhūtse.
MAT.13.52	Ob ge ǁîba ge mîǀî gu: ǁNā-amaga mâ xoaǂansabeb hoab, gaosib ǀhommi dib ǃnâ ǁkhāǁkhāhe hâb, ge oms ǀhonkhoeb, ǁîb ǁuiba xu ǀasan tsî ǀnaisan tsîna ra ūǀkhīb khami ī.
MAT.13.54	Tsî ǁîb di aboxan ǃhūb ǃnâb ge sī, ob ge ǁîn di sinagogegu ǃnâ ge ǁîna ge ǁkhāǁkhā ǁîn ge ǃhuris kōse, tsîn ge ge mî: Mapa xub kha nēba nēti ī gā-aisib tsî ǀgaigu tsîna ūhâ?
MAT.13.55	Nēba kha ǃnaokuru-aob ôa tamaba? Tsî ǁgûs âba kha Marias ti ǂgaihe tamas hâ? Tsî ǃgâsagu âba kha, Jakobub tsî Joseb tsî Simonni tsî Judab tsîgu tamaga?
MAT.13.58	Tsîb ge ǁnāpa ǂgui ǀgaiga ǁîn ǂgomoǃnâsib ǃaroma dī tama ge i.
MAT.14.1	ǁNā ǁaeb ǁkhāb aib ge Herodeb hakaǁî ǃhūǃâs gao-aoba Jesub gomma ge ǁnâu.
MAT.14.2	Ob ge ǁîb ǃgāgu ǃoa ge mî: Nēb kom Johaneb ǁĀǁnâ-aobao; ǁō hâna xub kom go khâio, tsî ǁnā-amaga gu kom nēti ī ǀgaiga ǁîb ǃnâ ra sîseno.
MAT.14.6	Tsî Herodeb di ǃnaetsēs ge tsēdīheo, os ge Herodias ôasa ǁîn aiǃâ ge ǂnā, tsîb ge Herodeba ge ǃgâibahe.
MAT.14.7	ǁNā-amagab ge nūs ǀkha ge mîmâiba si, ǂgans ka-i hoa-eb nî mā si ǃkhaisa.
MAT.14.8	Os ge ǁgûs xa aibe ǀapeǃnâhe tsî ge mî: Johaneb ǁĀǁnâ-aob danasa ǃores ǃnâ mā te hā re.
MAT.14.9	Ob ge gao-aoba ge ǃoa, xawe nūdi, tsî ǂnûǀhaoba bi hân ǃaromab ge māhes nîsa ge mîmā.
MAT.14.10	Ob ge sî tsî Johaneba ǃkhō-oms ǃnâ ge ǁhāǁnâdana kai.
MAT.14.11	Tsî danas âb ge ǃores ǃnâ tanihāhe, tsî ǀgôarosa ge māhe; os ge ǁgûs âs ǃoa ge ūsī.
MAT.14.12	Tsî gu ge ǁîb ǁkhāǁkhāsabega hā tsî sorosa ūkhâi, tsî ǁîsa ge ǁkhō, tsî Jesuba ge sī ǂhôa.
MAT.14.13	Tsî Jesub ge ǁnâu, ob ge ǁnāpa xu ǂgaus ǃnâ ǃgaroǃhūb ǃoa ǀguri hâ ǃkhais ǃoa ge ǂgō. Tsî ǂnubidi ge ǁnâu, o di ge ǀnūb ǀkha hoa ǃāde xu ge sao bi.
MAT.14.15	Tsî ǃui i geo, o gu ge ǁkhāǁkhāsabegu âba ǁîb ǃoa hā, tsî ge mî: Nē ǃkhais ge a ǃgarosa, tsî ǁaeb ge ǀnai go toa, xuige ǂnubide ore, în ǃhaidi ǃoa ǃgû, în ǂûna ǁamabasen.
MAT.14.16	Ob ge Jesuba ge mîǀî gu: ǃGûn nîs kom ǂhâbasa tamao; sago ǁîna ǂûmā re.
MAT.14.17	O gu ge ǁîb ǃoa ge mî: ǀNî xū-e ge kom nēpa ūhâ tamao, koro peregu tsî ǀgam ǁaukha ǀguikha.
MAT.14.18	Ob ge: ǁÎna tita ǃoa ūhā! ti ge mî.
MAT.14.19	Tsî ǂnubidi nî ǀgân ai ǂnûsa mîmā, tsîb ge koro peregu tsî ǀgam ǁaukha tsîna ū, tsî ǀhommi ǃoa ge kōǃapa, tsî ǀkhae, tsî ge khôa, tsî perega ǁkhāǁkhāsabega ge mā, o gu ge ǁkhāǁkhāsabega ǂnubide ge mā.
MAT.14.21	Tsî ǂû ge gu ge, taradi tsî ǀgôan tsîn ose, koroǀoadisi ao ge i.
MAT.14.22	Tsî ǁnātimîsib ge Jesuba ǁîb ǁkhāǁkhāsabega ge ǁgari, ǂgaus ǃnâ ǂgâ tsî gu nî ǁîb aiǃâ nauǃanib ǃoa ǃgâusa, ǁîb ra ǂnubide xore hîa.
MAT.14.24	Tsî ǂgaus ǀnai ge hurirob ǁaegub ǃnâ hâ hîas ge ǃgabigu xa ge tsūǀkhā, ǂoab ge ǁîs ǃoagu hâ i amaga.
MAT.14.25	Tsî hakaǁî ǃûiǁaeb tsuxub dib aib ge Jesuba ǁîgu ǃoa, hurirob ai ra ǃgûse ge hā.
MAT.14.27	Ob ge Jesuba ǁnātimîsi ǁîgu ǀkha ǃhoa tsî ge mî: ǃGâiǂâixa re, tita komo; tā ǃao re!
MAT.14.28	Ob ge Petruba ǁîba ǃeream tsî ge mî: ǃKhūtse, sats kao, ǂgai te re, î ta sats tawa ǁgammi ai sī re.
MAT.14.29	Ob ge: Hā re, ti ge mî. Ob ge Petruba ǂgausa xu ǁgôa tsî ǁgammi ai ge ǃgû, Jesub tawab nî sīse.
MAT.14.30	Tsî ǀgaisa ǂoabab ge mû, ob ge ge ǃao; tsî domtsoatsoab ge, ob ge ǂgaiǂui tsî ge mî: ǃKhūtse, hui te re!
MAT.14.32	Tsî ǂgaus ǃnâ kha ge ǂgâ, ob ge ǂoaba ge ǃnō.
MAT.14.33	O gu ge ǂgaus ǃnâ hâga hā, ǀgoreǀî bi, tsî ge mî: Amase, Elob Ôats ge satsa.
MAT.14.34	Tsî gu ge ǃgâu tsî Genesarets ǃhūb ǃnâ ge sī.
MAT.14.35	Tsî ǁnā ǃās khoegu ge ǁîba mûǂan, o gu ge ǁgoeǂnamipe hâ ǃhūb hoab ai ge sî, on ge tsû-aina ūhân hoana ǁîb ǃoa ge ūhā,
MAT.15.1	ǃNubai gu ge xoaǂansabegu tsî Farisegu tsîga Jerusalemsa xu ǁîb ǃoa hā tsî ge mî:
MAT.15.3	Ob ge ǃeream tsî ǁîgu ǃoa ge mî: Tarexa go kha sago ona Elob di mîmāsa ra ǃûǂam sago di ǂnûiǂgādi ǀkha?
MAT.15.5	Xawe go sago ra mî: Saob tsî saos tsîra ǃoa ga mî-i: “ǁGuibas ge nēs, tita xu ga harebe tsisa;” tsî: “ǁGûb tsî ǁgûs tsîra ǃgôas ge ǂhâbasa tama hâ” ǁnā-i ge ra ǂâuǂâu.
MAT.15.6	Tsî go kom ǁnāti Elob mîsa ge ǁauǁauo, sago di ǂnûiǂgādi ǀkha.
MAT.15.8	Nē ǁaes ge ams ǀkha ra ǀgū te, tsî amǁgaugu ǀkha ra ǃgôa te, xaweb ge ǁîn di ǂgaoba tita xu a ǃnū.
MAT.15.9	Xawen ge ǁause ra ǃoaba te, ǁkhāǁkhāde ra ǁkhāǁkhāǃâ, khoen di ǂnûiǂgāde.
MAT.15.10	Tsî ǂnubisa ǂgaihā tsîb ge ge mîǀî ni: ǁNâu î du ǁnâuǃā!
MAT.15.12	ǃNubai gu ge ǁkhāǁkhāsabegu âba ǁîb ǃoa hā tsî ge mî: ǂAnts a xare, Farisegu go ǁnā mîsa gu go ǁnâu ǃnubai ǁgonǁgonǃnâhe ǃkhaisa?
MAT.15.13	Ob ge ǃeream tsî ge mî: Mâ hai-i hoa-i, ti îb ǀhommi dib xa ǂgāhe tama-i ge nî ǃhomǂuihe.
MAT.15.15	Ob ge Petruba ǃeream tsî ǁîb ǃoa ge mî: Nē ǂkhōsa sige ǁguiǃāba re!
MAT.15.16	Ob ge Jesuba ge mî: Tsî sago ona kha ganupe a ǁnâuǃāoǃnâ?
MAT.15.17	Ganupe ǁnâuǃā tama go hā, ams ǃnâ ra ǂgâ-i hoa-i ǃnāb ǃnâ ǃgû tsî ǂganǃgâsib ǃnâ ra sîsenǂuihesa?
MAT.15.19	ǂGaoba xun kom ra ǀkhīo: ǂKhaba ǂâibasendi, ǃgams, ǃgamekhôas, ǀaib, ǃnarib, ǂkhaba ǂgā-amdi tsî ǃkhāǃkhādi tsîna.
MAT.15.20	Nēn ge ǁnān, khoe-e ra ǀuriǀurina, xawe ǁānǃom tama ǂûs kom khoe-e ǀuriǀuri tamao.
MAT.15.21	Tsî Jesub ge ǁnāpa xu ǂoa, ob ge Tires tsî Sidons tsîra di ǃhūǃâdi ǃoa ge ǃgû.
MAT.15.22	Tsî mû, Kanaanǁî taras ge ǁnā ǀkhariba xu ǀkhī, tsî ǂgaiǃgon bi tsî ge mî: ǀKhom te re, ǃKhūtse, Davib ôatse, ti ôas ǁgaisise ǁgâuab xa hâǃnâhe xuige.
MAT.15.23	Xaweb ge ǁîba mî-i xare-e ǃeream si tama ge i. O gu ge ǁkhāǁkhāsabegu âba ǁîb ǃoa hā, ǂgan bi tsî ge mî: ǁÎsa xore re, ǂgaiǃgon ges ra xui-ao.
MAT.15.25	Os ge hā ǀgoreǀî bi tsî ge mî: ǃKhūtse, hui te re!
MAT.15.26	Ob ge ǃeream tsî ge mî: ǃGâi tama i kom hâo, ǀgôan di pereba ū tsî arirona aobasao.
MAT.15.27	Os ge ge mî: Ama i ge ǃKhūtse, xawen kom arirona ǁîn ǀhonkhoeb tāba xu ra ǁnā ǂomaron xa ra ǂûo.
MAT.15.29	Tsî Jesub ge ǁnāpa xu aiǃâb ǃoa ǃgûo, ob ge Galileahurirob tawa ge sī, ǃhommi ai ǃapa tsî ǁnāpa ge ǂnû.
MAT.15.30	Tsî ǂgui ǂnubidi ge ǁîb ǃoa ge hā, tsîn ge ǁîn ǀkha ge ūhā: ǃHom hân, ǂgī hân, ǃgomen, ǃhoran tsî ǂguin nēti īn tsîna; tsîn ge ǁîna Jesub ǂaira tawa ge ǁgui, tsîb ge ǁîna ge ǂuruǂuru.
MAT.15.33	O gu ge ǁkhāǁkhāsabegu âba ge mîǀî bi: Mapa xu ge ǁnâi nē ǃgaroǃhūb ǃnâ ǁnātikō perega nî hō, nētikō kai ǂnubis nî ǁâǁâhes kōse?
MAT.15.34	Ob ge Jesuba ǁîgu ǃoa ge mî: Matikō perena go ǁnâi ūhâ? O gu ge ge mî: Hû peren tsî ǀoro ǁauron tsîn ǀguina.
MAT.15.35	Ob ge ǂnubide ge mîmā, ǃhūb ai ǂnûsa.
MAT.15.36	Ob ge hû peregu tsî ǁaun ona ū, gangan, khôa, tsî ǁîb ǁkhāǁkhāsabega ge mā tsî ǁkhāǁkhāsabegu ge ǁaesa ge mā.
MAT.15.37	Tsîn ge hoana ǂû tsî ge ǁâ, tsî ǃgau go ǂomana hû ǀharudi ǀoab kōse ge ūkhâi.
MAT.15.38	Tsî ǂû ge khoegu ge, taradi tsî ǀgôan tsîn ose, hakaǀoadisi ao ge ī.
MAT.15.39	Tsî ǂnubideb ge oa kai, ob ge ǂgaus ǃnâ ǂgâ tsî Magadans ǀkharib tawa ge sī.
MAT.16.5	Tsî ǁkhāǁkhāsabegu âb ge nauǃanib ǃoa ǃgâu, o gu ge perena ūsaosa ge ǀuru.
MAT.16.7	O gu ge ǁîgu ǃnâ ǂâiǂâisen tsî ge mî: Perena ge ūsao tama ǃkhais xas komo.
MAT.16.11	Mati go ǁnâi ǁnâuǃā tama hâ, peren xa ta go ǃhoa-ū go tama isa, Farisegu tsî Sadusegu di ǀkhuruǀkhurupereb xa go nî ǃûisen, ti ta go mî ǃnubai?
MAT.16.12	ǃNubai gu ge ge ǁnâuǃā, pereb di ǀkhuruǀkhurupereb xa gu nî ǃûisen ǃkhaisab mî tamasa tsî Farisegu tsî Sadusegu di ǁkhāǁkhās xa gu nî ǃûisen, tib go mî ǃkhaisa.
MAT.16.13	Tsî Jesub ge Kaesareas Filipub dis di ǃhūǃâdi tawa sī, ob ge ǁîb ǁkhāǁkhāsabega dî tsî ge mî: Tariba Khoen Ôaba, tin khoena ra mî?
MAT.16.15	Ob ge ge mîǀî gu: Tsî sago ǁnâi, tari ta a tita, ti go ra mî?
MAT.16.22	Ob ge Petruba ǁîba ǀguri ū, tsî ǀau bi tsoatoa tsî ge mî: ǀKhomsen re, ǃKhūtse, îs tā nēsa ība tsi re!
MAT.16.23	Ob ge Jesuba ǂnan, tsî Petrub ǃoa ge mî: Bē ti khaoǃgâ, Satantse, ǁgonǁgonxaba tets a, Elob dinats ǂâi tama, tsî khoen dinats ra ǂâi xuige.
MAT.16.25	ǁÎ-i ûiba ga sâubasen ǂgao-i hoa-i ge ǁîb xa nî kāhe-e, tsî ǁî-i ûiba tita ǃaroma ga kāhe-i hoa-i nî ǁîba hō xuige.
MAT.16.26	Tare-e kha khoe-e nî harebeba, ǃhūbaib hoaba i ga hō, tsî ǀoms â-i ga kā ǃnubai? Tsî tare xū-e i kha khoe-e nî mā, ǀoms â-i di oreǂuimarise?
MAT.17.1	Tsî ǃnani tsēde nēs khaoǃgâb ge Jesuba Petrub, tsî Jakobub, tsî Johaneb, ǁîb ǃgâsab tsîga ū, tsî ǀgapi ǃhommi ai ǀguri ge ūsī gu.
MAT.17.3	Tsî mû, Moseb tsî Eliab tsîkha ge ǁîga ge ǂhai, Jesub ǀkha ra ǃhoaǃâ.
MAT.17.4	Ob ge Petruba ǃeream tsî Jesub ǃoa ge mî: ǃKhūtse, ǃgâi i kom ao, sage nēpa hâsao; ǂgaots kao, a ge ǃnona ǁhaode dībasen, satsa ǀguis, Moseba ǀguis, tsî Eliaba ǀguisa.
MAT.17.6	Tsî ǁkhāǁkhāsabegu ge ǁnâu, o gu ge ǁîgu aidi ai ǁnā, tsî kaise ge ǃao.
MAT.17.7	Ob ge Jesuba sī, tsî ǁîga tsâǀkhā, tsî ge mî: Khâi î go tā ǃao re.
MAT.17.8	Tsî kōkhâi gu ge, o gu ge khoe-i xare-e mû tama ge hâ i, Jesub ǀguiba.
MAT.17.11	Ob ge Jesuba ǃeream tsî ǁîgu ǃoa ge mî: Eliab kom aibe hā, tsî nî hoana dī-unuo.
MAT.17.14	Tsî ǂnubidi tawa gu ge sī, ob ge khoeba ǁîb ǃoa hā tsî ǁîb aiǃâ ǁgoara ai ǁnā
MAT.17.15	tsî ge mî: ǃKhūtse, ti ôaba ǀkhomxa re, ǁkhâǀaesenab ūhâ tsî tsûsase ra tsâ xuige; ǂgui ǃnādeb kom ǀaes ǃnâ tsî ǁgam-i ǃnâ ra ǁnāo.
MAT.17.16	Tsî ta ge ǁîba sa ǁkhāǁkhāsabegu ǃoa go ūhā, tsî gu ge go ǂuruǂuru bi ǁoa i.
MAT.17.18	Tsî Jesub ge ǁîba ǃgabe, ob ge ǁgâuaba ǁîba xu ge ǂoa, tsîb ge ǀgôaba ǁnā ira xu ge ǂgau.
MAT.17.21	Tsîb kom nē ǁgâuaǃnôaba tātsē ǂoa tideo, ǀgores tsî ǂûtamahâsa xu i ga ī tama io.
MAT.17.23	Tsîn ge ǁîba nîra ǃgam, xaweb ge ǃnonaǁî tsēs ai nîra khâi. O gu ge kaise ge ǃoa.
MAT.17.25	Ob ge: Ā, ti ge mî. Tsî oms ǃnâb ge ǂgâo, ob ge Jesuba ǃhaedā bi tsî ge mî: Matits ra ǂâi, Simontse; ǃhūbaib di gao-aoga tarina xu gu ǁgui-aimaridi tsî ǀkhaegu tsîga ra ǃkhōǃoa? ǁÎgu ôana xusa? ǃHaokhoena xusa?
MAT.17.26	Ob ge Petruba ǁîb ǃoa ge mî: ǃHaokhoena xus komo. Ob ge Jesuba ge mîǀî bi: On kom ǀgôana a ǃnorasao.
MAT.17.27	Xawe ǁîga khom ǁgonǁgonǃnâ tidese: ǃGû hurib ǃoa, î ǃkhō-ūdasa aoǂui, î ǂguro nî ǀkhī ǁau-e ū; tsî ǁî-i amsats ga khowa, ots ge nî ǀhai ǀurimarisa hō; ǁîsa ū, î ǁîga mā, ti tsî sa amǃnâs ǃnâ.
MAT.18.1	ǁNā iri ǃnâ gu ge ǁkhāǁkhāsabega Jesub ǃoa hā tsî ge mî: Tari-e nî hoan ǂamai kai gaosib ǀhommi dib ǃnâ?
MAT.18.2	Ob ge Jesuba ǀgôaro-e ǂgaihā tsî ǁîgu ǁaegu mâ kai
MAT.18.4	ǁÎ-aitsama nē ǀgôaro-i khami ga ǃgamǃgamsen-i, kom hoan ǂamai nî kai gaosib ǀhommi dib ǃnâo.
MAT.18.9	Tsî mûs âts ga ǁgonǁgonǃnâ tsio, ǁîsa ǁhoroǂui, î aoxū si. ǃGâiba tsi i kom nîo, ǀgui mûs ǀkhats nî ûib ǃnâ ǂgâsa, ǀgam mûra ūhâ ǃâts nî ǀamo ǀaeb ǃnâ aoǂgāhes xa.
MAT.18.12	Mati go ra ǂâi? Khoe-i ga ǀguikaidisi gūna ūhâo, tsî i ga ǀgui-i ân xa kāheo, khoesedisikhoeseǀana i ǁnāxū tsî ǃgû tsî kā hâ-e ǃhomgu ai ôa tide?
MAT.18.13	Tsî hō i kao, amase ta ra mîba go, ǁî-i ǃaroma i kom khoesedisikhoeseǀan kā tama ge hâ in ǃgâ-ai ra ǃgâiaǂgao-o.
MAT.18.14	ǁNās ǁkhās xases ge sago Îb ǀhommi ǃnâ hâb di ǂâi tama hâ, ǀgui-i nē ǂkhariron di-i nî kā ǃkhaisa.
MAT.18.21	ǃNubaib ge Petruba ǁîb ǃoa hā tsî ge mî: Matikō ǃnāde ta kha ti ǃgâsaba nî ǀûba, tita ǃoagu ra ǁoreba? Hû ǃnāde?
MAT.18.23	ǁNā-amagab ge gaosib ǀhommi diba gao-aob ǀkha ra ǂkhōhe, ǁîb ǃgāga ǃereamsa ra ǂgaoǀkhāba.
MAT.18.24	Tsî ǃgôatsoatsoab ge, ob ge ǀguib disiǀoadisi marisa surude bi hâba ǁîb tawa ge ūhāhe.
MAT.18.25	Tsî matareb nî-eb ge ūhâ tama io, ob ge ǀhonkhoeb âba ge mîmā, ǁîb, ǁîb taras tsî ǀgôan, tsî ūb hâ xūn hoan nî ǁamaxūhe tsîb nî surudeba matarehesa.
MAT.18.26	Ob ge ǃgāba ǁîb aiǃâ ǁgoara ai ǁnā tsî ge mî: ǃKhūtse, ǃnūǃnâxaba te re, o ta ge hoana nî matare tsi.
MAT.18.27	Ob ge ǀhonkhoeba ǁnā ǃgāba ge ǀkhomxa, tsî ore tsî surudeb hoaba ge ǀûba bi.
MAT.18.28	Tsî ǁnā ǃgāb ǁkhāb ge ǂoa, ob ge ǁîb ǀhōsaǃgāgu di ǀguib ǀguikaidisi marisa surude bi hâba hō, tsî ǃkhōdomǃnâ bi tsî ge mî: Titats surude hâ-e matare te!
MAT.18.29	Ob ge ǀhōsaǃgāb âba ǁîb ǂaira tawa ǁnā, tsî ǀkhoma bi tsî ge mî: ǃNūǃnâxaba te re, o ta ge hoana nî matare tsi.
MAT.18.30	Xaweb ge ǁîba ǂgao tama i tsî ǃkhō-oms ǃnâ ge sī ǂnûi bi, surude bib hâ-eb nî matare bis kōse.
MAT.18.31	Tsî ǁîb ǀhōsaǃgāgu ge ī gona mû, o gu ge kaise ǃoa, tsî ǀhonkhoeba ī gon hoana ge sī mîba.
MAT.18.32	ǃNubaib ge ǀhonkhoeba ǂgaihā tsî ge mîǀî bi: Sa ǂkhaba ǃgātse, nē surudeb hoaba ta go satsa ǀûba, ǀkhoma tets go amaga.
MAT.18.33	Tsîts kha ga sats ona sa ǀhōsaǃgāba ǀkhomxa tama hâ, tita go satsa ǀkhomxa khami?
MAT.19.1	Tsî i ge ge ī, Jesub ge nē mîde mîtoao, ob ge Galileaba xu ge ǂnauǁnâ, tsî Judeab di ǀkharib Jordanǃāb nauǃanib tawa ge sī.
MAT.19.2	Tsî ǂgui ǂnubidi ge sao bi, ob ge ǁîna ǁnāpa gere ǂgauǂgau.
MAT.19.8	Ob ge ge mîǀî gu: Moseb ge sago ǂgaob karosasiba xu ge mā-am go tarade xu ǀgorasa, xawe i ge tsoatsoasa xu ǁnāti ge ī tama hâ i.
MAT.19.10	O gu ge ǁîb ǁkhāǁkhāsabega ǁîb ǃoa ge mî: Khoeb nî taras ǀkha ǃgame ǃkhais ga nēti īo, ob kom ǃgameba ǃgâi tamao.
MAT.19.12	ǃGaohe hâgu hâ, ǁgûs ǃnāba xu ǁnāti ge ǃnaega; tsî ǃgaohe hâgu hâ, khoen xa ge ǃgaohega; tsî ǃgaohe hâgu hâ, ǁî-aitsama gaosib ǀhommi dib ǃaroma ge ǃgaokaisenga. ǃKhā ǁkhā-i hoa-e a-i ǃkhā.
MAT.19.13	ǃNubain ge ǀgôarona ǁîb ǃoa ge ūhāhe, ǃomkha ǁgui-ai tsîb nî ǁîna ǀgorebase; o gu ge ǁkhāǁkhāsabega ǁîna ge ǃgabe.
MAT.19.15	Ob ge ǃomkha ǁîna ǁgui-ai tsî ǁnāpa xu ge ǃgû.
MAT.19.16	Tsî mû, ǀguib ge hā tsî ǁîb ǃoa ge mî: ǃGâi ǁkhāǁkhā-aotse, tare ǃgâi-e ta nî dī, ǀamo ûiba ta nî ūhâse?
MAT.19.20	Ob ge ǂkhamkhoeba ǁîb ǃoa ge mî: Nēn hoana ta ge ge ǃkhōǀgaipe ti ǂkhamsisa xu. Tare-e ta ganupe tôasi hâ?
MAT.19.23	Ob ge Jesuba ǁîb ǁkhāǁkhāsabegu ǃoa ge mî: Amase ta ra mîba go, ǃgom i asa, ǃkhū hâ-i gaosib ǀhommi dib ǃnâ nî ǂgâsa.
MAT.19.24	ǃAruǀî ta ra mîba go: Supu i ge a, ǃnai-i nî nali di āros ǃnâ-ū ǃkharusa, ǃkhū hâ-i nî gaosib Elob dib ǃnâ ǂgâs xa.
MAT.19.25	Tsî ǁîb ǁkhāǁkhāsabegu ge ǁnâu, o gu ge kaise ǃhuri, tsî ge mî: Tari-e ǁnâi a ǃgâiǃō ǁkhā?
MAT.19.26	Ob ge Jesuba kōǀî tsî ge mîǀî gu: Khoen tawa i a īǁoasa xawe Elob tawan kom hoa xūna a īǁkhāo.
MAT.19.27	ǃNubaib ge Petruba ǃeream tsî ǁîb ǃoa ge mî: Mû, sige ge hoana xū, tsî satsa ge sao. Tare xū-e ge ǁnâi sige nî hōbasen?
MAT.20.2	Tsî sîsenaogu ǀkhab ge ǀhûǀguio, ǀgui marisa tsēs ai, ob ge ǂauxûiǂûǃhanab ǃoa ge sî gu.
MAT.20.3	Tsî ǃnonaǁî iri aib ge ǂoa, ob ge ǀkharaga ǁause gu ǁamaxūǃkhais ai mâ hîa ge mû.
MAT.20.4	Ob ge ǁîgu ǃoa ge mî: Sago ona ti ǂauxûiǂûǃhanab ǃoa ǃgû, tsî ǂhanu i a khami ta nî mā go.
MAT.20.5	O gu ge ge ǃgû. ǁKhawab ge ǃnaniǁî tsî khoeseǁî iri ai ǂoa, tsî ǁnās ǁkhās xase ge dī.
MAT.20.6	Tsî disiǀguiǀaǁî iri aib ge ǂoa, ob ge ǀkharagu ǁause mâga hō, tsî ge mîǀî gu: Tarexa go hoaraga tsēsa nēpa ǁause ra mâma?
MAT.20.7	O gu ge ǁîb ǃoa ge mî: Khoe-i xare-i kom ǃgae ge tamao. Ob ge ge mîǀî gu: Sago ona ti ǂauxûiǂûǃhanab ǃoa ǃgû, tsî ǂhanu i a khami go ge nî ǃkhōǃoa.
MAT.20.8	Tsî ǃui i geo, ob ge ǀhonkhoeb ǂauxûiǂûǃhanab diba mûǂam-aob ǃoa ge mî: Sîsenaoga ǂgai, î ǁîgu di amǃnâsa mā gu, î tsoatsoa ǀunigaba xu ǂgurob kōse.
MAT.20.9	O gu ge disiǀguiǀaǁî iri ai go ǃgaehega ge hā, tsî mâb hoab ge ǁîb marisa ge hō.
MAT.20.10	Tsî ǂgurogu ge hā, o gu ge ge ǂâi, ǁnāgu ǂamai gu ga hōsa, xawe gu ge ǁîgu ona mâb hoaba ǀgui marisa ge hō.
MAT.20.11	Tsî ǁîsa gu ge hō, o gu ge ǀhonkhoeba ǀaraǂam,
MAT.20.12	tsî ge mî: Nē ǀunigagu kom ǀgui iri ǀguiba goro sîseno, ots sige ǁîgu ǀkha go ǀguiǀgui, tsēs di ǃgommi tsî ǀgammi tsîkha go tanige.
MAT.20.13	Ob ge ǃeream, tsî ǀguib ǃoa ge mî: Khoetse, ǂkhabase ta kom dī-ū tsi tamao, tita ǀkhats kha ǀgui maris ama ǀgui tama hâ?
MAT.20.17	Tsî Jesub ge Jerusalems ǃoa ǃapao, ob ge disiǀgamǀa ǁkhāǁkhāsabega daob ai ǀgui ǀkhāb ǁga ū tsî ǁîgu ǃoa ge mî:
MAT.20.19	tsî gu ge ǁîba ǀūbena ǃharaxūhes, ǂnauhes tsî ǃgâuhes tsîn ǃoa nîra māǁnâ; tsî ǃnonaǁî tsēs aib ge nîra khâi.
MAT.20.23	Ob ge ǁîkha ǃoa ge mî: Ā, ti ǀgabisa kho nî ā, tsî ǁāǁnâs tita nî ǁāǁnâ-ūhes ǀkha kho nî ǁāǁnâhe, xawe ti amǀkhāb tsî ti ǁareǀkhāb ai ǂnûs ge ti ǃnâ mâ tamasa, tsîs ge nî māhe ti Îb xa ǁîsa ǂhomibahe hâna.
MAT.20.25	Ob ge Jesuba ǁîga ǂgaihā tsî ge mî: ǂAn go kom ao, ǁaedi di danakhoegu ra gaosîsen, tsî kaikhoegu ǁîn ǂama ǀgaiba ūhâ ǃkhaisa.
MAT.20.29	Tsî gu ge Jerixosa xu ǂoa, os ge kai ǂnubisa ǁîba ge sao.
MAT.20.30	Tsî mû, ǀgam ǂgī hâkha, daob amǃgâ ge ǂnôa ikha ge ǁnâu, Jesub ra ǃkharusa, o kha ge ǂgaiǂui tsî ge mî: Sikhoma ǀkhomxa re, ǃKhūtse, Davib ôatse!
MAT.20.31	Os ge ǂnubisa ǁîkha ge ǃgabe, î kha ǃnō; xawe kha ge ǁnās ǃgâ-ai ǂgai tsî ge mî: Sikhoma ǀkhomxa re, ǃKhūtse, Davib ôatse!
MAT.20.32	Ob ge Jesuba mâ tsî ǁîkha ǂgai tsî ge mî: Tare-e ta nî dība khosa kho ra ǂgao?
MAT.20.33	O kha ge ǁîb ǃoa ge mî: ǃKhūtse, î khom sikhom mûde khobahe re.
MAT.20.34	Ob ge Jesuba ǀkhomxa tsî ǁîkha mûde ge tsâǀkhā, o di ge mûdi âkha ǁnātimîsi mû, tsî kha ge ǁîba ge sao.
MAT.21.1	Tsî Jerusalemsa gu ge ǀgū, tsî Betfages ǀKheraǃhommi tawa ge sī, ǃnubaib ge Jesuba ǀgam ǁkhāǁkhāsabekha sîǂui,
MAT.21.2	tsî ǁîkha ǃoa ge mî: ǃGû, nē ǃāros sakho ǃoa ǃganu hâs ǁga, tsî ǁnātimîsi kho nî esels ǃgaemâihe hâs tsî ǂkhamroba ǁîs ǀkha hō; xore î tita ǃoa hā-ū ra.
MAT.21.4	Tsî nēn hoan ge ge ī, kēbo-aob xa ge mîhes nî ǀoase, nēti ra mîba:
MAT.21.6	O kha ge ǁkhāǁkhāsabekha ǃgû, tsî Jesub go mîmā kha khami ge dī,
MAT.21.7	tsî esels tsî ǂkhamrob tsîra ge hā-ū, tsî ǁîkha sarana ge ǁguiǃgâba bi, tsî ge ǂnûi bi.
MAT.21.10	Tsî Jerusalems ǃnâb ge ǂgâ, os ge ǃās hoasa gon, tsî ge mî: Tariba kha nēba?
MAT.21.11	O di ge ǂnubide ge mî: Nēb kom Jesub, kēbo-aob Nasarets Galileab disa xu hâbao.
MAT.21.14	Tsî ǂgī hân tsî ǃhom hân tsîn ge ǁîb tawa tempeli ǃnâ sī, ob ge ǁîna gere ǂgauǂgau.
MAT.21.15	Tsî ǀgapipristergu tsî xoaǂansabegu tsîgu ge mû, buruxan ǁîb gere dīn, tsî ǀgôan tempeli ǃnâ: “Hosiana Davib ôaba!” ti ra ǂgai tsî mîna, o gu ge kaise ǀara,
MAT.21.17	Tsîb ge ǁîga ǁnāxū tsî ǃāsa xu Betanis ǁga ǃgû, tsî ǁnāpa ge ǁom.
MAT.21.18	Tsî ǃnauǁgoaga, ǃās ǃoab gau hîab ge ge ǃâ.
MAT.21.20	Tsî ǁkhāǁkhāsabegu ge mû, o gu ge buruxabahe tsî ge mî: Matis kha ǀnomahaisa ǁnātimîsi go ǂnâ?
MAT.21.22	Tsî ǀgores ǃnâ go ga ǂgom hâse ǂgan xūn hoana go ge nî ǃkhōǃoa.
MAT.21.24	Ob ge Jesuba ǃeream tsî ǁîgu ǃoa ge mî: Sago ona ta nî ǀgui mîsa dî; tsî mîba te go ga, o ta tita ona nî mîba go, mâ ǀgaiba xu ta nēna ra dīsa.
MAT.21.25	ǁĀǁnâs Johaneb disa, mapa xus ge hâ i? ǀHomma xusa? Khoena xusa? O gu ge ǁîgu ǃnâ ǂâiǂâisen tsî ge mî: Mî ge kao: ǀHomma xus, ob ge sage ǃoa nî mî: Tarexa go ǁnâi ǂgom bi tama hâ?
MAT.21.27	O gu ge Jesuba ǃeream tsî ge mî: ǀŪ ge ge a. Ob ge ǁîgu ǃoa ge mî: O ta tita ona mîba go tide, mâ ǀgaiba xu ta nēna ra dīsa.
MAT.21.28	Xawe mati go ra ǂâi? Khoeb ge ǀgam ǀgôakha ge ūhâ i, tsî ǂgurob tawa sī tsî ge mî: ǀGôatse, ǃgû, îts nētsē sîsen re ti ǂauxûiǂûǃhanab ǃnâ.
MAT.21.29	Ob ge ǃeream, tsî ge mî: ǂGao tama ta hâ; tsî nēs khaoǃgâb ge ǃhausen tsî ge ǃgû.
MAT.21.34	Tsî ǂûn di ǁaeb ge ǀgū, ob ge ǁîb ǃgāga ǃhanaǀkhupi-aoga ǃoa ge sî, ǁîb ǂûna gu nî ǃkhōǃoase.
MAT.21.35	O gu ge ǃhanaǀkhupi-aoga ǁîb ǃgāga ū tsî ǀguiba ǂnau, tsî nauba ǃgam, tsî ǃnonaǁîba ge ǀuiǁhom.
MAT.21.36	ǁKhawab ge ǀnî ǃgāga ǂguroga ǃnā hâse ge sî, tsî gu ge ǁîga ǁnās ǁkhās xase ge sîsenū.
MAT.21.37	Ob ge ǀunis ai ǁîb di ôaba ǁîgu ǃoa ge sî: Ti ôaba gu kom nî sâuo, ti mî tsî.
MAT.21.39	O gu ge ǁîba ū, ǂauxûiǂûǃhanaba xu aoǂui tsî ge ǃgam bi.
MAT.21.40	Tsî ǂauxûiǂûǃhanab di ǀhonkhoeb ga ǁnâi hāo, matib nî ǁnā ǃhanaǀkhupi-aoga sîsenū?
MAT.21.41	O gu ge ǁîb ǃoa ge mî: ǂKhabaseb ge ǂkhabaga nî hîkākā, tsî ǂauxûiǂûǃhanabab ge ǀkhara ǃhanaǀkhupi-aogu, ǁîba ǁîb ǂûna ǁaeb ai ra māgu ai nî ǀkhupiǂui.
MAT.21.43	ǁNā-amaga ta ra mîba go, gaosib Elob dib ge sado xu ūbēhe tsî ǀūbeǁaes, ǁîn ǂûna nî ūǀkhīsa māhe ǃkhaisa.
MAT.21.45	Tsî ǀgapipristergu tsî Farisegu tsîgu ge ǁîb ǂkhōde ǁnâu, o gu ge ge ǁnâuǃā, ǁîgu xab goro ǃhoa ǃkhaisa.
MAT.21.46	Tsî gu ge ge ôa-am, mati gu nî ǃkhō bisa, xawe gu ge ǂnubisa ge ǃao kēbo-aosen ge ū bi hâ i amaga.
MAT.22.1	Tsîb ge Jesuba ǃeream tsî ǁkhawa ǂkhōdi ǃnâ ǁîgu ǃoa ǃhoa tsî ge mî:
MAT.22.3	Tsîb ge ǁîb ǃgāga ge sîǂûi, ǁkhausabena gu nî ǃgameǁâus ǃoa ǂgaihāse, xawen ge hā ǂgao tama ge i.
MAT.22.5	Xawe gu ge ǁîsa ǃharaxū tsî ge bē, ǀguib ǁîb di ǃhanab ǃoa, tsî ǀnîb ǁîb di ǁamagus ǃoa,
MAT.22.6	tsî naugu ge ǁîb ǃgāga ǃkhō, ǁgaisise sîsenū tsî ge ǃgam gu.
MAT.22.8	ǃNubaib ge ǁîb ǃgāgu ǃoa ge mî: ǃGameǁâus ge ǁāǁāhe gosa, xawen ge ǁkhausabena anu tama hâ.
MAT.22.10	O gu ge ǃgāga ǂoa, tsî hō gu ran hoan, ǂkhaban tsî ǃgâin tsîna ge ǀhaoǀhao; ob ge ǃgameǁâus omma ǁkhausaben xa ge ǀoa.
MAT.22.11	Tsî gao-aob ge ǂgâ, ǁkhausabenab nî kōse, ob ge ǁnāpa khoeb, ǃgameǁâus saraba ǂgaeǂgāsen tamaba ge mû.
MAT.22.12	Tsî ǁîb ǃoa ge mî: Ti khoetse, matits go nēpa ǂgâxa, ǃgameǁâus saraba ūhâ tama hâǃâ? Ob ge ge ǃnōǃari.
MAT.22.13	ǃNubaib ge gao-aoba ǃgāgu ǃoa ge mî: ǃGaeǃnon bi ǂaira tsî ǃomkha, î ǃgâga hâ ǃkhaenab ǃnâ aoǂgā bi; ǁnāpa kha ge āb tsî ǁaninǁgûb tsîkha nî hâ.
MAT.22.14	ǂGuin a ǂgaisana, xawe ǀoron a ǃkhōǂuibasensana xui-ao.
MAT.22.15	ǃNubai gu ge Farisega ǃgû, tsî ǀapeǀhaosa ge dī, mati gu nî ǁîba mîs âb ǃnâ ǃkhōsa.
MAT.22.17	Mîba ge ǁnâi re matits ra ǂâi: Mā-amhes hâ Kaesara ǁguibasa māsa? Mā-amhe tamas hâ?
MAT.22.18	Ob ge Jesuba ǁîgu gāxaǃnâsiba ǂan, tsî ge mî: Tarexa go ra ǃâitsâ te, sa hînaxaǃnâgo?
MAT.22.19	ǁGui-aimarisa ǁgau te. O gu ge ǁîba marisa ge ǁgau.
MAT.22.20	Ob ge ǁîgu ǃoa ge mî: Tarib dira īb tsî xoamâis tsîra?
MAT.22.22	Tsî ǁnâu gu ge, o gu ge buru tsî ǁîba ǁnāxū, tsî ge bē.
MAT.22.25	ǁNâi hû ǃgâsagu ge sida ǀkha ge hâ i. ǂGurob ge ǃgame tsî ge ǁō; tsî suribab ūhâ tama hîab ge tarasa ǃgâsaba ge ǁnā.
MAT.22.26	ǁNās ǁkhās xase ǀgamǁîb, tsî ǃnonaǁîb, hûǁîb kōse.
MAT.22.27	ǀUnis ai hoagu khaoǃgâs ge taras ona ge ǁō.
MAT.22.28	Khâis ǃnâ ǁnâi, tarib, hûgu dib di taras ases nî ī, hoagu ge ǁîsa ūhâ i amaga?
MAT.22.29	Ob ge Jesuba ǃeream tsî ǁîgu ǃoa ge mî: ǁHapu go ra, tsî go ǂan tama xoas tsî Elob ǀgaib ona.
MAT.22.30	Khâis ǃnân kom ǃgame tsî ǃgamehe tideo, tsîn kom Elob ǀhomǃgāgu ǀhommi ǃnâ hâgu khami nî īo.
MAT.22.31	Tsî go kha ǁō hân di khâis ǂama Elob xa sadu ǃoa mîhe hâsa khomai tama hâ, nēti ra mîba:
MAT.22.33	Tsî ǂnubidi ge ǁnâu, on ge ǁîb ǁkhāǁkhās ǂama ge ǃhuri.
MAT.22.34	Tsî Farisegu ge ǁnâu, Sadusegab go ǂganamǃnâ ǃkhaisa, o gu ge ge ǀhaoǀhaosen.
MAT.22.35	Tsî ǁîgu di ǀguib, ǂhanuǂansabeb ge ǃâitsâ bi tsî ge mî:
MAT.22.36	ǁKhāǁkhā-aotse, mâ mîmā-e a hoan xa kai ǂhanub ǃnâ?
MAT.22.38	ǁÎs ge ǂguro tsî hoan xa kai mîmāsa.
MAT.22.41	Tsî Farisegu ge ǀhao, ob ge Jesuba ǁîga dî
MAT.22.42	tsî ge mî: Mati go ra ǂâi Xristub xa? Tarib ôaba? O gu ge ǁîba ǃeream tsî ge mî: Davib Ôab komo.
MAT.22.43	Ob ge ǁîgu ǃoa ge mî: Matib ǁnâi Daviba Gagab ǃnâ ǃKhūb ti ǂgai bi, tsî ra mî:
MAT.22.45	Davib ǁîba ǃKhūb ti ra ǂgaio, matib kha ǁîb ôa?
MAT.22.46	Tsî khoe-i xare-i ge mî-i xawe-e ǃeream bi ǁoa ge i. Tsî khoe-i xare-i ge ǁkhāti ǁnā tsēsa xu ge hîtsâ tama i ǁîba xū-e dîsa.
MAT.23.1	ǃNubaib ge Jesuba ǂnubidi tsî ǁîb ǁkhāǁkhāsabegu tsîn ǃoa ǃhoa,
MAT.23.2	tsî ge mî: Moseb di ǂnû-aiǃnaos ai gu ge xoaǂansabegu tsî Farisegu tsîga ra ǂnû.
MAT.23.4	Tsî gu ge ǃgom taniǁoasa tanide ra ǃgae, tsî khoen ǃhōgu ai ra ǁgui, xawe gu ge ǁîde ǀkhunub âgu ǀkha tsâǀkhā ǂgao tama hâ.
MAT.23.7	tsî ǁkhāti tawedesa ǁamaxūǃkhaidi tawa, tsî Rabitse, Rabitse ti ǂgaikaisensa.
MAT.23.8	Xawe go ge sago Rabitse ti ǂgaikaisen tide. ǀGuib kom sago ǁkhāǁkhā-ao: Xristub, tsî go kom sago khoeǃgâguo.
MAT.23.9	Tsî go ge khoeb xareba ǃhūbaib ai Abotse ti mî tide. ǀGuib komo a sago di Î, ǀhommi ǃnâ hâba.
MAT.23.10	Tsî go ge ǁkhāti ǁKhāǁkhā-aotse ti ǂgaikaisen tide. ǀGuib kom a sago di ǁkhāǁkhā-ao: Xristuba.
MAT.23.13	Tsūba go xoaǂansabego tsî Farisego, sa hînaxaǃnâgo, khoen di ais aiǃâ gaosib ǀhommi diba ra ǂganam go. Sago kom ǂgâ tamao, tsî go kom ǂgâ kan ona ǂgâsa ra ǁkhae-o.
MAT.23.15	Tsūba go xoaǂansabego tsî Farisego, sa hînaxaǃnâgo, ǀgui ǂgomhoresa-e nî dīse hurib tsî ǃhūb tsîkha ra ǃgûmaǃnâ go; tsî ī i kao, o go ge ǁî-e sago ǃgâ-ai ǃhonarisase ǀamo ǀaeb ôase ra dī.
MAT.23.17	Gâre tsî ǂgī hâgo, mâba ǁnâi kai: ǃHuniǀuriba? ǃHuniǀuriba ra khai tempela?
MAT.23.18	Tsî: Khoe-i ga altars tawa nūo, xū tama-i komo; xawe ǁguibas, ǁîs ai hâs tawa ga nū-i, ǁî-i ge a ǀhapixa.
MAT.23.20	ǁNā-amaga altars tawa ra nū-i kom altars tsî ǁîs ai hân hoan tawa ra nū-eo.
MAT.23.21	Tsî tempeli tawa ra nū-i kom ǁîb ǃnâ ǁan hâb tawa ra nū-eo.
MAT.23.22	Tsî ǀhommi tawa ra nū-i kom Elob trons tsî ǁîs ai ǂnôab tawa ra nū-eo.
MAT.23.24	ǂGī ǂgaeǂgui-aogo, ǀûitsibena ǁkhaeǂui tsî ǃnaina ra harago.
MAT.23.28	ǁNās ǁkhās khami go sago ona ǂhauǃnâse khoena ra ība, xawe go kom hînaxaǃnâsib tsî ǂhanuoǃnâsib xa ǀoa hâo.
MAT.23.29	Tsūba go xoaǂansabego tsî Farisego, sa hînaxaǃnâgo, kēbo-aogu di ǀhobade ǂnubikhâi, tsî ǂhauǃnân di ǂâiǂâiǀuide ani
MAT.23.30	tsî ra mîgo: Sige ga sige îgu di tsēdi ǃnâ hâ io, o ge ga kēbo-aogu di ǀaob ǃnâ ǁîgu ǀkha amǃnâxa tama hâ.
MAT.23.32	Sago ona ǁnâi sago îgu di ǀguiroba ǀoaǀoa.
MAT.23.36	Amase ta ra mîba go, nēn hoan nē ǃhaos ǂama nîra hā ǃkhaisa.
MAT.24.1	Tsî Jesub ge ǂoa tsî tempela xu bēo, o gu ge ǁkhāǁkhāsabegu âba hā, tsî ǁîba tempeli di kuru-aiga ge ǁgau.
MAT.24.3	Tsî ǀKheraǃhommi aib ge ǂnû, o gu ge ǁkhāǁkhāsabega ǁîb ǃoa ǀguri hā tsî ge mî: Mîba sige re, mâǁaen nēna nîra īsa, tsî mâs a saos sa hās tsî nē hâ ǁaeb ǀams disa ǃkhaisa.
MAT.24.4	Ob ge Jesuba ǃeream tsî ǁîgu ǃoa ge mî: Mûbasen re, î-i tā khoe-e ǂgaeǂhapu go.
MAT.24.7	Nē ǁaes ge nau ǁaes ǃoagu tsî nē gaosis ge nau gaosis ǃoagu nîra khâima tsî ǂhī ra ǀaesenaigu, ǃâtsūǀkhāgu tsî ǃhūǂgubigu tsîgu ǃkharaga ǃkhaidi ǃnâ nîra ī xui-ao.
MAT.24.8	Tsî nēn hoan ge tsûn di tsoatsoas ǀguise nîra ī.
MAT.24.10	Tsî ǁnāǃnubain ge ǂguina nîra ǁgonǁgonǃnâhe, māǁnâgu tsî nîra ǁkhangu.
MAT.24.16	ǃNubai an Judeab ǃnâ hâna ǃhommi ǃoa ǁhai.
MAT.24.18	Tsî ǃhanab tawa ga hâ-e, a-i tā khaosǀkhābǀî oa, ǁî-i sarana nî ūbēse.
MAT.24.19	Tsî tsūba di ǀgamǀkhā hâdi tsî daisi radi tsîde ǁnā tsēdi ǃnâ.
MAT.24.22	Tsî ǁnā tsēdi ga ǃnubuǃnubuhe tama io, o i ge ǀgui khoe-i xare-e ga ǃgâiǃō tama i hâ, xawe ǃkhōǂuibasensan ǃaroma di ge nîra ǃnubuǃnubuhe.
MAT.24.23	ǁNāǃnubai i ga khoe-e sadu ǃoa mîo: Mû, nēpas kas, naupas kas hoasab ge Xristuba hâ, o du ge tā nî ǂgom.
MAT.24.24	ǂHumi Xristugu tsî ǂhumi kēbo-aogu tsîgu kom khâi tsî kai saodi tsî buruxa xūn tsîna nîra dīo, ī ǁkhā i kao, on ǃkhōǂuisaben tsîna nî ǂgaeǂhapuhes kōse.
MAT.24.25	Kō, aimîba du ta go.
MAT.24.26	Sadu ǃoan ga ǁnâi mîo: Mû ǃgaroǃhūb ǃnâb hâ, o du ge ǂoa tide. Mû, ǃnā-omdi ǃnâb hâ, o du ge ǂgom tide.
MAT.24.32	Î du ǀnomahais tawa nē ǂkhō-e ǁkhāǁkhāsen: ǁÎs di ǂgonagu ga ǀom tsî ǂnarega hō, o du ge a ǂan, ǁkhunab ra ǀgū ǃkhaisa.
MAT.24.33	ǁNāti ǁkhāti sado ǂan re, nēn hoana du ga mûo, ǀgūseb dao-ams aiǃâ hâ ǃkhaisa.
MAT.24.34	Amase ta ra mîba du: Nē ǃhaos ge ǃgû-ī tide, nēn hoan nîra īs kōse.
MAT.24.35	ǀHommi tsî ǃhūbaib tsîkha ge nîra ǃgû-ī, xawe ti mîdi kom tātsē ǃgû-ī tideo.
MAT.24.39	Tsîn ge mûǂan tama i, kai ǁgammi hā tsî hoana ge ūbēs kōse; ǁnāti i ge ǁkhāti nîra ī Khoen Ôab di hās ǃnâ.
MAT.24.41	ǀGamra ge ǁkhamis ai nîra ǁkhami; ǀguis ge nîra ǃkhōǃoahe tsî naus ge nîra ǁnāxūhe.
MAT.24.45	Mâba ǁnâi ǂgomǂgomsa tsî gā-ai ǃgāb, ǁîb ǀhonkhoeb ge oms din ǂama mâiba, ǁaeb aib nî ǁîna ǂûmāse?
MAT.24.46	ǃGâiǃōb ge ǁnā ǃgāb, ǀhonkhoeb âb ga hāo, ǁnāti ra dīse nî hōheba.
MAT.24.49	tsîb ga tsoatsoa, ǀhōsaǃgāgu âba ǂnausa, tsî ǃkhariǃkhō hâgu ǀkha ǂû tsî āsa,
MAT.24.50	ob ge ǀhonkhoeb ǁnā ǃgāb diba, ǂan tamab hâ tsēs tsî ǀūb a-iri ai hā,
MAT.25.2	Tsî korodi âdi ge ge gā-ai i, tsî korodi âdi ge ge gâre i.
MAT.25.3	Tsî gâredi ge ǁîdi ǃamamǀaede ū, tsî oli-e ǁîdi ǀkha ū tama ge i.
MAT.25.4	Xawe gā-aidi ge ǁîdi ǃamamǀaedi ǀkha oli-e ǁîdi xapadi ǃnâ ge ū.
MAT.25.5	Tsî dî-amaob ge ǀhaweo, o di ge hoade ǂomhî tsî ge ǁom.
MAT.25.6	Tsî tsuxuǃgâb aib ge ǂgaiba ge hā: Mû, dî-amaob ge ǃgoaxa; ǂoa î so ǃgûǃoa bi, ti.
MAT.25.7	ǃNubai di ge ǁnā ǂkhamkhoedi hoade khâi tsî ǃamamǀaedi âde ge ǂhomi.
MAT.25.8	O di ge gârede gā-aidi ǃoa ge mî: Saso oli-i xa mā se re, sise ǃamamǀaedi ra ǀari xuige.
MAT.25.9	O di ge gā-aide ǃeream tsî ge mî: ǀNîsi i ge sise tsî saso tsîn ǃaroma ǂâu tide. ǃGû ǁamaxū-aon ǃoa, î so sī ǁamabasen re.
MAT.25.10	Tsî ǁama nîse di ǃgûgau hîab ge dî-amaoba ge hā; o di ge ǂhomisen hâde ǁîb ǀkha ge ǂgâ ǃgameǁâus ǃoa, tsîs ge dao-amsa ge ǂganamhe.
MAT.25.16	Ob ge ǁnāb, koro talende ge māheba, ǃgû tsî ǁîdi ǀkha ǁamagu tsî ǀnî koro talende ge hō.
MAT.25.17	ǁNās ǁkhās xaseb ge ǁnāb, ǀgamra ge māheba ǀnî ǀgamra ge hō.
MAT.25.18	Xawe ǁnāb, ǀguisa ge māheb ge ǃgû tsî ǃhūb ǃnâ ge khaoǂgā si, tsî ǁnāti ǁîb ǀhonkhoeb di marisa ge sâu.
MAT.25.19	ǂOmxa ǁaeba ǁnās khaoǃgâb ge ǀhonkhoeb ǁnā ǃgāgu diba hā tsî ǃereamsa ge ǂgan.
MAT.25.20	Ob ge ǁnāb koro talende ge ǃkhōǃoaba hā, tsî ǀnî koro talende ūhā tsî ge mî: ǃKhūtse koro talendets ge tita ge mā; kō, ǀnî koro talende ta ge ǁîdi ǀkha ge ǃoaǂui.
MAT.25.22	Ob ge ǁnāb ǀgam talendra ge ǃkhōǃoab ona hā, tsî ǁîb ǃoa ge mî: ǃKhūtse ǀgam talendrats ge tita ge mā; kō, ǀnî ǀgam talendra ta ge ǁîra ǀkha ge ǃoaǂui.
MAT.25.24	Ob ge ǁnāb, ǀgui talensa ge ǃkhōǃoab ona hā tsî ge mî: ǃKhūtse ǂan tsi ta komo ǁkhō khoets a ǃkhaisao; tsoro tamats hâpats kom ra ǃgao-o, tsî tsoroxū tamats hâpats kom ra ǀhaoǀhao-o.
MAT.25.25	O ta ge ǃao, tsî ǃgû tsî talends âtsa ǃhūb ǃnâ ge sâu. Kō, nēts ge sa-e ūhâ.
MAT.25.26	Ob ge ǀhonkhoeb âba ǃeream tsî ǁîb ǃoa ge mî: ǂKhaba tsî ǀopesa ǃgātse, ǂants ge ge i, tsoro tama ta hâpa ta ra ǃgao, tsî tsoroxū tama ta hâpa ta ra ǀhaoǀhao ǃkhaisa:
MAT.25.27	Ots ga ǁnâi ti marisa mariǂharugu-aoga mā hâ, tsî hā ta kao, o ta ga ti-e hōǃnâs ǀkha hō hâ.
MAT.25.28	ǁNâi ǁîba xu ūbē talendsa î disi talende ūhâba mā si.
MAT.25.34	ǃNubaib ge gao-aoba ǁîb amǀkhāb ai hân ǃoa nîra mî: Hā ti Îb xa ǀkhaehe hâdo, î du ǃhūbaib di ǃgaoǃgaohes aiǃâ du ǂhomibahe hā gaosiba ǀumi.
MAT.25.36	ǀŌǀkhā ta ge io, o du kom gere ana teo; ǀaesen ta ge hâ io, o du kom gere sari teo; ǃkhō-oms ǃnâ ta ge hâ io, o du kom gere sari teo.
MAT.25.38	Tsî mâ ǁae da kha ǃhaokhoese mû tsî gere ǃkhōǂgā tsi, tsî ǀōǀkhā hâse tsî gere ana tsi?
MAT.25.39	Tsî mâ ǁae da kha ǀaesen hâse tsî ǃkhō-oms ǃnâ hâse mû, tsî gere sari tsi?
MAT.25.42	ǃÂ ta geo, o du kom ge ǂûmā te tama io, ǁgâ ta geo, o du kom āsi te tama ge io.
MAT.25.43	ǃHaokhoe ta ge io, o du kom ǃkhōǂgā te tama ge io, ǀōǀkhā ta ge io, o du kom ana te tama ge io, ǀaesen tsî ǃkhō-oms ǃnâ ta ge hâ io, o du kom ge sari te tama io.
MAT.25.44	ǃNubain ge ǁîn ona ǃeream tsî nîra mî: ǃKhūtse mâ ǁae da kha satsa ǃâ hâse, tsî ǁgâ hâse tsî ǃhaokhoese, tsî ǀōǀkhā hâse, tsî ǀaesen hâse, tsî ǃkhō-oms ǃnâ hâse mû, tsî ge ǃoaba tsi tama i?
MAT.25.45	ǃNubaib ge ǁîna ǃeream tsî nîra mî: Amase ta ra mîba du, ǀgui-i nē hoan xa ǂkharin di-e du ga dība tama hâ-i hoa-e du kom tita dība tama ge io.
MAT.26.1	Tsî i ge ge ī, Jesub ge nē mîdi hoade ǃhoatoao, ob ge ǁîb ǁkhāǁkhāsabegu ǃoa ge mî:
MAT.26.3	ǃNubai gu ge ǀgapipristergu, xoaǂansabegu tsî ǁaes di kaigu tsîga ǀgapipristeri, Kajafab ti ra ǂgaiheb oms ǃnâ ge ǀhao.
MAT.26.4	Tsî ge ǀapeǀape, Jesuba gu nî gāxaǃnâsib ǀkha ǃkhō tsî ǃgamse.
MAT.26.5	Xawe gu ge ge mî: Î ge ǁîsa tā kaitsēs ai dī, îb tā ǂkhupiba ǁaes ǃnâ hā.
MAT.26.6	Tsî Jesub, Betanis tawa Simonni, ǃomamaxab di oms ǃnâ hâ
MAT.26.7	hîas ge tarasa, alabas xaparos, nardub ǃgâihamxū-i hâǃnâs ǀkha ǁîb ǃoa hā, tsî tāb tawab ǂnôa hîa ǁîb danas ai ge ǂnâǂui.
MAT.26.8	Tsî ǁîb ǁkhāǁkhāsabegu ge mûo, o gu ge ǀara tsî ge mî: Tarebe hîǀhuru-e kha nē-e?
MAT.26.9	Nē ǃgâihamxū-i kom ga ǀgapiǀgause ǁamaxūhe tsî mari-e ga ǀgâsana māhe hâo.
MAT.26.10	Tsî Jesub ge ǂan, ob ge ǁîgu ǃoa ge mî: Tarexa go ǁnâi nē tarasa ra ǂhani. ǃGâi sîsennas kom tita go dībao.
MAT.26.12	Nē ǃgâihamxūbas go ti soros ai goro ǂnâ khaisas kom ǁîsa ti ǁkhōhes di aiǂhomis ase goro dīo.
MAT.26.13	Amase, ta ra mîba du, mapa ǀguis ga nē ǃgâiǂhôasa aoǁnâhe ǃhūbaib hoab ai, ǁnāpa i nîra ǁkhāti ǁîs goro dīs xa ǃhoahe, ǁîs di ǂâiǂâisensa ǃoasa.
MAT.26.14	ǃNubaib ge ǀguib disiǀgamǀagu dib, Judab, Iskarioǁîb ti ra ǂgaiheba ǀgapipristergu ǃoa ǃgû
MAT.26.19	O gu ge ǁkhāǁkhāsabega Jesub go mîmā gu khami ge dī, tsî Pasxaba ge ǂhomi.
MAT.26.20	Tsî ǃui-i geo, ob ge disiǀgamǀagu ǀkha ge ǂnû.
MAT.26.21	Tsîb ge ǂû gu ra hîa ge mî: Amase ta ra mîba go, ǀguib sago dib ge nîra ǀapexū te.
MAT.26.22	O gu ge kaise ǃoa, tsî mâb âgu hoaba ǁîb ǃoa ge mîtsoatsoa: Tita kha ǁî ta, ǃKhūtse?
MAT.26.23	Ob ge ǃeream tsî ge mî: Tita ǀkha ǃomma ǃores ǃnâ ra ǂgāb, ǁîb ge ǁnāb tita nîra ǀapexūba.
MAT.26.24	Khoen Ôab ge ǁîb xa xoahe hâ khami ra ǃgû, xawe tsūba bi ǁnā khoeb, ǁîb xab Khoen Ôaba nîra ǀapexūheba. ǁNā khoeb ge ga ǃgâibahe, tātsēb ga ǃnae tama hâo.
MAT.26.25	Ob ge Judab, ǁîba nîra ǀapexūba ǃeream tsî ge mî: Tita kha ǁî ta, Rabitse? Ob ge ǁîb ǃoa ge mî: Sats go mî.
MAT.26.27	Tsî ǀgabisa ū tsîb ge gangan, ǁîga mā tsî ge mî: Hoago ǁîs ǃnâ ā;
MAT.26.29	Tsî ta ra mîba go, nēsisa xu ta tātsē ǂauxûiǂûhais di ǂû-i xa ā tidesa, ǀasase ta nî ǁî-e sago ǀkha gaosib, ti Îb dib ǃnâ ā tsēs kōse.
MAT.26.33	Ob ge Petruba ǃeream, tsî ǁîb ǃoa ge mî: Tsî gu ga hoaga sats tawa ǁgonǁgonǃnâsen, xawe ta ge tita ǁgonǁgonǃnâsen tide.
MAT.26.36	ǃNubaib ge Jesuba ǁîgu ǀkha Getsemane ti ra ǂgaihe ǃhanab tawa sī tsî ǁkhāǁkhāsabegu ǃoa ge mî: Nēpa ǂnû re, ǁnāpa ta nî sī ǀgores kōse.
MAT.26.40	Ob ge ǁkhāǁkhāsabegu ǃoa hā, tsî ǁom hâse ge hō gu tsî Petrub ǃoa ge mî: ǀGui iri xaweba go ǁnâi tita ǀkha ǂkhaikari a hâ ǁoa?
MAT.26.42	ǁKhawab ge ǀgamǁî ǃnās ai ǀgoreǃgû tsî ge mî: Abotse, īǁoa i kao, nē ǀgabis nî ǃgû-īǀkhā tesa, tsî ta ǁnâi nî ā sisa, as sa ǂâisa ī re.
MAT.26.43	Ob ge hā, tsî ǁkhawa ǁom hâse ge hō gu, ǁîgu di mûdi ge ǂoms xa dāhe amaga.
MAT.26.45	ǃNubaib ge ǁîb ǁkhāǁkhāsabegu ǃoa hā, tsî ǁîgu ǃoa ge mî: ǃAruǀî ǁom î go sâ; mû, iri ge go ǀgū tsî Khoen Ôab ge ǁore-aon ǃomǁae nîra māǁnâhe.
MAT.26.46	Khâi î go ǃgû; kō, tita ra ǀapexūb a ǀgū xuige.
MAT.26.47	Tsî ganupeb ra ǃhoa hîa, mû, ob ge Judab, disiǀgamǀagu di ǀguiba ge hā, tsî kai ǂnubis, gôagu tsî haigu tsîna ūhâs, ǀgapipristergu tsî kaigu ǁaes digu xa go sîhes ge ǁîb ǀkha ge hā.
MAT.26.48	Tsî ǁîba ra ǀapexūb ge ǁîna sao-e mā tsî ge mî: ǁOa ta nîb ge ǁîba; ǁîba ǃkhō!
MAT.26.49	Ob ge ǁnātimîsi Jesub tawa sī tsî ge mî: Tawede tsi ta ra Rabitse, tsî ge ǁoa bi.
MAT.26.50	Ob ge Jesuba ǁîb ǃoa ge mî: Khoetse, mâs ǃoats ǁnâi satsa go hā? ǃNubai gu ge sī tsî ǃomga Jesub ai ǁgui tsî ge ǃkhō bi.
MAT.26.51	Tsî mû, ǀguib Jesub ǀkha hâgu dib ge ǃomma ǀhōǂui, gôab âba ǂgaeǂui tsî ǀgapipristeri di ǃgāba ǂnau tsî ǁîb ǂgaesa ge ǂnauǁnâ.
MAT.26.53	ǂÂi tamats kha hâ, ti Îba ta nēsi ǂgaiǀî ǁkhā ǃkhaisa, ob ga disiǀgamǀasa ǃnā hâ legiungu ǀhomǃgāga mā te?
MAT.26.54	Mati di kha xoade nî ǀoaǀoahe, nēti nîra ī, ti ra mîde?
MAT.26.55	ǁNā iri ǃnâb ge Jesuba ǂnubidi ǃoa ge mî: ǃGam-aob ǃoas khami du go ǂoaxa gôagu tsî haigu tsîn ǀkha, tita du nî ǃkhōse; tsēkorobe ta ge sadu ǀkha tempeli ǃnâ ǂnû, tsî gere ǁkhāǁkhā, xawe du ge ǃkhō te tama hâ i.
MAT.26.57	Tsî Jesuba ge ǃkhōgu ge ǁîba ǀgapipristeri Kajafab, ǁîb tawa xoaǂansabegu tsî kaigu tsîgu ǀhaoǀhaosen ge hâ ib ǃoa ge ūsī.
MAT.26.58	Tsîb ge Petruba ǁîba ǃnūseba xu ge sao, ǀgapipristeri di ai-ommi kōse; tsî ǂgâ, tsîb ge ǃgān tawa ge ǂnû, ǀamsab nî mûse.
MAT.26.59	Tsî ǀgapipristergu, kaigu tsî ǀapeǀhaos hoas ge ǂkhaba ǀhûǀguitimî-e Jesub ǃoagu ge ôa, mati gu nî ǁîba ǃgamsa, xawe gu ge hō tama ge i.
MAT.26.60	Tsî ǂgui ǂkhaba ǀhûǀguitimî-aogu ge hā, xawe gu ge hō tama ge i. O kha ge ǀunis ai ǀgam ǀhûǀguitimî-aokha hā
MAT.26.62	Ob ge ǀgapipristera khâi, tsî ǁîb ǃoa ge mî: Xū-ets ǁnâi ǃeream tama hâ? Mâsa gu nēga sats ǃoagu ra ǀhûǀguitimî?
MAT.26.68	tsî ge mî: Kēboba ge, Xristutse, tarib asa, satsa go ǂnauba?
MAT.26.69	Tsîb ge Petruba ǃauga ai-ommi ǃnâ ge ǂnôa i; os ge ǀgui ǃgāsa ǁîb ǃoa hā tsî ge mî: Sats on kom Jesub Galileaǁîb ǀkha ge hâ io.
MAT.26.70	Ob ge ǁîba hoan aiǃâ ǀoa tsî ge mî: ǀŪ ta a, tare-es ra mîsa.
MAT.26.71	Tsî aiǁāba xub ra ǂoa hîas ge ǀnîsa ǁîba mû, tsî ǁnāpa hân ǃoa ge mî: Nēb kom Jesub Nasareǁîb ǀkha ge hâ io.
MAT.26.72	Ob ge ǁkhawa nūs ǀkha ǀoa tsî ge mî: ǂAn tama ta hâ khoeb komo.
MAT.26.73	Tsî ǂkharirose nēs khaoǃgân ge ǁnāpa mâna hā tsî Petrub ǃoa ge mî: Amase, sats on ge ǁîb ditsa; sa gowab kom ǁkhāti ra ǂhaiǂhaiǃgâ tsio.
MAT.26.74	ǃNubaib ge ǀâxarexūsen tsî ge nūtsoatsoa: ǂAn tama ta hâ khoeb komo ti. Tsî ǁnātimîsib ge aniba ge ā.
MAT.27.4	tsî ge mî: ǁOre ta go, ǀhapio ǀaoba ta go ǀapexū ǃkhais ǀkha. O gu ge ǁîga ge mî: Tare-e ge kha sige ǁae hâ? Sats kom nî mûbaseno.
MAT.27.7	Tsî ǀapeǀhaosa dī tsî gu ge sūǂnubi-aob di ǃhanaba ge ǁama, ǃgûkhoen nî ǁîb ǃnâ ǁkhōhe ǃkhaib ase.
MAT.27.10	tsî gu ge ǁîde sūǂnubi-aob di ǃhanab ǃaroma ge mā, ǃKhūb ge tita mîmās ǁkhās xase.
MAT.27.11	Tsî Jesub ge ǃāǃkhōmâi-aob aiǃâ mâihe, ob ge ǃāǃkhōmâi-aoba dî bi, tsî ge mî: Jodeǁîn gao-aotsa kha satsa? Ob ge Jesuba ge mî: Sats ra mî.
MAT.27.13	ǃNubaib ge Pilatuba ǁîb ǃoa ge mî: ǁNâu tamats hâ, matikōse gu ra ǀhapimā tsi ǃkhaisa?
MAT.27.15	Tsî Pasxaǁâus di ǁaeb aib ge ǃāǃkhōmâi-aoba ǁnaeti ge hâ i, khoena ǀgui ǃkhōsab, ǁîn ra ǂgaob hoaba xūbasa.
MAT.27.16	Tsî gu ge ǁnā ǁaeb ai ǂanǂansa ǃkhōsab, Barabab ti ra ǂgaiheba ge ūhâ i.
MAT.27.17	Tsî ǁîn ge ǀhao, ob ge Pilatuba ǁîn ǃoa ge mî: Mâba ta nî xūba dusa du ra ǂgao? Barabab Jesuba, tamas ka io Xristub ti ra ǂgaiheba?
MAT.27.19	Tsî ǀgoraǃgâǃnaos aib ǂnôa hîas ge taras âba ǁîb ǃoa sî tsî ge mî: Xū-i ǃnâ xawe satsa nē ǂhauǃnâb ǀkha tā ǁae, ǁîb ǃaroma ta nētsē ǁhapos ǃnâ kaise go tsâ xuige.
MAT.27.20	Xawe gu ge ǀgapipristergu tsî kaigu tsîga ǂnubide ge ǀapeǃnâ Barababan nî ǂganbasense, îb Jesuba ǃgamhe, ti.
MAT.27.21	Ob ge ǃāǃkhōmâi-aoba ǃeream, tsî ǁîna ǃoa ge mî: Mâb nē ǀgamkha diba ta nî xūba du, sa du ra ǂgao? On ge: Barabab, ti ge mî.
MAT.27.22	Ob ge Pilatuba ǁîna ge mîǀî: Mati ta ǁnâi Jesub, Xristub ti ra ǂgaiheb ǀkha nî dī? On ge hoana ǁîb ǃoa: ǃGâu kai bi! ti ge mî.
MAT.27.23	Ob ge ǃākhōmâi-aoba ge mî: Mâ ǂkhaba-eb ǁnâi dī hâ? On ge ǃnāǂamsase ǂgai, tsî: ǃGâu kai bi! ti ge mî.
MAT.27.26	ǃNubaib ge ǁîna Barababa ge xūba; tsîb ge Jesuba ǂnau kai, tsî ge māǁnâ bi ǃgâuheb nîse.
MAT.27.27	O gu ge ǃāǃkhōmâi-aob di torokhoega Jesuba ǀgoraǃgâ-ommi ǃnâ ūsī, tsî toroǂnubis hoasa ǁîb ǂnamipe ge ǀhaoǀhao.
MAT.27.28	Tsî ǂgaeǂuiǀkhā bi gu geo, o gu ge purpur anaǂamxūba ge ǂgaeǂgā bi,
MAT.27.29	tsî ǁkhūkronsa ǂgapu tsî ǁîb danas ai ǂnûi si, ǂāba ǁîb amǀkhāb ǃomǁae mā bi, ǁîb aiǃâ ǃhonǁgoa, ǃhō bi tsî ge mî: Tawede tsi ge ra, Jodeǁîn gao-aotse!
MAT.27.31	Tsî ǃhō bi gu ge, o gu ge ǁîb anaǂamxūba ǁhû bi, tsî ǁîb sarana ǂgaeǂgā bi, tsî ge ǂgaeǂguiǂui bi ǃgâuheb nîga.
MAT.27.32	Tsî ǂoa gu ra hîa gu ge khoeb Kireneǁîb, Simonni ti ra ǂgaiheba ge hō; ǁîba gu ge ǁgari, îb ǁîb ǃgâuhaiba tani ǃkhaisa.
MAT.27.33	Tsî Golgota ti ra ǂgaihe tsî danaǂkhōs ǃās, ti ra ǂnûiǃkhunihe ǃkhais tawa gu ge sīo,
MAT.27.36	Tsî gu ge ǁnāpa ǂnû tsî ǁîba gere ǃûi.
MAT.27.37	Tsî gu ge ǁîb danas ǂamǃnâ ǀhapimāhes âb di xoamîsa ge ǂgāmâi: Nēb ge Jesub, Jodeǁîn di Gao-aoba, ti.
MAT.27.38	ǃNubai kha ge ǀgam ǃgamaokha ǁîb ǀkha ge ǃgâuhe; ǀguiba amǀkhāb ai tsî nauba ǁareǀkhāb ai.
MAT.27.39	Tsî ǃgû-īǀkhā ran ge ǁîba ǃkhāǃkhā tsî ǃnabindana,
MAT.27.41	ǁNās ǁkhās xase gu ge ǀgapipristergu, xoaǂansabegu tsî kaigu tsîga ǃhō bi, tsî ge mî:
MAT.27.42	Naunab ge gere ore, ob ǁî-aitsama a oresen ǁoa. Israeli gao-aob kao, ab nēsi ǃgâuhaiba xu ǁgôaxa, o da ge nî ǂgom bi.
MAT.27.44	ǁKhā xū-e kha ge ǃgamaokha, ǁîb ǀkha go ǃgâuhekha ona ge ǁam bi.
MAT.27.45	Tsî ǃnaniǁî ira xub ge ǃkhaenaba ǃhūbaib hoab ai ge hā, khoeseǁî iri kōse.
MAT.27.47	Tsî ǁîn ǁnāpa mân ge ǁnâu, on ge: Nēb kom Eliaba ra ǂgaio, ti ge mî.
MAT.27.49	O gu ge nauga ge mî: ǀÛ re, î ge kō, iseb Eliaba hā tsî nî ore bi ǃkhaisa.
MAT.27.50	ǃNubaib ge Jesuba ǁkhawa kai dommi ǀkha ǂgai tsî gagasa ge mā.
MAT.27.52	tsî di ge ǀhobade ge ǁkhowa-amhe, tsî di ge ǂgui sorodi ǁom ge hâ i ǃanun dide ge khâi.
MAT.27.54	Tsî kaidisigu danakhoeb tsî ǁîb ǀkha Jesuba gere ǃûigu ge ǃhūǂguwib tsî ǃnae gona mûo, o gu ge kaise ǃao tsî ge mî: Amase nēb kom Elob Ôa go io.
MAT.27.56	ǁÎdi ǃnâ ge hâ idi ge: Maria Magdalenas, Marias Jakobub tsî Joseb tsîkha îs tsî Sebedeub ôakha îs tsîde.
MAT.27.58	Nēb ge Pilatub tawa Jesub di sorosa ge sī ǂgan. ǃNubaib ge Pilatuba ge mîmā, îb sorosa māhe.
MAT.27.59	Ob ge Joseba sorosa ū tsî ǃanu, ǃuri ǃkhaib ǃnâ ge ǃgamiǂgā si,
MAT.27.61	Tsî ra ge ǁnāpa Maria Magdalenas tsî nau Marias tsîra ge hâ i, ǀhobas ǃoagu ǂnôase.
MAT.27.62	Tsî sao ra tsēs, ǂhomisentsēs khaoǃgâ hâs ai gu ge ǀgapipristergu tsî Farisegu tsîga Pilatub tawa ǀhaoǀhaosen
MAT.27.64	Mîmā ǁnâi re, ǀhobas nî ǃûihesa ǃnonaǁî tsēs kōse, î gu tā ǁîb ǁkhāǁkhāsabega ǀnîsi tsuxub ǃnâ hā, tsî ǁîba ǃnari tsî ǁaes ǃoa: ǁŌ hâna xub kom go khâio, ti mî, îb tā ǀuni ǂgaeǂhapuba ǂgurob ǃgâ-ai kai.
MAT.27.65	Ob ge Pilatuba ǁîgu ǃoa ge mî: Nē go ǃûisa ūhâ. ǃGû î ǃûi kai si, ǂan go a khami.
MAT.28.1	Tsî sâtsēs khaoǃgâ, ǂguro tsēs wekheb dis di ǁgoas ge ǃnâtsoatsoa ǃnubai ra ge Maria Magdalenas tsî nau Marias tsîra ge sī, ǀhobasa nî kōse.
MAT.28.2	Tsî mû, kai ǃhūǂguwib ge ge ī; ǃKhūb di ǀhomǃgāb ge ǀhomma xu ǁgôaxa, tsî sī tsî ǀuisa ǀhobasa xu garibē tsî ǁîs ai ǂnû xui-ao.
MAT.28.4	O gu ge ǃûi-aoga ǃaob xa ge ǀkhū tsî ǁō hâgu xase ge ī.
MAT.28.5	Ob ge ǀhomǃgāba tarara ǃoa ge mî: Tā ǃao ro re ǂan ta a, Jesub ǃgâuhe goba ro ra ôa ǃkhaisa xuige.
MAT.28.8	O ra ge ǃhaese ǀhobasa xu ǂoa, ǃaob tsî kai ǃgâiaǂgaob ǀkha, tsî ge ǃkhoe ǁîb ǁkhāǁkhāsabega ra nî sī ǂhôase.
MAT.28.9	Tsî mû, Jesub ge ǁîra ǃoa tsî ge mî: Tawede ro ta ra. O ra ge sī tsî ǁîb ǂaira ǃkhō tsî ge ǀgoreǀî bi.
MAT.28.11	Tsî ǃgû ra ra hîa, mû o gu ge ǀnîgu ǃûis diga ǃās ǃnâ sī tsî ī gon hoana ǀgapipristerga ge ǂhôa.
MAT.28.12	O gu ge kaigu ǀkha ǀhao tsî ǀapeǀhaosa ge dī tsî gu ge toro-aoga kai mari-e mā,
MAT.28.14	Tsî nēs ga ǃāǃkhōmâi-aob tawa ǁnâuheo, o ge sige ǁîba ǂkhîǂkhî, tsî nî sago ǂhanseno kai xuige.
MAT.28.15	Tsî marina gu ge ǃkhōǃoao, o gu ge mîmāhe gu go khami ge dī. Os ge nē mîsa Jodeǁîn tawa ge gom nētsēs kōse.
MAT.28.17	Tsî mû bi gu ge, o gu ge ǁîba ge ǀgoreǀî, xawe gu ge ǀnîga ge îganǀgē.
MRK.1.1	Nēs ge tsoatsoas Jesub Xristub ǃgâiǂhôas disa.
MRK.1.4	Johaneb ge khâi ǃgaroǃhūb ǃnâ tsî gere aoǁnâ ǁāǁnâs ǃhobasens dis, ǁoren ǀûbas ǃoa hâsa.
MRK.1.5	On ge ǁîb ǃoa ge ǂoa Judeaǃhūb din hoan tsî Jerusalems din tsîna, tsîn ge ǁîb xa ge ǁāǁnâhe Jordanǃāb ǃnâ, ǁîn di ǁorena ra ǁguiǁnâse.
MRK.1.6	Tsîb ge Johaneba ǃnaiǀûn ǀkha ge anahe hâ i tsî khōǃgaesenna ǁîb kamanab ai ge ūhâ i, tsî ǂhomn tsî ǃaub di daniba gere ǂû.
MRK.1.7	Tsîb ge aoǁnâ tsî gere mî: Tita ǃgâ-ai ǁkhāb ge ti khaoǃgâ ǃgoaxab, ǁîb ǁharora di ǃhâurona ta ǃgamǃgâ tsî nî xoresa ta anu tamaba.
MRK.1.8	Tita ge sado ǁgam-i ǀkha goro ǁāǁnâ; xaweb ge ǁîba ǃAnu Gagab ǀkha nîra ǁāǁnâ du.
MRK.1.10	Tsî ǁnātimîsi, ǁgamma xub ge ǂoaxao, mû, ob ge ǀhomgu ra ǁkhowa-amsen tsî Gagab ra ǂnabu-i xase ǁîb ai ǁgôaxa ǃkhaisa ge mû.
MRK.1.13	Tsîb ge ǁnāpa ǃgaroǃhūb ǃnâ hakadisi tsēde ge hâ i, Satanni xa ra ǃâitsâhese, tsîb ge ǀgurun ǀkha ge hâ i tsî gu ge ǀhomǃgāga gere ǃoaba bi.
MRK.1.14	Tsî Johaneb ge māǁnâhe hâ is khaoǃgâb ge Jesuba Galileab tawa sī tsî Elob di ǃgâiǂhôasa aoǁnâ
MRK.1.17	Ob ge Jesuba ǁîkha ǃoa ge mî: Tita sao re, o ta nî khoeǃkhō-aose dī kho.
MRK.1.18	O kha ge ǁnātimîsi ǀûidi âkha ǁnāxū tsî ge sao bi.
MRK.1.19	Tsî ǂkhariroseb ge aiǃâb ǃoa ǃgûo, ob ge Jakobub, Sebedeub ôab tsî Johaneb, ǁîb ǃgâsab tsîkha ǂgaus ǃnâ ǀûidi âkha ra dī-unuse ge mû.
MRK.1.20	Ob ge ǁnātimîsi ǁîkha ge ǂgai tsî kha ge ǁîkha îb Sebedeuba ǂgaus ǃnâ ǃgaesabegu ǀkha ǁnāxū, tsî ǁîba ge sao.
MRK.1.21	Tsî Kapernaums ǃnâ gu ge ǂgâ, ob ge ǁnātimîsi sâtsēs ai sinagogeb ǃnâ ǂgâ tsî gere ǁkhāǁkhā.
MRK.1.23	Tsî ǁnātimîsib ge ǁîn di sinagogeb ǃnâ khoeb, ǃanuoǃnâ gagaba ūhâba ge hâ i, tsîb ge ǃau
MRK.1.25	Ob ge Jesuba ǁîba ǃgabe tsî ge mî: ǃNō î ǁîba xu ǂoa!
MRK.1.27	On ge hoana ǁnātikōse ge ǃhuri kaihe, ǀnîn nauna dîǃgâ tsî ge mîǀîgus kōse: Tare-e kha nē-e? ǀAsa ǁkhāǁkhā-ai-i ǀgaib ǀkha hâ i ge, ǃanuoǃnâ gagagab ra ǃgabe tsî gu ǁîba ra ǁnâuǀnam.
MRK.1.28	Ob ge gommi âba ǃhaese Galileab ǀkharib hoaragab ǃoa ge ǂoa.
MRK.1.29	Tsî ǁnātimîsi gu ge sinagogeba xu ǂoa, tsî Simonni tsî Andreab tsîkha di oms ǃnâ ge ǂgâ, Jakobub tsî Johaneb tsîkha ǀkha.
MRK.1.30	Tsîs ge Simonni ǀuiǁgûsa ǁkhais ǀkha ge ǁgoe i, tsîn ge ǁnātimîsi ǁîs xa ge mîba bi.
MRK.1.31	Ob ge sī tsî ǃommi âsa ǃkhō tsî ge ūkhâi si; tsî ǁkhais ge ǁnāxū sio, os ge ǁîga ge ǃoaba.
MRK.1.32	Tsî ǃui i geo, sores ra ǂgâ hîa, on ge hoa tsû-aina ūhân tsî ǁgâuab xa hâǃnâhen tsîna ǁîb ǃoa ge ūhā.
MRK.1.33	Os ge ǃās hoaragasa dao-ams aiǃâ ge ǀhaoǀhaosen.
MRK.1.36	O gu ge Simonni tsî ǁîb ǀkha ge hâ iga ǁîba ge sao.
MRK.1.37	Tsî hō bi gu geo, o gu ge ge mîǀî bi: Hoan kom ra ôa tsio.
MRK.1.38	Ob ge ǁîga ge mîǀî: A ge nau ǃādi ǀgūse ǁgoedi ǃoa ǃgû, î ta ǁnāpa ǁkhāti aoǁnâ re, ǁîs ǃoa ta kom go ǃgûǂoao.
MRK.1.39	Ob ge ǁîn di sinagogegu Galileab ǃnâ hâgu hoagu ǃnâ gere aoǁnâ, tsî ǁgâuaga gere ǃhaeǂui.
MRK.1.40	Tsî ǃomamaxab ge ǁîb ǃoa hā tsî ǂgan bi tsî ǁîb aiǃâ ǃhon tsî ge mîǀî bi: ǂGaots ka ots kom a ǃanuǃanu te ǁkhāo.
MRK.1.41	Ob ge Jesuba ǀkhomxa bi tsî ǁîb ǃomma ǀhōǂui, tsî tsâǀkhā bi tsî ǁîb ǃoa ge mî: ǂGao ta ra, ǃanu!
MRK.1.42	Tsî ǁnātimîsis ge ǃomamasisa ǁîba xu ge bē tsîb ge ge ǃanu.
MRK.1.45	Xaweb ge ǃgûǂoa tsî ǂguina ge ǃhoaba, tsî nē mîsa ge ǂapaǂoa kai; ob ge Jesuba ǃaruǀî ǂhaisase ǃās ǃnâ ǂgâ ǁoa ge i, tsî ǃauga ǃgaroǃkhaidi ǃnâ gere hâ, tsîn ge mâ ǃkhai-i hoa-e xu ǁîb ǃoa ge hā.
MRK.2.1	Tsîb ge ǀnî tsēdi khaoǃgâ ǁkhawa Kapernaums ǃnâ ge ǂgâ. Tsîn ge oms ǃnâb hâsa ge ǁnâu.
MRK.2.2	On ge ǁnātikō ǂguina ge ǀhaoǀhaosen, dao-ams ǃauga i ge hâǃkhai-e ǀkhai is kōse; tsîb ge ǁîna mîsa gere mîba.
MRK.2.3	Tsîn ge ǃhom hâb, haka khoegu xa taniheb ǀkha ǁîb ǃoa ge hā.
MRK.2.4	Tsî ǁîban ge ǂnubis ǃaroma ǀgū ǁoa io, on ge oms di ǂamaisa ge ǁkhopa, ǁîb hâǃkhais tawa, tsî khaoǃkhopa si, tsî tani-ūxūb, ǃhom hâb ǁgoe-aiba ge ǁgôa kai.
MRK.2.5	Tsî Jesub ge ǁîn ǂgomsa mûo, ob ge ǃhom hâb ǃoa ge mî: ǀGôatse, ǁoren âtsats ge ǀûbahe hâ.
MRK.2.6	O gu ge ǀnî xoaǂansabegu, ǁnāpa ǂnôaga ǁîgu ǂgaogu ǃnâ ge ǂâi:
MRK.2.8	Tsî Jesub ge ǁnātimîsi ǁîb gagas ǃnâ ge hōǃâ nēti ī-e gu go ǂâi ǃkhaisa, ob ge ǁîgu ǃoa ge mî: Tarexa go nēti ī-e sago ǂgaogu ǃnâ ra ǂâi?
MRK.2.9	Mâsa a supu, ǃhom hâb ǃoa: ǁOren âtsats ǀûbahe hâ, ti mîs tsî: Khâi î tani-ūxūb âtsa ū î ǃgû, ti mîs tsîra xa?
MRK.2.10	Xawe ǂan go nîga, Khoen Ôab ǃhūbaib ai ǁorenab nî ǀûbase ǀgaiba ūhâsa, ob ge ǃhom hâb ǃoa ge mî:
MRK.2.11	Mîba tsi ta ra: Khâi, î kharob âtsa ūkhâi, î ǁaru!
MRK.2.12	Ob ge khâi, tsî ǁnātimîsi tani-ūxūb âba ū tsî hoan aiǃâ ge ǂoa; on ge hoana ǃhurigâ tsî Eloba kare tsî ge mî: Tātsē da ge nēti ī xū-e mû tama hâ.
MRK.2.13	Tsîb ge ǁkhawa hurirob ǃoa ge ǂoa. Os ge ǁaes hoaragasa ǁîb tawa ge sī, tsîb ge ǁîna gere ǁkhāǁkhā.
MRK.2.14	Tsî ǃgû-īb ra hîab ge Levib, Alfeub ôaba mariǃkhōǃoa-ommi ǃnâ mûǂnôa, tsî ǁîb ǃoa ge mî: Sao te re! Ob ge khâi, tsî ge sao bi.
MRK.2.15	Tsî i ge ge ī, ǁîb ge oms âb ǃnâ tāb tawa ǂnôa io, o gu ge ǂgui mariǃkhōǃoa-aogu tsî ǁore-aogu tsîga Jesub tsî ǁîb ǁkhāǁkhāsabegu ǀkha ge ǂnû; ǂguin ge ǁnāpa hâ i tsî ǁîba sao xui-ao.
MRK.2.16	Tsî xoaǂansabegu Farisegu digu ge mû, ǁîb ra mariǃkhōǃoa-aon tsî ǁore-aon tsîn ǀkha ǂûsa, o gu ge ǁîb ǁkhāǁkhāsabegu ǃoa ge mî: Tarexab ra mariǃkhōǃoa-aon tsî ǁore-aon tsîn ǀkha ǂû tsî ā?
MRK.2.17	Tsî Jesub ge ǁnâu, ob ge ge mîǀî gu: ǂUrun ge soǀôadī-aoba ǂhâba tama hâ tsî ǀaesen hân ge ǂhâba bi hâ. ǂHanu-aina ta nî ǂgaise ta ge hā tama hâ, xawe ǁore-aona ta nî ǂgaise ta ge ge hā.
MRK.2.18	Tsî Johaneb tsî Farisegu di ǁkhāǁkhāsabegu ge ǂûtama ge hâ i. O gu ge hā tsî ǁîb ǃoa ge mî: Tare xū-i ǃaroma gu Johaneb tsî Farisegu di ǁkhāǁkhāsabega ǂûtama ra hâ, o gu sa ǁkhāǁkhāsabega ǂûtama a hâ ǁoa?
MRK.2.19	Ob ge Jesuba ǁîgu ǃoa ge mî: Matin ǁnâi ǃgameǁâus khoena ǂûtama a hâ ǁkhā, ǃkhoeǂgâsabeb ǁîn ǀkha hâ hîa? ǃKhoeǂgâsabeban ǁîn ǀkha ūhâ ǁaeb kōsen kom ǂûtama a hâ ǁoao.
MRK.2.20	Xawe di ge tsēde nîra hā, ǃkhoeǂgâsabeb nî ǁîna xu ūbēhede tsî ǁnā tsēdi ain ge ǂûtama nîra hâ.
MRK.2.21	Tsî khoe-i xare-i ge ǀasa ǃnaba-e ǀoro sara-i ai ǃnaba tama hâ; ǁnāsa i ga dī, o-i kom ǀasa dī-unuǃkhai-e ǀoro-e xu ra ǀkhauǁnâseno, tsî ǀkhausens kom ǁnās ǃgâ-ai nî kaio.
MRK.2.22	Tsî khoe-i xare-i ge ǀasa ǂauxûiba ǀoro ǃgapagu ǃnâ ǂnâ tama hâ; ǁnāsa i ga dī, ob kom ǀasa ǂauxûiba ǃgapaga ra nôa kaio, tsî ǂauxûiba ǂnâxūsen tsî ǃgapaga ra hîkākāheo; o-i ge khoe-e ǀasa ǂauxûiba ǀasa ǃgapagu ǃnâ ra ǂnâ.
MRK.2.23	Tsî i ge ge ī, sâtsēs aib ǃhoron ǃnâ ra ǃgû, hîa gu ge ǁîb ǁkhāǁkhāsabega ǃgûs âgu ǃnâ ǃhoroǂûna ge ǂgaeǂuitsoatsoa.
MRK.2.24	O gu ge Farisega ǁîb ǃoa ge mî: Kō mati gu sâtsēs ai mā-amhe tama xū-e ra dī ǃkhaisa.
MRK.2.25	Ob ge ǁîgu ǃoa ge mî: Tātsē go ǁnâi khomai tama hâ, Davib ge dīsa, tôasi tsîb ge ǃâ ǃnubai, ǁîb ǂûb tsî ǁîb ǀkha ge hâ in tsîna,
MRK.2.28	Ob kom Khoen Ôaba sâtsēs on di ǃKhūo.
MRK.3.1	Tsîb ge ǁkhawa sinagogeb ǃnâ ge ǂgâ. Tsî ǁnāpab ge khoeb ǂnâsa ǃomma ūhâba ge hâ i.
MRK.3.2	O gu ge ǁîba ge ǃkhē iseb nî sâtsēs ai ǂgauǂgau bisa, ǃnuriǃgâ bi gu nî ǃkhaisa gu nî hōse.
MRK.3.3	Ob ge ǂnâsa ǃomma ūhâb ǃoa ge mî: ǁAegub ǃnâ ǀkhī re!
MRK.3.4	Ob ge ǁîgu ǃoa ge mî: Mâsa sâtsēs ai mā-amhe hâsa: ǃGâidīsa? Tsūdīsa? Ûiba sâusa? ǃGamsa? O gu ge ge ǃnō.
MRK.3.9	Ob ge ǁîb ǁkhāǁkhāsabegu ǃoa ge mî, ǂgauro-e gu nî ǂnubis ǃaroma ǁîba ǂhomiba ǃkhaisa, ǁgâiǀā bin tidese.
MRK.3.10	ǂGuinab gere ǂgauǂgau, xui-aon ge tsû-aina ūhân hoana ǁîba ge ǁgūǀkhā, tsâǀkhā bin nîse.
MRK.3.12	Ob ge ǁîga ǁkhōse ge ǃkhâi, ǂhaiǂhaiǃgâ bi gu tidega.
MRK.3.13	Tsîb ge ǃhommi ai ǃapa tsî ǂgaob ran hoana ge ǂgaihā, tsîn ge ǁîb tawa ge sī.
MRK.3.14	Tsîb ge disiǀgamǀaga ge mâi, ǁîb ǀkha gu nî hâga, tsî sîǂui gub nîga, aoǁnâ gu nîse,
MRK.3.15	tsî gu nî ǀgaiba ūhâse, ǁgâuaga ǃhaeǂui-ūsa.
MRK.3.16	Tsîb ge disiǀgamǀaga mâi tsî Simonna Petrub ti ge ǂgaiǀaro,
MRK.3.18	Tsî Andreab, Filipub, Bartolomeub, Mateub, Tomab, Jakobub, Alfeub ôab, Tadeub, Simonni Kanaǁîb,
MRK.3.19	tsî Judab Iskarioǁîb, ǁîba ǁkhāti ge ǀapexūb tsîga.
MRK.3.20	Tsîb ge oms tawa ge sī. Os ge ǂnubisa ǁkhawa ge ǀhao, pereba ǂûs xawesa gu ge dī ǁoa is kōse.
MRK.3.21	Tsî ǁîb tawa mân ge ǁnâuo, on ge ǁîban nî ǃkhōse ge ǂoa: ǃKhaub kom hâo, ti mî tsî.
MRK.3.23	Ob ge ǁîga ǂgaihā tsî ǂkhōdi ǃnâ ǁîga ge mîǀî: Matib kha Satanna ǁî-aitsama a ǃhaeǂuisen ǁkhā?
MRK.3.24	Tsî gaosis ga ǁîs ǂûs ǃoagu ǀgoraǃāseno, os kom ǁnā gaosisa a mâǀgai ǁoao.
MRK.3.25	Tsî om-i ga ǁî-i ǂû-i ǃoagu ǀgoraǃāseno, o-i kom ǁnā om-e a mâǀgai ǁoao.
MRK.3.26	Tsî Satanni ga ǁîb ǂûb ǃoagu khâima tsî ǀgoraǃāseno, ob kom mâ ǁoa, tsî go toao.
MRK.3.27	Xawe khoe-i xare-i ge ǀgaisab di oms ǃnâ ǂgâ tsî ǁîb xapana a ū ǁoa, aibe i ga ǀgaisaba ǃgae tama io, tsî ǁnāǃnubai i ge ǁîb omsa nî ū.
MRK.3.28	Amase ta ra mîba du, ǁoren hoan ge khoen ôana nî ǀûbahe, tsî ǃkhāǃkhādi ǁîdi ǀkhan ga Eloba ǃkhāǃkhā hâdi tsîna.
MRK.3.29	Xawe ǃAnu Gagab ai ga ǃkhāǃkhā hâ-i ǁnā-i ge ǀamosib kōse ǀûbasa hō tide, tsî i ge ǀamo ǀgoraǃgâsa a anu.
MRK.3.31	Tsîn ge ǁîb îs tsî ǁîb ǃgâsan tsîna hā, tsî ǃauga mâ tsî ǁîb ǃoa sî tsî ge ǂgai kai bi.
MRK.3.32	Tsîs ge ǂnubisa ǁîba ge ǂnûǂnamipe. On ge ǁîba ge mîba: Mû, sa îs tsî sa ǃgâsan tsîn kom ǃauga hâ tsî ra ôa tsio.
MRK.3.33	Ob ge ǁîna ǃeream tsî ge mî: Tarina kha ti îs tsî ti ǃgâsan tsîna?
MRK.3.34	Ob ge ǁîba ǂnûǂnamipe hâna kōǂnami tsî ge mî: Mû, ti îs tsî ti ǃgâsan tsîn ge nēna.
MRK.3.35	Elob ǂâisa kara dīn hoan, ǁîn ge ti ǃgâsab tsî ti ǃgâsas tsî ti îs tsîna.
MRK.4.1	Tsî ǁkhawab ge hurirob tawa ǁkhāǁkhātsoatsoao, os ge kai ǂnubisa ǁîb tawa ge ǀhao, ǂgaus ǃnâ ǂgâ tsîb nî ǁîs ǃnâ hurirob ai ǂnûs kōse, tsîs ge ǂnubis hoasa hurirob tawa ǃhūb ai ge mâ i.
MRK.4.2	Ob ge ǁîna ǂgui xūna ǂkhōdi ǃnâ gere ǁkhāǁkhā, tsî ǁkhāǁkhās âb ǃnâ ǁîn ǃoa ge mî:
MRK.4.3	ǃGâ du re: Tsoro-aob ge ǂoa, tsorob nîse.
MRK.4.4	O i ge ge ī, tsorob ra hîa i ge ǀnî-e daob amǃgâ ge ǁnā, tsîn ge anirona hā tsî ǁî-e ge hapu.
MRK.4.5	Tsî ǀnî-i ge ǃhaoxa-am ǃkhaib ai ge ǁnā, ǀoasa ǃhūba i ūhâ tama ǃkhaib tawa, tsî i ge ǃhaese ge ǃī, ǃgamse i ge ǃhūb ǃnâ hâ tama hâ i amaga.
MRK.4.6	Tsî sores ge ǂoaxao, o i ge ge khauǃkhūhe, tsî ǃnoma-e i ge ūhâ tama hâ i amaga i ge ge ǂnâ.
MRK.4.7	Tsî ǀnî-i ge ǁkhūn ǃnâ ge ǁnā, tsî ǁkhūn ge ǀomkhâio, on ge ǁî-e ge ǀhomdom tsî i ge ǂûtani tama ge i.
MRK.4.8	Tsî ǀnî-i ge ǃgâi ǃhūb ǃnâ ge ǁnā tsî ǂû-e ge ūǀkhī, ǁhai tsî ra ǀomkhâi ǂû-e, tsî-i ge ǀnî-e ǃnonadisi ǃnādi, tsî nau-e ǃnanidisi ǃnādi, tsî nau-e ǀguikaidisi ǃnādi kōse ge ǂûtani.
MRK.4.9	Ob ge ge mîǀî gu: ǂGaera ūhâ ǁnâu-i nîse-e, a-i ǁnâu!
MRK.4.10	Tsî ǀgurib ge hâ, on ge ǁîb ǀkha hâna disiǀgamǀagu ǀkha ǂkhōdi xa ge dî bi.
MRK.4.13	Tsîb ge ǁîn ǃoa ge mî: Nē ǂkhōsa du ǁnâuǃā tama hâ tsî mati du kha ǁnâi nau ǂkhōdi hoade nî ǃkhā?
MRK.4.14	Tsoro-aob ge mîsa ra tsoroba.
MRK.4.15	Tsî nēn ge a ǁnān, daob tawa ge tsorohena: Mîs ga ǃkhai-i tawa, tsorohe tsîn ga ǁnâu sio, ob ge Satanna ǁnātimîsi hā tsî mîs ǁîn ǂgaogu ǃnâ goro tsorohesa ra ūbē.
MRK.4.16	Tsî ǁnās ǁkhās xase ǃhaoxa-am ǃkhai-i ai ge tsorohen ge nēn, mîsan ra ǁnâu, o ǁnātimîsi ǁîsa ǃgâiaǂgaob ǀkha ra ǃkhōǃoana.
MRK.4.17	Tsî ǃnoma-en ǁîn ǃnâ ūhâ tama, amagan ge ǁaerob ǀguiba ra hâ; ǁnās khaoǃgâ, mîs ǃaromab ga tsūǀkhāb tsî ǃgôaǃgonna hāo, on ra ǁnātimîsi ǁgonǁgonǂgaohe.
MRK.4.18	Tsî nēn ge a ǁnān, ǁkhūn ǃnâ ge tsorohen, mîsa ra ǁnâuna;
MRK.4.20	Tsî nēn ge a ǁnān, ǃgâi ǃhūb ǃnâ ra tsorohena: ǁÎn mîsa ǁnâu tsî ǃkhōǃoa tsî ra ǂûtanina, ǀnî-e ǃnonadisi ǃnāde, tsî nau-e ǃnanidisi ǃnāde, tsî nau-e ǀguikaidisi ǃnādi kōse.
MRK.4.23	ǂGaera ūhā-e ǁnâu i nîse, a-i ǁnâu!
MRK.4.26	Tsîb ge ge mî: Elob Gaosib ge nēti ī, khoeb ǃkhomma ǃhūb ai ra tsorob khami,
MRK.4.28	ǁÎ-aitsamab kom ǃhūba ǂûna ra ūǀkhīo, aibe ǁhaona, ǁnās khaoǃgâ ǃnuruba, tsî ega ǀoa hâ ǃhoroba ǃnurub ǃnâ.
MRK.4.29	Tsî ǂû-i ra ǁan, ob ge khoeba ǁnātimîsi ǃhoroǃgao-ūdasa ra sî, ǃgaoǁaeb go hā xui-ao.
MRK.4.30	Tsîb ge ge mî: Mâ xū-i ǀkha da nî Gaosib Elob diba ǂkhō, tsî mâ ǂkhō-i ǀkha da nî ǁîba ǂkhōǂkhō?
MRK.4.31	Mosterdǃkhomro-i khami ī, ǃhūb ǃnâ i ra tsorohe, ǃnubai i ge ǃhūbaib ai hâ ǃkhomn hoan xa a ǂkhari.
MRK.4.32	Tsî tsorohe i ra, o i ra ǀomkhâi, tsî ǁhaon hoan xa kai, tsî gaxu ǂgonaga ra hō, ǀhommi di anin ǁîgu sommi ǃnâ a ǁan ǁkhās kōse.
MRK.4.33	Tsî nēti ī ǂkhōdi ǂguidi ǃnâb ge ǁîna mîsa ge aoǁnâba, ǁnâuǃā ǁkhān ges kōse.
MRK.4.34	Tsîb ge ǂkhōs ose ǁîna ǃhoa-ū tama ge hâ i, xaweb ge ǃgōsase hoana ǁîb di ǁkhāǁkhāsabega gere ǁguiǃāba.
MRK.4.35	Tsî ǁkhā tsēs ai ǃui i geo, ob ge ǁîgu ǃoa ge mî: A ge nauǃani ǃgâu.
MRK.4.36	Tsî ǂnubisa ǃgû kai tsî gu ge ǁîba ǂgaus ǃnâb hâse ge ūǃgû, tsî di ge ǀnî ǂgaude ǁnāpa ge hâ i.
MRK.4.37	Tsî kai ǁgaoǂoab ge ǀkhīo, o gu ge ǃgabiga ǂgaus ai ge ǀaisen, ǀoaǀoahes ges kōse.
MRK.4.38	Tsîb ge ǁîba ǂgaus di khaosǀkhāb ai ǂkhapis ai ge ǁom hâ i. O gu ge ǂkhaiǂkhai tsî ge mîǀî bi: ǁKhāǁkhā-aotse, ǁō ge ra ǃkhaisats ǁae tama hâ?
MRK.4.39	Ob ge khâi tsî ǂoaba ǃgabe tsî hurib ǃoa ge mî: ǃNō! ǃGome! Ob ge ǂoaba ge ǁgoe tsîb ge kai ǃnōsasiba ge hâ.
MRK.4.40	Ob ge ge mîǀî gu: Tarexa go nētikōse a ǃaoǃnâ? Mati go ǂgom-e ūhâ tama hâ?
MRK.4.41	O gu ge kaise ǃao tsî ge mîǀîgu: Tariba kha nēba, o kha ǂoab tsî hurib tsîkha ra ǁnâuǀnam bi?
MRK.5.1	Tsî gu ge hurirob nauǃani ge sī, Gadareǁîn ǃhūb ǃnâ.
MRK.5.2	Tsî ǂgausa xub ge ǂoa, ob ge ǁnātimîsi khoeb, ǃanuoǃnâ gagaba ūhâb, ǀhobade xu ge ǀkhība ǁîba ge ǃoa,
MRK.5.3	ǁîb ǁanǃkhaisa ǀhobadi ǃnâ ūhâba; tsî khoe-i xare-i ge ǁîba ǁkhamaidi ǀkha ge ǃgae ǁoa i.
MRK.5.4	ǃNuri ǃnādeb ge ǂaiǃgae-ūdan tsî ǁkhamaidi tsîn ǀkha ge ǃgaehe hâ i, tsîb ge ǁkhamaide ge ǂgaekhôa tsî ǂaiǃgae-ūdana ge khôaǃā, tsî khoe-i xare-i ge ǁîba ǁkhamaidi ǀkha xawe ǃgae ǁoa ge i.
MRK.5.5	Tsîb ge mâ ǁaeb hoaba tsuxuba tsî tsēa ǀhobadi ǃnâ tsî ǃhomgu ai gere hâ, ǃau tsî ra ǀuiǁhomsenǃâ.
MRK.5.6	Tsî Jesubab ge ǃnūseba xu mûo, ob ge ǃkhoesī tsî ǁîb aiǃâ ǁnāǁgoe,
MRK.5.8	ǁÎb ǃoab go mî xui-ao: ǃAnuoǃnâ gagatse, nē khoeba xu ǂoa.
MRK.5.9	Ob ge ǁîba ge dî: Matits ǀon hâ? ti. Ob ge ǃeream tsî ge mî: Legio, ti, ta ǀon hâ, ǂguige a sige xui-ao.
MRK.5.10	Ob ge kaise ge ǀkhoma bi, îb ǁîga tā ǁnā ǃhūǃâsa xu doeǁgaǂui.
MRK.5.11	Tsîs ge ǁnāpa ǃhomgu ǀkhāb ai kai hāgūn ǀhaosa gere ǃû.
MRK.5.12	O gu ge ǁgâuaga ǂgan bi tsî ge mî: Hāgūn ǃoa sî ge re î ge ǁîn ǃnâ ǂgâ re.
MRK.5.13	Ob ge ǁîga ge mā-am. O gu ge ǃanuoǃnâ gagaga ǂoa, tsî hāgūn ǃnâ ge ǂgâ. Os ge ǀhaosa ǃhaoba xu hurib ǃnâ ge ǃkhoeǁgôa, (ǀgamǀoadisin ge nî ī hâ i) tsî hurib ǃnâ ge āǁō.
MRK.5.14	Tsî ǁîna gere ǃûigu ge ǁhâ, tsî ǁîsa ǃās tsî ǃhaidi tawa ge sī ǂhôa. On ge ge ǂoa, ī go-en nî mûse.
MRK.5.15	Tsîn ge Jesub tawa ge hā tsî ǁgâuab xa hâǃnâhe iba anahe hâse tsî ǁnâuǃāxase ge mûǂnôa, ǁnâ Legionna go ūhâ iba, on ge ge ǃao.
MRK.5.16	Tsî mû gon ge ǁîna ge ǃhoaba, ǁgâuab xa hâǃnâhe go ib ǀkha go ī ǃkhaisa tsî hāgūn tsîn di-e.
MRK.5.17	On ge ǁîba ge ǀkhomatsoatsoa, ǁîn di ǀkhariba xub nî bē ǃkhaisa.
MRK.5.18	Tsî ǂgaus ǃnâb ra ǂgâ, hîab ge ǁgâuab xa go hâǃnâhe iba ge ǀkhoma bi, ǁîb ǀkhab nî hâsa.
MRK.5.19	Xaweb ge Jesuba mā-am bi tama i tsî ǁîb ǃoa ge mî: ǁAru re san ǃoa, î ǁîna ǂhôa, matikō kai xūnab go ǃKhūba dī tsi, matib go ǀkhomxaǂgao tsi ǃkhaisa.
MRK.5.21	Tsî Jesub ge ǁkhawa ǂgaus ǃnâ nauǃani ǃgâuo, os ge kai ǂnubisa ǁîb tawa ge ǀhao; tsîb ge hurirob tawa ge hâ i.
MRK.5.22	Tsî mû, sinagogeb danakhoegu di ǀguib Jairub ti ǀon hâb ge ǁîb ǃoa ge hā, tsî mû bib ge, ob ge ǁîb ǂaira tawa ǁnāǁgoe,
MRK.5.24	Ob ge ǁîb ǀkha ge ǃgûsī, tsî ǀoasa ǂnubis ge ǁîba ge sao tsîn ge ge ǁgâiǀā bi.
MRK.5.25	Tsîs ge ǂanǂansa tarasa ge hâ i, disiǀgamǀa kuriga ǀaoǂnâba ge ūhâ is,
MRK.5.26	tsî ǂgui sōǀôadī-aogu ǃnâ kaise ge tsâ hâ is, tsî ǁîs din hoana ǁîs ǂama ge dītoa, xawe hui-e hō tamas, tsî ǃaruǀîǀgui ǁnās ǃgâ-ai ge tsâsa.
MRK.5.27	ǁÎs ge Jesub xa ǁnâuo, os ge ǁaes di ǂhāgus ǃnâ khaosǀkhāba xu hā, tsî ǁîb di saraba ge tsâǀkhā,
MRK.5.28	mîs ge xui-ao: Sarab âba ta ga tsâǀkhās ǀguisa hî o ta ge nî ǂgau.
MRK.5.29	Os ge ǁnātimîsi ǀaob âs di ǀausa ge ǂnâ, tsîs ge soros âs ǃnâ ge hōǃâ ǁîs ǁō-ai-e xus go ǂgau ǃkhaisa.
MRK.5.31	O gu ge ǁîb ǁkhāǁkhāsabega ǁîb ǃoa ge mî: Mûts kom ra o, ǁaes ra sa ǂnamipe ǀāgu ǃkhai-eo, ots: Tari-e go tsâ khā te, ti ra mî?
MRK.5.32	Ob ge ge kōǂnamipe, ǁîsa go dī khoesab nî mûga.
MRK.5.33	Os ge tarasa ǃaob xa ra ǀkhūǃâ hā, ǁîs ǀkha go ī ǃkhaisa ǂan tsî, tsî ǁîb aiǃâ ǁnāǁgoe, tsî amab hoaba ge mîba bi.
MRK.5.34	Ob ge ge mîǀî si: ǀGôase, ǂgoms âs go hui si, ǂkhîb ǃnâ ǃgû î ǂgau sa ǁō-ai-e xu.
MRK.5.35	Ganupeb ra ǃhoa hîa gu ge ǀnîgu sinagogeb danakhoeb diga hā tsî ge mî: Sa ôas ge go ǁō. Tarexats ra ǁkhāǁkhā-aoba gorose ǀhupuǀhupu?
MRK.5.36	Xaweb ge Jesuba ǃhoan go mîsa ǃgâ tama i tsî danakhoeb ǃoa ge mî: Tā ǃao; ǂgoms ǀguisa hî re.
MRK.5.37	Tsîb ge ǀgui-i xare-e ǁîba saosa mā-am tama ge i, Petrub tsî Jakobub tsî Johaneb, Jakobub ǃgâsab tsîgu ǀguiga.
MRK.5.38	Tsî gu ge sinagogeb ǂamsab di oms tawa sī, tsîb ge ǂkhupi ran tsî ā ran tsî kaise ra ǃauna mûo,
MRK.5.40	Ob ge hoana ge doeǁgaǂui tsî ǁgûb tsî ǁgûs tsîra ǀgôaros dira tsî ǁîb ǀkha hân tsîna ū tsî ǀgôaros ǁgoeǃkhais tawa ǂgâ,
MRK.5.42	Os ge ǀgôarosa ǁnātimîsi khâi tsî ge ǃgû; disiǀgamǀa kurixas ge i xui-ao. On ge kai ǃhurib xa ge ǃkhōhe.
MRK.5.43	Tsîb ge ǁîna kaise ge ǃkhâi, î-i tā khoe-e ǂan ti, tsî ǂûmāhes nîsa ge mîmā.
MRK.6.1	Tsîb ge ǁnāpa xu ǂoa, tsî ǁîb aboxan ǃāsa ǃoa ge hā, tsî ǁkhāǁkhāsabegu âb ge ge sao bi.
MRK.6.3	ǁNâi haikuru-ao tamaba, Marias ôab, Jakobub, Joseb, Judab tsî Simonni tsîgu di ǃgâsa tamaba, tsî ǃgâsadi âba nēpa sada ǀkha hâ tama di hâ? On ge ǁîb ǃnâ ge ǁgonǁgonǂgaosen.
MRK.6.4	Ob ge Jesuba ǁîn ǃoa ge mî: Kēbo-aob ge ǁîb aboxan ǃās tsî ǀaokhoen tsî ǁîb oms ǃnâb ǃgôasib ose hâ khami ǀnî ǃkhai-i ai hâ tama hâ.
MRK.6.5	Tsîb ge ǁnāpa ǀgui buruxadī-i xare-e dī ǁoa ge i, ǀoro ǀaesen hânab ge ǃomkha ǁgui-ai tsî ǁîna ǂgauǂgaus ǀguis.
MRK.6.6	Tsîb ge ǁîn di ǂgomoǃnâsib ǂama ge buru, tsî ǂnamipe ǁgoe ǃāde ǁkhāǁkhā rase ge ǃgûǃnâǃganu.
MRK.6.8	Tsî ǁîga ge mîmā, xū-i xare-e gu daob ai ūsao tidesa, hai-i ǀgui-e gu nî ū xawe pere-i kas, ǁgaru-i kas, mari-i kas hoasa gu ūsao tidesa.
MRK.6.9	Tsî ǁharona gu nî ǂgaeǂgāsa, tsî ǀgam ǂamsarakha gu ana tidesa
MRK.6.10	tsîb ge ǁîgu ǃoa ge mî: Om-i ǃnâ go ga ǂgâo, ǁnāpa hâ, ǁnāpa xu go nî ǂoas kōse.
MRK.6.11	Tsî sagon ga ǃkhōǃoa tama i tsî ǁnâu go tama io, o ǁnāpa xu ǂoa, î sago ǂaidi ǃnaga hâ tsaraba ǃhaebeǁnâ, ǁîn di mîdansa ǃoa.
MRK.6.12	O gu ge ǂoa tsî gere aoǁnâ, în ǃhobasen.
MRK.6.14	Tsî gao-aob Herodeb ge ǁîsa ǁnâu, ǁîb di ǀons ge ǂansa tsîn khoena gere mî xui-ao: Johaneb ǁĀǁnâ-aob ge ǁō hâna xu go khâi, tsî ǁnā-amaga gu kom nē ǀgaiga ǁîb ǃnâ ra sîseno.
MRK.6.15	Tsîn ge ǀnîna ge mî: Eliab komo, tsî nauna: Kēbo-aob komo, kēbo-aogu di ǀguib khamib kom īo.
MRK.6.16	Tsî Herodeb ge ǁnâu, ob ge ge mî: Johaneb tita ge ǁhāǁnâdana kaib kom ǁō hâna xu go khâio.
MRK.6.17	Herodeb ge sîsī tsî Johaneba ǃkhō tsî ǃkhō-oms ǃnâ ge ǃgae bi, Herodias ǁîb ǃgâsab, Filipub di taras ǃaroma; ǁîsab ge ǃgame xui-ao.
MRK.6.19	Os ge Herodiasa ǁkhan bi tsî ǁîba ge ǃgam ǂgao, xawes ge ǁkhā tama ge hâ i.
MRK.6.20	Herodeb ge Johaneba ǃao xui-ao, ǂhanu-ai tsî ǃanu khoeseb ge ǁîba ǂan i amaga, ob ge ǁîba ge ǃûi tsî ǁnâu bib geo, ob ge kaise ǂâixa tsî ge ǁnâu bi ǂgao.
MRK.6.21	Tsî ǃgâiga tsēs ge hāo, Herodeb ge ǁîb di ǃnaetsēs ai ǁîb di kaigu tsî ǂamkhoegu tsî ǂgurosagu Galileab diga ǂûǁae-e dībao.
MRK.6.22	Os ge Herodias ôasa ǂgâxa tsî gere ǂnā, tsî Herodeb tsî ǁîb ǀkha ǂnôaga ge ǃgâiǃgâi. Ob ge gao-aoba ǀgôasa ǃoa ge mî: ǂGan te re ǂgaos ra xū-i hoa-e, o ta ge nî mā si.
MRK.6.24	Os ge ǂoa tsî ǁgûs âs ǃoa ge mî: Tare-e ta nî ǂgan? Os ge ge mî: Johaneb ǁĀǁnâ-aob di danasa.
MRK.6.25	Os ge ǁnātimîsi ǃnoesase gao-aob tawa ǂgâ, tsî ǂgan tsî ge mî: ǂGao ta ra, nēsits nî tita ǃores ai Johaneb ǁĀǁnâ-aob di danasa mā ǃkhaisa.
MRK.6.26	Ob ge gao-aoba kaise ge ǃoa; xawe nūdi tsî ǂnûǀhao hân ǃaromab ge ǁîsa ǂkhā ǂgao tama ge i.
MRK.6.27	Tsîb ge gao-aoba ǁnātimîsi ǁhāǁnâdana-aoba sî tsî ge mîmā, Johaneb danas nî ūhāhesa.
MRK.6.28	Ob ge ǃgû tsî Johaneba ǃkhō-oms ǃnâ ǁhāǁnâdana, tsî danas âba ǃores ai ūhā tsî ǁîba ǀgôasa ge mā, tsîs ge ǁîsa ǁgûs âsa ge mā.
MRK.6.29	Tsî ǁkhāǁkhāsabegu âb ge ǁnâuo, o gu ge hā tsî ǁîb sorosa ū, tsî ǁîsa ǀhobas ǃnâ ge ǁgui.
MRK.6.30	Tsî apostelgu ge ǁkhawa Jesub tawa ǀhao tsî ge ǃhoaba bi ǁîgu goro dī tsî ǁkhāǁkhān hoana.
MRK.6.31	Ob ge ǁîgu ǃoa ge mî: ǃŪ-aisa ǃkhais ǃoa ǀguri hâǃgû î go sâro re. Hā tsî ra ǃgûn ge ge ǂgui i, tsî ǂû gu nî ǁaeb xaweba gu ge hō tama hâ i xui-ao.
MRK.6.32	O gu ge ǂgaus ǀkha ǃū-aisa ǃkhais ǃoa ǀguri ge hâǃgû.
MRK.6.33	Tsî ǂguin ge ǁîgu ǃgâusa ge mû; tsî mûǂan gun geo, on ge ǀnūb ǀkha hoa ǃāde xu ǁnāpa ǃkhoeǀhao, tsî ǁîga ge aisība.
MRK.6.34	Tsî Jesub ge ǂoaxa tsî kai ǂnubisa mûo, ob ge ǁîna ge ǀkhomxa, gūn ǃûi-ao-i ose hân khamin ge ī i xui-ao; tsîb ge ǂgui xūna ǁîna ge ǁkhāǁkhātsoatsoa.
MRK.6.35	Tsî ǀnais ra tsēsa ǁaupe toa hîa gu ge ǁkhāǁkhāsabegu âba ǁîb ǃoa hā tsî ge mî: Nē ǃkhais a ǃū-aisa tsî ǁaeb kom ǀnai go toao;
MRK.6.36	ǁîna ǁnâi xū, în ǁgoeǂnamipe hâ ǃhaidi tsî ǃādi ǃoa ǂûxū-e ǁamabasenǃgû.
MRK.6.37	Ob ge ǁîba ǃeream tsî ǁîgu ǃoa ge mî: Sago ǁîna ǂûmā re. O gu ge ǁîb ǃoa ge mî: ǁNâi ǃgû tsî ge nî ǀgamkaidisi marin ama pere-e ǁama tsî ǁîna ǂûmā?
MRK.6.38	Ob ge ǁîgu ǃoa ge mî: Matikō pere-e go ǁnâi ūhâ? ǃGûsī, î go kō re. Tsî ǂan gu ge o gu ge ge mî: Koro peren tsî ǀgam ǁaurokha tsîn.
MRK.6.39	Ob ge ǁîga ge mîmā, hoana gu nî ǂnû kaisa, nēpa ǀhaoǃnâ-i, naupa ǀhaoǃnâ-e, ǃam ǀgân ai.
MRK.6.40	On ge nē dommi ai ge ǂnû, nēpa ǀguikaidisise tsî naupa korodisise.
MRK.6.42	Tsîn ge hoana ǂû tsî ge ǁâ.
MRK.6.43	Tsîn ge ǃâron xa disiǀgamǀa ǀharudi di ǀoaba ge ūkhâi, tsî ǁauron tsîn xa.
MRK.6.44	Tsî perena ge ǂû gu ge koroǀoadisi khoe ge iga.
MRK.6.45	Tsîb ge ǁnātimîsi ǁîb ǁkhāǁkhāsabega ge ǁgari, ǂgaus ǃnâ ǂgâ tsî gu nî nauǃani Betsaidas ǃoa aiǃgûsa, ǁîb ǂûb nî ǂnubisa ǃgû kai hîa.
MRK.6.46	Tsî ǁîna xub ge ǀgorao, ob ge ǃhommi ǃoa ge ǀgoreǃgû.
MRK.6.47	Tsî ǃui-i geo, os ge ǂgausa hurirob ǁaegub ǃnâ ge hâ i, tsî ǁîb ge ǃhūb ai ǀguri ge hâ i.
MRK.6.48	Tsî mûb geo ǃgûgaus ǃnâ gu ra tsūǀkhāsa (ǂoab ge ǁîgu ǃoagu hâ i amaga), ob ge hakaǁî tsuxuǃûis iri ai hurirob ai ra ǃgûse ǁîgu tawa sī, tsî ǁîga gere ǃgû-īǀkhā ǂgao.
MRK.6.49	Tsî hurirob aib ra ǃgû hîa gu ge mû bio, o gu ge ǀnore-i ti ǂâi tsî kaise ge ǃau.
MRK.6.50	Hoagu ge ǁîba mû tsî ǃhuri xui-ao. Ob ge ǁnātimîsi ǁîgu ǀkha ǃhoa tsî ge mîǀî gu: ǃGâiǂâixa re, tita komo, tā ǃao re!
MRK.6.52	Peren tawa gu ge ǁnâuǃākaisen tama i tsî ǁîgu di ǂgaogu ge gorose karokarosen hâ i amaga.
MRK.6.54	Tsî ǂgausa xu gu ge ǁgôaxa, on ge khoena ǁnātimîsi ge mûǂan bi.
MRK.6.55	Tsîn ge ǁnā ǂnamipe ǁgoe ǃhūb hoab ǃnâ ǃkhoema, tsî ǀaesen hâna tani-ūxūgu ai ge ūhātsoatsoa, ǁîb hâsan ge ǁnâu ǃkhais ǃoa.
MRK.7.1	Tsî gu ge Farisegu tsî ǀnîgu xoaǂansabegu digu Jerusalemsa xu go hāga ǁîb tawa ge ǀhao.
MRK.7.3	Farisegu tsî Jodeǁîn hoan kom ǂû tamao aiben ga ǃomga ǂōrisase ǁā tama io, kaigu di ǂnûiǂgāsan ra ǃkhōǀgaipe xui-ao.
MRK.7.4	Tsî ǁamaxūǃkhaisa xun ra hāo, on kom ǁkhāti ǂû tamao, aiben ga ǁāsen tama io; tsî ǁkhāti ǀnî xūn ǂguin hâ, ǃkhōǀgaipe nîsen ge ǃkhōǃoana: ǀGabidi tsî xapan tsî ǂaisūdi tsîn di ǁāsa.
MRK.7.5	O gu ge Farisegu tsî xoaǂansabegu tsîga ge dî bi: Tare xū-i ǃaroma gu ǁnâi ǁkhāǁkhāsabegu âtsa kaigu di ǂnûiǂgās ǃoa tanisen tama hâ, tsî ǁāhe tama ǃomgu ǀkha ra pereǂû?
MRK.7.7	ǁausen ra ǃgôa te, ǁkhāǁkhāde ra ǁkhāǁkhāǃâ, khoen xa ǂnûiǂgāhe hâde.
MRK.7.8	Elob di mîmāsa ǁnāxū, tsî go kom khoen di ǂnûiǂgāsa ra ǃkhōǀgaipeo.
MRK.7.9	Tsîb ge ǁîgu ǃoa ge mî: Ama ǃgâise gu Elob mîmāsa ra ǁaudī, sago ǂnûiǂgāsa go nî dīga.
MRK.7.11	Xawe go sago ra mî: ǁGûb tsî ǁgûs tsîra ǃoa: “Korbans” ǁnās ge ǁguibas, “tita xu ga harebeba tsisa” ti ga mî khoe-i ge ra ǂâuǂâu,
MRK.7.12	tsî go ge ǁnāti ǁî-e ǃaruǀî ǁî-i îb tsî îs tsîra xū-i xare-e dība kai tama hâ.
MRK.7.13	Tsî go ge Elob mîsa ra ǀgaioǃnâ kai sago di ǂnûiǂgās ǀkha; tsî ǂguin nēti īna go kom ra dīo.
MRK.7.14	Tsî ǂnubis hoasa ǁkhawa ǂgaihā tsîb ge ǁîn ǃoa ge mî: Tita ǁnâu hoado, î du ǁnâuǃā!
MRK.7.16	ǂGaera ǁnâu i nîse ūhâ-e a-i ǁnâu.
MRK.7.17	Tsî ǁaesa xub ge oms ǃnâ ǂgâ ǃnubai gu ge ǁkhāǁkhāsabegu âba nē ǂkhōs xa ge dî bi.
MRK.7.18	Ob ge ǁîgu ǃoa ge mî: Sago ona kha ǁnâi ǁnâuǃā-i ose hâ? ǃKhā tama go kha hâ ǃaugaba xu khoe-i ǃnâ ra ǂgâ-i hoa-i ǁî-e a ǀuriǀuri ǁoa ǃkhaisa?
MRK.7.19	ǁÎ-i ge ǂgaob ǃnâ ǂgâ tama, tsî i kom ǃnāb ǃnâ ra ǂgâ tsî ǂganǃgâsib ǃnâ ra ǂoao.
MRK.7.20	Tsîb ge ge mî: Khoe-e xu ra ǂoaxa-i ge khoe-e ra ǀuriǀuri-e.
MRK.7.21	Khoen ǂgaob di ǃnāba xun kom ra ǀkhīo: ǂKhaba ǂâidi, ǃgamekhôas, ǀaib, ǃgams,
MRK.7.22	ǃnaris, xūǃgunuxasib, ǁaixasib, gāxaǃnâsib, ǂūǁoasib, ǂkhabamûs, ǃkhāǃkhās, ǃgurixasib tsî ǁnâuǃāoǃnâsib tsîna.
MRK.7.23	Nē ǂkhaban hoan ge ǃnāba xu ǂoaxa tsî khoe-e ra ǀuriǀurina.
MRK.7.24	Tsîb ge ǁnāpa xu khâi, tsî Tires tsî Sidons tsîra ǀkharigu ǃnâ ǃgû tsî oms ǃnâ ǂgâ, tsî ǂgao tama ge hâ i, khoe-i nî ǁîsa ǂansa, xaweb ge ǂganǃgâsase hâ ǁkhā tama ge i.
MRK.7.25	Taras, ǃanuoǃnâ gagab ǀkha hâ ǀgôasa ūhâs ge ǁîb xa ǁnâu xui-ao; os ge hā tsî ǁîb ǂaira tawa ge ǁnāǁgoe.
MRK.7.26	Tsîs ge tarasa Grikeǁî khoe tsî Sirofenisiaǁî ǃhaos di ge i; tsîs ge ge ǂgan bi, îb ǁgâuaba ǁîs ôasa xu ǃhaeǂui.
MRK.7.27	Ob ge Jesuba ge mîǀî si: Aibe an ǀgôarona ǁâ; ǃgâi tama i kom hâo, ǀgôan di pere-e ū tsî arirona aomāsao.
MRK.7.28	Os ge ǃeream tsî ge mîǀî bi: Ama i ge, ǃKhūtse, xawen kom arirona tāb ǃnaga ǀgôaron di ǂoman xa ra ǂûo.
MRK.7.29	Ob ge ǁîs ǃoa ge mî: Nē mîs ǃaroma ǃgû; ǁgâuab go ǂoa sa ôasa xu xuige.
MRK.7.30	Tsî ǁîs oms tawas ge sī, os ge ge hōǃâ, ǁgâuab go ǂoaxu si tsîs ǀgôasa kharob ai ǁgoe ǃkhaisa.
MRK.7.32	Tsîn ge ǃgome tsî ǂganaǂgae hâ khoeba ǁîb ǃoa ūhā tsî ge ǀkhomma bi, îb ǃomma ǁgui-ai bi.
MRK.7.34	Tsîb ge ǀhommi ǃoa kōǃapa tsî ǀhâimâinǀom tsî ge mîǀî bi: Efata, ǁnās ge ǁkhowa-amsen ti mîsa.
MRK.7.35	Os ge ǁnâus âba ge ǁkhowa-amsen tsî ǃgae-ūdab nammi âb dib ge ge oresen tsîb ge ǂhanuse ge ǃhoa.
MRK.7.37	tsî ǃnāǂamsase buru, tsîn ge ge mî: ǃGâiseb ge hoana go dī; ǂganaǂgae hânab kom ra ǁnâu kaio, tsî ǃgomenab kom ra ǃhoa kaio.
MRK.8.1	ǁNā tsēdi ǃnâ i ge kai ǂnubi-e ge ǀhao hâ i, tsî ǂûxū-e in ge ūhâ tama hâ i ǃnubaib ge Jesuba ǁîb ǁkhāǁkhāsabega ǂgaihā tsî ge mîǀî gu:
MRK.8.3	tsî ǂû taman hâse ta ga ǁîna ǁaru kaio, on ge daob ai nî tsânaǁkhui; ǀnîn ge ǃnūseba xu hā hâ i xui-ao.
MRK.8.4	O gu ge ǁîb ǁkhāǁkhāsabega ge ǃeream bi: Mapa xu i kha khoe-e nēna pere-i ǀkha nî ǁâǁâ nē ǃgaroǃhūb ǃnâ?
MRK.8.5	Ob ge ǁîga ge dî: Matikō pere-e go ǁnâi ūhâ? O gu ge: Hû, ti ge mî.
MRK.8.6	Ob ge ǁaes nî ǃhūb ai ǂnûsa ge mîmā. Ob ge hû perega ū tsî gangan tsî khôa tsî ǁîb ǁkhāǁkhāsabega ge mā, mâi-aiǃâ gu nîse; o gu ge ǁaesa ge mâi-aiǃâ.
MRK.8.7	Tsî gu ge ǀoro ǁaurona ge ūhâ i; tsî ganganni geo, ob ge ǁîn on nî mâi-aiǃâhesa ge mîmā.
MRK.8.8	Tsîn ge ǂû tsî ge ǁâ, tsî ǃgau go ǃâron xa hû ǀharudi ǀoaba ge ūkhâi.
MRK.8.9	Tsî ǂû gen ge hakaǀoadisi nî ī; tsîb ge ǁîna ge ǃgû kai.
MRK.8.10	Tsî ǁnātimîsib ge ǁîb ǁkhāǁkhāsabegu ǀkha ǂgaus ǃnâ ge ǂgâ, tsî Dalmanutab ǀkharib ǃnâ ge sī.
MRK.8.11	Tsî gu ge Farisega ǂoa, tsî ǁîb ǀkha ge ǂnoagutsoatsoa, tsî ǁîb ai sao-e ǀhomma xu ge ǂgan, ǁîba ǃâitsâ tsî.
MRK.8.12	Ob ge gagas âb ǃnâ ra ǀhâimâinǀomse ge mî: Tarexas ra nē ǃhaosa sao-e ǂgan? Amase ta ra mîba du, sao-es nē ǃhaosa māhe tide ǃkhaisa.
MRK.8.13	Ob ge ǁîga ǁnāxū tsî ǁkhawa ǂgaus ǃnâ ǂgâ tsî nauǃani ge ǃgâu.
MRK.8.14	Tsî gu ge ǁkhāǁkhāsabegu âba perena ūǃgûsa ge ǀuru, tsî ǀgui pereb ǀguib ose ǀnî-e ǁîgu ǀkha ǂgaus ǃnâ ūhâ tama ge hâ i.
MRK.8.16	O gu ge ǁîgu ǃnâ ǂâiǂâisen tsî ge mî: Perena ge ūhâ tama amagas komo.
MRK.8.18	Mûde ūhâ tsî go kha mû tama hâ, tsî ǂgaede ūhâ tsî go kha ǁnâu tama hâ? Tsî ǂâi tama go kha hâ,
MRK.8.20	Tsî ǁnā hûgu hîa ta ge hakaǀoadisigu ǃnâ gere khôagu xa, matikō ǀharudi ǀoaba go ge ūkhâisa ǃgau ge ǃâron xa? O gu ge ge mî: Hûdi komo.
MRK.8.21	Ob ge ge mîǀî gu: Mati go ǁnâi ǁnâuǃā tama hâ?
MRK.8.24	Ob ge kōkhâi tsî ge mî: Khoena ta ra mû, hain khamin ra ǃgûmase.
MRK.8.25	ǁNās khaoǃgâb ge ǁkhawa ǃomkha ǁîb di mûra ai ǁgui tsî ge kōkhâi tsîb ge ǂgau tsî hoana ǂhaisase ge mû ǁkhā.
MRK.8.27	Tsîb ge Jesuba ǁîb ǁkhāǁkhāsabegu ǀkha ge ǃgûǂoa Kaesareas Filipub dis di ǃārodi ǃoa. Ob ge daob ai ǁkhāǁkhāsabega dî tsî ge mîǀî gu: Tari ta a, tin ra khoena mî?
MRK.8.29	Ob ge ǁîgu ǃoa ge mî: Tsî sago ǁnâi tari ta ti go ra mî? Ob ge Petruba ǃeream tsî ge mîǀî bi: Xristuts kom satsao.
MRK.8.32	Tsîb ge ǁnā mîsa ǁkhoaǂgaose ge ǃhoa. Ob ge Petruba ǁîba ū tsî ge ǀau bi tsoatsoa.
MRK.8.33	Ob ge ǂnan tsî ǁkhāǁkhāsabegu âba ǃgapaǀî tsî Petruba ǃgabe tsî ge mî: Bē ti khaoǃgâ, Satantse, Elob dina ǂâi tama i tsîts ra khoen dina ǂâi xuige.
MRK.8.34	Tsî ǂnubisa ǁkhāǁkhāsabegu âb ǀkha ǂgaihā tsîb ge ǁîna ge mîǀî: Tita ga sao ǂgao-e a-i ǁî-aitsama ǀūxūsen, î-i ǃgâuhaib â-e ūkhâi, tsî tita sao.
MRK.8.36	Tare-e kha khoe-e nî harebeba ǃhūbaib hoaba i ga hō, tsî i ga ǀoms â-i tawa ǂkhôaba hō-o?
MRK.8.37	Tsî mâ xoremari-e i kha khoe-e nî mā ǁî-i ǀoms ama?
MRK.9.2	Tsî ǃnani tsēdi khaoǃgâb ge Jesuba Petrub tsî Jakobub tsî Johaneb tsîga ū, tsî ǁîga ǀgapi ǃhommi ǃoa ǀguri ge ūǃapa; tsîb ge ǁnāpa ǁîgu aiǃâ ge ǀkharaǀkharahe.
MRK.9.3	Tsî saran âb ge ge ǂkhai tsî kaise ǃuri tsamaros khami ǃuriǃuri-ao-i ǃhūbaib ai ǁnāti a ǃuriǃuri ǁoas kōse.
MRK.9.4	Tsî Eliab ge Moseb ǀkha ǁîga ge ǂhai, tsî kha ge Jesub ǀkha gere ǃhoa.
MRK.9.5	Ob ge Petruba ǃeream tsî Jesub ǃoa ge mî: Rabitse, sage nēpa hâs ge a ǃgâi; a ge ǃnona ǁhaode dībasen, satsa ǀguis, Moseba ǀguis tsî Eliaba ǀguisa.
MRK.9.6	Tare-eb ra mîsab ge ge ǀū i, ǃao gu ge hâ i xui-ao.
MRK.9.8	Tsî ǁnātimîsi, kōǂnamipe gu geo, o gu ge ǀnî khoe-e ǁîgu ǀkha mû tama ge i, Jesub ǀguiba.
MRK.9.10	O gu ge nē mîsa ǁîgu ǃnâ ūhâbasen, tsî ge dîǃnâgu, tares a ǁō hâna xu khâisa ǃkhaisa.
MRK.9.11	O gu ge ǁîba dî tsî ge mî: Xoaǂansabegu kom ra mîo, Eliab nî aibe hāsa?
MRK.9.14	Tsî ǁîb ǁkhāǁkhāsabegu tawa gu ge hā, o gu ge kai ǂnubis ǁîgu tawa hâsa ge mû, tsî xoaǂansabegu ǁîgu ǀkha ra ǂnoaguga.
MRK.9.15	Tsî ǁnātimîsi ǂnubis hoas ge mû bio, on ge ǃhuri tsî ge hā tawede bi.
MRK.9.16	Ob ge xoaǂansabega ge dî: Tarexa go ǁîgu ǀkha goro ǂnoagu?
MRK.9.17	Ob ge ǀguib ǁaes diba ǃeream tsî ge mî: ǁKhāǁkhā-aotse, ti ôaba ta ge sats ǃoa go ūhā, ǃgome gagaba ūhâba.
MRK.9.18	Tsî ǃkhō bib ka ǃkhais aib ge ra ǀkhau bi; ob ra goa-am tsî ǁaninǁgû, tsî ǀkhama, o ta ǁkhāǁkhāsabegu âtsa goro mîba, î gu ǁîba ǃhaeǂui ti, xawe gu ge go ǁkhā tama hâ i.
MRK.9.19	Ob ge ǃeream tsî ǁîna ge mîǀî: O! Sa ǂgomoǃnâ ǃhaose, matikōse ta kha sadu ǀkha nî hâ? Matikōse ta kha nî tani du? Tita ǃoa ūhā bi!
MRK.9.20	On ge ǁîb ǃoa ge ūhā bi, tsî ǁîbab ge mûo, ob ge gagaba ǁnātimîsi ge ǀkhau bi; ob ge ǃhūb ai ǁnā, tsî goa-am raǃâ ge gabapesen.
MRK.9.21	Ob ge ǁgûb âba ge dî: Mâ ǁaeba xusa ǁnâi nēs ge hāǂam bisa? Ob ge: ǂKhamsis âba xus ge, ti ge mî.
MRK.9.22	Tsî ǃnuri ǃnādeb ge ǁîba ǀaes ǃnâ gere aoǂgā, tsî ǁgam-i ǃnâ, ǃgam bib nîse, xawe xū-ets ga dī ǁkhāo, ǀkhomxa î hui khom re.
MRK.9.25	Tsî Jesub ge mû ǂnubis ra ǃkhoeǀhû ǃkhaisa, ob ge ǃanuoǃnâ gagaba ǃgabe, tsî ǁîb ǃoa ge mî: Sa ǃhoa ǁoa tsî ǁnâu ǁoa gagatse, tita ra mîba tsi ǁîba xu ǂoa, î ǃaruǀî tā ǂgâǃnâ bi.
MRK.9.27	Ob ge Jesuba ǁîb ǃomma ǃkhō tsî ge ūkhâi bi, ob ge ge khâi.
MRK.9.28	Tsî oms tawab ge sīo, o gu ge ǁkhāǁkhāsabegu âba ǁîba ǀguri ge dî: Tare xū-i ǃaroma ge sige ǃhaeǂui bi ǁkhā tama go i?
MRK.9.29	Ob ge ǁîgu ǃoa ge mî: Nē ǁgâuaǃnôa-i kom ǀnî xū-i xa ǂoa kaihe tamao, ǀgores tsî ǂûtamahâs ǀguis xa.
MRK.9.30	Tsî gu ge ǁnāpa xu bē tsî Galileaba ge ǃgûǃnâǃganu, tsîb ge ǂgao tama ge i khoe-i nî ǁîsa ǂansa.
MRK.9.34	O gu ge ge ǃnō; daob ai gu goro ǂnoagu xui-ao, tarib a hoagu xa kaisa.
MRK.9.45	Tsî ǂais âts ga ǁgonǁgonǂgao tsio, ǁîsa ǁhāǁnâ; ǃgâiba tsi ka ǃhorasets nî ûib ǃnâ ǂgâsa, ǀgam ǂaira ūhâsets nî ǀamo ǀaeb ǃnâ aoǂgāhes xa, ǀariǁoasa ǀaes ǃnâ.
MRK.10.2	Tsî gu ge Farisega hā tsî ǃâitsâ bi rase ge dî bi, ise i ao-e mā-amhe hâsa ǁî-i tarasa xu ǀgorasa.
MRK.10.3	Ob ge ǃeream, tsî ge mîǀî gu: Tare-eb ge Moseba sado mîmā?
MRK.10.5	Ob ge Jesuba ǃeream tsî ǁîgu ǃoa ge mî: Sago ǂgaob di karokarosens ǃaromab ge Moseba ǁnā ǂnûiǂgāsa ge xoa.
MRK.10.8	Tsî ra ge ǁîǀgamra nî ǀgui ǁgan. ǁNā-amaga ra ge ǃaruǀî ǀgam tama tsî a ǀgui ǁgan.
MRK.10.9	Elob xa ǁnâi ǃgaeǀhaohe hâ-e i ge khoe-e ǀgora tide.
MRK.10.10	Tsî oms tawa gu ge ǁkhāǁkhāsabegu âba ǁkhawa ǁîs xa ge dîǃgâ bi.
MRK.10.12	Tsî taras ga aob âsa xu ǀgora tsî ga ǀkharaba ǃgame, os ge ra ǃgamekhôa.
MRK.10.13	Tsîn ge ǀgôarona ǁîb ǃoa ge ūhā, îb ǁîna tsâǀkhā ti, o gu ge ǁkhāǁkhāsabega ǁîna ra hā-ūde ge ǃgabe.
MRK.10.14	Tsî Jesub ge mûo, ob ge kaise ǂkhîoǃnâ tsî ǁîgu ǃoa ge mî: An ǀgôarona tita ǃoa hā, ǁîna tā ǂhani; nēti īn dib kom gaosib Elob dibao.
MRK.10.17	Tsî daob ǃoab ra ǂoa, hîab ge ǀguiba ǃkhoehā tsî ǁîb aiǃâ ǃhon tsî ge dî bi: ǃGâi ǁkhāǁkhā-aotse, tare-e dī tsî ta ǀamo ûiba nî ǀumi?
MRK.10.18	Ob ge Jesuba ǁîb ǃoa ge mî: Tarexats “ǃgâi” ti ra ǂgai te? Khoe-i xare-i kom ǃgâi tamao, Elob ǀguib.
MRK.10.20	Ob ge ǃeream tsî ge mîǀî bi: ǁKhāǁkhā-aotse, nēn hoana ta ge ge ǃkhōǀgaipe ti ǂkhamsisa xu.
MRK.10.22	Ob ge nē mîs ǂama tsûaǂgao, tsî ǃoa hâse ge bē, ǂgui xūnab ge ūhâ i xui-ao.
MRK.10.23	Ob ge Jesuba kōǂnamipe, tsî ǁîb ǁkhāǁkhāsabegu ǃoa ge mî: Matikō ǃgomsen kha xūna ūhâna gaosib Elob dib ǃnâ nî ǂgâ.
MRK.10.25	Supu i ge a, ǃnai-i nî nali di mûros ǃnâ ǃgûǃkharusa, ǃkhū hâ khoe-i nî gaosib Elob dib ǃnâ ǂgâs xa.
MRK.10.26	O gu ge ǁnās ǃgâ-ai ǃhuri tsî ge mîǀîgu: Tari-e ǁnâi a ǃgâiǃō ǁkhā?
MRK.10.27	Ob ge Jesuba ǁîga kō, tsî ge mî: Khoen tawa i ge a īǁoa, xawe Elob tawa i kom īǁoa tamao; hoan kom Elob tawa a īǁkhāo.
MRK.10.28	Ob ge Petruba ǁîb ǃoa ge mîtsoatsoa: Mû, sige kom hoana ǁnāxū, tsî satsa ge sao-o.
MRK.10.29	Ob ge Jesuba ǃeream tsî ge mî: Amase ta ra mîba go, khoe-i ga ǁnāxū oms tsî ǃgâsagu tsî ǃgâsadi tsî ǁgûb tsî ǁgûs tsî ǀgôan tsî ǃhanagu tsîna, tita tsî ǃgâiǂhôas ǃaroma,
MRK.10.30	o-i ge ǁî-e kaidisi ǃnādi kōse nîra ǃkhōǃoa nēsi nē hâ ǁaeb ǃnâ: Omdi tsî ǃgâsagu tsî ǃgâsadi tsî ǁgûdi tsî ǀgôan tsî ǃhanagu tsîna ǃgôaǃgondi ǀkha, tsî ǃgoaxaǁaeb ǃnâ ǀamo ûiba.
MRK.10.31	Xawe ǂgui ǂguron ge nî ǀuniga tsî ǀunigan ge nî ǂguro.
MRK.10.33	Mû, Jerusalems ǃoa ge ge ra ǃapa tsîb ge Khoen Ôaba nîra māǁnâhe, ǀgapipristergu tsî xoaǂansabegu tsîga, tsî gu ge ǁîba ǁōb ǃoa nîra ǀgoraǃgâ, tsî ǁîba ǀūbena nîra māǁnâ;
MRK.10.34	on ge ǁîba ǃhō, ǂara-ai, ǂnau, tsî nîra ǃgam; tsî ǃnona tsēdi khaoǃgâb ge nîra khâi.
MRK.10.36	Ob ge ge mîǀî kha: Tare-e ta nî dība khosa kho ra ǂgao?
MRK.10.37	O kha ge ǁîb ǃoa ge mî: Sikhoma mā re, î khom ǀguiba sa amǀkhāb ai tsî nauba sa ǁareǀkhāb ai ǂnû, sa ǂkhaisib ǃnâ.
MRK.10.40	xawe ti amǀkhāb tsî ti ǁareǀkhāb ai ǂnûsa mās ge ti tamasa, tsîs ge ǂhomibahe hâna nîra māhe.
MRK.10.41	Tsî disigu ge ǁnâuo, o gu Jakobub tsî Johaneb tsîkha ǂama ge ǀara.
MRK.10.44	Tsî sago ǃnâ ga ǂguro ǂgaob ge nî sago di ǃgā kai.
MRK.10.45	Khoen Ôab on kom hā tamao sîsenbaheb nîse, xaweb kom sîsenba tsîb nî ǁîb ûiba māse ge hāo, ǂguin di xoremarib ase.
MRK.10.46	Tsî gu ge Jerixos tawa ge sī. Tsî Jerixosa xub ge ǂoa, ǁîb ǂûb tsî ǁîb ǁkhāǁkhāsabegu tsî kai ǂnubis tsîn, ob ge Timeub ôab, Bartimeub, ǂgī ǀkhope-aoba daob tawa ge ǂnôa i.
MRK.10.47	Tsî ǁnâub geo, Jesub Nasareǁîb a ǃkhaisa, ob ge ǂgai tsî ge mîtsoatsoa: Jesu, Davib Ôatse, ǀkhomxa te re!
MRK.10.48	On ge ǂguina ge ǃkhâi bi îb ǃnō. Xaweb ge ǃaruǀîǀgui ge ǂgai: Davib Ôatse, ǀkhomxa te re!
MRK.10.49	Ob ge Jesuba mâ tsî ge mî: ǂGai bi. On ge ǂgī hâba ǂgai, tsî ge mîǀî bi: ǃGâiǂâixa re, khâi ǂgaihets ra xuige.
MRK.10.50	Ob ge sarab âba aoxū tsî khâi tsî Jesub ǃoa ge hā.
MRK.10.51	Ob ge Jesuba ǃeream tsî ǁîb ǃoa ge mî: Tare-e ta nî dība tsi ǃkhaisats ra ǂgao? Ob ge ǂgī hâba ge mîǀî bi: Rabitse, mû kai te re.
MRK.10.52	Ob ge Jesuba ge mîǀî bi: ǃGû, ǂgoms âts go hui tsi xuige. Ob ge ǁnātimîsi mû tsî daob ai ge sao bi.
MRK.11.1	Tsî Jerusalemsa gu ge ǀgūo, Betfages tsî Betanis tsîra tawa ǀKheraǃhommi tawa, ob ge ǁkhāǁkhāsabegu âb di ǀgamkha sî,
MRK.11.2	tsî ǁîkha ǃoa ge mî: ǃGû sakho ǃoa ǃganu ǁgoe ǃāros ǃoa, o kho ge, ǂgâ kho kao, o ǁnātimîsi eselǂkhamrob ǃgaehe hâba nî hō, tātsē khoe-i xa ǂnû-aihe tamaba; xore î ūhā bi.
MRK.11.4	O kha ge ǃgû, tsî eselǂkhamroba dao-ams ǃauga daob amǃgâ, ǃgaehe hâse hō tsî ge xore bi.
MRK.11.5	Tsî ǀnîn ǁnāpa mân din ge ǁîkha ǃoa ge mî: Tare-e kho ra dī, o kho eselǂkhamroba ra xore?
MRK.11.6	O kha ge ǁîna ge mîǀî, Jesub go mîmā kha khami, on ge ge ǃgû kai kha.
MRK.11.7	Tsî kha ge eselǂkhamroba Jesub ǃoa ūhā tsî saran âkha ge ǁgui-ai bi, ob ge ǁîb ai ge ǂnû.
MRK.11.8	Tsî ǂguin ge saran ana daob ai ge ǃā, tsî naun ge ǂgonaga haide xu ǁhā tsî daob ai ge tsoroǁgui.
MRK.11.10	ǀKhaeheb hâ ǃgoaxa gaosib Abob, Davib diba, Hosiana ǀgapiseb ǃnâ!
MRK.11.11	Tsîb ge Jesuba Jerusalems tsî tempeli ǃnâ ge ǂgâ. Tsî hoanab ge kōtoa, tsî ǃui-i geo, ob ge disiǀgamǀagu ǀkha Betanis ǃoa ge ǂoa.
MRK.11.12	Tsî nau tsē, Betanisa xu gu ge ǂoao, ob ge ge ǃâ.
MRK.11.13	Tsî ǃnūseba xub ge ǀnomahai-e mûo, ǂgaena ūhâ-e, ob ge ge sī kō, iseb ǀnîsi xū-e ǁî-i ai hō tidesa. Tsî ǁîs tawab ge sīo, ob ge ǂgaen ǀguina ge hō, ǀnomaǂûn di ǁae tamab ao.
MRK.11.15	Tsî gu ge Jerusalems tawa ge sī, tsî Jesub ge tempeli ǃnâ ǂgâo, ob ge tempeli ǃnâ ǁamaxū tsî gere ǁamana ge ǃhaeǂuitsoatsoa, tsî tāgu mariǂharugu-aon digu tsî ǂnabuna gere ǁamaxūn di ǂnû-aiǃnaodi tsînab ge ge dawaǃkhupu.
MRK.11.16	Tsîb ge mā-am tama ge i khoe-i nî xū-e tempeli ǃnâ tanimasa.
MRK.11.18	Tsî ǀgapipristergu tsî xoaǂansabegu ge ǁnâu, o gu ge gere ôa-am mati gu nî ǁîba ǃgamsa; ǃao bi gu gere xui-ao, ǂnubis hoas ge ǁîb ǁkhāǁkhās ǂama burugâ hâ i amaga.
MRK.11.19	Tsî ǃui i geo, ob ge ǃāsa xu ǃaugab ǃoa ge ǂoa.
MRK.11.21	Ob ge Petruba ǂâihō tsî ge mîǀî bi: Rabitse, mû ǀnomahais sats go ǀâxares kom go ǂnâo.
MRK.11.22	Ob ge Jesuba ǃeream tsî ǁîgu ǃoa ge mî: Elob ǃnâ ǂgomsa ūhâ re.
MRK.11.27	Tsî gu ge ǁkhawa Jerusalems ǃoa ge hā. Tsî tempeli ǃnâb ra ǃgûma hîa gu ge ǀgapipristergu gu tsî xoaǂansabegu tsî kaigu tsîga ǁîb ǃoa hā
MRK.11.28	tsî ge mîǀî bi: Mâ ǀgaiba xuts ra nēna dī, tsî tari-e ge satsa nē ǀgaiba mā, nēnats nî dīse?
MRK.11.29	Ob ge Jesuba ǃeream tsî ǁîgu ǃoa ge mî: Sago ona ta ge ǀgui xū-e nî dî; tsî ǃeream te go ga, o ta nî mîba go, mâ ǀgaiba xu ta nēna ra dīsa.
MRK.11.30	ǁĀǁnâs Johaneb disa ǀhomma xus hâ? Khoena xus hâ? ǃEream te.
MRK.11.31	O gu ge ǁîgu ǃnâ ǂâiǂâisen tsî ge mî: Mî ge kao: ǀHomma xus, ob ge sage ǃoa nî mî: Tarexa go ǁnâi ǂgom bi tama hâ?
MRK.11.32	Tsî mî ge kao: Khoena xus, o ge ge ǁaesa ra ǃao; hoan ge Johaneba ama kēbo-aose ūhâ i amaga.
MRK.11.33	O gu ge ǃeream tsî Jesub ǃoa ge mî: ǂAn tama ge hâ. Ob ge Jesuba ǃeream tsî ge mîǀî gu: O ta tita ona sago mîba tide, mâ ǀgaiba xu ta nēna ra dīsa.
MRK.12.2	Tsî ǁaeb ge hāo, ob ge ǃgāba ǃhanasîsenaoga ǃoa ge sî, ǂauxûiǂûǃhanab di ǂûn xab nî ǃhanasîsenaoga xu ǃkhōǃoaga.
MRK.12.3	Xawe gu ge ǁîba ū tsî ǂnau tsî ǀkhaiǃomse ge sîbē.
MRK.12.4	Ob ge ǁkhawa ǀnî ǃgāba ǁîgu ǃoa ge sî. O gu ge ǁîb ona ǀuin ǀkha danas ai ǂnoa, ǁgaisise sîsenū tsî ge sîbē.
MRK.12.5	Ob ge ǁkhawa ǀnîba ge sî. O gu ge ǁîba ge ǃgam. Tsî naugu ǂguiga gu ge ǀnîga ǂnau tsî nauga ge ǃgam.
MRK.12.6	Tsîb ge ganupe ǀgui ǀnamǀnamsa ǀgôaba ge ūhâ i. Ob ge ǁîb ona ǀunis ai ǁîgu ǃoa ge sî: Ti ôaba gu kom nî sâuo, ti mî tsî.
MRK.12.7	Xawe gu ge ǁnā ǃhanasîsenaoga ge mîǀîgu: Nēb kom ǀumi-aobao, a ge ǁîba ǃgam, os ge ǀumisa nî sage di.
MRK.12.9	Tare-eb ǁnâi ǀhonkhoeb ǁnā ǃhanab diba nî dī? Hā tsîb ge sîsenaoga ǃgam, tsî ǂauxûiǂûǃhanaba ǀkharaga nî mā.
MRK.12.11	ǃKhūba xu i ge nē-e ge ǃnae, tsî i ge a buruxa sada mûǁae.
MRK.12.12	O gu ge ǁîba gu nî ǃkhō ǃkhaisa ge ôa-am, xawe gu ge ǂnubisa ge ǃao; hōǃâ gu ge xui-ao, ǁîgu xab go nē ǂkhōsa mîsa. O gu ge ǁîba ǁnāxū tsî ge bē.
MRK.12.14	O gu ge hā tsî ǁîb ǃoa ge mî: ǁKhāǁkhā-aotse, ǂan ge ge a ama-aits a tsî khoe-i ǀkhats ǁae tama ǃkhaisa; khoen ai-ets kōǀî tama tsî daob Elob dibats ra amab ǃnâ ǁkhāǁkhā xui-ao: ǁNâi mā-amhe i hâ, Kaesara ǁgui-aimarisa māsa? Mā-amhe tama i hâ? Mā da nî? Mā da tide?
MRK.12.15	Tsî ǁîgu hînaxaǃnâsiba ǂan tsîb ge ǁîgu ǃoa ge mî: Tarexa go ra ǃâitsâ te? Denara hā-ūba te, î ta mû.
MRK.12.16	O gu ge ge hā-ū. Ob ge ǁîgu ǃoa ge mî: Nē īb tsî xoamâis tsîra tari-i dira? O gu ge: Kaesari dira kom ao, ti ge mî.
MRK.12.18	Tsî gu ge Sadusega ǁîb ǃoa ge hā, khâi-i hâ tama ti ra mîga, tsî ǁîba dî tsî ge mî:
MRK.12.20	O gu ge hû ǃgâsaga ge hâ i; tsîb ge ǂguroba tarasa ge ū, tsî ǁōb geo, ob ge suri-e ǁōǃgau tama ge i.
MRK.12.21	Ob ge ǀgamǁîba ǁîsa ge ū tsî ge ǁō, tsîb ge ǁkhāti suri-e ǁōǃgau tama ge i. Tsî ǃnonaǁîb ǁnās ǁkhās khami.
MRK.12.22	Tsî gu ge hûga suri-e ǁōǃgau tama ge i. Hoagu khaoǃgâs ge taras tsîna ge ǁō.
MRK.12.23	Khâis ǃnâ, khâin kao, mâb ǁîgu dib di tarases nî ī? Hûgu hoagu kom ǁîsa taras ase ge ūhâ io.
MRK.12.24	Ob ge Jesuba ǃeream tsî ǁîgu ǃoa ge mî: Nēs ǃaroma go ǁnâi ǁhabu tama hâ, xoasa go ǂan tama, tsî Elob ǀgaib tsîna go ǂan tamas ǃaroma?
MRK.12.25	ǁŌ hâna xun ga khâi on kom ǃgame tsî ǃgameb ǃoa māǂuihe tideo, tsî ǀhomǃgāgu ǀhommi ǃnâ hâ khami nîra io.
MRK.12.27	Elob kom ǁō hân di Elo tamao, tsîb kom a ûitsaman di Elo-o. O go kom kaise ra ǁhapuo.
MRK.12.28	Tsîb ge xoaǂansabegu di ǀguib, ǁîgu ǂnoagusa go ǁnâub, tsî ǃgâiseb go ǃeream gu ǃkhaisa go mûba hā, tsî ge dî bi: Mâsa ǂguros mîmādi hoadi disa?
MRK.12.30	tsîts ge ǃKhūb sa Eloba nî ǀnam sa ǂgaob hoab ǀkha, sa ǀoms hoas ǀkha, sa ǁnâuǃāb hoab ǀkha tsî sa ǀgaib hoab ǀkha. Nēs ge ǂguro mîmāsa.
MRK.12.32	Ob ge xoaǂansabeba ge mîǀî bi: ǁKhāǁkhā-aotse, ǃgâisets ge amaba go mî, ǀgui Elob ǀguib hâ, tsî ǀnîb hâ tama ǃkhaisa.
MRK.12.35	Tsîb ge Jesuba tempeli ǃnâ ra ǁkhāǁkhāǃâ ǃeream tsî ge mî: Mati gu xoaǂansabega ra mî, Xristub a Davib ôa ǃkhaisa?
MRK.12.37	Davib ǂûb ge ǁîba: “ǃKhūb” ti ra ǂgai; matib kha a ǁîb di ôa? Tsî ǂgui khoen ge ǁîba ge ǁnâu ǂgao.
MRK.12.38	Tsîb ge ǁkhāǁkhās âb ǃnâ ǁîna ǃoa ge mî: Xoaǂansabega ǂanbasen re, gaxu saragu ǃnâ ǃgûmas, tsî ǁamaxūǃkhaidi tawa tawedehes xa ǃgâibahega,
MRK.12.39	tsî aiǂnûǃkhaide sinagogegu ǃnâ, tsî ǂguro ǂnûǃkhaide ǂûǁaedi ǃnâ ǀnamga,
MRK.12.40	ǃoataradi di omde ra hapuga tsî ǂhauǃnâdīsens ǃaroma gaxu ǀgorede ra dīga, ǁîgu ge ǃnāǂamsa ǀgoraǃgâ-e nîra hō.
MRK.12.42	Tsîs ge ǀgui ǃoataras ǀgâsasa hā tsî ǀgam peningra ge aoǂgā, ǁnāra ge ǂkhari mariǃnôara.
MRK.12.43	Ob ge ǁîb ǁkhāǁkhāsabega ǂgaihā tsî ge mîǀî gu: Amase ta ra mîba go, nē ǀgâsa ǃoataras ǁuiǂgaes ǃnâ go aoǂgān hoan xa ǃnāsase go aoǂgā ǃkhaisa.
MRK.13.1	Tsî tempela xub ra bē hîab ge ǁkhāǁkhāsabegu âb di ǀguiba ǁîb ǃoa ge mî: ǁKhāǁkhā-aotse, mû mati ī ǀuidi tsî mati ī omǃnôaga!
MRK.13.2	Ob ge Jesuba ǃeream tsî ǁîb ǃoa ge mî: Mûts ra nē kai omga? ǀGui ǀuis xawes nau ǀuis ai ǁnāxūhe tide, khôaǁnâhe tamase.
MRK.13.3	Tsî ǀKheraǃhommi ai, tempeli ǃoagub ge ǂnôa i, ǃnubai gu ge Petrub, Jakobub, Johaneb tsî Andreab tsîga ǀguri ge dî bi:
MRK.13.4	Mîba ge re mâǁaen nēna nîra ī ǃkhaisa tsî mâ-i a sao-e, mâǁaen nēna nîra ǀam ǃkhaisa?
MRK.13.5	Ob ge Jesuba ǃeream gu tsî ge mîtsoatsoa: Kōbasen re, î-i tā khoe-e sago ǂgaeǂhapu.
MRK.13.6	ǂGuin ti ǀons ǃnâ hā tsî nîra mî xuige: Tita ge Xristuta, tsî nîra ǂguina ǂgaeǂhapu.
MRK.13.7	Tsî ǁnâu go kao, torogu xa tsî torogu gommi xa, tā ǃhuri, ǁnāti i kom nîra īo, xawes ge ganupe ǀam tama hâ.
MRK.13.8	Nē ǁaes kom nau ǁaes ǃoagu nîra khâio, tsî nē gaosisa nau gaosis ǃoagu, tsî gu kom ǃhūǂgubiga ǃkharaga ǃkhaidi ai nîra īo, tsî gu kom ǃâtsūǀkhāga nîra hāo.
MRK.13.11	Tsîn ga ǂgaeǂgui tsî māǁnâ duo, tā aiǂhansen tare-e du nî ǃhoasa, î du ǁnā iri ǃnâ du nîra māhe-e ǃhoa; sa tamago kom ǁnā ǃhoa rago, tsî ǃAnu Gagab kom ǁîbao.
MRK.13.12	Tsî nē ǃgâsab ge nau ǃgâsaba ǁōb ǃoa nîra māǁnâ, tsî ǁgûba ǀgôaba; tsîn ge ǀgôana ǁgûra ǃoagu khâi tsî ǁîra nîra ǃgam.
MRK.13.13	Tsî du ge hoan xa nîra ǁkhanhe ti ǀons ǃaroma, xawe ǀunis kōse ga mâhō-i, ǁnā-i ge nîra ǃgâiǃō.
MRK.13.15	Tsî oms ǂamais ai ga hâ-e a-i tā ǁgôaxa, xū-e i nî ǁî-i omsa xu ūbēse.
MRK.13.16	Tsî ǃhanab ai ga hâ-e a-i tā oa, ǁî-i sarana nî ūkhâise.
MRK.13.17	Xawe tsūba di ǀgamǀkhā hâdi tsî daisi radi tsîde ǁnā tsēdi ǃnâ.
MRK.13.18	ǀGore ǁnâi re, îs sadu ǃhūsa tā saob ǃnâ ī.
MRK.13.20	Tsî ǃKhūb ga ǁnā tsēde ǃnubuǃnubu tama io, o i ga ǀgui ǁgan-i xare-e ǃgâiǃō tama hâ. Xawe ǃkhōǂuisaben, Elob ge ǃkhōǂuibasenn ǃaromab ge ǁnā tsēde ge ǃnubuǃnubu.
MRK.13.21	Tsî ǁnāǃnubai i ga khoe-e sadu ǃoa mîo: Mû, nēpab ge Xristuba hâ, tamas ka io: Naupab ge hâ ti, o tā ǂgom.
MRK.13.22	ǂHumi Xristugu tsî ǂhumi kēbo-aogu tsîgu kom nîra khâio tsî saodi tsî buruxan tsîna nîra dīo, ī ǁkhā i ka, on ǃkhōǂuisaben tsîna nî ǂgaeǂhapuhes kōse.
MRK.13.23	Î du ǁnâi kō, hoana ta go aimîba du xuige.
MRK.13.24	Tsî ǁnā tsēdi ǃnâ, ǁnā ǂōǂōsib khaoǃgâs ge soresa nîra ǃkhaeǃkhaehe, tsî ǁkhâb ge ǂkhaib âba mā tide.
MRK.13.25	Tsî ǀgamiron ge ǀhomma xu nîra ǁnā, tsî ǀgaigu ǀhommi digu ge nîra gongonhe.
MRK.13.26	ǁNāǃnubain ge Khoen Ôaba kai ǀgaib tsî ǂkhaisib tsîkha ǀkha ǃgoaxase nîra mû.
MRK.13.27	Tsî ǁnāǃnubaib ge ǁîb ǀhomǃgāga nîra sî, tsî nîra ǁîb di ǃkhōǂuisabena ǀhaoǀhao haka ǂoade xu, ǃhūbaib di ǀamsa xu ǀhommi di ǀams kōse.
MRK.13.28	ǀNomahais tawa ǂkhō-e ǁkhāǁkhāsen. ǁÎs di ǂgonagu ga ǃumi tsî ǂgaen ga ǀkhī, o du kom a ǂano ǁkhunab ra ǀgū ǃkhaisa.
MRK.13.29	ǁNāti du ge ǁkhāti a ǂan, nēn ra ī ǃkhaisa du ga mûo, ǀgūseb dao-ams aiǃâ hâ ǃkhaisa.
MRK.13.30	Amase ta ra mîba du: Nē ǃhaos ge ǃgû-ī tide, nēn hoan nîra īs kōse.
MRK.13.31	ǀHommi tsî ǃhūbaib tsîkha ge nîra ǃgû-ī, xawe di ge ti mîde tātsē ǃgû-ī tide.
MRK.13.32	Tsî ǁnā tsēs tsî iri tsîn xa i ge khoe-i xare-e ǂan tama hâ, ǀhomǃgāgu ǀhommi ǃnâ hâgu kas, ǀGôab kas hoasa; ǁGûb ǀguib ge a ǂan.
MRK.13.33	ǂAnbasen, ǂkhaikari hâ, mâ ǁaeb nî ǁaeba hā ǃkhaisa du a ǀū xuige.
MRK.13.36	Îb tā, ǃnapetamaseb ga hāo, ǁom hâse hō du.
MRK.13.37	Tsî mîba du ta rasa ta ge hoana ra mîba: ǂKhaikari du hâ re!
MRK.14.1	Tsî ǀgam tsēra khaoǃgâb nî Pasxab tsî ǀkhuruǀkhuruhe tama pereb di kaitsēsa hâse i ge ge ī i. O gu ge ǀgapipristergu tsî xoaǂansabegu tsîga ge ôa-am, mati gu nî ǁîba gāxaǃnâsib ǀkha ǃkhō tsî ǃgam ǃkhaisa.
MRK.14.2	O gu ge ge mî: Xawe tā Pasxatsēs ai ǁnāsa dī, îb tā ǂkhupiba ǁaes ǃnâ hā ti.
MRK.14.3	Tsî Betanis tawa, Simonni, ǃomamaxab di oms ǃnâb hâ tsî tāb tawa ǂnôa, hîa i ge tara-e ge hā, alabaxaparo-i, ǃūmû tsî ǃgomǀgausa nardub hâǃnâ-i ǀkha; os ge xaparosa khôa tsî ǁîb danas ai ge ǂnâǂui.
MRK.14.4	O gu ge ǀnîga ǁîgu ǃnâ ǀara tsî ge mî: Mâs ǃoas kha nē ǃgâihamxū-i di hîǀhuruhesa go ī?
MRK.14.5	Nē ǃgâihamxū-i kom ga ǃnonakaidisi denarga ǃnā hâse ǁamaxūhe, tsî marina ǀgâsana māhe hâo. O gu ge ǁîsa ge ǃgabe.
MRK.14.6	Ob ge Jesuba ge mî: ǁNāxū si re, tarexa go ǁîsa ra ǂhani? ǃGâi sîsennas kom tita tawa goro dīo.
MRK.14.8	ǁKhās as kōses ge ǁîsa goro dī; aiǃhaes go, ti sorosas nî ǁkhōs ǃoa ǂkhauǀkhāse.
MRK.14.9	Amase ta ra mîba du, mapa ǀguis ga nē ǃgâiǂhôasa aoǁnâhe ǃhūbaib hoab ai, ǁnāpa i ǁkhāti ǁîs goro dīn xa nîra ǃhoahe, ǁîs di ǂâiǂâisensa ǃoasa.
MRK.14.10	Ob ge Judab, Iskarioǁîb, disiǀgamǀagu di ǀguiba ǀgapipristergu ǃoa ge ǃgû, ǁîgu tawab nî ǀapexū bise.
MRK.14.11	Tsî ǁîgu ge ǁnâuo, o gu ge ǃgâiaǂgao tsî ge mîmâi, mari-e gu nî mā bisa. Ob ge ge ôa-am, matib nî ǁîba ǃgâiga ǁaeb ai māǁnâsa.
MRK.14.12	Tsî ǂguro tsēs ǀkhuruǀkhuruhe tama peregu dis, Pasxaǁkhaob ǁîs ai nî ǂāhes ai gu ge ǁkhāǁkhāsabegu âba ǁîb ǃoa ge mî: Mâǀî ǃgû tsî ge nî Pasxaba ǂhomiba tsi ǂûts nîga, tits ra ǂgao?
MRK.14.13	Ob ge ǁkhāǁkhāsabegu âb di ǀgamkha sî, tsî ǁîkha ǃoa ge mî: ǃGû ǃāsa ǃoa, ob ge khoeb ǁgamxapa-e tani hâba sakho nî ǃoa, ǁîba sao re;
MRK.14.15	Ob ge kai ǃnā-oms, ǂhomihe hâsa nî ǁgau kho; ǁnāpa ǂhomiba ge re.
MRK.14.16	O kha ge ǁkhāǁkhāsabekha ge ǃgû, tsî ǃās tawa kha ge sī, o kha ge ǁîb go mîba kha khami ge hō, tsî kha ge Pasxaba ge ǁāǁā.
MRK.14.18	Tsî tāb tawa ǂnû tsî gu ra ǂû, hîab ge Jesuba ge mî: Amase ta ra mîba go, sago di ǀguib tita ǀkha ra ǂûb tita nîra ǀapexū ǃkhaisa.
MRK.14.19	O gu ge ǃoatsoatsoa, tsî nēb nauba saogubes ai ǁîb ǃoa ge mî: Tita ǁnâi ǁî ta? Tsî nauba: Tita ǁnâi ǁî ta?
MRK.14.20	Ob ge ǁîgu ǃoa ge mî: Disiǀgamǀagu di ǀguib ge ǁîb tita ǀkha ǃomma ǃores ǃnâ nî ǂgāba.
MRK.14.21	Khoen Ôab ge ǁîb xa xoahe hâ khami ra ǃgû, xawe tsūba bi ǁnā khoeb, ǁîb xab Khoen Ôaba nîra ǀapexūheba. ǁNā khoeb ge ga ǃgâibahe hâ, tātsēb ga ǃnae tama i hâo.
MRK.14.23	Tsî ǀgabisa ū tsîb ge gangan, tsî ǁîga ge mā. O gu ge hoaga ǁîs ǃnâ ge ā;
MRK.14.24	tsîb ge ǁîgu ǃoa ge mî: Nēb ge ti ǀaob ǀasa ǃgaeǀhaos dib, ǂguin ǃaroma ra ǂnâxūheba.
MRK.14.25	Amase ta ra mîba go, nēsisa xu ta tātsē ǂauxûiǂûhais di ǂû-i xa ā tidesa, ǀasase ta nî ǁî-e, gaosib Elob dib ǃnâ ā tsēs kōse.
MRK.14.29	Ob ge Petruba ǁîb ǃoa ge mî: Tsî gu ga hoaga sats ǃnâ ǁgonǁgonǃnâsen xawe ta ge tita dī tide.
MRK.14.31	Ob ge ǁnās ǃgâ-ai ge mî: Tsî sats ǀkha ta ga ǁō, xawe ta ge tātsē ǀūxū tsi tide. ǁNās ǁkhās khami gu ge hoagu ona ge mî.
MRK.14.33	Ob ge Petrub tsî Jakobub tsî Johaneb tsîga ū, tsî ǃaoxaǃnâ tsî ge ǀhūtsoatsoa.
MRK.14.35	Ob ge ǂkharirose aiǃâb ǃoa ǃgû tsî ǃhūb ai ǁnāǁgoe tsî ge ǀgore, ī ǁkhā-i kao, îb nē ira ǃgû-īǀkhā bi, ti.
MRK.14.37	Ob ge hā tsî ǁîga ǁom hâse ge hō; ob ge Petrub ǃoa ge mî: Simontse ǁomts hâ? ǁKhā tamats ǁnâi hâ, ǀgui irats nî ǂkhaikari hâsa?
MRK.14.38	ǂKhaikari hâ î ǀgore re, î go tā ǃâitsâb ǃnâ ǂgâ; gagas a māsenxa, xawes ǁgansa a ǂkhabusa xuige.
MRK.14.39	Tsî ǁkhawab ge ǃgû tsî ǁkhā mîdi ǁkhāde ge ǀgore.
MRK.14.40	Tsî oab ge, ob ge ǁkhawa ǁom hâse ge hō gu; mûdi âgu ǂoms xa ǃgom hâ, tsî tare-e gu nî ǃeream bisa gu ge ǀū i xui-ao.
MRK.14.41	Ob ge ǃnonaǁî ǃnās ai hā, tsî ge mîǀî gu: Aiǃâb ǃoa ǁom tsî go ra sâ? ǂÂu go! Iri kom go hāo! Mû, Khoen Ôab ge ǁore-aon di ǃomgu ǃnâ ra māǁnâhe.
MRK.14.42	Khâi î ge ǃgû; kō, tita ra ǀapexūb a ǀgū xuige.
MRK.14.43	Tsî ǁnātimîsi, ganupeb ra ǃhoa hîab ge Judab Iskarioǁîb, disiǀgamǀagu di ǀguiba ge hā, tsî ǁîb ǀkhas ge kai ǂnubisa ge hā gôagu tsî haigu ǀkha, ǀgapipristergu tsî xoaǂansabegu tsî kaigu tsîgu xa go sîhesa.
MRK.14.44	Tsî ǀapexū-aob ge ǂanǂansa sao-e māgu tsî ge mî: ǁOa ta nîb ge ǁîba; ǃkhō bi, î sâusase ūǃgû bi.
MRK.14.45	Tsî hāb geo, ob ge ǁnātimîsi ǁîb tawa sī tsî: Rabitse! ti mî tsî ge ǁoa bi.
MRK.14.46	O gu ge ǃomga ǁîb ai ǁgui tsî ge ǃkhō bi.
MRK.14.47	Ob ge mâǂnamipe hân di ǀguiba gôaba ǂgaeǂui, tsî ǀgapipristeri di ǃgāba ǂnau, tsî ǂgaes âba ge ǂnauǁnâ.
MRK.14.48	Ob ge Jesuba ǃeream tsî ǁîn ǃoa ge mî: ǃGamaob ǃoa ra ǃgû khami du go ǂoa, gôagu tsî haigu tsîgu ǀkha, tita du nî ǃkhōse?
MRK.14.49	Tsēkorobe ta ge sadu ǀkha tempeli ǃnâ hâ i, tsî gere ǁkhāǁkhā, tsî du ge ǃkhō te tama hâ i; xawe nēn ge go ī, Xoadi nî ǀoaǀoahese.
MRK.14.50	O gu ge ǁkhāǁkhāsabegu hoaga ǁnāxū bi tsî ge ǁhâ.
MRK.14.51	Tsî ǀgui ǂanǂansa ǂkhamkhoeb ge ǁîba ge sao, ǃuri ǃkhaib ǀkha ǀōǀkhā soros âb ai anasen hâba; o gu ge ge ǃkhō bi. 
MRK.14.52	Ob ge ǃuri ǃkhaiba ǁnāxū, tsî ǀōǀkhāse ǁîga xu ge ǃkhoeni.
MRK.14.53	Tsî gu ge Jesuba ǀgapipristeri ǃoa ge ūǃgû. O gu ge ǀgapipristergu tsî kaigu tsî xoaǂansabegu hoaga ge ǀhao.
MRK.14.54	Tsîb ge Petruba ǃnūseba xu ǁîba ge sao, ǀgapipristeri di ai-oms ǃnâs kōse. Tsîb ge ǃgān tawa ǂnûǀhao tsî ǀaesa gere sâ.
MRK.14.55	Tsî ǀgapipristergu tsî ǀape-aogu di ǀhaos hoas ge ǀhûǀguitimî-e Jesub ǃoagu ge ôa, ǁîba gu nî ǃgamse, xawe gu ge hō tama ge i.
MRK.14.56	ǂGuin ge ǁîb ǃoagu ǂkhabase ge ǃkhō-am, xawe di ge ǃkhō-amdi âna ǀgui tama i xui-ao.
MRK.14.57	On ge ǀnîna khâi, tsî ǂkhabase ǁîb ǃoagu ǃkhō-am tsî ge mî:
MRK.14.59	Xawe ǁkhāti ǁnātis ge ǃkhō-ams âna ǀgui tama ge i.
MRK.14.60	Ob ge ǀgapipristera ǁaegub ǃnâ khâi tsî Jesuba dî tsî ge mî: Xū-ets ǁnâi ǃeream tama? Tare-en ra nēna sats ǃoagu ǀhûǀguitimî?
MRK.14.62	Ob ge Jesuba ge mî: ǁÎ ta kom titao. Khoen Ôaba du ge Elob amǀkhāb tawa ǂnôase, tsî ǀhommi ǀnanudi ai ǃgoaxase nîra mû!
MRK.14.63	Ob ge ǀgapipristera sarab âba ǀkhau tsî ge mî: Mâ ǀhûǀguitimî-aona ge gorose ǂhâba hâ?
MRK.14.65	O gu ge ǀnîga ǂara-ai bi tsoatsoa, tsî ais âba ǃgū-ai tsî ǃomdi ǀkha ǂnau bi tsî ge mî: Kēbo re! Tsî gu ge ǃgāga ǁîba gere ǁapu.
MRK.14.66	Tsî Petrub ai-oms ǃnâ hâ hîas ge ǀgapipristeri ǃgādi di ǀguisa ge hā.
MRK.14.67	Tsî Petrubas ge mûo, sâb ra hîa, os ge ǃgapalî bi tsî ge mî: Sats on kom Jesub Nasareǁîb ǀkha go hâ io.
MRK.14.68	Xaweb ge ǀoa tsî ge mî: ǂAn tama ta hâ tsî ta ǁkhāti ǁnâuǃā tama, sas ra mî-e. Tsî ai-oms ǃoab ge ǂoa ǃnubaib ge aniba ge ā.
MRK.14.69	Tsî ǃgās ge ǃgapalî bio, os ge mâǂnamipe hân ǃoa ǁkhawa ge mîtsoatsoa: Nēb kom ǁîgu di ǀguibao.
MRK.14.70	Xaweb ge ǁkhawa ge ǀoa. Tsî ǂkharirose ǁnās khaoǃgân ge ǁnāpa mâna ǁkhawa Petrub ǃoa ge mî: Amase ǁîgu di ǀguits komo, Galileaǁîts komo tsî sa gowab kom ǁnāti īo.
MRK.14.71	Ob ge ǁî-aitsama ǀâxarexūsen tsî ge nūtsoatsoa: ǂAn tama ta hâ khoeb kom nēb sadu ra mîbao, ti.
MRK.15.3	O gu ge ǀgapipristerga ǁîba ǀgaisase ge ǀanaǃgâ.
MRK.15.4	Ob ge Pilatuba ǁkhawa dî bi tsî ge mî: Xū-ets ǁnâi ǃeream tama hâ? Mû matikō xūna gu satsa ra ǂgā-am ǃkhaisa.
MRK.15.6	Tsîb ge Pasxaǁâus ai ǀgui ǃkhōsab ǂgaon kab hoaba gere xūba.
MRK.15.7	Tsîb ge ǀguiba ge hâ i Barabab ti ra ǂgaiheb, ǀnî khâikhâiǃnâ-aogu, khâikhâiǃnâdi ǃnâ ge ǃgamgu ǀkha ge ǃkhōheba.
MRK.15.8	Os ge ǂnubisa ǃapa tsî ge ǂgantsoatsoa, hugab gere dī khamib nî ǁîna dībasa.
MRK.15.9	Ob ge Pilatuba ǁîna ǃeream tsî ge dî: ǂGao du ǁnâi hâ Jodeǁîn di gao-aoba ta nî xūba dusa?
MRK.15.11	O gu ge ǀgapipristerga ǂnubisa ge ǀapeǃnâ, îb Barababa ǁîna xūba.
MRK.15.12	Ob ge Pilatuba ǃeream tsî ǁkhawa ǁîn ǃoa ge mî: Tsî mati du ǁnâi ǂgao hâ ǁîba ta nî sîsenūsa, Jodeǁîn gao-aob, ti du ǁîb xa ra mîba?
MRK.15.13	On ge ǁkhawa ge ǂgai: ǃGâu bi, ti.
MRK.15.14	Ob ge Pilatuba ǁîna ge mîǀî: Mâ ǂkhaba-eb ǁnâi dī hâ? Xawen ge ǃaruǀîǀgui: ǃGâu bi, ti ge ǂgai.
MRK.15.15	Ob ge Pilatuba ǂnubis di ǂâisa dī ǂgao tsî ǁîna Barababa xūba, tsî Jesuba ge māǁnâ, ǂnauheb kas khaoǃgâb nî ǃgâuhese.
MRK.15.16	Tsî gu ge toro-aoga ǂhanuǂhanu-ommi, Pretoriummi ti ra ǂgaiheb ǃnâ ūǂgā bi tsî toroǂnubis hoasa ge ǂgaiǀhû.
MRK.15.17	Tsî purpursaraba ana bi, ǁkhūkronsa ǂgapu tsî ǀgapa bi,
MRK.15.18	tsî ge tawede bi tsoatsoa: Tawede tsi Jodeǁîn gao-aotse! ti.
MRK.15.19	Tsî ǂā-i ǀkha danas ai ǂnau bi, ǂara-ai bi tsî ǁnāǁgoe tsî ge ǀgoreǀî bi.
MRK.15.20	Tsî ǃhō bi gu ge, o gu ge purpursaraba ǁhû bi, tsî ǁîb di sarana ge ǂgaeǂgā bi, tsî ge ǂgaeǂguiǂui bi, ǃgâu bi gu nîse.
MRK.15.22	Tsî gu ge ǁîba ǃkhais Golgotas, Danaǂkhōs ǃkhais ti ra ǂnûiǃkhunihesa ǃoa ge ūsī.
MRK.15.25	Tsîb ge ǃnonaǁî ir ge i, ǃgâu bi gu ge ǃnubai.
MRK.15.26	Tsî xoamâis ǁîb ǁguiǂams dis ge ǁîb ǂamǃnâ ge xoahe hâ i: “Jodeǁîn di Gao-aob” ti.
MRK.15.27	Tsî ǁîb ǀkha gu ge ǀgam ǃgamaokha ge ǃgâu, ǀguiba ǁîb di amǀkhāb ai, tsî nauba ǁîb di ǁareǀkhāb ai.
MRK.15.30	ǁî-aitsama huisen î ǃgâuhaiba xu ǁgôaxa.
MRK.15.31	ǁNās ǁkhās xase gu ge ǀgapipristergu ona xoaǂansabegu ǀkha ǁîgu ǃnâ ǃhō bi tsî ge mî: Naunab ge ge hui, xaweb kom ǁî-aitsama a huisen ǁoao!
MRK.15.33	Tsî ǃnaniǁî iri ge hāo, o i ge ǃkhaena-e ǃhūbaib hoab ai ge hā, khoeseǁî iri kōse.
MRK.15.35	Tsî ǀnîn ǁnāpa mân din ge ǁnâu, on ge ge mî: Eliabab kom ra ǂgaio.
MRK.15.36	Ob ge ǀguiba ǃkhoe tsî sponsa ǀkhuruxûib ǀkha ǀoaǀoa, tsî ǂāb ai ǃkhā si tsî āsi bi tsî ge mî: ǁNam, î ge mû īseb nî Eliaba hā tsî ūǁnâ bi ǃkhaisa.
MRK.15.37	ǃNubaib ge Jesuba ǃgari dommi ǀkha ǂgai tsî gagasa ge mā.
MRK.15.38	Ob ge ǂgāmâisab tempeli diba ge doaǃā, ǀgapiseba xu ǃnagab kōse.
MRK.15.39	Tsî danakhoeb, ǁîb ǃoagu mâb ge mû, nēti ī dommi ǀkhab go gagasa mā ǃkhaisa, ob ge ge mî: Amase nē khoeb ge Elob Ôa go i.
MRK.15.41	ǁîba gere saode Galileab ǃnâb hâ hîa tsî ǁîba gere ǃoabade, tsî ǀnîdi ǂguidi, ǁîb ǀkha Jerusalems ǃoa gere ǃapade.
MRK.15.42	Tsî ǀnai i ge ǃui hâ io, aiǂhomisentsēs hâ hîa, ǁnās ge a aisâtsē,
MRK.15.43	ǃnubaib ge Joseb Arimateas dib, ǃgôa-anusa ǀapemā-aob, aitsama ǁkhāti Elob gaosiba ra ǃâuba ge dītsâ Pilatub tawa ǂgâ tsî Jesub sorosa ǂgansa.
MRK.15.44	Ob ge Pilatuba buru ǀnaib go ǁō ǃkhais xa tsî danakhoeba ǂgai tsî ge dî bi iseb ǀnai ǁō hâsa.
MRK.15.45	Tsî danakhoeba xub ge ǁnâuǃāo, ob ge Joseba sorosa ge mā.
MRK.15.46	Ob ge ǃuri ǃkhai-i xa ǁama tsî ūǁnâ bi, ǃuri ǃkhaib ǃnâ ǃgami bi, tsî ǁaos, ǃhao-i ǃnâ ǁhāǂgāhe hâs ǃnâ ǁgui bi, tsî ǀui-e ǀhobas ams ai ge gabaǂnûi.
MRK.15.47	Tsî Maria Magdalena tsî Marias Joseb îs tsîra ge ge kō, mapab ra ǁguihe ǃkhaisa.
MRK.16.1	Tsî sâtsēs ge ǃkharuo, o di ge Maria Magdalenas, Marias, Jakobub îs tsî Salomes tsîde ǃgâihamxūna ge ǁama ǁîba di nî sī ǂkhause.
MRK.16.2	O di ge ǂguro tsēs ai ǃnauǁgoaga ǀhobas tawa ge sī, sores ra ǁhai hîa.
MRK.16.3	Tsî di ge ge dîgu: Tari-e nî sase ǀuisa ǀhobas amsa xu gababē?
MRK.16.4	Tsî ǃgapakhâi di geo, o di ge ǀuisa gababēhe hâse ge mû; ama kais kom ge io.
MRK.16.5	O di ge ǀhobas ǃnâ ǂgâ tsî ǂkhamkhoeba amǀkhāb ǁôab tawa ge mûǂnôa, gaxu ǃuri sarab ǀkha anasen hâba. O di ge ge ǃhuri.
MRK.16.6	Ob ge ǁîdi ǃoa ge mî: Tā ǃhuri! Jesub Nasareǁîb, ǃgâuhe goba so ge ra ôa. Khâib go tsîb kom nēpa hâ tamao. Mû, ǁîban go ǁgui hâ i ǃkhaiba.
MRK.16.8	O di ge ǃnoesase ǀhobasa xu ge ǂoa, ǃhurib tsî ǀkhūb tsîkha xa di go ǃkhōhe xui-ao, tsî di ge khoe-i xare-e xū-i xare-e mîba tama ge i, ǃao di ge hâ i xui-ao.
MRK.16.10	Os ge ǃgû, tsî ǁîb ǀkha ge hâ in, ǃoa tsî ra āna ge ǂhôa.
MRK.16.11	Tsî ǁîn ge ǁnâuo, ûib hâ tsîb go ǁîs xa mûhe ǃkhaisa, on ge ǂgom tama ge i.
MRK.16.13	O kha ge ǁîkha ǁkhāti ǃgû tsî nauna ge ǂhôa, xawen ge ǁîkha tsîna ǂgom tama ge i.
MRK.16.16	ǂGom tsî ga ǁāǁnâhe hâ-i, ǁnā-i ge nîra ǃgâiǃō, xawe ǂgom tama ka i-i, ǁnā-i ge nîra ǀâxarexūhe.
LUK.1.1	ǂGuigu ge ge ǂâibasen, sada ǃnâ ge ī ǃnaeǃkhaide gu nî îsase xoamâisa,
LUK.1.2	ǁnān, ǂgurosa xu ǃgapaǀî-ao tsî mîs di ǃgā ge in ge ǁîde mā da hâ i khami:
LUK.1.4	ǁKhāǁkhāhets hâ xūn di ǂanǁaposats nî hōga.
LUK.1.6	Tsî ra ge hoara Elob aiǃâ ǂhauǃnâ ge i tsî Elob di mîmādi tsî ǂnûiǂgādi hoadi ǃnâ ūose gere tanisen.
LUK.1.7	Tsî ra ge ǀgôa-e ūhâ tama ge hâ i, Elisabets ǁora tama tsî hoara ge kaira hâ i amaga.
LUK.1.8	Tsî i ge ge ī, pristersîsennab ra Elob aiǃâ sîsen, ǁîb pristerdommi ǃoa,
LUK.1.10	Tsî hoaraga ǂnubis ge ǀanǀanǁguibas di ǁaeb ai ǃauga mâ tsî gere ǀgore.
LUK.1.11	Ob ge ǃKhūb di ǀhomǃgāba ge ǂhai bi, ǀanǀanaltars amǀkhāb ai mâ tsî.
LUK.1.12	Tsî Saxariab ge mû bi, ob ge ǃhuri tsî ǃaob xa ge hāǂamhe.
LUK.1.13	Ob ge ǀhomǃgāba ǁîb ǃoa ge mî: Tā ǃao, Saxariatse, ǀgores âts go ǁnâu-amhe xuige; sa taras Elisabets ge ǀgôaba nîra ǁoraba tsi, tsîts ge ǀons âba Johaneb ti nî ǂgai.
LUK.1.14	Tsî sats ge ǃgâiaǂgao tsî nîra dâ, tsî ǂguin ge ǁîb ǃnaes ǂama nîra ǃgâiaǂgao;
LUK.1.16	ǁÎb ge ǂguin Israeli ôan dina nîra ǃhobasen kai ǃKhūb, ǁîn di Eloba ǃoa;
LUK.1.20	Tsî mû, sats ge ǃnō tsî nî ǃhoa ǁoa, nēn nîra ī tsēs kōse, ti mîdets go ǂgom tama i amaga, ǁîdi ǁaeb ai nîra ǀoaǀoahede.
LUK.1.21	Tsîs ge ǁaesa Saxariaba ǃâu, tsî ge buru, tempeli ǃnâb ra ǁnātikōse gaxuse ǀhape ǃkhais xa.
LUK.1.22	Tsî ǂoaxab ge, ob ge ge ǁîn ǀkha ǃhoa ǁoa i; on ge ge hōǃâ, ai-eb go tempeli ǃnâ mûsa; ob ge ǁîna nape, tsî ǃgomese ge hâ.
LUK.1.23	Tsî i ge ge ī, ǁîb sîsentsēdi ge ǃgôa-īo, ob ge ge ǁaru.
LUK.1.24	Tsî ǁnā tsēdi khaoǃgâs ge taras âb Elisabetsa ge ǀgamǀkhā; os ge koro ǁkhâga gaugausen, tsî ge mî:
LUK.1.26	Tsî ǃnaniǁî ǁkhâb aib ge ǀhomǃgāb Gabriela ge sîǂuihe, Nasaret ti ǀon hâ ǃās, Galileab disa ǃoa,
LUK.1.28	Tsîb ge ǀhomǃgāba, ǂgâ tsî, ǁîs ǃoa ge mî: Tawede si sas ǀkhomma go hōsa! ǃKhūb ge hâǀkhā si sas taradi ǃnâ ǀkhaehe hâsa.
LUK.1.29	Tsî mû bis geo, os ge ǁîb di mîs ǂama ǃhuri tsî ge ǂâi, mati ī tawede-ai-e nē-e nî ī, ti.
LUK.1.30	Ob ge ǀhomǃgāba ǁîs ǃoa ge mî: Tā ǃao, Mariase, ǀkhomas go Elob tawa hō xuige.
LUK.1.33	Ob ge ǀamos kōse Jakob ommi ǂama nîra gaosîsen, tsî ǁîb gaosib ge ǀam-e ūhâ tide.
LUK.1.34	Os ge Mariasa ǀhomǃgāba ǃoa ge mî: Matis nēsa nîra ī? Ao-e ta kom ǂan tama o.
LUK.1.36	Tsî mû, Elisabets sa ǀhōsas on ge ǀgôaba ǀgamǀkhā hâ kaira tsēdi âs ǃnâ tsî nēb ge ǃnaniǁî ǁkhâb âs, ǁîs ǀgôa-e hō tama, ti ra mîhes diba.
LUK.1.38	Os ge Mariasa ge mî: Mû, ǃKhūb di ǃgāta ge tita; mîts go khami a-i īǀkhā te; ob ge ǀhomǃgāba ǁîsa xu ge bē.
LUK.1.39	Tsîs ge Mariasa ǁnā tsēdi ǃnâ khâi, tsî ǃhaese ǃhomgu ai ǁgoe ǃās Judab dis ǃoa ǃgû,
LUK.1.40	tsî Saxariab oms ǃnâ sī, tsî Elisabetsa ge tawede.
LUK.1.43	Tsî matis go nēsa hāǂam te, os ti ǃKhūb di îsa tita ǃoa go hā?
LUK.1.44	Mû, sa tawedes go ti ǂgaes ǃnâ ǂgâ, ǃnubaib kom ǀgôaroba ti ǃnāb ǃnâ ǃgâiaǂgaob xa go urikhâio.
LUK.1.47	tsî ti gagas ge ra dâ, Elob ti ǃGâiǃōdī-aob ǃnâ,
LUK.1.49	kai xūnab go ǀgaisaba dī te amaga, tsî ǀons âb a ǃanu,
LUK.1.54	Israeli, ǁîb di ǃgābab ge go hui, ǀkhommi âb xa ǂâi tsî.
LUK.1.56	Tsîs ge Mariasa ǁaupexa ǃnona ǁkhâgu kōse ǁîs ǀkha ge hâ; tsî ǁnās khaoǃgâs ge ge ǁaru.
LUK.1.57	Tsî Elisabets ǁaeb, ǀgôa-es nî hōb ge mâtoao, os ge ǀgôaba ge ǁora.
LUK.1.58	Tsî ǁanǁare-aon tsî ǀaokhoen âs ge ǁnâu, ǃKhūb go kai ǀkhomma ǁgau si ǃkhaisa, on ge ge ǃgâiaǂgaoǀkhā si.
LUK.1.61	On ge ǁîsa ge mîǀî: ǀGui-i xare-i kom sa ǀaokhoen ǃnâ hâ tamao, nē ǀonsa ūhâ-e.
LUK.1.62	On ge ǁgûba ǃommi ǀkha ge ǁgau, matib nî ǁîba ǂgaihesab ra ǂgao ǃkhaisa.
LUK.1.63	Ob ge xoa-aixūro-e ǂgan, tsî ge xoa: Johaneb ge ǀons âba. On ge hoana ge buru.
LUK.1.64	Tsî ǁnātimîsis ge ams âba ge khowahe tsî nams âba ge xorehe, ob ge ǃhoa tsî Eloba ge kare.
LUK.1.65	Tsî ǁanǁare-aon hoan ge ǃaob xa ge hāǂamhe; tsîn ge nēn hoan xa Judeab ǃhomxa ǀkharib hoab ǃnâ kaise ge ǃhoabagu.
LUK.1.66	Tsî ǁnâu gen hoan ge ǁîsa ǂgaob ǃnâ ū tsî ge mî: Tare-e kha nî ī nē ǀgôarob ǀkha? Tsîb ge ǃKhūb di ǃomma ǁîb ǀkha ge hâ i.
LUK.1.67	Tsîb ge ǁgûb Saxariaba ǃAnu Gagab ǀkha ǀoa, tsî kēbo tsî ge mî:
LUK.1.70	hukasa xub ge ǁîb ǃanu kēbo-aogu di amsa xu mîmâi hâ i khami.
LUK.1.71	Sadab nî orese, sada khākhoen tsî ǁkhan da ran hoan di ǃomma xu,
LUK.1.75	ǃanusib tsî ǂhanu-aisib ǃnâ ǁîb di ais aiǃâ, sada ûitsēdi hoade.
LUK.2.1	Tsî i ge ge ī ǁnā tsēdi ǃnâ, o i ge mîmā-e Kaesar Augustuba xu ge ǂoa, ǃhūbaib hoab nî xoamâihe ǃkhaisa.
LUK.2.2	Tsîs ge nē ǂguro xoamâisa ge ī Sireniub, Siriab ǃnâ ǃāǃkhōmâi-ao ge i ǁaeb ai.
LUK.2.3	On ge hoana ge ǃgû, xoamâihen nîga, mâ-i hoa-e ǁî-i di ǃāsa ǃoa.
LUK.2.4	Ob ge Joseba ǁkhāti ge ǃgûǃapa, Nasarets, Galileab ǃnâ hâ ǃāsa xu, Davib ǃās, Judeab ǃnâ hâs, Betlehems ti ra ǂgaihesa ǃoa, Davib ommi tsî ǃhaosa xub hâ amaga,
LUK.2.5	xoamâiheb nîga, Marias, āba mā bi hâs, ǀgamǀkhā hâs ǀkha.
LUK.2.6	Tsî i ge ge ī, ǁnāpa ra hâ hîa di ge hōtsēdi âsa mâtoa ǃkhaisa.
LUK.2.8	Tsî gu ge ǃûi-aoga ǁnā ǃaub ǃnâ ge hâ i, tsuxub ǃnâ gūn âga ra ǃûiga.
LUK.2.9	Tsî mû, ǀhomǃgāb ǃKhūb dib ge ǁîga ge ǂhai, tsî ǂkhaisib ǃKhūb dib ge ge ǃnâǃnâǂnamipe gu; o gu ge kaise ge ǃao.
LUK.2.10	Ob ge ǀhomǃgāba ǁîgu ǃoa ge mî: Tā ǃao, mû kai ǃgâiaǂgaoba ta ra ǂhôa go, mâ ǁae-i hoa-i di nîba,
LUK.2.11	nētsēb ge ǃGâiǃōdī-aoba go ǃnaeba du ǃKhūb Xristub ge ǁîba, Davib ǃās ǃnâ.
LUK.2.12	Tsî nēs ge saos âgo: ǀGôaroba go ge ǃkhain ǃnâ ǃgamihe tsî ǁgorob ǃnâ ǁgoese nî hō.
LUK.2.15	Tsî i ge ge ī, ǀhomǃgāgu ge ǁîga xu ǀhommi ǃoa bēo, o gu ge ǃûi-aoga ge mîǀîgu: A ge Betlehems ǃoa ǃgû, î ge ī go ǃkhais, ǃKhūb go ǂanǂan gesa sī mû.
LUK.2.16	O gu ge ǃhaese sī tsî, Marias tsî Joseb tsîra, tsî ǀgôaroba ǁgorob ǃnâ ǁgoese ge hō.
LUK.2.18	Tsî ǁnâu si gen hoan ge ge buru, ǃûi-aogu xan go mîbahen ǂama.
LUK.2.20	Tsî ǃûi-aogu ge ǁkhawa oa, tsî Eloba koa tsî ge kare, ǁnâu tsî gu go mûn hoan ǂama, mîbahe gu go khami.
LUK.2.26	Tsîb ge ǃAnu Gagaba xu ǃeream-e ge hō, ǁōbab mû tidesa, ǃKhūb Xristubab mû tamas aiǃâ.
LUK.2.27	Tsîb ge Gagaba xu tempeli ǃnâ ge sī. Tsî ǁgûra ge ǀgôarob Jesuba ūǂgâxao, ǂhanub di ǁnaetib ǃoa ra nî dī-ū bise,
LUK.2.28	ob ge ǁôakha ǃnâ ū bi tsî Eloba kare tsî ge mî:
LUK.2.30	ti mûra go ǃgâiǃōsib âtsa mû xui-ao,
LUK.2.31	ǁaedi hoadi di ais aiǃâts go ǂhomiba.
LUK.2.33	Tsî Joseb tsî ǁgûs tsîra ge gere buru, ǁîb xa go mîhen ǂama.
LUK.2.35	Tsî sa ǀoms ǂûs ge ǁkhāti gôab xa nîra ǃganuhe, ǂgui ǂgaogu di ǂâidi nîra ǂhaiga.
LUK.2.36	Tsîs ge Anas, kēbo-aos, Fanueli ôas, Aseri ǃhaos disa ǁnāpa ge hâ i. ǁÎs ge kaise ge kaira hâ i tsî ǁîs aob ǀkha hû kuriga ge ûi hâ i ǁîs di ǂkhamkhoesisa xu.
LUK.2.39	Tsî ǃKhūb ǂhanuba anuba hân hoana ra ge dītoao, o ra ge ǁkhawa Galileab ǃoa ge oa, Nasarets ǁîra di ǃās ǁga.
LUK.2.42	Tsî disiǀgamǀa kurixab ge, ǃnubai ra ge Jerusalems ǃoa ge ǃapa, kaitsēs di ǁnaetiba ǃoa.
LUK.2.44	ǀHûpe ǁarugarun ǃnâb hâ ti ra ge ǂâi hâ i, amaga ra ge ǀgui tsēs daoba ǃgû tsî ǀaokhoen tsî ǂansaben ǁaegu gere ôa bi.
LUK.2.45	Tsî hō bi tama ra ge io, o ra ge ǁkhawa Jerusalems ǃoa ge oa, ôa bi rase.
LUK.2.46	Tsî i ge ge ī, ǃnona tsēdi khaoǃgâ ra ge tempeli ǃnâ hō bi ǃkhaisa, ǁkhāǁkhā-aogu ǁaegu ǂnôase, ǁîga ǃgâ tsî ra dîǃnâguǃâ.
LUK.2.47	Tsî ǁnâu bi ran hoan ge ge burugâ, ǁîb ǂans tsî ǃereamdi xa.
LUK.2.48	Tsî mû bi ra ge, o ra ge ge ǃhuri, tsîs ge ǁgûsa ǁîb ǃoa ge mî: ǀGôatse, tarexats ǁnāti sim ǀkha go dī? Mû, sa îb tsî tita tsîm ge ǂâiǂhansen rase goro ôa tsi.
LUK.2.50	Tsî ra ge mîb go mîsa ge ǁnâuǃā tama hâ i.
LUK.3.1	Tsî disikoroǀaǁî kurib Kaesar Tiberiub gaosis dib ǃnâ, Pontiub Pilatub ge Judeab ǃnâ ǃāǃkhōmâi-ao i ǃnubai, tsî Galileab ǂamab ge Herodeba hakaǁî ǃhūǃâs gao-ao i ǃnubai, tsî Filipub ǁîb ǃgâsab ge Itureab tsî Traxonitib hakaǁî ǃhūǃâs gao-ao i ǃnubai, tsî Lisaniab ge Abileneb hakaǁî ǃhūǃâs gao-ao i ǃnubai,
LUK.3.2	Anab tsî Kajafab tsîkha ge ǀgapiprister i ǃnubais ge Elob di mîsa Johaneb, Saxariab ôaba ge hāba ǃgaroǃhūb ǃnâ.
LUK.3.3	Ob ge Jordanna ǁgoeǂnamipe hâ ǃhūb ai sī, tsî ǁāǁnâs ǃhobasens dis, ǁoren ǀûbas ǃoa hâsa gere aoǁnâ.
LUK.3.5	Mâ ǃgoab hoab ge nîra ǀoaǀoahe, tsî mâ ǃhommi tsî ǃnommi hoab ge nîra ǂamǂamhe, tsî ǃhoan ge nîra ǂhanu, tsî ǀkhoa daogu ge nîra ǂhau-am dao kai.
LUK.3.6	Tsî ǁgans hoas ge Elob di ǃgâiǃōsiba nîra mû.
LUK.3.8	ǃHobasensa anu hâ ǂûna ǁnâi ūǀkhī; î tā: “Abrahamma da kom ǁgûse ūhâo” ti sadu ǃnâ mîtsoatsoa. Mîba du ta ra xuige, Elob a ǁkhā ǃkhaisa, nē ǀuina xu Abrahamma ǀgôana ǀkhī kaibasa.
LUK.3.9	Tsî ǀnais ge ǁkhāti ǃōsa haidi ǃnomagu tawa ǁguihe hâ. Mâ hais, ǃgâi ǂû-e ǂûtani tamas hoas ge ǁhāǂuihe tsî ǀaes ǃnâ nî aoǂgāhe.
LUK.3.10	Tsî ǂnubidi ge dî bi tsî ge mî: Tare-e da kha ǁnâi nî dī?
LUK.3.11	Ob ge ǃeream tsî ǁîn ǃoa ge mî: ǀGam anaxūra ūhâ-e, a-i ūhâ tama-e ǀgoraba! Tsî ǂû-e ūhâ-e, a-i ǁnās ǁkhās xase dī!
LUK.3.12	Tsî mariǃkhōǃoa-aogu on ge hā, ǁāǁnâkaisen gu nîga, tsî ǁîb ǃoa ge mî: ǁKhāǁkhā-aotse, tare-e ge nî dī?
LUK.3.13	Ob ge ge mîǀîgu: ǂNûibahe go hâ-i ǃgâ-ai tā ǂgaoǀkhā.
LUK.3.14	Tsî toro-aogu on ge ǁîba dî tsî ge mî: Tsî sige, tare-e ge nî dī? Ob ge ǁîgu ǃoa ge mî: Tā khoe-e ǁkhâuǁnâ, î tā ǁgâiǀā, î sago amǃnâs ǀkha ǂkhî.
LUK.3.16	Ob ge Johaneba ǃeream tsî hoan ǃoa ge mî: Tita ge ǁgam-i ǀkha ra ǁāǁnâ du, xawe tita xa ǀgaisab ge ǃgoaxa, ǁharora âb di ǃhâurona xores xawesa ta anu tamaba, ǁîb ge ǃAnu Gagab tsî ǀaes tsîn ǀkha nîra ǁāǁnâ du.
LUK.3.17	ǁÎb ge khâ-ū xapasa ǃommi âb ǃnâ ūhâ, ob ge dāǃnâǃharas âba nîra ǀkhaiǀkhaiǃnâ, tsî ǃhoroba ǁîb sâu-ommi ǃnâ nî ǀhaoǀhao tsî ǀhōba ǀarihe ǁoasa ǀaes ǀkha nî khauǃkhū.
LUK.3.18	Tsîb ge ǁkhāti ǀnî xūn ǂguina ra ǁnamaǃâ ǁaesa ǃgâiǂhôasa gere aoǁnâ.
LUK.3.20	Ob ge naun hoan xōǀkhā nēs ona ge dī, Johanebab ǃkhō-oms ǃnâ ge ǂganam ǃkhaisa.
LUK.3.21	Tsî i ge ge ī, ǁaes hoas ge ǁāǁnâheo, tsî Jesub on ge ǁāǁnâhe tsî ǀgoreo, ob ge ǀhomma ge ǁkhowa-amsen.
LUK.3.24	tsî Matati ôa, tsî Levib ôa tsî Melxib ôa, tsî Jannaib ôa, tsî Joseb ôa,
LUK.3.25	tsî Matatiab ôa, tsî Amob ôa, tsî Nahummi ôa, tsî Eslib ôa, tsî Nagaib ôa,
LUK.3.26	tsî Maati ôa, tsî Matatiab ôa, tsî Semeib ôa, tsî Joseki ôa, tsî Jodab ôa,
LUK.3.27	tsî Joananni ôa, sî Resab ôa, tsî Serubabeli ôa, tsî Sealtieli ôa, tsî Nerib ôa,
LUK.3.28	tsî Melxib ôa, tsî Adib ôa, tsî Kosami ôa, tsî Elmadammi ôa, tsî Eri ôa,
LUK.3.29	tsî Josuab ôa, tsî Elieseri ôa, tsî Jorimmi ôa, tsî Matati ôa, tsî Levib ôa
LUK.3.30	tsî Simeonni ôa, tsî Judab ôa, tsî Joseb ôa, tsî Jonammi ôa, tsî Eljakimmi ôa,
LUK.3.35	tsî Serugi ôa, tsî Rehub ôa, tsî Pelegi ôa, tsî Eberi ôa, tsî Selaxi ôa,
LUK.3.37	tsî Metusalaxi ôa, tsî Henoxi ôa, tsî Jaredi ôa, tsî Malaleeli ôa, tsî Kenanni ôa,
LUK.4.1	Tsîb ge Jesuba ǃAnu Gagab ǀkha ǀoa hâse ǁkhawa Jordanna xu oa, tsî Gagab xa ǃgaroǃhūb ǃoa ge ūǃgûhe.
LUK.4.2	Tsîb ge hakadisi tsēde ǁgâuab xa gere ǃâitsâhe; tsî ǁnā tsēdi ǃnâb ge ǂûs tsîna hî tama ge hâ i; tsî ǃgôa-ī di geo, ob ge ega ge ǃâ.
LUK.4.3	Ob ge ǁgâuaba ǁîb ǃoa ge mî: Elob Ôats kao, nē ǀuisa mîmā îs pere kai!
LUK.4.5	Ob ge ǁgâuaba ǀgapi ǃhommi ai ūǃapa bi, tsî hoa gaosidi ǃhūbaib dide ǀgui ǃnās ama ge ǁgau bi.
LUK.4.6	Ob ge ǁgâuaba ǁîb ǃoa ge mî: Satsa ta ge nē ǀgaib hoab tsî gaosidi di ǂkhaib ona nî mā; tita tsîn ge ge māhe, tsî ta ǂgao ta ra-i hoa-e ǁîna ra mā xui-ao.
LUK.4.7	Sats ga ǀgoreǀî teo, on ge nî hoana sa.
LUK.4.9	Ob ge ǁîba Jerusalems ǃoa ūǃgû, tsî tempeli ǂamais ai mâi, tsî ge mîǀî bi: Elob Ôats kao, nēpa xu ǁnāǁnāsen!
LUK.4.11	tsî gu nî ǃomgu ai tani tsisa, ǂais âtsats ǀui-i tawa ǃnom tidese.
LUK.4.14	Tsîb ge Jesuba ǁkhawa Gagab di ǀgaib ǃnâ Galileab ǃoa ge oa, tsîb ge gommi âba Galileaba ǁgoeǂnamipe hâ ǃhūgu hoagu ǃoa ge ǂoa.
LUK.4.15	Tsîb ge ǁîn di sinagogegu ǃnâ ǁkhāǁkhā, tsî hoan xa gere koahe.
LUK.4.18	Gagab ǃKhūb dib ge tita ai hâ, titab ge ǂkhau amaga, ǀgâsana ta nî ǃgâiǂhôasa aoǁnâbase. Tsîb ge ge sî te khôaǂkhūsa ǂgaoba ūhâna ta nî ǂuruǂuruse,
LUK.4.20	Tsî ǂkhanisa ǂganam tsîb ge ǃgāba ǁkhawa mā, ob ge ge ǂnû. O di ge sinagogeb ǃnâ hân hoan di mûde ǁîb ai ge kōǀgara.
LUK.4.21	Ob ge ǁîn ǃoa ge mîtsoatsoa: Nētsēs ge nē xoasa sadu ǂgaedi ǃnâ go ǀoaǀoahe.
LUK.4.26	Tsî ǀguis ǁîdi dis xawes ǃoab ge Eliaba sîhe tama, Sidons ǃhūb di Sarefats tawa ge hâ i ǃoataras ǀguis ǃoa.
LUK.4.28	On ge sinagogeb ǃnâ hân hoana ǁaib ǀkha ge ǀoa, nē mîsan ge ǁnâu ǃnubai.
LUK.4.29	Tsî khâi, tsîn ge ǁîba ǃās ǃaugaba ǃoa aoǂui, tsî ǃās ân ǂnubi-aihe hâ ǃhommi di ǂaob ǃoa ge ūsī, aoǁnâ bin nîse.
LUK.4.30	Xaweb ge ǁîn ǁaegu ǃgûǃkharu tsî ge bē.
LUK.4.33	Tsî sinagogeb ǃnâb ge khoeb, ǃanuoǃnâ gagaba ūhâba ge hâ i, tsîb ge ǃgari dommi ǀkha ǂgai,
LUK.4.34	tsî ge mî: Hoi, tare-e ge sige sats ǀkha ǁae hâ, Jesu, Nasareǁîtse? Hāts go, sigets nî hîkākāse? Tarits a ǃkhaisa ta a ǂan: Elob di ǃanuts komo.
LUK.4.35	Ob ge Jesuba ǃgabe bi, tsî ge mî: ǃNō, î ǁîba xu ǂoa! Ob ge ǁgâuaba ǁaegub ǃnâ ǂîǁgui bi tsî ge ǂoaxu bi, ǂkhôa-i xare-e dī bi tamase.
LUK.4.36	Os ge burugâsa hoan ǂama ge hā; on ge ǃhoa-ūgu, tsî ge mî: Tarebe mîsa kha nēsa? ǁKhāsib tsî ǀgaib ǀkhab ra ǃanuoǃnâ gagaga mîmāo, o gu kom ra ǂoao.
LUK.4.37	Tsî gommi âb ge ǁnā ǁgoeǂnamipe hâ ǀkharib hoab ǃoa ge ǂoa.
LUK.4.38	Tsîb ge sinagogeba xu khâi tsî Simonni oms ǃnâ ge ǂgâ. Tsî ǀuiǁgûs Simonni dis ge kaise ǁkhais xa ǃkhōhe hâ i, on ge ǁîba ǁîsa ge ǀkhomaba.
LUK.4.39	Ob ge ǁîs ǃoa-ai mâ, tsî ǁkhaisa ge ǃgabe, os ge ge ǁnāxū si. Os ge ǁnātimîsi khâi, tsî ǁîna ge ǃoaba.
LUK.4.40	Tsî sores ge ǂgâ, on ge ǃkharaga ǀaesenain ǀkha hâ ǀaesen hâna ǁîb ǃoa ge ūhā. Ob ge mâ-i hoa-i ǁîn di-e ǃomma ǁgui-ai, tsî ǁîna ge ǂgauǂgau.
LUK.4.42	Tsî ǁgoa i ge, ob ge ǂoa, tsî ǃgaroǃkhais tawa ge sī. O di ge ǂnubide ôa bi, tsî ǁîb tawa sī, tsî ge ǁkhaeǀgara bi, ǁîna xub ǃgû tidega.
LUK.5.2	Tsî ǀgam ǂgaurab ge hurirob amǃgâ mûmâ, ǁauǃkhō-aogu ǂoa, tsî ǀûide ra ǁā hîa,
LUK.5.3	ob ge ǂgaura di ǀguis Simonni di ge is ǃnâ ǂgâ, tsî ge ǂgan bi, ǂkhariroseb nî ǃhūba xu ūǂgâ bisa; tsî ǂnûb ge, ob ge ǂnubisa ǂgausa xu gere ǁkhāǁkhā.
LUK.5.5	Ob ge Simonna ǃeream, tsî ge mîǀî bi: ǁKhāǁkhā-aotse, tsuxub hoaba ge goro sîsen, tsî xū-e hō tama go i; xawe sa mîs ai ta ge ǀûisa nî aoǂgā.
LUK.5.6	Tsî nēsa gu ge dī, o gu ge kaise ǂgui ǁauna ge ǃkhō, tsîdi ge ǀûidi âga ge doaǁga.
LUK.5.7	O gu ge nau ǂgaus ǃnâ hâ horesaga ge nape, hā tsî gu nî ǁîga huise; o gu ge hā, tsî ǂgaura hoara ge ǀoaǀoa, domǂgâǁga ra ges kōse.
LUK.5.8	Simon Petrub ge mû, ob ge Jesub ǁgoara aiǃâ ǁnāǁgoe, tsî ge mî: Tita xu bē, ǃKhūtse, ǁorexa khoeta komo.
LUK.5.9	Burugâs xab ge ǃkhōhe hâ i xui-ao, tsî ǁîb ǀkha ge hâ igu hoagu ona, ǁîgu go ǃkhō ǁaun ǂama.
LUK.5.12	Tsî i ge ge ī, ǃādi di ǀguis ǃnâb hâ hîa, mû, ob ge ǃomamaxa khoeba ǁnāpa ge hâ i. Tsî Jesubab ge mû, ob ge ais âb ai ǁnāǁgoe, tsî ǀgoreǀî bi, tsî ge mî: ǃKhūtse, ǂgaots ka, ots a ǃanuǃanu te ǁkhā.
LUK.5.13	Ob ge ǃomma ǀhōǂui, tsî tsâǀkhā bi, tsî ge mî: ǂGao ta ra, xuige ǃanu! Os ge ǃomamasisa ǁnātimîsi ǁîba xu ge bē.
LUK.5.15	Xaweb ge gommi âba ǃaruǀîǀgui ge ǂoa; os ge kai ǂnubisa ge ǀhû, ǁnâu bi tsîn nî ǀaesengu âna xu ǂuruǂuruhese.
LUK.5.16	Ob ge ǁîba ǃgaroǃhūgu ǃoa ǃgû, tsî gere ǀgore.
LUK.5.17	Tsî i ge ǁnā tsēdi di ǀguis ai ge ī, ǁkhāǁkhāb ra hîa gu ge Farisegu tsî ǂHanub ǁkhāǁkhā-aogu, Galileab tsî Judeab di ǃārodi hoadi tsî Jerusalemsa xu go hā hâ iga ǁnāpa ge ǂnôa i; tsîb ge ǃKhūb di ǀgaiba ge hâ i, khoenab nî ǂgauǂgause.
LUK.5.18	Tsî mû, aogu ge ǃhom hâba kharob ai ūhā, tsî ge ôa-am, mati gu nî ūǂgā, tsî ǁîb ais aiǃâ ǁgui bisa.
LUK.5.19	Tsî ǂnubis xa gu ge soa-e mû tama io, mati gu nî ǁîba ūǂgā ǁkhā ǃkhaisa, o gu ge oms ǂamais ǃoa ǃapa, tsî ǂamais ǀuide xu kharob ǀkha ge ǁgôa kai bi, khoen ǁaegub ǃnâ, Jesub aiǃâ.
LUK.5.20	Tsî ǁîgu ǂgomsab ge mû, ob ge ge mî: Khoetse, ǁoren âtsats ge ǀûbahe hâ.
LUK.5.22	Tsî Jesub ge ǂâidi âga ǂan, ob ge ǃeream tsî ge mî: Tare xū-e go ǂgaogu âgo ǃnâ ra ǂâi?
LUK.5.23	Mâsa kha supu mîsa: ǁOren âtsats ǀûbahe hâ, ti mîs tsî: Khâi î ǃgû! ti mîs tsîra xa?
LUK.5.24	Xawe ǂan go nîga, Khoen Ôab ǃhūbaib ai, ǁorenab nî ǀûbase ǀgaiba ūhâsa, ob ge ǃhom hâb ǃoa ge mî: Tita ge ra mîba tsi, khâi, î kharob âtsa ūkhâi, î ǁaru!
LUK.5.25	Ob ge ǁnātimîsi khâi, tsî ǁgoe-aib go hâ i xūba ūkhâi, tsî ge ǁaru, Eloba ra karese.
LUK.5.26	Tsî burugâs ge hoana ge hāǂam, on ge Eloba kare, tsî ǃaob xa ǀoa, tsî ge mî: Buruxana da kom nētsē go mûo.
LUK.5.27	Tsî nēn khaoǃgâb ge ǃgûǂoao, ob ge mariǃkhōǃoa-aob, Levi ti ǀon hâba matare-ommi ǃnâb ǂnôa hîa mû, tsî ǁîb ǃoa ge mî: Sao te re!
LUK.5.28	Ob ge hoana ǁnāxū, tsî khâi, tsî ge sao bi.
LUK.5.30	O gu ge Farisegu tsî xoaǂansabegu âga ǁîb di ǁkhāǁkhāsabega ǀara-ai, tsî ge mî: Tarexa go mariǃkhōǃoa-aon tsî ǁore-aon tsîn ǀkha ra ǂû tsî ā?
LUK.5.31	Ob ge Jesuba ǃeream, tsî ge mîǀî gu: ǂUrun ge soǀôadī-aoba ǂhâba tama hâ, xawe ǀaesen hân ge ǂhâba bi hâ.
LUK.5.32	ǂHanu-aina ta nî ǂgaise ta ge hā tama hâ, xawe ǁore-aona ta nî ǃhobasens ǃoa ǂgaise ta ge ge hā.
LUK.5.33	O gu ge ǁîb ǃoa ge mî: Johaneb di ǁkhāǁkhāsabegu ge ǀnî ǃnāde ǂûtamahâ tsî kaise ra ǀgore, ǁnās ǁkhās xase Farisegu digu ona, xawe sago ge ǂû tsî ra ā.
LUK.5.34	Ob ge Jesuba ǁîgu ǃoa ge mî: ǁKhā go a, ǃgameǁâus khoena ǂûtamahâ kaisa, dî-amaob ǁîn ǀkha hâ hîa?
LUK.5.35	Xawe di ge tsēde nîra hā, ǃgame-aob ǁîna xu nîra ūbēhede, on ge ǁnā tsēdi ǃnâ nîra ǂûtamahâ.
LUK.5.36	Tsîb ge ǁkhāti ǂkhō-e ǁîgu ǃoa ge mî: Khoe-i xare-i ge ǀasa ǃkhai-i di ǃnaba-e ū tsî ǀoro ǃkhai-i ai ǃnaba tama hâ; ǀasa-i kom ǀoro-e nî doa kaio, tsî ǀasa-i kom ǀoro-i ǀkha ǀgui tamao.
LUK.5.37	Tsî khoe-i xare-i ge ǀasa ǂauxûi-e ǀoro ǃgapagu ǃnâ ǁaiǂgā tama hâ; ǀasa ǂauxûib kom ǃgapaga ra doa kaio, ob kom nî ǁhōxūseno, tsî ǃgapagu kom nî ǂkhôaheo.
LUK.5.38	O-i ge khoe-e ǀasa ǂauxûiba ǀasa ǃgapagu ǃnâ nî ǁaiǂgā, o kha ge hoa kha nî hâ.
LUK.5.39	Tsî khoe-i xare-i, ǀoroba ra ā-i ge ǀasaba ǂgao tama hâ; ǀorob a ǁnāb xa ǃgâi, ti i ra mî xui-ao.
LUK.6.1	Tsî i ge ge ī, sâtsēs aib ra ǃhoroǃhanaba ǃgûǃnâ hîa gu ge ǁkhāǁkhāsabegu âba ǃnuruga ǂgaeǁnâ tsî ǃomgu ǃnâ ǀnopoǀkhā tsî ǂû ǃkhaisa.
LUK.6.2	O gu ge ǀnîgu Farisegu diga ǁîgu ǃoa ge mî: Tarexa go sâtsēs ai dīsa mā-amhe tama xū-e ra dī?
LUK.6.5	Ob ge ge mîǀîgu: Khoen Ôab ge a sâtsēs on di ǃKhū.
LUK.6.6	Tsî i ge ǁkhāti ǀnî sâtsēs ai ge ī sinagogeb ǃnâ ǂgâ tsîb gere ǁkhāǁkhā ǃkhaisa. Ob ge ǁnāpa khoeb, amǀkhāb ǃommi âb ǂnâ hâba ge hâ i.
LUK.6.8	Ob ge ǂâidi âga ǂan, tsî ǂnâsa ǃomma ūhâ khoeb ǃoa ge mî: Khâi, î ǁaegub ǃnâ mâ! Ob ge khâi, tsî ge sī mâ.
LUK.6.9	Ob ge Jesuba ǁîgu ǃoa ge mî: Xū-e ta ge nî dî du: Tare-e sâtsēs ai dīsa mā-amhe hâ? ǃGâidīsa? ǂKhabadīsa? Ûiba sâusa? Ûiba hîǀhurusa?
LUK.6.10	Tsî hoana kōǂnamipe, tsîb ge khoeb ǃoa ge mî: ǀHōǂui ǃommi âtsa! Tsî ǁnātib ge dī, ob ge ǁîb ǃomma naub khami ge ǂuru.
LUK.6.11	O gu ge ǃkhausasib xa ǀoa, tsî ge ǃhoaǀhao, mâ xū-e gu nî Jesuba dīsa.
LUK.6.12	Tsî i ge ǁnā tsēdi ǃnâ ge ī ob ge ǃhommi ǃoa ge ǃapa, ǀgoreb nîse; tsîb ge Elob ǃoa ǀgores ǃnâ ge hâǂkhai.
LUK.6.14	Simonni, Petrub tib ge ǁkhāti ǂgaib, Andreab ǁîb ǃgâsab, Jakobub, Johaneb, Filipub, Bartolomeub,
LUK.6.15	Mateub, Tomab, Jakobub, Alfeub ôab, Simonni, Seloteb ti ra ǂgaiheb,
LUK.6.16	Judab Jakobub ǃgâsab, tsî Judab Iskarioǁîb, ǁkhāti ǀapexū-ao kai geb tsîga.
LUK.6.17	Tsîb ge ǁîgu ǀkha ǁgôa tsî ǂgā-am ǃkhai-i ai ge mâ, tsî ǁîb ǁkhāǁkhāsaben di ǂnubis tsîn, tsî kaise ǂgui khoen Judeab hoab tsî Jerusalems din, tsî hurib ǀkhāb Tires tsî Sidons tsîra din tsîna,
LUK.6.18	ǁîban nî ǁnâuse, tsî ǀaesenn âna xun nî ǂgauǂgauhese ge hān, tsî ǃanuoǃnâ gagagu xa ra ǁnōrahen tsîna; tsîn ge ge ǂgauǂgauhe.
LUK.6.19	Tsî ǂnubis hoas ge tsâǀkhā bis nîsa ge ôa-am, ǀgaib ge ǁîba xu ǂoa, tsî hoanab gere ǂgauǂgau xui-ao.
LUK.6.22	ǃGâiǃō hâ du ge sado, khoen ga ǁkhan, tsî ǀgoraxū tsî mîǁgaiǁgai duo, tsî sadu ǀonsan ga ǂkhabas ase aoxūo Khoen Ôab ǃaroma.
LUK.6.23	ǃGâiaǂgao ǁnā tsēs ai, î dâ, mû, sadu amǃnâs kom ǀhommi ǃnâ a kaio. ǁGûgu ân kom kēbo-aoga ǁnās ǁkhās xase gere dī-ūo.
LUK.6.27	O ta sadu, ǁnâu rado ra mîba: Khākhoen âdo ǀnam, ǁkhan du rana ǃgâidī,
LUK.6.28	ǀâxare du rana ǀkhae, î ǂkhaba ǀonsa ra dība duna ǀgoreba,
LUK.6.29	xōb ai kara ǁapu tsi-e naub ona mā, tsî anaǂamxūb âtsa kara ūǀhana tsi-e nau anaxūb ona ūsa tā ǂkhā.
LUK.6.30	ǂGan tsi i kara-i hoa-e mā, tsî sa-e kara ū-e xu ǁî-e tā ǁkhawa ǂganoa.
LUK.6.32	Tsî sado ǀnam hâna du ga ǀnamo, mâ gangan-e du ǁnâi ūhâ? ǁOre-aon on kom ǁîna ǀnam hâna ra ǀnamo.
LUK.6.33	Tsî sado ra ǃgâidīna du ga ǃgâidīo, mâ gangan-e du ǁnâi ūhâ? ǁOre-aon on kom ǁnās ǁkhāsa ra dīo.
LUK.6.35	Î du ǁnâi khākhoen âdo ǀnam, ǃgâidī, î ǀkhupi, xū-e ǁkhawa ǂgaos ose; os ge sadu amǃnâsa nî kai, o du ge nî Hoan xa ǀGapib di ôa: ǁÎb kom ǁkhāti a ǃgâio ganganoǃnân tsî ǂkhaban tsîn ǂama.
LUK.6.36	ǀKhomxaǂgao ǁnâi re, sadu Îb ǁkhāti a ǀkhomxaǂgao khami.
LUK.6.41	Tsî tarexats sa ǃgâsab di mûs ǃnâ hâ ǀapoǃâro-e ra mû, xawets sa mûs ǂhanis ǃnâ hâ ǃnaoba hōǃâ tama?
LUK.6.42	Tsî matits sa ǃgâsab ǃoa a mî ǁkhā: Ti ǃgâsatse, ǁnam î ta sa mûs ǃnâ hâ ǀapoba ūǂui, sa mûs ǂûs ǃnâ hâ ǃnaobats mû tama hîa? Sa hînaxaǃnâtse, aibe sa mûsa xu ǃnaoba ūǂui, ots ge ǃgâise nî mû, sa ǃgâsab di mûs ǃnâ hâ ǀapobats nî ūǂuise.
LUK.6.43	ǃGâi hai tamas ge, ǁkhoatama ǂûna ra ūǀkhīsa, tsî ǁkhoatama hai tamas ge, ǃgâi ǂûna ra ūǀkhīsa xui-ao.
LUK.6.44	Mâ hai-i hoa-i ge ǁî-i ǂû-i ǂhani-i ai ra mûǂanhe. ǁKhūna xuts kom ǀnomaǂûna ǃora tamao, tsî ǂarosa xuts kom ǂauxûiǂûhais ǂûna ǃgao tamao.
LUK.6.45	ǃGâi khoe-i ge ǁî-i ǂgaob di ǃgâi ǁuiba xu ǃgâi-e ra ūǀkhī, tsî ǂkhaba khoe-i ge ǁî-i ǂgaob di ǂkhaba ǁuiba xu ǂkhaba-e ra ūǀkhī; ǁî-i ǂgaob di ǀoasiba xus ǁî-i amsa ra ǃhoa xui-ao.
LUK.6.47	Mâ-i hoa-i, tita ǃoa ra hā-i, tsî ti mîde ǁnâu tsî ǁîde ra dī-i, ǁgau du ta nî, tari-i ǀkha-i ǀguiti-īsa:
LUK.6.48	ǁÎ-i ge khoe-i, om-e ge ǂnubi-i, tsî ǃgamse khao-i, tsî ǃgaoǃgaosa ǃhaob ai ge ǁgui-i khami ī-e; tsî ǃāgu ge dâu, ob ge ǁgamma ǁnā oms ai ǂnapisen, ob ge ǁnopeǁnope si ǁoa i, ǁaposases ge ǂnubihe hâ i amaga.
LUK.6.49	Tsî ǁîde ǁnâu tsî ga dī tama i-i ge khoe-i, om-e ǁause ǃhūb ai ǃgaoǃgaos ose ge ǂnubi-i khami i-e; tsî ǁgammi ge ǁî-i ai ǂnapiseno, o-i ge ǁnātimîsi ge ǃkhom, tsî ǁnā oms di ǃkhoms ge ge kai i.
LUK.7.1	Tsî ǁîb di mîdi hoadeb ge ǁaes di ǂgaedi ǃnâ mîtoao, ob ge Kapernaums ǃoa ge ǃgû.
LUK.7.2	Tsî kaidisigu danakhoeb di ǃgāb, kaise ǃgôaǃgôasaba bi ge ib ge ge ǀaeǁgoe hâ i, tsî ge ǁōǁga,
LUK.7.3	Tsî Jesub xab ge ǁnâuo, ob ge Jodeǁîn di kaiga ǁîb ǃoa sî, tsî ge ǂgan bi, hā tsîb nî ǃgāb âba ǂgauǂgau ti.
LUK.7.4	Tsî Jesub tawa gu ge sī, o gu ge kaise ǀkhoma bi, tsî ge mî: Anub kom hâo, nēsats nî dība bisao.
LUK.7.5	Sada ǁaesab ǀnam hâ, tsî sinagogebab ge ǂnubiba da xui-ao.
LUK.7.6	Ob ge Jesuba ǁîgu ǀkha ge ǃgû. Tsî omsa xub ǃnū tama hîab ge kaidisigu danakhoeba khoen âba sî, tsî ge mîba kai bi: ǃKhūtse, tā ǀhupuǀhupusen re, anu tama ta kom hâo, ti oms ǃnâts nî ǂgâsao;
LUK.7.7	ǁnā-amaga ta ge ǁkhāti aitsama sa tawa sīsa anuse ǃgôasen tama go i; ǁnâi mîs ǀguisa hî, ob ge ti ǃgāba nî ǂgau.
LUK.7.8	Tita on ge a khoe, ǂamkhoegu ǀgaib ǃnâ mâta, tsî ta ge toro-aoga ti ǃnaga ūhâ. Tsî nēb ǃoa ta ga: ǃGû, ti mî, ob ge ra ǃgû, tsî naub ǃoa: Hā, ob ge ra hā tsî ti ǃgāb ǃoa: Dī nēsa, ob ge ra dī.
LUK.7.9	Tsî Jesub ge ǁnâu, ob ge ǁîb ǂama buru, tsî ǂnan, tsî ǁîba ra sao ǂnubis ǃoa ge mî: Mîba du ta ra, nēti ī ǂgom-e ta ge tātsē Israelǁaes ǃnâ hō tama hâsa.
LUK.7.10	Tsî sîhe go gu ge oms tawa sī, o gu ge ǀaesen go hâ i ǃgāba ǂuruse ge hō.
LUK.7.11	Tsî i ge sao ra tsēs ai ge ī, ǃās Nains ti ra ǂgaihes ǃoab ǃgûgaru ǃkhaisa; tsî ǁkhāǁkhāsabegu âb tsî kai ǁaes tsîn ge ge ǃgûǀkhā bi.
LUK.7.13	Tsî ǃKhūb ge mû si, ob ge ǀkhomxa tsî ge mîǀî si: Tā ā re!
LUK.7.14	Tsî ǃgûsī, tsîb ge tani-aixūba ge tsâǀkhā; o gu ge tani-aoga ge mâ. Ob ge: ǂKhamkhoetse, tita ra mîba tsi: Khâimâ! ti ge mî.
LUK.7.17	Tsî nē gommi âb ge Judeab hoab tsî ǃnamam ǁgoe ǀkharib hoab ǃoa ge ǂoa.
LUK.7.18	Tsî gu ge Johaneb di ǁkhāǁkhāsabega nēn hoan xa ge sī ǂhôa bi.
LUK.7.19	Ob ge Johaneba ǁkhāǁkhāsabegu âb di ǀgamkha ǂgaihā, tsî ǁîkha Jesub ǃoa sî, tsî ge mî: Satsa koma hā nîtsa? ǀKharaba da nî ǃâu?
LUK.7.20	Tsî khoekha ge ǁîb tawa sīo, okha ge ge mî: Johaneb ǁĀǁnâ-aob ge sikhoma sats ǃoa sî, tsî go mî: Satsa koma hā nîtsa? ǀKharaba da nî ǃâu?
LUK.7.21	Tsîb ge ǁkhā iri ǃnâ ǂguina ge ǂgauǂgau ǀaesenga xu, tsî tsûga xu, tsî ǁaixa gagaga xu, tsî ǂgui ǂgī hânab ge ge mû kai.
LUK.7.22	Ob ge Jesuba ǃeream, tsî ge mîǀî kha: ǃGû, î Johaneba ǂhôa, mû tsî kho go ǁnâuna: ǂGī hân ra mûsa, ǃhoran ra ǃgûsa, ǃomamaxan ra ǃanuǃanuhesa, ǂganaǂgae hân ra ǁnâusa, ǁō hân ra ǂkhaiǂkhaihesa, ǀgâsan ra ǃgâiǂhôasa aoǁnâbahesa,
LUK.7.23	tsî ǃgâiǃō-i ge hâ, tita ǃnâ ǁgonǁgonǂgaosen tide-e.
LUK.7.24	Tsî Johaneb di sîsabekha ge bē, ob ge Jesuba Johaneb xa ǁaes ǁga ge mîtsoatsoa: Tare-e nî mûse du kha ǃgaroǃhūb ǃoa go ǂoa? ǂĀ-i, ǂoab xa ra ǂhapumahe-e?
LUK.7.25	Tsî tare-e nî mûse du go ǂoa? Khoe-i, tsamra saran ǀkha anasen hâ-e? Mû, tsamra ǃkhain tsî turab ǃnâ ra ûin ge gao-aon omgu ǃnâ hâ.
LUK.7.31	Tsîb ge ǃKhūba ge mî: Tari-i ǀkha ta kha khoen nē ǃhaos dina nî ǂkhō? Tsî tari-i khamin ī?
LUK.7.32	ǀGôaron khamin ī, ǁamaxūǃkhais ai ǂnôan, tsî ǂgaiǀîgu, tsî ra mîn: ǂNuniba du da go, xawe du ǂnā tama, ǃoaxa am-e da go ǁnae, xawe du ā tama.
LUK.7.33	Johaneb ǁĀǁnâ-aob ge ge hā, pere-e ǂû tamase tsî ǂauxûi-e ā tamase, o du ge ra mî: ǁGâuabab kom ūhâo.
LUK.7.35	Tsîb ge gā-aisiba ǁîb di ôan hoan xa amaba ge māhe.
LUK.7.37	Tsî mû, taras ge ǁnā ǃās ǃnâ ge hâ i, ǁore-ao ge isa. Tsî Fariseb di oms ǃnâb tāb tawa ǂnôa ǃkhaisas ge ǁnâu, os ge alabaxaparo-i, ǃgâihamxū-i hâǃnâ-e ge ūhā.
LUK.7.38	Os ge ǃgâbǀkhāba xu ǁîb ǂaira tawa hā mâ, tsî ge ā, tsî ǂaira âba ǁgamron ǀkha ge ǀâǀâtsoatsoa tsî danaǀûn ǀkha ge ǀomǀkhā ra, tsî ǂaira âba ge ǁoa, tsî ǃgâihamxūb ǀkha ge ǂkhau.
LUK.7.39	Tsî ǁkhau bi go Fariseb ge mû, ob ge ǁîb ǃnâ ge mî: Nēb ga kēbo-ao io, ob ge ga ǂan, mati ī tsî tarebe taras a ǃkhaisa, nē ra tsâǀkhā bisa; ǁore-aos komo.
LUK.7.40	Ob ge Jesuba ǃeream, tsî ge mîǀî bi: Simontse, mîba tsi ta nî xū-e ta ūhâ. Ob ge: ǁKhāǁkhā-aotse, mî re, ti ge mî. Ob ge ge mî:
LUK.7.41	ǂAnǂansa surudemā-aob ge ǀgam surude-aokha ge ūhâ i. ǀGuib ge korokaidisi marin, tsî naub ge korodisi marina surude bi ge hâ i.
LUK.7.42	Tsî mataresa kha ge ǁkhā tama i, ǃnubaib ge hoakha ge ǀûba. Mî ǁnâi re, tarib âkha nî ǃnāsase ǀnam bi?
LUK.7.43	Ob ge Simonna ǃeream, tsî ge mî: Kaiseb ge ǀûbab komo, ti ta ra ǂâi. Ob ge ge mîǀî bi: ǂHanusets go ǀgora.
LUK.7.46	Ti danasats go oli-i ǀkha ǂkhau tama hâ i; xawes ge ǁîsa ti ǂaira ǃgâihamxū-i ǀkha go ǂkhau.
LUK.7.47	ǁNā-amaga ta ge ra mîba tsi: ǁÎs di ǁoren, hîa ǂgui ge inas ǀûbahe hâ ǃkhaisa, kaises go ǀnam xui-ao; xawe ǀorose ǀûbahe hâ-i ge ǂkharise ra ǀnam-e.
LUK.7.49	On ge tāb tawa ǂnôana ǁîn ǃnâ ge mîtsoatsoa: Tariba kha nēb, ǁoren tsîna ra ǀûbaba?
LUK.8.3	tsî Johanas, Xusab Herodeb di marimûǂamaob taras tsî Susanas tsî ǀnîdi ǂgui xūn âdi ǀkha gere ǃoaba bidi tsîna.
LUK.8.4	Tsî kai ǂnubis ge ǀhû, tsî ǃādi hoade xun ge ǁîb ǃoa hāo, ob ge ǂkhō-i ǃnâ ge mî:
LUK.8.5	Tsoro-aob ge ge ǂoa, ǃkhommi âbab nî tsorose; tsî tsorob ra, hîa i ge ǀnî-e daob amǃgâ ǁnā tsî ge dāǂkhūhe, tsî ǀhommi di anin ge ǁî-e ge hapu.
LUK.8.6	Tsî ǀnî-i ge ǃhaob ai ge ǁnā; tsî ǀkhī-i ge, ǃnubai i ge ge ǂnâ, ǀâ-e i ge ūhâ tama hâ i amaga.
LUK.8.7	Tsî ǀnî-i ge ǁkhūn ǃnâ ge ǁnā; tsîn ge ǁkhūna ǀomkhâiǀhao, tsî ǁî-e ge ǀhomǀom.
LUK.8.8	Tsî ǀnî-i ge ǃgâi ǃhūb ǃnâ ge ǁnā; tsî ǁhai-i ge, o-i ge kaidisiǃnâguse ge ǂûtani. Tsî nēsa mî, tsîb ge ge ǂgai: ǂGaera ūhâ-e, ǁnâu-i nîse, a-i ǁnâu!
LUK.8.9	Tsî gu ge ǁîb di ǁkhāǁkhāsabega dî bi, tsî ge mî: Tare-es nē ǂkhōsa ra ǂâibasen?
LUK.8.12	tsî daob ai tsorohe hân ge ǁnâu rana; ǁnās khaoǃgâb ge ǁgâuaba hā tsî mîsa ǁîn di ǂgaoga xu ra ūbē, ǂgom tsîn ǃgâiǃō tidese.
LUK.8.13	Tsî ǃhaob ai tsorohe hân ge ǁîn mîsan ra ǁnâuo, ǃgâiaǂgaob ǀkha ra ǃkhōǃoa sina; xawe ǃnoma-en ūhâ tama amagan ge ǁaeb ǀguiba ǂgom, tsî ǃâitsâhen ka ǁaeb ai ra ǁnāǁgôa.
LUK.8.14	Tsî ǁkhūn ǃnâ ra ǁnān ge ǁîn ǁnâu tsî ǂhansendi tsî ǁuib tsî tura-ain ûib din ǃnâ ra ǃgû tsî ǀhomǀomhen, tsî tātsē ǁansa ǂûna ūǀkhī tamana.
LUK.8.19	Tsîn ge ǁkhāti ǁgûs tsî ǃgâsagu âba ǁîb ǃoa hā, tsî ǂnubis xa ǁîb tawa ge sī ǁoa i.
LUK.8.20	On ge ge ǂhôa bi: Sa îs tsî ǃgâsagu âts tsîn ge ǃauga mâ, tsî ra mû tsi ǂgao, ti.
LUK.8.21	Ob ge ǃeream, tsî ǁîn ǃoa ge mî: Ti îs tsî ti ǃgâsan tsîn ge ǁnān, Elob mîsa ǁnâu tsî ra dīna.
LUK.8.22	Tsî i ge ǁnā tsēdi di ǀguis ai ge ī, ǂgaus ǃnâb ge ǂgâ ǃkhaisa, tsî ǁkhāǁkhāsabegu âba ǁîb ǀkha. Ob ge ge mîǀî gu: A ge hurirob nauǃani ǃgâu! O gu ge ge ǂhāǁnâ.
LUK.8.23	Tsî ǃgâu gu garu, hîab ge ge ǁom. Tsî ǁgaoǂoa-i ge hurirob ai hā, o gu ge ǁgammi xa ǀoa, tsî tsūǃgâb ǃnâ ge hâ i.
LUK.8.24	O gu ge sī ǂkhaiǂkhai bi, tsî ge mî: ǁKhāǁkhā-aotse, ǁkhāǁkhā-aotse, kā ge komo rao. Ob ge khâi tsî ǂoab tsî ǃgabigu tsîga ge ǃgabe; o gu ge ge ǀû, tsî i ge ge ǃnōǃari.
LUK.8.25	Ob ge ǁîgu ǃoa ge mî: Mapas kha ǂgoms âgo hâ? O gu ge ǃao, tsî buru, tsî ge mîǀîgu: Tariba kha nēb, ǂoagu tsî ǁgammi tsîga ra mîmāb, tsî ǁîgu xa ra ǁnâuǀnamheba?
LUK.8.26	Tsî gu ge Gadareǁîn ǀkharib, Galileab nauǃani hâba ǃoa ge ǃgâu.
LUK.8.27	Tsî ǃhūb aib ge ǂoa, ob ge ǃās di khoeba ge ǃoa bi, ǁgâuagu xa hâǃnâhe ge ib, tsî ǂomxa ǁaeba sara-e ana tama ge hâ ib, tsî om-i ǃnâ hâ tama ge hâ ib tsî ǀhobadi ǃnâ gere hâba.
LUK.8.28	Tsî Jesubab ge mû, ob ge ǃau tsî ǁîb aiǃâ ǁnāǁgoe, tsî ǃgari dommi ǀkha ǂgai tsî ge mî: Tare-e ta sats ǀkha ǁae hâ, Jesu, Hoan xa ǀGapi Elob di Ôatse? ǀGore tsi ta ra, tā tsûtsû te re!
LUK.8.29	ǃAnuoǃnâ gagabab ge mîmā, khoeba xub nî ǂoasa amaga. ǂOmxa ǁaeba xub ge ǃkhō bi hâ i; tsîn ge ǁkhamgu tsî ǂaiǃgae-ūdan ǀkha ǃgae tsî gere ǃûi bi, xaweb ge ǃgae-ūdana gere khôaǃā tsî ǁgâuab xa ǃgaroǃhūb ǃoa gere doeǁgarihe.
LUK.8.30	Ob ge Jesuba dî bi, tsî ge mî: Matits ǀon hâ? Ob ge Legiota, ti ge mî; ǂgui ǁgâuagu ge ǁîb ǃnâ ǂgâ hâ i amaga.
LUK.8.31	O gu ge ge ǀkhoma bi, îb ǁîga tā mîmā, ǃgammi ǃoa ǁgôasa, ti.
LUK.8.32	Tsî i ge ǁnāpa kai hāgūn ǀhao-e ǃhommi tawa gere ǃû. O gu ge ge ǀkhoma bi, îb ǁîn ǃnâ ǂgâsa mîmā gu ti; ob ge ge mā-am gu.
LUK.8.33	O gu ge ǁgâuaga khoeba xu ǂoa, tsî hāgūn ǃnâ ge ǂgâ; on ge hāgūn hoana ǃhaoba xu hurirob ǃnâ uriǁgôa tsî ge āǁō.
LUK.8.34	Tsî ǃûi ra gu ge ī go-e mûo, o gu ge ǁhâ, tsî ǃās tsî ǃārodi ǃnâ ǁî-e ge sī ǂhôa.
LUK.8.35	On ge ī go-e nî mûse ge ǂoa; tsî Jesub tawan ge sī, on ge ǁgâuagu go ǂoaxū khoeba anahe hâse tsî ǁnâuǃāxase Jesub ǂaira tawa ǂnôase ge hō; on ge ge ǃao.
LUK.8.36	Tsî mû gon ge ǁkhāti ǁîna ge ǂhôa, matib go ǁgâuab xa hâǃnâheba ǂgauǂgauhesa.
LUK.8.37	Ob ge Gadareǁîn ǃnamam ǁgoe ǃhūb di ǂguib hoaba ge ǀkhoma bi, îb ǁîna xu bē, kai ǃaob xan ge ǃkhōhe hâ i xui-ao. Ob ge ǂgaus ǃnâ ǂgâ tsî ge oa.
LUK.8.38	Tsîb ge ǁgâuagu go ǂoaxūba ge ǀkhoma bi, ǁîb ǀkhab ga hâsa, xaweb ge Jesuba ǃgû kai bi, tsî ge mî:
LUK.8.39	Sa oms ǃoa ǁaru, î Elob go dī tsi kai xūna ǃhoaba; ob ge ǃgû tsî Jesub go dī bi kai xūna ǃās hoaragas ǃnâ gere ǂhôa.
LUK.8.40	Tsî Jesub ge oaǀkhīo, os ge ǂnubisa ge ǃkhōǃoa bi, hoatsaman ge ǃâu bi hâ i xui-ao.
LUK.8.41	Tsî mû, khoeb, Jairub ti ǀon hâb, sinagogeb di danakhoeb ge ǁîb ǃoa hā, tsî Jesub di ǂaira aiǃâ ǁnāǁgoe, tsî ge ǀkhoma bi, ǁîb oms ǃnâb nî sīsa.
LUK.8.42	ǀGuise ǃnaeba bi hâ ǀgôas, ǁaupexa disiǀgamǀa kurixa ge isab ge ūhâ i, tsîs ge ǁîsa ǁōǁga rase ǁgoe i xui-ao. Tsî ǃgûb garu hîas ge ǂnubisa gere ǁgâi bi.
LUK.8.43	Os ge taras, disiǀgamǀa kuriga ǀaoǂnâba ge ūhâ is, tsî ûixūn âs hoasa ǂgauǂgau-aoga mā, tsî xawe ǀguib xaweb xa ǂuruǂuruhe ǁoa ge isa,
LUK.8.44	ǃgâbǀkhāba xu hā, tsî ǂomamǃgâb ǁîb sarab diba ge tsâǀkhā; ob ge ǁnātimîsi ǀaoǂnâb âsa ge toa.
LUK.8.45	Ob ge Jesuba ge mî: Tari-e go tsâǀkhā te? Tsî hoan ge ǀoa, ob ge Petrub tsî ǁîb ǀkha hâga ge mî: ǁKhāǁkhā-aotse, ǂnubis kom ǂgâu tsî ra ǀā tsio; ots: Tari-e go tsâǀkhā te, ti ra mî?
LUK.8.46	Ob ge Jesuba ge mî: Khoe-i ge go tita tsâǀkhā; ǀgaib go tita xu ǂoa ǃkhaisa ta kom ra hōǃâo.
LUK.8.47	Tsî ǂganǃgâ tamas hâ ǃkhaisas ge tarasa mû, os ge ǀkhū rase hā, tsî ǁîb aiǃâ ǁnāǁgoe, tsî ǁaes hoas aiǃâ ge ǂhôa bi, tare xū-i ǃaromas go tsâǀkhā bi tsî matis go ǁnātimîsi ǂgau ǃkhaisa.
LUK.8.49	Tsî ganupeb ra ǃhoa, hîa i ge sinagogeb danakhoeb di khoe-e hā, tsî ǁîb ǃoa ge mî: ǁŌ go ǀgôas âts ge, xuige ǁkhāǁkhā-aoba tā ǀhupuǀhupu re.
LUK.8.50	Tsî Jesub ge ǁnâu, ob ge ǃeream bi tsî ge mî: Tā ǃao; ǂgoms ǀguisa hî, os ge nî huihe.
LUK.8.51	Tsî oms ǃnâb ge sī, ob ge ǀgui-i xare-e ǂgâsa mā-am tama, Petrub, Jakobub, Johaneb, tsî ǁgûra tsîn ǀguina.
LUK.8.52	Tsîn ge hoatsama ā tsî ǁîs ǂama ge ǃoa. Ob ge ge mî: Tā ā; ǁîs ge ǁō tama xawes ge ǁom hâ.
LUK.8.53	On ge ge âiǂui bi; ǁōs hâ ǃkhaisan ge ǂan i amaga.
LUK.8.54	Ob ge hoana ǃhaeǂui, tsî ǃommi âsa ǃkhō, tsî ǂgai tsî ge mî: ǀGôase, khâima!
LUK.8.55	Os ge gagas âsa ǁkhawa ge hā, tsîs ge ǁnātimîsi ge khâi. Ob ge ǂûmāhes nîsa ge mîmā.
LUK.9.1	Tsî disiǀgamǀaga ǂgaiǁare tsîb ge ǁîga ǀgaib tsî ǁkhāsiba ge mā hoa ǁgâuagu ǂama, tsî ǀaesenaina gu nî ǂgauǂgause.
LUK.9.2	Tsî ǁîga ge sîǂui, gaosib Elob diba gu nî aoǁnâse, tsî ǀaesen hâna gu nî ǂgauǂgause.
LUK.9.3	Tsîb ge ǁîgu ǃoa ge mî: Tā xū-e daob ai ūǃgû, hai-i kas, ǃkhoa-i kas, pere-i kas, mari-i kas hoasa; tsî go ge ǁkhāti ǀgam sarakha ūhâ tide.
LUK.9.6	O gu ge ǂoa, tsî ǃādi hoade ǃgûǃnâǃganu, ǃgâiǂhôasa aoǁnâ, tsî mâ ǃkhai-i hoa-i ai gere ǂgauǂgau.
LUK.9.7	Tsî Herodeb, hakaǁî ǃhūǃâs gao-aob ge ǁîb ge dīn hoana ǁnâu, ob ge ge îganǀgē, ǀnîn gere mî xui-ao Johaneb kom ǁō hâna xu go khâio.
LUK.9.8	Tsî naun ge: Eliab kom go ǂhaio, tsî naun ge: Kai kēbo-aogu di ǀguib kom go khâio, ti gere mî.
LUK.9.10	Tsî gu ge apostelga oahā, tsî dīgu gon hoana ge ǃhoaba bi; ob ge ǁîga ū, tsî Betsaida ti ra ǂgaihe ǃās ǀgūse hâ ǃgaroǃkhais ǃoa ge ǀguri hâǃgû.
LUK.9.11	Tsî ǂnubidi ge ǂano, on ge ge sao bi; ob ge ǁîna ǃkhōǃoa, tsî gaosib Elob dib xa ǁîn ǀkha ǃhoa, tsî ǂgauǂgauhesa ǂhâba hâna gere ǂgauǂgau.
LUK.9.12	Tsî tsēs ra toaǁga, hîa gu ge disiǀgamǀaga ǁîb ǃoa hā, tsî ge mîǀî bi: ǂNubisa ǃgû kai, în ǁgoeǂnamipe hâ ǃādi tsî ǃārodi tawa sī hâǃkhai-e ôabasen, în ǂûna hōbasen, nēpa da ǃgaroǃkhais ai hâ xuige.
LUK.9.13	Ob ge ǁîgu ǃoa ge mî: Sago ǁîna ǂûmā re. O gu ge ge mî: Sage kom koro peren tsî ǀgam ǁaukha tsîn ǀguina ūhâo. ǃGû tsî ge kha ǁnâi nē ǁaes hoasa nî ǂûna ǁamaba?
LUK.9.14	Koroǀoadisi nî ī khoegu ge hâ i xui-ao. Ob ge ǁkhāǁkhāsabegu âb ǃoa ge mî: An ǂnû, ǃnandi ǃnâ, korodisise mâs hoasa.
LUK.9.15	On gu ge ǁnāti dī, tsî hoatsama ǁîna ge ǂnû kai.
LUK.9.16	Ob ge koro peregu tsî ǀgam ǁaukha tsîna ū, tsî ǀhommi ǃoa kōǃapa tsî ǀkhae tsî ge khôa, tsî ǁkhāǁkhāsabega ge mā, ǁaesa gu nî mâi-aiǃâse.
LUK.9.17	Tsîn ge hoana ǂû tsî ge ǁâ tsîn ge ǃgau go ǃâron xa disiǀgamǀa ǀharudi ǀoaba ge ūkhâi.
LUK.9.18	Tsî i ge ge ī, ǀgurib ra ǀgore, tsî ǁkhāǁkhāsabegu ge ǁîb tawa ge hâ io, ob ge ǁîga dî tsî ge mî: Tari ta, tin khoena ra mî?
LUK.9.19	O gu ge ǃeream tsî ge mî: Johane ǁĀǁnâ-aots, tsî ǀnîna, Eliats, tsîn ge ǀnîna, Kēbo-aogu kaigu di ǀguib kom go khâio, ti ra mî.
LUK.9.20	Ob ge ǁîgu ǃoa ge mî: Tsî sago ǁnâi, tari ta, ti go ra mî? Ob ge Petruba ǃeream, tsî ge mî: Elob di Xristuts kom satsao.
LUK.9.21	Ob ge ǁkhōse ǃkhâi gu, nēsa gu khoe-i xare-e mîba tidesa,
LUK.9.23	ǃNubaib ge hoan ǃoa ge mî: Khoe-i ga tita sao ǂgao-o, a-i ǁî-aitsama ǀūxūsen, î-i ǁî-i ǃgâuhaiba tsēkorobe ūkhâi, tsî tita sao.
LUK.9.25	Tsî tare xū-e i ga khoe-e harebeba, ǃhūbaib hoaba-i ga hō xawe, tsî i ga ǁî-aitsama gabasen tsî tôatôaseno?
LUK.9.27	Tsî amase ta ge ra mîba du: Nē mân xan ge ǀnîna hâ, ǁōba tsâ tidena, gaosib Elob diban nîra mûs kōse.
LUK.9.28	Tsî i ge ǁkhaisa nî ī tsēdi nē mîdi khaoǃgâ ge ī, ob ge Petrub tsî Johaneb tsî Jakobub tsîga ū, tsî ǃhommi ai ge ǃapa, ǀgoreb nîse.
LUK.9.29	Tsî ǀgoreb ra, hîab ge ais âb di īsiba ge ǀkhara, tsî sarab âb ge ǃuri tsî kaise ge ǂkhai.
LUK.9.30	Tsî mû, ǀgam khoekha, Moseb tsî Eliab tsîkha ge ǁîb ǀkha ge ǃhoa.
LUK.9.32	Tsî Petrub tsî ǁîb ǀkha ge hâ i kha ge ǂoms xa ge dāhe. Tsî ǃnoaǂkhai gu ge, o gu ge ǁîb di ǂkhaisib tsî ǁîb ǀkha mâ khoekha ge mû.
LUK.9.33	Tsî i ge ge ī, ǁîba xu kha ra ǀgora, hîab ge Petruba Jesub ǃoa ge mî: ǁKhāǁkhā-aotse, ǃgâi-i kom ao nēpa ge hâsa, a ge ǁnâi ǃnona ǁhaode dībasen, satsa ǀguis, Moseba ǀguis tsî Eliaba ǀguisa; tare-eb ra mîsa ǀū tsî.
LUK.9.34	Tsî nēnab ra ǃhoa, hîa i ge ǃâu-e hā, tsî ge somsomǂam gu; tsî ǁîkha ge ǃâus ǃnâ ǂgâo, o gu ge ge ǃao.
LUK.9.36	Tsî nē dommi ge ǀkhīs khaoǃgâb ge Jesuba ǀguri hâse ge hōhe. Tsî gu ge ǃnō, tsî ǁnā tsēdi ǃnâ gu ge mûn xa khoe-i xare-e ǂhôa tama ge i.
LUK.9.37	Tsî i ge sao ra tsē ge ī, ǃhomma xu gu ra ǁgôaxa, hîas ge kai ǂnubisa ǃoa bi ǃkhaisa.
LUK.9.38	Tsî mû, khoeb ǂnubis dib ge ǂgaiǂui, tsî ge mî: ǁKhāǁkhā-aotse, ǀkhoma tsi ta ra, ti ôaba kōba te, ǀguise ǃnaeba te hâb a ǁî xuige.
LUK.9.39	Tsî mû, gaga-i ra ǃkhō bi, ob ge ǁnātimîsi ra ǃau; tsî-i ge ǁîba goa-ammi nîs kōse ǀkhau tsî ǂkhūǂkhū bi tsî ǁaupexa ǁîba xu bē tama hâ.
LUK.9.40	Tsî ta ge ǁkhāǁkhāsabegu âtsa go ǁgoa, ǁî-e gu nî ǃhaeǂuisa, xawe gu go ǁkhā tama i.
LUK.9.41	Ob ge Jesuba ǃeream, tsî ge mî: Sa ǂgomoǃnâ tsî ǂkhaba ǃhaose. Matikōse ta kha sadu ǀkha hâ tsî nî tani du? Sa ôaba nēpa ūhā!
LUK.9.43	On ge hoana Elob di kaisib xa ge burugâ. Tsî Jesub gere dīn hoan ǂaman ge buru, ob ge Jesuba ǁkhāǁkhāsabegu âb ǃoa ge mî:
LUK.9.46	Tsî i ge ǂâi-e ǁîgu ǃnâ ge khâi, tari-i ǁîgu xa ǃnāsase kai ǃkhaisa.
LUK.9.47	Tsî Jesub ge ǁîgu ǂgaogu di ǂâisa ǂan, ob ge ǀgôaro-e ū, tsî ǁî-e ǁîb xōǀkhā mâi,
LUK.9.49	Ob ge Johaneba ǃeream tsî ge mî: ǁKhāǁkhā-aotse, ǀguiba ge ge go mû, sa ǀons ǃnâ ǁgâuaga ra ǃhaeǂuiba; o ge ge go ǃkhâi bi, sageb sao tama amaga.
LUK.9.53	Tsîn ge ǃkhōǃoa bi tama ge i, ais âb ge Jerusalems ǃoab nî ǃgûse ī i amaga.
LUK.9.55	Ob ge Jesuba ǂnan, tsî ǃgabe kha tsî ge mî: ǂAn tama kho hâ, mâ gagas di kho asa.
LUK.9.57	Tsî daob ai gu garu, hîa i ge ge ī, ǀguib ǁîb ǃoa ge mîsa: ǃKhūtse, satsa ta ge nî sao, ǃgûǀîts kas hoasa.
LUK.9.58	Ob ge Jesuba ǁîb ǃoa ge mî: ǀGirin ge āde ūhâ, tsî ǀhommi di anin ge omde ūhâ; xawe Khoen Ôab ge danasab nî ǂnûi-ai ǃkhai-e ūhâ tama hâ.
LUK.9.59	Tsîb ge ǀnîb ǃoa: Sao te! ti ge mî. Ob ge ǁîba ge mî: ǃKhūtse, mā-am te, î ta aibe ti îba sī ǁkhō re.
LUK.9.60	Ob ge Jesuba ǁîb ǃoa ge mî: An ǁō hâna ǁîn di ǁō hâna ǁkhō; î satsa ǃgû, î Elob gaosiba sī aoǁnâ.
LUK.9.62	Ob ge Jesuba ǁîb ǃoa ge mî: Khoe-i hîa ǁî-i ǃomma ǃhūǃgao-ūdas ai ǁgui, tsî khaos ai hân ǃoa ra ǂnan-i, ǁnā-i ge gaosib Elob diba ǁkhāba tama hâ.
LUK.10.3	ǃGû; mû, tita ge ǁkhaon khami ǂhiran ǁaegu ra sîǂgā go.
LUK.10.5	Tsî om-i ǃnâ go ga ǂgâ o aibe: Ab ǂkhîba hâ, nē oms ǀkha, ti mî.
LUK.10.6	Tsî ǂkhîb di ôa-i ga ǁnāpa hâo, ob ge ǂkhîb âgo ǁî-i ai nî hâ; tsî hâ tama-i ga io, ob ge nî ǁkhawa sago ǃoa oa.
LUK.10.8	Tsî ǃā-i ǃnâ go ga ǂgâ, tsîn ga ǃkhōǃoa go o, ǁnâi mâi-aiǃâhe go kana ǂû,
LUK.10.9	î go ǁnāpa hâ ǀaesen hâna ǂgauǂgau, î ǁîna mîba: Gaosib Elob dib ge sadu ǀgūse hā hâ.
LUK.10.10	Tsî ǃā-i ǃnâ go ga ǂgâ, tsîn ga ǃkhōǃoa go tama io, ǂoa ǁîs di daogu ai, î mî:
LUK.10.11	Tsarab sadu ǃās dib, sige ǂaidi ai hâb tsîna ge ge sadu ai ra ǃhaebeǁnâ; î du nēsa ǂan, Elob gaosib go sado ǀgū isa.
LUK.10.12	Tsî ta ge ra mîba go, Sodoms din ge ǁnā tsēs ai taniǁkhāsase nîra hō ǃkhaisa, ǁnā ǃās xa.
LUK.10.14	O ra ge Tires tsî Sidons tsîra saro xa taniǁkhāsase nîra hō ǀgoraǃgâs ǃnâ.
LUK.10.15	Tsî sas, Kapernaums, ǀhommi kōses nî ǀgapiǀgapihe? Hadeb kōses ge sasa nîra ǂhāǁguihe.
LUK.10.17	Tsî gu ge hûdisiga ǃgâiaǂgaob ǀkha oahā tsî ge mî: ǃKhūtse, ǁgâuagu xawe gu kom sa ǀons ǃnâ sige ra ǁnâuǀnamo.
LUK.10.21	ǁKhā iri ǃnâb ge Jesuba ǃAnu Gagab ǃnâ dâ, tsî ge mî: Gangan tsi ta ra, Abotse, ǀhommi tsî ǃhūbaib tsîkha di ǃKhūtse, nēnats gā-ain tsî ǁnâuǃāxan tsîna ǂganǃgâsa kaiba, tsîts go ǁîna ǁnâuǃāoǃnâna ǂhaiǂhaiba ǃkhaisa. Ā, Abotse, ǁnāti i ge sats aiǃâ ǃgâi ge i.
LUK.10.22	Hoana ta ge ti Îb xa māhe hâ, tsî khoe-i xare-i ge ǂan tama hâ, tarib a ǀGôa ǃkhaisa, ǁGûb ǀguib, tsî tarib a ǁGû ǃkhaisa, ǀGôab ǀguib, tsî ǀGôab ra ǂhaiǂhaiba ǂgao-i ǀgui-i.
LUK.10.26	Ob ge ǁîb ǃoa ge mî: ǂHanub ǃnâ tare-e xoahe hâ? Matits ra khomai?
LUK.10.29	Xaweb ge ǁî-aitsama ǂhauǃnâkaisen ǂgao, tsî Jesub ǃoa ge mî: Tari-e kha a ti ǀgūkhoe?
LUK.10.30	Ob ge Jesuba ǃeream, tsî ge mî, ǂAnǂansa khoeb ge Jerusalemsa xu Jerixosa ǃoa ǁgôa, tsî ǃgamaogu di ǃomǁae ge ǁnā; o gu ge ǂgaeǂuiǀkhā, tsî ǂnautsûtsû bi, tsî ǁōǁga raseb ǁgoe hîa ge bē.
LUK.10.31	O-i ge ǀūǂamse ge ī, pristeri ge ǁkhā daob ǀkha ǁgôaxa ǃkhaisa; tsî mû bib ge, ob ge ge ǃgû-īǀkhā bi.
LUK.10.32	ǁNās ǁkhās xaseb ge ǁkhāti Leviǁîba ge dī; ǃkhais tawa sī tsîb ge mû bi, ob ge ge ǃgû-īǀkhā bi.
LUK.10.33	Xawe Samariaǁîb ge, ǃgûb garu hîa ǁîb tawa ge sī; tsî mû bib ge, ob ge ge ǀkhomxa bi.
LUK.10.34	Tsî ǃgûsī tsîb ge ǀhapin âba ǃgae-aiba bi, tsî oli-i tsî ǂauxûi-i xa ge ǂnâ-ai. Ob ge ǁîb di ǃgapixūb ai ūkhâi, tsî ǃgûkhoen ommi ǃoa ūsī, tsî ge sâu bi.
LUK.10.35	Tsî sao ra tsēb ge dāǁnâ, ob ge ǀgam denarkha ūǂui, tsî sâu bi nî khoeba mā, tsî ge mîǀî bi: Sâu bi, tsî nēkha ǃnāǂam hâ-ets ga ǂhâba, o ta ge, oa ta kao nî mā tsi.
LUK.10.36	Mâb ǁnâi, nē ǃnonagu diba ǃgamaogu ǃomǁae ge ǁnāb di ǀgūkhoe ge i, tits ra ǂâi?
LUK.10.37	Ob ge ge mî: ǁNāb, ǀkhomxaǂgaosiba ge dī bib komo. Ob ge Jesuba ge mîǀî bi: ǃGû ǁnâi, î sats ona ǁnāti dī.
LUK.10.39	ǁÎs ge ǃgâsasa ge ūhâ i, Maria ti ǀon hâs, Jesub ǂaira tawa ǂnû, tsî mîs âba gere ǃgâbasensa.
LUK.10.40	Xawes ge Martasa kaise sîsenba bis ǀkha ge ǂhansen. Os ge hā tsî ge mî: ǃKhūtse, ǁae tamats kha hâ, ti ǃgâsas ra tita ǀguri sîsen kai ǃkhais xa? Mîba si ǁnâi re, îs hui te.
LUK.10.41	Ob ge Jesuba ǃeream, tsî ǁîs ǃoa ge mî: Martase, Martase, ǂguin ǀkhas ra ǂhansen tsî ǀhupuǀhupusen.
LUK.11.1	Tsî ǂanǂansa ǃkhai-i tawab ra ǀgore hîa, tsî toab ge ob ge ǁkhāǁkhāsabegu âb di ǀguiba ǁîb ǃoa ge mî: ǃKhūtse ǀgoreǁkhāǁkhā ge re, Johaneb ge ǁkhāǁkhāsabegu âba ǁkhāti ǁkhāǁkhā khami.
LUK.11.2	Ob ge ǁîgu ǃoa ge mî: ǀGore du kao, nēti mî: Sida Îtse, ǀhommi ǃnâ hâtse, sa ǀonsa as khaihe re, sa gaosiba ab hā re, sa ǂâisa as ī, ǀhommi ǃnâs ra īs ǁkhās khami ǁnāti ǃhūbaib on ai;
LUK.11.3	nētsē sida tsēkorobe pereba mā da.
LUK.11.4	Î sida ǁorena ǀûba da, sida tawa ǀhapixa hân hoana da ra ǁkhāti ǀûba xuige, î tā ǃâitsâb ǃnâ ǂgaeǂgui da, î ǂkhababa xu ore da.
LUK.11.5	Tsîb ge ǁîgu ǃoa ge mî: Tari-e sadu ǃnâ ǀhōsa-e ūhâ, tsuxuǃgâb ai-i, ǁî-i tawa sī tsî i nî mîǀî-e: Ti khoetse, ǃnona perega ǀkhupi te:
LUK.11.6	Ti ǀhōsab go ǃgûdaoba xu hā, o ta ge mâi-aiǃâ bi ta nî xū-e ūhâ tama hâ.
LUK.11.7	Ob ge oms ǃnâ hâba ǃeream, tsî nî mî: Tā ǂhani te, ǀnais kom oms dao-amsa go ǂganamheo, tsî ti ôaron kom tita ǀkha kharob ǃnâ hâo; tsî ta kom khâi tsî a mā tsi ǁoao.
LUK.11.9	O ta ra mîba du: ǂGan, o du ge nîra māhe; ôa, o du ge nîra hō; ǃgubu-am, o du ge nîra ǁkhowa-ambahe.
LUK.11.10	ǂGan ra-i hoa-i ge nî ǃkhōǃoa, ôa ra-i hoa-i ge nî hō, tsî ǃgubu-am ra-i hoa-i nî ǁkhowa-ambahe xuige.
LUK.11.11	Tsî mâ ǁgûb sadu ǃnâ hâba kha, ǀgôab âb ga pere-e ǂgano, ǀui-e nî mā bi, tsî ǁau-eb ga ǂgano, ǁau-i di amǃnâs ai ǀao-e nî mā bi?
LUK.11.12	Tsî ǃupu-eb ga ǂgano, ǀhū-e
LUK.11.13	Sadu hîa ǁnâi ǂkhaba du ga ǂano, sadu ôana ǃgâi xūna māsa, matikōseb ǁnās ǂamai ǀhomsi ǁGûba ǃAnu Gagaba ǂgan bi rana nî mā.
LUK.11.14	Tsîb ge ǁgâuaba ge ǃhaeǂui, ǃgomeba. Tsî i ge ge ī, ǁgâuab ge ǂoao, ob ge ǃgome khoeba ge ǃhoa. Os ge ǂnubisa ge buru.
LUK.11.15	On ge ǀnîn ǁîn dina ge mî: Beelsebuli ǁgâuagu di ǂamsab ǃnâ-ūb kom ǁgâuaga ra aoǂuio.
LUK.11.17	Tsî ǂâidi ânab ge ǂan, ob ge ǁîna ge mîǀî: Mâ gaosis hoas, ǀgoraǃāsen hâs ge a hîkākāsa, tsî ommi ǀgoraǃāsen hâb hoab ge ra ǁnā.
LUK.11.18	Tsî Satanni on ga ǀgoraǃāsen hâo, matis gaosis âba nî mâhō? Beelsebuli ǃnâ-ū ta ǁgâuaga ra aoǂui, ti du kom ra mîo.
LUK.11.19	Tsî tita ga Beelsebuli ǃnâ-ū ǁgâuaga aoǂuio, tari-i ǃnâ-ū gu ǁnâi sadu ôaga ra ǃhaeǂui gu? ǁNā-amaga gu ge ǁîga nî sadu ǂhanuǂhanu-ao.
LUK.11.21	ǀGaisa aob ga ǁâtanisen hâse ǁîb di omsa ǃûio, on ge ūb hân hoana ǂkhîb ǃnâ hâ,
LUK.11.24	ǃAnuoǃnâ gagab ra khoe-e xu ǂoao, ob ge ǀkhuru ǃkhaide ra ǃgûmaǃnâ, sâ-e ra ôaǃâ; tsî ǁî-eb hō tama amagab ra mî: ǁKhawa ta nî ti oms ǃoa oa, ǁîsa xu ta go ǂoasa.
LUK.11.25	Tsî sīb rao, ob ge ǀnapuǃnâhe tsî î-îhe hâse ra hō si.
LUK.11.29	Tsî ǂnubis ge ǁgūǀhao, ob ge ge mîtsoatsoa: ǂKhaba ǃhao-i ge nē-e, sao-e i ge ra ôa-am, xawe i ge sao-i xare-e māhe tide, Jonab kēbo-aob di saos ǀguis.
LUK.11.30	Jonab ge Nineveǁîna saose ības ǁkhās khamib Khoen Ôab ona nē ǃhaosa saose nî ība xui-ao.
LUK.11.34	Mûs ge soros di ǃamamǀaesa. Mûs âts ga ǂuruo, os ge sa soros hoasa ra ǃnâ; tsî ǁîs ga tsūo, os ge sa soros ona a ǃkhae.
LUK.11.36	Tsî sa soros hoas ga ǃnâb xa ǀoa, tsîs ga ǃkhaenaǃâro-e ūhâ tama io, os ge hoaragase nî ǃnâ, ǃamamǀaes ra ǃnâb âs ǀkha ǃnâǃnâ tsi khami.
LUK.11.39	Ob ge ǃKhūba ǁîb ǃoa ge mî: Sago Farisego ge āǀgabis tsî ǃoresa ra ǃanuǃanuǀkhā, xawe ǃnāb âgo ge ǃnarib tsî ǂkhabab tsîkha xa ǀoa hâ.
LUK.11.40	Sa gârego, ǀkhāba ge kuruba kha ǃnāb ona kuru tama hâ?
LUK.11.41	ǃOredi ǃnāb ǃnâ hân xa au te mā; mû on ge hoana nî ǃanuba go.
LUK.11.42	Tsūba go, Farisego, ǃhūba xu ra ǁhain hoan xa disiǁî ǃâ-e ra mā, xawe Elob di ǂhanub tsî ǀnammi tsîkha ra ǃûǂamgo; nēna-i kha khoe-e dī, tsî nauna-i kha ǁnākhao tide.
LUK.11.44	Tsūba go Farisego, sa hînaxaǃnâgo, saohe tama hâ ǀhobadi khoen ra ǀūn ase ǁîdi ai ǃgûdi khami go ī amaga.
LUK.11.45	Ob ge ǂhanu ǂansabegu di ǀguiba ǃeream, tsî ge mîǀî bi: ǁKhāǁkhā-aotse, nēnats ra mîo, ots kom sige ona ra tsûtsûo.
LUK.11.46	Ob ge ge mî: Tsî tsūba ǁkhāti sago ǂhanuǂansabego, khoena go taniǁoasa ǃgomga ra ǃnao-ai, tsî ǁî-aitsama go ǁnā ǃgomga ǀgui ǀkhunub xaweb ǀkha tsâǀkhā tama xui-ao.
LUK.11.47	Tsūba go, kēbo-aogu di ǀhobade go ra ǂnubikhâi xui-ao; tsî sago îgu ge ǁîga ge ǃgamga.
LUK.11.48	O go ǁnāti ra ǀhûǀguitimî, tsî sago îgu di sîsengu ǀkha ra ǀgui; ǁîgu ge gere ǃgamgu, o go ge sago ǀhobadi âga ra ǂnubikhâi.
LUK.11.49	ǁNā-amagab ge ǁkhāti Elob di gā-aisiba ge mî: Kēbo-aogu tsî apostelgu tsîga ta ge ǁîn ǃoa nî sî, on ge ǁîgu xa ǀnîga ǃgam, tsî nî nauga ǃgôaǃgon.
LUK.11.50	ǀAob hoa kēbo-aogu dib, ǃhūbaib di ǃgaoǃgaosa xu ǂnâxūhe hâb nî nē ǃhaosa xu ǂgaoǀkhāhega,
LUK.11.52	Tsūba go ǂhanuǂansabego, ǂans di ǁkhowa-amma go ge ūbē amaga; ǁî-aitsama go ǂgâ tama, tsî ǂgâ ǂgao rana go kom ra ǂkhāo.
LUK.11.53	Tsî nēnab ra ǁîgu ǃoa mî, hîa gu ge xoaǂansabegu tsî Farisegu tsîga kaise au-ausenai bi tsoatsoa, tsî ǂgui xūna ge dîǃnâ bi,
LUK.11.54	ǁîba ǃûiǃgâ tsî ra ôa-amǃâ, ise gu ams âba xu ǀhapiǀhapi bi gu nî xū-e hō tidesa.
LUK.12.1	Tsî nēn ra ī, hîan ge ǂgui ǀoadisi khoena ge ǃkhoeǀhao, dāǃgâgun ges kōse ob ge ǁkhāǁkhāsabegu âb ǃoa ge mîtsoatsoa: ǃÛisen ǀkhuruǀkhurupereb Farisegu dib xa, ǁnāb ge hînaxaǃnâsiba.
LUK.12.3	ǁNā-amaga ǃkhaenab ǃnâ du ra mîn hoan ge ǃnâb ǃnâ nîra ǁnâuhe; tsî ǃnā-omdi ǃnâ du ǂgaes ǃnâ ra mî-i hoa-i ge omdi ǂamaidi ai nîra aoǁnâhe.
LUK.12.4	O ta ge sadu, ti khoedo ra mîba: Tā ǃao, ǁnān, sorosa a ǃgam ǁkhān, tsî ǁnās khaoǃgâ ǃaruǀî xū-i xare-e a dī ǁoana.
LUK.12.5	Î ta ǁgau du, tari-e du nî ǃaosa: ǃGammi kas khaoǃgâ ǀamoǀaeb ǃnâ aoǂgās ǀgaiba ūhâba ǃao; ā, ǁîba ǃao, ti ta ra mîba du.
LUK.12.6	Koro ǀui-anirona kha ǀgam mariron ama ǁamaxūhe taman hâ? Tsî ǀgui-i ân xare-i kom Elob xa ǀuruhe tamao.
LUK.12.8	Tsî ta ra mîba du: Tari-i hoa-i, khoen aiǃâ ga ǂan te-i, ǁî-eb ge ǁkhāti Khoen Ôaba nîra ǂan, Elob di ǀhomǃgāgu aiǃâ.
LUK.12.12	ǃAnu Gagab kom ǁkhā iri ǃnâ mî du nî xū-e nîra ǁkhāǁkhā duo.
LUK.12.13	Tsîb ge ǀguiba ǂnubisa xu ǁîb ǃoa ge mî: ǁKhāǁkhā-aotse, ti ǃgâsaba mîba, îb ǀumisa tita ǀkha ǀgoragu re.
LUK.12.14	Ob ge ǁîb ǃoa ge mî: Khoetse, tari-e kha tita sakho ǂama ǂhanuǂhanu tsî ǀgoraǃgâ-aose mâi hâ?
LUK.12.16	Tsîb ge ǂkhō-e ǁîn ǃoa ǃhoa, tsî ge mî: ǂAnǂansa ǃkhū hâ khoeb di ǃhanab ge ǀoasase ge ǂûtani
LUK.12.17	Ob ge ǁîb ǃnâ ǂâi, tsî ge mî; Tare-e ta ǁnâi nî dī: Ti ǂûna ta nî ǀhaoǀhaoǃnâ ǃkhai-e ta kom ūhâ tamao.
LUK.12.18	Ob ge ge mî: Nēsa ta ge nî dī: Ti sâu-omga khôaǁnâ, tsî ta nî ǁîgu ǃgâ-ai kaiga ǂnubibasen, o ta ge ǁnāpa, ǃhūb ra ūǀkhība ten hoan, tsî nau xūn âtan tsîna nî ǀhaoǀhaobasen.
LUK.12.19	O ta ge ti ǀoms ǃoa nî mî: ǀOmse, ǂgui ǂûn, ǂgui kurigas ǁguibēbahe hânas kom ūhâo; ǁnâi sâ, î ǂû, î ā, î ǃgâiaǂgao.
LUK.12.22	Tsîb ge ǁkhāǁkhāsabegu âb ǃoa ge mî: ǁNā-amaga ta ra mîba du, sadu ûib xa tā ǂhansen, tare-e du nî ǂû ti, tsî soros xa, tare-e du nî ana, ti.
LUK.12.23	Ûib kom ǂûn ǂamai ǃnāsao, tsî soros kom saran ǂamai ǃnāsao.
LUK.12.25	Tsî tari-e sadu ǃnâ, ǂhansens ǀkha ǁî-i di gaxusib tawa, ǀgui eli xaweba ǀaro ǁkhā?
LUK.12.26	Tsî ǂkhariro-i xawe-e du ga ǁkhā tama io, tarexa du ǁnâi naun xa ra ǂhansen?
LUK.12.27	ǃAub di ǃkhārona ǃgaoǃgâ, matin ra ǀomsa; sîsen tsîn ǀhôa tama; xawe ta ge ra mîba du, Salomob ge ǁîb di ǂkhaisib hoab ǃnâ ǀgui-i ân khami anahe tama hâ i ǃkhaisa.
LUK.12.28	Tsî Elob ga ǀgâb, nētsē mâb, tsî ǁari ǁganoms ǃnâ ra aoǂgāheba ǁnāti anao, matikō ǃnāǂamseb nî ǁîsa sado dība, sa ǂkhariǂgomxaǃnâdo.
LUK.12.29	O du ge sadu ona ôa-am tide, tare-e du nî ǂû, tsî tare-e du nî ā ǃkhaisa; î du tā ǀgomaxa.
LUK.12.30	Nēn hoana di ge ǃhūbaib di ǁaede ra ôa-am, xaweb kom sadu Îba a ǂano, nēna du ǂhâba hâsa.
LUK.12.31	Î du nēn ǃgâ-ai gaosib Elob diba ôa, on ge nēn hoana sado nîra ǀarobahe.
LUK.12.34	ǁUib âdu hâpa, ǁnāpab nî ǁkhāti ǂgaob âdu ona hâ xuige.
LUK.12.36	Î du khoen khami ī, ǀhonkhoeb âna ra ǃâuna, ǃgameǁâusa xub ra oa ǃnubai, în ga ǁîba, hā tsîb ga ǃgubu-amo, ǁnātimîsi ǁkhowa-amba ti.
LUK.12.37	ǃGâiǃō gu hâ ǁnā ǃgāga, ǀhonkhoeb nî ǁîb di hās ǃnâ ǂkhaikari hâse hōga; amase ta ra mîba du, ǃgaesen tsîb nî ǁîga tāb tawa ǂnû kai, tsî nî ǃoaba gu.
LUK.12.38	Tsî hāb kao, ǀgamǁî tsuxuǃûiǁaeb ǃnâs karao, ǃnonaǁî tsuxuǃûiǁaeb ǃnâs karao, tsîb ga ǁnāti hō guo, ǃgâiǃō gu ge ǁnā ǃgāga.
LUK.12.40	Î du ǁnâi sadu ona ǂhomisen hâse hâ; ǂâi tama du hâ iri ǃnâb Khoen Ôaba nîra hā xuige.
LUK.12.41	Ob ge Petruba ǁîb ǃoa ge mî: Sigets ra mîba nē ǂkhōsa? Naun hoan ona?
LUK.12.42	Ob ge ǃKhūba ge mî: Tariba kha ǁnā ǂgomǂgomsa tsî gā-ai mûǂamaob, ǀhonkhoeb âb ǁîb di ǃgān ǂama ra mâiba, mîmâisa ǁaeb aib nî ǁîna ǂûna ǂhûiǂuise?
LUK.12.43	ǃGâiǃōb ge ǁnā ǃgāb, ǀhonkhoeb âb nî hāb kao, ǁnātib ra dīse hōba.
LUK.12.45	Xaweb ga ǁnā ǃgāba ǂgaob âb ǃnâ mîo: Ti ǀhonkhoeb di hās kom ra ǀhaweo; tsîb ga ǃgāna ǂnautsoatsoa, tsîb ga ǂû tsî ā tsî ǀhoro-o,
LUK.12.46	ob ge ǁnā ǃgāb di ǀhonkhoeba, ǃâu tamab hâ tsēs ai, tsî ǀūb a-iri ai hā, tsî nîra ǂkhūǂkhū bi, tsî amǃnâs âba ǂgomoǃnân ǀkha nîra mā bi.
LUK.12.48	Xawe ǁîsa ǀū tsî ga ǂnauhesa anu hâ-e dīb, ǁnāb ge ǀoro ǃnabaga nîra ǂnauhe. ǂGuina māhe hâ-i, ǁî-i tawan ge ǂguina nîra ôahe, tsî ǂguina ǂgomǃgâbahe hâ-i, ǁî-e xun ge ǃnāsana nîra ǂgaoǀkhāhe xui-ao.
LUK.12.49	ǀAesa ta nî ǃhūbaib ai aose ta ge ge hā, tsî matikōse ta ǂgao hâ, ǀnai-i ga khau ǃkhaisa.
LUK.12.52	Nēsisa xun ge ǀgui oms ǃnâ hâ korona nî ǀgorasa; ǃnonan ǀgamn ǃoagu, tsî ǀgamn ǃnonan ǃoagu.
LUK.12.53	ǀGorasan ge nî ǁgûba ǀgôaba xu, ǀgôaba ǁgûba xu, ǁgûsa ǀgôasa xu, ǀuiǁgûsa ǀuiǀgôasa xu, tsî ǀuiǀgôasa ǀuiǁgûsa xu.
LUK.12.55	Tsî ǃkhawagas di ǂoab ra ǃgom ǃkhaisa du ra mûo, o du ge: ǀGam-i ge nî, ti ra mî, tsî i ge ra ī.
LUK.12.56	Hînaxaǃnâdo, ǃhūbaib tsî ǀhommi tsîkha di aisa ǀgorasa du ge a ǂan tsî mati du kha ǁnâi nē ǁaeba a ǀgora ǁoa?
LUK.12.57	Tsî tarexa du ǁkhāti ǁî-aitsama sado xu ǂhanu-e ǀgora tama hâ?
LUK.12.59	Mîba tsi ta ra, tātsēts ge ǁnāpa xu ǂoa tide, ǀuni marirosats nî matares kōse.
LUK.13.1	Tsî ǁkhā ǁaeb ain ge ǀnîna ǁnāpa ge hâ i, ǁnā Galileaǁîn, ǁîn di ǀaobab Pilatuba ǁguibadi ân ǀkha ge haban xa ge ǂhôa bina.
LUK.13.4	Tsî ǁnā disiǁkhaisaǀan, ǁîn aib ge Siloams di ǂgō-omma ǁnā tsî ǃgamn, ǁîn Jerusalems ǃnâ ǁan hân hoan ǂamai a ǁore-ao, ti du ǂâi hâ?
LUK.13.5	Hî-î, ti ta ra mîba du; xawe sadu ga ǃhobasen tama io, o du ge hoatsama ǁnās ǁkhās xase nîra kā.
LUK.13.7	Ob ge ǂauxûiǂûǃhanab di sîsenaob ǃoa ge mî: Mû, ǃnona kuriga ta ge go hâ, nē ǀnomahais ai ǂûna ra ôaǃâ, tsî ta hō tama. ǁHāǂui si; tarexas ra ǃhūba ǂûoǃnâ kai?
LUK.13.9	Tsî ǂûtanis kao, as mâ; tsî tani tamas ka io, sao ra kuri ǁhāǂui si.
LUK.13.10	Tsîb ge sinagogegu di ǀguib ǃnâ sâtsēs ai gere ǁkhāǁkhā.
LUK.13.11	Tsî mû, tara-i ge ǁnāpa ge hâ i, disiǁkhaisaǀa kuriga ǀaesenni di gaga-e ūhâ ge isa, tsîs ge ǃgamǃgâ ge hâ i, tsî ǁî-aitsama khuisen ǁoa ge i.
LUK.13.12	Tsî Jesub ge ǁîsa mû, ob ge ǂgaihā, tsî ge mîǀî si: Tarase, as ǀaesenni âsa xu orehe!
LUK.13.14	Ob ge sinagogeb di ǂamkhoeba ge ǁaixa, sâtsēs aib go Jesuba ǂgauǂgau ǃkhais xa, tsî ǃeream tsî ǁaes ǃoa ge mî: ǃNani tsēdi kom hâo, ǁîdi ai nî sîsenhede; ǁîdi ai ǁnâi hā, î ǂgauǂgaukaisen, î tā sâtsēs ai hā.
LUK.13.17	Tsî nēnab ge mî, on ge mâǃoa bi ran hoana ge tao, tsî ǂnubis hoas ge ge ǃgâiaǂgao ǁîba xu ge ǃnae ǂkhaisa xūn hoan ǂama.
LUK.13.18	Tsîb ge ge mî: Tare-i khamib kha Elob gaosiba ī, tsî tare-i ǀkha ta kha nî ǂkhō bi?
LUK.13.19	Mostardǃkhomros khami ī, khoe-i ū tsî ǁî-i ǃhanab ǃnâ ge tsorosa; tsî ǁhai tsîs ge hai kaio, on ge ǀhommi di anina ǁîs di ǂgonagu ǃnâ om tsî ge ǁan.
LUK.13.20	Tsîb ge ǁkhawa ge mî: Tare-i ǀkha ta kha gaosib Elob diba nî ǂkhō?
LUK.13.21	Khūkhū-i khami ī, taras ū tsî ǃnona ǀguirogu tsampereb xa ǀoa hâgu ǃnâ ra ǂgā-e, hoaragaseb ge khūs kōse.
LUK.13.22	Tsîb ge ǃādi tsî ǃārodi tsîde ǃgûǃganu, tsî gere ǁkhāǁkhā, Jerusalemsa ǃoa ǃgûgaruǃâ.
LUK.13.23	Tsî i ge ǀgui-e ǁîb ǃoa ge mî: ǃKhūtse, ǀorona kha, ǃgâiǃō nîna? Ob ge ǁîn ǃoa ge mî:
LUK.13.27	Ob ge nîra mî: Mîba du ta ra, ǂan du tama ta hâ, mapa xu du hâsa. Bēxū te, sadu ǂhanuoǃnâsib sîsenaodu hoado!
LUK.13.28	ǁNāpa kha ge āb tsî ǁaninǁgûb tsîkha nîra hâ, Abrahammi tsî Isaki tsî Jakob tsî kēbo-aogu hoagu Elob gaosib ǃnâ hâ, tsî sadu aoǂuihe hâ ǃkhaisa du ga mûo.
LUK.13.31	ǁNā iri ǁkhāb ai gu ge ǀnî Farisega hā, tsî ǁîb ǃoa ge mî: ǃGû, î nēpa xu doe, Herodeb kom ra ǃgam tsi ǂgao-o.
LUK.13.32	Ob ge ge mîǀî gu: ǃGû, î go ǁnā ǀgiriba sī mîba: Mû, ǁgâuaga ta ra ǃhaeǂui tsî ta ra ǂgauǂgau, nētsē tsî ǁari, tsî ǃnonaǁî tsēs ai ta nîra ǀamǀam.
LUK.13.33	O ta ge nētsē, ǁari tsî aetsē nî ǃgû. Anu tama i kom hâo, kēbo-ao-i nî Jerusalems ǃaugab ai ǃgamhesa.
LUK.13.34	Jerusalemse, Jerusalemse, sas kēbo-aoga ra ǃgams, tsî sas ǃoa sîhe hâga ra ǀuiǁhomse, matikō ǃnāde ta ge sa ôana ǀhaoǀhao ǂgao hâ i, anis ǁîs di ôarona ǁgabokha âs ǃnâ ra ǀhaoǀhao khami, xawe du ge ǂgao tama ge i.
LUK.14.2	Tsî mû, ob ge ǁgamǀaesen hâ khoeba ǁîb aiǃâ ge hâ i.
LUK.14.3	Ob ge Jesuba ǃeream, tsî ǂhanuǂansabegu tsî Farisegu tsîgu ǃoa ge mî: Xare mā-amhes hâ, sâtsēs ai ǂgauǂgausa?
LUK.14.4	O gu ge ge ǃnō. Ob ge ūkhâi tsî ǂgauǂgau bi tsî ge ǃgû kai bi.
LUK.14.6	O gu ge nēn ai ǃeream bi ǁoa ge i.
LUK.14.8	Khoe-i xats ga ǃgameǁâu-i ǃoa ǁkhauheo, tā ǂoaǂamsa ǂnûǃkhais ai ǂnû, î-i tā ǀnîsi sats xa ǀgapi ǁkhausabe-e hā;
LUK.14.9	îb tā sats tsî ǁîb tsîkho ǁkhau hâba hā, tsî mîǀî tsi: Nē khoeba ǂnûǃkhai-e mā; ots kom ga taob ǀkha ǃgâb ai hâ ǃkhaisa hō-o.
LUK.14.10	Xawe ǁkhauhets kao, ǃgû, î ǃgâb ai hâ ǃkhais ai sī ǂnû, îb ǁkhau tsi goba, hāb karao mîǀî tsi: Ti khoe, aiǃâb ǃoa ǂnûǃapa re! ǃNubaits kom tāb tawa ǂnôaǀkhā tsin aiǃâ nîra ǃgôaheo.
LUK.14.12	Tsîb ge ǁkhāti ǁîba go ǁkhauba ǃoa ge mî: Tsēǃgâǂûs kas, ǃuiǂûs kasats ga dīo, tā ǁkhau re sa khoen kas, sa ǃgâsan kas, sa ǀaokhoen kas, sa ǃkhū hâ ǁanǁare-aon kas hoasa; în tā ǀnîsi satsa ǁkhau, îts tā dīdawa-amhe.
LUK.14.16	Ob ge ǁîb ǃoa ge mî: ǂAnǂansa khoeb ge kai ǂûǀhao-e dī, tsî ǂguina ge ǁkhau.
LUK.14.17	Ob ge ǃgāb âba ǂûǁaeb ai sî, tsî ǁkhausabena ge mîba kai: Hā, ǀnain hoana ǂhomihe hâ xuige.
LUK.14.18	On ge hoana ǀguiǂâixase ge ǀhapiokaisentsoatsoa. ǂGurob ge ǁîb ǃoa ge mî: ǃHanaba ta go ǁamabasen, o ta ǂoa tsî nî ǁîba kō; o ta ra ǀkhoma tsi: ǀHapiokai te re.
LUK.14.19	Tsî naub ge ge mî: Koro ǃnaogu di gomaga ta go ǁamabasen, o ta ǃgû tsî nî ǁîga ǃâitsâ; o ta ra ǀkhoma tsi: ǀHapiokai te re.
LUK.14.21	Ob ge ǁnā ǃgāba oa tsî oms ǀhonkhoeb âba nēna ge ǂhôa. ǃNubaib ge oms ǀhonkhoeba ǁaixa, tsî ǃgāb âb ǃoa ge mî: ǃHaese ǂoa, ǃās di daogu tsî ǃgangu ai îts ǀgâsan tsî ǃhomn tsî ǃhoran tsî ǂgīn tsîna ūǂgâxa.
LUK.14.22	Ob ge ǃgāba ge mî: ǀHonkhoetse, mîmāts go khami go ī; xawe i kom gorose ǃkhai-e hâo.
LUK.14.23	Ob ge ǃKhūba ǃgāb ǃoa ge mî: ǂOa daogu ai tsî ǃharadi ǃnâ, î ǂgâxan nîsa ǁîna ǁgari, îs ti omsa ǀoa.
LUK.14.24	Mîba du ta ra xuige, ǁnā khoen, ǁkhauhe gon di ǀgui-i xare-i ti ǂûǀhaosa amǃnâxa tide ǃkhaisa.
LUK.14.25	Tsîn ge ǂgui khoena ge ǃgûǀkhā bi. Ob ge ǂnan, tsî ǁîna ge mîǀî:
LUK.14.28	Tarib âdu ǂgō-om-e ra ǂnubi ǂgaoba kha aibe ǂnû, tsî ǁnās ǃoa ǂhâbab hâna ǃgôa tama hâ, iseb xare dītoab nîsa ǂâuba hâna ūhâsa?
LUK.14.29	În tā ǀnîsi mû ran hoana ǃhō bi tsoatsoa: ǃGaoǃgaoba ǁgui tsîb ga dītoa ǁoao,
LUK.14.30	tsî mî: Nē khoeb kom ǂnubitsoatsoa, tsî dītoab nîsa ǁkhā tama go io.
LUK.14.31	Tsî mâ gao-aob, nau gao-aob ǀkha toroba ra dī ǂgaoba kha aibe ǂnû, tsî ǀapeǀape tama hâ, iseb a ǁkhā ǃkhais, disiǀoadisigu ǀkha naub, ǀgamdisiǀoadisigu ǀkha ǁîb ǃoagu ra hāba ǃoasa.
LUK.14.32	Tsî ǁkhā tamab ga io, ob ge, ganupeb nauba a ǃnū hîa sîsabega ra sî, tsî ǂkhîb dina ra ǂgan.
LUK.14.33	ǁNās ǁkhās khami, sadu di-i hoa-i, ǁî-i di xūn hoana ǁnāxū ǁoa-i ge a ti ǁkhāǁkhāsabe ǁoa.
LUK.14.35	ǃHūb ais kas, ǀarub ais kasa i kom harebe tamao. ǃAugaba ǃoa i kom ra aoǂuiheo. ǂGaera ūhâ-e, ǁnâu-i nîse a-i ǁnâu.
LUK.15.1	Tsîn ge mariǃkhōǃoa-aon tsî ǁore-aon tsîn hoana ǁîb ǃoa ge ǀgū, ǁnâu bin nîse.
LUK.15.3	Ob ge ǁîgu ǃoa nē ǂkhōsa ǃhoa tsî ge mî:
LUK.15.5	Tsî hōb rao, ob ra ǁî-e ǃgâiaǂgaob ǀkha ǁîb di ǃhōra ai ǁgui.
LUK.15.6	Tsî oms tawab ra sī, ob ge ǀhōsan tsî ǁanǁare-aon tsîna ǂgaiǀhû, tsî ǁîna ra mîǀî: Tita ǀkha ǃgâiaǂgao re, kā te go hâ i gūsa ta go hō xuige.
LUK.15.7	Mîba du ta ra, ǁnāti i ge ǃgâiaǂgao-e ǀhommi ǃnâ nî hâ, ǀgui ǁore-ao-i, ǃhobasen ra-i ǂama, khoesedisikhoeseǀa ǂhanu-ain, ǃhobasensa ǂhâba tama hân ǃgâ-ai.
LUK.15.8	Tsî mâ taras, disi maride ūhâs, tsî ga ǀgui marisa kāsa kha ǃamamǀae-e ǃamam, tsî omsa ǀnapuǃnâ tsî ǂōrisase ôa tide, ǁîsas nî hōs kōse?
LUK.15.9	Tsî hōs rao, os ge ǀhōsadi tsî ǁanǁare-aodi tsîde ǂgaiǁare, tsî ra mî: Tita ǀkha ǃgâiaǂgao re, kā te go hâ i marisa ta go hō xuige.
LUK.15.11	Tsîb ge ge mî: ǂAnǂansa khoeb ge ǀgam ǀgôakha ge ūhâ i;
LUK.15.12	Tsîb ge ǂkhammi âkha ǁgûb ǃoa ge mî: Ti îtse, anuba te hâ amǃnâs xūn disa mā te. Ob ge ûixūna ge ǀgora kha.
LUK.15.14	Tsî hoanab ge dītoa, ob ge kai ǃâtsūǀkhāba ǁnā ǃhūb ǃnâ ge hā, ob ge ge tsūǀkhātsoatsoa.
LUK.15.15	Ob ge ǃgû, tsî ǁnā ǃhūb ǁanǂgāsabegu di ǀguib tawa ge sī sîsenôa; ob ge ǁîba ǃhanab âb ǁgā ge sî bi, hāgūnab nî ǃûise.
LUK.15.17	Ob ge ǂâi-oa, tsî ge mî: Matikō ǃgâisen ti îb ǃgāna ǃnāǂamsase pere-e ūhâ, o ta tita ra ǃâs xa ǁō.
LUK.15.19	tsî ta anu tama, ǃaruǀî sa ôase ǂgaihesa; ǁnâi sa ǃgān di ǀguise dī te.
LUK.15.20	Ob ge khâi, tsî ǁgûb ǃoa ge ǃgû. Tsî goroseb ǃnūse hâ, hîab ge ǁgûb âba mû bi, tsî ge ǀkhom bi; ob ge ǃkhoesī tsî ǁnam tsî ge ǁoa bi.
LUK.15.21	Ob ge ǀgôaba ǁîb ǃoa ge mî: Ti îtse, ǁore ta go ǀhommi ǃoagu tsî sats aiǃâ, tsî ta anu tama, ǃaruǀî sa ôase ǂgaihesa.
LUK.15.22	Ob ge ǁgûba ǃgāgu âb ǃoa ge mî: Hoan xa îsa saraba ūǂui, î ana bi, î ǀkhunuǂnûida-e ǁîb di ǀkhunub ǃnâ ǂgā tsî ǁharora ǁîb ǂaira ǃaroma;
LUK.15.23	î kaukauhe hâ tsâu-e ūhā, î ǁî-e ǂā, î da ǂû tsî ǃgâiaǂgao.
LUK.15.25	Tsî ǀgôab kaib ge ǃhanab ai ge hâ i; tsî ǁarub garu hîab ge omsa ǀgūo, ob ge ǁnaes tsî ǂnās tsîra ge ǁnâu.
LUK.15.26	Tsî ǃgāgu di ǀguiba ǂgaihā, tsî ge dîǃā bi, tare-i asa.
LUK.15.27	Ob ge ge mîǀî bi: Sa ǃgâsab kom go hāo, ob kom sa îba kaukauhe hâ tsâuba go ǂāo, ǂuruseb go hō bi amaga.
LUK.15.28	Ob ge ǁaixa, tsî ǂgâ ǂgao tama ge i. Ob ge ǁgûba ǂoa tsî ge ǀkhoma bi.
LUK.15.29	Xaweb ge ǃeream, tsî ǁgûb ǃoa ge mî: Kō, nētikō ǂgui kuriga ta gere ǃoaba tsi, tsî ta tātsē ǀgui mîmā-i âtsa ǃûǂam tama hâ; xawets kom tātsē piriro-i xawe-e mā te tamao, ti ǀhōsan ǀkha ta nî ǃgâiaǂgaose.
LUK.15.30	Ots kom, nē sa ôab, ûixūn âtsa ǀai-aodi ǀkha gere hapub go hā ǃnubai kaukauhe hâ tsâuba go ǂāba bio.
LUK.15.31	Ob ge ǁîb ǃoa ge mî: Ti ôa, sats kom hugaǀgui tita ǀkha hâo, tsî tin hoan kom a sao.
LUK.15.32	Os kom dâ tsî ǃgâiaǂgaosa anuo, nē sa ǃgâsab go ǁō hâ i, tsî go ǁkhawa ûi, tsîb go kā hâ i, tsîb go hōhe xui-ao.
LUK.16.1	Tsîb ge ǁkhāti ǁkhāǁkhāsabegu âb ǃoa ge mî: ǂAnǂansa ǃkhū hâ khoeb ge ge hâ i, ommûǂamaoba ge ūhâ iba tsîb ge nēba ǁîb tawa xūn âba ra hîǀhurub ase ge ǃnuriǃgâhe.
LUK.16.2	Ob ge ǂgai bi, tsî ǁîb ǃoa ge mî: Mati ta kha nēsa sats xa ra ǁnâu? ǃEreamsa mā sa ommûǂamsis xa; ǃaruǀîts kom a ommûǂamao ǁoao.
LUK.16.3	Ob ge ommûǂamaoba ǁîb ǃnâ ge mî: Tare-e ta nî dī, ti ǀhonkhoeb ra ommûǂamsisa ūǀhana teo? Khao ǁoa ta a, tsî ǀkhopesa ta kom ra tao-o.
LUK.16.4	O ta a ǂan, tare-e ta nî dīsa, ommûǂamsisa xu ta nî ūǁnâhe ǃnubai, omdi ân ǃnân nî ǃkhōǃoa tega.
LUK.16.5	Ob ge surude-aogu ǁîb ǀhonkhoeb diga ǂgai, tsî ǂgurob ǃoa ge mî: Matikōsets satsa ti ǀhonkhoeba surude hâ?
LUK.16.6	Ob ge ge mî: ǀGuikaidisi soadi olib xa. Ob ge ǁîb ǃoa ge mî: Surudeǂkhanis âtsa ū, î ǂnû, î ǃhaese korodisi, ti xoa.
LUK.16.7	ǁNās khaoǃgâb ge naub ǃoa ge mî: Tsî satsa, matikōsets surude hâ? Ob ge ge mî: ǀGuikaidisi ǀnōb ǃhorob xa. Ob ge ǁîb ǃoa ge mî: Surudeǂkhanis âtsa ū, î ǁkhaisadisi, ti xoa.
LUK.16.11	Tsî ǂhanuoǃnâ ǃkhūsib ǃnâ du ga ǂgomǂgomsa tama io, tari-e ǁnâi ama-ai-e nî ǂgomǃgâ du.
LUK.16.12	Tsî naun di xū-i ǀkha du ga ǂgomǂgomsa tama io, tari-e ǁnâi sadu di-e nî mā du:
LUK.16.19	Tsî ǂanǂansa ǃkhū hâ khoeb ge ge hâ i, purpuri tsî tsamra ǃuri sarana ana, tsî tsēkorobe ǃgâiaǂgaob tsî ǂkhaisib ǃnâ gere ûiba.
LUK.16.20	Tsî ǂanǂansa ǀgâsa khoeb ge ge hâ i, Lasarub ti ǀon hâba, ǁîb ge ai-ommi âb di dao-ams tawa ge ǁgoe i, ǀhapin xa ǀoa hâse;
LUK.16.21	tsîb ge ǃkhū hâ khoeb di tāba xu ra ǁnā ǂomaron xab ga ǁâsa gere tura; tsîn ge arina hā, tsî ǁîb ǀhapina gere tsā-ai.
LUK.16.22	Tsî i ge ge ī, ob ge ǀgâsa khoeba ǁō, tsî ǀhomǃgāgu xa Abrahammi tîǂams ǃoa ge tanihe; tsî ǃkhū hâ khoeb on ge ǁō, tsî ge ǁkhōhe.
LUK.16.23	Tsî ǀamoǀaeb ǃnâb hâ hîab ge mûra âba ǃhâkhâio, tsûb ǃnâ hâse, ob ge Abrahamma ǃnūseba xu ge mû, tsî Lasaruba ǁîb di tîǂams ai;
LUK.16.24	ob ge ǂgai, tsî ge mî: Abo Abrahamtse, ǀkhomxa te re, î Lasaruba sî re, îb ǁîb ǀkhunub di ǀamsa ǁgam-i ǃnâ ǂgā, îb ti namma hā karakaraba te, kaise ta nē ǁhabub ǃnâ ra tsâ xuige.
LUK.16.25	Ob ge Abrahamma ge mî: ǀGôatse, ǂâiǂâisen re, sats ge sa ǃgâiba ǃkhōǃoa ǃkhaisa sa ûib ǃnâ, tsî Lasaruba ǁnās ǁkhās xase tsūba. Ob ge ǁîba ra ǁkhaeǂgaohe, tsîts ge satsa ra tsâtsâhe.
LUK.16.26	Tsî nēn hoan ǂamaib kom sida tsî sadu ǁaegu kai ǁhāba ǁguiǁapohe hâo, on ge nēpaxu sadu tawa ra sī ǂgaona sī ǁkhā tama hâ, tsî ǁkhāti naupa xu sida ǃoa ra ǃgâuxa ǂgaona ǁkhā tama hâ.
LUK.16.27	Ob ge ge mî: O ta ra ǀkhoma tsi, abotse, ǁîbats nî ti îb oms ǃoa sîsa;
LUK.16.28	koro ǃgâsaga ta ūhâ xui-ao, îb ǁîga ǀhûǀguitimîba, ǁîgu on nē ǃkhais tsûb dis ǃoa hā tidega.
LUK.16.30	Ob ge ge mî: Hî-î, abo Abrahamtse, xawe ǁō hâna xu i ga khoe-e ǁîgu tawa sīo, o gu ge nî ǃhobasen.
LUK.16.31	Ob ge ge mîǀî bi: Moseb tsî kēbo-aogu tsîga gu ga ǁnâu tama io, o gu kom ǁkhāti ǂgom tideo, khoe-i ga ǁō hâna xu khâi xawe.
LUK.17.1	Tsîb ge ǁkhāǁkhāsabegu âb ǃoa ge mî: Īǁoa i kom ao, ǁgonǁgonǂgaodi hā tide ǃkhaisa; xawe tsūba-i ge, ǁî-e xu di ra hā-e.
LUK.17.7	Tsî tari-e sadu ǃnâ hâ, ǃhūǃgao tamas ka io ra ǀgoadī ǃgāba ūhâ-e, tsî nî ǁnātimîsi, ǃhanaba xub ra ǁaruhā ǃnubai ǁîb ǃoa mî: Hā, î tāb tawa ǂnû.
LUK.17.8	Nētib kha mîǀî bi tide: ǂHomiba te ǂû ta nî xū-e, î ǃgaesen î ǃoaba te, ǂû tsî ta nî ās kōse, ots ge satsa ǁnās khaoǃgâ ǂû tsî nî ā?
LUK.17.9	Ganganni nî xare ǁnā ǃgāba, mîmāheb go xūnab goro dī amaga? Tātsē, ti ta ra ǂâi.
LUK.17.10	ǁNās ǁkhās xase sago ona, mîmāhe go ge xūn hoana go ga dī hâ xawe, nēti mî: Sige ge anu tama ǃgāge; dīsa anuba ge hân ǀguina ge kom ge dīo.
LUK.17.13	tsî gu ge domma ǃhâkhâi, tsî ge mî: Jesu, ǁkhāǁkhā-aotse, ǀkhomxa ge re!
LUK.17.15	Ob ge ǁîgu di ǀguiba, ǂurub go ǃkhaisab ge mû ǃnubai oa, tsî kai dommi ǀkha Eloba ge kare.
LUK.17.16	Tsî ǁîb di ǂaira tawa ais âb ai ǁnāǁgoe, tsî ge gangan bi; tsîb ge ǁîba Samariaǁî khoe ge i.
LUK.17.17	Ob ge Jesuba ǃeream, tsî ge mî: Disise go kha ǃanuǃanuhe tama hâ? Mapa gu ǁnâi khoesega hâ?
LUK.17.18	Tsî ǀnîga ǁnâi hōhe tama hâ, oa tsî nî Eloba ǃgôaba māga, nē ǃhaokhoeb ǀguiba?
LUK.17.22	Tsîb ge ǁkhāǁkhāsabegu ǃoa ge mî: Tsēdi ge nîra hā, ǁîdi ǃnâ du ge Khoen Ôab tsēdi di ǀguisa nî mû tura, tsî du ge mû si tide.
LUK.17.28	Tsî ǁkhāti Loti di tsēdi ǃnâ i ge īs ǁkhās khami i ge nîra ī: ǂÛ tsîn gere ā, ǁama tsîn gere ǁamaxū, ǂgā tsîn gere om;
LUK.17.30	ǁNās ǁkhās xase i ge Khoen Ôab nî ǂhaiǂhaisen tsēs ai nîra ī.
LUK.17.32	ǂÂi Loti taras xa.
LUK.17.34	Tsî ta ra mîba du: ǁNā tsuxub ǁkhāb ǃnân ǀgamna ǀgui kharob ai nî ǁgoe; ǀgui-i ge nî ūhe, tsî nau-i ge nî ǁnāxūhe.
LUK.17.36	ǀGamkha ge ǃhanab ai nî hâ; ǀguib ge nî ǃkhōǃoahe, tsî naub ge nî ǁnāxūhe.
LUK.18.2	ob ge ge mî: ǂAnǂansa ǀgoraǃgâ-aob ge ǂanǂansa ǃā-i ǃnâ ge hâ i, Eloba ǃaoǃgâ tamab, tsî khoena ǃgôa tamaba.
LUK.18.3	Tsîs ge ǂanǂansa ǃoatarasa ǁkhā ǃās ǃnâ ge hâ i. ǁÎs ge hā, tsî ge mîǀî bi: Mâǃoa te rab ǃoagu hui te re!
LUK.18.4	Tsîb ge ǂomxa ǁaeba dī ǂgao tama ge i; xawe egab ge ǁîb ǃnâ ge mî: Eloba ta ǃaoǃgâ tama xawe, tsî khoena ta ǃgôa tama;
LUK.18.6	Tsîb ge ǃKhūba ge mî: ǁNâu go ra, ǂhanuoǃnâ ǀgoraǃgâ-aob ra mî-e?
LUK.18.7	Eloba ǁîb di ǃkhōǂuibasensan, tsēs tsî tsuxub tsîra ǁîba ra ǂgaiǀîna ǂhanuǂhanubab tide, ǁînab nî huisab ra ǀhape xawe?
LUK.18.8	Mîba du ta ra, ǃhaeseb nî ǁîna ǂhanuǂhanuba ǃkhaisa. Tsî Khoen Ôab ga hā ǃnubai, xare kha ǂgom-e hōb nî ǃhūbaib ai?
LUK.18.9	Tsîb ge ǁkhāti ǀnîn, ǂhauǃnân a ti ǂgomǃgâsen hân, nauna sora hân ǃoa nē ǂkhōsa ge mî:
LUK.18.10	ǀGam khoekha ge tempeli ǃoa ge ǃapa, ǀgore nîse. ǀGuib ge Farise ge i, tsî naub ge mariǃkhōǃoa-ao ge i.
LUK.18.15	Tsîn ge ǁkhāti ǀgôarona ǁîb ǃoa ge ūhā, ǁînab nî tsâǀkhāga; tsî ǁkhāǁkhāsabegu ge mû, o gu ge ǁîna ge ǃgabe.
LUK.18.16	Xaweb ge Jesuba ǁîna ǂgaihā, tsî ge mî: An ǀgôarona tita ǃoa hā, î ǁîna tā ǂhani; nēti īn dib a gaosib Elob diba xuige.
LUK.18.18	Tsîb ge ǂanǂansa ǂamkhoeba dî bi, tsî ge mî: ǃGâi ǁkhāǁkhā-aotse, tare-e dī tsî ta nî ǀamo ûiba ǀumi?
LUK.18.19	Ob ge Jesuba ǁîb ǃoa ge mî: Tarexats ǃgâi, ti ra ǂgai te? Khoe-i xare-i kom ǃgâi tamao, Elob ǀguib.
LUK.18.21	Ob ge ge mî: Nēn hoana ta kom ti ǂkhamsisa xu ge ǃkhōǀgaipeo.
LUK.18.23	Tsî nēnab ge ǁnâu, ob ge ǃgamse ge ǃoa, kaiseb ge ǃkhū hâ i xui-ao.
LUK.18.24	Tsî ǃoab go ǃkhaisab ge Jesuba mû, ob ge ge mî: Matikōse i a ǃgom, ǃkhū hâ khoen nî Elob gaosib ǃnâ ǂgâ ǃkhaisa.
LUK.18.25	Supu i ge a, ǃnai-i nî nali di mûros ǃnâ ǂgâsa, ǃkhū hâ-i nî Elob di gaosib ǃnâ ǂgâs xa.
LUK.18.26	On ge ǁnâu rana ge mî: Tari-e ǁnâi a ǃgâiǃō ǁkhā?
LUK.18.27	Ob ge ge mî: Khoen tawa a īǁoan kom Elob tawa a īǁkhāo.
LUK.18.28	Ob ge Petruba ge mî: Mû, sige ge hoana ǁnāxū tsî ge sao tsi.
LUK.18.29	Ob ge ge mîǀî gu: Amase ta ra mîba go: Khoe-i ga oms tsî ǁgûra, tsî ǃgâsan tsî taras tsî ǀgôan tsîna Elob di gaosib ǃaroma ǁnāxū,
LUK.18.30	o-i ge ǁîna ǂguiǃnâguse nî hōdawa nē hâ ǁaeb ǃnâ, tsî ǃgoaxaǁaeb ǃnâ ǀamo ûiba.
LUK.18.32	ǀŪbenab ge nîra māǁnâhe, tsîb ge nîra ǃhōhe, tsî ǁgaisise dī-ūhe, tsîb ge nîra ǂara-aihe.
LUK.18.33	Tsîn ge ǂnau tsî nîra ǃgam bi; tsî ǃnonaǁî tsēs aib ge nîra khâi.
LUK.18.35	Tsî i ge Jerixosab ra ǀgū hîa ge ī, ob ge ǂanǂansa ǂgī khoeba daob tawa ǂnû tsî gere ǀkhope.
LUK.18.36	Tsî khoen ra ǃgû-ī ǃkhaisab ge ǁnâuo, ob ge ge dî, tare-i a ǃkhaisa.
LUK.18.37	On ge ge ǂhôa bi, Jesub Nasareǁîb ra ǃgû-īsa.
LUK.18.38	Ob ge ǂgai, tsî ge mî: Jesu, Davib Ôatse, ǀkhomxa te re!
LUK.18.39	On ge aiǃâ garuna ge ǃgabe bi, ǃnōb nîga; xaweb ge ǁnās ǃgâ-ai ge ǂgai: Davib Ôatse, ǀkhomxa te re!
LUK.18.40	Ob ge Jesuba mâ, tsî ǁîb ǃoab nî ūhāhesa ge mîmā; tsî ǀgūseb ge hā, ob ge dî bi,
LUK.18.41	tsî ge mî: Tare-e ta nî dība tsi, ǃkhaisats ra ǂgao? Ob ge ge mî: ǃKhūtse, mû kaihe ta nîsa.
LUK.18.43	Ob ge ǁnātimîsi mû, tsî ge sao bi, Eloba ra karese; tsî ǁaes hoas ge mûn geo, Eloba koasa gere mā.
LUK.19.1	Tsîb ge Jesuba Jerixos ǃnâ ǂgâ, tsî ge ǃgûǃkharuǃnâ si.
LUK.19.2	Tsî mû, khoeb, Saxeub ti ǀon hâb ge ǁnāpa ge hâ i, tsîb ge mariǃkhōǃoa-aon di ǂamkhoe ge i, tsîb ge ge ǃkhū hâ i.
LUK.19.3	Tsîb ge ge ôa-am, Jesubab nî mûse, tarib asa, tsîb ge khoen xa ǁkhā tama ge i, ǃnubub ge i amaga.
LUK.19.4	Ob ge aiǃâ ǃkhoe, tsî ǀgopes ai sī ge ǃapa, mû bib nîga, ǁnā daoba-ūb nîra ī xui-ao.
LUK.19.5	Tsî Jesub ge ǁnā ǃkhais tawa sī, ob ge ǃgapakhâi, tsî ǁîba mû, tsî ge mîǀî bi: Saxeutse, ǃhaese ǁgôaxa re; nētsē ta nî sa oms ǃnâ hâ xuige.
LUK.19.6	Ob ge ǃnoesase ǁgôaxa, tsî ǃgâiaǂgaob ǀkha ge ǃkhōǃoa bi.
LUK.19.8	Tsîb ge Saxeuba mâ, tsî ǃKhūba ǃoa ge mî: Mû, ǃKhūtse, ti xūn di ǃkhareba ta ǀgâsana ra mā; tsî xū-e ta ga khoe-e gāxaǃnâse ūǀhana hâo ǁî-e hakaǃnâguse ra mādawa.
LUK.19.11	Tsî nēnan ra ǃgâbasen, hîab ge ǃaruǀî ǂkhō-e ge mî, Jerusalemsab ge ǀgū i, tsî ǁnātimîsib nî Elob gaosiba ǂhaiǂhaisen, tin gere ǂâi amaga.
LUK.19.13	Ob ge disi ǃgāgu âba ǂgai, tsî disi ponde mā gu, tsî ge mîlî gu: ǁAmagusa dī, ǁkhawa ta nî hās kōse.
LUK.19.15	Tsî i ge ge ī, gaosisab ge hō ǃnubaib ge hā ǃkhaisa, ob ge ǁnā ǃgāgu, maribab ge māga ǁîb ǃoa ge ǂgai kai, îb ga ǂan, tarib âgu ǁamagus ǃnâ xū-e hōbasen hâ ǃkhaisa, ti.
LUK.19.16	Ob ge ǂguroba hā, tsî ge mî: ǃKhūtse, sa ponds ge ǀnî disi ponde go hōba tsi.
LUK.19.18	Ob ge ǀgamǁîba hā, tsî ge mî: ǃKhūtse, sa ponds ge ǀnî koro ponde go hōba tsi.
LUK.19.19	Ob ge ǁkhāti ǁîb ǃoa ge mî: Sats ona ǀnî hâ koro ǃādi ǂama.
LUK.19.20	Ob ge nauba hā tsî ge mî: ǃKhūtse, nēs ge hâ sa ponds, aosenǃkhai-i ǃnâ ta sâuba tsi hâsa;
LUK.19.21	ǃao tsi ta kom geo, ǁkhō khoets a amaga: ǁGuiri tamats hânats kom ra ūo, tsî tsoro tamats hânats kom ra ǃgao-o.
LUK.19.22	Ob ge ge mîǀî bi: Sa amsa xu ta nî ǀgoraǃgâ tsi, ǂkhaba ǃgātse! ǂAnts ge i, ǁkhō khoeta a ǃkhaisa tsî ǁgui tama ta hâpa ta ra ū, tsî tsoro tama ta hâna ta ra ǃgao ǃkhaisa.
LUK.19.23	Tsî tare xū-i ǃaromats kha ǁnâi ti pondsa mariǂharuguǂgaes ǃnâ mā tama ge i, o ta kom ga ti hās ǃnâ ǁîsa hōs ǀkha ǂgaoǀkhā hâo?
LUK.19.24	Ob ge ǁîb tawa mâgu ǃoa ge mî: Pondsa ūǀhana bi, î diside ūhâba mā si!
LUK.19.25	O gu ge ǁîb ǃoa ge mî: ǀNaib kom disi ponde ūhâo, ǃKhūtse.
LUK.19.27	Î go ǁnā khākhoegu âtagu, tita nî ǁîgu ǂama gao ǃkhaisa ǂgao tama ge iga nēpa ūhā, î ti aiǃâ ǂnauǃan gu.
LUK.19.28	Tsî nēna mî tsîb ge ǁîga aiǃgûba tsî Jerusalems ǃoa ge ǃapa.
LUK.19.29	Tsî i ge ge ī, Betfages tsî Betanisab ge ǀgūo, ǁnā ǃhommi, ǀKheraǃhommi ti ra ǂgaiheb tawa, ob ge ǁkhāǁkhāsabegu âb di ǀgamkha sîǂui
LUK.19.30	tsî ge mî: ǃGû, ǃoa ǃganu ǂnôa ǃāros ǃoa; tsî ǁîs ǃnâ kho ra ǂgâ, hîa kho ge ǃgaemâihe hâ eselǂkhamro-i, tātsē khoe-i xare-i xa ǂnû-aihe tama-e nî hō; xore, î ūhā-i re.
LUK.19.31	Tsî khoe-i ga sakho dî: Tare xū-i ǃaroma kho ǁî-e ra xore? O kho ge ǁî-i ǃoa: ǃKhūb kom ǁî-e ǂhâba hâo, ti nî mî.
LUK.19.32	O kha ge sîsabekha ǃgû, tsî mîbahe kha go khami ge hō.
LUK.19.33	O gu ge ǁî-i di ǀhonkhoega, eselǂkhamro-e kha ra xore hîa ǁîkha ǃoa ge mî: Tare xū-i ǃaroma kho eselroba ra xore?
LUK.19.34	O kha ge: ǃKhūb kom ǁîba ǂhâba hâo, ti ge mî.
LUK.19.35	O kha ge ǁîba Jesub ǃoa ge ūǃgû, tsî ǁîkha saran ǂhanina eselrob ai ǁgui, tsî Jesuba ǁîn ai ge ǂnûi.
LUK.19.36	Tsî garub a hîan ge ǁîn di sarana daob ai gere ǃā.
LUK.19.37	Tsî ǀKheraǃhommi di ǁnōb ǀgūseb ge sī, ǃnubaib ge ǁkhāǁkhāsaben âb di ǂguiba ǃgâiaǂgao hâse Eloba ǃgari dommi ǀkha ge karetsoatsoa, hoa ǀgaisa dīgu hîan ge mûgu ǂama.
LUK.19.39	O gu ge ǀnî Farisega ǂnubis ǁaeguba xu ǁîb ǃoa ge mî: ǁKhāǁkhā-aotse, ǁkhāǁkhāsabegu âtsa ǃgabe re.
LUK.19.40	Ob ge ǃeream, tsî ge mîǀî gu: Mîba go ta ra, ǁîgu ga ǃnō o di kom ǀuide nî ǃauo.
LUK.19.43	O di kom tsēde nîra hāǂam sio, ǁîdi ǃnâ gu khākhoegu âsa ǁkhuiga kuruǂnamipe si, xāǂgā tsî mâ ǃnam-i hoa-e xu nîra ǂōǂō side.
LUK.19.45	Tsî tempeli ǃnâ ǂgâ, tsîb ge ǁîb ǃnâ ǁamaxū tsî ra ǁamaga ge ǃhaeǂui,
LUK.19.47	Tsîb ge tsēkorobe tempeli ǃnâ gere ǁkhāǁkhā. O gu ge ǀgapipristergu tsî xoaǂansabegu tsî ǁaes di ǂamkhoegu tsîga ǃgam bi gu nîsa gere ôa-am.
LUK.19.48	Xawe mati gu ǁîsa nî dī ǃkhaisa gu ge hō tama ge i, ǁaes hoas ge ǁîb ai ǂgāmâisen, tsî gere ǁnâu bi xui-ao.
LUK.20.1	Tsî i ge ǁnā tsēdi di ǀguis ai ge ī, ǁaesab ra tempeli ǃnâ ǁkhāǁkhā tsî ǃgâiǂhôasab ra aoǁnâ, hîa gu ge ǀgapipristergu tsî xoaǂansabegu tsîga kaigu ǀkha ge hā.
LUK.20.2	Tsî ǁîb ǀkha ǃhoa, tsî ge mî: Mîba ge re, mâ ǀgaiba xuts ra nēna dī ǃkhaisa, tsî tarib a ǃkhaisa, nē ǀgaiba ge mā tsiba.
LUK.20.3	Ob ge ǃeream, tsî ǁîgu ǃoa ge mî: Tita on ge ǀgui xū-e nî dî go, î go mîba te:
LUK.20.4	ǁĀǁnâs, Johaneb disa ǀhomma xus ge hâ i? Khoena xus ge hâ i?
LUK.20.5	O gu ge ǁîgu ǃnâ ǂâiǂâisen tsî ge mî: Mî ge kao: ǀHomma xus, ob ge sage ǃoa nî mî: Tarexa go ǁnâi ǂgom bi tama hâ?
LUK.20.6	Tsî mî ge kao: Khoena xus, os kom ǁaesa sage nî ǀuiǁhomo, Johaneb a kēbo-ao ǃkhaisan ǂan xui-ao.
LUK.20.7	O gu ge, mapa xus ge hâ i ǃkhaisa gu a ǀū, ti ge ǃeream.
LUK.20.8	Ob ge Jesuba ǁîgu ǃoa ge mî: O ta tita ona sago mîba tide, mâ ǀgaiba xu ta nēna ra dī ǃkhaisa.
LUK.20.9	Tsîb ge ǁaes ǃoa nē ǂkhōsa ge mîtsoatsoa: ǂAnǂansa khoeb ge ǂauxûiǂûǃhanaba ǂgā, tsî sîsenaoga ǃgaeba bi tsî ǂomxa ǁaeba ǃnū ǃhū-i ǃoa ge doebē.
LUK.20.11	Ob ge ǁkhawa ǀnî ǃgāba ge sî; xawe gu ge ǁîb ona ǂnau, tsî taotaosase sîsenū, tsî ǀkhaiǃomse ge sîbē.
LUK.20.12	Ob ge ǁkhawa ǃnonaǁîba ge sî; xawe gu ge ǁnāb ona ǀhapiǂnûiǀkhā, tsî ge aoǂui.
LUK.20.13	Ob ge ǂauxûiǂûǃhanab di ǀhonkhoeba ge mî: Tare-e ta nî dī? Ti Ôab, ǀnam ta aba ta ge nî sî; ǀnîsi gu nî ǁîba sâu, mû bi gu kao.
LUK.20.14	Tsî sîsenaogu ge mû bi, o gu ge ǃhoaǀîgu, tsî ge mî: Nēb kom ǀumi-aobao, hā î ge ǃgam bi, îs ǀumisa sage di.
LUK.20.15	O gu ge ǂauxûiǂûǃhanab ǃaugaba ǃoa aoǂui, tsî ge ǃgam bi. Tare-eb ǁnâi ǂauxûiǂûǃhanab di ǀhonkhoeba ǁîga dī?
LUK.20.16	Hā tsîb kom nē sîsenaoga hîkākā, tsî nî ǂauxûiǂûǃhanaba ǀkharaga māo. Tsî nēsa gu ge ǁnâu, o gu ge ge mî: Tātsē i kom ī tideo.
LUK.20.18	Mâ-i hoa-i, ǁnā ǀuib ai ga ǁnā-i ge nîra ǂkhūǂkhūhe, tsî ǁî-i aib ga ǁnā-i, ǁnā-eb ge nîra hîkākā.
LUK.20.21	O gu ge ǁîba dî, tsî ge mî: ǁKhāǁkhā-aotse, ǂan ge ge a, ǂhanusets ra ǃhoa tsî ǁkhāǁkhā ǃkhaisa, tsî khoe-i ībats ǃkhōǃoa tama ǃkhaisa, tsî Elob daobats ra amab ǃnâ ǁkhāǁkhā ǃkhaisa.
LUK.20.22	Sida xare, mā-amhe da hâ, Kaesara ǁgui-aimarisa māsa? Mā-amhe tama da hâ?
LUK.20.23	Tsî gāxaǃnâsib âgab ge ǂanǃnâguo, ob ge ǁîgu ǃoa ge mî: Tare-e go ra ǃâitsâ teba?
LUK.20.24	Denara ǁgau te! Tari-i di īb tsî xoamâisab ūhâ? O gu ge ǃeream, tsî ge mî: Kaesari dis komo.
LUK.20.25	Ob ge ge mîǀî gu: Î du ǁnâi Kaesara Kaesari di-e mā, tsî Eloba Elob di-e.
LUK.20.26	O gu ge ǁaes aiǃâ ǀgui mî-i xawe-i ǀkha ǃkhō bi ǁoa ge i; tsî ǃereams âb xa buru, tsî gu ge ge ǃnō.
LUK.20.27	Tsî gu ge ǀnî Sadusegu ge hā, khâi-i hâ tama ti ra mîga, tsî dî bi,
LUK.20.29	O gu ge hû ǃgâsaga ge hâ i; tsîb ge ǂguroba tarasa ge ū, tsî ǀgôan ose ge ǁō
LUK.20.30	tsîb ge ǀgamǁîba tarasa ū, tsî ǁkhāti ǀgôan ose ge ǁō.
LUK.20.31	Tsîb ge ǃnonaǁîba ǁîsa ge ū, tsî ǁnās ǁkhās khami hoa hûga; tsî gu ge ǀgôana ǁōǃgau tama ge i.
LUK.20.32	ǀUnis ai, hoagu khaoǃgâs ge taras tsîna ge ǁō.
LUK.20.33	Khâis ǃnâ ǁnâi, mâb ǁîgu dib di tarases nî ī? Hûgu hoagu kom ǁîsa taras ase ge ūhâ io.
LUK.20.34	Ob ge Jesuba ǃeream, tsî ge mîǀî gu: Nē ǃhūbaib di ôan ra ǃgame, tsî ǃgameb ǃoa ra māǂuihe,
LUK.20.35	xawe ǁnā ǃgoaxa ǃhūbaib tsî ǁō hâna xu khâis ǃnâ nî amǃnâxasa anu-anuhe hân kom ǃgame tideo tsî ǃgameb ǃoa māǂuihe tideo;
LUK.20.38	Elob ge ǁō hân di Elo tamaba, tsîb ge a ûitsaman di. Hoan kom ǁîba ra ûibao.
LUK.20.39	O gu ge ǀnî xoaǂansabega ǃeream, tsî ge mî: ǁKhāǁkhā-aotse, ǃgâisets goro ǃhoa.
LUK.20.40	Tsî gu ge ǃaruǀî dītsâ tama ge i, ǁîba xū-e dîsa.
LUK.20.41	Tsîb ge ǁîgu ǃoa ge mî: Matin kha, Xristub a Davib ôa, ti ra mî?
LUK.20.43	sa khākhoena ta nî ǂaira âts di ǂnûi-aidas ase dīs kōse.
LUK.20.44	Tsî Davib ga: “ǃKhūb” ti ǂgai bio, matib a ǁnâi ǁîb di ôa?
LUK.20.45	Tsî ǁaes hoas ra ǁnâu, hîab ge ǁkhāǁkhāsabegu âb ǃoa ge mî:
LUK.20.47	ǃoataradi di omde ra hapuga, tsî ǂhauǃnâdīsens ǃaroma gaxu ǀgorede ra dīga; ǁîgu ge ǃnāsa ǀgoraǃgâ-e nîra hō.
LUK.21.1	Tsî ǃgapakhâib ge, ob ge, matin ǃkhū hâna mādi âna ǁuiǂgaes ǃnâ ra aoǂgā ǃkhaisa ge mû.
LUK.21.2	Tsîb ge ǁkhāti ge mû, matis ǂanǂansa, ǀgâsa ǃoatarasa ǀgam ǂkhari marirora ra aoǂgāsa,
LUK.21.4	Naun hoan ge ǁîn di ǃnāǂamsiba xu Elob ǁguibadi tawa go aoǂgā; xawes ge ǁîsa tôasib âsa xu, ūs hâ ûixū-i hoa-e go aoǂgā.
LUK.21.5	Tsî ǀnîgu ge tempeli xa mîo, îsa ǀuigu tsî ǃnarexūn ǀkhab anu-anuhe hâsa, ob ge ge mî:
LUK.21.7	O gu ge dî bi, tsî ge mî: ǁKhāǁkhā-aotse, mâ ǁaen kha nēna nîra ī, tsî mâsa saos, nēn nîra ī ǁaeb disa?
LUK.21.8	Ob ge ge mî: ǂAnbasen, î du tā ǂgaeǂhapuhe. ǂGuin kom ti ǀons ǃnâ hā, tsî nî mîo: Tita ge Xristuta, tsî: ǁAeb go ǀgū. Tā ǁnâi ǁîna sao.
LUK.21.9	Tsî torogu tsî khâikhâisendi tsîn xa go ga ǁnâuo, tā ǃhuri, nēn aibe nîra ī xuige; xawes ge ǀamsa ǁnātimîsi hā tide.
LUK.21.10	ǃNubaib ge ǁîgu ǃoa ge mî: Nē ǁaes ge nau ǁaes ǃoagu nîra khâi, tsî nē gaosisa nau gaosis ǃoagu;
LUK.21.11	tsî ǃkharaga ǃkhaidi ain ge ǃhūǂgubigu tsî ǃâtsūǀkhāgu tsî ǂhīǁōgu tsîna nîra ī, tsîn ge ǃaoǃaosa xūn tsî kai saodi tsîna ǀhomma xu nîra ī.
LUK.21.13	Tsî i ge nē mîdans ǃoa nîra hāǂam du.
LUK.21.16	Tsî du kom ǁgûn, tsî ǃgâsan, tsî khoeǃgâgun, tsî khoen ǂûn xa nîra māǁnâheo, tsîn kom ǀnîn âdo nîra ǃgamo.
LUK.21.20	Tsî Jerusalems ra toroǂnubidi xa ǃnamiǂgāhe ǃkhaisa du ga mû, ǃnubai ǂan, ǁîs di hîǀhuruhes a ǀgū ǃkhaisa.
LUK.21.21	ǃNubai an Judeab ǃnâ hâna ǃhommi ǃoa ǁhâ; tsî ǃās ǁaegub ǃnâ hâna an ǂoa; tsî ǃhanagu ai hâna, an tā ǁîs ǃnâ ǂgâ.
LUK.21.23	Tsî tsūba di ǀgamǀkhā hâdi tsî daisi radi tsîde ǁnā tsēdi ǃnâ. Kai tsūǀkhāb ge ǃhūbaib ai nîra hâ, tsî kai ǁaiba nē ǁaes ǂama.
LUK.21.25	Tsî di ge saode nîra ī sores ai, tsî ǁkhâb ai, tsî ǀgamiron tsîn ai; tsî ǃhūbaib aib ge ǁaedi di ǂōǂōsiba ǂhansens ǀkha nîra hâ, hurib tsî ǃgabigu tsîn di ǀōb ama.
LUK.21.26	Tsîn ge khoena ǃaob tsî ǃhūbaib ai nî hā xūn di ǃâus xa nîra ǀhūǁō, ǀhommi di ǀgaigu nîra ǁnopeǁnopehe xui-ao.
LUK.21.30	ǁÎdi ra ǁhao ǃkhaisa du kara mû, o du kom aitsama a ǂano, ǁkhūnab ǀnai ǀgūse hâ ǃkhaisa.
LUK.21.31	ǁNās ǁkhās khami, nēn ra ī ǃkhaisa du ga mû, ǃnubai ǂan, Elob gaosib go ǀgū ǃkhaisa.
LUK.21.32	Amase ta ra mîba du, tātsēs ge nē ǃhaosa ǃgôa-ī tide, hoan nîra īs kōse.
LUK.21.37	Tsîb ge tsēa tempeli ǃnâ gere ǁkhāǁkhā, tsî tsuxuba ǂoa, tsî ǁnā ǃhommi, ǀKheraǃhommi ti ra ǂgaiheb ai ge hâǂkhai.
LUK.21.38	Os ge ǁaes hoasa ǃnauǁgoaga tempeli ǃnâ ǁîb tawa ge sī, ǁnâu nîse.
LUK.22.4	Ob ge ǃgû, tsî ǀgapipristergu tsî danakhoegu tsîgu ǀkha ge ǃhoa, matib nî ǁîba māǁnâ gu ǃkhaisa.
LUK.22.5	O gu ge ǃgâiaǂgao, tsî ǁîb ǀkha ge ǀgui, mari-e gu nî mā bisa.
LUK.22.6	Ob ge mîmâi tsî ǃgâiga ǁaeba ge ôa-am ǂkhupi-i oseb nî ǁîga māǁnâ bise.
LUK.22.8	ob ge Petrub tsî Johaneb tsîkha sî, tsî ge mî: ǃGû, î Pasxaǁkhaoba sage ǂhomiba re, î ge ǂû.
LUK.22.9	O kha ge ǁîb ǃoa ge mî: Mapa khom nî ǂhomisats ra ǂgao?
LUK.22.10	Ob ge ge mîǀî kha: Mû, ǃās ǃnâ kho ra ǂgâ, hîab ge ǁgamsoa-e ra tani khoeba sakho nî ǃoa; î kho ǂgâb nî oms ǃoa sao bi;
LUK.22.11	î oms ǀhonkhoeba mîba: ǁKhāǁkhā-aob ra mîba kai tsi: Mapas ǃnā-omsa hâ, Pasxaǁkhaoba ta nî ti ǁkhāǁkhāsabegu ǀkha ǂûǃnâsa?
LUK.22.12	Ob ge kai ǃnā-oms, ǂhomihe hâsa nî ǁgau kho; ǁnāpa ǂhomi re.
LUK.22.14	Tsî iri ge hā, ǃnubaib ge tāb tawa ge ǂnû, tsî disiǀgamǀa apostelga ǁîb ǀkha.
LUK.22.15	Tsîb ge ǁîgu ǃoa ge mî: Kaise ta ge ge ǁkhore, nē Pasxaǁkhaoba ta nî sago ǀkha ǂûsa, tsâ ta nîs aiǃâ.
LUK.22.17	Ob ge ǀgabisa ū, tsî gangan, tsî ge mî: Nēsa ū, î ǁîsa sago ǃnâ ǀgora;
LUK.22.18	mîba go ta ra xui-ao, nēsisa xu ta ǂauxûiǂûhais di ǂûn xa ā tide ǃkhaisa, Elob gaosib nîra hās kōse.
LUK.22.20	ǁNās ǁkhās xaseb ge ǀgabisa ū tsuxuǂûs khaoǃgâ tsî ge mî: Nē ǀgabis ge ǀasa ǃgaeǀhaosa ti ǀaob ǃnâ, sago ǃaroma ra ǂnâxūheba.
LUK.22.22	Tsî Khoen Ôab ge ǂnûibaheb hâ khami ra ǃgû, xawe tsūba bi ǁnā khoeb, ǁîba ra ǀapexūba.
LUK.22.23	O gu ge ǁîgu ǃnâ ge dîgutsoatsoa, tarib âgu nîsa, ǁnāsa nîra dība.
LUK.22.25	Ob ge ge mîǀî gu: ǁAedi di gao-aogu ge ǁîna ra gaoǂam, tsî ǁîn ǂama ǀgaiba ūhâgu ge ǃgâidī-aogo, ti ra ǂgaihe,
LUK.22.26	xawe go ge sago ǁnāti ī tide; ab sago ǃnâ hoagu xa kaiba hoagu xa ǂkharib ase ī, îb ai-aiba raba ǃoabasabese ī.
LUK.22.28	Tsî sago ge ǁîgo, tita ǀkha ti ǃâitsâdi ǃnâ ge hâǃganugo.
LUK.22.29	O ta ge sago gaosiba ra mîmâiba, ti Îb ge ǁîba tita mîmâiba khami,
LUK.22.33	Ob ge ge mîǀî bi: ǃKhūtse, sats ǀkha ta ǂhomisen hâ, ǃkhō-oms ǃnâs kas, ǁōb ǃnâs kas hoasa ǂgâsa.
LUK.22.34	Ob ge ge mî: Mîba tsi ta ra, Petrutse, anib ge nētsē ā tide, ǃnona ǃnādets nî, titats a ǂan ǃkhaisa ǀūs kōse.
LUK.22.36	Ob ge ge mîǀî gu: Xawe nēsi, mariǁhō-e ūhâba ab ū, ǁnās ǁkhās khami ǃkhoa-e ūhâba, tsî ūhâ tamaba, ab sarab âba ǁamaxū, îb gôa-e ǁamabasen.
LUK.22.38	O gu ge ge mî: ǃKhūtse, mû, nē kha ge ǀgam gôakha hâ. Ob ge: ǂÂu hâ, ti ge mîǀî gu.
LUK.22.40	Tsî ǁnā ǃkhais tawab ge sī, ob ge ǁîgu ǃoa ge mî: ǀGore, î go tā ǃâitsâb ǃnâ ǂgâ.
LUK.22.41	Ob ge ǀui-i ra ǂnoahes kōse ǁîga xu ge bē, tsî ǃhonǁgoa, tsî ǀgore,
LUK.22.42	tsî ge mî: Abotse, ǂgaots karao, nē ǀgabisa tita xu ūbē re; xawe as tā ti ǂâisa ī, îs sa ǂâisa ī re!
LUK.22.44	Ob ge ǃgaugus ǃnâ sī, tsî ǁnās ǃgâ-ai ǀgaisase ge ǀgore. Tsîb ge aosenni âba ǀaoǁgamrodi ase ǃhūb ai ge ǁnā.
LUK.22.45	Tsî ǀgoresa xub ge khâio, ob ge ǁkhāǁkhāsabegu âb tawa sī, tsî ǃoab xa ǁom hâse hō gu,
LUK.22.46	tsî ge mîǀî gu: Tarexa go ra ǁom? Khâi, î ǀgore, î go tā ǃâitsâb ǃnâ ǂgâ.
LUK.22.47	Tsî ganupeb ra ǃhoa hîa, mû, os ge ǂnubisa ge hā; tsî disiǀgamǀagu di ǀguib, Judab ti ra ǂgaiheb ge ai-aiba gu; tsîb ge Jesuba ge ǀgū, ǁoa bib nîse.
LUK.22.48	Ob ge Jesuba ge mîǀî bi: Judatse, ǁoa-i ǀkhats kha Khoen Ôaba ra ǀapexū?
LUK.22.49	Tsî ǁîb tawa hâgu ge, tare-i ra ī ǃkhaisa mûo, o gu ge ge mîǀî bi: ǃKhūtse, gôab ǀkha ge nî ǂnau?
LUK.22.50	Tsîb ge ǁîgu di ǀguiba ǀgapipristeri di ǃgāba ǂnau, tsî amǀkhāb ǂgaes âba ge ǂnauǁnâ.
LUK.22.51	Ob ge Jesuba ǃeream, tsî ge mî: Tā dī! ǂÂu go xuige. Tsîb ge ǂgaes âba tsâǀkhā, tsî ge ǂgauǂgau bi.
LUK.22.52	Tsîb ge Jesuba ǁîb ǃoagu go hā ǀgapipristergu, tsî tempeli di danakhoegu, tsî kaigu tsîgu ǃoa ge mî: ǃGam-ao-i ǃoas khami go go ǂoa, gôagu tsî haigu tsîn ǀkha.
LUK.22.54	O gu ge ǃkhō tsî ge ūǃgû bi, tsî ǀgapipristeri di oms ǃoa ge ūsī bi. Tsîb ge Petruba ǃnūseba xu ge sao.
LUK.22.55	Tsî ǀae-en ge ai-ommi ǁaegub ǃnâ khau, tsî ǀhûpe ǂnôa io, ob ge Petruba ǁîn ǁaegu ge ǂnû.
LUK.22.56	Tsî ǂanǂansa ǃgās ge ǁîba ǀaes tawa ǂnôase mû, os ge ǃgapaǀî bi, tsî ge mî: Nēb on kom ǁîb ǀkha go hâ io,
LUK.22.57	xaweb ge ǁîba ǀoa, tsî ge mî: ǂAn bi tama ta hâ, tarase.
LUK.22.58	Tsî ǂomxa tama i ǁnās khaoǃgâb ge ǀnîba mû bi, tsî ge mî: Sats on kom ǁîgu ditsao; xaweb ge Petruba ge mî: Khoetse, ǁîgu di tama ta hâ.
LUK.22.59	Tsî ǀgui nî ī iri ge ǃgôa-īo, ob ge ǀnîba ǃkhō-am, tsî ge mî: Amase, nēb on go ǁîb ǀkha hâ i: Galileaǁîb komo.
LUK.22.60	Ob ge Petruba ge mî: Khoetse, ǀū ta a, tare-ets ra mîsa. Tsî ǁnātimîsi, ganupeb ra ǃhoa, hîab ge aniba ge ā.
LUK.22.61	Ob ge ǃKhūba ǂnan, tsî Petruba ge kōǀî. Ob ge Petruba ǃKhūb mîsa ge ǂâihō, matib ge mîba bisa: Anib nî ās aiǃâts ge ǃnona ǃnāde nî ǀūxū te.
LUK.22.62	Ob ge ǃaugaba ǃoa ǂoa tsî ause ge ā.
LUK.22.63	Tsî khoegu, Jesuba ge ǃkhōgu ge ǁîba ǃhō, tsî ge ǂnau,
LUK.22.64	tsî ǃgū-ai bi, tsî ge dî bi: Kēbo, tarib a ǃkhaisa, satsa go ǂnauba.
LUK.22.65	Tsî ǀnîn ǂguina gu ge ǃkhāǃkhā bi rase ge mîǀî bi.
LUK.22.67	tsî ge mî: Xristuts kao, mîba ge re. Ob ge ge mîǀî gu: Mîba go ta ka xawe go ǂgom tide;
LUK.22.68	tsî dî ta ka, xawe go ǃeream tsî xū te tide.
LUK.22.69	Nēsisa xub ge Khoen Ôaba nî ǂnû amǀkhāb ǁôab Elob ǀgaib dib tawa.
LUK.22.70	O gu ge hoaga ge mî: Elob Ôatsa kha ǁnâi satsa? Ob ge ǁîgu ǃoa ge mî: Mî go ge ra, ǁî ta kom titao.
LUK.22.71	O gu ge ge mî: Mâ ǃkhō-am-i ǀnî-e ge ǂhâba hâ? Aitsama ge kom ams âba xu go ǁnâuo.
LUK.23.1	Tsîs ge ǁîn di ǂnubis hoasa khâi, tsî Pilatub ǃoa ge ūǃgû bi.
LUK.23.3	Ob ge Pilatuba dî bi, tsî ge mî: Jodeǁîn gao-aotsa satsa? Ob ge ǃeream bi tsî ge mî: Sats go mî.
LUK.23.4	Ob ge Pilatuba ǀgapipristergu tsî ǁaes tsîn ǃoa ge mî: ǀHapi-i xare-e ta ge nē khoeb ǃnâ hō tama hâ.
LUK.23.5	On ge ǁgarisase ge mî: ǁAesab kom ra gongono, Judeab hoaragab ǃnâ ra ǁkhāǁkhāǃâ, Galileaba xu tsoatsoa tsî nēpas kōse.
LUK.23.6	Tsî Pilatub ge ǁnâu, ob ge ge dîǃā, īseb khoeba a Galileaǁî ǃkhaisa.
LUK.23.9	Ob ge ǂgui mîdi ǀkha ge dî bi; xaweb ge ǁîba ǀgui xū-i xare-e ǃeream bi tama ge i.
LUK.23.10	Tsî gu ge ǀgapipristergu tsî xoaǂansabegu tsîga mâ, tsî ǀûs ose ge ǀhapiǀhapi bi.
LUK.23.11	Ob ge Herodeba ǁîb di toro-aogu ǀkha ǃharaxū bi tsî ge ǃhō bi, ǃuri sara-e ana, tsî ǁkhawa Pilatub ǁga ge sî bi.
LUK.23.12	O kha ge Pilatub tsî Herodeb tsîkha ǁkhā tsēs ai ge khoexagu; aibe kha kom khākhoebagu ge io.
LUK.23.13	Ob ge Pilatuba ǀgapipristergu, tsî danakhoegu, tsî ǁaes tsîna ǂgaiǀhao,
LUK.23.14	tsî ǁîn ǃoa ge mî: Nē khoeba du go ūhāba te, ǁaesa ra ǂgaeǁnâb ase; tsî mû, tita ge sadu aiǃâ goro dîǃnâ bi, tsî ǁnā ǀhapi-i, sadu ra ǀhapiǀhapi bi-e ǁîb ǃnâ hō tama hâ;
LUK.23.15	tsî Herodeb on ge hō tama, sage ǃoab ǁkhawa go sî bi xui-ao; tsî mû, ǁōba anu hâ xū-e kom ǁîb xa dīhe tamao.
LUK.23.16	O ta ge ǁkhara tsî nî ǁnāxū bi.
LUK.23.17	Tsîb ge kaitsēs di ǁaeb ai ǀguibab nî ǁîna ǁnāxūbasa ǁnaeti ge hâ i.
LUK.23.18	Os ge ǂnubis hoaragasa ǀguiǂgai, tsî ge mî: Ūbē nēba, î Barababa xūba da!
LUK.23.19	ǃĀs ǃnâ ge ǃnae gongonǃnâ-i tsî ǃgam-i ǃaroma ǃkhō-oms ǃnâ aoǂgāhe hâ khoeb ge ǁnāba ge i.
LUK.23.20	Ob ge Pilatuba ǁkhawa ǁîn ǃoa ge ǃhoa, Jesuba ǁnāxū ǂgao tsî.
LUK.23.21	Xawen ge ǁnās ǃoagu ǂgai, tsî ge mî: ǃGâu bi! ǃGâu bi!
LUK.23.22	Ob ge ǃnonaǁî ǃnās ai ǁîn ǃoa ge mî: Okha, mâ tsū xū-eb ǁnâi nēba dī hâ? ǁŌba anu hâ ǀhapi-e ta ǁîb ǃnâ hō tama, xui-ao ta ǁkhara tsî nî ǁnāxū bi.
LUK.23.23	Xawen ge ǃaruǀîǀgui ǃgari dommi ǀkha ge ǂgaoǀkhā hâhâ, ǃgâuheb nîsa; tsîs ge ǂgais ân tsî ǀgapipristergu tsîn disa kaise ge ǀgaisa.
LUK.23.24	Ob ge Pilatuba ge ǀgoraǃgâ, ǂgans ân nî īsa;
LUK.23.25	Ob ge gongonǃnâ-i tsî ǃgam-i ǃaroma ǃkhō-oms ǃnâ ge aoǂgāhe hâ ib, ǁîn goro ǂgaoba ge ǁnāxū; tsî Jesubab ge ǁîn di ǂâibaens ǃnâ ge māǁnâ.
LUK.23.27	Tsî kai ǁaes tsî taradi tsîn ge ge sao bi, ǁîb ǂama ā tsî ra ǃgaede.
LUK.23.28	Ob ge Jesuba ǁîdi ǃoa ǂnan tsî ge mî: Jerusalems ôaso, tā tita āba, xawe saso tsî saso ôan ǂama ā.
LUK.23.32	Tsî kha ge ǁkhāti ǀgam tsūdī-aokha ge ūǃgûhe, ǁîb ǀkha nî ǃgamhese.
LUK.23.33	Tsî ǃkhais, danaǂkhōdi ǃās ti ra ǂgaihes tawan ge sī, o gu ge ǁnāpa ge ǃgâu bi, tsî tsūdī-aokha ona, ǀguiba amǀkhāb ai, tsî nauba ǁareǀkhāb ai.
LUK.23.35	Tsîs ge ǁaesa mâ, tsî gere ǃgapa. Tsî gu ge ǁkhāti danakhoega ǁîn ǀkha ǁam bi, tsî ge mî: Naunab gere hui, ab ǁî-aitsama huisen, Xristub, Elob di ǃkhōǂuibasensab ka io.
LUK.23.36	Tsî gu ge ǁkhāti toro-aoga ǁîba ǃhō, tsî ǃgûsī tsî ǀkhuru xûi-e ūsība bi
LUK.23.37	tsî ge mî: Jodeǁîn gao-aots ka satsao, ǁî-aitsama huisen.
LUK.23.38	Tsî i ge ǁkhāti xoamâi-e ǁîb ǂama xoahe ge hâ i, Grikeǁî tsî Romeǁî tsî Hebreǁî xoamûdi ǀkha: Nēb ge gao-aob Jodeǁîn diba, ti.
LUK.23.39	Tsîb ge ǂgāmâihe hâ tsūdī-aokha di ǀguiba ǃkhāǃkhā bi, tsî ge mî: Xristuts kao, ǁî-aitsama huisen tsî sikhom ona.
LUK.23.40	Ob ge nauba ǃeream tsî ǃgabe bi, tsî ge mî: Sats ona kha Eloba ǃaoǃgâ tama hâ, ǁkhā ǀgoraǃgâs ǃnâts hâ hîa?
LUK.23.41	Tsî sakhom ge ǂhanuse ǁîs ǃnâ hâ, dī khom gena anu hâ-e khom ra ǃkhōǃoa xui-ao; xawe nēb ge tsū xū-e dī tama hâ.
LUK.23.43	Ob ge Jesuba ǃeream tsî ge mîǀî bi: Amase, ta ra mîba tsi, nētsēts ge tita ǀkha paradais ǃnâ nîra hâ.
LUK.23.44	Tsî i ge ǃnaniǁî nî ī iri ai ge ī, ob ge ǃkhaenaba ǃhūbaib hoab ai ge hâ, khoeseǁî iri kōse.
LUK.23.47	Tsî kaidisigu danakhoeb ge ī go-e mû, ob ge Eloba kare tsî ge mî: Amase, nē khoeb ge ǂhauǃnâ go i.
LUK.23.48	Tsî ǁaes hoas, nēnas nî mûse go ǀhûs ge ī gona mû, os ge ǁkhaib ai ǂnau tsî ge oa.
LUK.23.50	Tsî mû, khoeb, Jose ti ǀon hâb, ǀapemā-aob, ǃgâi tsî ǂhauǃnâ khoeb,
LUK.23.52	ge Pilatub tawa ǂgâ, tsî Jesub sorosa ge ǂgan.
LUK.23.53	Tsîb ge ūǁnâ, tsî ǃuri ǃkhaib ǃnâ ge ǃgami si, tsî ǃhaob ǃnâ ǁhāǂgāhe hâ ǁao-i, tātsē i ge khoe-e ǁguiǃnâhe tama hâ i-i ǃnâ ge ǁgui si.
LUK.23.54	Tsîs ge aiǂhomisentsē ge i, tsîs ge sâtsēsa ge tsoatsoa.
LUK.24.1	Tsî ǂguro tsēs wekheb dis ai di ge ǃnauǁgoaga ǀhobas tawa sī, tsî ǂhomi di go ǃgâihamxūna ge ūsī, tsî ǀnîde ǁîdi ǀkha.
LUK.24.2	Tsî di ge ǀuisa ǀhobasa xu gababēhe hâse ge hō.
LUK.24.3	Tsî ǂgâ di ge, o di ge ǃKhūb Jesub di sorosa hō tama ge i.
LUK.24.4	Tsî i ge ge ī, ǁîs xa di ge îganǀgēo, mû, o kha ge ǀgam khoekha ǂkhai ra saran ǃnâ ǁîdi tawa ge mâ i.
LUK.24.5	O di ge ǃhuri, tsî aidi âde ǃhūb ai ge ǃgam. O kha ge ǁîdi ǃoa ge mî: Tare-i ǃaroma so ûitsamaba ǁō hân tawa ra ôa?
LUK.24.6	Nēpab a ǀkhai, khâib go. ǂÂi, matib ge sadu ǃoa ǃhoasa, Galileab ǃnâb gorose hâ hîa:
LUK.24.8	O di ge mîdi âb xa ge ǂâi.
LUK.24.9	Tsî ǀhobasa xu oa, tsî di ge nēn hoana disiǀguiǀagu tsî naun hoana ge sī ǂhôa,
LUK.24.11	Tsî di ge mîdi âde ǁau ǃhoa-ain axase ge ība gu, tsî gu ge ǁîde ǂgom tama ge i.
LUK.24.12	Ob ge Petruba khâi, tsî ǀhobas ǃoa ge ǃkhoe, tsî ǃgamǃgâb ge, ob ge ǃuri ǃkhaina ǀguri ǁgoese ge mû, tsî ǁîb ǂûb ǃnâ ī go-i ǂama buru hâse ge oa.
LUK.24.13	Tsî mû, ǁkhā tsēs ai kha ge ǁîgu di ǀgamkha ǃāros, disiǀguiǀa kilometerde Jerusalemsa xu hâs, Emaus ti ǀon hâs ǃoa ge ǃgû.
LUK.24.14	Tsî kha ge ī gon hoan xa gere ǃhoa-ūgu.
LUK.24.16	Xawe di ge mûdi âkha ge ǁkhaesa i, tsîkha ge mûǂan bi tama ge i.
LUK.24.17	Ob ge ǁîkha ǃoa ge mî: Mâ mîǃnôade kha nēde, ǃgûgaruǃâ kho ra ǃhoa-ūgude, tsî tarexa kho ǃoa hâse ī?
LUK.24.18	Ob ge ǀguib, Kleofab ti ǀon hâba ǃeream, tsî ǁîb ǃoa ge mî: Sats ǀguitsa kha Jerusalems ǃnâ a ǃhaokhoe, tsîts nē tsēdi ai ǁîs ǃnâ go ī ǃkhaide a ǀū?
LUK.24.20	mati gu ge sada ǀgapipristergu tsî danakhoegu tsîga ǁōb di ǀgoraǃgâs ǃnâ māǁnâ bi, tsî ǃgâu bi ǃkhaisa.
LUK.24.23	tsî soros âba di go hō tama i, ǃnubai di go hā, tsî mî, ǀhomǃgākha, ǁîb ûi hâ ti ra mîkha di ai-e di go mû ǃkhaisa.
LUK.24.25	Ob ge ǁîkha ǃoa ge mî: Okha sa gâre tsî ǁgarasa ǂgaoba ūhâkho, kēbo-aogu ge mîn hoana ǂgomsa.
LUK.24.26	Xristuba kha nēna tsâ, tsî ǁnāti ǁîb di ǂkhaisib ǃnâ ǂgâb tide?
LUK.24.28	Tsî gauǀî gu a ǃārosa gu ge ǀgū, ob ge aiǃâb ǃoab ra ǃgûǁgase ge dīsen.
LUK.24.29	O kha ge ǁgūǀkhā bi tsî ge mî: Sikhom ǀkha hâ re, ǃui-i kom rao, tsî tsēs kom go toao. Ob ge ge ǂgâ, ǁîkha ǀkhab nî hâse.
LUK.24.31	O di ge mûdi âkha ge khowahe, tsî kha ge ge mûǂan bi, tsîb ge ǁîba ǁîkha xu ge kā.
LUK.24.32	O kha ge ge mîǀîgu: Sakhom ǂgaoba kha khauǃnâ khom tamab go hâ i, daob aib goro ǃhoa-ū khom, tsî xoadeb goro ǁguiǃāba khom ǃnubai?
LUK.24.33	O kha ge ǁkhā iri ai khâi, tsî Jerusalems ǃoa oa, tsî disiǀguiǀagu tsî ǁîgu ǀkha hân tsîna ǀhao hâse ge hō,
LUK.24.35	O kha ge ǁîkha ona daob ai go īn, tsî matib go pereb di khôas ǃnâ ǁîkha xa mûǂanhe ǃkhaisa ge ǃhoaba.
LUK.24.36	Tsî nēn xan ra ǃhoa, hîab ge Jesub ǂûba ǁîn ǁaegu mâ, tsî ǁîna ge mîǀî: ǂKhîba ab hâǀkhā du!
LUK.24.38	Ob ge ǁîna ge mîǀî: Tarexa du go ǃhuri, tsî tare xū-i ǃaroma di nēti ī ǂâide sadu ǂgaogu ǃnâ go khâi?
LUK.24.39	Mû, ti ǃomkha tsî ti ǂaira. Tita ǁkhā ta komo. Tsâǀkhā te, î kō, gaga-i kom ǁgan-i tsî ǂkhōna ūhâ tamao, tita ūhâse du ra mû khami.
LUK.24.40	Tsî nēsa mî, tsîb ge ǃomkha tsî ǂaira tsîna ǁîna ge ǁgau.
LUK.24.41	Tsî ganupen ǃgâiaǂgaob xa ǂgom tama i tsî ra buru, hîab ge ǁîna ge mîǀî: ǂÛxū-e nēpa ū du hâ?
LUK.24.43	Ob ge ū, tsî ǁîn di ais aiǃâ ge ǂû.
LUK.24.45	ǃNubaib ge ǁîna ǁnâuǃāba ge khowaba, xoaden nî ǁnâuǃāse.
LUK.24.46	Ob ge ǁîn ǃoa ge mî: Nēti xoahe hâ, tsî nētib ge Xristuba anu, tsâ tsîb ǃnonaǁî tsēs ai ǁōba xu khâi ǃkhaisa,
LUK.24.47	tsî ra nî ǁîb di ǀons ǃnâ aoǁnâhese ǃhobasens tsî ǁoren ǀûbas tsîra hoa ǁaedi ǃnâ, Jerusalemsa xu tsoatsoa tsî.
LUK.24.48	Tsî du ge sado nēn di ǀhûǀguitimî-ao.
LUK.24.50	Tsîb ge ǁîna Betanis kōse ge ǂgaeǂguiǂui; tsî ǃomkha ūkhâi tsîb ge ǁîna ge ǀkhae.
LUK.24.51	Tsî i ge ge ī, ǁînab ra ǀkhae, hîab ge ǁîna xu ǀgora, tsî ǀhommi ǃoa ūǃapahe ǃkhaisa
LUK.24.52	On ge ǁîba ǀgoreǀî, tsî kai ǃgâiaǂgaob ǀkha Jerusalems ǃoa ge oa.
LUK.24.53	Tsîn ge hūkaǀgui tempeli ǃnâ ge hâ i, Eloba ra koa tsî ganganǃâ.
JHN.1.7	ǁÎb ge ǃkhō-ammi nîs ǃoa ge hā, ǃnâb xab nî ǃkhō-amse, hoan nî ǁîba xu ǂgomse.
JHN.1.9	Tsî ǁnā ǃnâb ge ama-ai ǃnâ ge i, hoa khoen, nē ǃhūbaib ai ra hâna ra ǃnâǃnâba.
JHN.1.11	ǁÎb din ǃoab ge ge hā, tsîn ge ǁîb dina ǃkhōǃoa bi tama ge i.
JHN.1.12	Xawe ǁîba ge ǃkhōǃoan kōseb ge ǁîna ǀgaiba ge mā, Elob ôa kaisa; ǁnān ǁîb ǀons ǃnâ ra ǂgomna,
JHN.1.13	ǁnān, ǀaoba xus karao, ǁgans di ǂâisa xus karao, aob di ǂâibasensa xus karao ǃnae taman, tsî Eloba xu ǃnae hâna.
JHN.1.20	Ob ge ǁkhoase ǁguiǁnâ tsî ǀoa tama ge i; tsîb ge ǁkhoase ge ǁguiǁnâ: Xristu tama ta ge tita.
JHN.1.22	O gu ge ge mîǀî bi: Taritsa kha ǁnâi? Î ge ǃeream-e mā ǁkhā sige go sîga. Tare-ets ra sats ǂûts xa mî?
JHN.1.24	Tsî gu ge sîsabega Farisegu di ge i.
JHN.1.25	Tsî gu ge dî bi, tsî ge mîǀî bi: Tare xū-i ǃaromats ǁnâi ra ǁāǁnâ, Xristu tamats ga io, tsî Elia tamats ga io tsî kēbo-ao tamats ga io?
JHN.1.28	Nēn ge Betanis tawa ge ī, Jordanǃāb nauǃani, Johaneb gere ǁāǁnâ ǃkhais tawa.
JHN.1.31	Tsî ta ge ǂan bi tama ge hâ i; xawe Israelab nî ǂhaisabaga ta ge tita ge hā, ǁgam-i ǀkha ra ǁāǁnâse.
JHN.1.34	Tsî ta ge ǁîsa ge mû, tsî ta ge gere ǃkhō-am nēb a Elob Ôa, ti.
JHN.1.35	ǀGuitsēb ge Johaneba ǁkhawa ge mâ i, ǀgamkha ǁîb ǁkhāǁkhāsabegu dikha ǀkha.
JHN.1.37	Tsî ǀgam ǁkhāǁkhāsabekha ge ǁîb ra ǃhoa ǀgausa ǁnâu, o kha ge Jesuba ge sao.
JHN.1.38	Tsî Jesub ge ǂnan, tsî ǁîkha ra sao bi ǃkhaisa mûo, ob ge ǁîkha ǃoa ge mî: Tare-e kho ra ôa? O kha ge ǁîb ǃoa ge mî: Rabitse (ǁkhāǁkhā-aotse, ti ra ǂnûiǃkhunihe mîs ge nēsa), mapats ǁan hâ?
JHN.1.39	Ob ge ge mîǀî kha: Hā î kho mû. O kha ge sī, tsî mapab ǁan hâ ǃkhaisa ge mû, tsî ǁnā tsēs ai ǁîb tawa ge hâ. Tsîb ge disiǁî nî ī ira ge i.
JHN.1.40	Andreab, Simon Petrub di ǃgâsab ge ǁnā ǀgamkha di ǀgui ge i, nēna Johaneb xa ǁnâu tsî Jesuba ge saokha.
JHN.1.43	ǀGuitsēb ge Jesuba Galileab ǃoa ge ǃgû ǂgao. Tsî ǁnāǃnubaib ge Filipuba ge hō. Jesub ge ge mîǀî bi: Tita sao!
JHN.1.44	Tsîb ge Filipuba Betsaidas, Andreab tsî Petrub tsîkha ǃās di ge i.
JHN.1.47	Tsî Jesub ge Natanaeli ǁîb ǃoa ra hāsa a mûo, ob ge ǁîb xa ge mî: Kō, ama-ai Israelǁîb, gāxaǃnâsi-i hâǃnâ tamaba.
JHN.1.48	Ob ge Natanaela ǁîba ge dî: Mapa xuts a ǂan te? Ob ge Jesuba ǃeream tsî ǁîb ǃoa ge mî: Filipub ǂgai tsi tama hîa, ǀnomahais ǃgaots go hâ i ǃnubai ta ge go mû tsi.
JHN.1.50	Ob ge Jesuba ǃeream tsî ǁîb ǃoa ge mî: ǀNomahais ǃgao ta go mû tsi, ti ta go mîba tsi ǃkhais ǃaromats ra ǂgom; nēn ǃgâ-ai kai xūnats ge nîra mû.
JHN.2.1	Tsî ǃnonaǁî tsēs ai i ge ǃgameǁâu-e ge dīhe Kanas tawa Galileab ǃnâ; tsîs ge Jesub îsa ǁnāpa ge hâ i.
JHN.2.2	Tsîb ge Jesub ona ǁîb di ǁkhāǁkhāsabegu ǀkha ǃgameǁâus ǃoa ge ǁkhauhe hâ i.
JHN.2.3	Tsî ūn ge hâ i ǂauxûi-i ge toaǀkhā nîo, os ge Jesub îsa ǁîb ǃoa ge mî: ǂAuxûi-en kom ūhâ tamao.
JHN.2.5	Os ge ǁgûsa ǃgāgu ǃoa ge mî: Mîba gob ga xū-i hoa-e dī re.
JHN.2.7	Ob ge Jesuba ǁîgu ǃoa ge mî: ǁGamxapade ǁgam-i ǀkha ǀoaǀoa! O gu ge ǁîde ams kōse ge ǀoaǀoa.
JHN.2.8	Ob ge ǁîgu ǃoa ge mî: Nēsi xuri î go ǂûǂhûiǂui-aoba ūsība! O gu ge ge ūsī.
JHN.2.9	Tsî ǂûǂhûiǂui-aob ge ǁgam-i, ǂauxûi kai go-e tsâtsâo, (ǂan tamab go hâ i mapa xu i hâsa; xawe ǃgāgu ǁgam-e go xuri gu ge ge ǂan i), ob ge ǂûǂhûi-aoba dî-amaoba ǂgai,
JHN.2.10	tsî ǁîb ǃoa ge mî: Mâ khoe-i hoa-i ge aibe ǃgâi ǂauxûi-e ra mā, tsî ākhanun kao, o i ge ǁkhoa tama-e ra māhe; xawets kom satsa ǃgâi ǂauxûi-e nēsis kōse go sâuo.
JHN.2.13	Tsîb ge Jodeǁîn di Pasxakaitsēsa ǀgū ge i, tsîb ge Jesuba Jerusalems ǃoa ge ǃapa.
JHN.2.14	Tsîb ge tempeli ǃnâ gomagu tsî gūn tsî ǂnabun tsîna ra ǁamaxūgu tsî mariǂharugu-aogu tsîga ǁnāpa ǂnôase ge hō.
JHN.2.15	Ob ge tsurin ǀkha sami-e dībasen, tsî hoaga tempela xu ge doeǁgaǂui, gūn tsî gomagu tsîn ǀkha, tsî mariǂharugu-aogu di marinab ge ge tsoroxū tsî tāgu âgab ge ge ǂhāǃgau;
JHN.2.16	tsîb ge ǂnabuna ra ǁamaxū gu ǃoa ge mî: Nēna nēpa xu ūbē î go tā ti Îb di omma ǁamagu-omse dī.
JHN.2.20	On ge Jodeǁîna ge mî: Hakadisiǃnaniǀa kurigu ǃnâb kom nē tempela ge omheo, ots satsa ǃnona tsēdi ǃnâ ǁîba nî omkhâi?
JHN.2.22	ǁŌ hâna xub ge khâi ǃnubai gu ge ǁkhāǁkhāsabegu âba, nēsab ge mîǀî gu ǃkhais xa ge ǂâi, tsî gu ge xoas tsî Jesub ge mîǀî gu mîs tsîra ge ǂgom.
JHN.2.23	Tsî Jerusalems tawab ge Pasxakaitsēs di ǁaeb ai hā, on ge ǂguina ǁîb di ǀons ǃnâ ge ǂgom, dīb gere saoden ge mû amaga.
JHN.2.24	Xaweb ge Jesub ǂûba ǁîn ai ge ǂgomǃgâsen tama hâ i, hoanab ge ǂan i amaga;
JHN.3.2	ǁÎb ge tsuxuba Jesub tawa hā, tsî ǁîb ǃoa ge mî: Rabitse ǂan ge ge a, Eloba xu ge hā ǁkhāǁkhā-aots a ǃkhaisa; khoe-i xare-i kom nē saodi, sats ra dīde a dī ǁoao, Elob ga ǁî-i ǀkha hâ tama io.
JHN.3.4	Ob ge Nikodemuba ǁîb ǃoa ge mî: Mati i kha khoe-e, kaira hâǃâ a ǃnae ǁkhā? Xare i kha ǁkhawa ǁgûs di ǃnāb ǃnâ ǂgâ-oa tsî a ǃnae ǁkhā?
JHN.3.7	Tā buru: ǁKhawa du nî ǃnae, ti ta go mîba tsi ǃkhais ǃaroma.
JHN.3.8	ǂOab ge ǂgaob ra ǃkhai-i hoa-i ai ra ǃgom, tsîts ge ǀōb âba ra ǁnâu, xawets ge a ǀū, mapa xub ra ǀkhī tsî mâǀîb ra ǃgû ǃkhaisa. ǁNās ǁkhās khami i ge Gagaba xu ǃnae hâ-i hoa-e ī.
JHN.3.9	Ob ge Nikodemuba ǃeream, tsî ǁîb ǃoa ge mî: Matin kha ǁnâi nēna a ī ǁkhā?
JHN.3.10	Ob ge Jesuba ǃeream, tsî ǁîb ǃoa ge mî: Israelǁîn di ǁkhāǁkhā-aotsa kha satsa, tsîts nēna ǂan tama hâ?
JHN.3.12	ǃHūbaib din xa ta ga mîba du, tsî du ga ǂgom tama io, mati du kha nî ǂgom, ǀhommi din xa ta ga mîba duo?
JHN.3.14	Tsî Moseb ge ǃgaroǃhūb ǃnâ ǀaoba ǀgapiǀgapi hâ is ǁkhās khamib ge Khoen Ôaba nîra ǀgapiǀgapihe,
JHN.3.15	hoan ǁîb ǃnâ ra ǂgomn nî ǀamo ûiba ūhâse.
JHN.3.21	Xawe amaba ra dī-i ge ǃnâb ǃoa ra hā-e, î gu ga ǁî-i sîsenga ǂhai; Elob ǃnâ gu dīhe hâ xui-ao.
JHN.3.23	Tsî Johaneb on ge Enons, Salims ǀgūse hâs tawa gere ǁāǁnâ, ǁgamxa ǃkhais ge i amaga. Tsîn ge ǁnāpa sī, tsî ge ǁāǁnâkaisen.
JHN.3.25	Tsî i ge ǂnoagu-e ge ǀkhī Johaneb ǁkhāǁkhāsabegu tsî Jodeǁîn ǁaegu, ǃanuǃanusens xa.
JHN.3.30	ǁÎb ge ǃaruǀîǀgui nî ǀom, xawe tita ge ǃaruǀîǀgui nî ǂkhari.
JHN.3.33	ǃKhō-ams âba kara ǃkhōǃoa-i, ǁnā-i ge ra ǀgaiǀgai, Elob a ama-ai ǃkhaisa.
JHN.4.2	(Jesub ge aitsama ǁāǁnâ tama, tsî ǁîb ǁkhāǁkhāsabegu ge ǁîsa ge dī),
JHN.4.3	ob ge Judeaba xū tsî ǁkhawa Galileab ǃoa ge ǃgû.
JHN.4.4	Tsîb ge Samariab ǃnâ-ū nî ǃkharu.
JHN.4.6	Tsîs ge ǁnāpa Jakob di tsausa ge hâ i. Ob ge Jesuba ǃgûs xa ǀhupu hâse tsaus xōǀkhā ge ǂnû; tsî-i ge ǃnaniǁî ir ge i.
JHN.4.7	Os ge Samariaǁî tarasa ge hā, ǁgam-es nî xurise. Ob ge Jesuba ǁîs ǃoa ge mî; Mā te, î ta ā re!
JHN.4.8	Tsî gu ge ǁkhāǁkhāsabegu âba ǃāros ǃoa ge ǃgû hâ i, ǂûna gu nî ǁamase.
JHN.4.9	Os ge Samariaǁî tarasa ǁîb ǃoa ge mî: Matits ǁnâi satsa, Jodeǁîts a hîa, tita Samariaǁî tarata ǁgam-e ra ǂgaoǀkhā? (Jodeǁîn kom Samariaǁîn ǀkha ǁae-ūgu tamao.)
JHN.4.11	Os ge tarasa ǁîb ǃoa ge mî: ǃKhūtse, ǃkhā-ūxū-ets kom ūhâ tamao, tsî tsaus kom a ǃgamo; mapa xuts ǁnâi ûitsama ǁgam-e ūhâ?
JHN.4.12	Abob Jakob, nē tsausa ge mā dab ǃgâ-aits a kai? Tsîn ge ǁîb ǂûb, ǁîb di ôan, tsî ǁîb ǀgoan tsîna ǁîs ǃnâ ge ā.
JHN.4.15	Os ge tarasa ǁîb ǃoa ge mî: ǃKhūtse, ǁnā ǁgam-i xa mā te, î ta tā ǁgâ, î ta tā nēpa xuri hāsa ǂhâ.
JHN.4.16	Ob ge Jesuba ǁîs ǃoa ge mî: ǃGû î sī sa aoba ǂgai, î hā.
JHN.4.17	Os ge tarasa ǃeream tsî ǁîb ǃoa ge mî: Ao-e ta kom ūhâ tamao. Ob ge Jesuba ge mîǀî si: Aio, ǂhanuses go mî: Ao-e ta ūhâ tama.
JHN.4.18	Koro aogas ge ūhā i, tsî nēsis ūhâb kom sa ao tamabao. Os ge amaba go ǃhoa.
JHN.4.19	Os ge tarasa ǁîb ǃoa ge mî: ǃKhūtse, kēbo-aots a ǃkhaisa ta ge ra mû.
JHN.4.21	Ob ge Jesuba ǁîs ǃoa ge mî; Tarase, ǂgom te re, iri ge nîra hā, ǁîb ai du ǁGûba nē ǃhommi ais karao, Jerusalems tawas karao ǀgoreǀî tideba.
JHN.4.23	Xaweb ge ira nîra hā, tsîb ǀnai nēsi hâ, on ge ama-ai ǀgoreǀî-aona ǁGûba Gagab tsî amab tsîkha ǃnâ nîra ǀgoreǀî; ǁGûb nēti ra ǀgoreǀî bina ra ôa xui-ao.
JHN.4.25	Os ge tarasa ǁîb ǀoa ge mî: ǂAn ta a Mesiab (Xristub ti ra ǂgaiheb) nîra hā ǃkhaisa. ǁÎb ga hāo, ob ge hoana nîra ǂhôa da.
JHN.4.27	ǃNubai gu ge ǁkhāǁkhāsabegu âba hā, tsî ge buru, tara-i ǀkhab ra ǃhoa ǃkhais xa; xaweb ge ǀguib xaweba: Tare-ets ra dî? Tare-ets ra ǁîs ǀkha ǃhoa? ti mîtsâ tama ge i.
JHN.4.28	Os ge tarasa ǁîs di xapasa xū, tsî ǃās ǃoa ǃgû, tsî khoen ǃoa ge mî:
JHN.4.29	Sī î du khoeba mû, dī ta geren hoana go mîba teba, iseb ǀnîsi Xristu tamasa.
JHN.4.30	On ge ǃārosa xu ǂoa, tsî ǁîb tawa ge sī.
JHN.4.31	ǁÎn ra ǂoa hîa gu ge ǁkhāǁkhāsabega ǁîba ǁkhau tsî: Rabitse, ǂû re! ti ge mî.
JHN.4.33	O gu ge ǁkhāǁkhāsabega ge mîǀîgu: Khoe-e kha ǂûxū-e go hā-ūba bi?
JHN.4.36	ǀNaib ge ǃgao raba amǃnâ-e ra hō, tsî ǂûna ǀamo ûib ǃoa ra ǀhaoǀhaobasen, hoakha, tsoro rab tsî ǃgao rab tsîkha nî ǃgâiaǂgaose.
JHN.4.37	Nēs ǃnâ i ge ǁnā ǂkhoamî-e ama: Nēb ge ra tsoro tsî naub ge ra ǃgao.
JHN.4.38	Tita ge sago ge sî, sago sîsen tama hâ-e go nî ǃgaose; naugu ge ǁî-e gere sîsen, o go ge sago ǁîgu di sîsenni ǃnâ ge ǂgâ.
JHN.4.39	Tsî ǂguin ǁnā Samariaǁî ǃāros din ge ǁîb ǃnâ ge ǂgom, taras di mîs ǃaroma: Dī ta geren hoanab go mîba te, ti ra ǃkhō-amsa.
JHN.4.40	Tsî Samariaǁîn ge ǁîb tawa sīo, on ge ge ǀkhoma bi, ǁîn ǀkhab nî hâsa; ob ge ǀgam tsēra ǁnāpa ge hâ.
JHN.4.41	On ge naun ǃgâ-ai ǂguina ǁîb di mîs ǃaroma ge ǂgom,
JHN.4.42	tsî taras ǃoa ge mî: Sa mîs ǀguis ǃaroma da nēsi ǂgom tama hâ, ǁî-aitsama da kom ǁnâu tsî go mûǂano, nēb a amase Xristu ǃkhaisa, ǃhūbaib di ǃGâiǃōdī-aoba.
JHN.4.47	Nēb ge ǁnâuo, Jesub ge Judeaba xu Galileab ǃoa hā ǀkhaisa, ob ge ǁîb tawa sī, tsî ge ǀkhoma bi, ǁgôa tsîb nî ǁîb di ôaba ǂgauǂgausa, ǁōǁga raseb ge ǁgoe i xui-ao.
JHN.4.49	Ob ge gao-aob ǃgāba ǁîb ǃoa ge mî: ǃKhūtse, ǁgôa re, ti ôab ǁō tama hîa.
JHN.4.50	Ob ge Jesuba ge mîǀî bi: ǃGû, sa ôab ge go ûi. Ob ge khoeba Jesub go mîǀî bi mîsa ǂgom, tsî ge ǃgû.
JHN.4.51	Tsî ǀnai ǁgôab ra hîa gu ge ǃgāgu âba ǃoa bi, tsî ǂhôa bi tsî ge mî: Sa ôab ge go ûi.
JHN.4.52	Ob ge ǁîga iri, ǁîb aib go ǃgâise tsâba ge dîǃā; o gu ge ǁîb ǃoa ge mî: ǁAri hûǁî iri ais ge ǁkhaisa go xū bi.
JHN.4.53	Ob ge ǁgûba ge mûǂan, ǁkhā iri a ǃkhaisa, ǁîb aib ge Jesuba ǁîb ǃoa: Sa ôab ge go ûi, ti a mîba. Ob ge ǁîb ǂûb tsî ommi âb hoaragaba ge ǂgom.
JHN.5.1	Nēn khaoǃgâ i ge Jodeǁîn di kaitsē ge i, tsîb ge Jesuba Jerusalems ǃoa ge ǃapa.
JHN.5.2	Tsî i ge Jerusalems ǃnâ Gūdao-ammi tawa khōsenǁgam-e ge hâ i, Hebreǁîgowab ǃnâ Betesda, ti ra ǂgaihe-e, koro hâǃnâ-omga ūhâ-e.
JHN.5.3	ǁÎgu ǃnân ge kaise ǂgui ǀaesen hân, ǂgīn, ǃhoran tsî ǃhom hân tsîna gere ǁgoe, ǁgam-i di gongonhesa gere ǃâuna.
JHN.5.4	ǀHomǃgā-i ge ǃkharaga ǁaegu ai khōsenǁgam-i ai ǁgôaxa tsî ǁgam-e gere gongon xui-ao. ǂGuro ra ǁgam-i di gongonhes khaoǃgâ ǂgâ-i, ǁnā-i ge gere ǂgau, mâ ǀaesenai-i ǀgui-e i ga ūhâ xawe.
JHN.5.5	Tsîb ge ǁnāpa ǂanǂansa khoeba ge hâ i, ǃnonadisiǁkhaisaǀa kuriga ge ǀaesen ǁgoe iba.
JHN.5.6	Tsî Jesub ge ǁîba mûǁgoe, tsî ge ǂan ǀnaib ge ǂomxase ǀaesen ǁgoe i ǃkhaisa, ob ge ǁîb ǃoa ge mî: ǂUru ǂgaots ra?
JHN.5.7	Ob ge ǀaesen hâba ge ǃeream bi: ǃKhūtse, ǁgam-i ra gongonhe ǃnubai nî tita khōsenǁgam-i ǃnâ ǂgā khoe-e ta kom ūhâ tamao; o i kom, tita ǃgûgaru hîa, ǀnî-e ti aiǃâ ra ǁgôao!
JHN.5.11	Ob ge ǁîn ǃoa ge mî: ǂGauǂgau te gob ge: Kharob âtsa ū, î ǃgû, ti go mîǀî te.
JHN.5.12	On ge ge dî bi: Tariba kha ǁnā khoeb, sats ǃoa: Kharob âtsa ū, î ǃgû, ti go mîba?
JHN.5.13	Xaweb ge ǂgauǂgauhe goba, tarib a ǃkhaisa ge ǀū i; Jesub ge ūbēsen amaga; ǁnāpan ge ǂgui khoena hâ i xui-ao.
JHN.5.15	Ob ge khoeba ǃgû, tsî Jodeǁîna sī ge ǂhôa, Jesub a ǃkhaisa, ǁîba go ǂgauǂgauba.
JHN.5.21	ǁGûb ǁō hâna ǂkhaiǂkhai tsî ra ûi-ûis ǁkhās khamib ge ǀgôab ona ǂgaob ra-i hoa-e ra ûi-ûi.
JHN.5.28	Tā buru ǁîs ǃaroma; iri ge nîra hā xuige, ǁîb ain ǀhobadi ǃnâ hân hoana ǁîb di domma nîra ǁnâuba,
JHN.5.31	Tita xa ta ga aitsama ǃkhō-amo, os ge ti ǃkhō-amsa ama tama hâ.
JHN.5.34	Xawe ta ge tita khoe-i di ǃkhō-amsa ǃkhōǃoa tama hâ; tsî nēna ta ra mî, ǃgâiǃō kai du nîse.
JHN.5.35	ǁÎb ge khau tsî ra ǃnâ ǃamamǀae ge i; o du ge ǃnubu ǁaeroba ǁîb di ǃnâb ǃnâ ǃgâiǃgâisen ǂgao hâ i.
JHN.5.38	Tsî du ge ǁîb mîsa, sadu ǃnâs nî hâhâse ūhâ tama hâ, ǁîb ge sîba du ǂgom tama hâ amaga.
JHN.5.40	Tsî du ge tita ǃoa hā ǂgao tama hâ, ûiba du nî ūhâse.
JHN.5.41	Khoena xu ta ge tita ǃgôa-e ūǃoa tama hâ.
JHN.5.42	Xawe ta ge sado a ǂan, Elob ǀnamma du sadu ǃnâ ūhâ tama hâ ǃkhaisa.
JHN.5.43	Tita ge ti îb di ǀons ǃnâ ge hā, tsî du ge ǃkhōǃoa te tama hâ. ǀKharab ga ǁîb ǀons ǂûs ǃnâ hāo, o du nî ǃkhōǃoa bi.
JHN.6.1	ǁNās khaoǃgâb ge Jesuba Galileahurirob, Tiberias tawa hâb nauǃani ge ǃgâu.
JHN.6.2	Tsîs ge kai ǂnubisa ǁîba ge sao, ǀaesen hân tawab ra dī saoden ge mû xui-ao.
JHN.6.3	Ob ge Jesuba ǃhommi ai ǃapa, tsî ǁnāpa ǁkhāǁkhāsabegu âb ǀkha ge ǂnû.
JHN.6.5	ǃNubaib ge Jesuba ǃgapakhâi tsî ge mû, kai ǂnubis ǁîb ǃoa ra hāsa; ob ge Filipub ǃoa ge mî: Mapa ge nî perena ǁama, nēn nî ǂûga?
JHN.6.6	Tsîb ge nēsa ǃâitsâ bi rase ge mî; ǁîb kom ge ǂan io, tare-eb nî dīsao.
JHN.6.7	Ob ge Filipuba ge ǃeream bi: ǀGamkaidisi denargu di pere-i kom ǁîna ǂâuba tideo, mâ-i hoa-i ân ga ǂkhari ǃâro-e hō xawe o, ti.
JHN.6.8	Ob ge ǁkhāǁkhāsabegu âb di ǀguib, Andreab, Simon Petrub di ǃgâsaba ǁîb ǃoa ge mî:
JHN.6.9	Axarob ge nēpa hâ, koro gerstperes tsî ǀgam ǁaukha tsîna ūhâba, xawe tarena ǁîna nētikō ǂgui ǂnubis ǃnâ?
JHN.6.10	Ob ge Jesuba ge mî: An khoena ǂnû! Tsîs ge ǁnā ǃkhaisa ǀgâxa ge i. ǃNubai gu ge koroǀoadisi nî ī khoega ge ǂnû.
JHN.6.11	Ob ge Jesuba perega ū, tsî gangan, tsî ǁîga ǁkhāǁkhāsabega ge mā, tsî ǁkhāǁkhāsabegu ge ǂnû gona ge mā; ǁnās ǁkhās xase ǁaun tsîn xa, ǂgaon ge hâ is kōse.
JHN.6.12	Tsî ǁân geo, ob ge ǁkhāǁkhāsabegu âb ǃoa ge mî: ǃGau go ǃârona ǀhaoǀhao, î-i tā xū-i xare-e kā.
JHN.6.13	O gu ge ǀhaoǀhao, tsî disiǀgamǀa ǀharudi ǀoaba ǃâron xa ge ǀoaǀoa, ǁnā koro gerstperegu xa gu ge ǂûǃgau hâ in xa.
JHN.6.16	Tsî ǃui-i ge, o gu ge ǁîb di ǁkhāǁkhāsabega hurirob ǁga ge ǁgôa.
JHN.6.17	Tsî ǂgaus ǃnâ ǂgâ tsî gu ge hurirob nauǃani Kapernaums ǃoa ge ǃgâu. Tsî i ge ǀnai ǃkhae ge i, tsîb ge Jesuba ganupe ǁîgu tawa hā tama ge hâ i.
JHN.6.18	Tsîb ge huriroba kai ǂoa-i xa ge khâi,
JHN.6.19	Tsî koro nî ī ǃnani nî ī kilometerde gu ge ǃgâu hâ i ǃnubai gu ge Jesuba, hurirob aib garu, tsî ǂgausab ra ǀgū hîa ge mû; o gu ge ge ǃao.
JHN.6.20	Ob ge ǁîgu ǃoa ge mî: Tita komo, tā ǃao!
JHN.6.21	ǃNubai gu ge ǁîba ǂgaus ǃnâ ge ūǂgâxa ǂgao; os ge ǂgausa ǃhaese garuǀî gu ge i ǃhūb tawa ge sī.
JHN.6.22	Tsî ǀguitsēs ge ǂnubis, hurirob ammi ai mâsa ge mû, ǀnî ǂgau-i ǁnāpa a ǀkhai ǃkhaisa, ǁkhāǁkhāsabegu go hâǃnâ hâ is ǀguis, tsî Jesub go ǁîb di ǁkhāǁkhāsabegu ǀkha ǂgâ tama i, tsî gu go ǀguri ī ǃkhaisa;
JHN.6.24	Tsî ǂnubis ge mû, Jesub tsî ǁîb di ǁkhāǁkhāsabegu tsîgu ǁnāpa ǀkhai ǃkhaisa, on ge ǁîn ona ǂgaudi ǃnâ ǂgâ tsî Kapernaums tawa ge sī, Jesuba ra ôase.
JHN.6.25	Tsî hurirob nauǃanin ge hō bio, on ge ǁîb ǃoa ge mî: Rabitse, mâ ǁaets go nēpa hā?
JHN.6.26	Ob ge Jesuba ǁîna ǃeream tsî ge mî: Amase, amase ta ra mîba du, saode du ge mûs ǃaroma tama i tsî peren xa ǂû tsî du go ǁâ ǃkhais ǃaroma du ra ôa te.
JHN.6.28	On ge ǁîb ǃoa ge mî: Tare-e da nî dī, o da Elob di sîsenga nî sîsen?
JHN.6.33	Nēb ge Elob di pereb, ǀhomma xu ge ǁgôaxab, tsî ǃhūbaiba ûiba ra māba xui-ao.
JHN.6.34	On ge ǁîb ǃoa ge mî: ǃKhūtse hugaǀgui nē pereb xa mā da.
JHN.6.41	On ge Jodeǁîna ǁîb ǂama ge ǀara: Tita ge ûib di pereta, ǀhomma xu ge ǁgôaxa ta, tib goro mî ǃkhais ǃaroma.
JHN.6.43	Ob ge Jesuba ǃeream, tsî ǁîn ǃoa ge mî: Tā sadu ǃnâ ǀara.
JHN.6.50	Nēb ge pereb, ǀhomma xu ra ǁgôaxaba, ǁîb xa ga ǂû khoe-i ǁō tidese.
JHN.6.52	On ge Jodeǁîna ǂnoagu tsî ge mî: Matib kha nēba sada ǁîb di ǁgansa a ǂûmā ǁkhā?
JHN.6.53	Ob ge Jesuba ǁîn ǃoa ge mî: Amase, amase ta ra mîba du: Khoen Ôab di ǁgansa du ga ǂû tama io, tsî ǁîb ǀaoba du ga ā tama io, o du kom sadu ǃnâ ûi-e ūhâ tamao.
JHN.6.54	Ti ǁgansa ra ǂû-i, tsî ti ǀaoba ra ā-i, ǁnā-i ge ǀamo ûiba ūhâ tsî ta ge ǁî-e nîra ǂkhaiǂkhai ǀuni tsēs ai.
JHN.6.55	Ti ǁgans a ama-ai ǂû, tsî ti ǀaob a ama-ai āxū xui-ao.
JHN.6.57	Ûitsama ǁGûb ge tita sî, tsî ta ǁGûba xu ra ûis ǁkhās khami i ge ǁkhāti tita ra ǂû-e tita xu nîra ûi.
JHN.6.58	Nēb ge pereb, ǀhomma xu ge ǁgôaxaba, sadu îgu ge manaba ǂû tsî gere ǁō khami ī tamaba. Nē pereb xa kara ǂû-i kom ǀamosib kōse nîra ûi-eo.
JHN.6.59	Nēnab ge Kapernaums tawa ge mî, sinagogeb ǃnâ ra ǁkhāǁkhāǃâ.
JHN.6.60	Tsî ǂguin ǁîb ǁkhāǁkhāsaben din ge ǁnâuo, on ge ge mî: Ama ǁgonǁgonǂgaosa mî-i ge nē-e; tari-e ǁî-e a ǁnâu ǁkhā?
JHN.6.61	Tsî Jesub ge ǁîb ǃnâ ǂan, ǁîb di ǁkhāǁkhāsaben ǁîs ǃaroma ra ǀara ǃkhaisa, ob ge ǁîn ǃoa ge mî: ǁGonǁgonǂgao dus ra nēsa?
JHN.6.66	ǁNā ǁaeba xun ge ǂguin ǁîb ǁkhāǁkhāsaben dina oa, tsî ǃaruǀî ǁîb ǀkha ǃgû tama ge i.
JHN.6.67	Ob ge Jesuba disiǀgamǀagu ǃoa ge mî: Tsî sago ona ra ǃgûbē ǂgao?
JHN.6.70	Ob ge Jesuba ǁîga ge ǃeream: Disiǀgamǀase ta kha sago ǃkhōǂuibasen tama hâ? Tsî ǀguib âgo ge a ǁgâua.
JHN.6.71	Tsîb ge ǁîsa Judab, Simonni ôab Iskarioǁîb xa ge mî; ǁîb ge ega ge ǀapexū bi, tsîb ge disiǀgamǀagu di ǀgui ge i.
JHN.7.4	Khoe-i xare-i ge xū-e ǂganǃgâsib ǃnâ dī tama, ǂhaisase i nî ǂansa ǃkhaisa ra ôa-amǃâ. Nēnats ga dīo, ǃhūbaiba ǁnâi aitsama ǂhaiǂhaisenba re.
JHN.7.5	ǃGâsagu âb ǂûgu on ge ǁîb ǃnâ ǂgom tama i xui-ao.
JHN.7.8	Sago ǁnâi nē kaitsēs ǃoa ǃgû. Tita ge nē kaitsēs ǃoa ganupe ǃgû tide, ti ǁaeb ganupe hā tama hâ xui-ao.
JHN.7.9	Tsî nēna mî tsîb ge Galileab ǃnâ ge hâ.
JHN.7.10	Tsî ǃgâsagu âb ge ǃgûbē ǃnubaib ge ǁîb ǂûb ona ge ǃgû, ǂhaisase tama, xawe ǂganǃgâsib ǃnâ.
JHN.7.11	On ge Jodeǁîna ǁîba kaitsēs ai ôa, tsî ge mî: Mapab ǁîba hâ?
JHN.7.12	Tsîs ge ǁîb xa ǀhuikhoms kaisa ǁaes ǃnâ ge hâ i. ǀNîn ge: ǃGâi khoeb komo, ti ge mî. On ge nauna: Hî-i, ǁaesab kom ra ǂgaeǂhapuo, ti ge mî.
JHN.7.14	Tsî ǀnai i ge kaitsēgu ǁaegu i, ǃnubaib ge Jesuba tempeli ǃoa ǃgû, tsî gere ǁkhāǁkhā.
JHN.7.16	Ob ge Jesuba ǁîna ǃeream tsî ge mî: ǁKhāǁkhās âtas ge ti tama hâ, xawes ge a tita ge sîb di.
JHN.7.17	Khoe-i ga ǁîb di ǂâisa dī ǂgao-o, o i ge nî hōǃâ, ises nē ǁkhāǁkhāsa Eloba xu hâsa, īse ta aitsama tita xa ra ǃhoasa.
JHN.7.23	Tsî khoe-i ga sâtsēs ai ǃgaosa hō, Moseb ǂhanub khôahe tidese, o du tita ǃoagu ǁnâi ra ǁaixa, hoaraga khoe-e ta go sâtsēs ai ǂuruǂurus ǂama?
JHN.7.24	Tā mûs ǃoa ǀgoraǃgâ, î du ǂhanu-ai ǀgoraǃgâ-e ǀgoraǃgâ.
JHN.7.26	Tsî mû, ǂhaisaseb ra ǃhoa, xawen ge xū-i xare-e mîba bi tama hâ. Mûǂan gu go xare sada ǂamkhoega, nēb a amase Xristu ǃkhaisa?
JHN.7.28	Ob ge Jesuba tempeli ǃnâ ra ǁkhāǁkhāse ǃgarise ge ǂgaiǂui: Ā, sadu ge tita ǂan hâ, tsî du ge a ǂan, mapa xu ta hâsa: Aitsama ta ge tita xu hā tama hâ, xawe ama-aib ge ǁîb, tita ge sîb, sadu ǂan tama hâba.
JHN.7.32	Tsî Farisegu ge ǁnâu, nēti īnas ra ǂnubisa ǁîb xa ǀhoeǃhoa ǃkhaisa, o gu ge Farisegu tsî ǀgapipristergu tsîga ǃgāga ge sîǂui, ǁîba gu nî ǃkhōse.
JHN.7.35	On ge Jodeǁîna ǁîn ǁaegu ge mî: Mapab kha nēba nî ǃgû, o da ǁîba hō tide? ǀGaruǀgaruhe hâ Grikeǁînǀî ǃgû tsîb kha nî Grikeǁîna ǁkhāǁkhā?
JHN.7.36	Mâ mîǃnôa-e kha nēb ra mî-e: O du ge tita nî ôa, tsî hō te tide; tsî: Tita hâpa, ǁnāpa du ge a sī ǁoa?
JHN.7.45	Tsî sîsabegu ge ǀgapipristergu tsî Farisegu tsîgu tawa ǁarusīo, o gu ge nēga ǁîgu ǃoa ge mî: Tare xū-i ǃaroma go ūhā bi tama hâ?
JHN.7.47	O gu ge Farisega ge ǃeream: Sago ona kha ǂgaeǂhapuhe hâ?
JHN.7.48	ǂAmkhoegu di ǀgui-e ǁîb ǃnâ ǂgom-i ge, tsî Farisegu di ǀgui-i tsîna?
JHN.7.49	Xawe nē ǂnubis ǂhanuba ǂan tamas ge ǀâxarexūhe hâ.
JHN.7.53	O i ge mâ-i hoa-e ǁnāti ge ǁaru.
JHN.8.1	Tsîb ge Jesuba ǀKheraǃhommi ǃoa ge ǃgû.
JHN.8.2	Tsî ǃnauǁgoagab ge ǁkhawa tempeli ǃnâ ge sī, tsî ǂnubis hoas ge ǁîb tawa ge hā. Ob ge ǂnû tsî ǁîna gere ǁkhāǁkhā.
JHN.8.3	Tsî gu ge xoaǂansabegu tsî Farisegu tsîga taras, ǀase ǃgamekhôas ǃnâ go ǃkhōhesa ǁîb tawa ūhā, tsî ǁaegub ǃnâ mâi si,
JHN.8.4	tsî ǁîb ǃoa ge mî: ǁKhāǁkhā-aotse, nē taras ge ǀase ǃgamekhôas ǃnâ go ǃkhōhe.
JHN.8.6	Tsî gu ge ǁnāsa ge mî, ǃâitsâ bi gu nîse, î gu ga ǁîba ǀhapiǀhapi ǁkhā ti. Ob ge Jesuba ǃgamǃgâ tsî ǀkhunub ǀkha ǃhūb ai ge xoa.
JHN.8.7	Tsî dîhâhâ bi gu geo, ob ge khuisen tsî ǁîgu ǃoa ge mî: Sago xa ga ǁoreoba ab ǂguro ǀuisa ǁîs ai ǂnoa.
JHN.8.8	Tsî ǁkhawa ǃgamǃgâ tsîb ge ǃhūb ai ge xoa.
JHN.8.10	Tsî Jesub ge khuisen tsî ǀnî khoe-e mû tama io, taras ǀguisa, ob ge ǁîs ǃoa ge mî: Mapa gu hâ, tarase, sa ǀanaǃgâ-aoga? Khoe-e kha ǀgoraǃgâ si tama hâ?
JHN.8.13	O gu ge Farisega ǁîb ǃoa ge mî: Aitsamats ge sats xa ra ǃkhō-amsen, os kom ǃkhō-ams âtsa ama tamao.
JHN.8.15	Sadu ge ǁgans ǃoa ra ǀgoraǃgâ; tita ge khoe-i xare-e ǀgoraǃgâ tama hâ.
JHN.8.17	Tsî sadu di ǂhanub ǃnâ ǁkhāti xoahe hâ: ǀGam khoekha di ǃkhō-amgus a ama ǃkhaisa.
JHN.8.18	Tita ge aitsama tita xa ra ǃkhō-amsen ta, tsî Abob, tita ge sîb on ge tita xa ra ǃkhō-am.
JHN.8.24	O ta go mîba du, ǁoren âdu ǃnâ du nî ǁō ǃkhaisa; tita a ǁî ǃkhaisa du ga ǂgom tama io, o du kom ǁoren âdu ǃnâ nîra ǁō-o.
JHN.8.25	On ge ǁîb ǃoa ge mî: Taritsa kha satsa? Ob ge Jesuba ǁîn ǃoa ge mî: ǀAse ta goro ǃhoa khami ī ta ge tita.
JHN.8.26	ǂGuin, sadu xa mî tsî ta ga ǀgoraǃgâna ta ūhâ; xawe tita ge sîb ge a ama-ai, tsî ǁîba xu ta ge ǁnâun, ǁnāna ta ǃhūbaiba ra ǃhoa-ū.
JHN.8.27	Xawen ge ǁnâuǃā tama ge i, ǁGûb xab go ǁîna ǃhoa-ū ǃkhaisa.
JHN.8.32	tsî du ge amaba nî ǁnâuǃā, tsîb ge amaba sado nî ǃnoraǃnora.
JHN.8.35	Khobo-i ge ǀamose oms ǃnâ hâ tama hâ; ǀgôab ge ǀamose ra hâ.
JHN.8.37	Abrahammi suridu a ǃkhaisa ta a ǂan; xawe du ǃgam te du nîsa ra ôa-am, ti mîs sadu ǃnâ ǂgâǃkhai-e ūhâ tama xui-ao.
JHN.8.38	Tita ge ti Îb tawa ta ge mûna ra ǃhoa; tsî du sadu ona sadu îb tawa du ge mûna ra dī.
JHN.8.39	On ge ǃeream, tsî ǁîb ǃoa ge mî: Abrahammi kom sida îo. Ob ge Jesuba ǁîn ǃoa ge mî: Abrahammi ôa du kao, o du ga Abrahammi di sîsenga dī hâ.
JHN.8.40	O du nēsi tita du nî ǃgamsa ra ôa-am, khoeta, Eloba xu ta ge ǁnâu amaba ra ǃhoaba du ta; nēsab ge Abrahamma dī tama hâ.
JHN.8.41	Sadu ge sadu îb di sîsenga ra dī. On ge ǁîb ǃoa ge mî: ǀAiba xu da ǃnae tama hâ. ǀGui ǁGûb ǀguiba da ge ūhâ, Eloba.
JHN.8.42	Ob ge Jesuba ǁîn ǃoa ge mî: Elob ga sadu Îo, o du ga tita ǀnam hâ; Eloba xu ta ge ǂoa tsî hā xui-ao; ti aitsama ta ǂoa tama, xaweb ge ǁîba ge sî te.
JHN.8.43	Tarexa du kha ti mîsa ǁnâuǃā tama hâ? Ti mîsa du a ǁnâu ǁoa amaga.
JHN.8.45	Xawe tita, amaba ta ra mî amaga du ǂgom te tama.
JHN.8.49	Ob ge Jesuba ge ǃeream: Tita ge ǁgâua-e ūhâ tama, xawe ta ge ti Îba ra ǃgôa, tsî sadu ge tita ra ǀgoe.
JHN.8.52	On ge Jodeǁîna ǁîb ǃoa ge mî: Nēsi da ra mûǂan, ǁgâua-ets ūhâ ǃkhaisa. Abrahammi kom ge ǁō-o, tsî kēbo-aogu on, ots satsa ra mî: Khoe-i ga ti mîsa ǃkhōǀgaipeo, o i ge ǀamos kōse ǁōba tsâ tide, ti.
JHN.8.53	Satsa kha Abob Abrahammi, ǁō geb ǃgâ-ai a kai? Tsî kēbo-aogu on ge ǁō. Tarits asets kha aitsama ra dīsen?
JHN.8.54	Ob ge Jesuba ge ǃeream: Tita ga aitsama ǃgôasen, os ge ti ǃgôasa a ǁau. Xawe ti Îb ge ǁnāb, tita ra ǃgôab, sadu di Elob a, ti du ra mîba.
JHN.8.56	Abrahammi sadu îb ge ǃgâiaǂgao ge hâ i, ti tsēsab nî mûs ǂama; tsîb ge mû si, tsî ge ǃgâiaǂgao.
JHN.8.57	On ge Jodeǁîna ǁîb ǃoa ge mî: Ganupets kom korodisi kurixa tamao, ots kha Abrahamma ge mû?
JHN.8.58	Ob ge Jesuba ǁîn ǃoa ge mî: Amase, amase ta ra mîba du, Abrahammi hâ tama hîa ta ge tita ge hâ i.
JHN.9.1	Tsî ǃgû-īb ra hîab ge ǃnaesa xu a ǂgī khoeba ge mû.
JHN.9.7	tsî ge mîǀî bi: ǃGûsī î Siloams, (Sîǂuis, ti ra ǂnûiǃkhunihes) di khōsenǁgam-i ǃnâ ǁāsen! Ob ge ǃgûsī tsî ǁāsen tsî mû rase ge hā.
JHN.9.8	On ge ǀgūkhoen, tsî aibeb ge ǂgī i ǃkhaisa ge mûna ge mî: Nēba kha ǀkhope gere ǂnôa tamaba?
JHN.9.9	On ge ǀnîna: ǁÎb komo, ti ge mî. Tsî naun: ǁÎb khami ī. Xaweb ge ǁîb ǂûba: ǁÎ ta kom titao, ti ge mî.
JHN.9.10	On ge ǁîb ǃoa ge mî: Matits kha mûra âtsa go khowabahe?
JHN.9.11	Ob ge ǃeream tsî ge mî: Khoeb, Jesub ti ra ǂgaiheb go ǂgoa-e ǂgobe tsî ǂkhaumû te, tsî mî: ǃGûsī î Siloams di khōsenǁgam-i ǃnâ ǁāsen! Tsî ǃgûsī tsî ta go ǁāseno, o ta ge go mû.
JHN.9.12	On ge ǁîb ǃoa ge mî: Mapab ǁîba hâ? Ob ge: ǀŪ ta a, ti ge mî.
JHN.9.13	On ge ǂgī ge iba Farisegu tawa ge ūsī.
JHN.9.15	O gu ge Farisega ǁkhawa ǁîba ge dî, matib go mûsa. Ob ge ǁîgu ǃoa ge mî; ǂGoa-eb go ti mûra ai ǂkhau, tsî ta go ǁāsen, o ta ra mû.
JHN.9.17	O gu ge ǁkhawa ǂgī go ib ǃoa ge mî: Satsa ǁnâi, tare xū-ets ǁîb xa ra mî, sa mûrab go khowaba tsi ǃkhais xa? Ob ge: Kēbo-aob komo, ti ge mî.
JHN.9.18	Tsîn ge Jodeǁîna ǂgom tama ge i, ǂgīb go hâ i hîab go mû ǃkhaisa, ǁgûra mû kaihe gob diran ge ǂgais kōse.
JHN.9.19	On ge ǁîra dîǃā tsî ge mî: Nēba saro ôab, ǁnā ǂgī hâse ge ǃnae, ti ro ǁîb xa ra mîba? Matib ǁnâi nēsi ra mû?
JHN.9.20	O ra ge ǁgûra ǃeream tsî ge mî: ǂAnm ge a, nēb a sim di ôa, tsî ǂgī hâseb ge ǃnae ǃkhaisa;
JHN.9.21	xawe matib nēsi ra mû ǃkhaisam a ǀū; tsî tari-i go mûra âba khowaba bi ǃkhaisam sima ǂan tama; kaiǂâub kom hâo, ǁîba dî re, îb ǁîba aitsama ǃhoabasen re.
JHN.9.23	ǁNā-amaga ra ge ǁîb îra: ǁÎb kom kaiǂâu hâo, ǁîba dîǃnâ re, ti ge mî.
JHN.9.25	Ob ge ǃeream tsî ge mî: Iseb a ǁore-ao ǃkhaisa ta ge tita a ǀū, ǀgui xū-i ǀgui-e ta ge a ǂan, ǂgī ta go i tsî nēsi ta ra mû ǃkhaisa.
JHN.9.26	O gu ge ǁîb ǃoa ge mî: Tare-eb go dī tsi? Matib go mûra khowaba tsi?
JHN.9.27	Ob ge ge ǃeream gu: ǀNai ta kom go mîba go-o, xawe go kom ǁnâu tamao. Tarexa go kha ǀgam ǃnāra ǁnâu ǂgao hâ? Sago ona ǁnâi ǁîb di ǁkhāǁkhāsabe kai ǂgao hâ?
JHN.9.28	O gu ge ǁîba ǀgoe, tsî ge mî: Sats ge a ǁîb di ǁkhāǁkhāsabe; xawe sige ge a Moseb di ǁkhāǁkhāsabe.
JHN.9.29	Sige ge a ǂan, Elob ge Moseb ǀkha a ǃhoa ǃkhaisa, xawe ge ge nēba a ǀū, mapa xub hâsa.
JHN.9.30	Ob ge khoeba ǃeream, tsî ǁîgu ǃoa ge mî: Ama buruburuxaba te a, sago a ǀū ǃkhaisa, mapa xub hâsa; xaweb ge ti mûra go khowa.
JHN.9.32	ǃHūbaib di ǁaeba xu i ge ǁnâusa tama ge hâ i, khoe-i ge ǂgī hâse ge ǃnae i di mûra khowa ǃkhaisa.
JHN.9.35	Tsî Jesub ge ǁnâu, ǂhāǂui bi gu go ǃkhaisa, ob ge hō bib geo, ǁîb ǃoa ge mî: Satsa Elob Ôab ǃnâ ǂgomts ra?
JHN.9.36	Ob ge ge ǃeream: Mâba kha ǃKhūtse, î ta ǁîb ǃnâ ǂgom?
JHN.9.38	Ob ge: ǂGom ta ra, ǃKhūtse, ti mî tsî ge ǀgorelî bi.
JHN.9.40	Tsî ǀnîgu Farisegu digu, ǁîb tawa hâgu ge ǁnâuo, o gu ge ǁîb ǃoa ge mî: Tsî sige ǁkhāti ǂgī hâ?
JHN.10.1	Amase, amase ta ra mîba du: Dao-amsa-ū gūn di ǃharas ǃnâ ǂgâ tama-i, tsî nau ǃkhai-e xu ra ǃapaǂgâ-i, ǁnā-i ge ǃnari-ao tsî ǃgamao-e.
JHN.10.2	Xawe dao-amsa xu ra ǂgâ-i, ǁnā-i ge gūn di ǃûi-ao-e.
JHN.10.3	ǁÎbab ge daoǃûi-aoba ra ǁkhowa-amba, tsîn ge gūna ǁîb di domma ra ǁnâu; tsîb ge ǁîb di gūna ǀons ǀkha ra ǂgai, tsî ǁîna ra ǂgaeǂguiǂui.
JHN.10.4	Tsî gūn âbab ga dīǂuio, ob ge ǁîna ra ai-aiba, on ge gūna ǁîba ra sao, dommi âban a ǂan amaga.
JHN.10.5	Xawe ǀkharaban ge sao tide, tsî nî ǁîba xu ǃkhoeni, ǀkharan di domman ǂan tama hâ amaga.
JHN.10.6	Nē ǂkhoamî-eb ge Jesuba ǁîn ǃoa ge mî; xawen ge ǁnâuǃā tama ge i, tare-i a ǃkhaisa, ǁîn ǃoab ge ǃhoa-e.
JHN.10.7	Ob ge Jesuba ǁkhawa ǁîn ǃoa ge mî: Amase, amase ta ra mîba du: Tita ge gūn di dao-amta.
JHN.10.9	Tita ge dao-amta. Khoe-i ga tita xu ǂgâo, o i ge nîra ǃgâiǃō, tsî i ge ǂoa tsî nîra ǂgâ; tsî ǃû-ai-e nîra hō.
JHN.10.10	ǃNari-ao-i kom ǃnari tsî i nî ǂā, tsî i nî hîǀhuru, ti ī ǂâibasens ǀguis ǀkha ra hāo. Tita ge ge hā, ûib tsî ǃnāǂamsasib tsîkhan nî ūhâse.
JHN.10.13	Tsîb ge ǃgaesaba ra ǃhū, ǃgaesab a tsî gūnab ǁae-ū tama amaga.
JHN.10.17	ǁNā-amagab ge Aboba tita ǀnam hâ, ti ûiba ta ra ǁguiǁnâ amaga, ǁkhawa ta nî ǁîba ūse.
JHN.10.21	On ge ǀnîna ge mî: ǁGâuab xa hâǃnâhe-i di mî tamadi kom nēdeo. ǁGâua-e kha ǁkhā i a, ǂgī hân di mûde khowasa?
JHN.10.22	Tsî-i ge Jerusalems ǃnâ tempeli khaihes di kaitsē ge i, tsî i ge sao ge i.
JHN.10.24	On ge Jodeǁîna ǃnamiǂgā bi, tsî ǁîb ǃoa ge mî: Matikō ǂomxasets sida ra ǀgommaǂâi kai? Xristuts ka satsao, ǁkhoaǂgaose sida mîba re.
JHN.10.28	Tsî tita ge ǁîna ǀamo ûiba ra mā; tsîn ge tātsēs tsîna kāǁō tide, tsî khoe-i xare-i ge ǁîna ti ǃomma xu tsubuǂui tide.
JHN.10.29	Ti îb, tita ǁîna ge māb ge hoan ǂamai a kai; tsî khoe-i xare-i ge ǁîna ti îb di ǃomma xu a tsubuǂui ǁoa.
JHN.10.30	Tita tsî Abob tsîkhom a ǀgui.
JHN.10.32	Ob ge Jesuba ǁîna ge ǃeream: ǂGui ǃgâidīgu ti Îba xu hâga ta ge ǁgau du; mâ dīb ǁnāgu dib ǃaroma du kha ra ǀuiǁhom te? ti.
JHN.10.35	Tsîb ga ǁnāgu, ǁîgu ǃoas ge mîsa hāga, elogo, ti ǂgaio (tsî xoas ge khôahe ǁoasa),
JHN.10.37	Ti Îb di sîsenga ta ga dī tama io, tā ǂgom te.
JHN.10.38	Xawe ǁîga ta kara dīo, ǁnâi sîsenga ǂgom, tita du ga ǂgom tama i xawe; î du ǂan tsî ǂgom, Abob tita ǃnâ hâ, tsî tita ǁîb ǃnâ hâsa.
JHN.10.41	Tsî ǂguin ge ǁîb tawa sī tsî ge mî: Johaneb ge sao-i xare-e dī tama hâ; xawe Johaneb nēb xa gere mîn hoan ge a ama.
JHN.10.42	Tsî ǂguin ge ǁnāpa ǁîb ǃnâ ge ǂgom.
JHN.11.3	O ra ge ǃgâsara ǁîb ǃoa sî tsî ge mîba kai bi: ǃKhūtse, mû, ǀnamts hâb ge ǀaeǁgoe hâ.
JHN.11.5	Tsîb ge Jesuba Martas, tsî ǁîs di ǃgâsas tsî Lasarub tsîna ǀnam ge i.
JHN.11.6	Tsî ǁîb ǀaesen hâ ǃkhaisab ge ǁnâu, ob ge ganupe ǀgam tsēra hâb a ǃkhais tawa ge hâ.
JHN.11.7	ǁNās khaoǃgâb ge ǁkhāǁkhāsabegu ǃoa ge mî: A ge ǁkhawa Judeab ǃoa ǃgû.
JHN.11.12	O gu ge ǁkhāǁkhāsabegu âba ge mî: ǃKhūtse ǁommi nîs karao, ob ge nî ǂgau.
JHN.11.13	Xaweb ge Jesuba ǁnāsa ǁōb âb xa ge mî; xawe gu ge ǁîga ǂoms di sâb xab ra ǃhoa, ti ge ǂâi hâ i.
JHN.11.14	ǃNubaib ge Jesuba ǃoaǃū ǁîgu ǃoa ge mî: Lasarub ge go ǁō;
JHN.11.15	tsî ta ge sago ǃaroma ra ǃgâiaǂgao, ǁnāpa ta go hâ tama hâ isa, ǂgom ǁkhā go nîse. Xawe a ge ǁîb ǃoa ǃgû!
JHN.11.16	Ob ge Tomab, Didimub ti ra ǂgaiheba, ǁîb di ǀhōsaǁkhāǁkhāsabegu ǃoa ge mî: A ge sage ona ǃgû, î ge ǁîb ǀkha ǁō.
JHN.11.17	Tsî Jesub ge sī, ob ge ǁîba ǀnai haka tsēde ǀhobas ǃnâ ǁgoese ge hō.
JHN.11.18	Tsîs ge Betanisa Jerusalems ǀgūse ge ǁgoe i, ǃnona nî ī kilometergu kōse.
JHN.11.19	Tsî ǂgui Jodeǁîn ge Martas tsî Marias tsîra ǃoa ge hā hâ i, ǃgâsab ǂaman nî ǁîra ǁkhaeǂgaose.
JHN.11.20	Tsî Martas ge Jesub ǃgoaxa ǃkhaisa ǁnâuo, os ge ǁîba ge ǃgûǃoa; xawe Marias ge oms ǃnâ ge ǂnû.
JHN.11.21	ǃNubais ge Martasa Jesub ǃoa ge mî: ǃKhūtse, sats ga nēpa hâ hâo, ob ge ti ǃgâsaba ga ǁō tama hâ i.
JHN.11.22	ǁNāti ī xawe ta a ǂan, Elobats ga satsa ǂgaoǀkhā xū-i hoa-eb nî Eloba mā tsi ǃkhaisa.
JHN.11.23	Ob ge Jesuba ǁîs ǃoa ge mî: Khâi nî ǃgâsab âs ge.
JHN.11.28	Tsî nēna mî tsîs ge ge ǃgû tsî Marias ǃgâsas âsa ǂgai, tsî ǂganǃgâse ǁîs ǃoa ge mî: ǁKhāǁkhā-aob ge go hā, tsî ra ǂgai si.
JHN.11.29	Tsî ǁîs ge ǁnâuo, os ge ǁnātimîsi khâi tsî Jesub tawa ge sī.
JHN.11.31	Tsî Jodeǁîn ǁîs ǀkha oms ǃnâ hân, tsî ǁîsa ra ǁkhaeǂgaon ge mû, Marias ge ǃhaese khâi tsî ǂoa ǃkhaisa, on ge ǁîsa sao tsî: ǀHobas ǃoas kom ra ǃgûo, ǁnāpas nî āse, ti ge mî.
JHN.11.32	Tsî Marias ge Jesub hâ ǃkhai-i tawa sī tsî mû bio, os ge ǂaira âb tawa ǁnāǁgoe, tsî ǁîb ǃoa ge mî: ǃKhūtse, sats ga nēpa hâ io, ob ge ti ǃgâsaba ga ǁō tama hâ i.
JHN.11.34	ob ge ge mî: Mapa du ǁîba ǁgui hâ? On ge ǁîb ǃoa: ǃKhūtse, hā î mû re! ti ge mî.
JHN.11.36	On ge Jodeǁîna ge mî: Kō, matikōseb go ǁîba ǀnam isa!
JHN.11.37	On ge ǀnîn âna ge mî: Okha, nēb ǂgī hâb di mûra go khowaba ǁkhāti dī ǁoab ga i nēb ga ǁō hâ ga tidesa?
JHN.11.39	Ob ge Jesuba: ǀUisa ūbē! ti ge mî. Os ge Martas ǁō hâb di ǃgâsasa ǁîb ǃoa ge mî: ǀNaib ǀō hâ, ǃKhūtse, hakaǁî tsēs komo.
JHN.11.41	On ge ǀuisa ge ūbē, ǁō hâb ge ǁgoe i ǃkhaisa xu. Ob ge Jesuba kōkhâi tsî ge mî: Abotse, gangan tsi ta ra, ǁnâu-am tets go ǃkhais xa.
JHN.11.43	Tsî nēna mî tsîb ge ǃgari dommi ǀkha Lasarutse, ǂoaxa! ti ge ǂgai.
JHN.11.44	Ob ge ǁō hâba ge ǂoaxa, ǃomkha tsî ǂaira ai ǀhobas ǃkhaiga ǃgaehe hâse, tsî ais âba aosenǃkhaib ǀkha ǃnanhe hâse. Ob ge Jesuba ǁîn ǃoa ge mî: Xore bi, îb ǃgû!
JHN.11.45	On ge Marias ǃoa ge hā tsî Jesub go dīna go mû Jodeǁîn di ǂguina ǁîb ǃnâ ge ǂgom.
JHN.11.46	Xawe ǀnîn ân ge Farisegu ǃoa ǃgû, tsî ǁîga Jesub go dīna sī ge mîba.
JHN.11.47	O gu ge ǀgapipristergu tsî Farisegu tsîga ǀapeǀhao-e dī, tsî ge mî: Tare-e ge nî dī? Nē khoeb kom ǂgui saode ra dīo.
JHN.11.48	ǁNāti ge ga ǁîba dī kaio, on ge hoana ǁîb ǃnâ nî ǂgom. O gu ge Romeǁîga hā, tsî nî ǃhūb tsî ǁaes tsîna sage ūǀhana.
JHN.11.49	Ob ge ǀguib âgu, Kajafab, ǁnā kurib ǁkhāb ai ǀgapiprister ge iba ǁîgu ǃoa ge mî: Sago kom xū-e ǂan tamao,
JHN.11.52	tsî ǁaesab nî ǁōbas ǀguisa tama, xaweb nî ǁkhāti Elob ôan, ǀgaruǀgaruhe hâna ǀhaoǀhaose.
JHN.11.53	ǁNā tsēs ǁkhāsa xu gu ge ge ǀapeǀape, ǃgam bi gu nîsa.
JHN.11.54	Ob ge Jesuba ǃaruǀî ǁkhoase Jodeǁîn ǃnâ ǃgûma tama ge i; ob ge ǁnāpa xu ǃgaroǃhūb ǀgūse hâ ǃkhais, Efraim ti ǀon hâ ǃās ǃoa ǃgû, tsî ǁnāpa ǁkhāǁkhāsabegu âb ǀkha ge hâ.
JHN.11.56	On ge Jesuba ôa, tsî tempeli ǃnâ mâse gere mîǀîgu: Mati du ǂâi hâ? Hāb nî xare kaitsēs ai?
JHN.11.57	Tsî gu ge ǁkhāti ǀgapipristergu tsî Farisegu tsîga mîmā-e ge ǂoa kai, khoe-i ga ǂan, mapab hâsa, o i ge nî ǂanǂan ǃkhō bi gu nîse, ti.
JHN.12.2	Tsîn ge ǁnāpa ǃuiǂûǁae-e ge dība bi, tsî Martas ge gere ǃoaba, tsî Lasarub ge ǁîb ǀkha tāb tawa ǂnôan di ǀgui ge i.
JHN.12.4	Ob ge ǁkhāǁkhāsabegu di ǀguib, Judab Iskarioǁîb, ega ǁîba nî ǀapexūba ge mî:
JHN.12.5	Tare xū-i ǃaromab kha nē ǃgâihamxūba ǃnonakaidisi denargu ama ǁamaxūhe tsî ǀgâsana māhe tama hâ?
JHN.12.7	Ob ge Jesuba ge mî: ǁNāxū si; tita nîra ǁkhōhe tsēsas ǁîba sâuba hâ xuige.
JHN.12.9	Tsîs ge kai ǁaes Jodeǁîn disa ge ǁnâu, ǁnāpab hâsa, on ge ge sī, Jesub ǀguib ǃaroma tama i, tsî Lasarub ǁō hâna xub go ǂkhaiǂkhaiban nî mûse.
JHN.12.10	O gu ge ǀgapipristerga ge ǀapeǀape, Lasarub ona gu nî ǃgam, ti.
JHN.12.11	Jodeǁîn ǂguin ge ǁîb ǃaroma ǃgûsī, tsî Jesub ǃnâ ǂgom amaga.
JHN.12.12	ǀGuitsēs ai, kai ǂnubis kaitsēs ǃoa go hās ge ǁnâuo, Jesub Jerusalems ǃoa ǃgoaxa ǃkhaisa,
JHN.12.15	Tā ǃao, Sions ǀgôase! Mû, sa gao-aob ge ǃgoaxa esel-i ǂkhamro-i ai ra ǃgapise, ti.
JHN.12.16	Tsî gu ge ǁkhāǁkhāsabegu âba ǁnāsa aiba ǁnâuǃā tama ge i, xawe ega, Jesub ge ǂkhaiǂkhaihe hâ i ǃnubai gu ge ge ǂâihō, nēs ǁîb xa xoamâihe hâ ǃkhaisa, tsî khoen ge nēsa dība bi ǃkhaisa.
JHN.12.17	Tsî ǂnubis, Lasarubab ge ǀhobasa xu ǂgai tsî ǁō hâna xu ǂkhaiǂkhai ǃnubai ǁîb ǀkha ge hâ is ge ǁîb dīb xa ge ǃkhō-am.
JHN.12.18	ǁNā-amagas ge ǂnubisa ǁkhāti ǁîba ge ǃgûǃoa, nēti-ī sao-eb go dī ǃkhaisan ge ǁnâuo.
JHN.12.20	Tsîn ge ǀnî Grikeǁîna, ǀgoreǀî nîse kaitsēs ǃoa ge hān ǃnâ ge hâ i.
JHN.12.22	Ob ge Filipuba Andreaba ge sī mîba, tsî Andreab tsî Filipub tsîkha ge Jesuba ge sī mîba.
JHN.12.23	Ob ge Jesuba ǁîna ǃeream, tsî ge mî: Iri ge go hā, ob ge Khoen Ôaba nîra ǂkhaiǂkhaihe.
JHN.12.28	Abotse, sa ǀonsa ǂkhaiǂkhai! O i ge dom-e ǀhomma xu ge ǀkhī: ǂKhaiǂkhai si ta go, tsî ta ge ǁkhawa nîra ǂkhaiǂkhai si, ti.
JHN.12.29	Os ge ǂnubis ǁnāpa mâ tsî ge ǁnâusa: ǃGuru i kom go-o, ti ge mî. On ge nauna: ǀHomǃgā-i kom ǁîb ǀkha go ǃhoao, ti ge mî.
JHN.12.33	(Tsîb ge nēsa ge mî, ǁgaub nîse, mâ ǁō ai-eb nîra ǁō ǃkhaisa.)
JHN.12.37	Tsî ǁnātikō ǂgui saodeb ge ǁîn aiǃâ gere dī, xawen ge ǁîb ǃnâ ǂgom tama ge i,
JHN.12.40	“Mûdi ânab ge ǂgī kai, tsî ǂgaob ânab ge karokaro, mûdi ǀkhan mû tidese, tsî ǂgaob ǀkhan ǁnâuǃā tidese, tsîn ǃhobasen tidese, tsî ta ǁîna ǂgauǂgau tidese.”
JHN.12.48	Tita kara ǃharaxū-i, tsî ti mîde ǃkhōǃoa tama i ge ǀnai ǁî-e ra ǀgoraǃgâ-e ūhâ: Mîs tita gere ǃhoas, ǁîs ge ǁî-e nîra ǀgoraǃgâ ǀuni tsēs ai.
JHN.12.49	Tita ge tita xa aitsama ǃhoa tama hâ; xawe Abob, tita ge sîb, ǁnāb ge mîmā-e ge mā te, tare-e ta nî mî tsî ǃhoa ǃkhaisa.
JHN.12.50	Tsî ta ge a ǂan, ǁîb di mîmās a ǀamo ûi ǃkhaisa. O ta ge ǃhoa ta rana, Abob ge tita mîba khami ra ǃhoa.
JHN.13.1	Tsî Pasxakaitsēs aiǃâ, Jesub ge ǂan io, iri âb, ǁîb aib nî nē ǃhūbaiba xu ǁGûb ǃoa ǃgûb go hā ǃkhaisa, ob ge ǁîb din, ǃhūbaib ai hâna, ǁînab ge ǀnam hâ i khami ǀunis kōse ge ǀnam.
JHN.13.4	ob ge ǃuiǂûsa xu khâi, tsî saran âba ǂgaeǂui, tsî ǃuri ǃkhaiba ū tsî ǁîb ǀkha ge ǃgaesen.
JHN.13.5	ǁNās khaoǃgâb ge ǁgam-e ǃore-i ǃnâ ǂnâ, tsî ǁkhāǁkhāsabegu di ǂaide ge ǁātsoatsoa, tsî ǃuri ǃkhaib, ǁîb ǀkhab ǃgaesen hâb ǀkha ge ǀomǀkhā.
JHN.13.6	Tsî Simon Petrub tawab ge sīo, ob ge ǁnāba ǁîb ǃoa ge mî: ǃKhūtse, satsa kha ǁnâi ti ǂaira nî ǁā?
JHN.13.7	Ob ge Jesuba ǃeream tsî ǁîb ǃoa ge mî: Dī ta ra-ets nēsi a ǀū, xawets ge nēn khaoǃgâ nîra ǂan.
JHN.13.8	Ob ge Petruba ge mîǀî bi: Tātsē, tātsēts ge satsa ti ǂaira ǁā tide. Ob ge Jesuba ǁîba ge ǃeream: ǁĀ tsi tama ta ga io, ots kom tita ǃnâ amǃnâ-e ūhâ tamao ti.
JHN.13.9	Ob ge Simon Petruba ǁîb ǃoa ge mî: ǃKhūtse ti ǂaira ǀguira tama, îts ǃomkha tsî danas ona ǁā.
JHN.13.12	Tsî ǂaidi âgab ge ǁātoa, tsî saran âbab ge ǂgaeǂgāo, ob ge ǁkhawa tāb tawa ǂnû, tsî ǁîgu ǃoa ge mî: ǂAn go a, tare-e ta goro dība go ǃkhaisa?
JHN.13.19	ǀNai nēsi ta ge ǁîna ra mîba go, ǃnae taman hâ hîa, ǃnaen ka ǃnubai go nî ǂgom ga, tita a ǁî ǃkhaisa.
JHN.13.22	O gu ge ǁkhāǁkhāsabega ge kōǀîgu tarib xab ra ǁnāsa mî ǃkhaisa, îganǀgē tsî.
JHN.13.24	ǁÎbab ge Simon Petruba ge nape, dîb nîse, tarib a ǃkhaisa ǁîb xab goro ǃhoaba.
JHN.13.25	Ob ge ǁîba Jesub di ǁkhaiǂams ǃoa ǂōsen tsî ǁîb ǃoa: ǃKhūtse, tariba a ǁî? ti ge mî.
JHN.13.26	Ob ge Jesuba ge ǃeream. ǁNāb ge ǁîb, ǁîba ta pereǃâro-e ǀobeba tsî nî māba, ti. Ob ge pereǃâro-e ǀobe tsî Judab, Simonni ôab Iskarioǁîba ge mā.
JHN.13.28	Tsî ǀguib xaweb, tāb tawa ǂnôagu dib ge ǂan tama ge hâ i, tare xū-i ǃaromab go ǁnāsa ǁîb ǃoa mî ǃkhaisa.
JHN.13.30	Tsî pereǃâro-eb ge ūo, ob ge ǁnātimîsi ge ǂoa; tsî i ge tsuxu ge i.
JHN.13.31	Tsî Judab ge ǂoao, ob ge Jesuba ge mî: Nēsib ge Khoen Ôaba ǂkhaiǂkhaihe hâ, tsîb ge Eloba ǁîb ǃnâ ǂkhaiǂkhaihe hâ.
JHN.13.35	Nēs tawan ge hoana nî mûǂan, ti ǁkhāǁkhāsabe go asa, ǀnamguba go ga sago ǃnâ ūhâo.
JHN.13.37	Ob ge Petruba ǁîb ǃoa ge mî: ǃKhūtse, tare xū-i ǃaroma ta kha nēsi a sao tsi ǁoa? Ti ûiba ta kom satsa nî mâibao.
JHN.13.38	Ob ge Jesuba ge ǃeream bi: Sa ûibats kha satsa tita nî mâiba? Amase, amase ta ra mîba tsi: Anib nî ās aiǃâts ge satsa ǃnona ǃnāde nî ǀūxū te.
JHN.14.1	Tsîb ge ǁîb ǁkhāǁkhāsabegu ǃoa ge mî: ǂGaob âgo ab tā ǃhuri. Elob ǃnâ ǂgom, î go ǁkhāti tita ǃnâ ǂgom!
JHN.14.2	Ti Îb di ommi ǃnâ di ge ǂgui ǃnā-omde hâ. ǁNāti tamas ga io, o ta ga mîba go hâ: ǃGûsī ta ra, hâǃkhai-e ta nî ǂhomiba gose.
JHN.14.4	Tsî mâǀî ta ra ǃgû ǃkhaisa go ge a ǂan, tsî daoba go ǁkhāti a ǂan.
JHN.14.5	Ob ge Tomaba ǁîb ǃoa ge mî: ǃKhūtse, ǀū ge ge a, mâǀîts ra ǃgû ǃkhaisa, tsî mati ge kha daoba a ǂan ǁkhā?
JHN.14.7	Tita go ga ǂan hâo, o go ga ti Îb ona ǂan hâ. Tsî nēsisa xu go ge ǁîba a ǂan tsî ǁîba go mû.
JHN.14.8	Ob ge Filipuba ǁîb ǃoa ge mî: ǃKhūtse, sa Îba ǁgau ge re, o ge ge a ǂkhî.
JHN.14.18	ǃOaǀgôase ta sago ǃgoro tide; ǁkhawa ta nî sago ǃoa hā.
JHN.14.22	Ob ge Judab, Iskarioǁî tamaba, ǁîb ǃoa ge mî: ǃKhūtse, mati i kha ī, ots sige nîra ǂhaiǂhaisenba, tsî ǃhūbaiba ǂhaiǂhaisenba tide?
JHN.14.25	Nēna ta sago ǃoa goro ǃhoa, sago tawa ta hâ hîa.
JHN.14.29	Tsî nēsi ta ǁîsa sago go mîba, ǃnae tamas hâ hîa, î go ga ǃnaes kao, ǂgom.
JHN.15.1	Tita ge ama-ai ǂauxûiǂûhaita, tsî ti Îb ge ǃhanasîsen-aoba.
JHN.15.2	Mâ ǂgona-i hoa-i, tita ǃnâ hâ-i, ǂûtani tama-eb ge ra ūbē; tsî mâ-i hoa-i ǂûtani ra-eb ge ra ǃanuǃanu, ǃaruǀîǀgui i nî ǂûtanise.
JHN.15.3	Sago ge ǀnai a ǃanu, sago ǃoa ta gere ǃhoa mîs ǃaroma.
JHN.15.4	Tita ǃnâ hâ, î ta tita sago ǃnâ hâ. ǂGonab ǁîb ǂûba xu a ǂûtani ǁoa khami, ǂauxûiǂûhais ǃnâb ga hâ tama io, ǁnās ǃkhās khami go ge ǁkhāti sago a ǂûtani ǁoa, tita ǃnâ go ga hâ tama io.
JHN.15.6	Tita ǃnâ hâ tama khoe-i, ǁnā-i ge ra aoǂuihe, ǂgona-i xase, tsî i ra ǂnâ; tsîn ge ǀhaoǀhaohe, tsî ǀaes ǃnâ aoǂgāhe tsî ra khauǃkhūhe.
JHN.15.8	Nēs ǃnâb ge ti Îba ǂkhaiǂkhaihe hâ, kaise go ga ǂûtanio, tsî ti ǁkhāǁkhāsabe go kao.
JHN.15.9	ǁGûb tita ǀnam hâ khami ta ge tita ona sago ǀnam hâ. Hâhâ re ti ǀnammi ǃnâ!
JHN.15.15	ǃAruǀî ta sago “ǃgāgo” ti ǂgai tide, ǃgā-i a ǀū, ǀhonkhoeb â-i ra dī-e xui-ao. Xawe ta ge sago “khoego” ti ge ǂgai, ti Îba xu ta ge ǁnâun hoana ta ge sago ge ǂanǂan xui-ao.
JHN.15.16	Sago ge tita ǃkhōǂuibasen tama hâ; xawe ta ge tita sago ǃkhōǂuibasen hâ, tsî ta ge ge mâi go, ǃgû tsî go nî ǂûtanise, tsîs nî sago di ǂûsa hâhâse, îb Aboba ti ǀons ǃnâ go ga ǂgan-i hoa-e sago mā.
JHN.15.17	Nēsa ta ra mîmā go, ǀnamgu go nîse.
JHN.15.22	Hā tsî ta ga ǁîn ǃoa ǃhoa tama io, on ga ǁore-i xare-e ūhâ tama i hâ, xawe nēsin kom ǀhapiokaisen-i ǁîn ǁoreb di-e ūhâ tamao.
JHN.16.4	O ta ge ǁîna sago go mîba, iri ga hā ǃnubai go nî ǁîn xa ǂâiga, mî ta gere ǃkhaisa. Tsî ta ge ǁîna tsoatsoasa xu mîba go tama hâ, sago ǀkha ta ge hâ i xui-ao.
JHN.16.6	Xawe nēna ta go mîba go amagab ge ǂgaob âgo ǃoab xa go ǀoa.
JHN.16.14	ǁÎb ge tita nîra ǂkhaiǂkhai; tin xa ū tsîb nî sago ǂhôa xui-ao.
JHN.16.17	O gu ge ǀnî ǁkhāǁkhāsabegu âba ge mîǀîgu: Tare-e, nēb ra sige mîba-e: ǂKhari ǁaero-i, o go tita mû tide, tsî ǁkhawa ǂkhari ǁaero-i, o go tita nîra mû tsî: Abob ǃoa ta ra ǃgû?
JHN.16.18	O gu ge ge mî: Tare-e kha nē-e: ǂKhari ǁaero-i, tib ra mî-e. Sage ge a ǀū tare-eb ra mîsa.
JHN.16.19	Tsî Jesub ge ǂan, ǁîba gu ra dî ǂgao ǃkhaisa, ob ge ǁîgu ǃoa ge mî: Nēs xa go kha ra dîgu: ǂKhari ǁaero-i, o go tita mû tide, tsî ǁkhawa ǂkhari ǁaero-i, o go tita nîra mû, ti ta goro mî amaga?
JHN.16.20	Amase, amase ta ra mîba go: Sago ge ā tsî nîra ǃgae, xaweb ge ǃhūbaiba nîra ǃgâiaǂgao; sago ge nîra ǃoa, xaweb ge ǃoab âgo nîra ǃgâiaǂgao kaihe.
JHN.16.22	Tsî sago ge nēsi ǃoa-e ūhâ; xawe ta ge sago ǁkhawa nîra mû, ob ge ǂgaob âgo nîra ǃgâiaǂgao, tsî khoe-i xare-i ge ǃgâiaǂgaob âgo ūǀhana go tide.
JHN.16.25	Nēna ta ge ǂkhōdi ǃnâ sago ǃoa goro ǃhoa. Xaweb ge ira nîra hā, o ta ǃaruǀî ǂkhōdi ǃnâ sago ǃoa ǃhoa tide, o ta ǂhauǃnâse Abob xa nîra ǂhôa go.
JHN.16.26	ǁNātsē go ge ti ǀons ǃnâ nîra ǂgan. Tsî ta nî Abob tawa sago ǂganba ǃkhaisa ta mîba go tama.
JHN.16.28	Aboba xu ǂoa, tsî ta ge ǃhūbaib ai ge hā; o ta ge ǁkhawa ǃhūbaiba ǁnāxū, tsî Abob ǃoa ra ǃgû.
JHN.16.30	Nēsi ge ge a ǂan, hoanats a ǂan, tsî khoe-i nî dî tsisa ǂhâbasa tama ǃkhaisa. ǁÎ ǃkhaisa xu ge ge ra ǂgom, Eloba xuts ge ǂoa ǃkhaisa.
JHN.16.31	Ob ge Jesuba ge ǃeream gu: ǂGom go ra nēsi?
JHN.17.1	Nēnab ge Jesuba ǃhoa, tsî mûra âba ǀhommi ǃoa ǃhâkhâi, tsî ge mî: Abotse, iri ge go hā; ǂkhaiǂkhai sa Ôaba, îb sa Ôaba satsa ǂkhaiǂkhai,
JHN.17.7	On ge nēsi mûǂan hâ, titats ge mān hoan satsa xu hâ ǃkhaisa.
JHN.17.16	ǃHūbaiba xun ǁîna hâ tama, tita on ǃhūbaiba xu hâ tama khami.
JHN.17.20	Tsî ta ǁîn ǀguina ǀgoreba tama, xawe ta ǁkhāti ǁîn di mîsa xu tita ǃnâ nîra ǂgomna ra ǀgoreba,
JHN.17.25	ǂHanu-ai Abotse, ǃhūbaib ge satsa ǂan tama hâ; xawe ta ge tita a ǂan tsi, tsî nēn on ge a ǂan, sats tita ge sî ǃkhaisa.
JHN.17.26	Tsî ta ge ǁîna sa ǀonsa ge ǂanǂan, tsî nîra ǂanǂan si, îb ǁnā ǀnammi titats ra ǀnamūba ǁîn ǃnâ hâ, î ta tita ǁîn ǃnâ hâ.
JHN.18.3	Ob ge Judaba toroǂnubis tsî ǀgapipristergu tsî Farisegu tsîgu di ǃgāga ū, tsî ǁnāpa ge sī, ǃamamǀaedi tsî lanterndi tsî ǁâtanin tsîn ǀkha.
JHN.18.5	O gu ge ge ǃeream bi: Jesub Nasareǁîba ti. Ob ge Jesuba ǁîgu ǃoa: Tita ge ǁî ta, ti ge mî. Tsî Judab ǀapexū bi geb ge ǁkhāti ǁîgu ǀkha ge mâ i.
JHN.18.6	Tsî Jesub ge: Tita ge ǁî ta, ti mîo, o gu ge ǃgâǃgâbē, tsî ǃhūb ai ge ǁnā.
JHN.18.7	Ob ge ǁkhawa ǁîga: Tari-e go ra ôa? ti ge dî. O gu ge ǁîga Jesub Nasareǁîba, ti ge mî.
JHN.18.8	Ob ge Jesuba ge ǃeream: Mîba go ta go, tita a ǁî ǃkhaisa; tita go ga ǁnâi ôao, î gu ǁnâi nēga ǃgû! ti.
JHN.18.10	Ob ge Simon Petrub gôaba ūhâba ǂgaeǂui, tsî ǀgapipristeri di ǃgāba ǂnau, tsî ǁîb amǀkhāb ǂgaesa ge ǂnauǁnâ; tsî ǁnā ǃgāb ge Malxub ti ge ǀon hâ i.
JHN.18.12	On ge ǂnubis tsî danakhoeb tsî Jodeǁîn di ǃgāgu tsîna Jesuba ǃkhō, tsî ge ǃgae bi,
JHN.18.13	tsî ǁîba ǂguro Annab ǃoa ge ǂgaeǂgui; ǁîb ge Kajafab, ǁnā kurib ai ǀgapiprister ge ib taras di î-i xui-ao.
JHN.18.15	Tsî Simon Petrub tsî ǀnî ǁkhāǁkhāsabeb tsîkha ge Jesuba ge sao; tsîb ge ǁnâ ǁkhāǁkhāsabeba ǀgapipristeri tawa ge ǂansa i, tsî Jesub ǀkha ǀgapipristeri di ai-ommi ǃnâ ge ǂgâ.
JHN.18.16	Tsî Petrub ge dao-ams ǃauga ge mâ i. Ob ge nau ǁkhāǁkhāsabeb, ǀgapipristeri tawa ǂansa ge iba ǂoa, tsî daos ǃûi-aos ǀkha ǃhoa, tsî Petruba ge ūǂgâxa.
JHN.18.17	Os ge ǃgās, daos ǃûi-aosa Petrub ǃoa ge mî: Sats ona kha nē khoeb ǁkhāǁkhāsabegu di ǀgui tamatsa? Ob ge: ǁÎ tama ta, ti ge mî.
JHN.18.18	Tsî gu ge ǃgāgu tsî sîsenaogu tsîga ge mâ i, ǂnomǀae-e khau tsî, ǃkhai ge i amaga, tsî gere sâ; tsî Petrub ge ǁîgu ǀkha mâ tsî gere sâ.
JHN.18.19	Tsî ǀgapipristeri ge Jesuba ǁkhāǁkhāsabegu âb tsî ǁkhāǁkhās âb xa gere dîǃā.
JHN.18.21	tarexats tita ra dîǃā? ǁNâu gena dîǃnâ, tarena ta ge ǁîna ǃhoa-ū ǃkhaisa. Mû, ǁîn ge a ǂan, tarena ta gere ǃhoa ǃkhaisa.
JHN.18.22	Tsî nēnab ra ǃhoa hîab ge ǃgāgu di ǀguib, ǁnāpa mâba Jesuba ǁapu, tsî: ǁNātits kha ǀgapipristera ra ǃeream? ti ge mî.
JHN.18.23	Ob ge Jesuba ge ǃeream: ǂKhabase ta ga ǃhoa hâo, ǁnâi ǂkhabab xa ǃhoadan te, tsî ǃgâise ta ga ǃhoa hâo, tarexats ǁnâi ra ǂnau te? ti.
JHN.18.24	Ob ge Annaba ǁîba ǃgaehe hâse Kajafab ǀgapipristeri ǃoa ge sî.
JHN.18.25	Tsî Simon Petrub ge mâ, tsî gere sâ. On ge ǁîb ǃoa ge mî: Sats ona kha ǁîb ǁkhāǁkhāsabegu di ǀgui tamatsa? Xaweb ge ǀoa tsî: ǁÎ tama ta, ti ge mî.
JHN.18.26	Ob ge ǀgapipristeri ǃgāgu di ǀguib, Petrub go ǂgaesa ǂnauǁnâb di khoexa ge iba ge mî: ǃHanab ǃnâ ǁîb ǀkha mû tsi tama ta hâ?
JHN.18.27	Ob ge Petruba ǁkhawa ge ǂnoa, tsî ǁnātimîsib ge aniba ge ā.
JHN.18.28	Tsîn ge Jesuba Kajafaba xu ǂhanuǂhanu-ommi ǃoa ge ǃgû-ū; tsî i ge ǃnauǁgoaga ge i. Tsîn ge ǁîn ǂûna ǂhanuǂhanu-ommi ǃnâ ǂgâ tama ge i, ǀuriǀurisenn tidese, în Pasxaba ǂû ǁkhā,
JHN.18.29	Ob ge Pilatuba ǁîn ǃoa ǂoa, tsî ge mî: Mâ ǀhapiǀhapi-ai-e du kha nē khoeb ǃoagu ra ūhā?
JHN.18.30	O gu ge ǃeream tsî ge mîǀî bi: Nēb ga ǂkhabadī-ao tama io, o da kom ga satsa māǁnâ bi tama i hâo.
JHN.18.33	Ob ge Pilatuba ǁkhawa ǂhanuǂhanu-ommi ǃnâ ǂgâ, tsî Jesuba ǂgai, tsî ǁîb ǃoa ge mî: Satsa kha Jodeǁîn di gao-aotsa?
JHN.18.34	Ob ge Jesuba ge ǃeream: Aitsamats ra satsa xu nē-e mî? Nauna go tita xa mîba tsi? ti.
JHN.18.35	Ob ge Pilatuba ge ǃeream Jodeǁîta tita? Sa ǁaes tsî ǀgapipristergu tsîn ge satsa go māǁnâ te. Tare-ets go dī?
JHN.18.36	Ob ge Jesuba ge ǃeream: Ti gaosib ge nē ǃhūbaiba xu hâ tama hâ. Nē ǃhūbaiba xub ga ti gaosiba hâ hâo, o gu ga ti ǃgāga ǃkham hâ, Jodeǁîna ta māǁnâhe tidese; xawe nēsib ge ti gaosiba nēpa xu hâ tama hâ, ti.
JHN.18.38	Ob ge Pilatuba ǁîb ǃoa ge mî: Tare-e kha ama-e? Tsî nēsa mî tsîb ge ǁkhawa Jodeǁîn ǃoa ǂoa, tsî ge mî: Tita ge ǁîb ǃnâ ǀhapixū-e hō tama hâ.
JHN.18.39	Xawe du ge ǁnaeti-e ūhâ, ǀgui-e ta sado Pasxaǁaeb ai nî xūba ǃkhaisa. ǁNâi ǂgao du hâ, Jodeǁîn di gao-aoba ta nî xūba du ǃkhaisa?
JHN.18.40	On ge ǃgarise ǁkhawa ǂgai tsî ge mî: ǁÎb ose, xawe Barababa! Tsî Barabab ge ǃgamao ge i.
JHN.19.1	ǃNubaib ge Pilatuba Jesuba ū, tsî ge ǂnau kai bi.
JHN.19.2	Tsî toro-aogu ge ǁkhūgu xa kron-e ǂgoma, tsî ǁîb danas ai ǂnûi, tsî purpursara-e ana bi,
JHN.19.3	tsî ǁîb tawa ǀgū tsî ge mî: Tawede tsi Jodeǁîn gao-aotse! Tsî gu ge ǁîba gere ǁapu.
JHN.19.4	Ob ge Pilatuba ǁkhawa ǂoa, tsî ǁîn ǃoa ge mî: Mû, sado ta ǁîba ra ūǂoaxaba, mûǂan du nîga, ǀhapi-i xare-e ta ǁîb ǃnâ hō tama ǃkhaisa.
JHN.19.5	Ob ge Jesuba ge ǂoaxa, ǁkhūkrons tsî purpursarab tsîra anahe hâse. Ob ge Pilatuba ǁîn ǃoa: Mû nē khoeba re! ti ge mî.
JHN.19.6	Tsî ǀgapipristergu tsî ǃgāgu tsîgu ge mû bio, o gu ge ǂgai tsî: ǃGâu bi! ǃGâu bi! ti ge mî. Ob ge Pilatuba ǁîgu ǃoa ge mî: Sago ǁnâi ū î ǃgâu bi, tita ǁîb ǃnâ ǀhapi-i xare-e hō tama xuige.
JHN.19.8	Tsî Pilatub ge nē mîsa ǁnâu, ob ge ǃaruǀîǀgui ge ǃao.
JHN.19.9	Tsî ǁkhawa ǂhanuǂhanu-ommi ǃnâ ǂgâ tsîb ge Jesub ǃoa: Mapa xuts hâ? ti ge mî. Xaweb ge Jesuba ǃeream-i xare-e mā bi tama ge i.
JHN.19.10	Ob ge Pilatuba ǁîb ǃoa ge mî: Tita ǀkhats ǃhoa tama hâ? ǂAn tamats kha ǁnâi hâ, ǁnāxū tsi ta nî, ti ī ǀgaiba ta ūhâsa, tsî ǃgâu tsi ta nî ti ī ǀgaiba ta ūhâsa?
JHN.19.11	Ob ge Jesuba ge ǃeream: ǀGai-i xare-ets ge tita ǂama ūhâ tama ga i hâ, ǀgapiseba xu i ga satsa māhe tama io; ǁnā-amagab ge tita go satsa māǁnâba, sa dib xa kai ǁore-e ūhâ.
JHN.19.12	ǁNā ǁaeba xub ge Pilatuba, matib nî ǁîba ǁnāxūsa gere ôa-am; xawen ge Jodeǁîna ǂgai, tsî ge mî: ǁÎbats ga ǁnāxūo, ots kom Kaesari di khoe tamao, ǁî-aitsama ra gao-aodīsen-i hoa-i ge Kaesara mâǃoa hâ-e xui-ao.
JHN.19.13	Tsî Pilatub ge nē mîde ǁnâuo, ob ge Jesuba ǂgaeǂguiǂui, tsî ǂhanuǂhanuǃnaos ai ge ǂnû, Litostrotos ti ra ǂgaihe ǃkhais ai, tsî Hebreǁîgowab ǃnâ Gabatas ti ra ǂgaihesa.
JHN.19.14	Tsî i ge Pasxab di aiǂhomisen tsē, tsî ǁaupexa ǃnaniǁî ir ge i. Ob ge Jodeǁîn ǃoa ge mî: Mû, nēb ge a sadu gao-ao.
JHN.19.16	ǃNubaib ge ǁîba ǁîga ge māǁnâ ǃgâuheb nîse. On ge Jesuba ū tsî ge ǃgû-ū bi.
JHN.19.17	Ob ge aitsama ǃgâuhaib âba tani tsî ge ǂoa, danaǂkhōs ǃās, ti ra ǂgaihe ǃkhais ǃoa, Hebreǁîgowab ǃnâ Golgota ti ra ǂgaihesa.
JHN.19.18	ǁNāpan ge ǁîba ge ǃgâu, tsî nau ǀgamkha ǁîb ǀkha ǃnamkha hoakha ai ǀguib, tsî Jesuba ǁaegub ǃnâ.
JHN.19.19	Tsî Pilatub ge ǁkhāti xoaǂam-e ge xoa, tsî ǁîba ǃgâuhaib ai ge ǂnûi; tsî i ge nēti ge xoahe hâ i: Jesub Nasareǁîb, Jodeǁîn di gao-aob, ti.
JHN.19.20	Nē xoaǂamsan ge ǂgui Jodeǁîna ge khomai, Jesub go ǃgâu-aihe ǃkhais ge ǃāsa xu ǀgū i amaga; tsîs ge Hebreǁî- tsî Romeǁî- tsî Grikeǁîgowagu ǃnâ ge xoasa i.
JHN.19.21	O gu ge Jodeǁîn di ǀgapipristerga Pilatub ǃoa ge mî: Jodeǁîn di gao-aob, ti tā xoa; î Jodeǁîn di gao-aota, tib gere mîb ti xoa re.
JHN.19.22	Ob ge Pilatuba: Xoa ta go-i ge xoa ta go-e, ti ge ǃeream.
JHN.19.23	O gu ge toro-aoga Jesuba gu ge ǃgâuo, saran âba ū, tsî ǁîna haka ǃâse ge dī, mâ toro-aob hoaba ǀgui ǃâsa, tsî ǂamsarab ona. Tsî ǂamsarab ge ǂomdao-o ge i, ǀgapiseba xu ǃnagab kōse ǂgāǃnâguhe hâse.
JHN.19.25	Tsî di ge Jesub di ǃgâuhaib tawa ǁîb îs, tsî ǁîb îs di ǃgâsas, Marias, Kleofab di taras, tsî Maria Magdalenas tsîde ge mâ i.
JHN.19.27	ǁNās khaoǃgâb ge ǁkhāǁkhāsabeb ǃoa ge mî: Mû nēs ge a sa î. Ob ge ǁkhāǁkhāsabeba ǁnā ira xu ǁîsa ǁîb tawa ge ū.
JHN.19.30	Tsî Jesub ge ǀkhuruxûiba ūo, ob ge ge mî: Dītoahe go! Tsî danasa ǃgam tsîb ge gagasa ge mā.
JHN.19.32	O gu ge toro-aoga hā tsî ǂgurob ǀnūkha ge khôa, tsî naub, ǁîb ǀkha ǃgâuhe go hâ ib dikha ona.
JHN.19.33	Xawe Jesub tawa sī tsî gu ge mûo, ǀnaib go ǁō ǃkhaisa, o gu ge ǁîb di ǀnūkha khôa tama ge i.
JHN.19.34	Tsî toro-aogu di ǀguib ge gôab âb ǀkha, ǁîb di ǃnammi ǃnâ ge ǃkhāǂgā, o kha ge ǁnātimîsi ǀaob tsî ǁgammi tsîkha ge ǀkhī.
JHN.19.35	Tsî nēsa ge mûb ge ǁîs xa ra ǃkhō-am, tsî ǃkhō-ams âb ge a ama; tsîb ge a ǂan, amabab ra mî ǃkhaisa, sadu on nî ǂgomse.
JHN.19.38	Nēn khaoǃgâb ge Joseb, Arimateas dib, Jesub di ǁkhāǁkhāsabe ge ib, xawe Jodeǁîna ǃaos xa ǂganǃgâse ge hâ iba Pilatuba ge ǂgan, iseb Jesub di sorosa nî ūǁnâ ǃkhaisa. Ob ge Pilatuba ge mā-am. Ob ge sī tsî Jesub di sorosa ge ūǁnâ.
JHN.19.40	O kha ge Jesub di sorosa ū, tsî ǃuri ǃkhain tsî ǃgâihamxūn ǀkha ge ǂgā si, Jodeǁîn ǁkhōs di ǁnaetiba ǃoa.
JHN.19.41	Tsî ǃgâu-aiheb ge ǃkhais ǀgūseb ge ǃhanaba ge hâ i, tsî ǃhanab ǃnâ i ge ǀasa ǁao-i tātsē i ge khoe-e ǁguiǃnâhe tama hâ i-e ge hâ i.
JHN.19.42	ǁNāpa kha ge Jesuba ge ǁgui, Jodeǁîn di aiǂhomisentsēs ǃaroma, ǀhobas ge ǀgū i amaga.
JHN.20.1	Tsî ǂguro tsēs wekheb dis ais ge Maria Magdalenasa ǃnauǁgoaga, ganupe a ǃkhae hîa ǀhobas tawa hā, tsî ǀuis ǀhobasa xu gababēhe hâ ǃkhaisa ge mû.
JHN.20.3	Ob ge Petrub tsî nau ǁkhāǁkhāsabeb tsîkha ǂoa, tsî ǀhobas ǃoa ge ǃgû.
JHN.20.4	Tsî kha ge ǁî ǀgamkha ge ǀguiǃkhoe, xaweb ge nau ǁkhāǁkhāsabeba Petruba ǃkhoedā tsî ǂgurose ǀhobas tawa ge sī.
JHN.20.5	Tsî ǃgamǃgâb ge, ob ge ǃkhaiga ge mûǁgoe; xaweb ge ǂgâ tama ge i.
JHN.20.6	Ob ge Simon Petruba saohā bi, tsî ǀhobas ǃnâ ǂgâ, tsî ǃkhaiga ge mûǁgoe;
JHN.20.8	Ob ge nau ǁkhāǁkhāsabeb, ǂguro sī ge ǀhobas tawab ona ǂgâ, tsî mû tsî ge ǂgom.
JHN.20.10	O kha ge ǁkhāǁkhāsabekha ge ǁaru.
JHN.20.11	Tsîs ge Mariasa ǀhobas ǃauga mâ, tsî gere ā. Tsî ās ra hîas ge ǀhobas ǃnâ ǃgamǃgâ,
JHN.20.12	tsî ǀgam ǀhomǃgākha ge mûǂnôa, ǃuri sarana ana hâkha, ǀguiba danas ǀkhāb ai tsî nauba ǂaira ǀkhāb ai, Jesub di soros go ǁgoe i ǃkhais tawa.
JHN.20.13	Tsî kha ge ǁîs ǃoa ge mî: Tarase, tarexas ra ā? Os ge ǁîkha ǃoa ge mî: Ti ǃKhūban go ūbē, tsî ta a ǀū mapan go ǁgui bi ǃkhaisa amaga.
JHN.20.14	Tsî nēna mî tsîs ge ǂnano, os ge Jesuba ge mûmâ, xawes ge Jesub a ǃkhaisa ge ǀū i.
JHN.20.15	Ob ge Jesuba ǁîs ǃoa ge mî: Tarase, tarexas ra ā? Tari-es ra ôa? Os ge ǁîsa ǃhanasîsenaob ti ǂâi tsî ǁîb ǃoa ge mî: ǃGôahesatse sats ga ǁîba tanibē hâo, ǁnâi mîba te re, mapats go ǁgui bisa, î ta ǁîba sī ūbē.
JHN.20.16	Ob ge Jesuba ǁîs ǃoa ge mî: Mariase! Os ge dabasen tsî ǁîb ǃoa Hebreǁîgowab ǃnâ ge mî: Rabunitse! (ǁNās ge ǁkhāǁkhā-aotse ti mîsa.)
JHN.20.18	Os ge Maria Magdalenasa ǁkhāǁkhāsabega ge sī ǂhôa, ǃKhūbas go mû, tsî nēnab goro mîba si ǃkhaisa.
JHN.20.19	Tsî ǃui i geo, ǁnā ǂguro tsēs wekheb dis ai, tsî ǁkhāǁkhāsabegu ǀhû hâ ǃkhais di dao-amdi ge ǂganamhe hâ io, Jodeǁîna ǃaob xa, ob ge Jesuba hā, tsî ǁaegub ǃnâ mâ tsî ge mîǀî gu: ǂKhîba ab sago ǀkha hâ.
JHN.20.22	Tsî nēsa mî tsîb ge ǁîgu ai ǃgom tsî ǁîgu ǃoa ge mî: ǃKhōǃoa ǃAnu Gagaba.
JHN.20.27	ǁNās khaoǃgâb ge Tomab ǃoa ge mî: Sa ǀkhunuba ūhā, î ti ǃomkha kō, î sa ǃomma ūhā, î ti ǃnammi ǃnâ ǁgui bi; î tā ǂgomoǃnâ, î ǂgom.
JHN.20.30	Tsî ǀnî saodi ǂguideb ge Jesuba ǁîb di ǁkhāǁkhāsabegu aiǃâ gere dī, nē ǂkhanis ǃnâ xoahe tama hâde.
JHN.21.1	Nēn khaoǃgâb ge Jesuba ǁkhawa ǁîb di ǁkhāǁkhāsabega hurirob Tiberias dib tawa ge ǂhai. Tsîb ge nēti ge ǂhaiǂhaisen:
JHN.21.3	Ob ge Simon Petruba: ǁAuǃkhō ǃgû ta ra, ti ǁîgu ǃoa ge mî. O gu ge ǁîb ǃoa ge mî: O ge sige sats ǀkha nî ǃgû. O gu ge ǂoa tsî ǁnātimîsi ǂgaus ǃnâ ǂgâ, tsî ǁnā tsuxub ǃnâ xū-i xare-e ǃkhō tama ge i.
JHN.21.8	Xawe nau ǁkhāǁkhāsabegu ge ǂgaus ǀkha hā tsî ǁaun xa ǀoa hâ ǀûisa hā ge ǂgae, ǃhūba xu gu ge ǃnū tama hâ i xui-ao, ǀgamkaidisi nî ī ǂhâgu kō ǃnūsib ǀguiba.
JHN.21.9	Tsî ǃhūb ai gu ge sīo, o gu ge ǂnomǀae-e ge mûǁgoe tsî ǁauro-i tsî pere-i xa ǁî-i ai.
JHN.21.10	Ob ge Jesuba ǁîgu ǃoa ge mî: ǁNā ǁaun, ǀase go go ǃkhōn xa ūhā re!
JHN.21.11	Ob ge Simon Petruba ǂgâ, tsî ǀûisa ǃhūb ǁga ge ǂgaeǂui kai ǁaun xa ǀoa hâsa, ǀguikaidisi tsî korodisiǃnonaǀan kōse; tsî nētikō ǂguin ge i xawes ge ǀûisa doa tama ge i.
JHN.21.12	Ob ge Jesuba ǁîgu ǃoa ge mî: Hā î go ǁgoaǂû re. Tsî ǁkhāǁkhāsabegu di ǀguib xaweb ge dītsâ tama ge i, ǁîba: Taritsa? ti dîsa, ǃKhūb a ǃkhaisa gu ge ǂan i xui-ao.
JHN.21.14	Nēs ge ǀnai ǃnonaǁî ǃnās, Jesub ǁkhāǁkhāsabegu âba ge ǂhaisa, ǁō hâna xub ge khâis khaoǃgâ.
JHN.21.18	Amase, amase ta ra mîba tsi, ǂkhamts ge i ǃnubaits ge sa-aitsama ǃgaesen, tsî ǂgaots raǀî gere ǃgû; xawe kairats kao, ots ge ǃomkha nîra ǀhōǂui, tsî ǀkharab ge ǃgae tsî ǂgao tamats hâǀî nîra ǃgû-ū tsi.
JHN.21.21	Tsî Petrub ge ǁîba mûo, ob ge Jesub ǃoa ge mî: ǃKhūtse, tsî nēba, matib nî ībahe?
JHN.21.23	O i ge nē mî-ai-e ǃgâsan ǃnâ ge ǂoa: ǁNā ǁkhāǁkhāsabeb ǁō tide, ti. Tsî Jesub ǁîb ǃoa, ǁōb tide, ti mî tama, xawe: Tita ga ǂgao-o, ǁîb nî hā ta nîs kōse hâsa, tare-ets satsa ǁae hâ? ti ge mî.
ACT.1.2	ūǃapaheb ge tsēs kōse, ǃkhōǂuibasensa apostelgab ge ǃAnu Gagaba xu mîmāde mās khaoǃgâ.
ACT.1.3	ǁNāgu, ǁîb di tsâb khaoǃgâb ge ǁkhāti ûitsamase ǁgausenga, ǃkharaga ǂhaiǂhaisendi ǃnâ, hakadisi tsēdi kōse ǁîgu xa ra mûheǃâ, tsî Elob gaosib xa ra ǃhoaǃâ.
ACT.1.8	xawe go ge sago ǃAnu Gagab di ǀgaiba nîra hō, sago ǂama nîra hāba; o go ge nî ti ǃkhō-amao, Jerusalems ǃnâs kas Judeab hoab ǃnâs kas Samariab hoab ǃnâs kasa, tsî ǃhūbaib di ǀams kōse.
ACT.1.15	Tsî ǁnā tsēdi ǃnâb ge Petruba ǁkhāǁkhāsaben ǃnâ khâi (tsî i ge ǂnubi-e ge ǀhû hâ i, ǁaupexa ǀguikaidisi tsî ǀgamdisin kōse) tsî ge mî:
ACT.1.17	ǁÎb kom sage ǀkha ǃgôaǁaehe ge hâ io, tsîb kom nē ǃoabas di amǃnâsa ge hō-o.
ACT.1.19	Tsîs ge ǁîsa Jerusalems ǃnâ ǁan hân hoan tawa ge ǂansa, ob ge ǁnā ǃhanaba ǁîn di gowab ǂûb ǃnâ “Akeldama” ti ra ǂgaihe, ǁnās ge ǀAoǃhanab ti ra ǂnûiǃkhunihe.
ACT.1.22	Johaneb di ǁāǁnâsa xu, sada xub ge ūǃapahe tsēs kōse, sada ǀkha ge hâ igu di ǀguib nî sige ǀkha ǁîb khâis di ǃkhō-amao kai ǃkhaisa.
ACT.1.23	On ge ǀgamkha ge mâi: Joseb, Barsabab ti ra ǂgaiheb, ǁkhāti Justub ti ǀon hâb tsî Matiab tsîkha.
ACT.1.24	On ge ǀgore tsî ge mî: Sats ǃKhūts, hoan di ǂgaoba a ǂantse, nē ǀgamkha xa ǀguiba ǁgau, sats ǃkhōǂuibasen hâba,
ACT.1.25	în ǀguiba ǃkhōǃoa, nē ǃoabas tsî apostelsis di amǃnâs, ǁîsa xub ge Judaba ǂgōsa ǃoa, ǁîb di ǃkhais ǂhanis ǃoab nî ǃgûse.
ACT.2.2	O i ge ǃnapetamase ǀhomma xu ǀō-e ge hā, ǀgaisase ra ǃgom ǃgoaxa ǂoa-i ase ī-e, tsî ǂnûǃnâ gu ge hâ i oms hoaragasa ge ǀoaǀoa.
ACT.2.6	Tsî nē ǀōb ge hāo, os ge ǂnubisa ǀhao tsî ge gongonǃnâhe, mâ-i hoa-i ge ǁî-i gowab ǂûb ǃnâ gu ra ǃhoa ǃkhaisa ǁnâu xui-ao.
ACT.2.7	On ge hoana burugâ, tsî buru hâse ge mîǀîgu: Mû, nē ra ǃhoa gu hoaga kha Galileaǁî tamaga?
ACT.2.8	Tsî mati da kha ra ǁnâu, mâ-i hoa-i di gowab, sada ge ǃnaeǃnâba gu ra ǃhoa ǃkhaisa?
ACT.2.9	Sada Partiaǁîda tsî Medeǁîda tsî Elamǁîda tsî Mesopotamiab tsî Judeab tsî Kapadosiaǁîda tsî Pontub tsî Asiab tsîgu di ǁanaoda,
ACT.2.10	tsî Frigiaǁîda tsî Pamfiliaǁîda tsî Egipteǁîda tsî Libiab, Kireneb tawa ǁgoeb ǀkharigu dida tsî Romes di ǃhaokhoeda, tsî Jodeǁîda tsî Jodeǁî horesada,
ACT.2.11	tsî Kretaǁîda tsî Arabiaǁîda, sada ge ra ǁnâu, sada namdi ǀkha gu Elob di kai dīga ra ǃhoa ǃkhaisa.
ACT.2.12	Tsîn ge hoana burugâ tsî îganǀgē tsî nē-e nau-i ǃoa ge mî: Tare-e kha nē-e nî ī?
ACT.2.13	Tsî naun ge ǃhō tsî ge mî: ǂKhon ǂauxûib xa gu kom go ǀoao.
ACT.2.14	Ob ge Petruba disiǀguiǀagu ǀkha khâi tsî ǁîn ǃoa ge mî: Jodeǁî aogo tsî Jerusalems ǃnâ ǁan hâdu hoado, nēsa ǂan î du ti mîde sadu ǂgaedi ǃnâ ǂgâ kai.
ACT.2.15	Nēgu ge ǀhoro tama hâ, sadu ǂâi hâ khami; ǃnonaǁî iri tsēs dib kom nēbao.
ACT.2.17	Tsî i ge ǀuni tsēdi ǃnâ nîra ī, tib ra Eloba mî, o ta ge tita ti Gagaba ǁgans hoas ai nîra ǁhōǂui, on ge sadu ôagu tsî ôadi tsîna nîra kēbo, o gu ge sadu ǂkhamkhoega īsiga nîra mû, o gu ge kaikhoega ǁhapode nîra ǁhapo.
ACT.2.18	Tsî ta ge ǁkhāti ǁnā tsēdi ǃnâ ti ǃgāgu tsî ti ǃgādi tsîn ǂama ti Gagaba nîra ǁhōǂui, on ge nîra kēbo.
ACT.2.19	Tsî ta ge buruxana nîra dī ǀgapise ǀhommi ǃnâ tsî saode ǃnaga ǃhūbaib ai: ǀAob tsî ǀaes tsî ǀanni tsîna.
ACT.2.20	Sores ge ǃkhaenab ǃnâ nîra ǀkhara tsî ǁkhâba ǀaob ǃnâ, ǃKhūb di kai tsî ǂkhaisa tsēs nî hās aiǃâ.
ACT.2.22	Israelǁîdo, nē mîde ǁnâu: Jesub, Nasareǁîb, Eloba xu hâ khoeb, sadu ǃnâ ǁgausen hâb, ǀgaigu tsî buruxan tsî saodi tsîn ǃnâ, Elob ge sadu ǁaegub ǃnâ ǁîba xu gere dīn, sadu ǂûdu ǁkhāti a ǂan khami:
ACT.2.26	ǁNā-amagab ge ti ǂgaoba ra ǃgâiaǂgao tsîs ge ti namsa ra dâ; tsîs ge ti ǁgans xawesa ǃâubasens ǃnâ nîra sâ.
ACT.2.27	Ti ǀomsats Hadeb ǃnâ ǁnāxū tide xui-ao, tsîts ge ǁkhāti mā-am tide sa ǃanub nî ǁgaoǁgaosiba mû ǃkhaisa.
ACT.2.28	Ûib daogats ge tita ge ǂanǂan, ots ge sa ais aiǃâ dâb ǀkha nîra ǀoaǀoa te.
ACT.2.31	ǁNā-amagab ge nēsa aimû-aose Xristub di khâis xa ge ǃhoa: ǁÎb di ǀoms ge ǁō hân ǃnâ ǁnāxūhe tama hâ, tsî ǁgans âb ge ǁgaoǁgaosiba mû tama hâ, ti.
ACT.2.32	Nē Jesubab ge Eloba ge ǂkhaiǂkhaikhâi, ǁî ǃkhais xa ge ge sige hoage a ǀhûǀguitimî-ao.
ACT.2.33	Ob ge ǁîba, Elob di amǀkhāb ǁôab tawa ǀgapiǀgapihe hâǃâ, tsî ǁGûb di mîmâis, ǃAnu Gagab disa hō hâǃâ, nēn, mû tsî du ra ǁnâuna go ǁhōǂui.
ACT.2.35	sa khākhoena ta nî sa ǂaira di mâi-aidase mâis kōse.
ACT.2.45	On ge ūn hân tsî ǁîn di xūna ǁamaxū tsî hoan ǃnâ ǁîna gere ǀgora, mâ-i hoa-i ǂhâba hâs ǃoa.
ACT.3.1	Tsî kha ge Petrub tsî Johaneb tsîkha khoeseǁî iri ai tempeli ǃoa ge ǃgû, ǀgorehe ra ǁaeb ai.
ACT.3.3	Tsî Petrub tsî Johaneb tsîkhab ge mû tempeli ǃnâ kha ra ǂgâǁga hîa, ob ge auheb nîsa ge ǂganbasen.
ACT.3.4	O kha ge Petrub tsî Johaneb tsîkha ǃgabe bi, tsî ge mî: Sikhoma kō!
ACT.3.5	Ob ge kō tsî ge ǃâu, xū-eb nî ǁîkha xu hō ǃkhaisa.
ACT.3.7	Tsîb ge amǀkhāb ǁôab tawa ǃkhō tsî ge ǂgaekhâi bi. On ge ǁîb di ǂaira tsî ǃnôara tsîna ǁnātimîsi ge ǀgai.
ACT.3.8	Ob ge urikhâi tsî mâ tsî ge ǃgû, tsî ǁîkha ǀkha tempeli ǃnâ ge ǂgâ, ǃgûma tsî uri tsî Eloba ra karese.
ACT.3.9	Tsîs ge ǁaes hoasa ǃgûma tsîb ra Eloba kare ǃkhaisa ge mû.
ACT.3.10	Tsîn ge ǁkhāti ge mûǂan bi, ǁnāb hîa auhes ǃaroma tempeli di îsa dao-ams tawa go ǂnôa iba, on ge burus tsî ǃhurib tsîra xa ge ǀoa, ǁîb ǀkha go ī ǃkhais xa.
ACT.3.12	Tsî Petrub ge mûo, ob ge ǁaesa ge ǃeream: Israelǁîdo, tarexa du kha ǁîs ǂama ra buru? Tsî tarexa du kha sikhoma ra ǃgapalî, ǁîǀgaib tsî ǁî-eloǃaoǃgâsiba xu khom go ǃgû kai bi khami?
ACT.3.16	Tsî ǁîb di ǀons ǃnâ ǂgomsa xub ge Jesuba nēb, mû tsî du ǂan hâba go ǀgaiǀgai; tsî ǂgoms ǁîba xu go ǀkhīs ge ǁîba sadu hoadu aiǃâ nē ǂurusiba go mā.
ACT.3.20	îb sî Jesub Xristub, sadu ǀnai aoǁnâhe hâb,
ACT.3.21	ǀhommi nîra ǃkhōǂgāba, hoa xūn nîra ǃkhō-ūnuhe ǁaegu kōse, ǁnān Elob ge hugasa xu ǁîb ǃanu kēbo-aogu di amsa xu gere ǃhoana.
ACT.3.23	Tsî i ge nîra ī, mâ ǀoms hoas, ǁnā kēbo-aoba ga ǁnâu tama is nî ǁaesa xu ǃhaeǂuihe tsî hîkākāhe ǃkhaisa.
ACT.3.24	Tsî kēbo-aogu hoagu Samuela xu tsî ǁnās khaoǃgâ gere ǃhoagu, ge nē tsēdi xa gere aiǂhôa.
ACT.4.3	Tsî gu ge ǃomga ǁîkha ǁgui-ai tsî ǃkhō-oms ǃnâ ge ǂnûi kha nau ǁgoas kōse, ǀnai i ge ǃui i xui-ao.
ACT.4.5	Tsî i ge nau ǁgoas ai ge ī, o gu ge ǁîn di danakhoegu tsî kaigu tsî xoaǂansabegu tsîga Jerusalems tawa ge ǀhao,
ACT.4.6	Annab ǀgapipristeri tsî Kajafab tsî Johaneb tsî Aleksanderi tsî ǀgapipristeri ǃhaosa xu ge hâ igu kōse.
ACT.4.9	Sikhom ga nētsē ǃeream kaiheo, ǀaesen hâ khoeb tawa go ī ǃgâidīs ǃaroma, tari-e xub go ǁîba ǂgau ǃkhaisa,
ACT.4.13	Tsî Petrub tsî Johaneb tsîkha di ǂhauǃnâsiba mû tsî gu ge hōǃâo, ǁkhāǁkhāhe tama tsî ǀūǂam khoekha asa, o gu ge ge buru, mûǂan kha gu ge xui-ao, Jesub ǀkha kha ge hâ i ǃkhaisa.
ACT.4.15	O gu ge ǀapeǀhaosa xu kha nî ǂoa ti ge mîmā, tsî ǀapeǀape tsî ge mî:
ACT.4.18	O gu ge ǁîkha ǂgai tsî ge mîmā kha, hoaragase kha Jesub ǀons ǃnâ ǃhoa tsî ǁkhāǁkhā tide ǃkhaisa.
ACT.4.20	ǀÛ ǁoa khom kom ao, mû tsî khom ge ǁnâun xa ǃhoasa.
ACT.4.21	O gu ge ǁîkha ǁgari tsî ge xū kha, mati gu nî ǁîkha ǁkhara ǃkhaisa ǀū tsî, ǁaes ǃaroma, hoan ī gos xa Eloba gere kare xui-ao.
ACT.4.22	Hakadisi kuriga ǃnā hâ khoeb ge i xui-ao, nē saos ǂuru kais dis go ībaba.
ACT.4.23	Tsî xūhe kha geo, o kha ge ǁîkha din tawa sī, tsî ǁîna ge ǂhôa, ǀgapipristergu tsî kaigu go mîba kha xūn hoana.
ACT.4.24	Tsî ǁnâun geo, on ge ǀguiǂâixase domma Elob ǃoa ǃhâkhâi tsî ge mî: ǃKhūtse, sats ge a ǁnā Elo, ǀhommi tsî ǃhūbaib tsî hurib tsî ǁîb ǃnâ hân hoana ge dītsa,
ACT.4.26	ǃHūbaib di gao-aogu ge ra khâi, tsî ǂamsagu ge ra ǀhû, ǃKhūb ǃoagu, tsî ǁîb di Xristub ǃoagu.
ACT.4.30	Sa ǃomma ǂgauǂgaus ǃoa ǀhōǂui, î saodi tsî buruxan tsîna ī kai re, sa ǃanu ǀGôab Jesub di ǀons ǃnâ.
ACT.4.31	Tsî ǀgoren geo, os ge ǀhaon ge hâ i ǃkhaisa ge gongonhe, on ge hoana ǃAnu Gagab xa ǀoa, tsî Elob mîsa ǁkhoaǂgaosib ǀkha gere ǃhoa.
ACT.4.35	tsî apostelgu di ǂaidi tawa gere ǁgui, o i ge mâ-i hoa-e ǂhâ i ge hâ is ǃoa gere māhe.
ACT.4.37	ge ǃhanaba ge ūhâ i; tsîb ge ǁîba ǁamaxū, tsî mari-e ūhā tsî apostelgu di ǂaidi tawa ge ǁgui.
ACT.5.1	Tsî ǂanǂansa khoeb, Ananiab ti ǀon hâb ge Safiras ǁîb di taras ǀkha ǃhana-e ge ǁamaxū.
ACT.5.4	Sa ǃhanab ase tarexats ūhâ bi tama ge hâ i? Tsî ǁamaxū bits go ǃnubai sa ǀgaib ǃnâ hâ tamab go hâ i? Tare-e kha, ots sa ǂgaob ǃnâ nē dīsa go ǂâibasen? Khoenats ǂhumiba tama, tsîts kom Eloba go ǂhumibao.
ACT.5.5	Tsî Ananiab ge nē mîde ǁnâuo, ob ge ǁnā tsî ge ǁō. Tsî kai ǃaob ge nēna ge ǁnâun hoan ǂama ge hā.
ACT.5.6	O gu ge ǂkhamkhoega khâi, tsî ǃgami bi tsî taniǂui tsî ge ǁkhō bi.
ACT.5.7	Tsî i ge ǃnona nî ī irga ǁnās khaoǃgâ ge ī, os ge tarasa ge hāǂgâ, ī go-e ǀū tsî.
ACT.5.8	Ob ge Petruba ge ǃeream si: Mîba te re, ise ro go nētikō hōǂgās ai ǃhanaba ǁamaxūsa? Os ge: Ā, ǁnātikō hōǂgās ai, ti ge mî.
ACT.5.9	Ob ge Petruba ǁîs ǃoa ge mî: Tarexa ro go ǀhûǀgui, ǃKhūb di Gagaba ǃâitsâsa? Mû, sa aoba go ǁkhōgu di ǂaidi ge dao-ams aiǃâ hâ, tsî nî sas ona taniǂui.
ACT.5.10	Os ge ǁnātimîsi ǁîb di ǂaira tawa ǁnā, tsî ge tôasi. O gu ge ǂkhamkhoega ǂgâ tsî ǁîsa ǁō hâse hō tsî taniǂui, tsî aob âs tawa sī ge ǁkhō si.
ACT.5.11	O i ge kai ǃao-e ǀhaohâb hoab tsî nēna ge ǁnâun hoan ǂama ge hā.
ACT.5.13	Tsî naun xa i ge ǀgui-i xare-e ǁîn ǀkha ǁaeǁaesensa hîtsâ tama ge hâ i, xawe ǁaes ge ǁîna gere ǀgapiǃgôa.
ACT.5.16	Tsîn ge ǁkhāti ǁgoeǂnamipe hâ ǃādi di ǂguina Jerusalems tawa ǀhû, tsî ǀaesen hân tsî ǃanuoǃnâ gagagu xa ra tsûtsûhen tsîna gere ūhā, tsîn ge hoana ge ǂgau.
ACT.5.18	tsî ǁîgu ǃomga apostelgu ai ǁgui tsî ǁîga ǁaes di ǃkhō-oms ǃnâ ge ǂnûi.
ACT.5.20	ǃGûsī, î mâ, î tempeli ǃnâ ǁaes ǃoa mîdi nē ûib didi hoade ǃhoa.
ACT.5.21	Tsî ǁnâu gu ge, o gu ge ǃnauǁgoaga tempeli ǃnâ ǂgâ tsî gere ǁkhāǁkhā. Tsîb ge ǀgapipristeri tsî ǁîb ǀkha ge hâ igu ona hā tsî ǀapeǀhaos tsî Israeli ôan di kaigu hoaga ge ǂgaiǀhû, o gu ge ǃkhō-oms ǃoa ge sî, ǁîgu nî ūhāhega.
ACT.5.22	Tsî ǃgāgu ge sī, o gu ge ǁîga ǃkhō-oms ǃnâ hō tama ge i, o gu ge ǁkhawa oa, tsî ǂhôa,
ACT.5.23	tsî ge mî: ǃKhō-omsa ge ge ǂōrisase ǂganamhe hâse go hō tsî ǃûi-aoga dao-amdi ǃauga mâse, xawe ǁkhowa-am ge go, o ge kom ǃnāb ǃnâ khoe-i xare-e hō tama go io.
ACT.5.24	Tsî tempelǃûi-aogu di danakhoeb tsî ǂampristergu tsîgu ge nē mîde ǁnâuo, o gu ge ge ǀūa-ai tare-i nē-e nî ī ǃkhaisa.
ACT.5.25	O i ge ǀgui-e hā tsî ǁîga ge ǂhôa: Mû, ǃkhō-oms ǃnâ go go ǂnûi aogu ge tempeli ǃnâ ǁaesa mâ ra ǁkhāǁkhā ti.
ACT.5.26	Ob ge danakhoeba ǃgāgu ǀkha ǃgû tsî ge ūhā gu, xawe ǀgaib ǀkha tama, ǁaesa gu ge ǃao xui-ao, ǀuiǁhomhe gu tidega.
ACT.5.27	Tsî ǁîga gu ge ūhāo, o gu ge ǀapeǀhaos aiǃâ ge mâi gu. Ob ge ǀgapipristera ǁîga dî tsî ge mî:
ACT.5.35	Ob ge ǁîgu ǃoa ge mî: Israelǁî aogo, ǂanbasen re tare-e go nē khoegu ǀkha ra dī ǂgaosa.
ACT.5.36	ǁAero-i aiǃâb ge Teudaba khâi tsî ǂamkhoeb a ti gere mî, o gu ge hakakaidisi nî ī khoega ge ǂae-ai bi; ǁîb ge ge ǃgamhe tsî ǁîba ge ǁnâuǀnamgu hoagu ge ǀgaruǀgaruhe, tsî ge ǁauxū kai.
ACT.5.37	ǁÎb khaoǃgâb ge Judab, Galileaǁîba, xoamâis di tsēdi ai khâi, tsî ǂgui khoena ǁîb ǃoa ge ǁnāǁgôa kai; ǁîb on ge ge ǁō, tsî hoan ǁîba ge ǁnâuǀnamn ge ge ǀgaruǀgaruhe.
ACT.5.42	Tsî gu ge ǀû tama ge hâ i mâ tsēs hoasa tempeli ǃnâ tsî omdi tawa ǁkhāǁkhā, tsî Jesub Xristub xa hâ ǃgâiǂhôasa aoǁnâsa.
ACT.6.2	O gu ge disiǀgamǀaga ǂgomsaben hoana ǂgaiǀhao tsî ge mî: Anu tama i kom hâo sige nî Elob mîsa ǁnāxū tsî khoena ǂhâgu ǃnâ ǃoaba ǃkhaisa.
ACT.6.4	O ge sige ǀgores ǃnâ nî hâhâ tsî mîs di ǃoabas ǃnâ.
ACT.6.8	Tsî Stefanub ge ǀkhommi tsî ǀgaib tsîkha xa ǀoa hâse buruxan tsî kai saode ǁaes ǃnâ gere dī.
ACT.6.9	O gu ge ǀnîgu Libertinǁîgu ti ra ǂgaihe sinagogeb digu, tsî Kireneǁîgu tsî Aleksandriaǁîgu, tsî Silisiab tsî Asiab digu tsîga khâi, tsî Stefanub ǀkha gere ǂnoagu.
ACT.6.12	Tsî gu ge ǁaesa ge ǀāǀāǃnâ tsî kaigu tsî xoaǂansabegu tsîga, o gu ge ǀgaib ǀkha ǃkhō tsî ǀapemāǃnans aiǃâ ge ǂgaeǂguisī bi;
ACT.6.14	Nētib ra mî: ǁNā Jesub, Nasareǁîb nî nē tempela khôaǁnâ, tsî ǁnā ǂūga ǀkharaǀkhara, Moseb ge sada a māga, ti ge ge ǁnâu bi xui-ao.
ACT.6.15	Tsî gu ge ǀapemāǃnans ǃnâ ǂnôagu hoaga ǁîb ai kō tsî ais âba ǀhomǃgā-i di ais axase ge mû.
ACT.7.1	Ob ge ǀgapipristera ge dî: Nē xūna ǁnātin ī?
ACT.7.7	Tsî ǁîna nî ǃoaba ǁaesa ta ge tita nî ǀgoraǃgâ, (tib ge Eloba ge mî:) Tsî ǁnās khaoǃgân ge ǂoa tsî nē ǃkhais ai nî ǃoaba te.
ACT.7.11	Tsî i ge ǃâtsūǀkhā-e Egipteb tsî Kanaanǃhūb hoaragab ǂama ge hā, tsî kai ǁgâiǀā-e, tsî gu ge sada îga ǂû-e hō tama ge i.
ACT.7.18	ǀkhara gao-aob, Joseba ǂan tamab ge Egipteb ǃnâ khâis kōse.
ACT.7.22	Ob ge Moseba Egipteǁîn di gā-aisib hoaba gere ǁkhāǁkhāhe, tsîb ge ge ǀgaisa i mîdi tsî sîsengu âb ǃnâ.
ACT.7.24	Tsî ǀguib ân ra ǁgâiǀāhe ǃkhaisab ge mûo, ob ge hui bi tsî ǁgâiǀāhe raba ge ǀkhaoba Egipteǁîba ǂnauǃan tsî.
ACT.7.25	Ob ge ge ǂâi, ǃgâsagu âb nî mûǂan, Elob ra ǁîna ǁîb di ǃomma xu oresa dība ǂgao ǃkhaisa, xawe gu ge mûǂan tama ge i.
ACT.7.26	Tsî nau tsēs aib ge, ǀgamkha ra ǃkhamgu hîa, ǁîkha ǁaegu ǂhai tsî ǂkhîbagus ǃoa ǁgari kha tsî ge mî: Aokho, khoeǃgâgu kho kom sakho-o, tare xū-i ǃaroma kho ǁnâi ra tsūdīgu?
ACT.7.27	Ob ge ǁîb ǀgūkhoeba ra tsūdība Moseba ǂhāxū, tsî ge mî: Tari-e kha satsa sikhom ǂama danakhoese tsî ǂhanuǂhanu-aose ge mâi?
ACT.7.28	Tita tsînats ra ǃgam ǂgao, ǁarits go Egipteǁîba ǃgams ǁkhās xase?
ACT.7.31	Tsî Moseb ge mûb gen ǂama ge buru. Tsî ǃgûsīb geo, ǃgapab nîse, ob ge ǃKhūb di domma ge ǁnâu:
ACT.7.33	Ob ge ǃKhūba ǁîb ǃoa ge mî: ǁHarora sa ǂaira xu ǂgaeǂui: ǁÎs aits mâ ǃkhais a ǃanu ǃhū xuige.
ACT.7.34	ǃGāsase ta ge go mû ti ǁaes Egipteb ǃnâ hâs di tsâba, tsî ta ge ǁîn di ǃgaede go ǁnâu, tsî ta ge go ǁgôaxa, ǁîna ta nî orese. Hā ǁnâi î ta Egipteb ǃoa sî tsi.
ACT.7.39	ǁÎba gu ge sada îga ǁnâu ǂgao tama i, tsî aoxū bi tsî ǁîgu di ǂgaogu ǀkha Egipteba ǃoa ǁkhawa oa,
ACT.7.41	On ge ǁnā tsēdi ai tsâu-i di ība dī, tsî ǁî-e elo-i ase ǁguibade ǁguiba tsî ǁîn ǃomgu di sîsenni ǂama gere ǃgâiaǂgao.
ACT.7.43	Tātsē, Moloxi di oms tsî sadu elob Refanni di ǀgamirosa du gere tani, tsî ǁnā īgu, ǀgoreǀîhe nîse du gere dīga, o ta ge sado Babilons nauǀkhāb ǃoa nîra ūǃgû.
ACT.7.49	ǀHommi ge a ti tron, tsî ǃhūbaib ge a ti ǂaiǃnao, mati ī om-e du kha tita nî ǂnubiba, tib ra ǃKhūba mî; tsî mâ-i a ti sâb di ǃkhai-e?
ACT.7.50	Ti ǃomma kha nēn hoana dī tamab hâ.
ACT.7.54	Tsî nēna gu ge ǁnâu, o gu ge ǂgaogu âga ge ǃkhāǃganuhe tsî gu ge ǁîb ǂama ge ǁaninǁgû.
ACT.7.56	tsî ge mî: Mû, ǀhomga ta ǁkhowa-amsen hâse ra mû, tsî Khoen Ôaba Elob amǀkhāb ǁôab tawa mâse.
ACT.8.4	On ge ǀgaruǀgaruhe hâna gere ǃgûma, mîsa ra ǂhôaǃâ.
ACT.8.6	Tsî di ge ǂnubide ǀguiǃnâxase ge ǃgaoǃgâ, Filipub gere mîna, dīb gere saoden ge ǁnâu tsî mû xui-ao.
ACT.8.9	Tsî ǂanǂansa khoeb, Simonni ti ǀon hâb ge aibe ǁnā ǃās ǃnâ ǃgaidīs ǀkha gere aiǃgû, tsî Samariaǁî ǁaes di ǂâide ge burugâ kai, kaiseb a ǂoaǂamsa tib gere mî xui-ao.
ACT.8.10	On ge hoatsama ǂkhamn tsî kain tsîna ǁîb ai māsen tsî: Nēb ge Elob di ǀgaiba, kai ǀgaib ti ra mîheba, ti ge mî.
ACT.8.13	Tsîb ge ǁkhāti Simonna ǂgom tsî ge ǁāǁnâkaisen, tsî Filipub tawa ge hâ; tsî ǃnae ge kai saodi tsî ǀgaigu tsînab ge mû, ob ge ge buru.
ACT.8.14	Tsî Jerusalems ǃnâ hâ apostelgu ge ǁnâuo, Samariab ge Elob mîsa ǃkhōǃoa ǃkhaisa, o gu ge Petrub tsî Johaneb tsîkha ǁîn ǃoa ge sî;
ACT.8.15	o kha ge, sī kha geo ǁîna ge ǀgoreba, ǃAnu Gagaban ga ǃkhōǃoasa,
ACT.8.16	ganupeb ge khoe-i xare-i ân ai ǁnā tama ge hâ i, xawen ge ǁāǁnâs ǀguisa ge hîhe hâ i, ǃKhūb Jesub di ǀons ǃnâ.
ACT.8.17	ǃNubai kha ge ǃomga ǁîna ge ǁgui-ai, on ge ǃAnu Gagaba ge ǃkhōǃoa.
ACT.8.18	Tsî Simonni ge mû, apostelkha di ǃomǁgui-aisa xub ra ǃAnu Gagaba māhe ǃkhaisa, ob ge mari-e ūhāba kha,
ACT.8.19	tsî ge mî: Tita ona nē ǀgaiba mā, î-i khoe-e, ǁî-e ta ga ǃomma ǁgui-aio, ǃAnu Gagaba ǃkhōǃoa.
ACT.8.20	Ob ge Petruba ǁîb ǃoa ge mî: A-i sa mari-e sats ǀkha kāǁōsib ǃoa ǃgû, Elob mās ra mari-e xu hōhe, tits go ǂâi amaga.
ACT.8.21	Amǃnâ-i tsî ǀhûǁaresi-i xare-ets kom nē mîs ǃnâ ūhâ tamao, sa ǂgaob Elob aiǃâ ǂhanu tama hâ amaga.
ACT.8.22	ǃHobasen ǁnâi nē ǂkhabasiba xu, î Eloba ǀgore, ǀnîsits nē ǂâibasens sa ǂgaob disa ǀûbahe tide ǃkhaisa.
ACT.8.23	Mû ta kom rao, au tsaba tsîts a ǂkhabasib di ǀhûǁare-ai ǃkhaisa.
ACT.8.24	Ob ge Simonna ǃeream tsî ge mî: Sakho ǃKhūba ǀgoreba te, î-i tā sakho go mîn di ǀgui-i xare-e tita ǂama hā.
ACT.8.25	Tsî ǃKhūb mîsa kha ge ǃkhō-am tsî ǃhoao, o kha ge Jerusalems ǃoa ǁkhawa ge oa, tsî ǃgâiǂhôasa ǂgui ǃārodi Samariaǁîn didi ǃnâ gere aoǁnâ.
ACT.8.26	Tsî i ge ǃKhūb di ǀhomǃgā-e Filipub ǃoa ǃhoa, tsî ge mî: Khâi, î ǃkhawagasǀî ǃgû, Jerusalemsa xu Gasas ǃoa garu ǁgona daob, ǃū-aise ǁgoeb ai.
ACT.8.27	Ob ge khâi tsî ge ǃgû. Tsî mû, Etiopiaǁîb, ǀgapiǃgôahesa ǁuiǃkhōmâi-aob, gao-aos Kandakes Etiopiab dis di ǃgari-aob, ǁîs di ǁuib hoab ǂama ge mâihe hâ ib ge Jerusalems ǃoa ge hā, ǀgoreǀîb nîse.
ACT.8.28	Tsî ǁarub garu hîab ge ǁîb di kunis ai ǂnôase kēbo-aob Jesajab ǂkhanisa gere khomai.
ACT.8.29	Ob ge Gagaba Filipub ǃoa ge mî: ǃGûsī î nē kunisa sao.
ACT.8.30	Ob ge Filipuba ǃgûsī tsî ge ǁnâu, kēbo-aob Jesajabab ra khomai ǃkhaisa, ob ge ge mî: ǁNâuǃāts ra xare khomaits ra-e?
ACT.8.31	Ob ge ge mî: Mati ta kha ga ǁkhā, khoe-i ga ǁguiǃāba te tama io? Tsîb ge Filipuba ge ǁkhau, ǃapa îb ǁîb tawa ǂnû, ti.
ACT.8.32	Tsî xoas di ǃkhais khomaib geres ge nēsa: Gū-i xaseb ge ǂā-aiǃnaos ǃoa ge ūǃgûhe, tsî ǁkhao-i, ǁî-e ra ǂkhom-i aiǃâ a ǃnōsas ǁkhās xaseb ge ams âba ǁkhowa-am tama hâ;
ACT.8.33	ǁîb di ǃgamǃgamhes ǃnâs ge ǁîb di ǀgoraǃgâsa ge ūbēhe. Tari-e nî ǁîb di ǃhaosa ǂgaikhâi ǁkhā? ǁÎb di ûib ge ǃhūbaiba xu ūbēhe hâ xui-ao.
ACT.8.34	Ob ge ǁuiǃkhōmâi-aoba Filipuba ǃeream tsî ge mî: ǀKhoma tsi ta ra, tari-i xab kha kēbo-aoba ǁîsa ra mî? ǁÎb ǂûb xa? Nau khoe-i xa?
ACT.8.35	Ob ge Filipuba ams âba khowa tsî nē xoasa xu tsoatsoa tsî Jesub di ǃgâiǂhôasa gere ǂhôa bi.
ACT.8.36	Tsî daoba-ū kha garu hîa kha ge ǁgam-i tawa ge sī. Ob ge ǁuiǃkhōmâi-aoba ge mî: Kō, nē i ge ǁgam-e hâ. Tare-e nî ǂhani te, ǁāǁnâkaisen ta nîsa?
ACT.8.38	Ob ge kunisa as mâ, ti ge mîmā, tsî kha ge hoakha ǁgam-i ǃnâ ge ǁgôa, Filipub tsî ǁuiǃkhōmâi-aob tsîkha; tsîb ge ǁîba ge ǁāǁnâ.
ACT.9.2	tsî ǁîb tawa ǂkhanide ge ǂgan Damaskus sinagogegu ǃoa, îb ga, ǁnā daob dinab ga hō-o, aogu kas, taradi kas hoasa ǁîna ǃgaehe hâse Jerusalems ǃoa ūǃgû ǁkhā, ti.
ACT.9.4	Ob ge ǃhūb ai ǁnā tsî dom-e ge ǁnâu, ǁîb ǃoa Saultse, Saultse, tare xū-i ǃaromats ra ǃgôaǃgon te? ti ra mî-e.
ACT.9.6	Ob ge ǀkhū tsî ǀhū rase ge mî: ǃKhūtse, tare-e ta nî dīsats ǂgao hâ? Ob ge ǃKhūba ǁîb ǃoa ge mî: Khâi î ǃās ǃnâ ǂgâ, ǁnāpats ge nîra mîbahe, tare-ets nî dī ǃkhaisa.
ACT.9.7	Tsî aogu ǁîb ǀkha daob ai hâgu ge amose ge mâ, domma gu ge ǁnâu, xawe gu khoe-e mû tama amaga.
ACT.9.8	Ob ge Sauluba ǃhūba xu ge khâi, tsî mûrab ge ǁkhowa-amo, ob ge xū-i xare-e mû tama ge i. O gu ge ǁîba ǃommi ai ǃkhō tsî Damaskus ǃoa ge ūǃgû bi.
ACT.9.9	Tsîb ge ǃnona tsēde mû tama tsî ǂû tsî ā tama ge i.
ACT.9.10	Tsî Damaskus ǃnâb ge ǂanǂansa ǁkhāǁkhāsabeb, Ananiab ti ǀon hâba ge hâ i, ǁîb ǃoab ge ǃKhūba ai-i ǃnâ: Ananiatse! ti ge mî. Ob ge: Mû, nē ta a, ǃKhūtse, ti ge mî.
ACT.9.12	tsîb kom ai-i ǃnâ go mûo, khoeb, Ananiab ti ǀon hâb ra ǁîb tawa ǂgâxa tsî ǃomma ǁgui-ai bi ǃkhaisa, ǁkhawab nî mûse.
ACT.9.13	Ob ge Ananiaba ge ǃeream: ǃKhūtse, ǂguina xu ta ge nē khoeb xa ge ǁnâu, matikōseb sa ǃanun Jerusalems ǃnâ hâna gere tsūdīsa,
ACT.9.17	Ob ge Ananiaba ǃgû tsî oms ǃnâ ǂgâ, tsî ǃomkha ǁgui-ai bi, tsî ge mî: Ti ǃgâ Saultse, ǃKhūb go sî te, ǁnā Jesub, hā-ūts go daob ai go ǂhai tsiba, ǁkhawa mû tsîts nî ǃAnu Gagab ǀkha ǀoaǀoahese.
ACT.9.18	On ge ǁnātimîsi soron khami ī xūna ǁîb di mûra xu ge ǁnā, tsîb ge ǁkhawa ge mû; ob ge khâi tsî ge ǁāǁnâkaisen
ACT.9.19	tsî ǂûna ū tsî ge ǀgaiǀgaisen. Tsîb ge ǀnî tsēde Damaskus di ǁkhāǁkhāsaben tawa ge hâ i.
ACT.9.20	Tsîb ge ǁnātimîsi sinagogegu ǃnâ Jesub xa gere aoǁnâ, Elob Ôab a ǃkhaisa.
ACT.9.23	Tsî ǂgui tsēdi ǁnās khaoǃgân ge Jodeǁîna ǀapeǀhao-e ge dī, ǃgam bin nî ti.
ACT.9.24	Xawes ge ǂâibasens âna Sauluba ge ǂanǂanhe. Tsîn ge tsēa tsî tsuxuba ǃās di dao-amde gere ǃûi, ǁîban nî ǃgamse.
ACT.9.28	Ob ge ǁîn ǀkha ǂgâ tsî gere ǂoa Jerusalems tawa, tsî ǂhauǂgarose Jesub ǀons ǃnâ gere ǃhoa.
ACT.9.29	Tsîb ge ǁkhāti Jodeǁîn Grikegowaba ra ǃhoan ǀkha ǃhoa tsî ge ǂnoagu, xawen ge ǃgam bin nîsa ge ôa-am.
ACT.9.31	Tsîb ge ǀhaohâba Judeab tsî Galileab tsî Samariab hoaragab ǃnâ ǂkhîba ūhâ tsî ge ǂnubikhâihe; tsîb ge ǃKhūb di ǃaoǃgâs ǃnâ tanisen, tsî ǃAnu Gagab di ǁkhaeǂgaos xa ge ǀoa.
ACT.9.32	Tsî i ge ge ī, Petrub ge mâ ǃkhai-i hoa-e ǃgûǃnâ ǃkhaisa, ob ge ǁkhāti Lidas ǃnâ ǁan hâ ǃanun tawa ge sī.
ACT.9.33	Tsîb ge ǁnāpa ǂanǂansa khoeb Eneab ti ǀon hâb, ǁkhaisa kurigu kōse kharob ai ge ǁgoe ib hîa ǃhom hâba ge hō.
ACT.9.34	Ob ge Petruba ǁîb ǃoa ge mî: Eneatse, Jesub Xristub ge ra ǂuruǂuru tsi; khâi î aitsama ǀgâibasen! Ob ge ǁnātimîsi ge khâi.
ACT.9.35	Tsîn ge Lidas tsî Sarons ǃnâ ǁan hân hoana ǁîba ge mû; on ge ǃKhūb ǃoa ge ǃhobasen.
ACT.9.36	Tsî Jopas ǃnâs ge ǂanǂansa ǁkhāǁkhāsabes, Tabitas ti ǀon hâsa ge hâ i (Dorkas ti ra ǂnûiǃkhunihesa); ǁîs ge ǃgâidīn tsî ǀgâsana huis tsîn xa ge ǀoa hâ i.
ACT.9.37	Tsî i ge ǁnā tsēdi ai ge ī, os ge ǀaesen tsî ge ǁō. On ge ǁā si, tsî oms di ǂamoms ǃnâ ge ǁgui si.
ACT.9.38	Tsî Lidas Jopas ǀgūse hâ amagan ge ǁkhāǁkhāsabena, ǁnāpab Petruba hâ ǃkhaisan ge ǁnâuo, ǀgam aokha ǁîb ǃoa sî tsî ge ǀkhoma bi, ǁîn tawab nî hāse, ǀhawe tama i tsî.
ACT.9.39	Ob ge Petruba khâi tsî ǁîkha ǀkha ge ǃgû; tsî sīb ge, on ge ǂamoms ǃoa ge ūǃapa bi; o di ge ǃoataradi hoade ǁîb tawa mâ, tsî ā rase anaǂamxūn tsî saran, Dorkas ǁîn ǀkhas hâ hîa gere dīna ge ǁgau bi.
ACT.9.42	Tsî i ge Jopas hoaragas ǃnâ ge ǂansa, on ge ǂguina ǃKhūb ǃnâ ge ǂgom.
ACT.10.2	eloǃgâiǃōxa tsî eloǃaoǃgâxa khoeb ommi âb hoaragab ǀkha, tsî ǁaesa kaise audi ǀkha hui tsî hugaǀgui Elob ǃoa gere ǀgoreba.
ACT.10.3	ǁÎb ge ai-i ǃnâ ǂhaisase ge mû, tsēs di khoeseǁî iri ai Elob di ǀhomǃgā-i ge ǁîb tawa hā ǂgâxa, tsî Korneliutse! ti a mîsa.
ACT.10.4	Ob ge ǃgapaǀî bi tsî ǃao rase ge mî: Tare-e, ǃKhūtse? Ob ge ǁîb ǃoa ge mî: Sa ǀgoredi tsî sa audi ge ǂâiǂâixūse Elob aiǃâ ge sīǃapa.
ACT.10.5	Tsî nēsi khoega sî Jopas ǃoa, î Simonni, Petrub tis tsîna ra ǂgaiheba ǂgai,
ACT.10.7	Tsî ǁnā ǀhomǃgāb, Korneliub ǀkha gere ǃhoab ge bēo, ob ge ǁîb oms ǃgāgu di ǀgamkha, tsî eloǃaoǃgâxa toro-aob, hugaǀgui ǁîb tawa hâgu diba ǂgai,
ACT.10.8	tsî hoana ǃhoaba gu, tsî Jopas ǃoa ge sî gu.
ACT.10.9	Tsî nautsē daob ai gu hâ tsî ǃāsa gu ra ǀgū, hîab ge Petruba oms ǂamais ǃoa ge ǃapa, ǀgoreb nîse, tsēs di ǃnaniǁî iri ai.
ACT.10.10	Ob ge kaise ǃâ tsî ge ǂû ǂgao. Tsî ǁāǁāba bin ra hîa i ge gagamûnanai-e ǁîb ai ge hā.
ACT.10.12	ǁÎ-i ǃnân ge hoa hakaǀnū ǀgurun ǃhūbaib din, tsî ǂhanaben, tsî anin tsîna ge hâ i.
ACT.10.13	Tsî i ge dom-e ge hāba bi: Khâi, Petrutse, ǂā î ǂû! ti.
ACT.10.16	Tsîs ge nēsa ǃnona ǃnādi kōse ge ī; os ge soasa ǁnātimîsi ǁkhawa ǀhommi ǃoa ge ūǃapahe.
ACT.10.17	Tsî Petrub ge ǁîb ǃnâ ǀgamǂâi, mâ aiǃnôa-i a ǃkhaisa, ǁnā mûb go-e, o gu ge ǁnā khoegu, Korneliub xa go sîhega Simonni omsa dîǃā, tsî oms dao-ams aiǃâ mâ,
ACT.10.18	tsî ǂgai, tsî ge dî, iseb Simonni, Petrub tis tsîna ra ǂgaiheba ǁnā oms ǃnâ hâ ǃkhaisa.
ACT.10.19	Tsî Petrub ra ais xa ǂâiǂâisen hîab ge Gagaga ǁîb ǃoa ge mî: Mû, ǃnona khoegu ra ôa tsi;
ACT.10.20	ǁnā-amaga khâi î ǁgôa, î ǁîgu ǀkha ǃgû, xū-i xare-e îganǀgē tama i tsî, tita go ǁîga sî xuige.
ACT.10.21	Ob ge Petruba ǁnā khoegu ǃoa ǁgôa tsî ge mî: Mû, tita ge ǁî ta, sago ra ôata; tare xū-i ǃaroma go go hā?
ACT.10.22	O gu ge ge mî: Korneliub, kaidisigu danakhoeb, ǂhanu-ai tsî Eloba ra ǃaoǃgâ aob, Jodeǁaes hoaragas tawa ǃgâi gom-e ūhâb, ǁîb ge ǃanu ǀhomǃgā-e xu elosi mîmā-e ge hō, ǁîb oms ǃoab nî satsa ǂgai ti, îb ga satsa xu mîde ǁnâu.
ACT.10.23	Ob ge ǂgaiǂgâxa tsî ge ǃkhōǃoa gu. Tsî nautsēb ge Petruba ǁîgu ǀkha ge ǂoa, tsî ǀnî ǃgâsagu Jopas digu ge ǁîb ǀkha ge ǃgû.
ACT.10.24	Tsî nautsē gu ge Kaesareas tawa ge sī. Tsî Korneliub ge ǁîga gere ǃâu, khoexagun tsî horesan âba ǂgaiǀhû hâǃâ.
ACT.10.25	Petrub ra ǂgâ hîab ge Korneliuba ǁîba ǃgûǃoa, tsî ǁîb ǂaira tawa ǁnā tsî kai ǃgôasib ǀkha ge tawede bi.
ACT.10.27	Tsî ǃhoa-ū bib ra, hîab ge ǂgâ tsî ǂguin, ǀhao ge hâ ina ge hō.
ACT.10.28	Tsîb ge ǁîn ǃoa ge mî: Sadu ge a ǂan, Jodeǁî ao-i mā-amhe tama hâ ǃkhaisa, ǃhaokhoe-i ǀkha ǁaeǁaesen tsî ǁî-i tawa sīsa, xaweb ge Eloba go ǁgau te, khoe-i xare-e ta khaihe tama tsî ǃanuoǃnâ ti ǂgai tide ǃkhaisa.
ACT.10.29	ǁNā-amaga ta ge ǁkhāti hā ta nîsa ǂkhā tama go i, ǂgaihe ta go-o. O ta ra dî, mâ xū-i ǃaroma du go ǂgai te ǃkhaisa.
ACT.10.30	Ob ge Korneliuba ge mî: Haka tsēdi ge go ī, tsî ta ge ǁaupexa nē khoeseǁî iri ai ti oms ai gere ǀgore. Ob ge ǃnapetamase ǂkhaisa sara-e ge anahe hâ i khoeba ti aiǃâ mâ
ACT.10.31	tsî ge mî: Korneliutse, sa ǀgoresats ǁnâu-amhe hâ, tsî Elob ge sa ǀkhaexūn xa go ǂâi.
ACT.10.32	Sî ǁnâi Jopas ǃoa, î Simonni, Petrub ti ǀon hâba ǂgai; ǁîb ge Simonni, khōǀnoro-aob di oms, hurib amǃgâ mâs ǃnâ ra hâ; ǁnāb ge, hāb kao, nîra ǃhoa-ū tsi.
ACT.10.33	O ta ge ǁnātimîsi satsa go sî, tsîts ge ǃgâise go dī, hāts go ǃkhaisa. O da hoada nēsi Elob aiǃâ ǀhao hâ, ǃKhūb xats mîmāhe hân hoana da nî ǁnâuse.
ACT.10.39	Tsî sige ge a ǀhûǀguitimî-ao, Jodeǁîn di ǃhūb tsî Jerusalems tawab gere dīn hoan xa. ǁÎban ge haib ai ǂgā tsî ge ǃgam.
ACT.10.44	Tsî ganupeb ra Petruba nē mîde ǃhoa hîab ge ǃAnu Gagaba mîsa ra ǁnâun hoan ǂama ge ǁnā.
ACT.10.45	Tsî Jodeǁî ǂgomsabegu, Petrub ǀkha ge hāgu ge ge burugâ, ǃAnu Gagab di hōs ra ǁkhāti ǀūben ǂama ǁhōǂuihe ǃkhais xa.
ACT.10.47	Khoe-e kha ǁgamma ǃkhâi ǁkhā i a, nēn ǃAnu Gagaba sage khami go hōn ǁāǁnâhe tidese?
ACT.11.1	Tsî gu ge apostelgu tsî ǃgâsan, Judeab ǃnâ hân tsîna ge ǁnâu, ǀūben go ǁkhāti Elob mîsa ǃkhōǃoa ǃkhaisa.
ACT.11.4	Ob ge Petruba tsoatsoa tsî ǁîga saogubese ǃhoaba tsî ge mî:
ACT.11.6	Tsî ǁî-i ǃnâ ta ge kō, o ta ge hōǃâ tsî ǁî-i ǃnâ hakaǀnūn ǃhūbaib din, tsî ǀgurun, tsî ǂhanaben, tsî ǀhommi di anin tsîna ge mû.
ACT.11.7	Tsî ta ge ǁkhāti dom-e ge ǁnâu: Khâi, Petrutse, ǂā î ǂû! ti ra mîǀî te-e.
ACT.11.8	O ta ge tita ge mî: Hî-i, ǃKhūtse, tātsē i kom khaihe tama i tsî ǃanuoǃnâ-i hoa-e ti ams ǃnâ ǂgâ tamao.
ACT.11.9	Ob ge domma ǀgamǁî ǃnās ai ǀhomma xu ge ǃeream te, Elob go ǃanuǃanunats ge satsa ǃanuoǃnâse ǂgai tide, ti.
ACT.11.10	Tsî nēs ge ǃnona ǃnādi kōse īo, on ge hoana ǁkhawa ǀhommi ǃoa ge ūǃapahe.
ACT.11.11	ǁNātimîsi gu ge ǃnona khoegu, Kaesareasa xu tita ǃoa go sîhega, hâǃnâ ta a oms aiǃâ ge mâ i.
ACT.11.12	Ob ge Gagaba ge mîmā te, îganǀgē tama i tsî ta nî ǁîgu ǀkha ǃgûsa. Tsî gu ge ǁkhāti tita ǀkha nē ǃnani ǃgâsaga ge sī, tsî ge ge Korneliub di oms ǃnâ ge ǂgâ.
ACT.11.13	Ob ge sige ge ǂhôa, matib ge ǁîb di oms ǃnâ ǀhomǃgāba mû ǃkhaisa, mâ tsî ǁîb ǃoa ra mîba: Khoega sî Jopas ǃoa, î Simonni, Petrub tis tsîna ra ǂgaiheba ǂgai;
ACT.11.14	ǁîb ge sats ǃoa nîra ǃhoa, ǁnāsa xuts ge sats tsî sa oms hoaragasa nî ǃgâiǃō.
ACT.11.15	Tsî ǃhoatsoatsoa ta ra hîab ge ǃAnu Gagaba ǁîn ai ge ǁnā, tsoatsoas ǃnâb ge sada ai ǁnās ǁkhās khami.
ACT.11.17	Elob ga ǁnâi ǁîn ǁkhā hōde mā, sada, ǃKhūb Jesub Xristub ǃnâ ra ǂgomdab ge mā khami, tari ta kha ǁnâi tita, o ta Eloba nî ǃkhâi ǁkhā?
ACT.11.18	Tsî nēnan ge ǁnâuo, on ge ǃnō, tsî Eloba kare tsî ge mî: Ob kom Eloba ǁkhāti ǀūbena ûib ǃoa ǃhobasensa go māo!
ACT.11.20	Tsî gu ge ǀnîga ǁîn ǃnâ ge hâ i, Sipruǁî tsî Sireneǁî khoega, ǁîgu ge Antioxias tawa sī, tsî ǁkhāti Grikeǁîn ǃoa gere ǃhoa, ǃKhūb Jesub di ǃgâiǂhôasa aoǁnâ tsî.
ACT.12.2	Tsîb ge Jakobub, Johaneb di ǃgâsaba gôab ǀkha ge ǃgam.
ACT.12.3	Tsî mûb geo, Jodeǁîn ra ǃgâibahe ǃkhaisa, ob ge ǃaruǀî Petrub ona ge ǃkhō. Tsî di ge ǀkhuruǀkhuruhe tama peren di tsēde ge ī.
ACT.12.4	Tsî ǃkhō bib geo, ob ge ǃkhō-oms ǃnâ ǂnûi bi, tsî haka ǃûidi, mâs hoas âdi haka toro-aoga ūhâde ge māǁnâ bi, ǁîba gu nî ǃûise, Pasxab khaoǃgâb nî ǁaes aiǃâ ūsī bi, ti ǂâi tsî.
ACT.12.5	Tsî Petrub ge ǃkhō-oms ǃnâ ge sâuhe, xawe ǀhaohâb ge ǀûs ose Elob ǃoa ǁîba ge ǀgoreba.
ACT.12.6	Tsî Herodeb ge ǁîba mâi-aiǃâ ǂgao ǃnubaib ge Petruba ǁkhā tsuxub ǃnâ ǀgam toro-aokha ǁaegu ge ǁom, ǀgam ǁkhamkha ǀkha ǃgaehe hâse, tsî ǃûi-aogu ge ǃkhō-oms di dao-amsa gere sâu.
ACT.12.8	Tsîb ge ǀhomǃgāba ǁîb ǃoa ge mî: ǂGaeǂgāsen î sa ǀkhapura ana! Ob ge ǁnāti ge dī. Tsîb ge ǁîb ǃoa ge mî: Anaǂamxūba ǂgaeǂgā î tita sao!
ACT.12.9	Ob ge ǂoa tsî ge sao bi, ǀhomǃgāba xu go ī-i a ama ǃkhaisa ǀū tsî, xaweb ge ai-eb ra mû, ti ge ǂâi.
ACT.12.10	Tsî ǂguro ǃûis tsî ǀgamǁîsa ǃgûǃganu tsî kha ge ǀuridao-ammi, ǃāsa-ū garub tawa ge sī; ǁîb ge aitsama ǁîkha ge ǁkhowa-amsenba, o kha ge ǂoa tsî ǃganni kōse ge ǃgû; ǃnubaib ge ǀhomǃgāba ǁnātimîsi ǁîba xu ge bē.
ACT.12.11	Tsî Petrub ge ǂâihō-o, ob ge ge mî: Nēsi ta amase a ǂan, ǃKhūb go ǁîb ǀhomǃgāba sî, tsî Herodeb di ǃomma xu tsî Jodeǁaes hoas di ǃâusa xu ore te ǃkhaisa.
ACT.12.13	Tsî Petrub ge dao-ams tawa ǃgubu-amo, os ge ǃgās Rode ti ǀon hâsa, ǃgâsas nîse ge hā.
ACT.12.14	Tsî Petrub di dommas ge ǁnâu, os ge dao-amsa ǃgâiaǂgaob xa ǁkhowa-am tama i tsî ǃkhoeǂgâ tsî: Petrub kom dao-ams aiǃâ mâo, ti ge ǂhôa.
ACT.12.16	Tsî Petrub ge ge ǃgubu-amǀgara. Tsî ǁkhowa-amn geo, on ge ǁîba mû tsî ge burugâ.
ACT.12.17	Ob ge ǃommi âb ǀkha ǁîna ge ǁgau, ǃnōn nîga, tsîb ge ǁîna ge mîba matib go ǃKhūba ǃkhō-omsa xu a ǂgaeǂguiǂui bi ǃkhaisa, tsî ge mî: Jakobub tsî nau ǃgâsagu ona nēsa mîba. ǃNubaib ge ǂoa, tsî ǀkhara ǃkhais ǃoa ge dāǁnâ.
ACT.12.19	Ob ge Herodeba ge ôa kai bi, tsî hō bi tamab ge io, ob ge ǃûi-aoga ge dîǃgâ, tsî ge ǃgam kai gu. Tsîb ge Judeaba xu Kaesareab ǃoa ǁgôa tsî ǁaero-e ǁnāpa ge hâ.
ACT.12.21	Ob ge Herodeba mîmâisa tsēs ai gao-aosi saraba ana, tsî trons ai ǂnû tsî ǁîna ge ǃhoa-ū.
ACT.13.4	O kha ge ǃAnu Gagab xa sîǂuihe hâse Seleusias ǃoa ǃgû, tsî ǁnāpa xu ge Siprus ǃoa ge ǃgâu.
ACT.13.6	Tsî ǃnāǃnuis hoaragasa kha ge ǃās Pafos kōse ǃgûǃnâǃganuo, o kha ge ǂanǂansa ǃgaidī tsî ǂkhaba kēbo-aoba ge hō, Jodeǁîb, Bar-Jesub ti ǀon hâb,
ACT.13.7	Sergiub Paulub, ǃāǃkhōmâi-aob, ǁnâuǃāxa aob ǀkha gere hâba. ǁÎb ge Barnabab tsî Saulub tsîkha ge ǂgaihā, Elob mîsa ǁnâu ǂgao tsî.
ACT.13.9	Ob ge Saulub, ǁkhāti Paulub ti ra ǂgaiheba, ǃAnu Gagab ǀkha ǀoa hâse ǃgapalî bi
ACT.13.10	tsî ge mî: Okha, gāxaǃnâsi-i hoa-i tsî ǂkhabasi-i hoa-i xa ǀoa hâts, ǁgâuab ôats, ǂhanu-aisi-i hoa-i di khākhoetse, xarets kha ǀû tide, ǃKhūb di ǂhau daoga dawaǃkhunisa?
ACT.13.11	Tsî nēsi mû, ǃKhūb di ǃommi ge ǀase sats ǂama nîra hā, ots ge nîra ǂgī tsî soresa ǁaeb kōse mû tide. Tsî ǁnātimîsi kha ge ǃkhaeb tsî ǃkhaenab tsîkha ǁîb ai ge ǁnā, ob ge ǃgûma tsî ǂgaeǂgui-aona ge ôabasen.
ACT.13.12	Tsî ǃāǃkhōmâi-aob ge ī go-e mûo, ob ge ge ǂgom, ǃKhūb di ǁkhāǁkhās ǂama burugâ hâse.
ACT.13.14	Xawe kha ge ǁîkha Pergesa xu ǃhūba ǃgûǃnâǃganu hâse Antioxias Pisidiab dis tawa ge sī, o kha ge sâtsēs ai sinagogeb ǃnâ ǂgâ tsî ge ǂnû.
ACT.13.16	Ob ge Pauluba khâi tsî ǃommi ǀkha nape tsî ge mî: Israelǁî aogo tsî eloǃaoǃgâxado, ǃgâ re!
ACT.13.35	ǁNā-amagab ra ǁkhāti ǀnî ǃkhais tawa mî: “Sa ǃanub nî ǁgaoǁgaosiba mû ǃkhaisats ge mā-am tide.”
ACT.13.37	Xawe nēb, Elob ge ǂkhaiǂkhaib, ge ǁgaoǁgaosiba mû tama hâ.
ACT.13.41	“Kō, sa ǃharaxū-aodo, buru î kā! Sîsen-e ta ra dī, sadu di tsēdi ai, sadu tātsē ǂgom tide-e, khoe-i ga ǁî-e sado ǃhoabao” ti.
ACT.13.42	Tsî sinagogeba xu kha ge ǂoa, on ge ǀūbena ge ǀkhoma, ǁkhā mîdi nî ǃgoaxa sâtsēs ai ǁîna mîbahe ǃkhaisa.
ACT.13.44	Tsî ǃgoaxa sâtsēs ais ge ǁaupexa ǃās hoaragasa ge ǀhû, Elob mîsan nî ǁnâuse.
ACT.13.49	Tsîs ge ǃKhūb mîsa ǁnā ǃhūb hoaragab ǃnâ ge khoraǂuihe.
ACT.13.50	On ge Jodeǁîna eloǃaoǃgâxa tsî ǃgôahesa taradi tsî ǁnā ǃās di ǂamsaga ǂgāǁare tsî ǃgôaǃgon-e Paulub tsî Barnabab tsîkha ǂama ge ǀkhī kai; on ge ǁîn di ǀkhariga xu ge aoǂui kha.
ACT.13.52	Tsîn ge ǁkhāǁkhāsabena ǃgâiaǂgaob tsî ǃAnu Gagab tsîkha xa ge ǀoa.
ACT.14.1	Tsî i ge Ikoniums tawa ge ī, o kha ge ǀhûpe Jodeǁîn di sinagogeb ǃnâ ǂgâ tsî ǁnāti ge ǃhoa, kaise ǂgui Jodeǁîn tsî Grikeǁîn tsîn ge ǂgoms kōse.
ACT.14.4	Tsîs ge ǃās di ǂnubisa ge khaisen; ǀnîn ge Jodeǁîn ǀkha ge hâ i, tsî nauna apostelgu ǀkha.
ACT.14.6	O kha ge ǁnāsa hōǃâ tsî ge ǃhū Likaoniab di ǃāra Listras tsî Derbes tsî ǁgoeǂnamipe hâ ǃhūb ǃoa,
ACT.14.10	tsî ǃgari dommi ǀkha ge mî: ǂHanuse mâ, sa ǂaira ai! Ob ge urikhâi tsî ge ǃgûma.
ACT.14.12	On ge Barnababa Seub ti ge ǂgai tsî Pauluba Hermeb, mîxūxab ge i xui-ao.
ACT.14.13	Ob ge Seub di pristeri, ǁîn di ǃās aiǃâ hâba gomagu tsî ǃkhā-anixūn tsîna ǁāgu aiǃâ ūsī, tsî ǁaes ǀkha ge ǁguiba ǂgao.
ACT.14.14	Tsî apostelkha Barnabab tsî Paulub tsîkha ge ǁnâuo, o kha ge saran âkha ǀkhauǃā, tsî ǁaes ǃnâ uriǂgâ tsî ǃau
ACT.14.18	Tsî nēna kha ra mî xawe kha ge ǁaesa ǁaupexa ǀû kai ǁoa ge i, ǁîkhan ǁguiba tidesa.
ACT.14.20	Tsî ǁkhāǁkhāsaben ge hâǂnamipe bio, ob ge khâi tsî ǃās ǃnâ ge ǂgâ. Tsî sao ra tsēb ge Barnabab ǀkha Derbes ǃoa ge ǂoa.
ACT.14.21	Tsî ǁnā ǃāsa kha ge ǃgâiǂhôasa aoǁnâ, tsî ǂgui ǁkhāǁkhāsabena dīo, o kha ge ǁkhawa Listras tsî Ikoniums tsî Antioxias ǃoa ge ǂoa.
ACT.14.24	Tsî kha ge Pisidiaba ǃgûǃnâǃganu, tsî Pamfiliab ǃnâ ge sī,
ACT.14.25	tsî Perges tawa kha ge mîsa ǃhoao, o kha ge Atalias ǃoa ge ǁgôa.
ACT.14.28	Tsî kha ge ǁnāpa ǂkhari tama ǁaeba ǁkhāǁkhāsaben ǀkha ge hâ.
ACT.15.3	O gu ge ǀhaohâb xa ǁnūhe tsî Fenisiab tsî Samariab tsîkha ǃgûǃnâǃganu, tsî ǀūben di ǃhobasens xa ǃhoaba, tsî ǃgâsan hoana kaise ge ǃgâiaǂgao kai.
ACT.15.5	O gu ge ǀnîgu Fariseǁî ǃnans digu ǂgomsabe kai ge hâ iga khâi tsî ge mî: ǃGaohe gu ge nî, tsî gu ge nî mîmāhe, Moseb di ǂhanuba gu nî dīsa.
ACT.15.6	O gu ge apostelgu tsî ǂnomdomgu tsîga ge ǀhû, nē ǃkhaisa gu nî kōkōse.
ACT.15.8	Tsî Elob ǂgaoba ǂan hâb ge ǁîn ǂama ge ǀhûǀguitimî, sadu khamib ge ǁîn ona ǃAnu Gagaba mās ǀkha.
ACT.15.12	ǃNubaib ge ǂguib hoaba ge ǃnō, tsî Paulub tsî Barnabab tsîkha ge ǃgâ, matikō saodi tsî buruxanab ge Eloba ǁîkha xu ǀūben ǃnâ ge dī ǃkhaisa ra ǃhoakha.
ACT.15.16	Tsî ǁnās khaoǃgâ oa tsî ta nî ǁkhawa Davib oms, khôaǁnâhe hâsa ǂnubikhâi, tsî ta nî ǂkhūhe hâ-e ǁkhawa ǂnubi tsî nî ǁîsa ǃkhōkhâi;
ACT.15.17	în ga ǃgau ge khoena ǃKhūba ôa, tsî hoa ǀūben tsîn, ǁîn ǂamas ti ǀonsa ǂgaihe hâna, tib ra ǃKhūba mî, nēn hoana ra dība.
ACT.15.18	Tib ge ǃKhūba ra mî, nēna hugasa xu ge ǂan iba.
ACT.15.19	ǁNā-amaga ta tita ra ǂâi, în ǁnān, ǀūbena xu Elob ǃoa ra ǃhobasenna tā ǃgomǃgomhega,
ACT.15.22	ǃNubain ge apostelgu tsî ǂnomdomgu tsî ǀhaohâb hoaba ge ǃgâiǂâibasen, ǁîna xu khoekha ǁhûiǂui tsîn nî ǁîkha Paulub tsî Barnabab tsîkha ǀkha Antioxias ǃoa sîsa: Judab, Barsabab tis tsîna ǀon hâb tsî Silab tsîkha, ǃgâsan ǃnâ aiǃgû-aose īkha.
ACT.15.23	Tsîn ge ǁîkha di ǃommi ǀkha ǂkhani-e ge sî, nēti ra mî-e: Sida apostelgu tsî ǂnomdomgu tsî ǃgâsada ge Antioxias tsî Siriab tsî Silisiab ǃnâ hâ ǃgâsan, ǀūbena xu hâna ra tawede.
ACT.15.25	ǁNā-amaga da ge ǀguiǂâixase ǀhû hâse go ǃgâiǂâibasen, ǀnî khoekha ǁhûiǂui tsî da nî ǁîkha sadu ǃoa sîsa, sada ǀnamǀnamsa Barnabab tsî Paulub tsîkha ǀkha,
ACT.15.26	ǁîkha ǀomde ge māǁnâ aokha sada ǃKhūb Jesub Xristub di ǀons ǃaroma.
ACT.15.27	O da ge Judab tsî Silab tsîkha go sî, mîdi tsîn ǀkha ǁkhā-e nî ǂhôakha.
ACT.15.28	ǃAnu Gagaba i go ǃgâiǂâiba xui-ao tsî sida ona, ǀnî ǃgomai-e da sado ǁgui-ai tide ǃkhaisa, nē ǂhâǂhâsa ǃâdi ǀguide:
ACT.15.29	Ūdawasen du nî ǁgôatsuiǁgoaǁguibade xu tsî ǀaoba xu, tsî ǀhomǀomhe hâ-e xu, tsî ǀaib tsîna xu, ti; ǁîna xu du ga ǃûiseno, o du ge nî ǃgâise dī. ǃGâise hâ re!
ACT.15.30	Tsî ǁnāxūhe gu geo, o gu ge Antioxias tawa sī, tsî ǂguina ǀhaoǀhao tsî ǂkhanisa ge māǁnâ.
ACT.15.31	Tsî khomain ge, on ge ǁkhaeǂgaos ǂama ge ǃgâiaǂgao.
ACT.15.33	Tsî ǁaeb kōse kha ge ǀhaweo, on ge ǃgâsana ǂkhîb ǀkha ge ǃgû kai kha apostelgu ǃoa.
ACT.15.34	Xaweb ge Silaba ge ǃgâiǂâibasen, ǁnāpab nî hâsa.
ACT.15.35	Tsî Paulub tsî Barnabab tsîkha ge Antioxias tawa ge hâ, tsî ǀnîgu ǂguigu ǀkha ǁkhāǁkhā tsî ǃKhūb mîsa gere aoǁnâ.
ACT.15.39	Tsî ǀaraǃâgus ge ǁnātikōse ge ǀā, ǀgora kha ges kōse. Ob ge Barnababa Markuba ū, tsî Siprus ǃoa ge ǃgâu.
ACT.15.40	Xaweb ge Pauluba Silaba ūǂuibasen, tsî ge dāǁnâ, ǃgâsan xa Elob di ǀkhomma māǁnâhe hâǃâ.
ACT.15.41	Ob ge Siriab tsî Silisiab tsîkha ge ǃgûǃnâǃganu, ǀhaohâga ra ǀgaiǀgaise.
ACT.16.3	ǁÎbab ge Pauluba ge ūsao ǂgao. Ob ge ū tsî ge ǃgao bi, ǁnā ǃhūǃâdi tawa hâ Jodeǁîn ǃaroma, hoan ge ǁîb îba ǂan i xui-ao, Grikeǁîb a ǃkhaisa.
ACT.16.5	O gu ge ǀhaohâga ǂgoms ǃnâ ǀgaiǀgaihe tsî ǃgôab ǃnâ tsēkorobe gere ǀarohe.
ACT.16.7	Tsî Misiab tawa gu ge sīo, o gu ge ge dītsâ, Bitiniab ǃoa dāǁnâsa, xawe Gagab Jesub dib ge ǁîsa mā-am gu tama ge i.
ACT.16.8	O gu ge Misiaba ǃgû-īǀkhā hâse Troas ǃoa ge ǁgôa.
ACT.16.9	Tsî tsuxubab ge Pauluba ai-e ge mû; Masedoniaǁî khoeb ge ǁnāpa mâ tsî ǀkhoma bi tsî ge mî: ǀKhī Masedoniab ǃoa î hui da re!
ACT.16.10	Tsî aisab ge mûo, o ge ge ǁnātimîsi Masedoniab ǃoa dāǁnâsa ge ôa-am, ǁaposase ǂâi hâse, Elob go ǁnāǀî ǂgai ge ǃkhaisa, ǁîna ge ǃgâiǂhôasa nî aoǁnâga.
ACT.16.11	O ge ge Troasa xu ǂoa tsî ǂhanuse Samotrakes tawa ge sī, tsî sao ra tsēs ai Neapolis tawa;
ACT.16.12	tsî ǁnāpa xu Filipis tawa, ǁnā ǃâs Masedoniab dis di danaǃā tsî Romeǁîn xa ge xūhe hâ isa. Tsî ge ge ǁnā ǃās ǃnâ ǀnî tsēde ge hâ.
ACT.16.13	Tsî sâtsēs ai ge ge ǃās ǃauga ǃāb amǃgâ ge ǃgû, ǀgores ra dīhe ti ge ge ǂâi ǃkhais tawa, tsî ǂnû tsî ge ge ǀhû ge taradi ǀkha ge ǃhoa.
ACT.16.15	Tsî ǁîs tsî ǁîs oms din ge ǁāǁnâheo, os ge sige ǁkhau, tsî ge mî: ǃKhūb ǃnâ ta ra ǂgom, ti go ga ǂâio, ti oms ǃnâ sī, î ǁnāpa hâ. Tsîs ge sige ge ǁgūǀkhā.
ACT.16.19	Tsî ǀhonkhoegu âs ge mûo, ǁîgu hōǂgās di ǃâubasens go kā ǃkhaisa, o gu ge Paulub tsî Silab tsîkha ǃkhō tsî ǁamaxūǃkhais ǃoa ǂamkhoegu aiǃâ ge ǃkhara.
ACT.16.21	tsî kha kom ǂūga ra ǂhôao, sada ǃkhōǃoa tsî da nî dī ǃkhaisa mā-amhe tama hâga, Romeǁîda komo.
ACT.16.23	Tsî ǂgui ǃnāde gu ge ǁîkha ǂnauo, o gu ge ǃkhō-oms ǃnâ aoǂgā kha, tsî ǃkhō-oms ǃûi-aoba ge mîmā ǂōrisaseb nî ǃûi kha ǃkhaisa.
ACT.16.24	Tsî ǁnāti ī mîmā-eb ge hō-o, ob ge ǁîkha ǂguri hâ ǃkhō-oms ǃnâ aoǂgā tsî ǂaidi âkha ǂaiǃnaos ǃnâ ge ǃgaeǀgaiǀgai.
ACT.16.25	Tsî tsuxuǃgâǁaeb ai kha ge Paulub tsî Silab tsîkha ǀgore tsî Eloba ǁnaetsanadi ǀkha gere kare, tsî ǃkhōsan ge ǁîkha gere ǃgâ.
ACT.16.26	Tsî i ge ǃhaese kai ǃhūǂgubi-e ge ī, ǃkhō-oms di ǃgaoǃgaogu ge ǁnopes kōse. O di ge ǁnātimîsi dao-amdi hoade ge ǁkhowa-amsen, tsî hoan di ǃgae-ūdade ge xoresen.
ACT.16.27	Tsî ǃkhō-oms ǃûi-aob ge ǃnoaǂkhai tsî ǃkhō-oms di dao-amde ǁkhowa-amsen hâse mûo, ob ge gôaba ǂgaeǂui tsî ge ǃgamsen ǁga, ǃkhōsan ǁhai hâ ti ǂâi tsî.
ACT.16.28	Ob ge Pauluba ǃgari dommi ǀkha ǂgai, tsî ge mî: Tā tsūdīsen, hoatsama da nēpa hâ xuige.
ACT.16.29	Ob ge ǃamamǀaeba ǂgan tsî uriǂgâ tsî ǀkhū raǃâ Paulub tsî Silab tsîkha aiǃâ ǁnāǁgoe,
ACT.16.31	O kha ge ge mî: ǂGom ǃKhūb Jesub Xristub ǃnâ, o du ge sats tsî sa oms din tsîdo nîra ǃgâiǃō.
ACT.16.32	Tsî kha ge ǁîba ǃKhūb mîsa ge ǂhôaba, tsî ǁîb oms din hoana.
ACT.16.33	Tsîb ge ǁîkha ǁkhā iri tsuxub dib ai ū tsî ǀhapina ge ǁā-aiba kha, tsîb ge ǁnātimîsi ge ǁāǁnâkaisen, ǁîb tsî ǁîb oms din hoana.
ACT.16.34	Tsîb ge ǁîkha ǁîb di oms ǃnâ ūǂgā tsî tāba ge mâi-aiǃâ kha, tsî ǁîb din hoan ǀkha ge ǃgâiaǂgao, Elob ǃnân go ǂgom ǃkhais xa.
ACT.16.35	Tsî ǁgoa i ge, o gu ge danakhoega sîsabega sî tsî ge mî: Khoekha ǁnākha ǃgû kai re!
ACT.16.36	Ob ge ǃkhō-oms ǃûi-aoba ǁnā mîde Pauluba ge ǂhôa: ǂAmkhoegu go sî, ǁnāxūhe kho nî ti. ǃGûǂoa ǁnâi î ǂkhîb ǃnâ ǃgû re.
ACT.16.38	O gu ge sîsabega nē mîde ǂamkhoega ge sī ǂhôa, o gu ge ǁîga ge ǃao, Romeǁîkha a ǃkhaisa gu ge ǁnâuo.
ACT.16.39	O gu ge hā tsî ge ǀkhoma kha, tsî ǂgaeǂguiǂui tsî ge ǂgan, î kha ǃāsa xu ǂoa, ti.
ACT.16.40	O kha ge ǃkhō-omsa xu ǂoa tsî Lidias ǃoa ge ǃgû. Tsî ǃgâsana mû tsî kha ge ǁîna ǁkhaeǂgao-o, o kha ge ge ǂoa.
ACT.17.2	Ob ge Pauluba ǁîb di ǁnaetiba ǃoa ǁîn tawa ǂgâ, tsî ǁîn ǀkha ǃnona sâtsēde gere dîǃnâgu, xoade xu.
ACT.17.4	Tsî ǀnîn ân ge ǂgom tsî Paulub tsî Silab tsîkha ǀkha ge ǁaeǁaesen, kaise ǂgui eloǃaoǃgâxa Grikeǁîn tsî ǀoro tama ǀgapiǃgôahesa taradi tsîna.
ACT.17.5	On ge ǂgomoǃnâ Jodeǁîna tauxa, tsî ǀnî ǂkhaba khoegu ǁamaxūǃkhais diga ū, tsî ǁaesa ǃkhoeǀhao kai, tsî ǃāsa gongonǃnâ, tsî Jasonni omsa xāǂgā, tsî ǁîkhan nî ǁaes aiǃâ ūhāse ge ôa-am.
ACT.17.8	Tsîn ge ǁaes tsî ǃās di ǂamkhoegu tsîna ge gongon, nēna ge ǁnâuna.
ACT.17.9	Tsî Jasonni tsî naun xa gu ge ǂkhîǂkhîhe ǃnubai gu ge ǁîkha ge ǁnāxū.
ACT.17.10	ǃUi i ra hîa gu ge ǃgâsaga ǁnātimîsi Paulub tsî Silab tsîkha Bereas ǃoa ge sîbē. Tsî sī kha ge, o kha ge Jodeǁîn di sinagogeb ǃnâ ge ǂgâ.
ACT.17.12	Tsîn ge ǂguin âna ge ǂgom, ǂâusa Grikeǁî taradi tsî aogu tsîna.
ACT.17.16	Tsî Paulub ra ǁîkha Atenes tawa ǃâu hîas ge gagas âba ǁîb ǃnâ ge ǁaixa, nētikōses ǃāsa ǁgôatsuiǁgoagu xa ǀoa hâ ǃkhaisab ge mûo.
ACT.17.17	Tsîb ge sinagogeb ǃnâ Jodeǁîn tsî eloǃaoǃgâxan ǀkha gere dîǃnâgu, tsî ǁkhāti tsēkorobe ǁamaxūǃkhais ai ǁnāpa ra ǀkhīn ǀkha.
ACT.17.19	O gu ge ū tsî Areopagub ǃoa ūǃgû bi tsî ge mî: ǂAn ǁoa ge kha a ǁnâi, mâ ǀasa ǁkhāǁkhā-ai-i a ǃkhaisa, sats ǁî-i xa ra ǃhoa-e.
ACT.17.20	Ama ǃhao xūnats kom go ǁnâu kai geo, o ge ge ǂan ǂgao hâ, mâ xūn asa.
ACT.17.21	(Tsî Ateneǁîn hoan tsî ǁnāpa hâ ǃhaokhoen tsîn ge ǀnî xū-e dī tama, hugaǀgui ǀasa ǃhoaxū-e mî tsî ǁnâus ǀguis.)
ACT.17.22	Ob ge Pauluba Areopagub ǁaegu mâ tsî ge mî: Ateneǁî aogo, hoan ǃnâ du ge kaise a eloǃaoǃgâxa ǃkhaisa ta ge ra mû.
ACT.17.23	ǃĀsa ǃgûǃnâǃganu tsî ta go sadu ǃanusiga ǃgapao, o ta ge ǁkhāti altar-e go hō, ǁî-i ai xoahe hâ-e: ǂAnsa tama Elob di, ti. ǁNâi ǁNāb, sadu ǂan tamase ra ǃoabab, ǁîba ta ra aoǁnâba du.
ACT.17.28	ǁîb ǃnâ da ra ûi, tsî gon tsî hâ xui-ao, ǁkhāti amde ra dī aogu ǀnîgu sadu tawa ge mî khami: ǁÎb ǃhaoda kom sadao.
ACT.17.32	Tsî ǁō hân di khâis xa gu ge ǁnâuo, o gu ge ǀnîga ge ǃhō. Xawe gu ge nauga: ǁKhawa ge nî ǁîs xa ǁnâu tsi, ti ge mî.
ACT.17.33	Nētib ge Pauluba ǁîgu ǁaeguba xu ge bē.
ACT.17.34	Tsî ǀnî khoegu ge ǁîba ǂae-ai tsî ge ǂgom; ǁîn ǃnâb ge Dionisiub Areopaguǁîba ge hâ i, tsî taras Damaris ti ǀon hâsa, tsî ǀnîna ǁîn ǀkha.
ACT.18.1	ǁNās khaoǃgâb ge Pauluba Atenesa xu bē tsî Korintes tawa ge sī.
ACT.18.4	Tsîb ge sâtsēkorobe sinagogeb ǃnâ dîǃnâgu tsî Jodeǁîn tsî Grikeǁîn tsîna gere ǃhoadan.
ACT.18.7	Ob ge ǁnāpa xu ǃgû tsî ǀguib, Justub ti ǀon hâb di oms ǃnâ ge sī, eloǃaoǃgâxa khoeb, ǁîb di oms sinagogeb tawa ǁae hâba.
ACT.18.11	Tsîb ge ǁnāpa ǀgui kurib tsî ǃnani ǁkhâga ge hâ i, ǁîn ǃnâ Elob mîsa ra ǁkhāǁkhāǃâ.
ACT.18.12	Tsî Galiob ge Axajab ǃnâ ǃāǃkhōmâi-ao i ǃnubain ge Jodeǁîna ǀguiǂâixase Paulub ǃoagu khâima tsî ǂhanuǂhanuǃnaos aiǃâ ūsī bi
ACT.18.13	tsî ge mî: Nēb ge khoena ra nanaba, Eloban nî ǂhanub ǃoagu ǃoaba, ti.
ACT.18.16	Tsîb ge ǁîna ǂhanuǂhanuǃnaosa xu ge doeǁgabē.
ACT.18.17	On ge Grikeǁîn hoana Sosteneb, sinagogeb danakhoeba ǃkhō tsî ǂhanuǂhanuǃnaos aiǃâ ge ǂnau bi, tsî Galiob ge nē xūn ǀkha ǁae tama ge i.
ACT.18.19	Tsîb ge Efesus tawa sī tsî ǁîra ǁnāpa ge hâ kai. Tsîb ge ǁîba sinagogeb ǃnâ ǂgâ tsî Jodeǁîn ǀkha gere dîǃnâgu.
ACT.18.20	Tsî ǀkhoma bin geo, ǂomxa ǁaero-eb nî ǁîn ǀkha hâsa xaweb ge ǂkhā
ACT.18.23	Tsî ǁaeb kōseb ge hâ io, ob ge ǃgûǂoa tsî saogusase Galateǁî tsî Frigiaǁî ǃhūba ge ǃgûǃnâǃganu, ǁkhāǁkhāsaben hoana ǀgaiǀgai tsî.
ACT.18.26	Tsîb ge ǁîba sinagogeb ǃnâ ǂhauǂgarose ge aoǁnâtsoatsoa. Tsî Akwilab tsî Prisilas tsîra ge ǁîba ǁnâuo, o ra ge ǁîra tawa ū bi, tsî Elob di daoba ǂōrisase ge ǁguiǃāba bi.
ACT.18.27	Tsî Axajab ǃoab ge dāǁnâ ǂgao, o gu ge ǃgâsaga xoa tsî ǁkhāǁkhāsabena ge ǁnama, în ǃkhōǃoa bi. Tsî sīb geo, ob ge ǂgomsa kai gena kaise ge hui ǀkhomma xu.
ACT.19.1	Tsî i ge Apolob Korintes tawa hâ hîa ge ī, ob ge Pauluba ǀgapise hâ ǃhūǃâde ǃgûǃnâǃganu hâǃâ Efesus tawa ge sī. Tsîb ge ǀnî ǁkhāǁkhāsabega hō
ACT.19.3	Ob ge ǁîgu ǃoa ge mî: Tare xū-i ǃnâ go kha ǁnâi ge ǁāǁnâhe? O gu ge: Johaneb di ǁāǁnâs ǃnâ, ti ge mî.
ACT.19.5	Tsî ǁnâu gu geo, o gu ge ǃKhūb Jesub di ǀons ǃnâ ge ǁāǁnâkaisen.
ACT.19.7	Nē khoegu hoagu ge ǁaupexa ge disiǀgamǀa i.
ACT.19.8	Tsîb ge sinagogeb ǃnâ ǂgâ tsî ǁkhoaǂgaose gere ǁgam, ǃnona ǁkhâgu kōse ra ǁkhāǁkhā tsî ǃgaraǃāǃâ Elob gaosib din xa.
ACT.19.10	Tsîs ge nēsa ǀgam kurikha kōse ge ī, on ge Asiab ǃnâ ǁan hân hoana ǃKhūb Jesub di mîsa ge ǁnâu, Jodeǁîn tsî Grikeǁîn tsîna.
ACT.19.14	Tsî nēsa ge dīgu ge Skevab, Jodeǁî ǀgapipristeri di hû ǀgôa ge iga.
ACT.19.15	Xaweb ge ǂkhaba gagaba ǃeream tsî ge mî: Jesuba ta ge a ǂan, tsî Pauluba ta ge a ǂan; xawe sago tarigo?
ACT.19.16	Ob ge ǁnā khoeb, ǂkhaba gagab xa ge hâǃnâhe iba ǁîgu ai uri tsî dan gu tsî ge ǀgaidā gu, o gu ge ǀōǀkhāse tsî ǀhapiǀhapihe hâse ǁnā omsa xu ge ǁhâ.
ACT.19.18	On ge ǂguin ǂgomsabe kai gena hā, tsî ǁîn di ǃgaidīga ǁguiǁnâ tsî ge ǂanǂan.
ACT.19.19	Tsî ǁkhāti ǂguin, ǃgaidīga gere dīn ge ǂkhanide ūhā, tsî ǁîde ǂhaisase ge khauǃkhū, tsîn ge ǁîdi ǀgausa ǃgôaǀhao, tsî ǁîsa korodisiǀoadisi ǀhaiǀuri maride ge hō.
ACT.19.25	ǁÎgab ge ge ǀhaoǀhao tsî ǁkhā sîsenaib digu tsîna, tsîb ge ge mî: Aogo, ǂan go komo, nē sîsenaiba xu ge sage ǃgâiǃgâba ūhâ ǃkhaisa.
ACT.19.26	O go mû tsî ra ǁnâu, matib nē Pauluba Efesus ǀguis tawa tama xawe ǁaupe Asiab hoaragab ǃnâ kai ǁaesa ǃhoadan tsî ra ǁnāǁgôa kai ǃkhaisa: ǃOmgu ǀkha dīhe hâ elogu elo tama, ti mî tsî.
ACT.19.27	Ob ge sage sîsenaiba tsūǃgâb ǃnâ hâ, ǁîb nî ǃharaxūhes ǀguisa tama i tsîb nî ǁkhāti tempeli kai elos Dianas diba ǁauxūse ūhâhe, tsîb nî ǁîs di kaisiba hîkākāhe, ǁîs Asiab tsî ǃhūbaib hoaragab xa ra ǃoabahesa.
ACT.19.28	Tsî ǁnâu gu geo, o gu ge ǁaib xa ǀoa tsî ge ǃau: Kais ge a Efeseǁîn di Dianasa! ti.
ACT.19.30	Tsî Paulub ge ǁaes ǃnâ ge ǃgûǂgâ ǂgao, xawe ǁkhāǁkhāsaben ge mā-am bi tama ge i.
ACT.19.31	Tsî gu ge ǁkhāti ǀnî Asiaǁî danakhoegu, ǁîb di khoe ge iga ǁîb ǃoa haisi tsî ge ǀkhoma bi, îb ǁî-aitsama ǀhuru-aiǂgās tawa tā sī, ti.
ACT.19.32	On ge ǀnîna nēti tsî nauna ǀkharatise ge ǃau, ǀhû hân ge are tsî tare xū-i ǃaroman go ǀhû ǃkhaisa ǀū i xui-ao.
ACT.19.33	On ge Aleksandera ǁaesa xu ge ūǂui, Jodeǁîn ra ǁîba ǂhāǂui hîa. Ob ge Aleksandera ǃommi ǀkha nape, tsî ǁaes aiǃâ ǃereambasensa ge dītsâ ǂgao.
ACT.19.34	Xawe Jodeǁîb a ǃkhaisan ge hōǃâo, on ge hoana ǀgam irkha nî īs kōse ǀgui dommi ǀkha ge ǃau: Kais ge a, Efeseǁîn di Dianasa!
ACT.19.35	Tsî ǃās di xoa-aob ge ǁaesa ǃnōǃnō-o, ob ge ge mî: Efeseǁî aogo, mâ khoe-e ǂan tama hâ, Efeseǁîn di ǃās a kai elos Dianas tsî ǀhomma xu ge ǁnā īb di sâu-ao ǃkhaisa?
ACT.19.36	Tsî nēn a ǃhoaǃoahe ǁoasa, amaga i ge a anu, ǃnō du nî tsî du aiǃhae xū-e dī tide ǃkhaisa.
ACT.19.37	Nē khoekha du ge go ūhā, tempelǃnari-ao tamakha, tsî ǁkhāti sadu elosa ǃkhāǃkhā tamakha.
ACT.19.38	Demetriub ǁnâi tsî ǁîb ǀkha ǁkhā sîsenaiba ūhâgu ga khoe-i ǃoagu ǀanaǃgâ xū-e ūhâo, o di ǀgoraǃgâtsēde hâ, o gu ge ǃāǃkhōmâi-aoga hâ; a gu ǀanaǃgâ gu.
ACT.19.39	Tsî ǀkhara xū-e du ga ǂharugu ǂgao-o, a-i ǂhanub di ǀhû hân ǃnâ ǀgoraǃgâhe.
ACT.19.40	Tsūǃgâb ǃnâ da kom hâo, nētsēs di gongons ǃaroma da nî ǀanaǃgâheseo, xū-i xare-e ūhâ tamaǃâ ǁî-i ǀkha da nî nē ǃkhoeǀhaosa ǀhapio kai-e. Tsî nēna mî tsîb ge ǀhû hâna ge ǃgû kai.
ACT.20.1	Tsî ǂkhupib ge ǀûo, ob ge Pauluba ǁkhāǁkhāsabena ǂgaihā tsî ǁîna ǁnama tsî tawedegu, tsî Masedoniab ǃoab nî dāǁnâse ge ǂoa.
ACT.20.2	Tsî ǁnā ǃhūǃâgab ge ǃgûǃnâǃganu tsî ǁîna ǂgui mîdi ǀkha ǁnamao, ob ge Grikeǁîn ǃhūb ǃoa ge hā.
ACT.20.3	Tsî ǃnona ǁkhâgab ge ǁnāpa hâǂuio, tsî Jodeǁîn ge ǃgôaǃgon bio, ob ge Siriab ǃoab ra dāǁnâ ǂgao hîa ge ǂâi, Masedoniab ǃoab nî oa, ti.
ACT.20.6	Tsî ge ge sige ǀkhuruǀkhuruhe tama peregu di tsēdi khaoǃgâ Filipisa xu dāǁnâ tsî koroǁî tsēs ai ǁîgu ǁga Troas tawa sī tsî hû tsēde ǁnāpa ge hâ.
ACT.20.8	Tsî gu ge ǂgui ǃnâga ǀhûǃnâ da hâ ǂamoms ǃnâ ge hâ i.
ACT.20.9	Tsîb ge ǂanǂansa ǂkhamkhoeb, Eutixub ti ǀon hâba, mûǂuidaos ǃnâb ǂnôa hîa ǃgam ǂoms xa ge hāǂamhe; tsî Paulub ge ǂomxase ǃhoa xui-aob ge ǂoms xa dāhe hâse ǃnonaǁî ǀgapiseb ommi diba xu ǁnāǁgôa tsî ǁō hâse ge ǃkhōkhâihe.
ACT.20.11	ǃNubaib ge ǃapa tsî pereba khôa tsî ge ǂû, tsî ǂomxaseb ge ǁgoaǂnobos kōse ǁgams, khaoǃgâb ge ge ǃgû.
ACT.20.12	Tsîn ge ǀgôaba ûitsamase ge ūhā tsîn ge kaise ge ǁkhaeǂgaohe.
ACT.20.13	Tsî ge ge sige doe-ommi ǃnâ aiǃgû, tsî Asos ǃoa ge ǃgâu, tsî ge ge ǁnāpa Pauluba ge ūǂgâxa ǂgao, ǁnātib go mîmā xui-ao, ǁîb ǂûb ge ǀnūǃgû ǂgao ge hâ i.
ACT.20.14	Tsî Asos tawab ge sige tawa ǁaeǁaeseno, o ge ge ūǂgâxa bi, tsî Mitilenes tawa ge sī.
ACT.20.15	Tsî ǁnāpa xu ǂnauǁnâ tsî ge ge sao ra tsēs ai Xios ǃoa-ai ge sī; tsî sao ra tsēs ai ge ge Samos tawa ge sī mâ, tsî Trogilionni ǃnâ ge hâ; tsî sao ra tsēs ai ge ge Miletos tawa ge sī.
ACT.20.17	Tsîb ge Miletusa xu Efesus ǃoa haisi tsî ǀhaohâb di ǂnomdomga ge ǂgaiǀhao.
ACT.20.19	ǃKhūba ra sîsenbase ǃgamǃgamsens hoas ǀkha, tsî ǂgui ǁgamron tsî ǃâitsâdi ǀkha, Jodeǁîn di ǃgôaǃgonde xu, tita ge hāǂamde;
ACT.20.20	mati ta ge sado harebeba hân xa xū-i xare-e ǃkhōǃgau tama hâ isa, tsî mati ta ge sado aoǁnâ tsî gere ǁkhāǁkhāsa hoan mûǁae tsî sadu omdi ǃnâ;
ACT.20.21	Jodeǁîn tsî Grikeǁîn tsîna ra ǀhûǀguitimîbase, Elob ǃoa ǃhobasens tsî ǃKhūb Jesub Xristub ǃnâ ǂgomsa.
ACT.20.25	Nēsisa ta ge tita a ǂan, ti aisa du ǁkhawa mû tide ǃkhaisa, sadu ǃgâiǂhôasa ra aoǁnâse ta ge ǃgûǃnâǃganudu hoado.
ACT.20.27	Xū-i xare-e ta ǁnāxūǃnâ tama hâ xui-ao, Elob di ǂâibasens hoaragasa ta ge sado gere aoǁnâba.
ACT.20.30	Tsî sago ǂhanigo xu gu ge aoga nîra khâi, ǂhumiba ra ǃhoaga, ǁkhāǁkhāsabena gu nî ǁîgu ǁga nanase.
ACT.20.31	ǁNā-amaga ǂkhaikari hâ, î ǂâiǂâisen ǃnona kurigu kōse ta ge ǀû tama hâ i ǃkhaisa, tsēa tsî tsuxuba mâ-i hoa-e ǁgamron ǀkha ǁnamasa.
ACT.20.32	Tsî nēsi, ǃgâsago, tita ge sado Elob tsî ǁîb ǀkhommi di mîsa ra māǁnâ, ǁnāb sado ǂnubikhâi tsîb nî ǃanun hoan ǀkha ǀumi-amǃnâsa mā dusa a ǁkhāba.
ACT.20.35	Hoana ta ge ǁgau du, ǁnāti sîsen tsîts nî ǁkhā tamana ǃkhōǃoa ǃkhaisa, tsîts nî ǃKhūb Jesub di mîs, mîb geres xa ǂâi: Mās ge ūs ǃgâ-ai a ǃgâi.
ACT.20.37	O gu ge hoatsama kaise ā, tsî Pauluba ǁnam, tsî ge ǁoa bi,
ACT.21.1	ǁÎna xu ǀgora tsî ge ǃgûgaru hîa ge ge Kos tawa ge sī, tsî sao ra tsēs ai Rodos tawa, tsî ǁnāpa xu Pataras tawa.
ACT.21.2	Tsî doe-om-i Fenisiab ǃoa nî ǃgû-e ge ge hō, o ge ge ǂgâ tsî ge ǂnauǁnâ.
ACT.21.3	Tsî Siprusa ge ge mûhō tsî ǁîba ǁareǀkhāb ai hâ kaio, o ge ge Siriab ǃoa ǃgâu tsî Tires tawa ge sī, ǁnāpab ge doe-omma xūna nî ǃnaoǁnâse ge ī i.
ACT.21.4	Tsî ǁkhāǁkhāsabena ge ge hō, o ge ge hû tsēde ǁnāpa ge hâ. ǁÎn ge Pauluba Gagaba xu ge mîba, Jerusalems ǃoab ǃapa tide ǃkhaisa.
ACT.21.6	Tsî tawedegu da geo, o ge ge doe-ommi ǃnâ ge ǂgâ, tsîn ge ǁîna ǁîn din ǃoa ge ǁaru.
ACT.21.7	Tsî ge ge sige Tiresa xu hurib ǃgâusa toao, o ge ge Ptolemais tawa sī tsî ǃgâsana tawede tsî ǀgui tsēsa ǁîn ǀkha ge hâ.
ACT.21.14	Tsî ǃhoadankaisen tamab ge io, o da ge ge ǃnō, tsî: As ǃKhūb di ǂâisa ī, ti ge mî.
ACT.21.15	Tsî ǁnā tsēdi khaoǃgâ ge ge ǂhomisen tsî Jerusalems ǃoa ge ǃapa.
ACT.21.16	Tsîn ge sige ǀkha ǁkhāti ǀnî Kaesareaǁî ǁkhāǁkhāsabena ge ǃgû, tsîn ge ǂanǂansa Sipruǁîb Mnason ti ǀon hâb, kaira ǁkhāǁkhāsabeb ǃoa ge ūǃgû ge, ǁîb tawa ge nî hâba.
ACT.21.17	Tsî Jerusalems tawa ge ge sīo, on ge ǃgâsana sige ǃgâiaǂgaob ǀkha ge ǃkhōǃoa.
ACT.21.19	Tsî ǁîgab ge tawedeo, ob ge ǀguiǀguibes ai gere ǃhoaba, mâ xūnab ge Eloba ǁîb di ǃoabasa xu ǀūben ǃnâ dīsa.
ACT.21.22	Mati ǁnâi? ǂHâǂhâsa i ge a, ǂnubis nî ǀhao ǃkhaisa, hoan kom hāts go ǃkhaisa nî ǁnâuo.
ACT.21.23	Dī ǁnâi nē-i sige ra mîba tsi-e: Sige ge haka khoega ūhâ, mîmâi-e ǁîgu ai ūhâga.
ACT.21.27	Tsî hû tsēdi ge ǁaupexa ǃgû-ī ǃnubain ge Asiab di Jodeǁîna ǁîba tempeli ǃnâ mû, tsî ǁaes hoasa gongonǃnâ, tsî ǃomma ǁîb ai ǁgui,
ACT.21.30	Os ge ǃās hoaragasa ge gongonhe, tsîs ge ǁaesa ge ǃkhoeǀhao. On ge Pauluba ū tsî tempela xu ge ǃkharaǂui bi, tsî ǁnātimîsi gu ge tempeli di ǁāga ge ǂganamhe.
ACT.21.31	Tsî ǃgam bi nîsen ge ôa-amo, ob ge gomma Romeǁî toroǂnubis di danakhoeb tawa ge sī Jerusalems hoas ra gongonǃnâhe ǃkhaisa.
ACT.21.32	Ob ge ǁnātimîsi toro-aogu tsî ǂamkhoegu tsîga ū tsî ǁîn tawa ge ǃkhoeǁgôa. Tsî danakhoeb tsî toro-aogu tsînan ge mûo, on ge Pauluba ge ǂnauǀû.
ACT.21.34	O i ge nē-e nēti tsî nau-e ǀkharase ǁaes ǃnâ ge ǃau. Tsî ǂkhupis ǃaromab ge ǁaposa xū-e hō ǁoa io, ob ge ge mîmā, ǁgoeǃkhais ǃoab nî ūǃapahesa.
ACT.21.35	ǃApa-ūda-i tawab ge sīo, o gu ge toro-aoga ǁîba ge tani, ǂnubis di ǁgūǀkhāgus ǃaroma.
ACT.21.37	Tsî Paulub ge ǁgoeǃkhais ǃnâ ǂgaeǂguiǂgāhe ǃnubaib ge danakhoeb ǃoa ge mî: Mā-amhe ta hâ, sats ǀkha xū-e ǃhoasa? Ob ge ge mî: Grikegowaba ǂants a?
ACT.21.38	ǁNā Egipteǁî tamatsa kha, nē tsēdi aiǃâ gongonai-e ge dīts, tsî hakaǀoadisi ǃgamaoga ǃgaroǃhūb ǃoa ge ǂgaeǂguiǂuitsa?
ACT.21.40	Tsî mā-am bib geo, ob ge Pauluba ǃapa-ūdan ai mâ, tsî ǃommi ǀkha ǁaesa nape, tsî ǃnōǃarin geo, Hebreǁîgowab ǃnâ ǁîn ǀkha ǃhoa tsî ge mî:
ACT.22.5	ǁKhāti gu ǀgapipristergu tsî ǂnomdomgu hoaga ra ǃkhō-am te khami, ǁîga xu ta ge ǁkhāti ǂkhanide hō ǃgâsagu ǃoa tsî Damaskus ǃoa ge ǃgû, î ta ǁkhāti ǁnāpa hâna ǃgaehe hâse Jerusalems ǃoa ūǃgû ti, ǁkharahen nîga.
ACT.22.6	Tsî ta ge ge ībahe, ǃgû ta garu hîa tsî ta Damaskusa ra ǀgūse sī hîa ta ge tsēǃgâǁaeb ai ǃnapetamase ǀhomma xu kai ǃnâb xa ge ǃnâǃnâǂnamipehe.
ACT.22.7	O ta ge ǃhūb ai ǁnā, tsî dom-e ge ǁnâu: Saultse, Saultse, tarexats ra ǃgôaǃgon te? ti ra mîlî te-e.
ACT.22.8	O ta ge tita ge ǃeream: Tarits a, ǃKhūtse? ti. Ob ge tita ǃoa ge mî: Tita ge Jesuta, Nasareǁîta, sats ra ǃgôaǃgon ta.
ACT.22.9	Tsî tita ǀkha hâgu ge ǃnâba mû tsî ge ǃhuri, xawe gu ge tita ǀkha ra ǃhoab di domma ǁnâu tama ge hâ i.
ACT.22.10	O ta ge tita ge mî: Tare-e ta nî dī, ǃKhūtse? Ob ge ǃKhūba tita ǃoa ge mî: Khâi, î Damaskus ǃoa ǃgû, ǁnāpats ge nîra mîbahe, dīts nîsets ǂnûibahe hân hoana.
ACT.22.11	Tsî ǃnâb di ǂkhaib xa ta ge mû ǁoa io, o ta ge tita ǀkha hâgu xa ǃommi ai ǂgaeǂguihe, tsî Damaskus tawa ge sī.
ACT.22.12	Tsîb ge Ananiab, ǂanǂansa eloǃaoǃgâxa khoeba ge hâ i, ǂhanub ǃoa ǁnāpa ǁan hâ Jodeǁîn hoan tawa ǃgâi gom-e ūhâba.
ACT.22.13	ǁÎb ge tita tawa hā tsî mâ tsî ge mî: ǃGâsa Saultse, ǁkhawa mû! O ta ge ǁkhā iri ai ǁîba ge mû.
ACT.22.14	Ob ge ge mî: Elob sada îgu dib ge ǃkhōǂuibasen tsi hâ, ǁîb di ǂâisats nî mûǂanga tsî ǂhanu-ainats nî mûga, tsî ǁîb ams di dommats nî ǁnâuga.
ACT.22.15	ǁÎbats nî ǀhûǀguitimî-aose ība xui-ao, hoa khoen tawa, mû tsîts go ǁnâu xūn xa.
ACT.22.16	Tsî nēsi tarexats ra ǀhawe? Khâi î ǁāǁnâkaisen, în sa ǁorena khōǁnâhe î ǃKhūb di ǀonsa ǂgaiǀî.
ACT.22.17	Tsî ta ge ge ībahe, Jerusalemsa ǃoa ta ge oa, tsî tempeli ǃnâ ǀgoreo, o ta ge gagas ǃnâ ǂgaeǃapahe,
ACT.22.18	tsî ǁîba ge mû, tita ǃoab ra mî hîa: ǃHaeǃhaesen î ǃnoesase Jerusalemsa xu ǂoa, tita xats ra ǃkhō-amsan ǃkhōǃoa tide xuige.
ACT.22.23	Tsî ǃau tsîn ge sarana ge aoxū, tsî tsara-en ge ǂoab ǃnâ tsoroxūo,
ACT.22.24	ob ge ǂamkhoeba ge mîmā, ǁgoeǃkhais ǃoab nî ūsīhesa, îb ǂnaus ǀkha ôaǃnâhe, tib ge ge mî, î ta ǁnâuǃā, mâ xū-i ǃaroman ra ǁnāti ǁîb ǂama ǂgai ǃkhaisa.
ACT.22.26	Tsî kaidisigu danakhoeb ge ǁnâuo, ob ge ǂamkhoeb tawa sī, tsî ge ǂhôa bi: Tare-ets nî dī? Nē khoeb kom a Romeǁîo ti.
ACT.22.27	Ob ge ǂamkhoeba ǁîb tawa hā tsî ǁîb ǃoa ge mî: Mîba te re, Romeǁîtsa satsa? Ob ge: Î, ti ge mî:
ACT.22.28	Ob ge ǂamkhoeba ge ǃeream: Tita ge kai ǀgaus ai nē ǁgâuǁîsisa ge hōbasen ti. Ob ge Pauluba ge mî: Xawe ta kom tita ǁîs ǃnâ ge ǃnaeo.
ACT.22.29	O gu ge ǁnātimîsi ǁîba ge xū, ǁîba ga ôaǃnâ hâga. Tsîb ge ǂamkhoeba ge ǃao, Romeǁîb a ǃkhaisab ge ǁnâuo, ǃgae kai bib go ǃkhais ǃaroma.
ACT.22.30	Tsî sao ra tsēs aib ge ǁaposase ǂan ǂgao, tare xū-i ǃaromab ra Jodeǁîn xa ǀhapimāhe ǃkhaisa, ob ge ǃhâugu âba xu xore bi tsî ge mîmā, î gu ǀgapipristeri tsî ǀapemā-aogu hoaga ǀhû ti, tsî Pauluba ūsī tsîb ge ǁîgu aiǃâ ge mâi bi.
ACT.23.2	Ob ge ǀgapipristeri Ananiaba ǁîb tawa mâga ge mîmā, î gu ams ai ǂnau bi, ti.
ACT.23.4	O gu ge ǁnāpa mâga ge mî: ǀAots ra Elob di ǀgapipristera?
ACT.23.7	Tsî nēsab ge mîo, o i ge ǂnoagu-e ge hā Farisegu tsî Sadusegu ǁaegu, tsîs ge ǀapeǀhaos ǂnûsa ge ǀgoraǃāsen.
ACT.23.10	Tsî ǂnoagus ge kaio, ob ge ǂamkhoeba ge ǃao, ǀnîsi gu nî Pauluba ǀkhauǃā ǃkhaisa, ob ge toroǁaesa ge mîmā, ǁgôaxa tsî gu nî ǁîba ǁîgu ǁaeguba xu ūǂui tsî ǁgoeǃkhais ǃoa ūsī ǃkhaisa.
ACT.23.12	Tsî ǁgoa i ge, o gu ge ǀnî Jodeǁîga ǀhû, tsî ge ǀâxarexūsen, ǂû tsî gu ā tide ti, Pauluba gu nî ǃgams kōse.
ACT.23.13	Tsî gu ge hakadisisa ge ǃnā hâ i, nē nūsa ge nūǁaega.
ACT.23.14	ǁÎgu ge ǀgapipristergu tsî ǂnomdomgu tsîgu tawa sī, tsî ge mî: Sige ge ǀâxare-i ǀkha go ǀâxarexūsen, xū-i xare-e ge tsâtsâ tidesa, Pauluba ge nî ǃgams kōse.
ACT.23.15	Sago tsî ǀapemāǃnans tsîna ǁnâi ǂamkhoeba ǂanǂan, îb ǁari sago tawa ūhā bi, ǁîb di ǃnaeǃkhaina go ra ǂōrisase ôaǃnâ ǂgao khami; sige ge ǂhomisen hâ, ǀgūseb hā tama hâ hîa ǁîba ǃgamsa.
ACT.23.16	Tsî Paulub ǃgâsas di ôasab ge ǂâibasens âga ǁnâu, ob ge hā tsî ǁgoeǃkhais ǃnâ ǂgâ, tsî ǁîsa Pauluba ge ǂhôa.
ACT.23.17	Ob ge Pauluba kaidisigu danakhoeb di ǀguiba ǂgaihā, tsî ge mî: Nē ǂkhamkhoeba ǂamkhoeb tawa ūsī, ǂhôa bib nî xū-eb ūhâ xuige.
ACT.23.18	Ob ge ǁîba ū, tsî ǂamkhoeb ǃoa ūsī bi tsî ge mî: ǃKhōsab Paulub ge ǂgai tsî go ǂgaoǀkhā te, nē ǂkhamkhoeb, mîba tsib nî xū-e ūhâba ta nî ūhāba tsi ǃkhaisa.
ACT.23.19	Ob ge ǂamkhoeba ǃommi ai ū bi, tsî ǀguri hâ ǃkhais ǃoa ǃgû, tsî: Tare-e, ǂhôa tets nî-e? ti ge dî bi.
ACT.23.20	Ob ge ge mî: Jodeǁîgu ge go mîǀgui, ǂgaoǀkhā tsi gu nîsa ǁarits nî Pauluba ǀapemāǃnans ǃoa ǁgôa kaisa, ǃnaeǃkhaina gu ǂōrisase ôaǃnâ ǂgao hâ khami.
ACT.23.21	Satsa ǁnâi ǁîga tā ǂgom re, hakadisisa ǃnā hâ khoegu âgu ge ǁîba ǁnoa-e ra ǁguiba, ǀâxareb ǀkha go ǃgaeǀhaosenga, xū-e gu ǂû tsî ā tide ǃkhaisa, ǁîba gu nî ǃgams kōse; o gu kom nēsi ǂhomisen hâo, tsî sa mā-ams ǀguisa ra ǃâuo.
ACT.23.22	Ob ge ǂamkhoeba ǂkhamkhoeba ǁnāxū tsî ge ǃkhâi bi: Nēnats go ǂhaiǂhaiba te ǃkhaisa tā khoe-e mîba, ti.
ACT.23.23	Ob ge ǀgam kaidisigu danakhoekha ǂgaihā, tsî ge mî: ǀGamkaidisi khoega ǁāǁā tsî hûdisi ǃgapi-aogu tsî ǀgamkaidisi ǁkhâu-aogu tsîga, î gu Kaesareas ǃoa ǁgôa, ǃnonaǁî iri tsuxub dib ai.
ACT.23.24	Î gu ǁkhāti ǃgapixūna ǂhomi, î gu Pauluba ǂnûi-ai, îb sâusase Feliksi ǃāǃkhōmâi-aob ǃoa ūsī bi.
ACT.23.25	Tsîb ge ǂkhani-e ge xoa, nēti ra mî-e:
ACT.23.26	Klaudiu Lisiata ǀgapiǃgôahesa ǃāǃkhōmâi-aob Feliksi ǃoa; tawede tsi!
ACT.23.31	O gu ge toro-aoga mîmāhe gu go khami Pauluba ū, tsî tsuxuba Antipatris ǃoa ge ūsī bi.
ACT.23.32	Tsî sao ra tsē gu ge ǃgapi-aoga ǁîb ǀkha ǃgû kai, tsî ǁgoeǃkhais ǃoa ǁkhawa ge ǃhoba.
ACT.23.33	Tsî Kaesareas tawa gu ge sī, o gu ge ǂkhanisa ǃākhōmâi-aoba ge māǁnâ, tsî Paulub ona ge mâi-aiǃâ bi.
ACT.23.35	ob ge ge mî: ǁNâu tsi ta nî, sa ǀanaǃgâ-aon kara hāo. Tsîb ge ge mîmā, Herodeb di ǂhanuǂhanu-ommi ǃnâb nî sâuhesa.
ACT.24.1	Tsî koro tsēde ǁnās khaoǃgâb ge ǀgapipristeri Ananiaba ǂnomdomgu tsî ǂanǂansa ǀanaǃgâ-aob Tertulub tsîgu ǀkha ge ǁgôa. ǁÎgu ge ǃākhōmâi-aob aiǃâ Pauluba ge ǃnuriǃgâ.
ACT.24.2	Tsî ǂgaiheb geo, ob ge Tertuluba ǀhapimā bi tsoatsoa, tsî ge mî:
ACT.24.3	Kai ǂkhîba da sats ǃnâ ūhâ, tsî sa aiǂhomisa xu gu koa-anusa dīga nē ǁaesa ra hāǂam ǃkhaisa da ge hugaǀgui tsî mâ ǁaeb hoab ai gangans ǀkha ra ǃkhōǃoa, ǀgapiǃgôahesa Felikstse.
ACT.24.4	Xawe ǂomxase ta ǃâu kai tsi tidese amaga ta ra ǀkhoma tsi, sigets nî ǃnubuse ǃgâ ǃkhaisa, sa khoexasib ǃoa.
ACT.24.7	xawe Lisiab ǂamkhoeb ge hā tsî ǀgaib ǀkha sige ǃomǁaeba xu go ūbē bi
ACT.24.8	tsî ǁîb di ǀanaǃgâ-aoga ge mîmā, sats tawa gu nî hāsa, îts aitsama ǁîba ôaǃnâ tsî ǁnâuǃā ǁkhā, sige ǁîba ra ǀanaǃgâ xūn hoana.
ACT.24.9	Tsî Jodeǁîn on ge ǃkhō-am tsî nēn ǁnāti ī ǃkhaisa ge mî.
ACT.24.10	Ob ge Pauluba, ǃākhōmâi-aob ge ǃhoab nîse nape bi ǃnubai ge mî: ǂAn ta a xui-ao, ǂgui kurigats nē ǁaes ǂama ǂhanuǂhanu-ao ge i ǃkhaisa, o ta ǁnās ǃgâ-ai ǃgâiǂâixase ra ǃereambasen.
ACT.24.12	Tsî gu ge ǁkhāti tempeli ǃnâ khoe-i ǃoa ra ǃhoase hō te tama tsî ǁkhāti ǁaes ǃnâ gongonai-e ra dīse, sinagogegu ǃnâs kas, ǃās ǃnâs kas hoasa.
ACT.24.13	Tsî gu ge ǁkhāti a ǃhoadan te ǁoa, nēsin ra ǀhapimā ten xa.
ACT.24.19	ǁÎgu Jodeǁîgu Asiab digu ga nēpa sa aiǃâ hā hâ, î gu ga ǀhapiǀhapi te, xū-e gu ga tita ǃoagu ūhâo.
ACT.24.20	A gu ǁnâi aitsama mî, īse gu tsū xū-e tita ǃnâ go hō ǃkhaisa, ǀapeǀhaos aiǃâ ta go mâ io.
ACT.24.24	Tsî ǀnî tsēdi khaoǃgâb ge Feliksa ǁîb taras Drusilas Jodeǁîs ǀkha hā tsî Pauluba haisi tsî Xristub Jesub ǃnâ ǂgoms din xa ge ǁnâu bi.
ACT.24.25	Tsî Paulub ge ǂhanu-aisib tsî ǀgausib tsî ǃgoaxa ǀgoraǃgâs din xa ǃhoao, ob ge Feliksa ǃhuri tsî ge ǃeream: Nē ǃnās ai ǃgû re; tsî ǃgâiǃgâ ǁaeba ta ga hō-o, o ta nî ǂgaihā kai tsi.
ACT.24.26	Tsîb ge ǁkhā ǁaeb ai ge ǃâu Paulub xab nî marina māhe ǃkhaisa xore bib nîga, ob ge ǁî ǃkhais ǃaroma ǁkhāti ǃnuriǃnāde ǁîba haisi, tsî ge ǁgamū bi.
ACT.24.27	Tsî ǀgam kurikha ge ǃgôa-īo, ob ge Feliksa Porsiub Festuba ǁîb di amǃnâs ai ge hō. Tsî Feliksi ge Jodeǁîna khoexasi-e ǁgau ǂgao amagab ge ǃkhōsab ase ge ǃgoro kai bi.
ACT.25.1	Tsî Festub ge ǁîb gaosîsenna ǃkhōǃoao, ob ge ǃnona tsēdi khaoǃgâ Kaesareasa xu Jerusalems ǁga ge ǃapa.
ACT.25.4	Ob ge Festuba ge ǃeream, Paulub nî Kaesareas tawa sâuhe, tsîb nî ǁî-aitsama ǃhaese ǁnāǀî ǃgûsa.
ACT.25.5	Sago ǃnâ ǁnâi ga sī ǁkhāga, a gu ǁgôaǀhao tib ge ge mî, î gu ǀanaǃgâ bi, xū-i ga nē khoeb ǃnâ hâo.
ACT.25.6	Tsî disi tsēdi ǀguideb ge ǁîn ǀkha hâ io, ob ge Kaesareas ǃoa ge ǁgôa, tsî sao ra tsēs aib ge ǂhanuǂhanuǃnaos ai ǂnôa io, ob ge Paulub nî ǀkhī-ūhesa ge mîmā.
ACT.25.7	Tsî hāb geo, o gu ge Jerusalemsa xu go hā Jodeǁîga mâǂnamipe bi, tsî ǂgui tsî ǃgom ǀhapiǀhapi-aina Paulub ǃoagu ge ūhā, ǁgauǃā ǁoa gu ge ina.
ACT.25.8	ǃEreambasen raǃâb ge mî xui-ao: Tita ge ǁore tama hâ Jodeǁî ǂhanub ǃoagus kas, tempeli ǃoagus kas, Kaesari ǃoagus kas hoasa.
ACT.25.9	Ob ge Festuba Jodeǁîna khoexasi-e ǁgau ǂgao tsî Pauluba ǃeream tsî ge mî: Jerusalems ǃoa ǃapa ǂgaots ra, ǁnāpats nî tita aiǃâ nēn ǃaroma ǀgoraǃgâhega?
ACT.25.10	Ob ge Pauluba ge mî: Tita ge Kaesari di ǂhanuǂhanuǃnaos ai mâta, ǁnāpa ta nî ǂhanuǂhanuhe; Jodeǁîna ta tsū-e dī tama hâ, sats ǁkhāti îsase ǂan khami.
ACT.25.11	ǂHanuo xū-i tsî ǁōba anu hâ xū-e ta ga dī hâo, o ta ǁō ta nîsa ǂkhā tama; xawe nēgu ra ǀhapiǀhapi ten di ǀgui-i xare-i ga ti ī tama io, o i kom khoe-i xare-e khoexasiba xu tita ǁîna a māǁnâ ǁoao. Kaesari ai ta ra ǂgaimāsen.
ACT.25.12	ǃNubaib ge Festuba ǀapemāǃnans ǀkha ǁgamǀhao, tsî ge ǃeream: Kaesarats go ǂgaimāsen, ots ge Kaesari ǃoa nî ǃgû.
ACT.25.13	Tsî ǀnî tsēdi ge ǃgû-īo, o ra ge gao-aob Agripab tsî Bernises tsîra Kaesareas tawa ge hā, Festuba ra nî tawedese.
ACT.25.15	ǁÎb ǃaroma gu ge ǀgapipristergu tsî Jodeǁîn di ǂnomdomga ge ǂhai, Jerusalems tawa ta hâ hîa, ǁîb ǃoagu ǀgoraǃgâ-e ra ǂgaoǀkhāǃâ.
ACT.25.16	O ta ge ǁîga ge ǃeream, Romeǁîn di ǀgau tamab a ǃkhaisa khoe-i nî khoexasiba xu ǃgamhes ǃoa māǁnâhesa, ǀanaǃgâhe ra-i ǀanaǃgâ-aona ǁî-i ǃoa-ai ūhâ tama hîa, tsî ǀanaǃgâs ǃaroma i nî ǃereambasen ǃkhaisa i hō tama hâ hîa.
ACT.25.17	Tsî ǀhûpe gu ge nēxopa hāo, o ta ge ǃkhaisa mâiǂui tamase sao ra tsē ǂhanuǂhanuǃnaos ai ǂnû, tsî khoeb nî ūhāhesa ge mîmā.
ACT.25.18	Tsî gu ge ǀanaǃgâ-aoga, khâi gu geo, ǁîb ǃoagu ǀhapiǀhapixū-i xare-e ūhā tama ge i, tita gere ǂâi xūn xa.
ACT.25.20	Tsî nē ǂnoagu-ais ǂama ta ge areo, o ta ge ge mî, iseb Jerusalems ǃoa ǃgû, tsî ǁnāpa nē xūn ǃaroma ǀgoraǃgâhe ǂgao hâsa.
ACT.25.21	Xawe Paulub ge ǂgaimāseno, Kaesari di ǁnâuǃgâsab nî sâubahe ǃkhaisa, o ta ge sâuheb nîsa ge mîmā, Kaesari ǃoa ta nî sî bis kōse.
ACT.25.23	Sao ra tsē ǁnâi Agripab tsî Bernises tsîra ge kai ǂkhaib ǀkha hā tsî ǁnâuǃgâ-ommi ǃnâ ǂgâo, toroǂamkhoegu tsî ǃās di ǂgurosagu tsîgu ǀkha ǃnubaib ge Pauluba Festub di mîmās ai ge ūhāhe.
ACT.25.25	Xawe ta ge tita ǁōba anu hâ xū-eb dī tama ǃkhaisa ta ge hō, tsî ǁî-aitsamab ge Kaesara ǂgaimāsen ǃkhais ǃaroma ge ǂâibasen, sî bi ta nî, ti.
ACT.25.26	O ta ge ǁaposa xū-i, ǁîb xa ta nî ǃkhūkhoeba xoaba-e ta ūhâ tama amaga ǁîba sago aiǃâ go ūhā kai, ǀō-aisase, sats gao-ao Agripats aiǃâ, î ta ôaǃnâheb kas khaoǃgâ xoa ta nî xū-e ūhâ ti.
ACT.25.27	ǂÂioxūse i kom ra ība teo, ǃkhōsabe-e sî tsîts ga ǁî-i ǃoagu hâ ǀhapiǀhapixū-e ǂanǂan ǁkhā tama io.
ACT.26.1	Ob ge Agripaba Paulub ǃoa ge mî: ǃHoabasensats mā-amhe hâ. ǃNubaib ge Pauluba ǃomma ra ǀhōǂuise nēti ge ǃereambasen:
ACT.26.2	ǃGâiǃgâse ta ra ǃgôasen, gao-ao Agripatse, Jodeǁîn ra ǀhapiǀhapi ten hoan xa ta nētsē sa aiǃâ nî ǃereambasen ǃkhaisa.
ACT.26.3	ǃGōsase Jodeǁîn di ǂūgu tsî ǂnoagu-aidi hoan di ǂanaots a amaga. ǁNā-amaga ta ra ǀkhoma tsi, ǃnūǃnâxasets nî ǁnâuǃgâ tesa.
ACT.26.4	Ti ûib ǁnâi, ti ǂkhamsisa xu ta ge ti ǁaes Jerusalems ǃnâ tsoatsoasa xu gere ûib xan ge Jodeǁîn hoana a ǂan,
ACT.26.8	Okha, tare xū-i ǃaroma du sado ra mî, ǂgomǁoasa i a ǃkhaisa, Elob ra ǁō hâna ǂkhaiǂkhai ǃkhaisa?
ACT.26.9	Tita on ge tita ǃnâ gere ǂâi, Jesub Nasareǁîb di ǀons ǃoagu ta ǂgui xūna nî dī ǃkhaisa.
ACT.26.10	Jerusalems ǃnâ ta gere ǁkhāti dī khami, ǂgui ǃanuna ta ge ǃkhō-oms ǃnâ ǂganam ǃnubai, ǁîs ǃoa ǀgapipristerga xu ǀgaiba ra hōse, tsî ǃgamhen geo, o ta ge ge ǃkhō-am.
ACT.26.11	Tsî ta ge sinagogegu hoagu ǃnâ ǃnuriǃnāde ǁîna tsûtsû, tsî ǁîna gere ǃkhāǃkhāǁgari. Tsî ǃnāǂamsase ta ge ǁîn ǃoagu khâikhâisen, o ta ge ǃauga ǂnôa ǃādi kōse ǁîna gere ǃgôaǃgon.
ACT.26.12	O ta ge ǁkhāti nē dīb ǃnâ Damaskus ǃoa ge ǃgû, ǀgapipristergu tawa ǁkhāsib tsî mā-ams tsîra hō hâǃâ.
ACT.26.13	ǃNubai ta ge tsēǃgâǁaeb ai daob ai ǃnâ-e ǀhomma xu ge mû, gao-aotse, sores di ǂkhaib ǃgâ-ai ǂkhaisa-e, tita tsî tita ǀkha daob ai hâga ra ǃnâǃnâǂnamipe-e.
ACT.26.14	Tsî hoage ge ǃhūb ai ǁnāǁgoe ǃnubai ta ge dom-e ge ǁnâu, Hebreǁî gowab ǃnâ tita ǃoa Saultse, Saultse, tarexats ra ǃgôaǃgon te? ti ra mî-e. ǃGomba tsî nîra ǃkhari-ūdas ǃoagu ǂnāsa.
ACT.26.15	O ta ge tita ge mî: Taritsa kha, ǃKhūtse? Ob ge: Tita ge Jesuta, sats ra ǃgôaǃgon ta, ti ge mî.
ACT.26.16	Xawe khâi î sa ǂaira ai mâ! Nēs ǃoa ta go ǂhai tsi xuige, mûts gen tsî ganupe ta nîra ǂhaiǂhaiba tsin di ǃoaba tsî ǀhûǀguitimî-aose ta nî mâi tsise.
ACT.26.17	Tsî ta ge nē ǁaes tsî ǀūben tsîna xu nîra ore tsi, ǁîn ǃoa ta nēsi ra sî tsina,
ACT.26.20	Tsî ta ge aibe Damaskus din tsî Jerusalems din tsî Judeaǃhūb hoaragab din tsî ǀūben tsîna gere ǂhôa, ǃhausen tsîn nî Elob ǃoa ǃhobasen ti, ǃhobasensa anu hâ sîsenga ra dīse.
ACT.26.24	Tsî nēnab ge ǃereambasen ǃnubaib ge Festuba ǃgari dommi ǀkha ge mî: ǃKhauts hâ Paulutse, kai ǂans âts ge ra ǃkhau kai tsi.
ACT.26.25	Ob ge Pauluba ge mî: ǃKhau tama ta hâ, ǀgapiǃgôasa Festutse, tsî ta ge ama tsî ǁnâuǃāxa mîde ra ǃhoa.
ACT.26.27	ǂGomts ra, gao-ao Agripatse, kēbo-aoga? ǂAn ta ge a, ǂgomts ra ǃkhaisa.
ACT.26.28	Ob ge Agripaba Paulub ǃoa ge mî: ǁAupets ra mîdan te, Xristeǁî kai ta nî ǃkhaisa.
ACT.26.29	Ob ge Pauluba ge mî: Ab Eloba dī, în sats ǀguitsa tama i tsî nētsē ra ǁnâu ten hoana ǁaupe tama i tsî xawe hoaragase ǁnāti ī kaihe, tita ǁkhā ta ī khami, nē ǃgae-ūdan ǀguin ose.
ACT.26.30	Tsî nēnab ge mîo, on ge gao-aob tsî ǃāǃkhōmâi-aob tsî Bernises tsî ǁîn ǀkha go ǂnôa ina khâi,
ACT.26.31	tsî ǀgui ǀkhāb ai ge ǂgō, tsî ǁgamǁare tsî ge mî: Nē khoeb ge ǁōb di ǃgae-ūdana anu hâ xū-e dī tama hâ.
ACT.27.4	Tsî ǁnāpa xu ǂhāǁnâ tsî ge ge Siprusa-ū ge ī, ǂoagu ge sige ǃoagu hâ i xui-ao.
ACT.27.5	Tsî Silisiab tsî Pamfiliab tawa hâ huriba ǃgâu tsî ge ge Miras, Liseab ǃās tawa ge sī.
ACT.27.6	Tsî ǁnāpab ge kaidisigu danakhoeba Aleksandriaǁî doe-om-i Italiab ǃoa nî ǃgû-e hō tsî ǁî-i ǃnâ ge ǃnao ge.
ACT.27.7	Tsî ǂgui tsēde ge ge ǂause ī, tsî Knidus ǃoa ǃgâus kōse ǃgomse ge sī, tsî ǂoab ge mā-am tama i xui-ao ge ge Kretasa-ū ge ī, Salmones ǃoa-ai.
ACT.27.8	Tsî ǁîsa ǀase ǃnara hâǃâ ge ge ǂanǂansa ǃkhais, ǃGâi Doe-ommâ-ais, ti ra ǂgaihes, ǃās Laseas ǁîs ǀgūse hâs tawa ge sī.
ACT.27.10	tsî ǁîgu ǃoa ge mî: Aogo, mû ta ra doe-ommi ǃgûs nî ǂhanis tsî kai ǂkhôas tsîra ǀkha īsa, ǃnaos tsî doe-ommi tsîra ǀguira xa tama i tsî ǁkhāti sage ûib tsîn xa.
ACT.27.11	Xaweb ge danakhoeba ǂgaeǂgui-aob tsî doe-ommi di ǀhonkhoeb tsîkha Paulub xa ge mîhes ǃgâ-ai ge ǂgom.
ACT.27.12	Tsî doe-ommâ-ais ge ǁîs ǃnâ nî saoba hâtoahesa ǃgâibase ǁgoe tama hâ i xui-ao gu ge ǂguiga ge ǀapemā, ǁnāpa xu gu nî ǁkhawa ǃgû ti, ise gu ǀnîsi Feniks tawa sī tsî ǁnāpa saoba nî hâtoase, Kretas doe-ommâ-ais tawa, ǃkhawagasa xu huriǂoasǀî tsî ǀapasa xu huriǂoasǀî ǁgoesa.
ACT.27.13	Tsî ǃkhawagas ǂoab ge ǂause ǃgomtsoatsoao, o gu ge ǂâibasens âga gu go hō ti ǂâi tsî ǂnauǁnâ tsî Kretas ǀgūseba-ū ge ī.
ACT.27.14	Xawe ǂomxa tamase ǁnās khaoǃgâ i ge sare-i, Euroklidonni ti ra ǂgaihe-e ǁîb ǃoa-ai ge khâi.
ACT.27.15	Tsî doe-ommi ge ǁîb xa ǃkhōhe tsî ǂoab ǃoagu ī ǁoa io, o ge ge ǁîba ǀû tsî ge ǃgû kai.
ACT.27.16	Tsî ge ge ǂanǂansa ǃnāǃnuiros Kaudas ti ǀon hâsa ge ǃnara ǃnubai ge ge ǂgaurosa ǃgomse ge ǃomǂgā.
ACT.27.17	Tsî ǁîsa gu ge ūkhâio, o gu ge hui-ain hoana ge ūǀkhī, doe-omma ǃgae-ai tsî; Sirtis ti ra ǂgaihe ǂnâsa ǃkhais ai gu nî ǁnā, ti gu ge ǃao amaga gu ge saila xamikhâi, tsî ǁnāti ge garu i.
ACT.27.18	Tsî kai ǁgaoǂoab xa ge ge doeǁgamaheo, o gu ge sao ra tsē ǃnaohe hâ xūn xa ge aoǂuiǃā.
ACT.27.19	Tsî ǃnonaǁî tsē gu ge ǁîga ǃomgu ǂûgu ǀkha doe-ommi sîsenūdana ge aoǂui.
ACT.27.20	Tsî sores tsî ǀgamiron tsîn ge ǂgui tsēde ǂhai tama io, tsî ǀgaisa ǂoas ge sige ai ǁgao-o, os ge ega sige sâuhes di ǃâubasens hoasa ge kā.
ACT.27.21	Tsî ǂomxase gu ge ǂû tamase hâo, ob ge Pauluba ǁîgu ǁaegu khâi tsî ge mî: ǁNâuǀnamhe ta ga hâ io, aogo, tsî ge ga Kretasa xu ǂnauǁnâ tama hâ io, os ga nē ǂhanis tsî ǂkhôas tsîra ǁkhaehe hâ i.
ACT.27.22	Tsî nēsi ta ra ǁnama go, ǃgâiǂâixa go nî ti, ǀguib xaweb âgo ûiba ǂoaǃnâ tide xuige, doe-ommi ǀguib kom nîra hîkākāheo.
ACT.27.23	Nē ī go tsuxub ǁkhāb ǃnâb ge Elob di ǀhomǃgāb, ǁîb di ta ab tsî ǃoaba ta raba tita tawa mâ,
ACT.27.25	ǁNā-amaga ǃgâiǂâixa re, aogo, Eloba ta kom ra ǂgomo, mîbahe ta gos ǁkhās xase i nîra ī ǃkhaisa.
ACT.27.27	Tsî disihakaǀaǁî tsuxub ge hāo, Adriaǁî hurib ǃnâ ge ra doeǁgamahe hîa gu ge hurikhoega tsuxuǃgâ nî ī ǁaeb ai ǃhū-e ge ra ǀgū ti ge ǂâi.
ACT.27.28	O gu ge ǀnō-ūǀurisa aoǂui tsî ge hō ǃnonadisiǃnaniǀa metergu kōse i a ǃgam ǃkhaisa, tsî ǁnāpa xu aiǃâro gu ge ǁkhawa aoǂui tsî ǀgamdisihûǀa meterga ge hō.
ACT.27.29	Tsî ǀnîsi gu nî ǀuixa ǃkhaidi tawa ǃnom ti gu ge ǃao amaga gu ge doe-ommi di khaosa xu haka ankerga ge aoǂui, ǁgoa i kasa ǁkhore tsî.
ACT.27.30	Tsî doe-ommi sîsenaogu ge doe-omma gu nî ǁhâxūsa ôa-am, tsî ǂgausa hurib ai ǁgôa kaio, ankerga gu nî aidoe-omma xu aoǂui ǂgao khami ra dīsense,
ACT.27.31	ob ge Pauluba danakhoeb tsî toro-aogu tsîgu ǃoa ge mî: Nēgu ga doe-ommi ǃnâ hâ tama io, o go sago ona a sâuhe ǁoa.
ACT.27.32	O gu ge toro-aoga ǂgaus di tsuriga ǃkhaiǃgao, tsî ge ǁnā kai si.
ACT.27.36	O gu ge hoatsama ǃgâiǂâixa tsî ǁkhāti ǂû-e ge ǂû.
ACT.27.37	Tsî ge ge hoage doe-ommi ǃnâ ǀgamkaidisi tsî hûdisiǃnaniǀa ǀomse ge hâ i.
ACT.27.38	Tsî ǂûǁâ gu geo, o gu ge doe-omma ge supusupu, ǃhoroba hurib ǃnâ aoǂgā tsî.
ACT.27.39	Tsî ǁgoas ge ǁgoao, o gu ge ǃhūba mûǂan tama ge i, tsî ǃgâi amǃgâ-e ūhâ ǃkhai-e gu ge mû, o gu ge īǁkhā i kao, doe-omma ǁnāǀî gere ūsī ǂgao.
ACT.27.40	Tsî ankerga gu ge ǃgaoǁnâo, tsî hurib ǃnâ ǁnā kaio, o gu ge ǁkhāti ǃnariǃhâuga ge xore, tsî aisaila ǂoab ǃoa dīǃā tsî amǃgâb ǃoa ge ǃgû.
ACT.27.41	Tsî ǃnamkha hoakha ai huriba ūhâ ǃkhai-i tawa gu ge sī, o gu ge doe-omma ǁî-i tawa ge mâ kai, ob ge aisǀkhāb doe-ommi diba gon ǁoasase ge ǁapomâ, tsîb ge khaosǀkhāb doe-ommi diba ǃgabigu di ǀgaib xa ge khôaǂkhūhe.
ACT.27.42	O gu ge toro-aoga ge ǀapeǀape ǃkhōsana gu nî ǃgamsa, î-i tā ǀgui-i xare-e tsâǂoa tsî ûi.
ACT.27.43	Xaweb ge danakhoeba Pauluba sâu ǂgao ge hâ i, ob ge ǁîgu di ǂâibasensa ǃkhâi tsî ge mîmā, î gu tsâ ǁkhāga aibe uriǁgôa, î gu ǃhūb tawa sī.
ACT.28.1	Tsî sâuhe ge geo, o ge ge ǁnâu, ǁnā ǃnāǃnuis Melite ti ra ǂgaihe ǃkhaisa.
ACT.28.3	Tsî Paulub ra ǀaena ǀhaoǀhao tsî ǀaes ai ǁgui hîa i ge ǃgāxa ǀao-e ǀgamma xu ǀkhī, tsî ǁîb ǃommi ai ge nâmâ.
ACT.28.4	Tsî khoen ge ǀaob ǁîb di ǃommi ai ǂgāmâisen hâ ǃkhaisa mûo, on ge ge mîǀîgu: ǃGamaob kom nē khoeb, ǀkhaob ûi kai tamabao, huriba xub go ûi xawe.
ACT.28.7	Tsî ǁnā ǃkhais ǀgūseb ge ǃnāǃnuis di ǂgurosab, Publiub ti ǀon hâba ǃauga ǁgoe ǃhanaga ge ūhâ i; ǁîb ge sige ǃkhōǃoa, tsî sige ǃnona tsēde khoexaǃnâse hâǃkhai-e ge mā.
ACT.28.8	Publiub îb ge ǁkhais tsî ǃnātsûb xa ǀaesen hâse ge ǁgoe i. ǁÎb tawab ge Pauluba ǂgâ, tsî ǀgore tsî ǃomma ǁgui-ai, tsî ge ǂgauǂgau bi.
ACT.28.9	Tsî ǁîs ge īo, on ge ǁkhāti naun ǃnāǃnuis ai ǀaesenga ūhâna hā tsî ge ǂgauǂgaukaisen.
ACT.28.10	Tsîn ge sige kai ǃgôasib ǀkha ge ǃgôa, tsî ǂoa ge ge ǃnubain ge daob ai ge ǂhâ hâna ge māge.
ACT.28.11	Tsî ǃnona ǁkhâgu khaoǃgâ ge ge Aleksandriaǁî doe-om-i, ǃnāǃnuis ai saoba hâtoa hâ-i, tsî ǀgēkha di saosa ūhâ-i ǃnâ ge ǂnauǁnâ.
ACT.28.12	Tsî Sirakusas tawa ge ge sīo, o ge ge ǃnona tsēde ǁnāpa ge hâ.
ACT.28.13	ǁNāpa xu ge ge naru, tsî Regiums tawa ge sī; tsî ǀgui tsēs khaoǃgâ, ǃkhawagas ǂoab ge ǃgomkhâio, o ge ge ǀgamǁî tsēs ai Puteolis tawa ge sī.
ACT.28.14	ǁNāpa ge ge ǃgâsana hō, tsî ǁîn xa ge ǂganhe, hû tsēde ge nî ǁîn ǀkha hâsa. Tsî ǁnāti ge ge Romes tawa ge sī.
ACT.28.15	ǁNāpa xu gu ge ǃgâsaga, sige din xa gu ge ǁnâuo, sige ge ǃgûǃoa Apiub-ǁamaxūǃkhais tsî ǃNona Hâǃkhaigu kōse; tsî Paulub ge ǁîga mûo, ob ge Eloba gangan tsî ge ǃgâiǂâixa.
ACT.28.18	Tsî ǁîgu ge ôaǃnâ teo, o gu ge ǁnāxū te ǂgao ge hâ i, ǁōba anu hâ ǀhapi-i tita ǃnâ hâ tama ge hâ i xui-ao.
ACT.28.21	O gu ge ǁîb ǃoa ge mî: Sige ge Judeaba xu sats xa ǂkhani-e hō tama hâ, tsî i ge ǁkhāti ǃgâsan di ǀgui-i xare-e nēxopa hā, tsî sats xa xū-e ǂhôa tama hâ.
ACT.28.23	Tsî tsē-en ge mâiba bio, on ge ǂguina ǁîb tawa ǁîb hâǃkhais ǃnâ ge hā, ǁînab ge Elob gaosiba ǁguiǃā, tsî gere ǀhûǀguitimîba, tsî ǁîna Jesub din xa gere mîdanba, Moseb tsî kēbo-aogu tsîga xu, ǃnauǁgoagasa xu ǃuis kōse.
ACT.28.24	On ge ǀnîna ǁîb goro mîna ge ǂgom, xawen ge nauna ǂgom tama ge i.
ACT.28.25	Tsî ǀguiǂâi taman ge io, on ge ge bē, Paulub ge nē mîs ǀguisa mîo: ǃGâiseb ge ǃAnu Gagaba kēbo-aob Jesajaba xu sadu îna ǃoa ǃhoa
ACT.28.27	ǂGaob nē ǁaes dib ge a ǁau, tsî ǂgaedi ǀkhan ra tsūse ǁnâu, tsî mûdi ânan ra ǂganam, mûdi ǀkhan tātsē mû tidega, tsî ǂgaedi ǀkhan tātsē ǁnâu tidega, tsî ǂgaob ǀkhan tātsē ǁnâuǃā tidega, tsî tātsēn ǃhobasen tsî ta ǁîna ǂgauǂgau tidega.
ACT.28.29	Tsî nēnab ge mîo, on ge Jodeǁîna ge ǃgûbē, ǂgui xūn xa ǁîn ǃnâ ra ǂnoaguse.
ACT.28.30	Tsîb ge Pauluba ǀgam kurikha ǁîb di ǁanǃkhais ǂûs ǃnâ ge hâtoa, tsîb ge ǁîb tawa ra hān hoana gere ǃkhōǃoa.
ROM.1.6	ǁîn ǃnâ du ge ǁkhāti sadu Jesub Xristub di ǂgaihesado;
ROM.1.13	Xawe ta ǂgao tama, ǀūǂamse du nî hâsa, ǃgâsado, ǃnurise ta gere ǂâibasen ǃkhaisa, sadu tawa ta nî sīse (xawe ta go nēsis kōse ǂhanihe hâ i), î ta sadu on ǃnâ ǀnî ǂû-e hō ti, nau ǀūben ǃnâ ta ūhâ khami.
ROM.1.14	Tita ge surude-aota, Grikeǁîn tsî Grikeǁî taman, gā-ain tsî gâren tsîn hoan di ta.
ROM.1.15	ǁNā-amaga ta ge a māsenxa, tita tawa i hâs kōse, ǁkhāti sadu Romes tawa hâdo ǃgâiǂhôasa aoǁnâbasa.
ROM.1.18	Elob di ǁaib ge ǀhomma xu ge ǂhaiǂhaihe hoa eloxoresasib tsî ǂhanuoǃnâsib ǁnā khoen, amaba ǂhanuoǃnâsib ǃnâ ra ǃkhōdawan dib ǂama.
ROM.1.25	ǁîn Elob di amaba ǂhumib ǃnâ gere ǀkharaǀkharan, tsî kurusabe-e kuru-aob ǂamai ǃgôa tsî gere ǃoaban, ǁnāb ǀamosib kōse karehesa a anuba, Amen.
ROM.1.26	ǁNā-amagab ge Eloba ǁîna taotaosa tura-aigu ǃnâ ge māǁnâ. O di ge ǁîn di tarade khoeǂūsi dī-ūgusa khoeǂūsib ǃoagu hâs ǃnâ gere ǀkharaǀkhara.
ROM.1.28	Tsî ǁîn ge Eloba ǂanǃgâs ǃnâ ūhâ tama hâ i khamib ge ǁkhāti Eloba ǁîna ǂkhaba ǂâis ǃnâ ge māǁnâ, anu tama hânan nî dīse;
ROM.1.29	on ge ǂhanuoǃnâsib hoab ǀkha ge ǀoa: ǀAib, gāxaǃnâsib, xūǃgunuxasib, ǂkhabasib, surixasib, ǃgams, ǃkhamgus, ǀhôagaosib tsî ǁaixasib tsîn ǀkha.
ROM.1.30	ǂGāǃnâ-aon, ǀhoe-aon, Elob ǁkhanaon, ǃkhāǃkhā-aon, ǃgurixan, koasenxan, ǂkhabana ra ôaǂuin, ǁgûna ǁnâuǀnam taman,
ROM.1.31	ǁnâuǃāoǃnân, mîmâikhôa-aon, khoeǂūsi ǀnamoǃnân, ǂkhîbaguoǃnân, tsî ǀkhomoǃnân tsîna.
ROM.1.32	Elob ǂhanuban a ǂan, nēti ī xūna ra dīn a ǁōba anusa, xawen ge ǁîna dīs ǀguisa hî tama, tsîn kom ǁkhāti ǁîna ra dīn ǃnâ ǃgâiǃgâibasen-e ūhâo.
ROM.2.2	Tsî da ge a ǂan, Elob di ǀgoraǃgâs ǂhanuse nēna ra dīn hoan ǂama ra hā ǃkhaisa.
ROM.2.3	Tsî ǂâits ra nēsa, ti khoetse, nēna ra dīna ra ǀgoraǃgâts, xawe ǁkhā-e ra dītsa, Elob di ǀgoraǃgâsats nî satsa ǁhâxū ǃkhaisa?
ROM.2.5	Sa karokarosens tsî sa ǃhobasen ǂgao tama ǂgaob ǀkhats ge ǁaiba ǁuib axase ra ǀhaoǀhaobasen, ǁaib tsî Elob di ǂhanu-ai ǀgoraǃgâs ǁîb ai nîra ǂhaiǂhaihe tsēs ǃoa,
ROM.2.7	ǁNān, sâsasib ǀkha ǃgâi dīgu ǃnâ ǂkhaisib tsî ǃgôasib tsî kāǁoasib tsîna ra ôa-amn ge ǀamo ûiba nîra mādawa-amhe;
ROM.2.10	tsî ǂkhaisib tsî ǃgôasib tsî ǂkhîb tsîn ge ǃgâi-e ra dī-i hoa-i ǂama nîra hā, ǂgurosa Jodeǁî-i, tsî ǁkhāti Grikeǁî-i ǂama.
ROM.2.12	ǂHanu-i ose gere ǁoren hoan ge ǁkhāti ǂhanu-i ose nîra kāǁō; tsî ǂhanub ǃnâ gere ǁoren hoan ge ǂhanuba xu nîra ǀgoraǃgâhe.
ROM.2.16	ǁNā tsēs, ǁîs aib Eloba khoen di ǂganǃgâsina Xristub Jesuba xu nîra ǀgoraǃgâsa, ti ǃgâiǂhôasa ǃoa.
ROM.2.17	Mû Jodeǁî tits ra satsa ǂgaihe, tsîts ra ǂhanub ai ǂgomǃgâsen, tsîts ra Elob xa koasen,
ROM.2.18	tsîts a ǂan ǁîn di ǂâisa; tsî ǂhanuba xuts ǁgauhe hâ amagats a ǀgora ǁkhā, mâ-i a ǃgâi tsî mâ-i a tsū ǃkhaisa;
ROM.2.20	ǁnâuǃāoǃnân di ǂgōǀau-aose, ǀūkhoen di ǁkhāǁkhā-aose, ǂhanub ǃnâ hâ ǂans tsî amab tsîra di īsiba ūhâǃâ.
ROM.2.22	ǃGamebats ge khôa tide, tits ra mî hîats ra ǃgameba khôa. ǁGôatsuiǁgoagats ra ǃharaxū hîats ge ǃanusiba xu xūna ra ǃnari.
ROM.2.23	ǂHanub xats ra koasen hîats ra ǂhanuba ǃûǂams ǀkha Eloba sora.
ROM.2.27	Ā, aikhōba ǃgaohe tamab ge, ǂhanubab ga dīo, satsa nî ǀgoraǃgâ, ǂkhanimûs tsî ǃgaos tsîrats ūhâ hîa ǂhanuba ra ǃûǂamtsa.
ROM.3.1	Mâ aiǂhanu-e i kha ǁnâi Jodeǁî-e ūhâ. Tsî mâsa kha harebes ǃgaos disa?
ROM.3.5	Tsî sada ǂhanuoǃnâsib ga Elob di ǂhanu-aisiba ǀgaiǀgaio, tare-e da kha nî mî? ǂHanuoǃnâb kha a Eloba, ǁaibab ga sada ǂama hā kaio? (Khoen ra mî khami ta ra ǃhoa.)
ROM.3.6	Tātsē! ǁNāti i ga īo, matib kha ga Eloba ǃhūbaiba ǀgoraǃgâ ǁkhā?
ROM.3.7	Tsî Elob di amab ga ti ǂhumiba xu ǃnā hâo ǁîb di ǂkhaisiba ǃoa: Tare xū-i ǃaroma ta kha ganupe ǁore-aose nîra ǀgoraǃgâhe?
ROM.3.11	ǁnâuǃāxa-i xare-i ge hâ tama hâ; Eloba ra ôa-i xare-i ge hâ tama hâ.
ROM.3.12	Hoatsaman ge ge ǁnāǁgôa, ǀhûpen ge ge ǁkhoa tama kai; ǃgaidī ra-i hoa-i ge a ǀkhai, ǀgui-i xawe-i hâ tama.
ROM.3.16	hîkākās tsî tsûaǂgaob tsîra ge ǁîn di daogu ai hâ;
ROM.3.17	tsî ǂkhîb di daoban ge ǂan tama hâ;
ROM.3.22	ǁnā ǂhanu-aisib Elob dib, Jesub Xristub ǃnâ ǂgomsa xu ǂgom hân hoan ǃoa tsî ǂgom hân hoan ǂama ra hāba.
ROM.3.26	ǁîb ǂhanu-aisib di ǁgauǂuis ǃoa nē hâ ǁaeb ǃnâ, îb ǁîba ǂhanu-ai, îb ǂhanu-ai kai Jesub ǂgomsa xu hâ-e.
ROM.4.1	Tare-e da ǁnâi nî mî Abrahammi, ǁgans ǃoa sada îb xa? Mâ xū-eb ge hō?
ROM.4.2	Nēti da ra mî: Abrahammi ga sîsenga xu ǂhanu-ai kaiheo, ob ge koasen-e ūhâ, xawe Elob tawa tama.
ROM.4.5	Tsî sîsen tama-i tsî eloxoresana ra ǂhanu-ai kaib ǃnâ ra ǂgom-i ge ǁî-i ǂgomsa ǂhanu-aisise ra ǃgôabahe-e.
ROM.4.7	ǃGâiǃōn ge hâ ǂhanuoǃnâsigu âna ǀûbahe hân tsî ǁoren âna ǃgū-aihe hâna;
ROM.4.8	ǃgâiǃōb ge hâ ǁnā khoeb, ǃKhūb ǁore-i xare-e ǃgôaba tama hâba, ti.
ROM.4.9	Nē ǃgâiǃōse karesa kha ǃgaohe hân ǀguina hâba tsî ǃgaohe tamana hâba tama hâ? Mî da kom rao, Abrahammi ge ǂgomsa ǂhanu-aisise ǃgôabahe hâ ǃkhaisao.
ROM.4.10	Matib ǁnâi ǃgôabahe hâ? ǃGaos ǃnâb hâ hîasa? Aikhōb ǃnâb hâ hîasa? ǃGaos ǃnâb hâ hîa tamas, xawe aikhōb ǃnâb hâ hîas komo.
ROM.4.14	ǂHanub din ga ǀumi-ao kaio, os ga ǂgomsa a ǁau, os ga mîmâisa hîkākāhe hâ,
ROM.4.16	ǁNā-amagan ge ǂgomsa xu hâna a ǀumi-ao, ǀkhommi ǃoas nî hâse, tsîs nî mîmâisa surib hoaba ǁaposase hâbaga, ǂhanub di-i ǀgui tama i tsî ǁkhāti Abrahammi ǂgoms di-i, ǁîb a sada hoada di ǁgû.
ROM.4.21	tsîb ge ǁaposase ge ǂan, mîmâib ge xū-eb ǁkhāti a dī ǁkhā ǃkhaisa.
ROM.4.24	xawe ǁkhāti sada ǃaroma, ǁîsa nî ǃgôabaheda, ǁNāb, sada ǃKhūb Jesuba ǁō hâna xu ge ǂkhaiǂkhaib ǃnâ da ga ǂgomo;
ROM.5.4	tsî sâsasib ra mâǁaposasiba ūǀkhī, tsî mâǁaposasib ra ǃâubasensa ūǀkhī ǃkhaisa.
ROM.5.6	Xristub kom ganupe da a ǀgaioǃnâ hîa mîmâisa ǁaeb ai sada eloxoresada ge ǁōbao.
ROM.5.7	O i kom ǁaupexa ī tamao, khoe-i nî ǂhanu-ai-e ǁōbasa; ǃgâi-e ǁōbasa i ge khoe-e ǀnîsi nî dītsâ.
ROM.5.11	Tsî nēs ǀguisa tama; xawe da ge ǁkhāti Elob xa ra koasen, sada ǃKhūb Jesub Xristub, ǁîb ǃnâ da nēsi ǂkhîbagusa hō hâba xu.
ROM.5.15	Xawe dīsās i khamis ge ǀkhommi hōsa ī tama hâ. ǁNā ǀguib di dīsāsa xun ga ǂguina ǁō-o, o ra ge ǁnātikō ǃnā hâse ǀkhommi tsî ǀkhommi hōs tsîra ǁnā ǀgui khoeb Jesub Xristub di ǀkhommi ǃnâ ǂguin ǂama ge hā.
ROM.5.16	Tsî hōs ge ǁnā ǀguib di ǁoreba xu ge hā ǀhapis khami ī tama hâ. ǀGui dīsāsa xus ge ǀgoraǃgâsa ǀâxarexūhes ǃoa ge hā; xawe ǀkhommi hōs ge ǂgui dīsāde xu ra hui ǂhanu-aisib ǃoa.
ROM.5.17	Tsî ǀguib di dīsās ǃaromab ga ǁōba nē ǀguiba xu gaosîseno, matikō ǃnā hâsen kha ǁnān ǀkhommi di ǀoasib tsî ǂhanu-aisib di hōs tsîra ra ǃkhōǃoana ûib ǃnâ nî gaosîsen, ǁnā ǀguib Jesub Xristuba xu.
ROM.6.2	Tātsē! Mati da kha sada, ǁoreba ge ǁōǁnâ da ǁîb ǃnâ nî ûi?
ROM.6.7	ǁŌ ge-i ge ǁoreba xu ǂhanu-ai kaihe hâ-e xui-ao.
ROM.6.9	tsî da a ǂan, Xristub ǁō hâna xub ge khâis khaoǃgâ ǃaruǀî ǁō tide ǃkhaisa; ǁōb ge ǃaruǀî ǁîb ǂama a gao ǁoa.
ROM.6.17	Tsî Eloba ab ganganhe, ǁoreb di ǃgā du ge i, xawe du nēsi ǂgaob ǀkha ǁkhāǁkhās di aiǁgaus, ǁîsa du māǁnâsen hâsa ǁnâuǀnam kaihe hâ ǃkhaisa.
ROM.6.18	Tsî ǁoreba xu ǃnoraǃnorahe hâse du ge ǂhanu-aisib di ǃgā kaihe.
ROM.6.19	Khoe-i dommi ai ta ra ǃhoa sadu ǁgans di ǂkhabusasib ǃaroma. Sadu uniǁaede du ge ǃanuoǃnâsiba ǃgāse mâiba khami ǀgui ǂhanuoǃnâsiba xu naub kōse, ǁnās ǁkhās xase ǁkhāti nēsi sadu uniǁaede ǂhanu-aisiba ǃgāse mâiba ǃanuǃanusis ǃoa.
ROM.6.20	ǁOreb di ǃgā du ge i ǃnubai du ge ǂhanu-aisiba xu ǃnoraǃnorahe hâ i xui-ao.
ROM.7.1	ǂAn tama du hâ, ǃgâsado (ǂhanuba a ǂann ǃoa ta ra ǃhoa), ǂhanub ra khoe-e gaoba ǃkhaisa, ǁî-i ra ûis kōse?
ROM.7.2	Aob ǃnaga hâ tara-i ge ǂhanub ǃoa ǁîb ǀkha ǃgaeǀhaohe hâ-e, ǁîb a ûitsama hîa xui-ao; xawe aob ga ǁō-o, os ge aob di ǂhanuba xu xorehe hâ.
ROM.7.3	ǁNā-amaga, aob a ûitsama hîas ga ǀkhara aob di kaio, os ǃgamekhôa-aos, ti ra ǂgaihe; xawe aob ga ǁō-o, os ge ǃgamekhôa-ao tama, ǀkhara aob di kais karao.
ROM.7.9	Tsî ta ge tita ǀguia ǂhanu-i ose gere ûi. Tsî mîmās ge hāo, ob ge ǁoreba ge ûi,
ROM.7.15	Tare-e ta ra dīsa ta kom a ǀūo; ǂgao ta ra-i, ǁnā-e ta dī tama, tsî ǁkhan ta ra-i, ǁnā-e ta ra dī xui-ao.
ROM.7.17	O ta nēsi tita ǁî-e dī tama, xaweb kom tita ǃnâ ǁan hâ ǁoreba ǁî-e ra dīo.
ROM.7.19	ǃGâib, ǁnā ǂgao ta raba ta kom dī tamao; xawe ǂkhabab, ǁnā ǂgao tama ta hâba ta kom ra dīo.
ROM.7.20	Tsî ǁnā ǂgao tama ta hâ-e ta kara dīo, o ta ge tita ǁî-e dī tama, xaweb kom tita ǃnâ ǁan hâ ǁoreba ǁî-e ra dīo.
ROM.7.21	O ta ge nē ǂhanu-e tita ǃnâ ra hō, ǃgâiba ta ga dī ǂgao-o, ob ge ǂkhababa ra ǁgoeǀgara te.
ROM.7.22	Elob di ǂhanub ǃnâ ta ra ǃgâiaǂgao, ǃnāb di khoeb ǃoa;
ROM.7.24	Ti tsūǀkhāxa khoeta! Tari-e nî xore te nē ǁōb di sorosa xu?
ROM.7.26	O ta ge tita ǂâis ǀkha Elob di ǂhanuba ra ǃoaba, xawe ǁgans ǀkha ta ge ǁoreb di ǂhanuba ra ǃoaba.
ROM.8.5	ǁGans ǃoa hân ge ǁgans din xa ra ǂâiǂâisen; xawe Gagab ǃoa hân ge Gagab din xa ra ǂâiǂâisen xui-ao.
ROM.8.8	Tsî ǁgans ǃnâ hân ge Eloba a ǃgâiǃgâiba ǁoa.
ROM.8.10	Tsî Xristub ga sadu ǃnâ hâo, os ge sorosa ǁō hâ ǁoreb ǃaroma, xawes ge gagasa a ûitsama ǂhanu-aisib ǃaroma.
ROM.8.11	Tsî Jesuba ǁō hâna xu ge ǂkhaiǂkhaib di Gagab ga sadu ǃnâ ǁano, ob ge ǁnāb, Xristub Jesuba ǁō hâna xu ge ǂkhaiǂkhaiba sadu ǁōsa sorode ǁkhāti nîra ûi-ûi, sadu ǃnâ ǁan hâ Gagab âb ǃaroma.
ROM.8.14	Elob Gagab xa ra ǂgaeǂguihen hoan, ǁîn a Elob ôa xui-ao.
ROM.8.22	ǂAn da a xui-ao, kurusaben hoan ra ǀhûpe ǀhâimâinǀom tsî ǀhûpe nēsis kōse ǁoratsûb ǃnâ hâ ǃkhaisa.
ROM.8.25	Xawe mû tama da hâ xū-e da ga ǃâubaseno, o du ge ǁî-e sâsasib ǀkha ra ǃâubasen.
ROM.8.26	ǁNātib ge ǁkhāti Gagaba sada ǂkhabusasiga ra hui; tare xū-e da nî anu i hâ khami ǀgoresa da ǂan tama amaga; ob ge Gagab ǂûba ra ǀgoreba da mîǂuiheǁoasa ǀhâimâinǀomdi ǀkha.
ROM.8.27	Tsî ǂgaoga ra ôaǃnâb ge a ǂan, mâ-i a Gagab di ǂâi ǃkhaisa; Elob ǂâis ǃoab ra ǃanuna ǀgoreba amaga.
ROM.8.30	Tsî aiǂnûiǂgāb genab ge ǁkhāti ge ǂgai; tsî ǂgaib gen, ǁînab ge ǁkhāti ge ǂhanu-ai kai; tsî ǂhanu-ai kaib gen, ǁînab ge ǁkhāti ge ǂkhaisa kai.
ROM.8.33	Tari-e kha Elob di ǃkhōǂuibasensana nî ǀanaǃgâ? Elob ge a ǁnāb ǂhanu-ai kai raba.
ROM.8.35	Tari-e nî sada Xristub di ǀnamma xu ǀgora? ǁGâiǀāba? ǂŌǂōsiba? ǃGôaǃgonsa? ǃÂtsūǀkhāba? ǀŌǀkhāsiba? Tsūǃgâba? Gôaba?
ROM.8.37	Xawe da ge nēn hoan ǃnâ ǃnāǂamsase ra dan, ǁnāb sada ge ǀnam hâ iba xu.
ROM.8.39	ǀgapib kas, ǃgammi kas, tsî ǀnî kurusabe-i kas hoasa i sada Elob ǀnammi, Xristub Jesub sada ǃKhūb ǃnâ hâba xu a ǀgora ǁoa ǃkhaisa.
ROM.9.1	Amaba ta ra mî Xristub ǃnâ, tsî ta ǂhumi tama hâ, ǁîs xas ra ti ǂâisa ǀhûǀguitimîba te ǃAnu Gagab ǃnâ:
ROM.9.2	Kaise ta ǃoa hâ ǃkhaisa, tsî hugaǀgui ta tsûaǂgao hâ ǃkhaisa.
ROM.9.11	ǀGôakha ganupe ǃnae tama hâ hîa, tsî ǃgâi-i tsî ǂkhaba-i xare-e kha dī tama hâ hîa Elob di ǂâibasens ǃkhōǂuibasens dis nî hâǀgaiǀgaise, sîsenga xu tama, xawe ǂgai rab di ǀkhomma xu,
ROM.9.19	Ots ra tita ǃoa mî: Tarexab ra ganupe ǀau da? Tari-e kha ǁîb di ǂâisa ge mâǃoa?
ROM.9.21	Sūǂnubi-aoba kha ǂgoab ǂama ǀgai-e ūhâ tamab hâ, ǁkhā ǂgoab ǀkhab nî ǀgui soa-e ǃgôasib ǃoa tsî nau-e ǃgôaoǃnâsib ǃoa dīsa?
ROM.9.24	ǁîb ǃoa da ge ǁkhāti sada ǂgaihe hâ, Jodeǁîda ǀguida tama, tsî ǁkhāti ǀūbeǁîda.
ROM.9.28	ǃKhūb nî ǁîb di mîsa hoaragase dītoa tsîb nî ǁîsa ǃhaese dītoa ǃhūbaib ai amaga.
ROM.9.32	Tare xū-i ǃaromasa? ǂGomsa xun ǁîba ôa tama, tsî ǂhanub di sîsenga xun ra ôa bi amaga. ǃNôa-aiǀuis tawan ge ǃnôa xui-ao;
ROM.10.1	ǃGâsado, ti ǂgaob di turab tsî ti ǀgores, Israelǁaesa ta Elob aiǃâ ra dības ge ǁîn di ǃgâiǃōsib ǃoa hâ.
ROM.10.2	ǁÎna ta kom ra ǃkhō-ambao, Elob ǂaman ra tau ǃkhaisao, xawen kom ǁnâuǃāb ose ra dīo.
ROM.10.7	Tsî: Tari-e nî ǃgammi ǃoa ǁgôa? ǁNās ge Xristuba ǁō hâna xu ūǃapasa.
ROM.10.10	ǂGaob ǀkhats ra ǂhanu-aisib ǃoa ǂgom, tsî ams ǀkhats ra ǃgâiǃōsib ǃoa ǁguiǁnâ xui-ao.
ROM.10.14	Matin kha ǁnâi nî ǂgaiǀî ǁîb ǃnân ǂgom tamaba? Tsî matin kha nî ǂgom, ǁîb xan ǁnâu tamab ǃnâ? Tsî matin kha nî ǁnâu, aoǁnân rab ose?
ROM.11.3	“ǃKhūtse, sa kēbo-aogan go ǃgam, tsî sa altargan go hîǀhuru; tsî ta go tita ǀguri ǃgau, tsîn ra ti ûiba ôa-am?”
ROM.11.6	Tsî ǀkhomma xu i ga īo, o i kom ǃaruǀî sîsenga xu ī tamao; ǁnāti ga ī tama īo, ob ge ǀkhomma ǃaruǀî ǀkhom tide; tsî sîsenga xu i ga īo, o i kom ǃaruǀî ǀkhomma xu ī tamao; ǁnāti ga ī tama io, ob kom sîsenna ǃaruǀî sîsen tamao.
ROM.11.10	ǁîn di mûde ǂgī kai, în tā mû, î ǁîn di ǁâba hugaǀgui ǁgâiǃgam.
ROM.11.12	Tsî ǁîn di ǁnās ga ǃhūbaib di ǁuio, tsî ǁîn di ǀoro kais ga ǀūben di ǁuio, matikō ǃnā hâses nî ǀoa hâ ǀgaus âna ǁnāti ī?
ROM.11.13	Sadu ǀūbedo ta ra mîba: ǀŪben di apostel ta amaga ta ti ǃoabasa ra ǂkhaiǂkhai,
ROM.11.15	Tsî ǁîn di aoxūhes ga ǃhūbaib di ǂkhîbagu kaio, tare-es nî ǃkhōǃoas âna ī? ǁŌ hâna xu ra ǀkhī ûib khamis kom nî īo.
ROM.11.16	Tsî ǂgurob ga ǃanuo, ob ge ǀâpereb ona a ǃanu; tsî ǃnomab ga ǃanuo, o gu ge ǂgonagu ona a ǃanu.
ROM.11.19	Ots ge nî mî: ǂGonagu ge khôaǁnâhe, tita nî ǂgāǃnâhese.
ROM.11.20	Aio! ǁÎn ge ǂgomoǃnâsib ân ǃaroma ge khôaǁnâhe, tsîts ra satsa ǂgoms ǃnâ mâ; tā ǁnâi ǃguri, î ǃao.
ROM.11.21	Elob ga ǂūsi ǂgonaga sâu tama io: ǂAnbasen, ǀnîsib kom sats ona sâu tideo.
ROM.11.24	Sats ga ǂūsi ǀkherahaib ǃaub diba xu ǁhāǁnâhe, tsîts ga ǂūsib ǃoagu ǃgâi ǀkherahaib ǃnâ ǂgāheo, matikō ǃnāǂamsasen nē ǂūsi ǂgonana ǁîn di ǀkherahaib ǂûb ǃnâ nî ǂgāhe?
ROM.11.28	On ge a ǃgâiǂhôas di khākhoe sadu ǃaroma; xawe ǃkhōǂuibasens ǃoan ge a ǀnamǀnamsa, ǁgûgu ǃaroma.
ROM.11.29	Elob di ǀkhomhōdi tsî ǂgais tsîra a ǃhauǃhausa ǁoa xui-ao.
ROM.11.30	Sadu on ge aibe Eloba ǁnâuǀnam tama i, xawe nēsi naun di ǁnâuoǃnâsiba xu ǀkhomxaǂgaosiba a hō khami,
ROM.11.31	ǁnās ǁkhās khamin ge ǁkhāti ǁîna ǁnâuǀnam tama ge i, sadu ge hō ǀkhomxaǂgaosiba xun nî ǁkhāti ǁîna ǀkhomxaǂgaosi-e hōga.
ROM.11.35	Tsî tari-e kha ǁîba xū-e ge aimā, ǁkhawab nî mādawa-ambahega?
ROM.11.36	ǁÎba xu, tsî ǁîb ǃnâ, tsî ǁîb ǃoan ge xūn hoana hâ xui-ao. Ab ǁîba ǂkhaisiba ūhâ ǀamosib kōse! Amen.
ROM.12.21	Tā ǂkhabab xa dankaisen, î ǂkhababa ǃgâib ǀkha dan.
ROM.13.2	ǁNā-amaga ǂamkhoega ra mâǃoa-i hoa-i ge Elob di ǂnûiǂgāsa ra mâǃoa-e, tsî mâǃoa ran ge ǁî-aitsama ǀgoraǃgâ-e nî ūhābasen.
ROM.13.5	ǁNā-amagats ge ǃnaga hâsa ǂhâba hâ, ǁkharab ǀguib ǃaroma tama i, tsî ǂâis tsîn ǃaroma.
ROM.14.6	Tsēsa ra ǃgôa-i ge ǁîsa ǃKhūba ra dība-e; tsî tsēsa ǃgôa tama-i ge ǁîsa ǁkhāti ǃKhūba dība tama-e. ǂÛ ra-i ge ǃKhūba ra ǂûba-e, Eloba i ra gangan xui-ao; tsî ǂû tama ra i-i ge ǃKhūba ǂûba tama-e, tsî i ge Eloba ra gangan.
ROM.14.7	ǀGui-i âda xare-i ge ǁî-aitsama ûibasen tama hâ, tsî ǀgui-i âda xare-i ge ǁî-aitsama ǁōbasen tama hâ xui-ao.
ROM.14.9	Nēs ǃoab ge Xristuba ǁkhāti ǁō, tsî khâi, tsî ǁkhawa ge ûi, ǁō hân tsî ûitsaman ǂamab nî gaosîsenga.
ROM.14.10	Tsî satsa tarexats ra sa ǃgâsa-e ǀgoraǃgâ? Tsî nautsa, tarexats ra sa ǃgâsa-e ǃharaxū? Hoada kom Xristub di ǂhanuǂhanuǃnaos aiǃâ nîra mâiheo.
ROM.14.13	ǁNā-amaga a da ǃaruǀî tā ǀgoraǃgâgu; î du ǁîs ǂamai nēsa ǂâibasen, ǀgui-i xare-i ǁî-i ǃgâsa-e ǃnôa-i tsî ǁgonǁgonǂgao-e mâiba tide ǃkhaisa.
ROM.14.18	Nēn ǃnâ ga Xristuba ǃoaba-i, ǁnā-i ge Eloba ǃgâiba-e tsî khoena ǀgapiǃgôasaba-e xui-ao.
ROM.14.22	ǂGomsats ga satsa ūhâo, sats ǃnâ ǁîsa Elob aiǃâ ūhâbasen. ǃGâiǃō i ge a, ǃgâise i ra ūhâ-i ǃnâ ǀgoraǃgâsen tama-e.
ROM.15.3	Xristub on ge ǁîba ǃgâiǃgâibasen tama i, tsî xoamâihe hâ khami ge dī: “Satsa ra ǃkhāǃkhān di ǃkhāǃkhādi ge tita ai ge ǁnā,” timî.
ROM.15.6	î du ǀgui ǂâis tsî ǀgui ams ǀkha Elob tsî sada ǃKhūb Jesub Xristub di ǁGûba ǂkhaiǂkhai.
ROM.15.7	ǁNā-amaga ǃkhōǃoagu re, Xristub ge ǁkhāti sada Elob di ǂkhaisiba ǃoa ǃkhōǃoa khami.
ROM.15.13	Tsî Elob ǃâubasens diba ab sado ǀoaǀoa ǃgâiaǂgaob tsî ǂkhîb hoab ǀkha ǂgoms ǃnâ, ǃâubasens ǃnâ du nî ǃAnu Gagab di ǀgaiba xu ǃnāǂamga.
ROM.15.14	Tsî ta ge sadu xa ǂanǁapo hâ, ti ǃgâsado, sadu aitsama ǃgâisib xa ǀoa hâ ǃkhaisa, ǂans hoas ǀkha ǀoaǀoahe hâse, tsî ǁnamagu du nîsa ǁkhā hâse.
ROM.15.17	ǁNā-amaga ta Elob din xa a koasen ǁkhā Xristub Jesub ǃnâ.
ROM.15.28	Tsî nēsa ta ga dītoa, tsî ta ga ǁîna nē ǂûtanisa ǃomǁae māǁnâo, o ta ge sado-ū Spanjeb ǃoa nî dāǁnâ.
ROM.15.31	Judeab ǃnâ hâ ǁnâuoǃnâna xu ta nî xorehega, tsîs nî Jerusalems ǃoa ta ra dī ǃoabas âtsa ǃanuna ǃgâiǃgâibaga;
ROM.15.32	î ta ǃgâiaǂgaob ǀkha sadu tawa sī, Elob di ǂâisa xu, î ta sadu ǀkha khoakhoasen.
ROM.16.1	Febes, sada ǃgâsas, Kenxreas ǃnâ hâ ǀhaohâb di ǃoaba-aos xa ta ra mîmā du,
ROM.16.2	ǁîsa du nî ǃKhūb ǃnâ ǃkhōǃoa ǃkhaisa, ǃanuna anu hâ khami, tsî du nî ǁîsa hui ǃkhaisa, sados ga ǂhâba hâ dīǃkhai-i hoa-i ǃnâ. ǁÎs tsîn ge ǂguina gere hui, tsî tita tsîna.
ROM.16.4	ti ûiba ǁîra ǃaora ge mâibara, tita ǀgui ta gangan tamara, tsî ǁkhāti ǀūben ǀhaohâgu hoagu ra ganganra.
ROM.16.6	Tawede Marias, sada ge kaise ǃoabasa.
ROM.16.8	Tawede Ampliatub, ti ǀnamǀnamsaba ǃKhūb ǃnâ.
ROM.16.9	Tawede Urbanub, sige ǀhaoǃoabasabeba Xristub ǃnâ, tsî Staxib, ti ǀnamǀnamsab tsîkha.
ROM.16.10	Tawede Apeleb, Xristub ǃnâ ǃâihe hâba. Tawede Aristobulub ommi dina.
ROM.16.11	Tawede Herodionni, ti ǀaokhoeba. Tawede Narsisub ommi din, ǃKhūb ǃnâ hâna.
ROM.16.12	Tawede Trifenas tsî Trifosas tsîra, ǃKhūb ǃnâ ge sîsen ra. Tawede Persis, ǀnamǀnamsas, ǃKhūb ǃnâ kaise ge sîsensa.
ROM.16.14	Tawede Asinkritub, Flegonni, Hermeb, Patrobab, Hermab, tsî ǁîgu ǀkha hâ ǃgâsagu tsîna.
ROM.16.15	Tawede Filologub tsî Julias tsîra, Nereub tsî ǁîb di ǃgâsas tsîra, tsî Olimpab tsî ǁîn ǀkha hâ ǃanun hoana.
ROM.16.22	Tita Tertiuta, nē ǂkhanisa goro xoata ge ǃKhūb ǃnâ ra tawede du.
ROM.16.24	Ab ǀkhommi sada ǃKhūb Jesub Xristub diba sadu hoadu ǀkha hâ! Amen.
1CO.1.1	Pauluta, ǂgaihesa apostelta Xristub Jesub di ta Elob di ǂâisa xu, tsî ǃgâsab Sosteneb tsîkhom.
1CO.1.4	Ti Eloba ta ra gangan mâ ǁaeb hoab ai sadu ǂama, Xristub Jesub ǃnâ du māhe hâ ǀkhommi ǃaroma;
1CO.1.5	hoa xūn ǃnâ du ge ǁîb ǃnâ ǃkhū ǃkhais xa, hoa ǁkhāǁkhās tsî hoa ǂans tsîra ǃnâ;
1CO.1.6	Xristub xa hâ ǀhûǀguitimîs sadu ǃnâ ǀgaiǀgaihe hâ khami,
1CO.1.11	Tita ge sago xa ge ǂanǂanhe, ti ǃgâsago, Kloes oms din xa, ǂkhabagub sago ǁaegu hâ ǃkhaisa.
1CO.1.13	Xristuba kha ǀgoraǃāheb hâ? Pauluba kha sado ǃgâubaheb hâ? Paulub di ǀons ǃnâ du kha ge ǁāǁnâhe?
1CO.1.15	khoe-i xare-i mî tidese ti ǀons ǃnâ ta gere ǁāǁnâ ǃkhaisa.
1CO.1.25	Elob di gâresib ge khoen ǂamai a gā-ai, tsî Elob di ǂkhabusasib ge khoen ǂamai a ǀgaisa xui-ao.
1CO.1.27	Xawe ǃhūbaib di gâre-eb ge Eloba ǃkhōǂuibasen hâ, gā-ainab nî taotaose; tsî ǃhūbaib di ǂkhabusa-eb ge Eloba ǃkhōǂuibasen hâ, ǀgaisanab nî taotaose;
1CO.1.28	tsî ǃhūbaib di sorasa tsî ǃharaxūsa-eb ge Eloba ǃkhōǂuibasen hâ, tsî xū tamase ī-e, xūse ī-eb nî ǁauxūdīse,
1CO.2.6	Ā, gā-aisiba ge ge ra ǃhoa, kaiǀoa hân tawa; xawe nē ǃhūbaib di gā-aisi tamab ge, ǁkhāti nē ǃhūbaib ǂamkhoegu, kā nîra gu di tamab ge.
1CO.2.11	Mâ khoe-e kha khoe-i ǃnāb dina a ǂan, khoe-i di gagas, ǁî-i ǃnâ hâs ǀguis ga ǂan tama io? ǁNās ǁkhās xase i ge khoe-i xare-e Elob ǃnâ hâna ǂan tama hâ, Elob Gagab ǀguib ge a ǂan.
1CO.2.12	Tsî da ge sada ǃhūbaib di gagasa ǃkhōǃoa tama i, tsî Eloba xu hâ Gagaba ge ǃkhōǃoa, ǂan da nîga, Elob xa da ǃnarehe hâna.
1CO.3.7	Ob ge xū tama, ǂgā rab karao, ǂnâ rab karao; xawe Elob, ǀom kai rab ǀguib.
1CO.3.12	Tsîb ga khoeba nē ǃgaoǃgaob ai om ǃhuniǀurib, tsî ǀhaiǀurib, tsî ǃgomǀgausa ǀuidi, tsî hain tsî ǀgân tsî ǃhoroǃgaodi tsîn ǀkha,
1CO.3.14	Khoeb di sîsenni ga hâhâo, ǁîb aib ge omma, ob ge amǃnâ-e nîra ǃkhōǃoa.
1CO.3.15	Tsî khoeb di sîsenni ga khauǃkhūheo, ob ge amǃnâsa nîra ǂoaǃnâ; xaweb ge ǁîb ǂûba nîra sâuhe ǀaes ǀkhas axase.
1CO.3.17	Elob di tempela ga ǀuriǀuri-i, ǁnā-eb ge Eloba nîra ǀuriǀuri; Elob di tempeli ge a ǃanu xui-ao, tsî sadu ge a ǁî.
1CO.3.21	ǁNā-amaga a-i tā khoe-e khoen ai koasen, hoa xūn a sadu di xuige:
1CO.4.3	Tsî i ge tita xūba tama, sadu xa ta ra ǀgoraǃgâhe ǃkhaisa, tsî khoesi ǀgoraǃgâ-i hoa-i xa ta ra ǀgoraǃgâhe ǃkhaisa; ā, tita ge ǁî-aitsama ǁkhāti ǀgoraǃgâsen tama hâ.
1CO.4.13	ǃkhāǃkhāhe ge ra xawe ge ra ǀgore; ǀnapuǂuihe ra xū-i ǃhūbaib di-i ase ge go ī, tsî hoan di ǁkhâuǁnâxūse nēsis kōse.
1CO.4.14	Sado ta nî taotaose ta nēna xoa tama hâ, xawe ti ǀnam ǀgôadu ase ta ra ǁnama du.
1CO.4.18	Sadu tawa ta sī tide xū-i khamin ra ǀnîna khūkhūsen;
1CO.4.21	Mati du kha ra ǂgao? Haib ǀkha ta sadu tawa nî sī? ǀNammi tsî tsamtsiǃnâ gagas ǀkha ta nî sī?
1CO.5.2	Tsî du kha ganupe ra khūkhūsen ǁîs ǂama du nî ǃhausens ǃās ǃnâ, îb ǁnā sîsenna ge dība sadu ǁaeguba xu ūbēhe ti?
1CO.5.10	ǁNāti ta mî tama, hoaragase du nē ǃhūbaib di ǀai-aon, tsî xūǃgunuxan, tsî ǁkhâuǁnâ-aon, tsî ǁgôatsuiǁgoana ra ǃoaban tsîn ǀkha habagu tidesa; ǁnās karao, o du nî ǃhūbaiba xu ǂoa.
1CO.6.1	Mati i kha khoe-i âdu, nau-i ǃoagu ǂharuguǃkhai-e ūhâ-e a hîtsâ ǁkhā, ǂhanuoǃnân xa ǂhanu-aikaisensa, tsî tare xū-i ǃaroma ǃanun xa tama?
1CO.6.3	ǂAn tama du kha hâ, ǀhomǃgāga da nîra ǀgoraǃgâ ǃkhaisa? Matikōse da nēs ǃgâ-ai nē ǃhūbaib dina a ǀgoraǃgâ ǁkhā?
1CO.6.4	Nē ǃhūbaib din ǂama du ga ǂnoaguo, o du ge ǀhaohâb ǃnâ ǃharaxūhesase īna ū, tsî ǁîn ǂama nî mâi.
1CO.6.5	Taob ase ta nēsa ra mîba du. Okha ǁnâi sadu ǃnâ i ǀgui-i xare-e hâ tama hâ, gā-ai-e? ǀGui-i xawe-e hâ tama hâ, ǁî-i ǃgâsan ǁaegu a ǀgoraǃgâ ǁkhā-e?
1CO.6.6	Ob ge nē ǃgâsaba nau ǃgâsab ǀkha ra ǂnoagu ǂgomoǃnân aiǃâ.
1CO.6.8	Xawe du ge sado ǂkhababa ra dī, tsî ǂkhôasa ra dī, tsî du ge ǁîsa ǃgâsan ǃoagu ra dī.
1CO.6.9	ǁNâi ǂan tama du kha hâ, ǂhanuoǃnân gaosib Elob diba ǀumi tide ǃkhaisa? Tā ǁhapu re: ǀAi-aon karao, ǁgôatsuiǁgoana ra ǃoaban karao, ǃgameba ra khôan karao, ǁgaiǁgaisana ra dīn karao, aoregu ǀkha ra ǁgoegu karao,
1CO.6.18	ǁHâxū ǀaiba re. Khoe-i ra ǁore ǁore-ai-i hoa-i ge sorosa xu ǃauga hâ-e; xawe ǀaiba ra dī-i ge ǁî-i soros ǂûs ǃoagu ra ǁore-e.
1CO.7.1	Tsî xoaba te du ge xūn xa ta ra ǃeream: Khoe-e i ge a ǃgâiba, tara-i ose hâsa.
1CO.7.2	Xawe ǀaigu ǃaroma ab mâb hoaba ǁîb taras ǂûsa ūhâ, tsî mâs hoasa as ǁîs di aob ǂûba ūhâ.
1CO.7.3	Ab aoba tarasa ǃgameba anu-e dība, ǁnās ǁkhās khami as tarasa aoba dība.
1CO.7.4	Taras ge ǁîs di soros ǂûs ǂama ǀgai-e ūhâ tama hâ, xawe aoba; tsî ǁnās ǁkhās xaseb ge aoba ǁîb di soros ǂûs ǂama ǀgai-e ūhâ tama hâ, xawe tarasa.
1CO.7.5	Tā ǂgaedawasenxugu ro re, ǁaeb kōse i ga hoaro di ǁnâugus ǀkha ī tama io, ǂûtamahâ tsî ro nî ǀgorese; î ro ǁkhawa ǀhû, Satanni ǃâitsâ ro tidese, saro ūdawasenǁoasiba xu.
1CO.7.6	Nēsa ta mā-ams ase ra mî, tsî mîmās ase tama.
1CO.7.8	O ta ge ǃgame taman tsî ǃoataradi tsîna ra mîba ǁîna i a ǃgâiba ǃkhaisa tita hâ khamin ga hâsa.
1CO.7.11	tsî ǀgoras ga os nî ǃgame tamase hâ, tsî ǁnā tamas ka io, as aob ǀkha ǂkhîbagusa dī; îb aoba tarasa tā ǁnāxū.
1CO.7.12	Tsî nauna ta ge tita ra mîba, ǃKhūb mî tama: ǃGâsab ga ǂgomoǃnâ tarasa ūhâ, tsîs ga ǂkhî ǁîb ǀkha ǁansa, ab ǁîsa tā ǁnāxū.
1CO.7.13	Tsî taras ga ǂgomoǃnâ aoba ūhâ, tsîs ga ǂkhî ǁîb ǀkha ǁansa, as ǁîba tā ǁnāxū.
1CO.7.18	ǃGaohe hâse-i ga khoe-e ǂgaiheo, a-i tā ǃgaohesa dī-unukaisen; aikhōb ǃnâ i ga khoe-e ǂgaiheo, a-i tā ǃgaokaisen.
1CO.7.21	ǃGāsets ga ǂgaiheo, tā ǁîs xa ǂhansen; tsîts ga ǃnora ǁkhā, o ǁnā soasa sîsenū.
1CO.7.27	Taras ǀkhats ga ǃgaeǀhaohe hâo, tā xoresensa ôa-am re; tsî taras osets ga hâo, tā tara-e ôa.
1CO.7.28	Tsî ǃgamets ga xawets ǁnās ǀkha ǁore tama; tsî ǂkhamkhoes ga ǃgame xawes ǁore tama; xawen ge ǁnāti īna ǁgans ǃnâ ǁgâiǀā-e nîra ūhâ; tsî ta sado sâu ǂgao hâ.
1CO.7.30	în ā rana ā taman axase ī; în ǃgâiaǂgao rana ǃgâiaǂgao taman axase ī; în ǁama rana ūhâ taman xase î;
1CO.7.32	Tsî ta ra ǂgao, ǂhansens ose du nî hâsa. ǃGame tamab ge ǃKhūb din xa ra ǂhansen, matib nî ǃKhūba ǃgâibasa;
1CO.7.34	ǃGame tamas ge ǃKhūb din xa ra ǂhansen, matis nî ǃanu ǃkhaisa, soros ǃnâs kas, gagas ǃnâs kas hoasa; xawe ǃgame hâs ge ǃhūbaib din xa ra ǂhansen, matis nî aoba ǃgâiǃgâibasa.
1CO.7.35	Tsî ta ǁîsa sadu di harebes ǃoa ra mî; ǁnoa-e ta nî sadu ai aose tama i, tsî sado anuba hâ-i ǃoa, tsî du nî ǃKhūba ǂhani-i ose ǂae-ai ǁkhās ǃoa.
1CO.7.37	Xawe khoe-i ga ǂgaob â-i ǃnâ mâǁapo, tsî i ga ǂhâsi-i xare-e ūhâ tama io, tsî i ga ǁî-i ǂâis ǂama ǀgai-e ūhâo, tsî i ga ǂgaob â-i ǃnâ ǂâibaseno, ǂkhamkhoes â-i ǃgameb ose nî hâsa, ǁnā-i ge ǃgâise ra dī.
1CO.7.38	ǁNā-amaga ǃgameb ǃoa ra māǂui si-i ge ǃgâise ra dī-e, tsî ǃgameb ǃoa māǂui si tama-i ge ǁnās ǃgâ-ai ǃgâise ra dī-e.
1CO.8.2	Tsî khoe-i ga ǂâi, xū-e i a ǂansa, ǁnā-i ge xū-i xare-e ǂan tama hâ, khoe-i nî ǂan khami.
1CO.8.5	Tsî hân a xawe, elose ra ǂgaihena, ǀhommi ǃnâs karao, ǃhūbaib ais karao (ǂgui ǁgôatsuiǁgoan tsî ǂgui ǃkhūgu hâ amaga),
1CO.8.9	Xawe kōbasen, nē ǃnorasasib âdu ǂkhabusa-e ǃnôa-ai xūse ība tide ǃkhaisa.
1CO.8.10	Khoe-i ga sats, ǂansa ūhâtsa ǁgôatsuiǁgoab tempeli ǃnâ tāb tawa mûǂnôao, xares kha ǁî-i ǂâisa, ǂkhabusas a amaga, ǁgarihe tide, ǁgôatsuiǁgoaga ǁguibahe hân xa ǂûsa?
1CO.8.12	Tsî ǁnāti du ga ǃgâsan ǃoagu ǁoreo, tsî ǁîn di ǂkhabusa ǂâide tsûtsûo, o du kom Xristub ǃoagu ra ǁoreo.
1CO.9.3	Nēs ge ti ǃereambasensa, tita ra ǀgoraǃgân ǃoagu:
1CO.9.6	Tita tsî Barnabab tsîkhom ǀguikhoma kha ǁnā ǂhanuba ūhâ tama hâ, sîsenbasen khom tidesa?
1CO.9.7	Tari-e torob ǃnâ ra ǃoaba ǁî-i amǃnâs ǂûs ai? Tari-e ǂauxûiǂûǃhana-e ra ǂgā, tsî ǁî-i ǂû-i xa ǂû tama hâ? Tsî tari-e gūna ǃûi tsî gūdi di dai-i xa ā tama?
1CO.9.8	Khoe-i dommi ǃoa ta ǁîna ra mî? ǂHanuba kha ǁîn ǁkhāna mî tamab hâ?
1CO.9.10	Hoaragaseb sada ǃaroma ǁîsa mî tama hâ? Ā, sada ǃaromas kom xoahe hâo, ǃhūǃgao ra-i ǃâubasens ai nî ǃhūǃgao ǃkhaisa, tsî ǃâubasens ai ra dāǃnâ-i ge ǁî-i ǃâubasensa nî amǃnâxa-e.
1CO.9.23	Tsî ta nēsa ǃgâiǂhôas ǃaroma ra dī, ǁîs on ǃnâ ta nî amǃnâxaga.
1CO.9.26	O ta tita nēti ra ǃkhoe, bupeb ai tama, o ta nēti ra ǃkham, ǂoab ǃnâ ra ǂnause tama;
1CO.10.2	tsî hoagu ge Moseb ǃnâ ǁāǁnâhe ǃkhaisa ǃâus tsî hurib tsîra ǃnâ;
1CO.10.11	Tsî nēn hoan ge ǁîna aiǁgause ge hāǂam; tsîn ge sada, ǃhūbaib di ǀkhâuǀamdi ge hāǂamda ǁnamase ge xoamâibahe.
1CO.10.12	ǁNā-amaga, mâ ta hâ, ti kara ǂâi-e, a-i ǂanbasen, î-i tā ǁnā.
1CO.10.13	ǀNî ǃâitsâ-i ge sado gorose hāǂam tama hâ, khoesi ǃâitsâ-i ǀgui-i: Tsî Elob ge a ǂgomǂgomsa, ob ge ǁkhā du as ǂamai ǃâitsâ du tide, tsîb ge ǃâitsâb ǃnâts nî mâǃkharusa nî īǁkhā kaiba tsî, ǁîsa du nî tani ǁkhāse.
1CO.10.15	ǁNâuǃāxa khoe-i ǀkhas khami ta ra ǃhoa-ū du; ǁî-aitsama ǀgora mî ta ra-e.
1CO.10.20	Hî-î, xawe ta ra mî, ǀūben ra ǁguiban, ǁînan ra ǁgâuaga ǁguiba, tsîn Eloba ǁguiba tama; tsî ta ǂgao tama hâ, ǁgâuagu ǀkha du nî ǀhûhâsi-e ūhâ ǃkhaisa.
1CO.10.22	Okha, ǃKhūba da ǂoeǂoe ǂgao hâ? ǁÎb ǃgâ-ai da kha ǀgaisa?
1CO.10.27	Tsî ǂgomoǃnân di ǀgui-i ga ǁkhau du, tsî du ga ǃgû ǂgao-o, mâi-aiǃâhe du nîn hoana ǂû, xū-i xare-e ǂgaoǂans ǃaroma ôaǃnâ tama i tsî.
1CO.10.29	Tsî ta ǁîsa ra ǂâibasen, sas xa tama i tsî nau-i dis xa. Tare xū-i ǃaromab kha ti ǃnorasiba nau-i di ǂâis xa ra ǀgoraǃgâhe?
1CO.11.2	Tsî ta ra koa du, ǃgâsado, hoa xūn ǃnâ du tita xa ra ǂâi ǃkhaisa, tsî ǁîde ta ge māǁnâ du khami du ǂnûiǂgāde ra ǃkhōǀgaipe ǃkhaisa.
1CO.11.4	Mâ aob hoab, ǀgoreb kas, kēbob kas hîa xū-e danas ai ūhâba, ǁnāb ra danas âba ǃgôao kai.
1CO.11.5	Tsî mâ taras hoas, ǀgores kas, kēbos kas hîa ǀōdana hâsa, ǁnās ra danas âsa ǃgôao kai; ǂkhomhes ga hâs ǁkhās khami i kom īo.
1CO.11.6	Taras ga ǀgapa ǂgao tama io, as ǂkhomkaisen; xawe taras ga ǂkhomkaisens nîs xa tsî ǀûnas nî ǁara kais xa taotaosabaheo, as ǀgapa.
1CO.11.10	ǁNā-amagas ge tarasa ǀhau-e danas ai nî ūhâ ǀhomǃgāgu ǃaroma.
1CO.11.11	ǁNāti ī xaweb ge aoba taras ose, tsîs ge tarasa aob ose hâ tama hâ ǃKhūb ǃnâ.
1CO.11.12	Taras aoba xu hâs ǁkhās khamib aoba tarasa xu hâ xui-ao; tsî hoan ge Eloba xu hâ.
1CO.11.13	Sadu ǃnâ aitsama ǀgora, ise i a anu ǃkhaisa, taras nî ǀōdanase Elob ǃoa ǀgoresa.
1CO.11.14	Tsî ǂūsib ǁkhāba kha ǁkhāǁkhā du tamab hâ, aoba i taotaosaba ǃkhaisa, gaxu ǀûnab ga ūhâo?
1CO.11.15	Tsî tarasa i a ǃgôasaba ǃkhaisa, gaxu ǀûnas ga ūhâo? Gaxu ǀûnas kom ǃgū-ai xūse ge māheo.
1CO.11.16	Tsî khoe-i ga ǂnoagu ǂgao, a-i ǂan, ǁnāti ī ǁnaetiba ge ūhâ tama hâsa, tsî ǀhaohâgu Elob digu ona.
1CO.11.20	ǀHû du karao, o i kom, ǃKhūb di ǃuiǂûsa du nî dīse ī tamao:
1CO.11.21	ǂÛhe ra hîa i ge mâ-i hoa-e ǁî-i ǃuiǂûs ǂhanisa ra aiǂû, o i ge ǀgui-e ǃâ hâ, tsî nau-i ge ǀhoro hâ.
1CO.11.24	tsî ganganni ge, ob ge khôa bi, tsî ge mî: Ū, î go ǂû, nēs ge ti soros, sago ǃaroma ra khôahesa; dī nēsa ti ǂâiǂâisensa ǃoa.
1CO.11.25	ǁNās ǁkhās khamib ge ǁkhāti ǀgabisa tsuxuǂûs khaoǃgâ ū, tsî ge mî: Nē ǀgabis ge ǀasa ǃgaeǀhaosa ti ǀaob ǃnâ; dī go nēsa, ā bi go kas kōse ti ǂâiǂâisensa ǃoa.
1CO.11.29	Anu tamase ǂû tsî ga ā-i, ǁnā-i ge ǁî-aitsama ǀgoraǃgâ-e ra ǂû tsî ābasen xuige, ǃKhūb sorosa ǀgora tamase.
1CO.11.31	ǁÎ-aitsama da ga ǀgoraǃgâseno, o da ǀgoraǃgâhe tide xui-ao.
1CO.11.33	ǁNā-amaga, ti ǃgâsado, ǂû du nîse du ga ǀhûo, a-i nē-e nau-e ǃâu.
1CO.11.34	Tsî khoe-i ga ǃâ, a-i oms tawa ǂû, ǀgoraǃgâ-i ǃoa du ǀhao tidega. Nau xūna ta ge, sī ta ga ǁaeb ai nî dī-unu.
1CO.12.1	Tsî gagasi hōdi xa du nî ǀūǂamse hâsa ta ǂgao tama hâ, ǃgâsado.
1CO.12.6	Tsî sîsenǂuidi ge a ǃkharaga, xaweb ge a ǁkhā, Elo hoa xūna hoan ǃnâ ra sîsenna.
1CO.12.8	ǀGui-i ge Gagaba xu gā-aisib di mîsa ra māhe; tsî nau-e ǂans di mîsa, ǁkhā Gagaba xu;
1CO.12.9	tsî nau-e ǂgomsa, ǁkhā Gagaba xu; tsî nau-e ǂgauǂgaus di hōde, ǁkhā Gagaba xu;
1CO.12.15	ǂAis ga mîo: ǃOm tama ta, o ta kom soros di tamao, ǁîs ǃaromas kha soros di tama?
1CO.12.16	Tsî ǂgaes ga mîo: Mû tama ta, o ta kom soros di tamao, ǁîs ǃaromas kha soros di tama?
1CO.12.17	Tsî soros hoas ga mûo, mapas kha ga ǁnâusa hâ? Tsî hoaragases ga ǁnâuo, mapas kha ǃkhapasa nî hâ?
1CO.12.18	Ob ge Eloba uniǁaede ge mâi, mâs hoasa ǁîs di ǃkhais ai soros ai, ǂgaob ge khami.
1CO.12.19	Tsî hoadi ga ǀgui uniǁaeo, mapas kha ga sorosa hâ?
1CO.12.21	Os ge mûsa ǃommi ǃoa: Satsa ta ǂhâba tama hâ, ti a mî ǁoa, tsîs ge ǁkhāti danasa ǂaira ǃoa: Saro ta ǂhâba tama hâ, ti a mî ǁoa.
1CO.12.22	Hî-î, xawe soros di uniǁaedi xa ǂkhabusase da ra ūhâdi, ge hoadi ǃgâ-ai a ǂhâǂhâsade;
1CO.12.23	tsî hoadi xa ǃharaxūhesase ra ība dadi, ǁnāde da ge hoadi ǂamai ra ǃgôa; tsî sada anu tamase ība uniǁaede da ǃnāǂamsase ra ani;
1CO.12.24	sada anuse ībadi kom ǁîsa ǂhâba tamao; tsî Elob ge sorosa ǁnāti ge ǃamǁare, tôasi hâ uniǁae-e ǃnāǂamsa ǃgôasi-e mā hâǃâ,
1CO.12.25	ǁhaiǃāgu-i soros ǃnâ hâ tidese, î di uniǁaede nēsa nausa ǀguitikōse ǂhansenba ti.
1CO.12.26	Tsî ǀgui uniǁae-i ga tsâo, o di ge uniǁaedi hoade ra tsâǀhao; tsî ǀgui uniǁae-i ga ǃgôasiba ǁgauheo, o di ge uniǁaedi hoade ra ǃgâiaǂgaoǀhao.
1CO.12.29	Hoaga kha a apostel? Hoaga kha a kēbo-ao? Hoaga kha a ǁkhāǁkhā-ao? Hoaga kha a buruxa ǀgai?
1CO.12.30	Hoaga kha ǂgauǂgaus hōde ūhâ? Hoaga kha ǃkharaga gowagu ǀkha ra ǃhoa? Hoaga kha a ǁguiǃā-ao?
1CO.13.1	Khoen tsî ǀhomǃgāgu di gowaga ta ga ǃhoao, tsî ta ga ǀnamma ūhâ tama io, o ta ge ǀō ra ǀurise tsî ǂnauhe ra simbalse ī.
1CO.13.4	ǀNammi ge ǃnūǃnâxa, tsîb ge a ǃgâi; ǀnammi ge suri tama hâ; ǀnammi ge koasen tama hâ; ǁîb ge khūkhūsen tama hâ;
1CO.13.8	ǀNammi ge tātsē ǀuni tideba; xawe kēbosidi karao, ǁîdi ge nîra ǀuni, gowagu karao, ǁîgu ge nîra ǀuni, ǂans karao, ǁîs ge nîra ǃgû-ī.
1CO.13.9	ǃKhareǃkharese da a ǂan, tsî ǃkhareǃkharese da ra kēbo xui-ao.
1CO.13.10	Xawe dīǀoaǀoasib ga hāo, os ge ǃkhareǃkharesa nîra ǃgû-ī.
1CO.13.11	ǀGôa ta ge i ǃnubai ta ge ǀgôa-i axase gere ǃhoa; ǃnubai ta ge ǀgôa-i axase gere ǂâi, ǃnubai ta ge ǀgôa-i axase gere ǀgora. Xawe ao kai ta ge ǃnubai ta ge ǀgôasi xūna ge ǁguiǁnâ.
1CO.14.2	Nammi ǀkha ra ǃhoa-i ge khoena ǃhoaba tama i, tsî Eloba ra ǃhoaba-e; khoe-i xare-i ǁnâuǃā tama hâ xui-ao, xawe Gagas ǃnâ i ge ǂganǃgâsiga ra ǃhoa.
1CO.14.3	Tsî kēbo ra-i ge khoena ǂnubikhâis tsî ǁnamas tsî ǁkhaeǂgaos tsîna ra ǃhoaba-e.
1CO.14.4	Nammi ǀkha ra ǃhoa-i ge ǁî-aitsama ra ǂnubikhâisen-e, xawe kēbo ra-i ge ǀhaohâba ra ǂnubikhâi-e.
1CO.14.7	Ûi-o xūn, ǀō-e ra mān ǀkha i kom ǁnās ǁkhās xase īo, ǂnunib karao, siters karao, ǃkharagasen ga ǀō tama io, mati-i kha nî ǁnâuǃāhe, mâ xū-i ra ǂnunihe tsî ǀkhōhe ǃkhaisa?
1CO.14.8	Tsî ǀgapadas ga ǃgāsa ǀō-e mā tama io, tari-e kha torob ǃoa nî ǂhomisen?
1CO.14.9	ǁNās ǁkhās xase sadu on, nammi ǀkha du ga ǃgāsa khom-e mā tama io, mati i kha ǃhoahe ra-e nî ǁnâuǃāhe? ǂOab ǃnâ ra ǃhoadu axase du kom nî īo.
1CO.14.10	Nētikō ǂgui gowaǃnôagu ge, ī-i a khami, ǃhūbaib ai hâ, xawe ǁîgu di ǀguib xaweb ge ǀōo tama hâ;
1CO.14.11	xawe ǀōb di ǂâibasensa ta ga ǂan tama io, o ta ge ǃhoa ra-e ǃhaokhoese nî ība, tsî ǃhoa ra-i ge tita ǃhaokhoese nî ība.
1CO.14.14	Nammi ǀkha ta ga ǀgoreo, os ge ti gagasa ra ǀgore; xaweb ge ti ǁnâuǃāba ǂûtani tama hâ.
1CO.14.16	ǁNātits ga dī tama io, mati i kha nî ǁkhāǁkhāhe tama khoe-i ǃās ǃnâ hâ-e, gagas ǀkhats ga gangan ǃnubai, sa gangans ai Amensa mî, tare-ets ra mîsa-i a ǀū amaga?
1CO.14.17	Sats ge ama ǃgâise ra gangan, xawe nau-i ge ǂnubikhâihe tama hâ.
1CO.14.18	Ti Eloba ta ra gangan, sadu hoadu ǂamai ta nammi ǀkha ra ǃhoa ǃkhaisa.
1CO.14.19	Xawe ta ǀhaohâb ǃnâ koro mîde ti ǁnâuǃāb ǀkha mî ǂgao hâ, nauna ta nî ǁkhāǁkhāse, disiǀoadisi mîde nammi ǀkha ǃhoas xa.
1CO.14.22	O gu ge namga saose ība ǂgomsana tama i, tsî ǂgomoǃnâna; tsî kēbosis ge saose ība, ǂgomoǃnâna tama i, tsî ǂgomsana.
1CO.14.23	Tsî ǀhaohâb hoab ga ǀguipa ǀhûo, tsîn ga hoatsama ǃhao namgu ǃnâ ǃhoao, tsî i ga ǁkhāǁkhāhesa tama-i kas, ǂgomoǃnâ-i kas hoasa ǂgâxao, ǃkhau du hâ, tin kha mî tide?
1CO.14.24	Xawe hoan ga kēbo, tsî i ga ǁkhāǁkhāhesa tama-i kas, ǂgomoǃnâ-i kasa ǂgâxao, o i nî hoan xa ǃhoagaobahe, o i nî hoan xa ǀgoraǃgâhe.
1CO.14.27	Tsî khoe-i ga nammi ǀkha ǃhoao, an ǀgamǀgameses karao, ǃnonaǃnonabeses karao, saogubes ai ǃhoa, î-i ǀgui-e ǁguiǃā.
1CO.14.28	Tsî ǁguiǃā-ao-i ga hâ tama io, a-i ǀhaohâb ǃnâ ǃnō; a-i ǁî-aitsama ǃhoabasen, tsî Elob tsîn ǃoa.
1CO.14.30	tsî ǀnîb, ǁnāpa ǂnôab ga ǂhaiǂhaisi-e hō, ab ǂguroba ǃnō.
1CO.14.31	Hoadu ge saogubes ai a kēbo ǁkhā xui-ao, hoan nî ǁkhāǁkhāhese, tsî hoan nî ǁnamahese.
1CO.14.32	Tsî kēbo-aogu di gagadi ge kēbo-aogu ǃnaga māsen hâ.
1CO.14.33	Elob ge ǃkhaerasib di Elo tamaba xui-ao, xaweb ge a ǂkhîb di Elo.
1CO.14.35	Tsî xū-e di ga ǁkhāǁkhāsen ǂgao-o, a di oms tawa ǁîdi aogu ǂûga dî; anu tama i kom hâo taradi tawa, ǀhaohâb ǃnâ ǃhoasa.
1CO.14.36	Elob mîsa sado xus ge ǂoa? Sadu ǀgui du ǃoas kha ge sī?
1CO.14.38	tsî khoe-i ga ǁîsa mûǂan ǂgao tama io, o i ge ǁî-i ona ǂanǃgâhe tide.
1CO.14.39	ǁNā-amaga, ǃgâsado, kēbo du nîsa ǃhaeǃgon, î du nammi ǀkha ǃhoasa tā ǃkhâi.
1CO.15.1	Tsî ta ra ǂanǂan du, ǃgâsado, ǁnā ǃgâiǂhôas, ǁîsa ta sado gere aoǁnâbas, ǁîsa du ge ǁkhāti ǃkhōǃoas, ǁîs ǃnâ du ǁkhāti mâs,
1CO.15.2	ǁîsa xu du ǁkhāti nîra ǃgâiǃōsa, ǁîsa ta ge aoǁnâba du dommi ai du ga ǁîsa ūhâbaseno; ǁnāti i ga i tama io, ǁause du ge ǂgom ǃkhaisa.
1CO.15.6	ǁnās khaoǃgâb ge ǀgui ǃnās ai korokaidisisa ǃnā hâ ǃgâsadu xa ge mûhe, kai-am ǃâs ân nēsis kōse hâna, tsî ǀnîn ge ǁkhāti ǀnai a ǁōna;
1CO.15.11	O tita karao, ǁîgu karao, ǁnāti ge ge ra aoǁnâ, tsî ǁnāti du ge ge ǂgom.
1CO.15.12	Tsî Xristub ga aoǁnâheo, ǁō hâna xub ge khâi ǃkhaisa, matin ǁnâi ǀnîn âdo a mî ǁkhā, ǁō hân khâis hâ tamasa?
1CO.15.13	Tsî ǁō hân khâis ga ī tama io, ob ge Xristub ona khâi tama hâ.
1CO.15.14	Tsî Xristub ga khâi tama io, os ge sige aoǁnâsa a ǁau, os ge ǁkhāti sadu ǂgomsa a ǁau;
1CO.15.18	on ge ǁkhāti Xristub ǃnâ ge ǁōn ona ge kāǁō.
1CO.15.19	Nē ûihâb ǀguib ǃnâ ta ga Xristub ǃnâ ǃâubaseno, o da ge khoen hoan xa a ǀkhomǀkhomsa khoe.
1CO.15.22	Adammi ǃnân ra hoana ǁō khamin ge ǁkhāti hoana Xristub ǃnâ nîra ûi-ûihe xui-ao.
1CO.15.28	Tsî hoan ga ǁîb ǃnaga hâ, ǃnubaib ge ǀGôab ǂûb ona hoana ǁîb ǃnaga ge mâiba nîra ǃnaga hâba, îb Eloba hoan ǃnâ hū ti.
1CO.15.29	ǁNā tamas ga io, tare-en ǁnâi ǁnāna ra dī, ǁō hân ǂama ra ǁāǁnâkaisenna, ǁō hân ga khâi tama io? Tarexan kha ǁō hân ǂama ra ǁāǁnâkaisen?
1CO.15.33	Tā ǁhapu re: “ǂKhaba ǃhoa-ūgu-aidi ge ǃgâi ǂūga ra ǁgaoǁgao.”
1CO.15.35	Xawe: Matin kha ǁō hâna nî khâi? ti i ga khoe-e mî; tsî mâ soro-i ǀkhan kha nî hā?
1CO.15.37	Tsî tsorots ra-i ǀkhats kom ī nî sorosa tsoro tamao, tsîts kom ǃkhom-i ǀgui-e ra tsoro-o, ǃhorob di-i kas, nau ǃkhomǃnôan kas hoasa.
1CO.15.39	ǁGans hoas ge ǁkhā ǁgan tamasa; xawe ǀkhara ǁgan-i ge khoen di-e, ǀkhara ǁgan-i ge ǀgoan di-e, ǀkhara-i ge ǁaun di-e, ǀkhara-i ge anin di-e.
1CO.15.40	Tsî di ge ǀhomsi sorode hâ, tsî di ge ǃhūsi sorode hâ; xawe ǀkhara ǂkhaisi-i ge ǀhomsi sorodi di-e; tsî ǀkhara ǂkhaisi-i ge ǃhūsi sorodi di-e.
1CO.15.41	ǀKhara ǂkhaisi-i ge sores di-e, ǀkhara ǂkhaisi-i ge ǁkhâb di-e, ǀkhara ǂkhaisi-i ge ǀgamiron di-e; ǀgui ǀgamiro-i ge nau ǀgamiro-e ǂkhaisib ǃnâ ra ǃnā xui-ao.
1CO.15.42	ǁNās ǁkhās khamis ge ǁkhāti ǁō hân di khâisa nîra ī. ǁGaoǁgaosa xūse i ra tsorohe, tsî i ge ǁgaoǁoasa xūse nîra khâi.
1CO.15.44	ǂŪsi soro-i ra tsorohe, tsî i ge gagasi soro-e nîra khâi. ǂŪsi soro-i hâ, tsî gagasi soro-i hâ.
1CO.15.46	Tsî ǂguro tamas ge gagasi sorosa, xawe ǂūsi soros ge a ǂguro; ǁnās khaoǃgâ gagasisa.
1CO.15.47	ǂGuro khoeb, ǃhūbaiba xu hâb ge a ǃhūb di; ǀgamǁî khoeb ge ǀhomma xu hâ ǃKhūba.
1CO.15.48	ǃHūb dib īs ǁkhās khamin ge ǃhūb dina ī; tsî ǀhommi dib īs ǁkhās khamin ge ǁkhāti ǀhommi dina ī.
1CO.15.54	Tsî nē ǁgaoǁgaosib ga ǁgaoǁoasiba ana ǃnubai, tsî nē ǁōǁkhāsib ga ǁōǁoasiba ana ǃnubais ge xoamâihe hâ mîsa nîra ǃnae:
1CO.15.57	Ab Eloba ganganhe, dansa sada ge māba sada ǃKhūb Jesub Xristuba xu.
1CO.16.3	Tsî sī ta ka, o ta ge ǂgomǂgomsase du ga ǃgôa khoena ǂkhanidi ǀkha nî sî, sadu ǀkhaeban nî Jerusalems ǃoa ūsīga.
1CO.16.4	Tsî ǂhâbasa i kao, tita tsîn nî ǃgûsa, on ge tita ǀkha nî ǃgû.
1CO.16.14	An sadu xūn hoana ǀnammi ǃnâ ī.
1CO.16.17	Tsî ta ra ǃgâiaǂgao, Stefanab tsî Fortunatub tsî Axaigub tsîgu di hās ǂama; sado ta ra ǁkhui soasa gu ge ǁîga ǀoaǀoa xui-ao.
1CO.16.23	ǀKhommi ǃKhūb Jesub Xristub diba ab sadu ǀkha hâ!
1CO.16.24	Ti ǀnamma ab Xristub Jesub ǃnâ sadu hoadu ǀkha hâ! Amen.
2CO.1.4	sige ǁgâiǀāb hoab ǃnâ sige ra ǁkhaeǂgaoba, sige nî ǁkhāti mâ ǁgâiǀāb hoab ǃnâ hâna ǁkhaeǂgao ǁkhāse, ǁnā ǁkhaeǂgaob ǀkha, ǁîb ǀkha ge aitsama Elob xa ra ǁkhaeǂgaoheba.
2CO.1.7	Tsî sige ǃâubasens, sadu ǂama ge ūhâs ge mâǁapo hâ, ǂan ge a amaga, tsūǀkhāgu ǃnâ du ra amǃnâxas ǁkhās khami du ǁkhāti ǁkhaeǂgaos ǃnâ ra amǃnâxa ǃkhaisa.
2CO.1.9	Ā, ǀnai ge ge sige ǃnâ ǁōb ǀgoraǃgâsa ǃhoabasen hâ i, sige ǁkhā ge ai ge ǂgomaiǂnûisen tidega, ge ga Elob, ǁō hâna ra ǂkhaiǂkhaib ai ǂgomaiǂnûi,
2CO.1.10	nētikō kai ǁōba xu ge ore geb, tsî ǃaruǀî nî oreba; tsî ge ge ǁîb ai ǂgomǃgâ hâ, aiǃâb ǃoab nî ǁkhāti ore ge ǃkhaisa,
2CO.1.11	sadu on ra huiǀhao amaga sige du ra dība ǀgores ǀkha, ǁnā hōs, ǂgui khoen di ǀgorede xu sige ra ūhābahes ǂama nî ǁkhāti ǂguina xu sige ǃaroma ganganhese.
2CO.1.13	ǀNî xūna ge ge sado xoaba tama xui-ao, khomai tsî du ra mûǂan xūn ǀguina; tsî ta ge ra ǃâubasen, ǀams kōse du nî ǁîna mûǂan ǃkhaisa;
2CO.1.15	Tsî nē mûmâinǃgâs ai ta ge ge ǂâibasen, aibe ta nî sadu tawa sīsa, ǀgamǁî ǀkhom-e du nî hōga.
2CO.1.17	Tsî nēsa ta ge ǂâibaseno, supuǂâixasib ǀkha ta kha ǁîsa ge dī? Tsî ǂâibasen ta ra-e, ǁgans ǃoa ta kha ǁî-e ra ǂâibasen, tita tawas nî āsa, āse tsî hî-îsa, hî-îse īse?
2CO.1.18	Tsî Elob ge a ǂgomǂgomsa, os ge sige mîs sadu ǃoa ge īsa āse tsî hî-îse ī tama ge i,
2CO.1.19	Elob di Ôab Jesub Xristub, sadu ǃnâ sige, tita tsî Silvanub tsî Timoteub tsîge xa ge aoǁnâheb, ǁîb ge āse tsî hî-îse ī tama ge i, tsîb ge ǁîb ǃnâ āse ge ī;
2CO.2.2	Tita ga sado ǃoaǃoao, tari-e, tita ra ǃgâiaǂgao kai-e, tita xu ge ǃoaǃoahe hâ-i tama i ga io?
2CO.2.4	Kai ǁgâiǀāb tsî ǂgaob di ǀhūba xu tsî ǂgui ǁgamron ǀkha ta ge ge xoaba du, ǃoaǃoahe du nîse tama i, tsî du nî ǀnamma mûǂanse, ǃnāǂamsase ta sadu ǃoa ūhâba.
2CO.2.6	ǁNāti ībab ge ǂâuba hâ nē ǁkharab, ǂguina xub ge hōba;
2CO.2.7	o du ge ǁnāti ība ǁnās ǂamai nî ǀûba tsî ǁkhaeǂgao, îb ǁnāti ība tā ǀnîsi ǃnāǂamsa ǃoab xa hapuhe.
2CO.2.8	ǁNā-amaga ta ra ǁnama du, ǀnamma du nî ǀgaiǀgaiba bi ǃkhaisa.
2CO.2.14	Tsî Eloba ab ganganhe, mâ ǁaeb hoab ai sige ra dan kaiba Xristub ǃnâ, tsî ǁîb ǂans di ǁamaba sige xu ǃkhaidi hoadi ai ra ǂhai kaiba.
2CO.3.4	Tsî ǁnāti ī mûmâinǃgâ-e ge ge Xristuba xu Elob ai ūhâ:
2CO.3.10	ǂKhaisib ge nē ǃâs ai ǂkhaisise i tama hâ i nē ǃnāǂamsa ǂkhaisib xa xui-ao.
2CO.3.11	ǁNā-i, kā nî-i ga ǂkhaisa io, o i ge hâhâ ra-e ǃnāǂamsase nî ǂkhaisa xui-ao.
2CO.3.12	Tsî nēti ī ǃâubasensa ge ūhâ amaga ge ge kai ǁkhoaǂgaosib ǀkha ra sîsen;
2CO.3.15	tsî nētsēs kōse, Moseb ra khomaihe hîas ge ǃgū-aisa ǁîn di ǂgaob ai ra ǁgoe;
2CO.3.17	ǃKhūb ge a Gaga; tsî ǃKhūb di Gagab hâpa, ǁnāpab ǃnorasiba hâ;
2CO.3.18	xawe da ge sada hoada ǃgū-aihe tama ais ǀkha ǃKhūb di ǂkhaisiba mûsenxūs ǃnâ ra kōǃâ ǁkhā īsib ǃnâ ra ǀkharaǀkharahe, ǂkhaisiba xu ǂkhaisib ǃoa, ǃKhūb Gagaba xus ase.
2CO.4.9	ǃgôaǃgonhe ge ra, xawe ge ge ǁnāxūǃgâhe tama hâ; aoǁguihe ge ra, xawe ge ge hîkākāhe tama hâ;
2CO.4.12	ob ge ǁōba sige ǃnâ, xaweb ge ûiba sadu ǃnâ ra sîsen.
2CO.5.3	anahe da ka, o da kom ǀōǀkhāse hōhe tideo.
2CO.5.11	Tsî ǃKhūb ǃaoba ge a ǂan amaga ge ge khoena ǂgoms ǃoa ra ǃhoadanba, tsî ge ge Eloba a ǂhaisaba; tsî ta ra ǃâubasen, sadu ǂâidi on ǃnâ ge a ǂhaisa ǃkhaisa;
2CO.5.13	ǃKhausa ge kao, o ge kom Eloba ǃkhausabao; tsî ǀgaus ai ge ga hâo, o ge kom sado ǀgaus ai hâbao.
2CO.5.14	ǀNammi Xristub dib sige ra ǁgari xui-ao;
2CO.5.16	ǁNā-amaga ge ge sige nēsisa xu khoe-i xare-e ǁgans ǃoa ǂan tama; tsî ge ga Xristuba ǁgans ǃoa ǂan hâ i xawe ge ge nēsi ǃaruǀî ǁnāti ǂan bi tama hâ.
2CO.6.3	Sige ge khoe-i xare-e xū-i xare-i ǀkha ǃnôa kai tama hâ, ǃoabas âge ǃkhāǃkhāhe tidega;
2CO.6.8	ǃgôasib tsî sorab ǃnâ, tsū tsî ǃgâi gomgu ǃnâ; ǂgaeǂhapu-aose, xawe ama-aise;
2CO.6.11	Sige ams ge sadu ǃaroma khowahe hâ, Korinteǁîdo, sige ǂgaob ge haraharasen hâ.
2CO.6.12	Sige ǃnâ du ge ǂō tama hâ, xawe du ge sadu ǃnāb ǃnâ a ǂō.
2CO.6.15	Tsî mâ ǃkhō-amgu-eb kha Xristuba Beliali ǀkha ūhâ; tsî mâ amǃnâ-e i kha ǂgomsa-e ǂgomoǃnâ-i ǀkha ūhâ?
2CO.7.3	ǀGoraǃgâ du ta nîse ta ǁîsa mî tama; ǀnai ta kom go mîo, sige ǂgaob ǃnâ du hâ ǃkhaisa, ǀhûpe ǁōs tsî ǀhûpe ûis tsîra ǃoa.
2CO.7.4	Kai ǁkhoaǂgaosib ǀkha ta sadu ǃoa ra ǃhoa, kaise ta sadu xa ra koasen; ǁkhaeǂgaob xa ta ǀoa hâ, ǃnāǂamsase ta ra ǃgâiaǂgao hâǃnâ ge a ǁgâiǀāgu hoagu ǃnâ.
2CO.7.7	tsî ǁîb di hās ǀguis ǀkha tama i, tsî ǁkhāti ǁnā ǁkhaeǂgaos, ǁîs ǀkhab ge sadu ǃnâ ǁkhaeǂgaohe hâ is ǀkha, sigeb ge ǂhôao sadu di ǁkhoreb xa, tsî sadu di āb xa, tsî tita ǂama du ūhâ ôasasib xa; o ta ge ǁnās ǃgâ-ai ge ǃgâiaǂgao.
2CO.7.9	O ta nēsi ra ǃgâiaǂgao, ǃoa kaihe du ges ǂama tama i, tsî ǃhobasens ǃoa du ge ǃoa kaihes ǂama; elosise du kom ge ǃoa kaiheo, sige xu du xū-i xare-i ǃnâ ǂkhôaǂkhôahe tidega;
2CO.7.11	Mû, ǁîs ǁkhās, elosise du ge ǃoaǃoahes, ge matikō kai ôasasi-e sadu ǃnâ sîsen ǃkhaisa! ǁÎs tawa: ǃEreambasens, tsî ǀaraǂamsens, tsî ǃaob, tsî ǁkhoreb, tsî ôasasib, tsî ǂgōǀausens tsîna. Hoan ǃnâ du ge nē dīs ǃnâ du a ǃanu ǃkhaisa ge ǁgausen.
2CO.7.12	ǁNā-amaga, sado ta ge xoaba, xawe ta ge ǁîsa ǂkhabase ge dīb ǃaroma dī tama i, tsî ǁkhāti ǂkhabase ge dī-ūheb ǃaroma tama i, tsî ta ge ge dī, sige du ūba hâ ôasasib nî sadu ǃnâ ǂhaiga Elob di ais aiǃâ.
2CO.7.13	ǁNā-amaga ge ge ǁkhaeǂgaohe sado xu ge hā ǁkhaeǂgaos ǀkha. Tsî ge ge ǁnās ǃgâ-ai ge ǃgâiaǂgao kaihe Titub di ǃgâiaǂgaob ǀkha; ǁîb di gagas ge sadu hoado xu khoakhoahe hâ i xui-ao.
2CO.7.14	Sadu xa ta ge ǁîb aiǃâ koa xū-i hoa-i ǃnâ ta ge tao kaihe tama hâ; tsî hoana ge ge amab ǃnâ sadu ǃoa ǃhoas ǁkhās khamis ge ǁkhāti Titub ai ge ge koasen koasa ge ama kai xui-ao.
2CO.7.16	O ta ra ǃgâiaǂgao, hoan ǃnâ ta sadu ai mûmâinǃgâ ǁkhā ǃkhais xa.
2CO.8.2	matib ge ǁîn di ǃgâiaǂgaoba ǃnāǂam ǃkhaisa, ǂgui ǁgâiǀāgu ǀkhan ge ǃâitsâheo, tsî matib ge ǁîn di ǃgam ǀgâsiba ǃnāǂam ǃkhaisa, ǃkhū hâsen nî ǃgâidīse.
2CO.8.3	ǁKhāsiba ǃoa, ǁîsa ta ra ǃkhō-am, ā, ǁkhāsib ǂamain ge māsenxa i;
2CO.8.5	tsîn ge nēsa ge dī, sige ge ǃâubasen hâ i khami tama, xawen ge aibe ǁî-aitsama ǃKhūba ge māsen, tsî ǁnās khaoǃgâ sige Elob di ǂâisa xu.
2CO.8.6	ǁNā-amaga ge ge Tituba ge ǁnama, aibeb ge tsoatsoa khamib nî ǁkhāti sadu ǃnâ nē ǀkhaeba dīǀoaǀoasa.
2CO.8.8	Mîmās axase ta ǁîsa mî tama, xawe ta naun a ôasa amaga sadu di ǀnammi ona ra ǃâitsâ, iseb a ǂhauǃnâ ǃkhaisa;
2CO.8.10	Tsî ta ge nēs ǃnâ ti ǂâisa ra mî, ǁîs a harebeba du ǃkhaisa, sadu, dīs ǀguisa tama i tsî ǂâibasens tsîna nau kuriba xu tsoatsoa hâdo.
2CO.8.11	Î du nēsi dīb ona ǀoaǀoa, îb ǁkhāti dīǀoaǀoasiba ī, ū du hâna xu, māsenxasib ǂâis dib ge hâ is ǁkhās khami.
2CO.8.13	ǁNāti ī tama: Naun nî supusupubahega, tsî sadu nî ǁgâiǀāhega;
2CO.8.16	Tsî Eloba ab ganganhe, ǁkhā ôasasi-e sadu ǂama Titub di ǂgaob ǃnâ ge māba.
2CO.8.17	Ob ge ǁnamasa ǃkhōǃoa, tsî ǃhaese māsenxase sadu ǃoa ge dāǁnâ, ôasab a amaga.
2CO.8.18	Tsî ge ge ǁîb ǀkha ǁkhāti ǃgâsaba ge sî, ǃgâiǂhôas ǃnâ ǀhaohâgu hoagu tawa koasa ūhâba;
2CO.8.20	nēsa ra ǂanbasenǃâ, khoe-i xare-i sige nē ǀkhaeb, sige xu ra ǃoabaheb ǂama ǃkhāǃkhā tidese,
2CO.8.21	îǂhôase ra sîsen ǂgao khoese, ǃKhūb ǀguib aiǃâ tama i, tsî khoen tsîn aiǃâ.
2CO.8.22	Tsî ge ge ǁîkha ǀkha ǁkhāti sige ǃgâsaba ge sî, ǃnuriǃnāde ge ge ǃâitsâba, ôasab a ǃkhaisa; tsîb ge nēsi ǁnās ǃgâ-ai a ôasa sadu aib ūhâ ǂgomǃgâsa xu.
2CO.9.4	î-i tā ī, Masedoniaǁîn ga tita ǀkha sī, tsî da ga ǂhomisen tama hâse hō duo, sige (sado ta mî tide), nî taotaohe ǃkhaisa.
2CO.9.5	O ta ge ǂhâǂhâsase go ūhâ i, ǃgâsaga ǂgansa, aibe gu nî sadu tawa sī, tsî gu nî sadu xa aimîmâihe hâ ǀkhaeba ǁāǁā ǃkhaisa, îb ǂhomihe hâ ǀkhaeb ase ī tsî ǁgariǁnâhe hâ xū-i ase tama.
2CO.9.8	Tsî Elob ge a ǁkhā, mâ ǀkhommi hoaba sado hāǂam kaisa, mâ ǁaeb hoab ai du nî ǀoasase ūhâse, tsî hoa ǃgâidīb ǃnâ du nî ǃnāse;
2CO.9.13	Nē ǃoabas di ǁgauǂuisensa xun ra Eloba kare xui-ao sadu ǁnâuǀnamsa ǁguiǁnâs ǃgâiǂhôas Xristub dis ǃaroma, tsî ǃgâidīs, ǁîn tsî naun hoan ra amǃnâxas ǃaroma,
2CO.9.14	tsî sadon ra dība ǀgoresa xu, sado ra ǁkhoreǃâ, hoan ǃnâ hâ ǀkhommi Elob dib, sadu ǀkha hâb ǃaroma.
2CO.9.15	Tsî Eloba ab ganganhe ǁîb di ǃhoaǂuiheǁoasa mās ǃaroma!
2CO.10.3	Tsî ǁgans ǃnâ ge ra ǃgû, xawe ge ge ǁgans ǃoa ǃkham tama hâ:
2CO.10.5	ǀapede ra hîkākāse, tsî mâ ǀgapib hoab, Elob ǂans ǃoagu ra khâib tsîna, tsî ge ge mâ ǂâis hoasa Xristub di ǁnâuǀnamxasib ǃnâ ra ǃkhō;
2CO.10.6	tsî ge ge ǂhomisen hâ, ǁnâuoǃnâsib hoaba ǀkhaosa, sadu ǁnâuǀnamxasib ga ǀoao.
2CO.10.7	ǃAugakam īsiba du kha ra kō? Khoe-i ga ǁî-aitsama Xristub dise ūhâseno, a-i ǁkhāti ǁî-e xu aitsama ǂâi, ǁî-i a Xristub di khami ge ǁkhāti sige ona Xristub di ǃkhaisa.
2CO.10.9	ǁnāti ta ī tidega, ǂkhanidi ǀguidi ǀkha ta ra ǃaoǃao du ǂgao khami.
2CO.10.14	Kaise ge ǃāǂuisen tama hâ, sadu tawa sī tama hâge axase; sadu on tawa ge kom ge sīo Xristub di ǃgâiǂhôas ǀkha;
2CO.11.1	ǂGao ta ra, ǂkharirose du nî gâresib ǃnâ tani te ǃkhaisa. Ā, tani te du re!
2CO.11.11	Tare xū-i ǃaromasa? Sado ta ǀnam tama amagasa? Elob ge a ǂan.
2CO.11.12	O ta ge dī ta ra-e ǃaruǀî nîra dī, koasenǃkhai-e ta nî ǃgaoǁnâse ǁnāgu, koasenǃkhai-e ra ôa-amga, koasen gu ran ǃnâ gu nî sige ǁkhāge khami hōhega.
2CO.11.14	Tsî ǁnās ge buruxa tamasa; Satanni ǂûb kom ǃnâb di ǀhomǃgāse ra dīseno;
2CO.11.15	o i kom kai xū tamao, ǁîb ǃgāgu on ga ǂhanu-aisib di ǃgāse dīseno; ǁîgu ǀams ge ǁîgu di sîsengu khami nîra ī.
2CO.11.17	Mî ta ra-e ta ǃKhūba xus axase mî tama tsî gâresib ǃnâs axase, nē mûmâinǃgâs koasens ǁkhā ta as dis ǃnâ.
2CO.11.18	ǂGuigu ǁgans ǃoa ra koasen amaga ta ge tita ǁkhāti nî koasen.
2CO.11.19	Gâre khoena du kom ra tanio, gā-ai du a amaga.
2CO.11.20	Tani du kom rao, khoe-i ga sado ǃgā dīo, khoe-i ga hapu duo, khoe-i ga sado ūǀhanao, khoe-i ga ǃguriǃguriseno, khoe-i ga ais ǃnâ ǂnau duo.
2CO.11.21	Ti taosib ase ta ra mî, sige ge nēsa ǂkhabusaba ī. ǁÎ-i ǃnâ i ga khoe-e ǂgapa (gâresib ǃnâ ta kom ra ǃhoao), ǁî-i ǃnâ ta tita ona a ǂgapa.
2CO.11.26	ǃNuriǃnāde ta ge daob ai ge hâ i; ǃaorosasib ǃāgu dib ǃnâ, ǃaorosasib ǃgamaon dib ǃnâ, ǃaorosasib ti ǁaes dib ǃnâ, ǃaorosasib ǀūben dib ǃnâ, ǃaorosasib ǃnâ ǃādi ǃnâ, ǃaorosasib ǃnâ ǃgaroǃhūb ǃnâ, ǃaorosasib ǃnâ hurib ai, ǃaorosasib ǃnâ ǂkhaba ǃgâsagu ǁaegu;
2CO.11.32	Damaskus tawab ge gao-aob Aretab di ǃāǃkhōmâi-aoba Damaskuǁîn di ǃāsa ge ǃûi, titab nî ǃkhōga;
2CO.12.1	Koasens ge tita harebeba tama hâ; aidi tsî ǂhaiǂhaidi ǃKhūb didi kōse ta kom nî sīo.
2CO.12.2	Khoeba ta ge a ǂan Xristub ǃnâ, disihakaǀa nî ī kurigu aiǃâ (iseb soros ǃnâ ge hâ isa ta a ǀū, iseb soros ǃauga ge hâ isa ta a ǀū; Elob ge a ǂan), ǁîb ge ǃnonaǁî ǀhommi kōse ge ǂgaeǃapahe;
2CO.12.3	tsî ta ge ǁnā khoeba a ǂan (iseb soros ǃnâ, iseb soros ǃauga ge hâ isa ta a ǀū; Elob ge a ǂan),
2CO.12.4	ǁîb ge paradais ǃnâ ge ǂgaeǃapahe tsî ǃhoaǂuiheǁoasa mîde ge ǁnâu, khoe-i nî ǁîde mîsa mā-amhe tamade;
2CO.12.8	ǁÎs ǃaroma ta ge ǃnona ǃnādi kōse ǃKhūba gere ǀkhoma, tita xub nî bēga;
2CO.12.9	ob ge tita ǁga ge mî: Ti ǀkhommi ge ǂâuba tsi hâ, ti ǀgaib ra ǂkhabusasib ǃnâ ǀoa xui-ao. O ta ge ǁnās ǃgâ-ai ti ǂkhabusasigu xa koasen ǂgao hâ, Xristub di ǀgaib nî tita ǃnâ ǁanse.
2CO.12.16	As ǁnāti ī, tita ge sado ǃgomba tama ge hâ i; xawe gā-ai ta ge i amaga ta ge gās ǀkha ge ǃkhō du.
2CO.12.17	Xare ta kha sadu ǃoa ta ge sîgu di ǀguib xaweb ǃnâ-ū sado xu ti harebesa ge ôa?
2CO.12.19	ǁKhawa du kha ǂâi hâ, sadu tawa ge gere ǀhapiokaisensa? Elob di ais aiǃâ ge nēna Xristub ǃnâ ra ǃhoa, tsî hoana, ǀnamsabedo, sadu di ǂnubikhâihesa ǃoa;
2CO.13.2	ǀNai ta ge mî, tsî ta ǀgamǁî ǃnāsa ǀnai ra mî, hâ ta axase, tsî ta nēsi sadu tawa ta hâ tama o ra xoaba du, aibe ge ǁore du tsî naudu hoado; ǁkhawa ta ga sīo, o ta sâu du tide.
2CO.13.3	Tita ǃnâ ra ǃhoa, Xristuba du nî ǃâitsâ ǃkhaisa du ra ôa-am amaga, sadu ǃnâ ǂkhabusa tamab, tsî sadu ǃnâ a ǀgaisaba.
2CO.13.6	Xawe ta ra ǃâubasen, mûǂan du nîsa sige aoxūhesa tama ǃkhaisa.
2CO.13.7	Tsî ta ge Eloba ra ǀgore, ǂkhaba-i xare-e du dī tide ǃkhaisa, sige nî ǃâitsâhe hâse hōhes ǃoa tama, xawe du nî sado ǃgâiba dīga, tsî ge nî sige aoxūhesase īga;
2CO.13.8	xū-i xare-e ge amab ǃoagu a dī ǁoa xui-ao, xawe amab ǃaroma ge ge xū-e a dī ǁkhā.
2CO.13.9	Tsî ge kom ra ǃgâiaǂgao-o, sige ga ǂkhabusa tsî sadu ga ǀgaisa ǃnubai; tsî ge nēsa ǂgaoba du hâ: Sadu di dīǀoaǀoahesa.
2CO.13.13	ǀKhommi ǃKhūb Jesub Xristub dib, tsî ǀnammi Elob dib, tsî ǀhûhâsib ǃAnu Gagab diba ab sadu hoadu ǀkha hâ! Amen.
GAL.1.2	tsî tita ǀkha hâ ǃgâsagu hoagu tsîge, Galatiab ǃnâ hâ ǀhaohâgu ǃoa:
GAL.1.5	ǁîba ab ǂkhaisiba ūhâ ǀamosiba xu ǀamosib kōse! Amen.
GAL.1.6	Buru ta ra, nētikō ǃhaese du ge Xristub, ǀkhommi ǃnâ sado ge ǂgaiba xu ǀkhara ǃgâiǂhôas ǃoa a dawaǃkhunikaisen ǃkhaisa;
GAL.1.9	ǀNai ge go aiǃâ mî khami ta nēsi ǁkhawa ra mî: Khoe-i ga sado ǃkhōǃoa du ge ǃgâiǂhôasa xu ǀkhara-e ǂhôao, a-i ǀâxarexūhe hâ!
GAL.1.11	O ta ra ǂanǂan du, ǃgâsado, tita xa gere aoǁnâhe ǃgâiǂhôas khoese ī tamasa;
GAL.1.12	tita ǁîsa ǁkhāti khoe-e xu ǃkhōǃoa tama tsî ǁkhāti ǁkhāǁkhāsen tama xui-ao, xawe ta ge Jesub Xristub di ǂhaiǂhaisa xu ǁîsa ūhâ.
GAL.1.14	Tsî mati ta Jodeǁîsis ǃnâ ǂguigu ti ǁhāga ge ǃnā ǃkhaisa ti ǃhaos ǃnâ, tsî mati ta ǁgûsi ǂnûiǂgādi ǂama ǃnāsase gere tau ǃkhaisa.
GAL.1.17	tsî ta ge ǁkhāti Jerusalems ǃoa ǃgû tama ǁnāgu, tita aiǃâ ge apostel igu ǃoa; xawe ta ge Arabiab ǃoa ǃgû, tsî ǁkhawa Damaskus ǃoa ge oa.
GAL.1.20	Tsî sado ta ra xoaban, mû, Elob ao ta ǂhumi tama.
GAL.1.22	tsî ta ge Judeab ǃnâ hâ Xristub di ǀhaohâga ge ǀū i;
GAL.1.23	ǁnâus ǀguisan ge hî hâ i: Aibe sada gere ǃgôaǃgonni, ǁîb ge nēsi ǁnā ǂgoms, ǁîsab gere hîkākāsa ra aoǁnâ ti.
GAL.1.24	On ge Eloba tita ǂama ge ǂkhaiǂkhai.
GAL.2.6	Tsî ǃgôasib ǃnâ hâgu xasa, (tarebe gu ge aibe isa ta ǁae tama; Elob ge khoe-i ai-e ǃkhōǃoa tama hâ) ǃgôasib ǃnâ hâgu xasa ta xū-i xare-e ǁguiribahe tama hâ;
GAL.2.8	(ǁnāb, Petrub ǀkha ǃgaohesan di apostelsis ǃnâ ǀgaisa ge ib kom tita on ǀkha ǀūben ǃnâ ge ǀgaisa io).
GAL.2.11	Tsî Petrub ge Antioxias tawa sīo, o ta ge mûmûsase ge mâǃoa bi; ǂgōǀauheb nîsab ge anu i xui-ao.
GAL.2.13	tsîn ge ǁkhāti nau Jodeǁî ǂgomsana ǁîb ǀkha ge hîna, Barnabab tsîn ge ǁîn di hînaxasiba xu ǂgaebēhes kōse.
GAL.2.14	Tsî mû ta geo, ǂhanusen ǃgâiǂhôas di amab ǃoa ǃgû tama ǃkhaisa, o ta ge hoan aiǃâ Petrub ǃoa ge mî: Sats ga, Jodeǁîts a hîa, ǀūbesi dommi ai ûio, tsîts ga Jodeǁî dommi ai ûi tama io, tarexats ǁnâi ǀūbena ra ǁgari Jodeǁîn khami ûisa?
GAL.2.15	Sada ǂūsiba xu Jodeǁîda, tsî ǀūbena xu hâ ǁore-ao tamada xawe;
GAL.2.17	Tsî da ga sada, Xristuba xu nî ǂhanu-ai kaihe ǃkhaisa ra ôa-am da ǁkhāti ganupe ǁore-aose hōheo, ǁnâi Xristuba ǁoreb di ǃoabasabeba? Tātsē!
GAL.2.18	Khôaǁnâ da gena da ga ǁkhawa omkhâio, o da kom ǃûǂamaose ra ǁgauseno;
GAL.2.21	Elob ǀkhomma ta ǁauǁau tama; ǂhanu-aisib ga ǂhanuba xu hâo, ob kom ga Xristuba ǁause ǁō hâo.
GAL.3.1	Okha ǁnâuǃāoǃnâ Galateǁîdo, tari-e kha sado ǃgaiǃgam hâ, amaba du ǁnâuǀnam tidese; sadu Jesub Xristuba sadu ǃnâb ge ǃgâuhe hâs ǁkhās xase ǁgaeǁgaemûǃnâhe hâdo?
GAL.3.2	Nēs ǀguisa ta sadu xa ra ǂan ǂgao: Gagaba ǂhanub di sîsenga xu du ge ǃkhōǃoa bi tamas ka io ǂgoms di aoǁnâsa xu?
GAL.3.3	Nētikōse du kha a ǁnâuǃāoǃnâ? Gagab ǀkha tsoatsoa hâse du kha ǁnâi ǁgans ǀkha ra ǀam?
GAL.3.4	Nētikōna du kha ǁause ge tsâ? ǁAu i ga io!
GAL.3.5	Tsî Gagaba sado ra māb tsî buruxana sadu ǃnâ ra sîsenna, ǂhanub di sîsenga xub ra ǁnāsa dī tamas ka io ǂgoms di aoǁnâsa xu?
GAL.3.7	O du ge ra mûǂan, ǂgomsa xu hân a Abrahammi ôa ǃkhaisa.
GAL.3.14	Abrahammi di ǀkhaeb nî Xristub Jesub ǃnâ ǀūben ǃoa hāse, sada nî ǂgomsa xu Gagab di mîmâisa hōga.
GAL.3.15	ǃGâsado, khoe ta ase ta ra ǃhoa: Khoe-i xare-i ge khoe-i xa ǀgaiǀgaihe hâ testamensa ǁauxūdī tama hâ, tsî i ge ǁkhāti xū-e ǀaro tama hâ.
GAL.3.18	ǀUmis ga ǂhanuba xu ǀkhīo, os ga ǃaruǀî mîmâisa xu ǀkhī tama hâ; xaweb kom Eloba ǁîsa Abrahamma mîmâisa xu ge ǀkhaeo.
GAL.3.20	Tsî mâba-ao-i ge ǀgui khoe-i di mâba-ao tama-e; xawe Elob ge a ǀgui.
GAL.3.24	Nētib ge ǂhanuba sada ǂgōǀau-ao ge i Xristubǀî, ǂgomsa xu da nî ǂhanu-ai kaihese;
GAL.4.1	Tsî ta nēsa ra mî: ǀUmi-ao-i a ǀgôa hîa i ge ǃgā-e xu ǀgorahe tama hâ, xūn hoan di ǀhonkhoe i a xawe;
GAL.4.2	tsî i ge kaikai-aogu tsî mûǂamaogu ǃnaga mâihe hâ, ǁgûb xa mîmâihe hâ ǁaeb kōse.
GAL.4.8	Tsî Eloba du ge ǂan tama hâ i ǃnubai du ge ǁnāgu ǂūsiba xu elo tamaga gere ǃoaba;
GAL.4.9	xawe nēsi, Eloba du a ǂan ǃnubai, ā nēs ǃgâ-ai kais: Elob xa du mûǂanhe hâ ǃnubai, mati du kha ǁkhawa ra ǃhoba ǁnā ǂkhabusa tsî ǁkhoatsama tsoatsoa-ain, ǀasa-ame du ǁkhawa ra sîsenba ǂgaon ǃoa?
GAL.4.14	tsî du ge ǃharaxū tama tsî ǃkhāǃkhā tama ge i ti ǃâitsâb, ǁgans ǃnâ ge hāba teba; xawe du ge Elob di ǀhomǃgā-i ase, ā, Xristub Jesub ase ge ǃkhōǃoa te.
GAL.4.15	Tarebe ǃgâiǃōsi-e du ǁnāǃnubai ge ūhâ i? ǃKhō-amba du ta ra, īǁkhā i ga io, o du ga sadu mûde ǁhoroǂui tsî du ga ǁîde tita mā hâ.
GAL.4.18	ǁGūbasens ge a ǃgâi, hugaǀgui i ga ǃgâi xū-i ǃaroma īo, tsî sadu ǀkha ta hâ ǁaeb ǀguib ai tama.
GAL.4.20	O ta ǂgao hâ, nēsi sadu tawa hâ tsî ta ga ti domma ǀkharaǀkhara ǁkhā; sadu ǂama ta ra îganǀgē xui-ao.
GAL.4.25	Hagars ge Arabiab ǃnâ ǁgoe Sinaiǃhomma, tsîs ge nēsi hâ Jerusalems ǀkha ra ǀgui, tsî ǀgôan âs ǀkha ra ǃoabasa;
GAL.5.2	Mû, tita Pauluta ra mîba du: ǃGaokaisen du kao, ob Xristuba sado xū-i xare-e harebe tide;
GAL.5.3	tsî ta ǁkhawa mâ khoe-i hoa-i, ǃgaokaisen ra-e ra ǀhûǀguitimîba, ǂhanub hoaba dīsa i surude hâ ǃkhaisa.
GAL.5.4	Xristuba xu du xoresen hâ, ǂhanuba xu du nî ǂhanu-ai kaihe ǃkhaisa ra ǂâido; ǀkhomma xu du ge ǁnāǁgôa;
GAL.5.5	sada Gagab ǃnâ ǂgomsa xu ǂhanu-aisib di ǃâubasensa ra ǁkhore xui-ao.
GAL.5.7	ǃGâise du gere ǃgû; tari-e sado ge ǂhani, o du amaba ǁnâuǀnam tama hâ?
GAL.5.15	Xawe nâgu tsî du ga ōguo, ǂanbasen, î du tā nē-e nau-e hapu.
GAL.5.18	Xawe Gagab xa du kara ǂgaeǂguiheo, o du kom ǂhanub ǃnaga hâ tamao.
GAL.5.20	ǁgôatsuiǁgoaǃoabas, ǃgaidīb, ǃhuigub, ǂnoagub, tauxasib, ǁaib, sunuxasib, ǁîǁâsens, ǀgorasens,
GAL.6.2	A-i nē-e nau-i di ǃgomga tani, î du ǁnāti Xristub di ǂhanuba dīǀoaǀoa;
GAL.6.3	khoe-i ga: Xū ta a, ti ǂâi, xū tama i hâ hîa, ǁnā-i ge ǁî-aitsama ra garasen xui-ao.
GAL.6.7	Tā ǁhapu! Elob ge ǃhōkaisen tamaba. Khoe-i ga tsoro-i hoa-i, ǁnā-e i kom ǁkhāti nîra ǃgaobaseno:
GAL.6.11	Mû, matikō kai ǂkhanimûdi ǀkha ta go xoaba du ǃkhaisa ti ǃommi ǂûb ǀkha.
GAL.6.13	ǁÎn ǃgaokaisen ran ǂûn kom ǂhanuba ǃkhōǀgaipe tamao; xawen ra ǂgao, sadu nî ǃgaokaisen ǃkhaisa, în ga sadu ǁgans ǃnâ koasen ǁkhā ti.
GAL.6.18	ǀKhommi sada ǃKhūb Jesub Xristub diba ab sadu gagas ǀkha hâ, ǃgâsado! Amen.
EPH.1.2	ǀKhomma ab hâǀkhā du, tsî ǂkhîba Elob sada îba xu tsî ǃKhūb Jesub Xristuba xu!
EPH.1.8	ǃnāǂamsase sada ǂama ge hāba gā-aisib tsî ǁnâuǃāb hoab ǃnâ;
EPH.1.12	ǁîb ǂkhaisib di koas ǃoa da nî īse, sada Xristub ai ge ǂgomaiǂnûida.
EPH.1.16	o ta ǀû tama hâ, sado gangansa, tsî ta ti ǀgoredi ǃnâ sadu xa ra ǂâi:
EPH.1.17	Ab Elob sada ǃKhūb Jesub Xristub dib, ǁGûb ǂkhaisib diba sado mā: Gagab gā-aisib dib tsî ǂhaiǂhaisib diba, ǁîba du nî ǂanse,
EPH.1.18	îb sadu ǁnâuǃāb di mûde ǃnâǃnâ, mûǂan du nîse, mâs a ǃâubasens ǁîb ǂgais disa, tsî mâb a ǂkhaisa ǁui ǁîb ǀumis dibasa ǃanun ǃnâ;
EPH.1.19	tsî mâb a ǃnāǂamsa kaisi ǁîb ǀgaib dibasa sada ǂgom hâda tawa, ǁîb ǀgaisa ǁkhāsib di sîsenǂuisa ǃoa,
EPH.2.4	xawe Elob, ǀkhommi xa ǃkhū hâb ǁîb di kai ǀnammi, ǀnamū dab geba xu,
EPH.2.13	Xawe nēsi Xristub Jesub ǃnâ du ge sadu, aibe ge ǃnū ido a ǀgū Xristub di ǀaoba xu.
EPH.2.16	tsîb nî ǁnā ǀgamna ǀgui soros ǃnâ Elob ǀkha ǂkhîbagu kaise ǃgâuhaiba xu, ǃhuigusa ǁîb ai ǃgam tsî.
EPH.2.21	ǁîb aib ge ommi hoaragaba ǃkhōǁaehe hâse ra ǀomkhâi, ǃKhūb ǃnâ ǃanu tempeli axase;
EPH.3.2	ǁNâu du ga hâo ǁnā ǃoabas Elob ǀkhommi dis, sadu ǃaroma ta ge māhes xa:
EPH.3.4	ǁîsa xu du, khomai du kao, a mûǂan ǁkhā ti ǂansa Xristub di ǂganǃgâsib ǃnâ;
EPH.3.7	ǁÎ ǃgâiǂhôas di ǃoabasabe ta ge tita ǁnā hōs Elob ǀkhommi dis, ǁîb ǀgaib di sîsenǂuisa xu ta ge māhesa ǃoa.
EPH.3.14	ǁNā ǃkhais ǃaroma ta ti ǁgoara ra ǃhon ǁGûb sada ǃKhūb Jesub Xristub dib aiǃâ;
EPH.3.15	ǁîba xus mâ ǃhaoǃnās hoasa ǀonsa ra ǃkhōǃoaba, ǀhommi ǃnâs karao, ǃhūbaib ais karao,
EPH.3.18	ǃanun hoan ǀkha du nî ǃkhā ǁkhāse, mâb a ǂhaba tsî mâb a gaxu, tsî mâb a ǃgam tsî mâb a ǀgapi ǃkhaisa;
EPH.3.20	Tsî ǁnāb, sada ra ǂgan tsî ǁnâuǃān hoana ǃnāǂamsase a dī ǁkhāb, sada ǃnâ ra sîsen ǀgaib âb ǃoa,
EPH.3.21	ab ǂkhaisiba ūhâ ǀhaohâb ǃnâ, Xristub Jesub ǃnâ hâba, ǃhaodi hoadi ǃnâ, ǀamosib hoab kōse! Amen.
EPH.4.3	î du ǁgū, Gagab di ǀguiǂâixasiba ǃkhōǀgaipesa ǂkhîb di ǃgaeǁaresa xu.
EPH.4.10	Tsî ǁgôa geb ge ǁnāb ǁkhāb, ǀhomgu hoagu ǂamai ge ǃapaba, hoanab nî ǀoaǀoase.
EPH.4.13	hoada nî ǂgoms di ǀguiǃnâxasib tsî ǂans Elob Ôab dis tawa sīs kōse, tsî kaikhoeb, Xristub di ǀoa hâ ǁkhāsiba ūhâb ǀkha da nî ǀguiti-īs kōse;
EPH.4.19	ǁîn karokarosensa xu ǁî-aitsama ǁgaiǁgaisana ge māǁnâsenn, ǂguiǃnâgu ǃanuoǃnâ dīgan nî turaxase dīse.
EPH.4.20	Xawe du ge sado Xristuba ǁnāti ǁkhāǁkhāsen tama hâ;
EPH.4.21	ǁîba du ga ǁnâu, tsî ǁîb ǃnâ ǁkhāǁkhāheo, Jesub ǃnâb amaba hâ khami:
EPH.4.27	Î du ǁgâuaba tā ǃkhai-e mā.
EPH.5.6	A-i khoe-i xare-e sado tā ǂgaeǂhapu ǁau mîdi ǀkha, nēn ǃaromab Elob ǁaiba ǁnâuoǃnâsib di ôan ǂama ra hā xuige.
EPH.5.7	ǁNā-amaga tā ǁîn ǀkha ǀgui.
EPH.5.11	Î du ǂûtanioǃnâ sîsengu ǃkhaenab digu ǃnâ tā amǃnâxa; î du ǁîga ǁnās ǃgâ-ai ǂgōǀau.
EPH.5.16	î du ǁaeba ǁamaǂuibasen, tsēdi a ǂkhaba xuige.
EPH.5.20	î du mâ ǁaeb hoab ai hoa xūn ǂama Elob tsî ǁGûba gangan sada ǃKhūb Jesub Xristub di ǀons ǃnâ.
EPH.5.24	Tsî ǀhaohâb ra Xristuba ǃnaga hâba khami, ǁnās ǁkhās xase adi tarade ǁkhāti ǁîdi aogu ǂûga ǃnaga hâba hoa xūn ǃnâ.
EPH.5.28	ǁNāti gu nî aoga ǁîgu tarade ǀnam, ǁîgu sorodi ǂûdi khami. ǁÎb tarasa ra ǀnammi ge ǁî-aitsama a ǀnamsenna;
EPH.5.29	khoe-i xare-i ge tātsē ǁî-i ǁgans ǂûsa ǁkhan tama hâ xui-ao; xawe i ge ǂûmā tsî ra sâu si, ǃKhūb on ra ǀhaohâb ǀkha dī khami;
EPH.5.32	Nē ǂganǃgâsib ge a kai; o ta ǁîsa Xristub tsî ǀhaohâb tsîkha xa ra mî.
EPH.5.33	Tsî sago tsîna ab mâb hoaba taras âba ǁîb a ǀnamsens ǁkhās khami ǀnam; tsî tarasa as aoba ǃgôa.
EPH.6.6	mûs ǃoabas ǀkha tama, khoena ǃgâiǃgâiba-aose, xawe Xristub di ǃgān, Elob ǂâisa ǂgaob ǀkha ra dīn axase,
EPH.6.7	î du ǃgâiǂâixasib ǀkha ǃoaba ǃKhūbas axase, tsî khoenas axase tama;
EPH.6.13	ǁNā-amaga hoaraga ǁâtanin Elob dina ǃkhōbasen, î du ǂkhabatsēs ai mâǃoa ǁkhā, î du hoana dī hâǃâ mâhâhâ ǁkhā.
EPH.6.15	î du ǂaide ǂgaeǂgā māsenxasib ǂkhîb ǃgâiǂhôas dib ǀkha.
EPH.6.23	ǂKhîba ab ǃgâsadu ǀkha hâ, tsî ǀnamma ǂgoms ǀkha, Elob ǁgûb tsî sada ǃKhūb Jesub Xristuba xu.
EPH.6.24	ǀKhomma ab hoan ǀkha hâ, sada ǃKhūb Jesub Xristuba toa tama ǀnammi ǀkha a ǀnamna! Amen.
PHP.1.4	ǁîsa ta hugaǀgui ra dī ti ǀgores hoas ǃnâ, sadu hoado ǃgâiaǂgaob ǀkha ra ǀgorebase,
PHP.1.5	sadu amǃnâxasib ǃgâiǂhôas ǃnâ du ūhâb ǃaroma, ǂguro tsēsa xu nētsēs kōse;
PHP.1.7	tita i a ǂhanuba khami, sadu hoadu xa ta nēsa nî ǂâisa, ti ǂgaob ǃnâ ta sado ūhâ amaga, ti ǃgae-ūdan ǃnâ, tsî ǃgâiǂhôas ǂama ta ra dī ǃereambasens tsî ǀgaiǀgais, tita ǀkha du hoado ǁkhā ǀkhommi ǃnâ ra amǃnâxa amaga;
PHP.1.9	Tsî nēsa ta ra ǀgore, îb sadu ǀnamma ǃaruǀî tsî ǃaruǀîǀgui ǃnāǂam ǂans tsî hōǃâs hoas ǃnâ;
PHP.1.14	o gu ge ǃnāsa ǃgâsaga ti ǃgae-ūdana xu ǃKhūb ǃnâ mûmâinǃgâsa hō, tsî ǃnā hâ ǁkhoaǂgaosib ǀkha mîsa ǃaob ose ge ǃhoa ǁkhā.
PHP.1.15	ǀNîgu ge ǁkhāti Xristuba surib tsî ǃkhams tsîra ǃaroma ra aoǁnâ, xawe naugu ǃgâiǂâibasens ǀkha.
PHP.1.16	Naugu ge Xristuba surib ǀkha ra aoǁnâ tsî ǂhanu ǂâibasens ǀkha tama, ti ǃgae-ūdana gu ǃnāsa ǁgâiǀāba ra ǀaro, ti ǂâi tsî;
PHP.1.24	xawe ǁgans ǃnâ hâs kom sadu ǃaroma ǁnās ǃgâ-ai ǂhâbasao.
PHP.1.25	Tsî nēsa ta ǂgom tsî a ǂan, hâ ta nî ǃkhaisa, tsî ta nî sadu hoadu ǀkha hâhâ ǃkhaisa, sadu aiǃgûs ǃoa tsî sadu ǂgoms di ǃgâiaǂgaob ǃoa;
PHP.1.26	tita ǃnâ du ūhâ koasens âdu nî Xristub Jesub ǃnâ ǃnā, ǁkhawa ta nî sadu tawa sīs ǀkha.
PHP.1.28	tsî ǀgui xū-i ǃnâ du mâǃoa-aon xa ǃaoǃaokaisen tidesa; ǁîs ge ǁîna kāǁōsib saose ība, xawe sado ǃgâiǃōsib dise, tsîs ge nēsa Eloba xu ra ī.
PHP.1.29	Sadu ge ǀkhomma xu māhe hâ, Xristub ǃaroma ǁîb ǃnâ ǂgoms ǀguisa hî tama i, tsî ǁkhāti ǁîb ǃaroma tsâsa;
PHP.2.1	O ǁkhaeǂgao-i ga Xristub ǃnâ hâo, khoakhoa-i ǀnammi di-i ga hâo, ǀhûhâsi-i Gagab di-i ga hâo, ǀnamxaǃnâsi-i tsî ǀkhomxaǂgaosi-i ga hâo,
PHP.2.2	ǁnâi ti ǃgâiaǂgaoba ǀoaǀoa, î du ǀguiǂâixa, î du ǁkhā ǀnamma ūhâ, î du ǁnâugu, î du ǀgui ǂâibasens ǀkha hâ.
PHP.2.5	ǁKhā ǂâisa as sadu ǃnâ hâ, Xristub Jesub ǃnâ ge ǁkhāti hâ isa.
PHP.2.11	tsî i nî mâ nam-i hoa-e ǁguiǁnâga, Jesub Xristub a ǃKhū ǃkhaisa, Elob ǁgûb di ǂkhaisiba ǃoa.
PHP.2.19	Tsî ta ra ǂâi ǃKhūb Jesub ǃnâ, Timoteuba ta nî ǃhaese sadu ǃoa sîsa, tita ǁkhāti nî ǂkhîǂâixaga, mati i sadu ǀkha īsa ta ga ǁnâuo.
PHP.2.22	Tsî ǂhauǃnâb a ǃkhaisa du a ǂan: ǀGôaseb tita ǁgûta ǀkha ǃgâiǂhôas ǃnâ gere sîsen xui-ao.
PHP.2.23	O ta ǁîba ǁnātimîsi nî sî, ti ta ra ǂâi, mati i tita ǀkha nî īsa ta ga kōkō ǃnubai,
PHP.2.26	Sadu hoadob ge ǁkhore tsî kaise gere ǂhansen amaga, ǁîb ge ǀaesen hâ i ǃkhaisa du ge ǁnâus ǃaroma;
PHP.2.27	tsî amaseb ge ǁōb kōse ge ǀaesen hâ i, xaweb ge Eloba ǁîba ge ǀkhom, tsî ǁîb ǀguiba tama i, tsîb ge tita ona ge ǀkhom, nē ǃoasiba ta nau ǃoasib ama ūhâ tidega.
PHP.2.28	O ta ge ǁnās ǃgâ-ai ǃhaese ra sî bi, ǁkhawa du nî ǃgâiaǂgaose, ǁîba du ga mûo, î ta ga tita ǀorose ǃoa ti.
PHP.2.30	Xristub di sîsenni ǃaromab kom ge ǁōǁgao, ǁîb ûiba ǃgôa tama i tsî sadu di amǃnâs ǃnâb nî tita ǃoabase.
PHP.3.6	ôasasib ǃoa ǀhaohâb di ǃgôaǃgonaota, ǂhanu-aisib ǃoa ǂhanub ǃnâ ūose ge ī ta.
PHP.3.8	Ā, xūn hoana ta ganupe ǂkhôan ase ra ǃgôa, ǃnā hâ ǂans Xristub Jesub ti ǃKhūb dis ǃaroma, ǁîb ǃaroma ta ge hoana ǂhara tsî ǀapon ase ge ǃgôa, Xristuba ta nî hōse,
PHP.3.11	î ta ga, īǁkhā i kao, ǁō hân di khâis tawa sī ti.
PHP.3.13	ǃGâsado, tsî ta ǂâi tama, aitsama ta ǃkhō si hâsa;
PHP.4.2	Euodiasa ta ra ǁnama, tsî Sintixesa ta ra ǁnama, î ra ǃKhūb ǃnâ ǀguiǂâixa.
PHP.4.5	Ab sadu tsamǂâixasiba khoen hoana ǂhaisaba; ǃKhūb a ǀgū xuige.
PHP.4.10	Tsî kaise ta ge ǃKhūb ǃnâ ǃgâiaǂgao hâ i, tita xa du nî ǂâiǂâisense du ge ǁkhawa ǃnoaǂkhai ǃkhaisa; ǁîsa du gere ǂâibasen, xawe du ge ǃgâi ǁae-e hō tama ge i.
PHP.4.14	Xawe du ge ǃgâise ge dī, ti ǁgâiǀāb ǃnâ du ge tita ǀkha amǃnâxa ǃkhaisa.
PHP.4.16	Tesalonikas ǃoa du ge ǀguis xa ǃnāsa ǃnāde huiba ge sîba te.
PHP.4.19	Tsî ti Elob ge ǁîb di ǃkhūsib ǃoa sadu ǂhân hoana nî ǀoaǀoa ǂkhaisib ǃnâ Xristub Jesuba xu.
PHP.4.20	Ab sada Elob tsî ǁGûba ǂkhaisiba ūhâ ǀamosib hoab kōse! Amen.
PHP.4.21	Hoa ǃanuna tawede re Xristub Jesub ǃnâ. Tita ǀkha hâ ǃgâsagu ra tawede du.
PHP.4.22	ǃAnun hoan ra tawede du, ǀō-ai Kaesari ommi dina.
PHP.4.23	Ab sada ǃKhūb Jesub Xristub di ǀkhomma sadu hoadu ǀkha hâ! Amen.
COL.1.1	Pauluta, Xristub Jesub di apostelta, Elob di ǂâisa xu, tsî ǃgâsab Timoteub tsîkhom.
COL.1.3	Sikhom ge Elob tsî ǁGûb sada ǃKhūb Jesub Xristub diba ra gangan, hugaǀgui sado ra ǀgorebaǃâ,
COL.1.5	ǁnā ǃâubasens, ǀhommi ǃnâ du sâubahe hās ǃaroma, ǁîs xa du ge aibe amab di mîs ǃgâiǂhôas dis ǃnâ ǁnâusa,
COL.1.6	sadu tawa ge sīs, ǃhūbaib hoab ais ge ǁkhāti sī khami, tsîs ge ra ǂûtani, sadu tawas ǁkhāti ī khami, ǁnā tsēs, ǁîsa du ge ǁnâus tsî Elob ǀkhomma du ge amab ǃnâ mûǂansa xu.
COL.1.8	ǁîb ge ǁkhāti sadu ǀnammi, Gagab ǃnâ hâba ge ǂanǂan khom.
COL.1.23	ǁnāti du ga ǂgoms ǃnâ hâhâo, ǃgaoǃgaohe tsî ǁapoǁapohe hâse, tsî du ga ǁnopeǁnopehe tama io ǃgâiǂhôas di ǃâubasensa xu, sadu ge ǁnâus, kurusaben ǀhommi ǃnaga hân hoana gere aoǁnâbahes, ǁîs tita Pauluta ge ǃoabasabe kaibasa.
COL.1.25	ǁîb di ǃoabasabe kai ta geb Elob di ǂhûiǂuis, sadu ǃnâ ta ge māhes ǃoa, Elob mîsa ta nî dīǀoaǀoase,
COL.1.29	ǁîs ǃoa ta ǁkhāti ǃgomse ra sîsen, ǁîb di ǀgaib tita ǃnâ ǀgaisase ra sîsenni ǃoa.
COL.2.1	ǂGao ta ra, ǂan du nîsa, matikō kai ǂnoagusa ta sadu ǂama ūhâsa, tsî Laodiseas din, tsî ti aisa ǁgans ǃnâ mû taman hoan ǂama;
COL.2.2	ǂgaogu ân nî ǁkhaeǂgaohega, tsî ǀnammi ǃnân nî ǃgaeǁaehega, ǀoa hâ ǁnâuǃāb hoab di ǃkhūsib ǃoa, Elob tsî ǁGûb tsî Xristub di ǂganǃgâsiban nî mûǂanse,
COL.2.6	O Xristub Jesub ǃKhūba du ge ǃkhōǃoa khami ǁîb ǃnâ tanisen re;
COL.2.21	Nēti īdi: Tā tsâǀkhā, Tā tsâtsâ, Tā tsânana,
COL.3.7	ǁîn ǃnâ du ǁkhāti sado gere ǃgûna, ǁîn ǃnâ du gere ûi ǃnubai.
COL.3.18	Saso taraso, saso aoga ǃnaga hâba anu i hâ khami ǃKhūb ǃnâ.
COL.3.20	Sadu ǀgôado, sadu îna ǁnâuǀnam hoa xūn ǃnâ; ǁîs a ǃKhūba ǃgâiba xuige.
COL.3.21	Sago ǁgûgo, sago ǀgôana tā ǁaiǁai, în tā ǂkhabuǂâi.
COL.3.22	Sadu ǃgādo, sadu sorosi ǀhonkhoena ǁnâuǀnam hoa xūn ǃnâ, mûs ǃoabas ǀkha tama, khoena du nî ǃgâiǃgâibase, î du ǁîsa ǂgaob di ǀguiǃnâxasib tsî eloǃaoǃgâsib ǀkha dī;
COL.3.23	î du dī du ran hoana ǂgaoba xu dī, ǃKhūba dības axase tsî khoena diba axase tama;
COL.3.24	î du ǂan, ǃKhūba xu du nî ǀumisa mādawa-ams ase hō ǃkhaisa; ǃKhūb Xristuba du ra ǃoaba xui-ao.
COL.4.4	î ta ǁîba ǂhaiǂhai ǁkhā, ǃhoa ta nî khami.
COL.4.7	Mati i tita ǀkha īsab ge Tixikuba nî ǂanǂan du, ǀnamǀnamsa ǃgâsab, tsî ǂgomǂgomsa ǃgāb, tsî ǀhaoǃoabasabeba ǃKhūb ǃnâ;
COL.4.11	tsî Jesub, Justub ti ra ǂgaiheb tsîgu, ǃgaohesa aoga. Nēgu ǀguigu ge Elob gaosib ǃnâ ti ǀhaoǃoabasabe ge i, tita ge ǁkhaeǂgaose ība i ga.
COL.4.13	ǁîb xa ta a ǃkhō-am ǁkhā, kai ôasasi-eb sadu tsî Laodiseas din tsî Hierapolis dina ūba hâ ǃkhaisa.
COL.4.15	Tawede du re Laodiseas ǃnâ hâ ǃgâsagu, tsî Nimfas tsî ǁîs oms ǃnâ hâ ǀhaohâba.
COL.4.16	Tsî nē sîǂkhanis ga sadu tawa khomaiheo, dī, îs ǁkhāti Laodiseas di ǀhaohâb ǃnâ khomaihe, î du sado ǁkhāti Laodiseas disa khomai.
1TH.1.2	Sige ge mâ ǁaeb hoab ai Eloba sadu ǃaroma ra gangan, tsî ge ge ǀûs ose sadu xa ra ǂâi sige ǀgoredi ǃnâ;
1TH.1.4	ǂan ge a xui-ao, Elob xa ǀnamhe hâ ǃgâsado, Elob xa du ǃkhōǂuibasenhe hâsa,
1TH.2.3	sige ǁnamas ge ǂgaeǂhapus tsî ǃanuoǃnâsib tsî gāxaǃnâsiba xu hâ tama hâ i xui-ao;
1TH.2.7	xawe ge ge sadu ǁaegu khoexaǃnâse ge ī i, ǀgôakōǃgâ-aos ra ǁîs di ôana kōǃgâ khami;
1TH.2.8	ǁnās ǁkhās xase ge ge kaise ǀnam du hâse ge māsenxa i, Elob di ǃgâiǂhôasa ge nî au dus ǀguisa hî tama i, tsî ge nî ǁkhāti sige ǀomdi ǂûde māsa, ǀnam du ge ge hâ i xui-ao.
1TH.2.10	Sadu ge a ǀhûǀguitimî-ao tsî Elob tsîn, matikō ǃanuse tsî ǂhauǃnâse tsî ūose ge ge sadu ǂgom hâdu tawa ī isa;
1TH.2.11	ǂan du a khami, mâ-i hoa-i âdo ge ge ǁgûb ra ǀgôan ǀkha dī khami ǁnama tsî ǁkhaeǂgao ǃkhaisa,
1TH.2.14	Elob ǀhaohâgu, Xristub Jesub ǃnâ Judeab ǃnâ hâgu di ǁgaeǁgae-ao kai du ge, ǃgâsado, o du ge ǁkhā xū-e sadu ǀhaoǁgâuǁîgu xa ge tsâ, ǁîn ge Jodeǁîn xa tsâs ǁkhās khami;
1TH.2.16	sige ǀūben ǃoa ǃhoasa ra ǃkhâina, ǃgâiǃōn nîse; mâ ǁaeb hoab ain nî ǁoren ân di ǀnōba ǀoaǀoaga; tsî ǀnaib ge ǁaiba ǁîn ǂama ge hā ǀams kōse.
1TH.2.18	ǁNā-amaga ge ge sadu tawa ge sī ǂgao hâ i, tita Pauluta, ǀgui ǃnās tsî nau ǃnāsa; xawe Satanni ge ge ǂhani ge.
1TH.2.20	Ā, sadu kom a sige ǂkhaisi tsî ǃgâiaǂgao-o.
1TH.3.4	Tsî sadu tawa ge ge hâo, o ge ge aimîba du, ǁgâiǀāhe da nîsa, ǁkhāti ī ge i khami, tsî du a ǂan khami.
1TH.3.7	o ge ge sadu ǃaroma ge ǁkhaeǂgaohe, ǃgâsado, sige ǁgâiǀāb tsî tsūǀkhāb hoab ǃnâ sadu di ǂgomsa xu.
1TH.3.8	Nēsi ge sige a ûitsama, sadu ǃKhūb ǃnâ mâ amaga.
1TH.3.9	Mâ gangan-e ge kha Eloba a mādawa-am ǁkhā sadu ǃaroma, ǁnā ǃgâiaǂgaob hoab, ǁîb ǀkha ge Elob aiǃâ sadu ǃaroma ra ǃgâiaǂgaoba?
1TH.3.10	Tsēs tsî tsuxub tsîra ge kaise ra ǀgore, sadu aisa ge nî mûse, tsî ge nî sadu ǂgoms tawa tôasi hâna ǀarose.
1TH.3.11	Tsî sada Elob tsî ǁgûb ǁkhāb tsî sada ǃKhūb Jesub Xristuba, ab sige daoba sadu ǃoa unu!
1TH.3.12	Îb ǃKhūba sado ǀaroǃnâ, îb ǀnamgub ǃnâ ǃnā kai du sadu ǁaegu tsî hoan ǃoa, sige ǁkhāti sadu ǃoa ī khami;
1TH.4.1	ǃAruǀî, ǃgâsado, sige ge ǀkhoma tsî ǃKhūb Jesub ǃnâ ra ǁnama du, sige xu du ge, mati du nî tanisen tsî Eloba ǂkhîǂkhîs ǁkhās khami du ǃaruǀîǀgui nî ǃnā ti;
1TH.4.2	ǂan du a xui-ao, mâ mîmāde ge ǃKhūb Jesuba xu gere mā du ǃkhaisa.
1TH.4.3	Nēs ge a Elob ǂâi xui-ao, sadu ǃanuǃanusib, ǀaiba xu du nî ūdawasen ǃkhaisa,
1TH.4.5	ǂkhaba turab di gongonǃnâdi ǃnâ tama ǀūben khami, Eloba ǂan tamana;
1TH.4.6	a-i khoe-e ǁî-i ǃgâsa-e tā dāǃgâ, î-i tā ǂharugub ǃnâ gāxaǃnâsise sîsenū i; ǃKhūb nē xūn hoan ǂama a ǀkhao-ao xuige, aibe ge ge ǁkhāti sado mîba tsî ǀhûǀguitimîba khami.
1TH.4.7	Elob ǃanuoǃnâsib ǃoa ǂgai da tama xui-ao, tsîb ge ǃanuǃanusis ǃoa ge ǂgai da.
1TH.4.10	tsî du ge ǁîsa ǁkhāti ra dī Masedoniab ǃnâ hâ ǃgâsan hoan tawa; xawe ge ge ra ǁnama du, ǃgâsado, ǃaruǀîǀgui du nî ǁîs ǃnâ ǃnā ǃkhaisa;
1TH.4.18	ǁNā-amaga nē mîdi ǀkha ǁkhaeǂgaogu re.
1TH.5.4	Xawe du ge sado ǃkhaenab ǃnâ hâ tama hâ, ǃgâsado, ob ǁnā tsēsa ǃnari-aose ǃkhō du tide.
1TH.5.6	A da ǁnâi tā ǁom naun khami, î da ǂkhaikari tsî ǀkhaiǃnâse hâ.
1TH.5.7	ǁOm ran kom tsuxub ǃnâ ra ǁomo, tsî ǀhoro hân kom tsuxub ǃnâ ǀhoro hâo;
1TH.5.9	Elob sada ǁaib ǃoa mâi tama hâ xui-ao, tsîb ge ge mâi da, ǃgâiǃōsiba da nî ūhâse sada ǃKhūb Jesub Xristuba xu;
1TH.5.13	î du ǁîga ǁîgu sîsenni ǃaroma ǀnammi ǃnâ kaise ǀgapiǃgôa re; î du ǂkhîbagu re.
1TH.5.22	hoa ǂkhaba īsina xu ūdawasen.
1TH.5.23	Tsî ǂkhîb di Elob ǂûba ab hoaragase ǃanuǃanu du; în sadu hoaraga gagas tsî ǀoms tsî soros tsîna ūose sâuhe sada ǃKhūb Jesub Xristub di hās ǃnâ!
1TH.5.25	ǃGâsado, ǀgoreba ge.
1TH.5.27	Nūba du ta ra ǃKhūb tawa, nē sîǂkhanisa du nî hoa ǃgâsana khomai kaisa.
1TH.5.28	ǀKhommi sada ǃKhūb Jesub Xristub diba ab sadu ǀkha hâ! Amen.
2TH.1.11	ǁNā-amaga ge ge ǁkhāti mâ ǁaeb hoab ai ra ǀgoreba du, sada Elob nî ǂgaisa anu-anuba du ǃkhaisa, tsîb nî ǃgâiǃgâibasens ǃgâisib dis hoasa ǀoaǀoaba dusa, tsî ǂgoms di sîsenna ǀgaib ǃnâ;
2TH.1.12	sada ǃKhūb Jesub Xristub di ǀons nî sadu ǃnâ ǂkhaiǂkhaihese, tsî sado ǁîs ǃnâ, sada Elob di ǀkhommi ǃoa tsî ǃKhūb Jesub Xristub dib ǃoa.
2TH.2.2	ǃhaese du sadu ǂâisa xu ǁnopekaisen tsî ǃhurikaisen tidesa, gaga-e xus karao, mî-e xus karao, sîǂkhani-i, sige xa xoahe hâ khami ī-e xus karao, Xristub di tsēs ǀgū hâs axase.
2TH.2.5	ǂÂiǂâisen tama du kha hâ, ǀnai ta ge ǁîna mîba du ǃkhaisa, sadu tawa ta ge hâ i ǃnubai?
2TH.2.6	Tsî tare-i nēsi ǁîba ra ūdawa ǃkhaisa du a ǂan, ǁîb di ǁaeb aib nî ǂhaiǂhaihese:
2TH.2.12	în ga hoana ǀgoraǃgâhe, amaba ǂgom tama i tsî ǂhanuoǃnâsib ǃnâ ǃgâiǃgâisen hâna.
2TH.2.14	ǁîs ǃoab ge sado sige ǃgâiǂhôas ǀkha ge ǂgai, sada ǃKhūb Jesub Xristub di ǂkhaisiba du nî hōse.
2TH.2.16	Tsî ǁîb, sada ǃKhūb Jesub Xristub, tsî sada Elob tsî ǁgûb, sada ge ǀnammi, tsî ǀamo ǁkhaeǂgaosen-i tsî ǃgâi ǃâubasen-e ǀkhommi ǃnâ ge māba,
2TH.2.17	ab ǁîba sadu ǂgaoga ǁkhaeǂgao, îb ǀgaiǀgai du hoa ǃgâi mîs tsî dīb tsîra ǃnâ.
2TH.3.2	î ge sige orehe gonxa tsî ǂkhaba khoena xu; ǂgoms mâ-i hoa-i di xū tama amaga.
2TH.3.5	Îb ǃKhūba sadu ǂgaoga Elob di ǀnammi tsî Xristub di sâsasib ǃoa unu.
2TH.3.11	ǁNâu ge kom rao, ǀnîn âdu domoǃnâse ra tanisen, tsî xū-e sîsen tama, tsî ǁau xūna ra dī ǃkhaisa.
2TH.3.15	î du ǁî-e tā khākhoese ūhâ, î du ǁî-e ǃgâsa-i ase ǁnama.
2TH.3.16	Tsî ǃKhūb ǂkhîb dib ǂûba ab mâ ǁaeb hoab ai tsî mâ dommi hoab ai ǂkhîba mā du. Ab ǃKhūba sadu hoadu ǀkha hâ!
2TH.3.18	ǀKhommi sada ǃKhūb Jesub Xristub diba ab sadu hoadu ǀkha hâ! Amen.
1TI.1.7	ǁîn ǂhanub ǁkhāǁkhā-aose ī ǂgao hân tsî a ǀūn tare-en ra mî tsî ǁkhāǁkhā ǃkhaisa.
1TI.1.9	tsî i ga ǂan, ǂhanu-ai-i ǂhanu-i xare-e māhe tama ǃkhaisa, xawe ǂhanuoǃnân tsî ǂnîxaǃnân, eloxoresan tsî ǁore-aon, ǃanuoǃnân tsî gagaoǃnân, ǁgûba ra ǃgamn tsî ǁgûsa ra ǃgamn, ǂnauǃanaon,
1TI.1.13	tita aibe ǃkhāǃkhā-ao tsî ǃgôaǃgonao tsî ǁgâiǀā-ao ge i ta; xawe ta ge ǀkhomxaǂgaosi-e ge hō, ǀūǂamse ta ǁîna ti ǂgomoǃnâsib ǃnâ gere dī amaga.
1TI.1.14	Tsî sada ǃKhūb di ǀkhommi ge ǂgoms tsî ǀnammi tsîra Xristub Jesub ǃnâ hâra ǀkha kaise ǃnāsa ge i.
1TI.1.16	xawe ǁnās ǃoa ta ge ǀkhomxaǂgaosi-e ge hō, tita ǂgurota ǃnâb nî Jesub Xristuba ǃnūǃnâxasib âb hoaba ǁgauga, ǃgoaxa ǁaeb ai ǁîb ǃnâ nî ǀamo ûib ǃoa ǂgomn di aiǁgause.
1TI.1.18	Nē mîmāsa ta ra mā tsi, ti ôa Timoteutse, sats ǂama ge aibe hā kēbosidi ǃoats nî ǁîn ǃnâ ǃgâi ǃkhamma ǃkhamsa;
1TI.2.2	gao-aogu tsî ǀgapise mâgu hoagu ǃaroma, sâsa tsî ǃnōsa ûiba da nî ûise, eloǃaoǃgâsib tsî ǂhauǃnâsib hoab ǃnâ.
1TI.2.8	O ta ra ǂgao, aogu nî ǃkhaidi hoadi tawa ǀgoresa, ǃanu ǃomga ra ūkhâise, ǁaib tsî îganǀgēb tsîkha ose.
1TI.2.15	xawes ge nîra ǃgâiǃō ǀgôaǁoras ǃnâ, ǂgoms ǃnâs ga hâo, tsî ǀnammi ǃnâ, tsî ǃanuǃanusis ǃnâ îǂhôasib ǀkha.
1TI.3.3	ā-ao tide, tsî ǃkhamao tama, tsî taotaosa hōbasen-i ǃgôaǃgonao tama xaweb nî khoexaǃnâ, tsî ǂkhîxaǃnâ, tsî tā nî mariǃgunuxa;
1TI.3.5	(khoe-i ga ǁî-i ommi ǂûba ǂgaeǂguisa ǀūo, mati i kha nî Elob ǀhaohâba ǂhansenba?)
1TI.3.6	ǀAse ǃhobasen hâba tama, îb tā khūkhūsen, îb tā ǁgâuab di ǀgoraǃgâs ǃnâ ǁnā;
1TI.3.9	î gu ǂgoms di ǂganǃgâsiba ǃanu ǂâis ǃnâ ūhâbasen.
1TI.3.10	Î gu aibe ǃâitsâhe, tsî ūose gu ga hōheo, a gu ǁnās khaoǃgâ ǃoaba, ūose gu ga io.
1TI.3.13	ǃGâise kara ǃoaban ge ǃgâi amǃnâsa ra ǃoaǂuibasen, tsî kai ǁkhoaǂgaosib ǂgoms Xristub Jesub ǃnâ hâs di xui-ao.
1TI.3.14	Nēna ta ra xoaba tsi, ǃhaese ta nî sats tawa sī, ti ta ra ǃâubasen xawe;
1TI.4.2	hînaxaǃnâsib ǃnâ ra ǂhumi-aogu ge ǁîga, khausaosa ǁîgu ǂâis ǂûs ǃnâ ūhâga,
1TI.4.5	mîs tsî ǀgores ǀkha i ra ǃanuǃanuhe xui-ao.
1TI.4.6	Nēnats ga ǃgâsana mâi-aiǃâo, ots ge Xristub Jesub di ǃgâi ǃoaba-aose nî ī, ǂgoms tsî ǂuru ǁkhāǁkhās, sats ge saoǃgons di mîdi ǃnâ kaikaihe hâtsa.
1TI.4.11	Nēna mîmā î ǁkhāǁkhā.
1TI.4.13	Khomai, î ǁnama, î ǁkhāǁkhāhâhâ, sī ta nîs kōse.
1TI.4.15	Nēn xa ǂâiǂâisen, î ǁîn ǃnâ hâ, îs aiǃâ ǃgûs âtsa ǂhaisa hoa xūn ǃnâ.
1TI.5.2	Kaira tarade ǁgûse; ǂkhamde ǃgâsase îǂhôasib hoab ǀkha.
1TI.5.4	Tsî ǃoatara-i ga ǀgôan tsî ǀgôan di ôana ūhâo, an aibe ǁîn di ommi ǂûba ǃaoǃgâxase ǃoabasa ǁkhāpesen, în kaikhoena mādawa-amsa dī; ǁîs a Elob aiǃâ ǃgâi tsî ǃkhōǃoasa xuige.
1TI.5.6	xawe turagu ǃnâ ra ûi ǃoatara-i ge ûitsamase ǁō hâ-e.
1TI.5.7	Nēna mîmā, î di ūose i.
1TI.5.8	Tsî khoe-i ga ǁî-i din tsî ǀō-ai ǁî-i ommi dina sâu tama io, ǁnā-i ge ǂgomsa ge ǀūxū, tsî i ge ǂgomoǃnâ-i ǃgâ-ai a tsū.
1TI.5.9	ǃOatarasa as ǃkhōǂuihe, ǃnanidisi kurigu ǃnaga hâ tamas, ǀgui aob di tara ge is,
1TI.5.11	Xawe ǂkham ǃoatarade ǂkhā; Xristub ǃoagu di ga ǁgans turaba hō-o, o di ra ǃgame ǂgao xuige;
1TI.5.12	tsî di ge ǀgoraǃgâs âde ūhâ, ǂguro ǂgomsa di ge ǁauxūdī xui-ao;
1TI.5.13	tsî ǁkhā ǁaeb ai di ge ǁause omdi ǃnâ ǃgûmasa ra ǁkhāǁkhāsen, tsî ǁause di hâs ǀguisa hî tama, xawe di ge a ǂhôaxa, tsî ǁau xūna ra dī, tsî anu tama hâ xūna ra ǃhoa.
1TI.5.15	ǀNai di ge ǀnîde Satanni ǃoa ge oa.
1TI.5.16	Tsî ǂgom hâb kas ǂgom hâs kas ga ǃoatarade ūhâo, a-i ǁîde ǂâu hâse hui, ǀhaohâb ǃgomǃgomhe tidega, îb naudi ǂhauǃnâ ǃoatarade ǂâu hâse hui ǁkhā.
1TI.5.21	Elob tsî Xristub Jesub tsî ǃkhōǂuibasensa ǀhomǃgāgu aiǃâ ta kaise ra ǀkhoma tsi, nēnats nî aiǀgoras ose ǃkhōǀgaipe ǃkhaisa, tsî ǂōsenǀîsa xuts xū-e dī tide ǃkhaisa.
1TI.5.23	ǃAruǀî tā ǁgam-i ǀgui-e ā, î ǂauxûiro-e ā re sa ǃnāb tsî ǃnurise ra hāǂam tsi ǀae ǂkhabusasin ǃaroma.
1TI.5.24	ǀNî khoen di ǁoren ge aiǃâ ǂhai hâ, tsî ǀgoraǃgâs âna ra aiǃgûba, tsî ǀnîn din ge ǁkhāti ra saoǃgon;
1TI.5.25	ǁnās ǁkhās xasen ge ǀnî ǃgâidīna aiǃâ ǂhai hâ, tsî naun ge ǁkhāti ǂganǃgâsase a hâ ǁoa.
1TI.6.4	ǁnā-i ge ra khūkhūsen tsî xū-e ǂan tama hâ; tsî i ge ra ǀaesen ǂnoagudîdi tsî khomgudi ǃaroma, ǁîde xun surib tsî ǂnoagus tsî ǃkhāǃkhādi tsî ǂkhaba ǂâiǂâisendi tsîna ra ǀkhīde,
1TI.6.5	ǂkhaba ǃkhamgudi, ǁgao hâ ǁnâuǃāba ūhâ tsî amaba ūǀhanahe hâ khoen dide, eloǃgâiǃōsib a ǃoaǂuibasen, ti ra ǂâina. Nēti īna ǂgōxū.
1TI.6.14	nē mîmāsats nî ǂnao-ose tsî ūose ǃkhōǀgaipe ǃkhaisa, sada ǃKhūb Jesub Xristub di ǂhaiǂhaisens kōse;
1TI.6.18	în ǃgâidī, în ǃgâidīgu ǃnâ ǃkhū, în māǂgaoxa, în amǃnâxa kai ǂgao;
2TI.1.1	Pauluta, Jesub Xristub di apostelta, Elob di ǂâisa xu, Xristub Jesub ǃnâ hâ ûib di mîmâis ǃoa.
2TI.1.2	Timoteub ti ǀnamǀnamsa ǀgôab ǃoa: ǀKhommi tsî ǀkhomxaǂgaosib tsî ǂkhîb tsîna, Elob ǁGûb tsî sada ǃKhūb, Xristub Jesuba xu.
2TI.1.4	tsî ta kaise ra ǁkhore, satsa ta nî mûsa, sa ǁgamron xa ta ra ǂâio, ǃgâiaǂgaob ǀkha ta nî ǀoase;
2TI.1.12	ǁÎ ǃkhais ǃaroma ta ǁkhāti nēna ra tsâ, xawe ta taotaohe tama; ǂan ta a amaga, tari-i ǃnâ ta ge ǂgom ǃkhaisa, tsî ta ra ǂanǁapo, ǁîb tawa ta ǁguibēbahe hâ ǁauǁauxūbab nî ǁnā tsēs kōse sâuba tesab a ǁkhā ǃkhaisa.
2TI.1.15	Hoagu Asiab ǃnâ hâgu, ǁîgu ǃnâ kha Figelub tsî Hermogeneb tsîkha hâgu ge ǁnāxū te ǃkhaisats a ǂan.
2TI.1.16	Ab ǃKhūba Onesiforub di omma ǀkhomxaǂgaosiba mâ; ǃnuriseb ge tita khoakhoa, tsî ti ǃgaeǃnons xab tao tama ge i xui-ao;
2TI.1.17	tsî Romes tawab ge sī ǃnubaib ge tita ôasase ôa, tsî ge hō te.
2TI.1.18	Ab ǃKhūba mā bi, îb ǁnā tsēs ai ǃKhūb tawa ǀkhomxaǂgaosiba hō! Tsî matikōseb tita Efesus tawa gere ǃoaba ǃkhaisats kaise a ǂan.
2TI.2.1	Satsa ǁnâi, ti ôa, Xristub Jesub ǃnâ hâ ǀkhommi ǃnâ ǀgai.
2TI.2.4	Torob ǃnâ ra ǃoaba-i xare-i ge ûib di ǂhansendi ǀkha ǁae tama hâ, toroǃoabas ǃoa ǁî-e ge ǃgaeba-i nî ǃgâiǃgâibase.
2TI.2.7	Mî ta ra-e ǃgaoǃgâ re; îb ǃKhūba hoa xūn ǃnâ ǁnâuǃāba mā tsi!
2TI.2.18	amaba xu ge ǂgōkha, tsî khâis ge ǀnai ī ti ra mîkha, tsî ǀnîn di ǂgomsa ge dawaǃkhunikha.
2TI.2.20	Tsî kai om-i ǃnân ge ǃhuniǀurisoan tsî ǀhaiǀurisoan ǀguina hâ tama hâ, xawe ǁkhāti haixapan tsî ǃhūxapan tsîna; tsî ǀnîna ǃgôasib ǃoa tsîn nauna ǃgôaoǃnâsib ǃoa hâ.
2TI.2.21	Khoe-i ga ǁî-aitsama nēn xa ǃanuǃanuseno, ǁnā-i ge ǃgôasib ǃoa hâ soa-e, oms ǀhonkhoeba khaibahe tsî harebeba hâ-e, mâ ǃgâi sîsenni hoab ǃoa ǁāǁāhe hâ-e.
2TI.2.25	tsî i ge nî mâǃoa rana tsauraǃnâsib ǀkha ǁgau, Elob ǁîna ǀnîsi ǃhobasensa mā tidesa, amaban nî mûǂanse,
2TI.2.26	isen ǀnîsi ǁgâuab di ǁnoaba xu ǃnoaǂkhai tidesa, ǁîb ǃnân ǃkhōhe hâba ǁîb di ǂâis ǃoa.
2TI.3.2	Khoen nîra ǁîǀnamsenxa, mariǃgunuxa, anxa, ǃgurixa, ǃkhāǃkhāxa, ǁgûna ǁnâuǀnamoǃnâ, ganganoǃnâ, ǃanuoǃnâ,
2TI.3.3	ǀnamoǃnâ, ǂkhîbaguoǃnâ, ǀhoexa, ǀgauoǃnâ, ǃkhausa, ǃgâina ǃoa ǀnamoǃnâ,
2TI.3.7	ǁîdi hugaǀgui ra ǁkhāǁkhāsen tsî tātsē amab di ǂans tawa a sī ǁoade.
2TI.3.9	xawen ge ǃaruǀî sī tide; ǁîn di ǁnâuǃāosib ge hoana nîra ǂhaisaba xui-ao, naukha dib ǀkha i ge ī khami.
2TI.3.10	Xawets ge satsa ge sao ti ǁkhāǁkhās, tsî ti tanisens, tsî ti ǂâibasens, tsî ti ǂgoms, tsî ti ǃnūǃnâxasib, tsî ti ǀnammi, tsî ti sâsasib,
2TI.4.13	Anaǂamxūb, Karpub tawa ta ge Troas ǃnâ ǁnāxūba ūhā, hāts kao, tsî ǂkhanidi tsîna, ǀō-ai perkamende.
2TI.4.15	Îts satsa ǁkhāti ǁîb xa ǃûisen; kaiseb sige mîde gere mâǃoa xuige.
2TI.4.18	Tsîb ge ǃKhūba ǂkhabadīb hoaba xu ore tsî nîra ǁîb di ǀhomsi gaosib ǃoa sâu te; ǁîba ab ǀamosib hoab kōse ǂkhaisiba ūhâ! Amen.
2TI.4.21	ǃHaeǃhaesen î saob aiǃâ hā. Eubulub tsî Pudenni tsî Linub tsî Klaudias tsî ǃgâsagu hoagu ra tawede tsi.
2TI.4.22	ǃKhūb Jesub Xristuba ab sa gagas ǀkha hâ! ǀKhomma ab sadu ǀkha hâ! Amen.
TIT.1.1	Pauluta, Elob di ǃgāta tsî Jesub Xristub di apostelta, Elob ǃkhōǂuibasensan di ǂgoms ǃoa, tsî eloǃaoǃgâxasib ǃoa hâ ǂans amab dis ǃoa,
TIT.1.2	ǀamo ûib di ǃâubasens ǃoa, ǁnā Elob, ǂhumi ǁoab ge ǀamo ǁaegu aiǃâ mîmâis ǃoa,
TIT.1.5	ǁÎ ǃkhais ǃaroma ta ge Kretas tawa ǃgoro kai tsi, gorose tôasi hâna aiǃâb ǃoa dī-unu, tsîts nî mâ ǃās hoas ǃnâ ǂnomdomga ǂnûiǂgāsa, mîmā tsi ta ge khami,
TIT.1.8	îb ǃhaokhoena sâu ǂgao, îb ǃgâina ǀnam, îb ǃûisen, îb ǂhanu-ai, îb ǃanu, îb îǂhôa;
TIT.1.10	ǂGuin a ǁgauoǃnâ tsî ǁau ǃhoa-ao tsî ǂgaeǂhapu-ao xui-ao, ǀō-ai ǃgaos din,
TIT.1.12	ǀGuib ân, ǁîn di kēbo-ao ge īb gere mî: Kretaǁîn ge hugaǀgui a ǂhumi-ao tsî ǁaixa ǀguru tsî ǀopesa ǃnā.
TIT.2.4	î di ǂkham tarade ǁkhāǁkhā ǂuruǂâixase hâsa, ǁîdi aoga ǀnamsa tsî ǀgôana ǀnamsa,
TIT.2.6	Î ǂkham khoega ǁnās ǁkhās xase ǁnama, ǀgause gu nî hâsa.
TIT.2.11	ǃGâiǃō kai ra ǀkhommi Elob dib ge khoen hoana ǂhaiǂhaisenba amaga;
TIT.3.7	ǁîb di ǀkhomma xu da nî ǂhanuǂhanuhe hâǃâ ǀumi-ao kaiga ǀamo ûib ǃâubasensa ǃoa.
TIT.3.15	Tita ǀkha hân hoan ra tawede tsi. ǂGoms ǃnâ a ǀnam gena tawedeba te. ǀKhomma ab sadu hoadu ǀkha hâ. Amen.
PHM.1.4	Mâ ǁaeb hoaba ta ti Eloba ra gangan, ti ǀgoredi ǃnâ ta sats xa ra ǂâio;
PHM.1.5	sa ǀnammi tsî ǂgoms tsîra, ǃKhūb Jesub tsî ǃanun hoan ǃoats ūhâra xa ta ge ǁnâuo;
PHM.1.8	ǁNā-amaga kai ǁkhoaǂgaosiba ta Xristub ǃnâ ūhâ, anu hâ-e ta nî mîmā tsi ǃkhaisa,
PHM.1.9	xawe ta ǁîs di amǃnâs ǃnâ ǀnammi ǃaroma ǀkhoma ǂgao hâ, nēti ī ta amaga, kaira hâ Pauluta, tsî nēsi ǁkhāti Xristub Jesub ǃkhōsata.
PHM.1.11	aibe ge harebeba tsi tama hâ ib, xawe nēsi sats tsî tita tsîkhoma kaise harebeba hâb, sî-oa ta geba.
PHM.1.12	Îts satsa ǁîb, ǁnāb ge ti ǂgaob ǂûba ǃkhōǃoa.
PHM.1.15	ǀNîsib ge ǂkhari ǁaeroba ǀgoraxū tsi hâ i, ǀamosets nî ǁkhawa ūhâ biga,
PHM.1.17	O titats ga horesase ūhâo, tita ǁkhā ta axase ǁnâi ǃkhōǃoa bi.
PHM.1.18	Tsî ǂkhôa-eb ga dī tsi hâo, xū-eb ga surude tsio, ǁî-e tita ǃgôaba re.
PHM.1.19	Tita Pauluta ge ti ǃommi ǂûb ǀkha go xoa: Tita ge ǁî-e nî matare. Î ta tā mî, ǁkhātits sa-aitsama tita surude hâ ǃkhaisa.
PHM.1.21	Sa ǁnâuǀnamxasib ai mûmâinǃgâ hâse ta goro xoa, mî ta gos xats nî ǃnāsase dī ǃkhaisa ǂan tsî.
PHM.1.25	Sada ǃKhūb Jesub Xristub di ǀkhomma ab sadu gagas ǀkha hâ! Amen.
HEB.1.1	ǃNuriǃnādi tsî mâ dommi hoab aib Eloba hugasa xu kēbo-aogu ǃnâ ǁgûgu ǃoa gere ǃhoas khaoǃgâb ge nē ǀuni tsēdi ǃnâ sada ǃoa ge ǃhoa ǀGôab ǃnâ;
HEB.1.9	ǂhanu-aisibats ǀnam hâ, tsî ǂhanuoǃnâsibats ǁkhan hâ amagab ge sa Eloba satsa, o Elotse, ǃgâiaǂgaob di ǁnui-i ǀkha ge ǂkhauǀkhā sa horesagu ǂamai.
HEB.1.11	ǁÎgu ge nîra kā, xawets ge satsa nîra hâhâ; tsîn ge ǁîn hoana sara-i xase nîra ǀoro,
HEB.1.12	tsî ǂamsara-i xasets ge ǁîna nîra ǃgami; on ge nîra ǀkharaǀkharahe; xawets ge satsa a ǁkhā, tsî kurigu âts ge ǀam tide.
HEB.2.1	ǁNā-amaga da ge ǁnâu da gen ai ǃnāǂamsase nî ǃgaoǃgâ, î da tā ǀguitsē kā.
HEB.2.5	ǀHomǃgāgab ge ǃgoaxa ǃhūbaiba ǃnaga dība tama hâ xui-ao, ǁîb xa ge ra ǃhoaba.
HEB.2.7	ǂKharirosets ge ǁîba ǀhomǃgāgu ǃnaga ge ǃgamǃgam; ǂkhaisib tsî ǃgôasib tsîkha ǀkhats ge ǁîba ge ǀgapa, tsîts ge sa ǃomkha di sîsenni ǂama ge mâi bi.
HEB.2.8	Xūn hoanats ge ǁîb di ǂaira ǃnaga ge ǁgui. Tsî xūn hoanab ga ǁîb ǃnaga ǁguio, ob ge ǀgui xū-i xare-e, ǁîb ǃnaga hâ tide-e ǃgau tama; tsî da nēsi gorose mû tama, xūn hoan ǁîb ǃnaga ǁguihe hâsa.
HEB.2.15	tsîb nî ǁnān, ǁōb di ǃaob xa ǁîn di ûihâb hoaba ǃgāsis ǃnâ ǃkhōhe hâna orese.
HEB.2.16	ǀHomǃgāgab kom ǃkhōǃoa tamao, xaweb kom Abrahammi suriba ra ǃkhōǃoao.
HEB.3.3	Xaweb ge nēba Moseb xa nētikō kai ǂkhaisi-e anu-anuhe hâ, omsa ra ǂnubib oms xa kai ǃgôasi-e ūhâs ǁkhās khami.
HEB.3.4	Mâ om-i hoa-i khoe-i xa ra kuruhe xui-ao; xawe xūn hoana ge kurub ge a Elo.
HEB.3.5	Tsî Moseb ge ǃoabasabese ǁîb di oms hoaragas ǃnâ ǂgomǂgomsa ge i, ǃhoahe nî xūn di mîdansa ǃoa;
HEB.3.9	sadu îgu ǃâitsâ tsî gere ôaǃnâ te ǃnubai, tsîn ge hakadisi kurigu kōse ti sîsenga gere mû.
HEB.3.10	ǁÎ ǃkhais ǃaroma ta ge ǁnā ǃhaos ǂama ǁaixa, tsî ge mî: Hukaǀguin ra ǂgaob ǀkha ǁhapuma, tsîn ge ti daoga ǂan tama hâ;
HEB.3.12	Kōbasen re, ǃgâsado, î-i tā ǀgui-i âdo ǀnîsi ǂkhaba ǂgomoǃnâ ǂgaoba ūhâ, ûitsama Eloba xu i nî ǁnāǁgôase.
HEB.3.16	Mâna kha ge i, ǁnâun ra hîa ge au-ausenna? Hoan, Moseb xa Egipteba xu gere ǂgaeǂguiǂuihe tamana?
HEB.3.19	Tsî da ra mû, ǂgomoǃnâsib ǃaroman ge ǂgâ ǁoa i ǃkhaisa.
HEB.4.1	A da ǁnâi ǃao, î-i tā ǀnîsi ǀgui-i âdo, ǁîb di sâb ǃnâ ǂgâ ǁkhās di mîmâis hâ hîa, khaoǃgâ i hâse hōhe.
HEB.4.2	Sada on ge ǂhôahe hâ amaga, naun khami; xawe aoǁnâs di mîs ge nauna xū-i xare-e hui tama ge i, ǁnâu si ran ǃnâs ge ǂgoms ǀkha ǀhao tama hâ i xui-ao.
HEB.4.5	Tsî nē ǃkhais tawa ǁkhawa: “Ti sâb ǃnân ǂgâ tide.”
HEB.4.6	O i ge ra ǃgau, ǀnîn nî sâb ǃnâ ǂgâsa, tsî ǁnān, aibe ge ǃgâiǂhôasa aoǁnâbahen ge ǂgomoǃnâsib ǃaroma ǂgâ tama isa,
HEB.4.9	ǁNā-amaga i ge sâtsēs di sâ-e Elob ǁaesa ra ǃgauba.
HEB.4.11	A da ǁnâi ǃhaeǃhaesen, ǁnā sâb ǃnâ da nî ǂgâsa, î-i tā ǀgui-e ǁkhā aiǁgaus ǂgomoǃnâsib dis ǃnâ ǁnā.
HEB.4.13	tsî kurusabe-i xare-i ge ǁîb aiǃâ mûheǁoasa tama hâ, tsî xūn hoan ge ǀkhaiǀkhā tsî khowa-aihe hâ, ǁnāb, ǁîb xa da ra ǃhoab di mûra aiǃâ.
HEB.5.10	tsîb ge Elob xa ǀgapipristeri, Melxisedeki dommi ǃoa hâb ase ge ǂgaihe.
HEB.5.11	ǁÎb xa ge sige ǂgui mîxūna ūhâ, ǁguiǃāsa a ǃgombana, ǁnâusa du ge nētikōse a ǀopesaba amaga.
HEB.6.1	ǁNā-amaga a da tā Xristub di tsoatsoaǁkhāǁkhāsa nēsi ǁnāxū, î da dīǀoaǀoasib ǃoa aiǃâb ǃoa ǃgû; î da tā ǁkhawa ǃgaoǃgao-e ǁgui ǁō hâ sîsenga xu ǃhobasens xa, tsî Elob ǃnâ ǂgoms xa,
HEB.6.2	tsî ǁāǁnâdi di ǁkhāǁkhās xa, tsî ǃommi ǁgui-ais xa, tsî ǁō hân di khâis xa, tsî ǀamo ǀgoraǃgâs xa.
HEB.6.3	Tsî da ge ǁîsa ǁkhāti nî dī, Elob ga mā-amo.
HEB.6.5	tsî ǃgâi mîs Elob dis tsî ǃgoaxa ǃhūbaib di ǀgaiga ge tsâtsân,
HEB.6.6	ǁîn ga ǁnāǁgôao, ǁîn nî ǁkhawa ǃhobasens ǃoa ǀasaǀasahe ǃkhaisa, ǀasa-amen ra Elob Ôaba ǃgâubasen tsî ǃharaxūsa xūse dībasen amaga.
HEB.6.7	ǃHū-i ǃnuriǃnāde ǁî-i ǂama ra hā ǀapiba ra ā-i, tsî ǁî-e ra sîsen khoena harebesa ǁhaona ra ūǀkhība-i, ǁnā-i ge Eloba xu ǀkhaeba ra hō;
HEB.6.8	xawe ǁkhūn tsî ǀkhininin tsîna ra ūǀkhī-i, ǁnā-i ge ǁkhoatsama tsî ǀâxarexūhesa ǀgū hâ; ǁî-i di ǀams ge khauǃkhūhesa.
HEB.6.9	Xawe ge ge sadu ǀnamsabedo xun ǃnāsa ama-ai xūna nî hâsa ra ǂgom ǃgâiǃōsib ǃoa garuna nēti ge ra mî xawe;
HEB.6.12	ǀopesa du tidese, tsî du nî ǁnān, ǂgoms tsî ǃnūǃnâxasiba xu mîmâide ge ǀumin di ǁgaeǁgae-ao kaise.
HEB.6.14	tsî ge mîo: “Amase, tita ge ǃkhū hâse nîra ǀkhae tsi, tsî kaise ta nîra ǂguiǂgui tsi.”
HEB.6.15	Ob ge ǁnāti ǃnūǃnâxase ǃâu, tsî mîmâisa ge hōbasen.
HEB.6.17	ǁNā-amaga, Elob ge mîmâis di ǀumi-aoba ǃnāǂamsase ǁgau ǂgao-o, ǁîb di ǂâibasens ǁnope tide ǃkhaisa, ob ge nū-i ǀkha ǁaegub ǃnâ ge hā.
HEB.6.18	Î da ga ǀgam ǁnoweǁoasa xūra, ǁîra ǃnâb Eloba ǂhumi ǁoara ǃnâ ǀgaisa ǁkhaeǂgao-e ūhâ ti, sada ǁhâsī geda, tsî ǁkhau-ūhe da ge ǃâubasensa ra ǃkhōǀgaipeda;
HEB.6.19	ǁîsa da ǀoms di ǃkhōmâixūse ūhâs, ǁaposa tsî ǀgaisas, tsî ǁkhāti ǂgāmâisab ǃnâ ra ǃgûǂgâsa;
HEB.7.2	Abrahammi ge ǁkhāti ūb hân hoan di disiǁî ǃâsa ǀgorababa. ǁÎb ge ǂgurosa ǂhanu-aisib di gao-ao; ti ra ǂnûiǃkhunihe; tsî ǁnās khaoǃgâb ge ǁkhāti Salems di gao-ao, ǁnāb ge ǂkhîb di gao-aoba;
HEB.7.3	ǁgûo, surio, tsî ûitsēdi di tsoatsoa-i tsî ǀam-e ūhâ tamab; tsîb ge Elob Ôab ǀkha ǀguiti-ī, tsîb ge pristerse nîra hâ ǀamosib kōse.
HEB.7.4	Kō ǁnâi re, matikōseb a kai ǃkhaisa, nēb, abo Abrahammi ge ǁkhāti disiǁî ǃâs ǁkhâuǁnâs disa māba.
HEB.7.6	xawe ǁnāb, ǁîn ǃhaos di tama ge ib ge Abrahamma xu disiǁî ǃâsa ū, tsî ǁnāb mîmâisa ge ūhâ iba ge ǀkhae.
HEB.7.7	O i ge hoaragase ǃhoaǃoaheǁoasa, ǂkharib ra ǃnā bi hâb xa ǀkhaehesa.
HEB.7.8	Tsî amase nēpan ge ǁō nîse ī khoena disiǁî ǃâsa ra ū; xawe ǁnāpab ra ǀguib, ûib hâ, ti ra ǀhûǀguitimîbaheba ū.
HEB.7.9	Tsî nēti ta ga mî ǁkhā, ob ge ǁkhāti Levib, disiǁî ǃâsa ra ūba Abrahammi ǃnâ disiǁî ǃâsa ge mā;
HEB.7.10	goroseb ge ǁgûb di kamanab ǃnâ hâ i xui-ao, Melxisedeki ge ǃgûǃoa bi ǃnubai.
HEB.7.12	Pristersis ga ǀkharaǀkharaheo, o i kom ǂhâbasao, ǂhanub on nî ǀkharaǀkharahesa;
HEB.7.13	ǁnāb, ǁîb xan ra nēna mîheb ge a ǀkhara ǃhaos di xui-ao, ǁîsa xu i tātsē khoe-i xare-e altarsa ǃoaba tamasa.
HEB.7.15	Tsî ǃnā hâse i kom a ǂhaisao, Melxisedeki di dommi ǃoab ga ǀkhara pristera khâio.
HEB.7.16	ǁGansi ǂnûiǂgās di ǂhanub ǃoa pristerse dīhe tamab, xawe kāǁoasa ûib di ǀgaib ǃoa;
HEB.7.18	ǁÎb ǀkhas ra aibekam mîmāsa ǁaudīhe, ǂkhabusa tsî harebeoǃnâs ge i amaga;
HEB.7.20	Tsî i ge nū-i ose ī tama ge i (naugu ge nū-i ose prister kai xui-ao;
HEB.7.23	Tsî naugu xa gu ge ǂguiga ge prister kai, ǁōb xa gu ge ǂhanihe amaga, hugaǀgui gu nî hâsa;
HEB.7.24	xawe nēb, ǀamosib kōseb ra hâ amagab ge kāǁoasa pristersisa ūhâ;
HEB.8.2	ǃanusib di ǃoabasabeb tsî ama-ai tabernakeli dib, ǃKhūb ge ǂnubikhâib, tsî khoe-e tama.
HEB.8.4	ǃHūbaib aib ga hâo, ob ga prister tama i hâ, ǁnāpa gu ǂhanub ǃoa ǁguibade ra ǁguiba pristerga hâ xui-ao;
HEB.8.7	Nau ǂguros ga ūose io, os kom ga ǀgamǁîsa ǃkhaisa ôabahe tama i hâo.
HEB.8.10	Nēs ge ǃgaeǀhaos, Israeli ommi ǀkha ta nîra ǁnā tsēdi khaoǃgâ dīsa, tib ra ǃKhūba mî: Ti ǂhanuga ta ǁîn di ǂâis ǃnâ nîra mā, tsî ǁîn di ǂgaogu ǃnâ ta ǁîga nîra xoaǂgā; tsî ta ge tita nîra ǁîn di Elo, tsîn ge ǁîna nîra ti ǁae.
HEB.8.11	Tsîn ge mâ-i hoa-e ǁî-i ǀgūkhoe-e, tsî mâ-i hoa-e ǁî-i ǃgâsa-e ǁkhāǁkhā tide tsî: ǃKhūba ǂan re! ti mî tide. Hoatsaman tita nîra ǂan xui-ao, hoan xa ǂkhari-i âna xu hoan xa kai-i ân kōse.
HEB.8.12	ǁÎn di ǂhanuoǃnâsiga ta nîra ǀkhomxa, tsî ǁîn di ǁoren xa ta ǃaruǀî ǂâi tide xui-ao.
HEB.9.1	Tsîs ge ǀnai ǂguro ǃgaeǀhaosa eloǃoabas di ǂhanugu tsî ǃaugasi ǃanusiba ge ūhâ i;
HEB.9.12	tsî ǁkhāti pirigu tsî tsâugu tsîn di ǀaob ǀkha ǂgâ tama i, tsîb ge ǀgui ǃnās ǀguisa ǁîb di ǀaob ǂûb ǀkha ǃanusib ǃnâ ǂgâ, tsî ǀamo ore-e ge hā-ū;
HEB.9.16	ǃGaeǀhaos hâpa, ǁnāpab nî ǃgaeǀhaosa ge dīb di ǁōba ǂanǂanhe xui-ao.
HEB.9.17	ǃGaeǀhaos kom ǁō hân ǀguin ǂama a sîsenxa, ǃgaeǀhaosa ge dīb ûi hâ hîas ǀgai-e ūhâ tama amaga.
HEB.9.18	ǁNā-amagas ge ǂguro ǃgaeǀhaosa ǁkhāti ǀaob ose khaihe tama ge hâ i.
HEB.9.19	Mîmādi hoadeb ge Moseba ǂhanub ǃoa ǁaes hoas ǁga ǃhoatoao, ob ge tsâugu tsî pirigu di ǀaob xa ū ǁgam-i tsî purpurǀûn tsî hisob tsîn ǀkha, tsî ǂkhanis ǂûs tsî ǁaes hoasa ǀgapi-ai,
HEB.9.25	tsîb nî ǁkhāti ǂgui ǃnāde ǁguibasense tama, ǀgapipristeri kurikorobe ǁîb ǂûb di tama ǀaob ǀkha ǃanusib ǃnâ ra ǂgâ khami;
HEB.10.2	ǁNāti ga ī tama io, o di ga ǁguibade ǀû hâ, ǁnān eloǃoabasa ra dīn ga ǀguitsē ǃanuǃanuhe hân ase ǁoren di ǂâisa ūhâ tama i hâ xui-ao.
HEB.10.6	Khauǁguibadi tsî ǁoreǁguibadi ǃnâts ge ǃgâiǃgâibasen-e ūhâ tama hâ i.
HEB.10.7	O ta ge tita ge mî: Mû, ǃgoaxa ta a (ǂkhanis di tsoatsoas ǃnâ tita xa xoamâihe hâ), sa ǂâisa ta nî dīse, o Elotse.
HEB.10.8	ǂGurob ge mîo: ǁGuibadi tsî hōdi tsî khauǁguibadi tsî ǁoreǁguibadi tsînats ge ǂgao tama hâ, tsîts ge ǁîdi ǃnâ ǃgâiǃgâibasen-e ūhâ tama hâ (ǂhanub ǃoa ra ǁguibahede),
HEB.10.9	ob ge nēsi ra mî: Mû, ǃgoaxa ta a, o Elotse, sa ǂâisa ta nî dīse. ǂGurosab ra ǁaudī, ǀgamǁîsab nî ǂnûiǂgāse.
HEB.10.15	Tsî ǃAnu Gagab ra ǁkhāti ǁkhā-e ǀhûǀguitimîba da.
HEB.10.18	Tsî ǁîn di ǀûbas hâpa, ǁnāpa i ǃaruǀî ǁguiba-e hâ tama ǁoren ǂama.
HEB.10.21	tsî kai pristera da Elob ommi ǂamai ūhâ amaga,
HEB.10.27	xawe ǃhuriǃhurisa ǃâubasens ǀgoraǃgâs dis, tsî ǀaes di ǁhabub, mâǃoasabena nîra hapuba.
HEB.10.31	ǃAoǃaosa i ge a, ûitsama Elob di ǃomǁae ǁnāsa.
HEB.10.35	Tā ǁnâi sadu ǁkhoaǂgaosiba aoxū, kai mādawa-am-e ūhâba.
HEB.10.39	Xawe da ge sada ǂkhabuǂâi tsî ra kāǁōn di tama hâ; tsî da ge ǂgom tsî ǀomsa ra sâun di.
HEB.11.2	ǁÎsa xu gu ge kaiga ǃkhō-am-e hō xui-ao.
HEB.11.6	Xawe ǂgoms ose Eloba ǃgâiǃgâibas ge a ī ǁoa; Elob tawa ra sī-i nî ǂgom amaga, hâb a ǃkhaisa, tsîb a ǁîba ra ôan di dīdawa-amao ǃkhaisa.
HEB.11.10	ǃĀs, ǃgaoǃgaoba ūhâsab ge ǃâubasen xui-ao, ǁîs di om- tsî kuru-aob ge Eloba.
HEB.11.14	Nēna ra mîn ge ǂhaisase ra ǁgauǂui, ǁgûxan ǃhū-en ra ôa ǃkhaisa.
HEB.11.15	Tsî amase naub, ǁîba xun ge ǂoa ǃhūb xan ga ǂâi hâo, on ga ǁaeba ūhâ i, ǁkhawan nî ǁnāǀî oaga.
HEB.11.38	ǁîn ǃhūbaiba ge anuba tama i tsî ǃgaroǃhūgu ǃnâ, tsî ǃhomgu ai tsî ǃhūb di ǁhoagu tsî ǁhāgu ǃnâ gere ǁhapumana.
HEB.11.39	Nēn hoan ge ǂgomsa xu ǃkhō-am-e hō, tsî mîmâisa hō tama ge i;
HEB.11.40	Elob ge ǁnās ǃgâ-ai ǃgâi xū-e sada ge aiǂhomiba amaga, sada osen ǁîna dītoahe tidega.
HEB.12.2	î da Jesub, ǂgoms di ǂgaeǂgui-aob tsî dītoa-aob ai kō; ǁîb ǁgui-aiǃâbaheb ge hâ i ǃgâiaǂgaob di amǃnâs ǃnâ ǃgâuhaiba ge tsâb, taosiba ǃgôa tama i, tsî Elob trons di amǀkhāb ǁôab ai ǂnôaba.
HEB.12.4	Ganupe du ge ǁoreba ǃkhamǃoas ǃnâ ǀaob kōse ǃkham tama hâ.
HEB.12.7	ǁKharaba du ga tanio, ob ge Eloba ǀgôadu ase ra sîsenū du; mâ ǀgôaba kha hâ, ǁgûb ǁkhara tamaba?
HEB.12.10	Naugu ge ǀnî tsērode ǃgâiba gu ge i khami gere ǁkhara da; xawe nēb ge harebes ǃoa ra ǁkhara da, ǁîb di ǃanusiba da nî amǃnâxaga.
HEB.12.21	Tsî nētikōse ǃaoǃaosa ai-i ge i, ob ge Moseba: “ǃHuri ta hâ tsî ta ra ǀkhū,” ti ge mî.
HEB.12.27	Os ge nēs: ǀGui ǃnās ǀguisa ra ǁgauǂui, ǁnopeǁnopesa xūn nîra ǀkharaǀkharahesa, dīhe gena, ǁnopeǁnopehe ǁoa xūn nî hâhâga.
HEB.12.28	ǁNā-amaga, ǁnopeǁnopeheǁoasa gaosiba da ge hō amaga, a da ǀkhomma ǃkhōǀgaipebasen, î da ǁîba xu ǃgôasib tsî ǃaoǃgâb ǀkha Eloba, ǃgâiba bi a khami, ǃoaba ǁkhā;
HEB.13.19	Tsî ta ǁnās ǃgâ-ai ra ǀkhoma du, ǁîsa du nî dīsa, î ta ga ǃhaese sado ǁkhawa māhe ti.
HEB.13.21	ab hoa ǃgâi sîsenni ǃnâ ǁkhā kai du, ǁîb di ǂâisa du nî dīse, îb sada ǃnâ sîsen, ǁîb aiǃâ a ǃgâi-e Jesub Xristuba xu; ǁîba ab ǂkhaisiba ūhâ ǀamosib hoab kōse! Amen.
HEB.13.22	O ta ra ǀkhoma du, ǃgâsado, nē ǁnamas di mîsa tani re; ǃnubuse ta go xoaba du xuige.
HEB.13.23	Î ǂan, ǃgâsab Timoteub ge xūhesa; ǃhaeseb ga hāo, o ta nî ǁîb ǀkha sado sī mû.
HEB.13.24	Sadu aiǃgû-aogu hoagu tsî ǃanun hoana tawede. Italiab din ra tawede du.
HEB.13.25	Ab ǀkhomma sadu hoadu ǀkha hâ! Amen.
JAS.1.3	î du ǂan, sadu ǂgoms di ǃâitsâhes taniǀnamxasiba ra hā-ū ǃkhaisa.
JAS.1.4	Tsî taniǀnamxasiba ab dīǀoaǀoasase sîsenni âba dī, î du dīǀoaǀoasa tsî hoaragase ǂhau, î du xū-i xare-i ǃnâ tā tôasi.
JAS.1.7	ǁNāti ī khoe-e a-i tā ǂâi, xū-e i nî ǃKhūba xu hōsa.
JAS.1.8	ǃHonariǂgaoxa khoe-i ge ǁî-i daogu hoagu ǃnâ a ǁae-oǃnâ.
JAS.1.13	Khoe-i xare-i, ǃâitsâhe i karao, a-i tā mî: Elob xa ta ra ǃâitsâhe. Elob ge ǂkhabab ǀkha a ǃâitsâhe ǁoa xuige, tsîb ge ǁîb ǂûba khoe-i xare-e ǃâitsâ tama hâ;
JAS.1.16	Tā ǁhapu, ti ǀnam ǃgâsado.
JAS.1.23	Khoe-i ga mîsa ǁnâus ǀguisa hî, tsî i ga dī-ao tama io, ǁnā-i ge khoeb khami ī, ǃnae-ūb hâ aisa mûsenxūs ǃnâ ra kōba;
JAS.1.24	ǁî-aitsamab ge kōseno, ob bē tsî ǁnātimîsi ge ǀuru, matib īsa xui-ao;
JAS.1.27	Elob tsî ǁGûb aiǃâ ǃanu tsî ǂnao-oǃnâse ī eloǃoabas ge nēsa: ǃOaǀgôan tsî ǃoataradets ga ǁîn di ǁgâiǀāb ǃnâ sari, tsîts ga sa-aitsama ǃhūbaiba xu ǂnaoǂnaosens ose sâuseno.
JAS.2.2	Khoeb ga sadu ǀhaos ǃnâ ǂgâxa ǃhuniǀuri ǀkhunuǂnûida-i tsî anu-anusa sarab ǀkha, tsîb ga ǁkhāti ǀgâsaba ǁkhoatama sarab ǀkha hāo,
JAS.2.3	tsî du ga anu-anusa saraba tani hâba kōǀî, tsî du ga ǁîb ǃoa mîo: Satsa nēpa ǃgâi ǃkhai-i ai ǂnû! tsî du ga ǀgâsab ǃoa mîo: ǁNāpa mâ! Nēpa ǂnû ti ǂaimâi-aidas ai!
JAS.2.4	ǀGorasa du kha sadu ǃnâ dī tama hâ, tsî ǂkhaba ǂâiǂâisendi di ǂhanuǂhanu-ao kai tama du kha hâ?
JAS.2.6	Xawe du ge sado ǀgâsaba ge sora. ǃKhū hâ tamana kha ǁnān, sado ra dān, tsî sado ǂhanuǂhanu-aogu aiǃâ ra ǂgaina?
JAS.2.7	ǁÎ tamana kha ǁnān, ǃgâi ǀons, ǁîs ǀkha du ra ǂgaihesa ra ǃkhāǃkhāna?
JAS.2.15	O ǃgâsab ga, ǃgâsas ga ǀōǀkhā hâo, tsîn ga tsēkorobe ǂû-e tôasio,
JAS.2.17	ǁNās ǁkhās xases ge ǁkhāti ǂgomsa ǁîs ǂûs ǃnâ ǁō hâ, sîsengas ga ūhâ tama io.
JAS.2.19	Sats ge ra ǂgom, ǀgui Elob a ǃkhaisa. ǃGâisets ra dī. ǁGâuagu on kom ra ǂgom tsî ǀkhūo.
JAS.2.20	Tsî ǂan ǂgaots ra, gâre khoetse, ǂgoms sîsengu ose ǁō hâsa?
JAS.2.22	Ots kom ra mûo, ǂgoms ge sîsengu âb ǀkha sîsenǀhao ǃkhaisa, tsî ǂgoms ge sîsenga xu ǀoa ǃkhaisa.
JAS.2.24	O du kom ra mûo, khoe-i sîsenga xu ra ǂhanu-ai kaihesa, tsî ǂgoms ǀguisa xu tama.
JAS.3.1	Tā ǂgui ǁkhāǁkhā-ao kai re, ti ǃgâsado, î du ǂan, ǁnās ǃgâ-ai kai ǀgoraǃgâ-e ge nîra hō ǃkhaisa.
JAS.3.2	Kaise da kom xūn hoan ǃnâ ra ǃnôao; khoe-i, mîs ǃnâ dīsā tama-i ge dīǀoaǀoasa khoe-e, soros hoasa ǃkhōǀgara ǁkhā hâ-e.
JAS.3.3	Mû, hāna da ge tomde ra ǂgâ-amǃnâ, sadan nî ǁnâuǀnamga, tsî da ge ǁîn ǀkha soros ân hoasa ra ǂgae-ūnu.
JAS.3.4	Mû, ǁkhāti doe-omga, matikōse gu a kai tsî ǃgom ǂoagu xa ra doeǁgamahe, xawe gu ge ama ǂkhari ruri ǀkha ra unuhe, ǂgaeǂgui-aob ra ǂgao ǀkhāb hoab ǃoa;
JAS.3.5	nētis ge namsa ǁkhāti a ǂkhari uniǁaero, xawes ge kai xūn xa ra koasen. Kō, ǂkhari ǀaero-e, matikō kai haiǀgomsa i a ǂhubi ǁkhā ǃkhaisa!
JAS.3.7	Mâ ǂūsi-i hoa-i ge ra ǂauǂauhe, ǀgurun di-i karao, anin di-i karao, ǂhana ran tsî hurib ǀgurun di-i karao, tsî i ge ǀnai khoeb di ǂūsiba xu gere ǂauǂauhe;
JAS.3.10	ǁKhā amsa xu kha ra ǂoaxa ǀkhaeb tsî ǀâxareb tsîkha. Tā as ǁnāti ī, ti ǃgâsado.
JAS.3.11	ǀAu-e kha ǀgui mû-e xu ǂkhon-e tsî au-e ra ôa?
JAS.3.12	Īǁkhā i a, ti ǃgâsado, ǀnomahais nî ǀkheraǂûna ūǀkhīsa, tsî ǂauxûiǂûhaisa ǀnomaǂûna? ǁNās ǁkhās khami i ge ǀau-i xare-e ǀū tsî ǂkhon ǁgam-e a ūǀkhī ǁoa.
JAS.3.16	surib tsî ǁîǁâsens tsîra hâpa, ǁnāpa i ge domoǃnâsib tsî mâ ǂkhaba dī-i hoa-e hâ.
JAS.3.17	Xawe ǀgapiseba xu hâ gā-aisib ge ǂgurose a ǃanu, ǁnās khaoǃgâ ǂkhîxaǃnâ, tsauraǃnâ, mîbakaisenxa, ǀkhomxaǂgaosib tsî ǃgâi ǂûn xa ǀoa hâ; tsîb a ǂhauǃnâ tsî hînaoǃnâ.
JAS.4.2	Tura du ra, xawe du ūhâ tama hâ; ǃgam tsî du ra suri, xawe du ge a hō ǁoa; ǃkham tsî du ra torodī, xawe du ūhâ tama hâ, ǀgore tama du hâ amaga.
JAS.4.3	ǀGore du ra xawe du ge ǃkhōǃoa tama hâ, tsūse du ra ǀgore amaga, sadu turagu ǃnâ du nî ǁîna hîǀhuruse.
JAS.4.9	Tsūǀkhā hâse tanisen, ǃoa î du ā; as sadu âisa ǃhausens ǃnâ ǀkharaǀkharasen, îb sadu ǃgâiaǂgaoba ǃoa kai.
JAS.4.11	Tā ǀhoegu, ǃgâsado. ǁÎ-i ǃgâsaba ra ǀhoe tsî ǁî-i ǃgâsaba ra ǀgoraǃgâ-i ge ǂhanuba ǀhoe tsî ǂhanuba ra ǀgoraǃgâ-e. Tsî ǂhanubats ga ǀgoraǃgâo, ots ge ǂhanub di dī-ao tama i, tsîts ge a ǁîb di ǂhanuǂhanu-ao.
JAS.4.16	Xawe du kom nēsi sadu ǃgurib ǃnâ ra koaseno; ǁnāti ī koasens hoas ge a tsū.
JAS.5.3	ǃHuniǀurib tsî ǀhaiǀurib âdu ge ǀgū hâ, tsî ǀgūb ân ge mîdanse nî ība du, tsîb nî ǁgans âdo khauhapu ǀae-i axase. ǁUiba du ge ge ǀhaoǀhaobasen nē ǀuni tsēdi ǃnâ.
JAS.5.6	ǂHanu-aiba du ge ǀgoraǃgâ tsî ǃgam, tsîb ge sado mâǃoa tama hâ.
JAS.5.8	Sadu ona ǁnâi ǃnūǃnâxa, î sadu ǂgaoga ǀgaiǀgai; ǃKhūb di hās a ǀgū xuige.
JAS.5.9	Tā ǀhâimâinǀomǀîgu, ǃgâsado, ǀgoraǃgâhe du tidega. Mû, ǂhanuǂhanu-aob ge dao-ams aiǃâ mâ.
JAS.5.16	ǃÛǂamde ǁguiǁnâbagu re, î du ǀgorebagu, ǂuru du nîga; ǀgaisa ǀgores ǂhanu-ai-i dis ge a sîsenǃnâxa.
1PE.1.3	Ab karehe Elob tsî ǁGûb sada ǃKhūb Jesub Xristub dib, ǁîb di kai ǀkhomxaǂgaosiba ǃoa sada ǁkhawaǃnae kai hâba ûitsama ǃâubasens ǃoa, Jesub Xristub di ǁō hâna xu khâis ǀkha;
1PE.1.15	î du sado ge ǂgaib a ǃanus ǁkhās khami sado ǁkhāti ǃanu sadu tanisens hoas ǃnâ.
1PE.1.22	Î du sadu ǀomde ǃanuǃanu, ǃAnu Gagaba xu ǁnâuǀnamxasib amab dib ǃnâ, hînaoǃnâ ǃgâsaǀnamgusa ǃoa, î du ǃanu ǂgaoba xu ǀaexase ǀnamgu;
1PE.2.14	ǃāǃkhōmâi-aogu karao, ǁîb di sîsabegu ase, ǂkhabadī-aon di ǁkharahesa ǃoa, xawe ǃgâidī-aon di koahesa ǃoa.
1PE.2.19	Nēs ge a ǀkhom xui-ao, khoe-i ga ǂgaoǂans ǃaroma Elob aiǃâ, tsûba tanio, ǂhanuoǃnâse ra tsâse.
1PE.2.23	ǁîb, ǀauheb geo, ǀauǃoa tamab, tsî tsâb geo, ǁgoa tamab, xawe ǂhanuse ra ǀgoraǃgâba ge māǁnâb;
1PE.3.2	saso di îǂhôa tanisensa gu ga mûǂano ǃaoǃgâb ǃnâ.
1PE.3.4	îs ǂganǃgâsa khoeb ǂgaob dib ǃnâ mâ, ǁgaoǁoasa īsib tsauraǃnâ tsî ǃnōsa gagasa ūhâb ǃnâ, Elob aiǃâ ǃgomǀgausase ība.
1PE.3.5	ǁNāti di ge ǃanu tarade huga gere ani, Elob ai ge ǂgomaiǂnûide, tsî ǁîdi aoga ge ǃnaga hâbade.
1PE.3.8	Î du ǀams ai sadu hoado ǀguiǂâixa, ǀkhomxa, ǃgâsaǀnamxa, ǀkhomxaǃnâ, ǃgamǃgamsenxa,
1PE.3.9	tā ǂkhaba-e ǂkhaba-i ama mādawa, tsî ǀaumî-e ǀaumî-i ama; î du ǁnās ǃoagu ǀkhae, î ǂan, ǀkhaeba ǀumis ǃoa du ge ǂgaihe ǃkhaisa.
1PE.3.11	a-i ǂkhababa xu ǂgō, î-i ǃgâiba dī; a-i ǂkhîba ôa, î-i ǁîba sauruǃgon,
1PE.3.12	ǃKhūb di mûra ge ǂhanu-ain ai hâ, tsî ǁîb di ǂgaera ǀgores ân ai xuige; xawe ǃKhūb di ais ge ǂkhababa ra dīn ǃoagu hâ.
1PE.3.13	Tsî tari-e kha sado ǂkhôa-e a dī ǁkhā, ǃgâib di ǁgaeǁgae-ao du kao?
1PE.3.16	Î du ǃgâi ǂâisa ūhâ, în taotaohe, sadu xan ga ǂkhabadī-aodu axase ǀhoeo, ǁnān sadu ǃgâi tanisens Xristub ǃnâ hâsa ra ǃkhāǃkhāna.
1PE.4.1	Tsî Xristub ge sada ǃaroma ǁgans ǃnâ tsâ amaga, sadu ǁkhāti ǁkhā ǂâis ǀkha ǁâtanisen; ǁgans ǃnâ ra tsâ-i ge ǁoreb ǀkha ǀû hâ-e xuige,
1PE.4.2	ǃaruǀî i khoen di turagu ǃoa ûi tidese, tsî i nî, gorose i ǁgans ǃnâ ǃgaubahe hâ ǁaeba Elob di ǂâis ǃoa ûise.
1PE.4.4	ǁî xūn ǂaman ra buru, ǁkhā ǀūbesi hîǀhurus ǃnâ du ǁîn ǀkha ǃgû tama ǃkhaisa, tsîn ra ǃkhāǃkhā;
1PE.4.10	ǃOabagu re, mâ-i hoa-e ǃkhōǃoa-i ge hōs ǃoa ǃgâi ommûǂamaose ǃkharaga ǀkhommi Elob dib dise.
1PE.4.15	A-i khoe-i xare-e tā tsâ ǃgamaose tsî ǃnari-aose tsî ǂkhabadī-aose, tsî nau-i di xū-i ǀkha ra ǁaeǁaesense.
1PE.5.11	ǁÎba ab ǂkhaisib tsî ǀgaib tsîkha ūhâ ǀamosib hoab kōse! Amen.
2PE.1.1	Simon Petruta, Jesub Xristub di ǃgā tsî apostelta, ǁnān sige ǀkha sada Elob tsî ǃGâiǃōdī-aob Jesub Xristub di ǂhanu-aisib ǃnâ ǁkhā ǃgâi ǂgomsa ge hōn ǃoa:
2PE.1.2	ǀKhommi tsî ǂkhîb tsîkha a kha sado ǂguiǂguibahe Elob tsî Jesub sada ǃKhūb di ǂans ǃnâ.
2PE.1.4	ǁîba xu di hoan xa kai tsî ǀgapiǃgôahesa mîmâide sada ǀkhaehe hâb, ǁîde xu du nî elosi ǂūsib ǃnâ amǃnâxase, ǃhūbaib di turagu ǃnâ hâ kāǁōsiba du ga ǁhâxūo:
2PE.1.6	tsî ǂans tawa ǁkhaesens, tsî ǁkhaesens tawa taniǀnamxasib, tsî taniǀnamxasib tawa eloǃaoǃgâxasib,
2PE.1.8	Nē xūn ga sadu tawa hâ tsîn ga ǃnā, on kom ǀopesase tsî ǂûtanioǃnâse hâ kai du tideo sada ǃKhūb Jesub Xristub di ǂans ǃnâ;
2PE.1.10	ǁNā-amaga, ǃgâsado, ǁnās ǃgâ-ai ôasa, sadu di ǂgaihes tsî ǃkhōǂuibasenhesa du nî ǁapoǁaposa; nēna du ga dīo, o du kom tātsē ǃnôa tideo.
2PE.1.11	O du ge ǁnāti ǃkhū hâse nîra ǀarobahe sada ǃKhūb tsî ǃGâiǃōdī-aob Jesub Xristub di ǀamo gaosib ǃnâ ǂgâsa.
2PE.1.12	ǁNā-amaga ta ǀhawe tide, sado ta nî hugaǀgui nēn xa ǂâiǂâiǃnâ, ǁîna du a ǂan, tsî hâ a amab ǃnâ du ǀgaiǀgaihe hâ xawe.
2PE.1.15	O ta ge nî ôasa, î du ga ǁkhāti ti ǃgûǂoas khaoǃgâ hugaǀgui nē xūn xa ǂâiǂâisensa ūhâ.
2PE.1.16	Gāxaǃnâsise hōǂuihe hâ ǁau ǃhoana ge kom sao tamao, sado ge ge sada ǃKhūb Jesub Xristub di ǀgaib tsî hās tsîra ǂanǂan ǃnubai, xawe ge ge ǁîb kaisib di ǃgapaǀî-ao ge i,
2PE.1.18	Tsî nē domma ge ge ǁnâu, ǀhomma xub ge hāo, ǁîb ǀkha ge ǃanu ǃhommi ai hâ hîa.
2PE.1.19	O da ge ǁnās ǃgâ-ai kēbosi mîsa ǁaposase ūhâ; tsî du ga ǃgâise dī, ǁîsa du ga ǃgaoǃgâo, ǃkhae ǃkhai-i ai ra ǃnâ ǃamamǀae-i axase, ǁgoas nî ǃnâ tsîs nî ǁgoaǀgamirosa sadu ǂgaogu ǃnâ ǁhais kōse.
2PE.1.20	Î du nēsa ǂguro ǂan, kēbosis Xoas dis xares ǁî-aitsama ǁguiǃāsa xu hâ tamasa.
2PE.2.2	Tsî ǂguin ge ǁîgu di ǂūǁoasiga nîra sao; ǁîn ǃaromab ge amab di daoba nîra ǃkhāǃkhāhe.
2PE.2.3	Tsî gu ge xūǃgunuxasib ǃnâ ǁau mîdi ǀkha sadu ǁamaguxūse nîra dī; ǁîgu ǂamas ge ǀgoraǃgâsa ǂomxa ǁaeba xu ǀhawe tama, tsî ǁîgu di kāǁōsib ge ǂomhî tama hâ.
2PE.2.4	Elob ge ǁore ge ǀhomǃgāga sâu tama is ǁkhās xase, tsîb ge ǁîga ǃkhaenab di ādi ǃnâ ǀamo ǀaeb ǃnâ gu nî ǂhāǁgôahesa māǁnâs ǁkhās xase, ǀgoraǃgâs ǃoa gu nî sâuhega,
2PE.2.10	tsî ǀō-ai ǁnān, ǁgans ǃoa ǃanuoǃnâ turab ǃnâ ra tanisenn, tsî gaosisa ra ǃharaxūn, ǂgapan, tsî ǁî-aitsama ra ǃgâiǃgâisenn, kaisiga ǃkhāǃkhāsa sau tama hâna,
2PE.2.12	xawe nēn ge ǁnâuǃāoǃnâ ǀgurun, ǃkhōhe tsîn nî ǃgamhesa ǃnaeba hân khami ī; ǀūn anan ra ǃkhāǃkhā amagan ge ǁîn ona nîra hîkākāhe,
2PE.2.13	tsîn ge ǂhanuoǃnâsib di amǃnâsa nîra hō, ǁîn tsēkorobe ǃgâiǃgâisensa dâxūse ūhân, ǂnaoǂnaosa tsî ǀurisan, gāxaǃnâsigu ǃnâ ǃkhūsan, sadu tāgu tawa ǂûs ǃnâ ra ǃgâiǃgâisenn,
2PE.2.14	ǃgamekhôaxa mûde ūhân, tātsē ǁoreǀû taman, ǀgaioǃnâ ǀomde ra nanaǁnân, ǂgaoba xūǃgunuxasib ǃnâ ǁkhāpesen hân, ǀâxareb ôan,
2PE.2.17	Nēn ge ǁgamoǃnâ ǀaun, sare-i xa ra doeǁgamahe ǀnanun ǃkhaenab di ǃkhaeba ǀamosib kōse sâubahe hâna.
2PE.2.18	ǁAu khūkhūsensa xūna ra ǃhoasen ra ǁgans di turagu tsî ǂūǁoasiga xu nanaxū ǁnān, ǁhapus ǃnâ ra ǃgûna ǁhâxūhe ge hâ ina;
2PE.3.2	ǂâiǂâisen du nîga ǁnā mîdi, ǃanu kēbo-aogu aibe gere ǃhoadi xa, tsî sige ǃKhūb tsî ǃGâiǃōdī-aob di apostelge di mîmās xa.
2PE.3.11	Tsî nē xūn hoan ga kāo, mati īse du kha ǃanu tanisens tsî eloǃaoǃgâxasib ǃnâ ga ī?
2PE.3.12	ǃÂu î du ǃnoeaǂgao ǃKhūb hās di tsēsa, ǁîs ai gu ǀhomga ǀaes xa ra khause nîra kās, tsî hoa xūn ǀgammi xa nîra tsunisa.
2PE.3.16	sîǂkhanidi hoadi ǃnâb ra ǁkhāti dī khami, ǁîdi ǃnâ nē xūn xa ra ǃhoase; ǁîdi ǃnâ ǀnî xūn ǁnâuǃāsa a ǃgomba, ǁkhāǁkhāhe taman tsî ǀgaiǀgaihe tamana ra dawaǃkhupuna, ǁnās ǁkhās xase nau xoadi tsîna, ǁîn di ǁgaoǁgaosens ǃoa.
2PE.3.18	î du ǀom sada ǃKhūb tsî ǃGâiǃōdī-aob Jesub Xristub di ǀkhommi tsî ǂans tsîra ǃnâ. Ab ǁîba ǂkhaisiba ūhâ nēsi tsî ǀamo tsēs kōse! Amen.
1JN.1.3	Mû tsî ge ge ǁnâu-i, ǁnā-e ge ge sige sado ra aoǁnâba, sadu on nî sige ǀkha amǃnâxasiba ūhâga; îb sada amǃnâxasiba ǁkhāti ī ǁGûb ǀkha tsî ǁîb di Ôab Jesub Xristub ǀkha.
1JN.1.8	ǁOre-i xare-e da ūhâ tama, ti da ga mîo, o da ge ǁî-aitsama ra ǂgaeǂhapusen, ob ge amaba sada ǃnâ hâ tama hâ.
1JN.1.10	Tsî ǁore tama da hâ, ti da ga mîo, o da ge ǁîba ǂhumi-aose ra dī, os ge ǁîb di mîsa sada ǃnâ hâ tama hâ.
1JN.2.3	Tsî nēsa da ge a ǂan, ǁîba da ǂansa, ǁîb di mîmāde da ga sâuo.
1JN.2.4	ǁÎba da ǂan hâ, ti mî tsî ga ǁîb di mîmāde sâu tama i-i, ǁnā-i ge a ǂhumi-ao, tsî ǁnāti ī-i ǃnâb ge amaba hâ tama hâ;
1JN.2.10	ǁÎ-i ǃgâsaba ǀnam hâ-i ge ǃnâb ǃnâ hâ-e, tsî ǁgonǁgonǂgao-i ge ǁî-i ǃnâ hâ tama hâ;
1JN.2.11	xawe ǁî-i ǃgâsaba ra ǁkhan-i ge ǃkhaenab ǃnâ hâ tsî ǃkhaenab ǃnâ ra ǃgû-e, tsî i ge a ǀū, mâǀî i ra ǃgû ǃkhaisa; ǃkhaenab ge ǁî-i di mûra ǃkhae kai amaga.
1JN.2.12	ǀGôarodo, xoaba du ta ra, ǁorena du ǁîb di ǀons ǃaroma ǀûbahe hâ amaga.
1JN.2.13	Xoaba go ta ra, ǁgûgo, tsoatsoasa xu hâba du ge a ǂan amaga. Xoaba go ta ra, ǂkhamkhoego, ǂkhababa go ge dan amaga.
1JN.2.16	ǃhūbaib ai hân hoan, ǁgans di turab kas, mûdi di turab kas, ûib di kaikaisens kas hoas ǁGûba xu hâ tama i tsî ǃhūbaiba xu hâ xuige.
1JN.2.17	Tsî ǃhūbaib ge ra ǃgû-ī turab âb ǀkha; xawe Elob ǂâisa ra dī-i ge ǀamosib kōse ra hâ-e.
1JN.2.21	Amaba du ǂan tama amaga ta ge xoaba du tama; xawe ǁîba du a ǂan, tsî ǂhumi-i xare-i amaba xu hâ tama amaga ta ge xoaba du.
1JN.2.22	Mâba kha ǂhumi-aoba, ǁnāb ga ī tama io, Jesub a Xristu ǃkhaisa ra ǀūxūba? Nēb ge Xristub khākhoeb, ǁgûb tsî ǀgôab tsîkha ra ǀūxūba.
1JN.2.25	Tsî nēs ge mîmâis, sadab ge mîmâibasa: ǀAmo ûiba.
1JN.2.26	Nēna ta ge xoaba du ǁnān, ǂgaeǂhapu du ran xa.
1JN.3.3	Tsî mâ-i hoa-i nē ǃâubasensa ǁîb ai ūhâ-i ge ǁî-aitsama ra ǃanuǃanusen, ǁîb a ǃanu khami.
1JN.3.4	ǁOreba ra dī-i hoa-i ge ǂhanuoǃnâsib ona ra dī-e, tsî ǁoreb ge a ǂhanuoǃnâsi.
1JN.3.10	Nēs ǃnân ge Elob ôan tsî ǁgâuab ôan tsîna a ǂhaisa. ǂHanu-aisiba dī tama-i hoa-i ge Eloba xu hâ tama-e, tsî ǁî-i di ǃgâsaba ǀnam tama-i tsîn.
1JN.3.19	Tsî nēs ǃnâ da ra mûǂan, amaba xu da hâsa; o da ge sada ǂgaoga ǁîb aiǃâ a ǂkhîǂkhî ǁkhā.
1JN.3.20	Sada ǂgaob ga ǀgoraǃgâ da xaweb Eloba sada ǂgaob ǃgâ-ai kai, tsî xūn hoana a ǂan xui-ao.
1JN.4.2	Tsî nēs ǃnâ du ge Gagab Elob diba nî mûǂan: Mâ gaga-i hoa-i, Jesub Xristub ge ǁgans ǃnâ hāsa ra ǁguiǁnâ-i ge Eloba xu hâ-e;
1JN.4.4	ǀGôarodo, sadu ge Eloba xu hâ, tsî du ge ǁîna dan hâ; sadu ǃnâ hâb a ǃhūbaib ǃnâ hâb xa kai xui-ao.
1JN.4.7	ǀNamsabedo, a da ǀnamgu re, ǀnammi Eloba xu hâ xuige; tsî mâ-i hoa-i ǀnam ra-i ge Eloba xu ǃnae hâ-e, tsî i ge Eloba a ǂan.
1JN.4.8	ǀNam tama-i ge Eloba ǂan tama-e, Elob a ǀnam xui-ao.
1JN.4.18	ǃAo-i ge ǀnammi ǃnâ hâ tama hâ, tsî ǀoa hâ ǀnammi ge ǃaoba ra doeǁgaǂui; ǃaob kom ǁkharahes xa ra ǂâio, tsî ǃao ra-i kom ǀnammi ǃnâ dīǀoaǀoasa tamao.
1JN.4.19	A da ǁîba ǀnam, ǁîb ge sada aibe ǀnam hâ i xuige.
1JN.4.20	Khoe-i ga Eloba ta a ǀnam, ti mî tsî ǁî-i ǃgâsaba ǁkhano, ǁnā-i ge ǂhumi-ao-e. ǁÎ-i ǃgâsab, mû i raba i ga ǀnam tama io, mati i kha ǁnâi Elob, mû tama i hâba nî ǀnam?
1JN.5.2	Nēs ǃnâ da ge ra mûǂan, Elob ôana da ǀnam hâsa, Eloba ǀnam tsî da ga ǁîb di mîmāde ǃkhōǀgaipeo.
1JN.5.7	Gagab ge ǃkhō-am raba, Gagab a ama amaga.
1JN.5.8	Tsî ǃnonan ge ǃkhō-amgu rana: Gagab tsî ǁgam-i tsî ǀaob nē ǃnonan ge a ǀgui.
1JN.5.9	Khoen di ǃkhō-amsa da kara ǃkhōǃoao, os ge Elob di ǃkhō-amsa ǁnās ǃgâ-ai a kai; Elob di ǃkhō-ams ge ǁnās, ǁîb di Ôab xab gere ǃkhō-amsa.
1JN.5.11	Tsî nēs ge ǃkhō-ams, Elob ge sada ǀamo ûiba māsa; tsî nē ûib ge ǁîb di Ôab ǃnâ hâ.
1JN.5.12	ǀGôaba ūhâ-i ge ûiba ūhâ-e. Elob Ôaba ūhâ tama-i ge ûiba ūhâ tama-e.
1JN.5.13	Nēna ta ge goro xoaba du, sadu Elob Ôab di ǀons ǃnâ ra ǂgomdo, ǂan du nîga, ǀamo ûiba du ūhâsa.
1JN.5.15	Tsî ǂgan da kara-i hoa-i ǃnâb ra ǁnâu-am da ǃkhaisa da ga ǂano, o da ge a ǂan, ǁîb tawa da ge ǂgan ǂgande da ra hōsa.
1JN.5.17	ǂHanuoǃnâsi-i hoa-i ge a ǁore; tsî i ge ǁore-i, ǁōba anu tama-e hâ.
2JN.1.2	ǁnā amab, sige ǃnâ hâb ǃaroma, tsî ǀamosib kōse sige ǀkha nîra hâhâba:
2JN.1.3	ǀKhommi tsî ǀkhomxaǂgaosib tsî ǂkhîb tsîgu ge sida ǀkha nî hâ, Elob ǁGûb tsî ǃKhūb Jesub Xristub, ǁGûb di Ôaba xu amab tsî ǀnammi tsîkha ǃnâ.
2JN.1.4	Kaise ta ra ǃgâiaǂgao, sa ôan xa ta ge amab ǃnâ ra ǃgûna hō ǃkhaisa, mîmā-e da ge ǁGûba xu hō khami.
2JN.1.6	Tsî nēb ge ǀnamma, ǁîb di mîmādi ǃoa da nî tanisensa. Nēs ge mîmās, tsoatsoasa xu du ge ǁnâu khami, ǁîs ǃnâ du nî ǃgûsa.
2JN.1.11	ǁÎ-e ta ga tawedeo, o ta ge ǁî-i di ǂkhaba sîsengu ǃnâ ra amǃnâxa.
2JN.1.13	Sa ǃgâsas ǃkhōǂuibasensas di ôan ra tawede si. Amen.
3JN.1.2	ǀNamsatse, hoan ǂamai ta ra ǁkhoreba tsi, ǃgâise hâsa tsî ǂurusats asa, sa ǀoms ǃgâise hâs ǁkhās xase;
3JN.1.4	Nē i xa kai ǃgâiaǂgao-e ta ūhâ tama hâ, ti ôan ra amab ǃnâ ǃgû ǃkhaisa ta ra ǁnâu-i ǀgui-i xa.
3JN.1.5	ǀNamsatse, ǂgomǂgomsasets ra dī, ǃgâsan tsî ǃhaokhoen tsînats ra dī-ūn hoan ǃnâ,
3JN.1.9	ǀHaohâba ta ge ge xoaba; xawe Diotrefeb, ǁîn ǃnâ ǂguro ǂgao hâb ge sige ǃkhōǃoa tama hâ.
3JN.1.10	ǁNā-amaga, sī ta kao, o ta ge ǁîb di sîsengu, ǁîb ra dīgu xa nî ǂâiǂâiǃnâ bi, ǂkhaba mîdi ǀkha sige ǃoagu ra ǂkhupise; tsî nēs ǀkha ǂâu tamaseb ge ǁkhāti ǃgâsana ǃkhōǃoa tama hâ, tsîb ra ǁîsa ra dī ǂgaona ǂhani, tsî ǀhaohâba xu ǁîna aoǂui.
3JN.1.14	tsî ta ge ra ǃâubasen, ǃhaese ta nî mû tsisa, o khom ge amsa xu ams ǃoa nî ǃhoa.
3JN.1.15	ǂKhîba ab hâǀkhā tsi. ǀHōsan ra tawede tsi. ǀHōsana ǀons ǀkha tawede re.
JUD.1.2	ǀKhomxaǂgaosib tsî ǂkhîb tsî ǀnammi tsîga a gu sado ǂguiǂguibahe!
JUD.1.4	ǀnî khoen ge ǀkhuriǂgâ xui-ao, ǂomxa ǁaeba xu nē ǀgoraǃgâsa ǃoa aixoahe hân, eloxoresan, Elob ǀkhomma ra sîsenūsān, tsî ǀguise hâba da gaosab Elob tsî sada ǃKhūb Jesub Xristuba ra ǀūxūna.
JUD.1.8	ǁNās ǁkhās xasen ge nē ǁhapo ran tsîna ǁgansa ra ǀuriǀuri, tsî gaosaga ra ǃharaxū, tsî kaisiga ra ǃkhāǃkhā.
JUD.1.10	Xawe nē khoen ge ǀūn a xūna ra ǃkhāǃkhā; tsî ǂūsiba xun ǁnâuǃāo ǀgurun axase a ǂan, xun xa ra khôaǁnâhe.
JUD.1.12	ǁÎn ge ǂnaon, sadu ǀnamǂûǁaedi ǃnâ saub ose ǂûǀhao tsî ǁî-aitsama ra ǂûbasenna; ǁgamoǃnâ ǀnanun, ǂoagu xa ra doeǁgamahen ge ǁîn, ǂûo tsî ǀgam ǃnāra go ǁōtoa tsî ǃnomao hain ǁkhunab din xase īna;
JUD.1.16	Nēn ge ǃgae-aona, ǁîn di hâs ǂama ra ǃgaena, ǁîn di turagu ǂhanigu ǃoa ra ǃgûna; tsî ams ân ge khūkhūsensa xūna ra ǃhoa, hōbasens ǃaroma khoe-i ais aiǃâ ra ǁgoasense.
JUD.1.17	Xawe sado ǀnamsabedo, ǂâiǂâisen du re ǁnā mîdi, sada ǃKhūb Jesub Xristub di apostelgu gere aiǃhoadi xa,
JUD.1.21	î du ǁî-aitsama sâusen Elob di ǀnammi ǃnâ, ǀkhomxaǂgaosib sada ǃKhūb Jesub Xristub diba ra ǃâubasenǃâ, ǀamo ûib ǃoa.
JUD.1.22	Î du ǀnîna ǀkhomxaba, ǀgorasa ra dīse;
REV.1.9	Tita, Johaneta, ǁkhāti sadu di ǃgâsata, tsî ǀhao-amǃnâxa ra ta ǁgâiǀāb tsî gaosib tsî Jesub Xristub di ǃnūǃnâxasib ǃnâ ǃnāǃnuis Patmos ai ge hâ i, Elob mîs tsî Jesub Xristub di ǀhûǀguitimîs ǃaroma ta.
REV.1.18	tsî ûitsamata; tsî ǁō ge hâ i ta, xawe mû, ûi ta hâ ǀamosib hoab kōse. Tsî ta ge ǁkhowa-amkha ǁōb tsî Hadeb tsîkha dikha ūhâ.
REV.1.19	Xoa re mûts gon, tsî hâ an, tsî nēn khaoǃgâ nîra īn tsîna,
REV.2.3	tsîts ge tani, tsîts ge taniǀnamxasiba ūhâ, tsîts ge ti ǀons ǃaroma ge sîsen, tsîts ge tsau tama.
REV.2.4	Xawe ta ge sats ǃoagu ūhâ, sa ǂguro ǀnammats ge ǁnāxū ǃkhaisa.
REV.2.19	Sa sîsenga ta ge a ǂan, tsî sa ǀnammi tsî ǃoabas tsî ǂgoms tsî taniǀnamxasib tsîna, tsî sa sîsengu di ǀunigagu ǂgurogu xa a ǂgui ǃkhaisa.
REV.2.21	Tsî ta ge ǁîsa ǁaeba ge mā, îs ga ǃhobasen ti, xawes ge ǃhobasen ǂgao tama ǀaib âsa xu.
REV.2.22	Mû, tita ge ǁîsa ǀaekharob ai nî ǁgui tsî ǁîs ǀkha gere ǀaigun tsîna kai ǁgâiǀāb ǃnâ, ǃhobasen taman ga io ǁîn di sîsenga xu;
REV.2.24	O ta sadu tsî naun, Tiatiras ǃnâ hân, nē ǁkhāǁkhāsa ūhâ taman, tsî Satanni di ǃgamsiga mûǂan tama hân tsîdo ra mîba, ǁîn ra mî khami: ǀNî ǃgom-e ta sadu ai ǁgui tide;
REV.2.26	Tsî dan ra-i tsî ti sîsenga ǀunis kōse ra ǃkhōǀgaipebasen-i, ǁî-e ta ge nî ǀgaiba mā ǀūben ǂama;
REV.3.6	ǂGaera ūhâ-e a-i ǁnâu, Gagab ra ǀhaohâgu ǃoa mî-e.
REV.3.13	ǂGaera ūhâ-e a-i ǁnâu, Gagab ra ǀhaohâgu ǃoa mî-e!
REV.3.16	Xawe ǂoposats a tsîts ǃkhai tama tsîts ǀgamsa tama amaga ta ge ti amsa xu nî ǀkhabuǂui tsi.
REV.3.22	ǂGaera ūhâ-e a-i ǁnâu, Gagab ra ǀhaohâgu ǃoa mî-e.
REV.4.9	Tsî ûitsamagu ge ǂkhaisib tsî ǃgôasib tsî gangansa māo ǁnāb, trons ai ǂnôab, ǀamosib hoab kōse ra ûiba,
REV.4.11	Sats ǃKhūts ge a anu, ǂkhaisib tsî ǃgôasib tsî ǀgaib tsîna māhesa; sats ge hoana kuru xui-ao, tsî sa ǂâisa xun hâ tsîn ge kuruhe xui-ao.
REV.5.2	Tsî ta ge ǀgaisa ǀhomǃgāba ge mû, kai dommi ǀkha ra ǂgaiǂuiba: Tari-e a anu, ǂkhanisa ǁkhowa-am tsî ǂganamsaodi âsa khôasa?
REV.5.3	Tsî khoe-i xare-i ge ǀhommi ǃnâs kas, ǃhūbaib ais kas, ǃhūb ǃnagas kasa ǁkhā tama ge i, ǂkhanisa ǁkhowa-am tsî ǁîs ǃnâ kōsa.
REV.5.4	O ta ge tita kaise ge ā, khoe-i xare-i ge ǂkhanisa ǁkhowa-am tsî khomai tsî ǁîs ǃnâ kōsa anu hâse hōhe tama i ǃkhais xa.
REV.5.7	Ob ge hā tsî trons ai ǂnôab di amǀkhāb ǃomma xu ǂkhanisa ge ū.
REV.5.13	Tsî mâ kurusabe-i hoa-i, ǀhommi ǃnâ hâ-i, tsî ǃhūbaib ai hâ-i tsî ǃhūb ǃnaga hâ-i tsî hurib ai hân tsî ǁîgu ǃnâ hân hoana ta ge ǁnâu, mîn rase: ǁNāb trons ai ǂnôab tsî ǁKhaob tsîkha, a kha gangans tsî ǃgôab tsî ǂkhaisib tsî ǁkhāsib tsîna ūhâ, ǀamosib hoab kōse!
REV.6.4	Ob ge ǀnî hāb, ǀapa ge iba ge ǂoaxa; tsî ǁîb ai ǂnôab ge ǀgaiba ge māhe, ǂkhîbab nî ǃhūbaiba xu ūbēse, în ga ǃgamgu ti; tsîb ge kai gôaba ge māhe.
REV.6.6	O ta ge haka ûitsamagu di ǁaegub ǃnâ dom-e ge ǁnâu: ǀGui ǀguiros ǃhorob disa ǀgui denari ama, tsî ǃnona ǀguirodi gerstǃhorob dide ǀgui denari ama; î olib tsî ǂauxûi-i tsîna tā ǂkhôa, ti ra mî-e.
REV.6.14	Tsî ǀhommi ge ge ǃgû-ī ǂkhani-i, xamikhâihe ra-i ǁkhā-i xase, tsî mâ ǃhomgu hoagu tsî mâ ǃnāǃnuidi hoadi ge ǁîdi mâǃkhaide xu ge ǁnopeǁnopehe.
REV.7.2	Tsî ta ge ǀnî ǀhomǃgāb, sores ra ǁhai ǀkhāba xu ra ǀkhība ge mû, ǂganamsaos ûitsama Elob disa ūhâba; tsîb ge kai dommi ǀkha ǁnā haka ǀhomǃgāgu, ǃhūb tsî hurib tsîkha gu nî ǂkhôaǂkhôase ī ǀgaiba māhe hâgu ǃoa ǂgai
REV.7.5	Judab ǃhaos din xan ge disiǀgamǀaǀoadisise saoǂnûihe hâ i; Rubenni ǃhaos din xan ge disiǀgamǀaǀoadisise saoǂnûihe hâ i; Gadi ǃhaos din xan ge disiǀgamǀaǀoadisise saoǂnûihe hâ i;
REV.7.6	Aseri ǃhaos din xan ge disiǀgamǀaǀoadisise saoǂnûihe hâ i; Naftalib ǃhaos din xan ge disiǀgamǀaǀoadisise saoǂnûihe hâ i; Manaseb ǃhaos din xan ge disiǀgamǀaǀoadisise saoǂnûihe hâ i;
REV.7.7	Simeonni ǃhaos din xan ge disiǀgamǀaǀoadisise saoǂnûihe hâ i; Levib ǃhaos din xan ge disiǀgamǀaǀoadisise saoǂnûihe hâ i; Isaskari ǃhaos din xan ge disiǀgamǀaǀoadisise saoǂnûihe hâ i;
REV.7.8	Sebulonni ǃhaos din xan ge disiǀgamǀaǀoadisise saoǂnûihe hâ i; Joseb ǃhaos din xan ge disiǀgamǀaǀoadisise saoǂnûihe hâ i; Benjaminni ǃhaos din xan ge disiǀgamǀaǀoadisise saoǂnûihe hâ i.
REV.7.13	Ob ge ǂnomdomgu di ǀguiba tita ǀkha ǃhoa tsî ge mî: Nēn ǃuri sarana ana hâna tarina? Tsî mapa xun go hā?
REV.8.6	Tsî ǁnā hû ǀhomǃgāgu, hû ǀgapadade ūhâgu ge ge ǂhomisen, xâi gu nîse.
REV.8.9	os ge ǃnonaǁî ǃâs hurib ǃnâ hâ ûitsama kurusaben disa ge ǁō; os ge ǃnonaǁî ǃâs doe-omgu disa ge hîkākāhe.
REV.8.11	Tsî ǁnā ǀgamiros di ǀons ge Alsems ti ra ǂgaihe; os ge ǃnonaǁî ǃâs ǁgamgu disa ge alsem kai, on ge ǂgui khoena ǁnā ǁgamgu xa ge ǁō, au gu ge xui-ao.
REV.9.3	Tsî ǀanna xun ge ǂhomna ǃhūbaib ai ge hā; tsîn ge ǀgaiba ge māhe, ǃhūbaib di ǀhūgu
REV.9.5	Tsîn ge ǀgaiba ge māhe, ǁîna ǃgam tama i tsî koro ǁkhâgu kōsen nî ǁîna tsûtsûsa; tsî tsûtsûs ân ge ǀhū-i
REV.9.8	tsîn ge ǀûga ge ūhâ i, taradi ǀûgu xase, tsî ǁgûgu ân ge xamgu di ǁgûgu xase ge ī i;
REV.9.9	tsîn ge ǁâǁkhaib saragu ǂnūǀuri ǁâǁkhaib sarase īga ge ūhâ i, tsî ǀōb ǁgabogu ân dib ge kunidi di ǀōb xase ge tsâ i, ǂgui hān torob ǃoa ra ǃkhoen dib xase.
REV.9.16	Tsî ǂnubis toroǃgapi-aogu dis di ǀgaus ge ǀgam ǃnāra disiǀoadisi ǃnādi disiǀoadisise ge hâ i; tsî ta ge ǁîn di ǀgausa ge ǁnâu.
REV.9.17	Tsî ta ge ǁnāti nē ais ǃnâ hāga ge mû, tsî ǁîgu ai ǂnôagu ge ǁâǁkhaib saraga ge ūhâ i, ǀaexase īga, tsî ǀhomǂhoase īga tsî ǃhunise īga; tsî hāgu di danadi ge xamgu di danadi xase ge ī i, tsî ams âga xun ge ǀaes tsî ǀanni tsî sulfuri tsîna gere ǂoaxa.
REV.9.18	Nē ǃnonan ǀkhas ge khoen di ǃnonaǁî ǃâsa ge ǃgamhe: ǀAes tsî ǀanni tsî sulfuri tsîn, ǁîgu amsa xu gere ǀkhīn ǀkha.
REV.9.19	Hāgu di ǀgaib ge amǃnâgu âgu tsî ǂaregu âgu ǃnâ hâ xui-ao. ǁÎgu di ǂaregu ge ǀaogu xase ge ī i tsî gu ge danade ge ūhâ i, ǁîgu ǀkha gu ra ǂkhôaga.
REV.9.21	tsîn ge ǁkhāti ǃhobasen tama ge i ǁîn di ǃgamde xu, tsî ǁîn di ǃgaidīga xu, tsî ǁîn di ǀaiba xu, tsî ǁîn di ǃnariba xu.
REV.10.5	Tsî ǀhomǃgāb, hurib tsî ǃhūb tsîkha ai mâse ta ge mûb ge ǃommi âba ǀhommi ǃoa ge ǀhōǃapa;
REV.10.10	O ta ge ǂkhanirosa ǀhomǃgāb di ǃomǁaeba xu ū tsî ge hapu si; os ge ti ams ǃnâ danib xase ge ǂkhon, xawe haputoa si ta ge ǃnubaib ge ti ǃnāba ge au.
REV.10.11	Ob ge tita ǃoa ge mî: Sats ge ǁkhawa nî kēbo ǂgui ǁaedi tsî ǃhaodi tsî gowagu tsî gao-aogu tsîn ǂama.
REV.11.9	Tsî khoen ǁaedi din, tsî ǃhaodi din, tsî gowagu din, tsî ǃhaoǃnādi din tsîn ge ǁîkha di ǁō hâ sorora ǃnona tsēdi tsî tsē-i ǃkhare-i kōse nî mû tsî mā-am tide, ǁîkha di ǁō hâ sorora nî ǀhobadi ǃnâ ǁguihesa.
REV.11.10	Tsî ǃhūbaib ai ǁan hân ge ǁîkha ǂama ǃgâiaǂgao, tsî nî dâ, tsî ǃnarexūna nî sîbagu, nē ǀgam kēbo-aokha ǃhūbaib ai ǁan hâna gere tsûtsû xui-ao.
REV.11.11	Tsî ǃnona tsēdi tsî tsē-i ǃkhare-i khaoǃgâ i ge ûib di gaga-i, Eloba xu go ǀkhī-e ǁîkha ǃnâ ge ǂgâ, o kha ge ǁîkha di ǂaidi ai ge mâ; ob ge kai ǃaoba ǁîkha ra ǃgapaǀîn ai ge ǁnā.
REV.11.13	Tsî ǁkhā iri ai i ge kai ǃhūǂgubi-e ge ī; os ge ǃās di disiǁî ǃâsa ge ǁnā; tsî ǃhūǂgubib xan ge hûǀoadisi khoena ge ǃgamhe; tsî naun ge ǃao, tsî ǀhommi di Eloba ǂkhaisiba ge mā.
REV.12.1	Tsî i ge kai sao-e ǀhommi ǃnâ ge mûhe: Taras sores ǀkha anahe hâsa, tsî ǁkhâb ge ǁîs di ǂaira ǃnaga ge hâ i, tsî ǁîs di danas ai i ge kron-e ge hâ i disiǀgamǀa ǀgamiron ǀkha,
REV.12.8	tsî gu ge dan ǁkhā tama ge i, tsî ǁîgu di ǃkhais ge ǃaruǀî ǀhommi ǃnâ hōhe tama ge i.
REV.12.12	Nēs ǃaroma ǃgâiaǂgao, ǀhomgo, tsî sadu ǁîgu ǃnâ ǁan hâdo. Tsūba ǁnān, ǃhūbaib ai tsî hurib ai ǁan hâna. ǁGâuab go sadu ǃoa ǁgôa, tsîb ge kai ǁaiba ūhâ, ǂkhari ǁaerobab ūhâ ǃkhaisa ǂan tsî.
REV.12.13	Tsî draki ge mû, ǃhūbaib aib go aoǁnâhesa, ob ge taras, aore ǀgôaba ge ǁorasa ge ǃgôaǃgon.
REV.12.15	Ob ge ǀaoba ǁîb di amsa xu ǁgam-e ge ǀiriǂui taras khaoǃgâ ǃāb xase, îb ga ǃāb ǀkha ǁîsa dâubē kai ti.
REV.12.16	Ob ge ǃhūba tarasa ge hui, ob ge ǃhūba ams âba khowa, tsî ǃāba ge hara, draki ge ǁîb di amsa xu ǀiriǂuiba.
REV.12.18	Tsî ta ge hurib di ǀgopab ai ge mâ i.
REV.13.4	Tsîn ge draki, ǀguruba ǀgaiba ge māba ge ǀgoreǀî; tsîn ge ǀguruba ǀgoreǀî, tsî ge mî: Tari-e nē ǀgurub khami ī? Tsî tari-e ǁîb ǀkha a ǃkham ǁkhā?
REV.13.6	Ob ge ǁîb di amsa ǃkhāǃkhās ǀkha ge khowa Eloba ǃoa, ǁîb di ǀons tsî ǁîb di tabernakeli tsî ǀhommi ǃnâ ǁan hânab nî ǃkhāǃkhāse.
REV.13.9	Khoe-i ǂgaera ūhâ-e, a-i ǁnâu!
REV.13.15	Tsîb ge ge māhe, ǀgurub di ībab nî gaga-e māsa, ob ge ǀgurub di ība ǁkhāti ǃhoa tsî ge dī, ǁnān ǀgurub di ība ǀgoreǀî taman nî ǃgamhesa.
REV.13.17	khoe-i xare-i ǁama tsî ǁamaxū tidese, ǁnā-i sao-i kas, ǀgurub di ǀons kas, ǁîb ǀons di ǀgaus kas hoasa ūhâ-i ǀgui-i.
REV.14.5	Tsî ǁîn di ams ǃnâ i ge gāxaǃnâsi-i xare-e hōhe tama hâ; ūon a Elob di trons aiǃâ xui-ao.
REV.14.7	tsîb ge kai dommi ǀkha ge mî: Eloba ǃao, î ǁîba ǂkhaisiba mā, ǀgoraǃgâs âb di iri go hā xuige; î du ǀgoreǀî ǁnāb, ǀhommi tsî ǃhūbaib tsî hurib tsî ǁgamǀaudi tsîna ge dība.
REV.14.16	Ob ge ǃâus ai ǂnôaba ǃhoroǃgao-ūdas âba ǃhūbaib ai ge sî; ob ge ǃhūbaiba ge ǃgaohe.
REV.14.17	Tsî ǀnî ǀhomǃgāb ge ǀhommi ǃnâ hâ tempela xu ge ǀkhī, ǁkhāti ǀā ǃhoroǃgao-ūdasa ūhâba.
REV.16.3	Tsîb ge ǀgamǁî ǀhomǃgāba ǃores âba hurib ǃnâ ge ǁhōǂui; ob ge ǁō hâ-i di ǀaob khami ge i; tsî mâ ûitsama xū-i hoa-i ge hurib ǃnâ ge ǁō.
REV.16.5	Tsî ta ge ǁgamgu di ǀhomǃgāb ra mî ǃkhaisa ge ǁnâu: ǂHanu-aits ge a, ǃKhūtse, sats hâ ats, tsî hâ ge its, sats ǃanutsa, nēnats go ǀgoraǃgâ ǃkhais ǃaroma;
REV.16.6	ǃanun tsî kēbo-aogu di ǀaoban ge ǂnâxū amagats ge ǁîna ǁkhāti ǀaoba go āsi, ǁîsan a anu xui-ao.
REV.16.8	Tsîb ge hakaǁî ǀhomǃgāba ǃores âba sores ǃnâ ge ǁhōǂui; os ge ǀgaiba ge māhe, khoena ǀaes ǀkha ǂhubisa;
REV.16.17	Tsîb ge hûǁî ǀhomǃgāba ǃores âba ǂoab ǃnâ ge ǁhōǂui; o i ge kai dom-e ǀhommi di tempela xu tronsa xu ǀkhī, tsî ge mî: Ī go.
REV.17.7	Ob ge ǀhomǃgāba tita ǃoa ge mî: Tare xū-i ǃaromats ra buru? Tita ge nî mîba tsi ǂganǃgâsib taras dib, tsî ǁîsa ra tani ǀgurub, hû danadi tsî disi ǁnâga ūhâb diba.
REV.17.9	Nēpab ge ǁnâuǃāba hâ, gā-aisi-e ūhâba: ǁNā hû danagu ge hû ǃhomga, ǁîgu ais tarasa ǂnôaga;
REV.17.10	tsî gu ge ǁkhāti a hû gao-ao; korogu ge ge ǁnā, tsî ǀguib ge hâ, tsî naub ge gorose hā tama hâ, tsî hāb kao, ob ge ǂkhari ǁaerob ǀguiba nîra hâ.
REV.17.13	Nēgu ge ǀgui ǂâisa ūhâ, tsî gu nîra ǁîgu di ǁkhāsib tsî ǀgaib tsîkha ǀguruba mā;
REV.18.13	tsî kaneli xa, tsî ǃgâihamxūn xa, tsî ǃgâiham ǂkhauxūn xa, tsî wiroki xa, tsî ǂauxûib xa, tsî olib xa, tsî tsampereb xa, tsî ǃhorob xa, tsî goman xa, tsî gūn xa, tsî hān xa, tsî kunidi xa, tsî khobon xa, tsî khoen ǀomdi tsîn xa.
REV.18.14	Tsî sa ǀoms ra tura ǂûn ge sasa xu ge bē; tsî ǃgâin tsî ǂkhaisan hoan ge sasa xu ge bē, tsîs ge ǁîna ǃaruǀî tātsē ǁkhawa hō tide.
REV.18.15	ǁAmaxū-aon nē xūn din, ǁîsa xu ge ǃkhūn ge ǁîs tsâb di ǃaob xa ǃnūseba xu mâ tsî ā tsî ǃoaba dī,
REV.19.5	Tsî i ge tronsa xu dom-e ge ǀkhī, nēti ra mî-e: Koa sida Eloba, sago ǁîb di ǃgāgo hoago tsî sadu, ǁîba ra ǃaoǃgâdu hoado, ǂkharidu tsî kaidu tsîdo!
REV.19.18	ǂû du nîga gao-aogu di ǁgans, tsî ǂamkhoegu di ǁgans, tsî ǃgari-aogu di ǁgans, tsî hān di ǁgans, tsî ǁîn ai ǂnôan dis, tsî ǃnorasan tsî ǃgān hoan di ǁgans, tsî ǂkharin tsî kain tsîn disa.
REV.19.21	tsî naun ge ge ǃgamhe ǁnāb, hāb ai ǂnôab di gôab, ams âba xu ra ǂoaxab ǀkha; tsî anin hoan ge ǁîn di ǁgans xa ge ǁâ.
REV.20.7	Tsî ǀoadisi kurigu ga toa ǃnubaib ge Satanna ǃkhō-oms âba xu nîra xorehe;
REV.21.13	Aiǂoas ǀkhāba xu gu ge ǃnona ǁāga ge hâ i, ǀapas ǀkhāba xu ǃnona ǁāga, ǃkhawagas ǀkhāba xu ǃnona ǁāga tsî huriǂoas ǀkhāba xu ǃnona ǁāga.
REV.21.14	Tsî ǂnubiǂgoab ǃās dib ge disiǀgamǀa ǃgaoǃgaoga ge ūhâ i, tsî ǁîgu ǃnâ disiǀgamǀa apostelgu ǁKhaob digu di ǀonde.
REV.21.17	ǁÎb ge ǂnubiǂgoab âsa ge ǀnō ǀguikaidisihakadisihakaǀa ǂhâgu kōse, khoe-i di ǀguiros, ǀhomǃgāb di ge is ǃoa.
REV.21.18	Tsî ǂnubiǂgoab ge jaspiǀuis ǀkha ge kuruhe hâ i; tsî ǃās ge ǃūmû ǃhuniǀuri ge i, ǃūmû xla-i axase ī-e.
REV.21.20	koroǁîs ge sardoniks ge i, ǃnaniǁîs ge sardiu ge i, hûǁîs ge xrisolit ge i, ǁkhaisaǁîs ge beril ge i, khoeseǁîs ge topas ge i, disiǁîs ge xrisopra ge i, disiǀguiǀaǁîs ge hiasint ge i tsî disiǀgamǀaǁîs ge ametis ge i.
REV.21.22	Tsî ta ge ǁîs ǃnâ tempel-e mû tama ge i; ǃKhūb Elob Hoaǀgaixab a ǁîs di tempel, tsî ǁKhaob tsîna xui-ao.
REV.21.26	Tsîn ge ǃhaodi di ǂkhaisib tsî ǃgôasib tsîkha ǁîs ǃnâ nîra ūhā.
REV.22.9	Ob ge tita ǃoa ge mî: Tā dī; sa ǀhaoǃgāta tsî sa ǃgâsagu tsî kēbo-aogu tsî nē ǂkhanis di mîde ra ǃkhōǀgaipen di ta kom titao. Eloba ǀgoreǀî re!
REV.22.11	ǂKhabadī ra-e a-i ǃaruǀîǀgui ǂkhabadī, tsî ǀurisa-e a-i ǃaruǀîǀgui ǀurisa, tsî ǂhanu-ai-e a-i ǃaruǀîǀgui ǂhanu-ai, tsî ǃanu-e a-i ǃaruǀîǀgui ǃanu.
REV.22.20	Nēna ra ǀhûǀguitimîb ge ra mî: Ā, ǃhaese ta ra sī. Amen. Ā, hā re, ǃKhū Jesutse!
REV.22.21	ǀKhommi sada ǃKhūb Jesub Xristub diba ab sadu hoadu ǀkha hâ! Amen.
