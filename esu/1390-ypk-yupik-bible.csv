GEN.1.1	Nutem etellrani Agayutem ellarpak nuna-llu piliaqellruak. 
GEN.1.2	Nuna-llu eluciinani, imaunani-llu. Tan'gerem mer'em-llu caqumaluku. Agayutem-llu anernera pekluni mer'em qaingakun. 
GEN.1.3	Tua-llu Agayun alerquiguq, “Tanqigtangli” —tanqik-llu piurrluni. 
GEN.1.4	Agayutem-llu tanqik tangrramiu assikaa. Elliin-llu avtak tanqik tan'geq-llu. 
GEN.1.5	Aciraa-llu tanqik “Ernermek” tan'geq-llu “Unugmek.” Atakuq pelluggaartelluku unuakurtuq —tua-i tauna erenret ciuqliat.
GEN.1.6+GEN.1.7	Tuamta-llu Agayun qanertuq, “Qilakutartangli tumarnermek mer'ek akuliik, avvlukek malruurrlukek mer'ek” —tuaten-llu ellirluni. Agayutem-llu piliaqaa qilakutaq mer'ek avvlukek, aipaa qilakutam acianun, aipaa-llu quliinun. 
GEN.1.8	Pagna-llu qilakutaq piliaqellni aciraa “Qilagmek.” Atakuq pelluggaartelluku unuakurtuq —waniwa erenrem aipaa.
GEN.1.9	Tuamta-llu Agayun qanertuq, “Mer'et quyurrlit mer'em aciani ataucimun kinertellria-llu alairli” —tuaten-llu ellirluni. 
GEN.1.10	Kinertellria-llu aciraa “Nunamek.” Mer'et-llu quyungqalriit acirluki “Imarpignek.” Agayutem-llu tangrraa assirluni. 
GEN.1.11	Tua-llu Agayun qanertuq, “Nuna naugili, ayuqenrilngurnek naugiluni, naunrarnek naucetaarkalegnek, napanek atsangtulinek atsait qumilegnek naucetaarkameggnek, ayuqmeggnek naugiarkauluteng nunami” —tuaten-llu ellirluni. 
GEN.1.12	Nuna-llu naugiuq naunrarnek, napanek atsangtulinek naucetaarkalegnek ayuqmeggnek naugiarkauluteng. Agayutem-llu tangrraa assirluni. 
GEN.1.13	Atakuq pelluggaartelluku unuakurtuq —waniwa erenret pingayuat.
GEN.1.14	Tuamta-llu Agayun qanertuq, “Qilak tanqigcetellrianek pitangli avegluku erneq unugmek. Nallunailkutaukilit uksumun, kiagmun, ernernun, allrakunun, yuut-llu ukvemeggnun cayaraita nallaitnun. 
GEN.1.15	Tanqiulit pagaani, nuna tanqigmek ciqinqerluku.” Tuaten-llu ellirluni. 
GEN.1.16	Agayun-llu piliuq malrugnek angtuagnek tanqiignek. Akerta piliaqaa tanqiusqelluku ernermun, iraluq-llu tanqiusqelluku unugmun. Agyat-llu cali piliaqluki. 
GEN.1.17	Tanqiusqelluku aipaa ernermun, aipaa-llu unugmun, 
GEN.1.18	avvlukek tan'geq tanqik-llu. Agayutem tangrraa assirluni. 
GEN.1.19	Atakuq pelluggaartelluku unuakurtuq —waniwa erenret cetamiit.
GEN.1.20	Tuamta-llu Agayun alerquiguq, “Mer'et pitanglit amllernek ayuqenrilngurnek unguvalrianek, ella-llu yaqulegtangli.” 
GEN.1.21	Agayun piliuq angelrianek unguvalrianek allanek-llu imarpigmiutarnek, imarpik imangevkarluku ayuqenrilngurnek unguvalrianek. Agayun-llu piliuq ayuqenrilngurnek yaqulegnek. Agayutem tangrraa assirluni. 
GEN.1.22	Atawaqaasqai qanerluni, “Irnikici amlleriinarluci imarpiit imirluki, yaqulget-llu amllerilit nunam qaingani.” 
GEN.1.23	Atakuq pelluggaartelluku unuakurtuq —waniwa erenret tallimiit.
GEN.1.24	Tuamta-llu Agayun qanertuq, “Nunam qaingani pitangli ayuqenrilngurnek unguvalrianek: kuluvagnek yuilqurmiutarnek-llu, angelrianek mikellrianek-llu ungungssinek” —tuaten-llu ellirluni. 
GEN.1.25	Agayutem tamalkuita piliaqai, tangrrai-llu assirluteng.
GEN.1.26	Cali Agayun qanertuq, “Yugnek pililta wangkucicetun ayuqellrianek. Ataniumaciqait neqet mermi, yaqulget, allat-llu ungungssit kuluviit yuilqurmiutaat-llu, mikellriit angelriit-llu.” 
GEN.1.27	Agayun piliuq yugnek ellmitun ayuqelrianek arnauluki angutnguluki-llu elliin piliaqellrui. 
GEN.1.28	Agayutem-llu atawaqaasqai qanrulluki, “Irnikici amlleriinarluci nuna yirluku atanirturluku-llu. Ataniumakiciki-llu unguvalriari nunam, ellam, imarpiim-llu.” 
GEN.1.29	Tua-llu Agayutem yuut qanrutai, “Tangerrluku cikiramci naucetaarkalegnek naunrarnek, napanek atsangtulinek, atsait naucetaarkameggnek qumilegnek neq'akesqelluki. 
GEN.1.30	Tau͡gaam nunam ungungssii mikellriit angelriit-llu yaqulgi-llu cikiranka neqkaitnek makunek nunam naunrainek cuyalegnek” —tuaten-llu ellirluni. 
GEN.1.31	Agayutem tangrrai piliallni tamalkuita assikluki-llu cakneq. Atakuq pelluggaartelluku unuakurtuq —waniwa erenret arvinelgat.
GEN.2.1	Qilak nuna-llu qaqituk, tamaanelnguut-llu tamarmeng. 
GEN.2.2	Erenret malrunelgatni Agayutem caliani qaqicimariamiki arulairtuq caliaminek. 
GEN.2.3	Agayutem-llu erneq tauna caliaminek arulaillni atawaqercetaa allakarluku-llu ernerni piunrurrluku. Tua-i-wa Agayutem tuani ernermi qaqicamiki piliaqellni. 
GEN.2.4	Waten waniwa ellarpak piliaqumallruuq.
GEN.2.5	naulriartangqeqsaitellruuq naucetaarkat-llu naugaaqsaunateng, tua-i-wa 
GEN.2.6	Tau͡gaam meq ulvelartuq nunam acianek nuna mirluku.
GEN.2.9	 Agayutem nauvkarai tangssunarqelriit ayuqenrilnguut napat, atsangtulit neryunarqelrianek. Cali-llu naucetaarviim qukaani napatangqertuq yugnek unguvavkariyugngalriamek akwarpak, aipangqerrluni-llu napamek nallunrirceciyugngalriamek assiilngurmek assilriamek-llu.
GEN.2.10	Kuigem qurrlulriim Eden-aami mertelaraa naucetaarvik. Tuaken kuik avtuq cetamaurrluni. 
GEN.2.11	Ciuqliq atengqertuq Pishon-aamek qiptaarluni Havilah-m nuniin avatiinun suulutaartalegmun. 
GEN.2.12	Tamatum-llu suulutaara assilriaruuq. Teggalquqegtaarangqerrluni-llu, cali-llu nurnalrianek tepkegcautnek. 
GEN.2.13	Kuigem aipaa Gihon-aamek atengqertuq. Cush-am nuniikun tamalkuan qurrlurluni. 
GEN.2.14	Pingayuat kuiget atengqertuq Tigris-aamek, Assyria-m calaralirnerani uitaluni. Cetamiit-llu kuiget atengqerrluni Euphrates-aamek.
GEN.2.16	Agayutem qanrutaa, “Piyugtacirpetun neryugngauten napat atsaitnek naucetaarviim iluani. 
GEN.2.17	Tau͡gaam napamek nallunrirnarqellriamek assilriamek assiilngurmek-llu neryaqunak. Nerkuvet tuani ernermi nerrlerpeni tuquciquten.”
GEN.2.19	Tua-i 
GEN.2.20	Taum angutem acirai ungungssit yaqulget-llu tamalkuita; tau͡gaam iliitnek nalaqutenrituq angutmun ikayurkarnilriamek.
GEN.2.22	Tulimaq-llu aturluku arnamek piliuq, iluvaulluku-llu angutmun. 
GEN.2.23	Angun qanertuq,
GEN.2.23	“Nutaan wiinga ayuqengua,
GEN.2.23	piliaqumalriamek enemnek kememnek-llu.
GEN.2.23	‘Arnamek’ aterpagcimaciquq, angutmek tegumiimi.”
GEN.2.24	Man'a pitekluku angutem unitarkaugak angayuqaagni nepingavikluku-llu nuliani, kememegnegun atauciurrlutek.
GEN.2.25	Tamarmek angun nuliani-llu matangqang'e'rmek kasnguyunrituk.
GEN.3.1	Waniwa ciissirpak usvituyartenruqapigcami, ungungssini tamaitni Agayutem piliarini nunami, arnaq aptaa, “Agayun-qaa qanellruuq ner'arkaunritnilutek napanek tamalkuitnek naucetaarvigmelngurnek?”
GEN.3.2	Arnam-llu ciissirpak kiugaa, “Neryugngaukuk napat atsaitnek naucetaarvigmelngurnek; 
GEN.3.3	tau͡gaam Agayun qanellruuq, ‘Napam naucetaarviim qukaanelnguum atsainek ner'arkaunritutek, agturngaunaku-llu, tuaten pikuvtek tuquyuartutek.’”
GEN.3.4	Ciissirpiim arnaq qanrutaa, “Tuqungaitutek. 
GEN.3.5	Agayun nallunrilami nerkuvtek tuaken napamek iitek uiciiqngagnek, Agayucetun-llu ayuqlirilutek, nallunrirluku assilria assiilnguq-llu.”
GEN.3.6	Arnam tangrramiu napa tangssunaqluni atsai-llu neqkarnirluteng umyuarturinarqellinian-llu, atsamek tegulluni ner'uq; uinga-llu cali cikiani nerluni. 
GEN.3.7	Nerngamek egmian ellanguk, elpekluku-llu matangqacirtek. Napat-llu cuyaitnek mingqulluki patukiurlutek ellmegnek.
GEN.3.8	Taum atakuani niitaak 
GEN.3.9	Tua-llu 
GEN.3.10	Kiugaa, “Niicamken naucetaarvigmi alinglua iirtua matangqalliniama.”
GEN.3.11	Agayutem qanrutaa, “Kia matangqaniaten? Inerquuteklemnek-qaa napam atsainek ner'uten?”
GEN.3.12	Angutem kiugaa, “Arnam taitellerpet cikianga nerellruunga.”
GEN.3.13	Tua-llu 
GEN.3.13	Arnam kiugaa, “Ciissirpiim iqluurlua ukvercanga nerua.”
GEN.3.15	Ingluksaguceciiqamtek elpet arnaq-llu, kinguverpetegnun eq'ukutellertek kinguvararkauluni; arnam kinguvran qamiqun qiurqeciqaa, elpet-llu kitngiakun kinguvra kegciqan.”
GEN.3.16	Tuamta-llu arnaq qanrutaa, “Ilaciqanka arenqialluguteten qingallerpeni, irniaqavet-llu nangteqellren. Tuaten ping'e'rpet uin aglumakelarciqan, elliin-llu atanirturciqaaten.”
GEN.3.17	Angutmun-llu qanertuq, “Maligtaquavgu nulian nerluten-llu atsamek neresqenritlemnek, waten piavet nuna aniqlaamaarkauguq. Cakviurluten nunam naugillrinek nerangnaq'larciquten unguvarpet taktaciatun. 
GEN.3.18	Naugiciquq caarrlugnek cukilananek-llu, nerlararkauguten-llu yuilqum naunrainek. 
GEN.3.19	Cakviurluten, kiiryugluten, caliaqeciqan nuna naugivkangnaqluku neqkarpenek uterrnatkarpenun nunamun. Nunamek piliaqumallruavet nunamun uterciiquten.”
GEN.3.20	Adam-aam-llu
GEN.3.21	-llu Agayutem Adam-aankuk Eve-aq-llu aturarkiurak ungungssit amiitnek, at'elluki-llu.
GEN.3.22	Tua-llu 
GEN.3.23	Tua-i 
GEN.3.24	Calaralirneranun-llu naucetaarviim elkarciuq cherubim-aanek
GEN.4.1	Adam-aam nuliani Eve-aq qingiraa. Qetunrangami Eve-aq qanertuq, “Agayutem ikayuanga qetunrangua.” Aciraa-llu Cain-amek.
GEN.4.2	Allamek qetunrangenqigcami Abel-aamek aciraa. Abel-aaq-llu qusngiliurten͞gurtuq, Cain-aq tau͡gken nauceciiyurten͞guluni. 
GEN.4.3	Erenret iliitni Cain-aq naucetaami ilaitnek elliiguq 
GEN.4.4	Abel-aaq-llu taituq qusngimi irniaqerraaranek. Assinqurra-llu 
GEN.4.5	Tau͡gaam ciuniunritaa Cain-am elliitii. Cain-aq-llu qenqe'rtuq qavyurrluni cakneq. 
GEN.4.6	-llu qanrutaa Cain-aq, “Ciin qenercit? Ciin-llu qavyurcit? 
GEN.4.7	Elluarrluten pillrukuvet elliillerpeni ciuniullruya'arqa elliitekellren. Tau͡gaam assiilnguum ingcuraaten amigpet elatiini; atanirturyugyaaqluten, elpet tau͡gaam cirlaknarqan.”
GEN.4.8	Cain-am-llu kinguqlini Abel-aaq qanrutaa, “Yuilqumun ayakarluk.” Yuilqumun-llu tekicamek Cain-am kinguqlini caugaa tuqulluku-llu.
GEN.4.9	Taum kinguani 
GEN.4.9	Kiugaa, “Nalluaqa, kinguqlirma-qaa qaunqestekaanga?”
GEN.4.11	Aniqlaamauten nauceciingairulluten kinguqlirpet auga nunamun meciucan tuqutellerpeni. 
GEN.4.12	Nauceciingnaq'nge'rpet nuna naugingaituq. Nunaunak qimagauciquten calliggluten nunami.”
GEN.4.13	Cain-am 
GEN.4.14	Nunamek uitavimnek antarpenga, ciuqerpenek-llu. Nunaunii qimagauciqua nunam qaingani, nalaqestem̄a-llu tuquciiqaanga.”
GEN.4.15	Tau͡gaam 
GEN.4.16	Cain-aq-llu Agayutem ciuqerranek ayagtuq, uitaluni-llu Nod-ami, calaralirnerani Eden-aam.
GEN.4.17	Cain-ankuk nuliani-llu qetunranguk Enoch-aamek. Nunaliuq nunarpagmek acirluku-llu qetunrami atranek. 
GEN.4.18	Enoch-aaq-llu qetunranguq Irad-amek, Irad-aq atakaa Mahujael-aam, Mahujael-aaq-llu qetunrangluni Mathusael-aamek, Lamech-aam atiinek. 
GEN.4.19	Lamech-aaq-llu malrugnek nulirturtuq, aipaa atengqerrluni Adah-mek aipaa-llu Zillah-mek. 
GEN.4.20	Adah-llu qetunranguq Jabal-aamek. Taum kinguvri enengqertut pelatekanek, qunguturanek-llu anglicariluteng. 
GEN.4.21	Anelgutii-llu atengqertuq Jubal-aamek; taum kinguvri aturcetaanek elisngaut. 
GEN.4.22	Zillah-llu qetunranguq Tubal-Cain-amek, tauna taqurqelartuq calissuutnek punernernek cavignek-llu. Nayagarluni-llu Naamah-mek.
GEN.4.23	Lamech-aam-llu qanrutak nuliagni,
GEN.4.23	“Adah, Zillah, niicugnitegnga:
GEN.4.23	Angutmek tuqucillruunga yaq'errlua akngircanga.
GEN.4.24	Cain-am tuqucimallra akinaurumakan,
GEN.4.24	tuqulluki malrunelgen yuut,
GEN.4.24	Wii akinaurucimaciqua tuqulluki
GEN.4.24	yuinaat pingayun akimiaq malrugnek cipluku (77).”
GEN.4.25	Adam-aankuk nuliani-llu allamek qetunranguk, acirluku-llu Seth-amek.
GEN.4.26	Seth-aq-llu qetunranguq acirluku-llu Enosh-aamek. Taum nalliini yuut piicalangellruut 
GEN.5.1	Waniwa Adam-aam kinguvri. Agayun yugnek pilillermini ellmitun ayuqluki piliaqellrui. 
GEN.5.2	Piliaqak aipaa angutnguluku aipaa-llu arnauluku. Atawaqaasqak aperlukek-llu yuugnek. 
GEN.5.3	Adam-aaq-llu yuuguq allrakuni yuinaat arvinlegen qulnek cipluku (130), qetunranguq-llu ellmitun ayuqellriamek; acirluku-llu Seth-amek. 
GEN.5.4	Seth-am-llu yuurtellran kinguani cali unguvauq allrakuni tiissitsaam avga yuinaat-wa akimiaq (800), allanek-llu qetunrangluni paningluni-llu. 
GEN.5.5	Tuaten pitalriamek Adam-aaq unguvauq tuquluni-llu allrakungluni tiissitsaam avga, yuinarnek yuinaq atauciq qulnek cipluku (930).
GEN.5.6	Seth-aq-llu allrakungluni yuinaat talliman tallimanek cipluku (105) qetunrangellruuq Enosh-aamek. 
GEN.5.7	Seth-aq-llu Enosh-aamek qetunrangellmi kinguani unguvauq tiissitsaam avga, yuinaat akimiaq malrunlegnek cipluku (807) allrakuni, allanek-llu qetunrangluni paningluni-llu. 
GEN.5.8	Tapeqluteng Seth-am allrakui amllertaut tiissitsaam avga, yuinaat yuinaat qula malrugnek cipluku (912) yuunrirluni-llu.
GEN.5.9	Enosh-aaq-llu allrakungluni yuinaat cetaman qulnek cipluku (90) qetunrangellruuq Kenan-aamek. 
GEN.5.10	Kenan-aamek-llu qetunrangellmi kinguani Enosh-aaq unguvaluni tiissitsaam avga, yuinaat akimiaq akimiarmek cipluku (815) allrakungluni. Allanek-llu qetunrangluni paningluni-llu. 
GEN.5.11	Tapeqluteng Enosh-aam allrakui amllertaut, tiissitsaam avga, yuinaat yuinaat tallimanek cipluku (905) yuunrirluni-llu.
GEN.5.12	Kenan-aaq-llu yuinarnek pingayunek qulnek cipluku (70) allrakungeqerluni irnianguq Mahalalel-aamek. 
GEN.5.13	Kenan-aaq-llu Mahalalel-aamek irniangellmi kinguani cali unguvauq, tiissitsaam avga, yuinaat-wa akimiaq malruk (840) allrakuni, allanek-llu qetunrangluni paningluni-llu. 
GEN.5.14	Tapeqluteng Kenan-aam allrakui amllertaut tiissitsaam avga, yuinaat yuinaat qula-wa (910). Yuunrirluni-llu.
GEN.5.15	Mahalalel-aaq-llu allrakungluni yuinarnek pingayunek tallimanek cipluku (65) Jared-aamek irniangellruuq. 
GEN.5.16	Mahalalel-aaq-llu irniangellermi Jared-aamek kinguakun unguvauq allrakuni tiissitsaam avga, yuinaat-wa akimiaq atauciq qulnek cipluku (830). Allanek-llu qetunrangluni paningluni-llu. 
GEN.5.17	Tapeqluteng Mahalalel-aam allrakui amllertaut tiissitsaam avga, yuinaat-wa akimiaq cetaman, akimiarmek cipluku (895). Yuunrirluni-llu.
GEN.5.18	Jared-aaq-llu allrakungluni yuinaat pingayunelgen malrugnek cipluku (162) irniangellruuq Enoch-aamek. 
GEN.5.19	Jared-aaq-llu irniangellmi Enoch-aamek kinguani unguvallruuq allrakuni tiissitsaam avga, yuinaat-wa akimiaq (800) irniangluni-llu allanek. 
GEN.5.20	Jared-aam-llu allrakui tapeqluteng amllertaut tiissitsaam avga, yuinaat-wa yuinaq pingayun, malrugnek cipluku (962). Yuunrirluni-llu.
GEN.5.21	Enoch-aaq-llu allrakungluni yuinaat pingayun tallimanek cipluku (65) qetunrangellruuq Methuselah-mek. 
GEN.5.22	Enoch-aaq-llu Methuselah-mek qetunrangellmi kinguani unguvauq niisngaluku Agayun allrakuni yuinarni akimiarni (300) allanek-llu irniangluni. 
GEN.5.23	Enoch-aam allrakui amllertallruut yuinaat akimiaq pingayun tallimanek cipluku (365). 
GEN.5.24	Enoch-aaq-llu Agayun niisngallruamiu tuqullrunrituq, Agayutem ayaucani.
GEN.5.25	Methuselah-llu yuinaat qulngunritaraat malrugnek cipluku (187) allrakungeqerluni irniangellruuq Lamech-aamek. 
GEN.5.26	Lamech-aam-llu yuurtellran kinguani Methuselah cali unguvauq tiissitsaam avga, yuinaat-wa akimiarunrita'ar malrugnek cipluku (782) allrakuni, irniangluni-llu allanek. 
GEN.5.27	Methuselah-m allrakui tapeqluteng amllertaut tiissitsaam avga, yuinaat yuinaq pingayunek cipluku, qulngunrita'arnek cipluku (969). Yuunrirluni-llu.
GEN.5.28	Lamech-aaq-llu allrakungluni yuinaat qulngunritaraan malrugnek cipluku (182) qetunrangellruuq. 
GEN.5.29	Aciraa-llu Noah-mek
GEN.5.30	Noah-m yuurucian kinguani Lamech-aaq unguvauq allrakuni tiissitsaam avga, yuinaat-wa cetaman akimiarmek cipluku (595), irniangluni-llu cali allanek. 
GEN.5.31	Lamech-aam-llu allrakui tapeqluteng amllertaut tiissitsaam avga, yuinaat-wa qula malruk akimiaq malrugnek cipluku (777). Yuunrirluni-llu.
GEN.5.32	Noah-llu allrakunguq tiissitsaam avganek (500) qetunrangluni-llu pingayunek: Shem-amek, Ham-amek, Japheth-aamek-llu.
GEN.6.1	Yuut amlleriut saggluteng nunamun, nasaurlurnek-llu irniangluteng. 
GEN.6.2	Ilaita qilagmiut tangrrait paniita kenegnartaciit cucukek'ngameggnek-llu nulirturluteng. 
GEN.6.3	Tua-llu 
GEN.6.4	Tamaani yugpagtangqellruuq nuna. Agayutem qetunrai kinguvengellruut yuut paniita irniaritnek. Tamakut alingyuilnguullruut niitnaulriaruluteng-llu.
GEN.6.6	Ciinllugguarauq ilulliqluni-llu yugmek pilillruciminek yirluku nuna. 
GEN.6.7	Tua-i-llu 
GEN.6.8	Tau͡gaam 
GEN.6.9	Waniwa Noah-mek qanemcit. Noah ellualriarullruuq canganarqutaunani kiimi yuullgutmini. Yuuluni pillgutekluku Agayun. 
GEN.6.10	Qetunrarluni-llu pingayunek ukunek: Shem-aq, Ham-aq, Japheth-aaq-llu. 
GEN.6.11	Tau͡gaam ellam yui assiirutut Agayutem tangellrani, tamalkurmeng ilalkuurulluteng. 
GEN.6.12	Agayutem tangvallrani ellam yuin tamarmeng assiilnguq aturluku.
GEN.6.13	Agayutem Noah qanrutaa, “Umyuangua yuut tamalkuita piunrirnaluki, tamarmeng ellam yui arenqialata ilalkuurulluteng. 
GEN.6.14	Angyarpali muragmek assilriamek uitavililuki ucii, taarrluku ilua elatii-llu. 
GEN.6.15	Taktaluku yuinaat yuinaat, yuinaagnek malrugnek qulnek cipluku (450) it'ganernek, iqtutaluku-llu yuinaat pingayun akimiarmek cipluku (75) it'ganernek, yuinaak malruk tallimanek cipluku (45) it'ganernek quyigtaluku. 
GEN.6.16	Qiliqiu angyarpak qacarnerin qilii tekisngavkenaku yaaltam avganek (18 inches). Qullilirluku malrugnek amilirluku-llu qacarnerakun. 
GEN.6.17	Tangerrluku ulerpagcetqata'arqa nuna unguvangqellriit tamalkuita piunrirluki. Anerteqelriit tamarmeng piunrirciqut, 
GEN.6.18	tau͡gaam akqutmek taquciiqua elpenun. Ekniartuci angyarpagmun, elpet, nulian, qetunraten, qetunrarpet-llu nulirrit. 
GEN.6.19+GEN.6.20	Angyamun-llu ekluki malruuqaqluki arnacaluq angucaluq-llu tamalkuitnek ungungssinek yaqulegnek-llu, nangenritniartut. 
GEN.6.21	Qemagciluten angyam iluanun elpeci neqkarpecen̄ek, tamakut-llu neqkaitnek.” 
GEN.6.22	Noah-m-llu Agayutem alerquutii tamalkuan aturluku tuaten piuq.
GEN.7.2	Ekevkarluki ungungssit menuilnguut malrunlegtaarluki aipaqu'urluki angucaluq arnacaluq-llu. Ungungssinek-llu menuulrianek malrutaarluki aipaquralriit angucaluq arnacaluq-llu; 
GEN.7.3	yaqulegnek-llu ayuqenrilngurnek malrunlegtaarluki, angucalunek arnacalurtuumaita. Catairutesqevkenaki nunami. 
GEN.7.4	Erenret malrunelgen pellukata ellallirceciiqaqa. Ernerni unugtuumaita yuinaagni malrugni (40), piunrirciqanka unguvalriit tamalkuita piliallrenka nunam qaingani.” 
GEN.7.5	Tua-i Noah tuaten 
GEN.7.6	Noah allrakungellruuq tiissitsaam avga, yuinarnek tallimanek cipluku (600) tuani ulerpallran nalliini. 
GEN.7.7	Noah, nuliani, qetunrani nulirrit-llu ekellruut angyarpagmun ulellerkaanek qimagluteng. 
GEN.7.8	Menuilnguut ungungssit, menuulriit-llu, yaqulget, mikellriit-llu ungungssit, 
GEN.7.9	angucalut arnacalut malruuqaqluteng ek'ut angyarpagmun Noah-llu, Agayutem alerquuciatun. 
GEN.7.10	Erenret malrunelgatni ulem nuna tekitaa.
GEN.7.11	Noah-llu allrakungluku tiissitsaam avga, yuinarnek tallimanek cipluku (600) cali iralum aipaa akimiaq malrugnek cipluku ernengqerluku, meq amlleq nunam acianek ulvuq, qilagmi-llu mer'em capai ikirrluteng. 
GEN.7.12	Ellallirluni-llu ernerni unugtuumaan yuinaagni malrugni. 
GEN.7.13	Tuani ernermi Noah, nuliani-llu, ekellruuk angyarpagmun ilalutek qetunramegnek ukunek Shem-amek, Ham-amek Japheth-aamek-llu, taukut-llu nulirrit. 
GEN.7.14	Taukut ekellruut ilalirluki ungungssit ayuqenrilnguut, nuyurrilnguut nuyurtalriit ungungssirpiit ungungssiyagaat, yaqulget-llu ayuqenrilnguut. 
GEN.7.15	Ek'ut angyarpagmun malruuqaqluteng angucaluq arnacaluq, unguvangqellriit tamarmeng Noah ilalirluku, 
GEN.7.16	Agayutem alerquutii aturluku. Nutaan-llu 
GEN.7.17	Ul'uq taqeksaunani ernerrluni yuinaagnek malrugnek (40), meq nunam qaingani et'uriinarluni, kiituani angyarpak pugtertaa. 
GEN.7.18	Meq-llu et'uriuq, angyarpak pugtaluni. 
GEN.7.19	Meq et'uriqapigcami ingrit quyingraata tamalkuita patui. 
GEN.7.20	Meq ulngiinartuq ingrit patuluki, ingrit kangritnek et'utaluni it'ganernek yuinaq tallimanek (25) cipluku. 
GEN.7.21	Cat-llu tamarmeng unguvangqellriit piunrirtut: yaqulget, ungungssit, yuut-llu, 
GEN.7.22	tamarmeng nunam qaingani anerteqelriit piunrirluteng. 
GEN.7.23	 piunrirai tamalkuita yuut, ungungssit, yaqulget-llu. Noah kiimi ellirluni angyarpagmi-llu ekumallgutai. 
GEN.7.24	Meq-llu et'utacimitun uitallruuq ernerni yuinarni malrunlegni qulnek cipluku (105).
GEN.8.1	Agayutem cakaanritaa Noah, angyarpagmetellgutai-llu; anuqengevkaraa nunam qainga meq-llu entengluni. 
GEN.8.2	Camaken ulvelriit taq'ut, qilagmi-llu ikirtellret patuluteng, ellalluk-llu arulaircecimaluni. 
GEN.8.3	Meq-llu enqu'rtuq arulaiqsaunani erenret yuinaat malrunelgen qulnek cipluku (150). 
GEN.8.4	Iralut malrunelgatni, ernengqerluku akimiaq malrugnek cipluku angyarpak nunallituq Ararat-am ingriinun. 
GEN.8.5	Meq aciqsigiinartuq, iralut-llu qulngunritariit ayagnian kangrit ingrit alairluteng.
GEN.8.6	Erenret-llu yuinaak malruk kinguagni Noah-m ikirtaa angyarpiim egalra, 
GEN.8.7	tengevkariluni-llu tulukarugmek. Tauna tengaurtuq angitaarluni nunam kinernatkaanun. 
GEN.8.8	Cali anevkariuq allamek yaqulegmek nunatangucia paqnakluku, 
GEN.8.9	tau͡gaam mer'em cali nuna patumiiku misvigkailami utertuq angyarpagmun; Noah-m-llu teguluku. 
GEN.8.10	Ernerni malrunlegni uitarraarluni tauna yaqulek utertelleq ataam anevkaraa. 
GEN.8.11	Atakuan tauna utertuq keggmiarluni olive-aam napam cuyaanek; tua-i Noah nallunrirtuq nunatangucianek. 
GEN.8.12	Cali erenret malrunelgen kinguatni ayagcetenqigtaa yaqulek. Tayima-llu utertevkenani.
GEN.8.13	Noah allrakungluni tiissitsaam avga, yuinaat talliman ataucimek cipluku (601), iralum ciuqliim ayagnillrani, nuna meriutuq; Noah-m-llu angyarpak qilairaa tangerrluku-llu meriutellinilria. 
GEN.8.14	Iralum-llu aipaani, ernengqerluku yuinaq malrugnek cipluku (22), nuna kinraa.
GEN.8.15	Agayutem-llu Noah qanrutaa, 
GEN.8.16	“Yuuci angyarpagmek elpet, nulian, qetunraten-llu nulirtuumarmeng. 
GEN.8.17	Tamalkuita anuski ungungssit mikellriit angelriit, yaqulget-llu, irniluteng amllerinaurtut nunam qaingani.” 
GEN.8.18	Tua-i Noah, nulirra, qetunrai, qetunrain-llu nulirrit an'ut angyarpagmek. 
GEN.8.19	Tamarmeng-llu ungungssit mikellriit angelriit, yaqulget-llu an'ut ayuqellriit quyungqaaqluteng.
GEN.8.20	Tua-llu Noah ekuavigmek piliuq. Atauciuqaqluki ungungssinek yaqulegnek-llu menuilngurnek tegutuq, ekuagiluni-llu cikiutekluki Agayutmun. 
GEN.8.21	-llu narngamiu aruviim tepii ilukegciuq umyuarteqluni-llu, “Aniqlaanqiggngaitaqa nuna yuk pitekluku. Yuk assiilngurmek umyuangqelaan ayagyuallerminek ayagluni. Unguvalriit-llu tamalkuita piunrinqiggngaitanka tuaten pillrucimtun. 
GEN.8.22	Nuna piullrani taqngaituq nauceciineq quyurcineq-llu wall'u nengla kiiq-llu, kiak uksuq-llu, erneq unuk-llu.”
GEN.9.1	Agayutem-llu atawaqaasqai Noah qetunrai-llu, qanrulluki, “Irnikici amlleriinarluci nunam qainga yirluku. 
GEN.9.2	Unguvalriit angelriit mikellriit-llu neqet-llu alikarkaurtaiceci; elpeci ataniumaarkaungavciki. 
GEN.9.3	Unguvalriit tamarmeng neqkaurtut elpecen̄un; cikillrucimtun naunrarnek, canek tamalkuitnek cikiramci. 
GEN.9.4	Tau͡gaam kemget ner'arkaunritaci augtuumaita, unguva augmelan. 
GEN.9.5	Yuk yuullgutminek tuqucikan anucimirqecetaarciqaqa. Ungungssiq-llu yugmek tuqucilria tuquvkarciqaqa. 
GEN.9.6	Agayutem ayuqucimitun yuk piliaqellrua, taumek kina tuqucilria yugmek allam yuum tuquciiqaa.
GEN.9.7	“Elpeci irnilaqici amlleriluci nunam qainga yirluku.”
GEN.9.8	Tua-llu Agayutem qanrutai Noah qetunrai-llu, 
GEN.9.9	“Watua akqutmek taqutua elpecen̄un kinguverpecen̄un-llu, 
GEN.9.10	ilakluki unguvangqellriit yaqulget ungungssit-llu tamaita angyarpagmek anellgutkelten. 
GEN.9.11	Makutgun qaneryaratgun akqut'lillgutkamken: wak'nirnek unguvangqellria tamarmi piunriumanqiggngaituq ulerpagkun; ulerpiim piunrinqiggngaitaa nuna. 
GEN.9.12	Uumek nallunailkutangqerciquq una akqun nangyuilnguq elpenun tamalkuitnun-llu unguvangqellrianun, yugnun-llu ukani yuurtarkanun: 
GEN.9.13	Amirlunun agluryaqa elliaqa. Nallunailkutauvkarluku akqutemnun ellarpagmun. 
GEN.9.14	Amirlungevkaraqamku ella agluryaq-llu alaitaqan, 
GEN.9.15	umyuaqutkelarciqaqa akqutkellemnun elpenun, ungungssinun-llu tamaitnun, ulerpagkun piunrinqiggngaunaki. 
GEN.9.16	Agluryaq alaitaqan amirluni umyuaqelarciqaqa iquilnguq akqutka tamaitnun unguvalrianun ellarpagmi. 
GEN.9.17	Tauna nallunailkutaqaa akqutma piurtellma unguvalrianun tamalkuitnun nunami.”
GEN.9.18	Noah-m-llu qetunrai angyarpagmek anellret ukuugut: Shem-aq, Ham-aq, Japheth-aaq-llu. Ham-aq atakaa Canaan-aam. 
GEN.9.19	Ukut pingayun Noah-m qetunrai ciuliaqait ellarpiim yuin tamarmeng.
GEN.9.20	Noah nauceciiyurten͞guami nauceciillruuq wine-arkanek. 
GEN.9.21	Wine-aliaminek-llu mer'aluni taangiquq. Matarmi pelatekamini inangqaluni. 
GEN.9.22	Ham-am-llu, Canaan-aam atiin, tangrramiu tuaten atani matangqaluku an'uq qanrullukek-llu anelgutegni. 
GEN.9.23	Tua-i Shem-ankuk Japheth-aaq-llu tegutuk 'lumarrarmek, tusmegnun-llu iqukek pilukek kingupiarlutek pelatekamun itertuk. Uluumiimek atasek matangqaluku tangenrritaak, patuluku-llu tamatumek 'lumarrarmek. 
GEN.9.24	Noah-llu taangiqenriami, nallunriamiu-llu qetunrami kinguqliatnun tuatnallruciminek, 
GEN.9.25	qanertuq,
GEN.9.25	“Aniqlaan tull'i Canaan-aamun!
GEN.9.25	Pisten͞gurciiquq amaqliigminun.
GEN.9.26	Atawaqertelliu 
GEN.9.26	Canaan-aaq-llu pisteksaguskiliu.
GEN.9.27	Agayutem Japheth-aaq
GEN.9.27	Kinguvri-llu yuukilit Shem-am yui ilagarluki!
GEN.9.27	Canaan-aaq-llu pisteksaguskiliu.”
GEN.9.28	Ulerpiim-llu kinguakun Noah unguvauq allrakuni yuinaat akimiaq malruk qulnek cipluku (350) 
GEN.9.29	tuquluni-llu allrakungluni tiissitsaam avga, yuinaat yuinaat malrugnek cipluku qula-wa (950).
GEN.10.1	Ukut waniwa kinguvrit Noah-m qetunrain Shem-am, Ham-am, Japheth-aam-llu. Ukut qetunrangellruut ulerpiim kinguakun.
GEN.10.2	Japheth-aam qetunrai: Gomer, Magog, Madai, Javan, Tubal, Meshech, Tiras-aaq-llu. Ukut ciuliaqait yuut kinguvrita atrinek aprumalriit. 
GEN.10.3	Gomer-aaq kinguvengqertuq yuitnek Ashkenaz-aam, Riphath-aam, Togarmah-m-llu. 
GEN.10.4	Javan-aaq kinguvengqertuq yuinek Elishah-m, Spain-am, Cyprus-aam, Rhodes-aam-llu. 
GEN.10.5	Ukut ciuliaqellruit yuut imarpiim cen̄iini qikertani-llu uitalriit. Japheth-aam kinguveqluki, yuuluteng ilakutellriit allakarmeng nunameggni, allakarmeng-llu qaneryaramegcetun qalartetuluteng.
GEN.10.6	Ham-am-llu qetunrai: Cush, Egypt, Libya, Canaan-aaq-llu. 
GEN.10.7	Cush-aq kinguvengqertuq yuinek Seba-m, Havilah-m, Sabtah-m Raamah-m, Sabteca-m-llu. Raamah-llu kinguvengqertuq yuinek Sheba-m Dedan-aam-llu. 
GEN.10.8	Cush-aq-llu qetunrangqellruuq aterluni Nimrod-amek, tauna ciuqlikacagauluni ellarpiim iluani cirlakilriarullruuq pinilriaruluni. 
GEN.10.9	 ikayuumiini piculriarullruuq. Taumek waten yuut qanlalriit, “
GEN.10.10	Taum atanirturillra ukunek ayagnillruuq: Babylon, Erech, Accad-amek-llu. Tamarmeng ukut uitaluteng Babylonia-mi. 
GEN.10.11	Tamaaken nunamek ayallruuq Assyria-mun nunarpaliluni-llu Nineveh-mek, Rehoboth-Ir-amek, Calah-mek-llu, cali 
GEN.10.12	Resen-aamek, tauna uitaluni akuliigni nunak Nineveh-nkuk nunarpiim-llu Calah-m.
GEN.10.13	Egypt-aaq kinguvengqellruuq yuinek Lydia-m, Anam-aam, Lehab-am, Naphtuh-m, 
GEN.10.14	Pathrus-aam, Casluh-m, Crete-am-llu. Crete-aq ciuliaqluku Philistine-at.
GEN.10.15	Canaan-aam-llu qetunraak Sidon-aaq amaqlia, Heth-aq-llu. Ukuk kinguliakek atkegnegun nallunaitelartut. 
GEN.10.16	Canaan-aaq-llu ciuliaqellruat Jebusite-at, Amorite-at, Girashite-at, 
GEN.10.17	Hivite-at, Arkite-at, Sinite-at, 
GEN.10.18	Arvadite-at, Zemarite-at Hamathite-at-llu. Canaan-aam ilakuralriartai ayuqenrilnguut sagtellruut, 
GEN.10.19	kiituani nuniita ilaksagutaa Sidon-aaq ayagluni-llu ungalatmun Gerar-amun, Gaza-m nunii yaaqsigpek'naku. Tuamta-llu ayagluni calaratmun Sodom-aamun, Gommorrah-mun, Admah-mun, Zeboiim-un-llu yaaqsigpek'naku Lasha. 
GEN.10.20	Ukut kinguveqai Ham-am, allakarmeng ilakutellriit yuuluteng nunani ayuqenrilngurni, qalartellrit ayuqevkenateng.
GEN.10.21	Anngaa Japheth-aam Shem-aq Hebrews-aat tamarmeng ciuliaqaat. 
GEN.10.22	Shem-am qetunrai, Elam, Asshur, Arpachsad, Lud, Aram-aaq-llu ciuliaqluki tuaten yuut aterpagcimalriit. 
GEN.10.23	Aram-aaq kinguvengqertuq yuitnek ukut: Uz, Hul, Gether, Meshek-aam-llu. 
GEN.10.24	Arpachshad-aaq atakluku Shelah-m Eber-aam atiin. 
GEN.10.25	Eber-aaq malrugnek qetunrarluni. Aipaan-wa atra Peleg,
GEN.10.26	Joktan-aaq kinguvengqertuq yuinek Almodad-am, Sheleph-aam, Hazarmaveth-aam, Jerah-m, 
GEN.10.27	Hodora-m, Uzal-aam Diklah-m, 
GEN.10.28	Obal-aam, Abimael-aam, Sheba-m, 
GEN.10.29	Ophir-aam, Havilah-m, Jobab-aam-llu. Ukut tamarmeng ciuliarluteng Joktan-aamek. 
GEN.10.30	Nuna uitaviat Mesha-mek ayagluni Shephar-aam tungiinun qemit calaralirnermi tekilluki. 
GEN.10.31	Ukut waniwa kinguvri Shem-am. Allakarmeng ilakellriit nunaluteng. Ayuqevkenateng qaneryarait.
GEN.10.32	Makut tamalkuita ilakuralriit kinguveqai Noah-m, ilakuyutetaciicetun atanruviitni; ukunek ayagnirluteng yuut cekavtut nunami ulerpiim kinguani.
GEN.11.1	Ellarpiim yui ataucimek qaneryarangqellruut qanellrit ayuqluteng. 
GEN.11.2	Tua-i ayagallermeggni tamaani calaratmun, tekitut nunamek manigcelngurmek Babylonia-mi tuani-llu nunaliluteng. 
GEN.11.3	Qanruyutut-llu, “Kitaki qikulinaurtukut enekanek kenerkun-llu tegg'ivkarluki.” Tua-i qikuutengut enelissuutekameggnek taarmek-llu nepyutkaitnek. 
GEN.11.4	Qanertut-llu, “Nunalinaurtukut naparciluta-llu qertulriamek qilak tekilluku; caliamta niitnauvkarluta cekavcetenritniaraakut tamiinun ellarpiim iluanun.”
GEN.11.6	Qanertuq-llu, “Ukut yuut atauciurneruut, ataucimek qaneryararluteng. Una waten pillerteng ayagneqluku caperrsuyuiruciiqut camek taqutellerkameggnek. 
GEN.11.7	Tailuci atrarluta ayuquciirutnarivkarnaurput qaneryaraat taringutesciigali'irrniartut.” 
GEN.11.8	Tua-i 
GEN.11.9	Nuniit tauna acillruat Babylon-aamek,
GEN.11.10	Ukut waniwa kinguvri Shem-am. Allrakuk malruk kinguagni ulerpallran, Shem-aq allrakungluni yuinarnek tallimanek (100) qetunranguq Arpachshad-aamek. 
GEN.11.11	Taum-llu kinguani unguvaluni allrakuni tiissitsaam avgani (500) cali-llu allanek irniangluni.
GEN.11.12	Arpachshad-aaq allrakungluni yuinaq akimiarmek cipluku (35) qetunrangellruuq Shelah-mek; 
GEN.11.13	taum-llu kinguakun unguvaluni allrakuni yuinaat yuinaq pingayunek cipluku (403) allanek-llu cali irniangluni.
GEN.11.14	Shelah-llu allrakungluni yuinaq qulnek cipluku (30) qetunrangellruuq Eber-aamek. 
GEN.11.15	Taum-llu kinguakun unguvaluni allrakuni yuinaat yuinaq pingayunek cipluku (403) allanek-llu cali irniangluni.
GEN.11.16	Eber-aaq-llu allrakungluni yuinaq akimiarunrita'armek cipluku (34) qetunrangellruuq Peleg-amek; 
GEN.11.17	taum-llu kinguakun unguvaluni allrakuni yuinaat yuinaq atauciq qulnek cipluku (430) allanek-llu cali irniangluni.
GEN.11.18	Peleg-aaq-llu allrakungluni yuinaq qulnek cipluku (30) qetunrangellruuq Reu-amek. 
GEN.11.19	Tuamta-llu kinguakun unguvaluni allrakuni yuinarnek qulnek qulngunrita'armek cipluku (209) cali-llu allanek irniangluni.
GEN.11.20	Reu-aq-llu allrakungluni yuinarmek qula malrugnek cipluku (32) qetunrangellruuq Serug-aamek; 
GEN.11.21	taum-llu kinguakun unguvaluni allrakuni yuinaat qulen malrunlegnek cipluku (207) cali-llu allanek irniangluni.
GEN.11.22	Serug-aaq-llu allrakungluni yuinaq qulnek cipluku (30) qetunrangellruuq Nachor-amek; 
GEN.11.23	taum-llu kinguakun unguvaluni allrakuni yuinarni qulni (200) cali-llu allanek irniangluni.
GEN.11.24	Nahor-aq-llu allrakungluni yuinaq qulngunrita'armek cipluku (29) qetunrangellruuq Terah-mek; 
GEN.11.25	taum-llu kinguakun unguvaluni allrakuni yuinaat talliman yuinaunrita'armek cipluku (119) cali-llu allanek irniangluni.
GEN.11.26	Terah-llu allrakungluni yuinarnek pingayunek qulnek cipluku (70) irnianguq Abram-aamek, Nachor-amek, Haran-aamek-llu.
GEN.11.27	Ukut waniwa kinguvri Terah-m atiita Abram-aam, Nahor-am, Haran-aam-llu. Haran-aaq atakellrua Lot-aam. 
GEN.11.28	Haran-aaq-llu tuqullruuq nunami Ur-ami Babylonia-mi, atani unguvainanrani. 
GEN.11.29	Abram-aaq-llu nulirturtuq Sarai-amek, Nahor-aq-llu nuliangluni Milcah-mek Haran-aam panianek. Haran-aaq atakluku Iscah-m. 
GEN.11.30	Sarai-a-llu irniangyuituq.
GEN.11.31	Terah qetunrani-llu Abram-aaq, Lot-aaq-llu nurr'ani, Haran-aam qetunraa, ukurrani-llu Sarai, Abram-aam nulirra, malikluki taukut ayagtuq Canaan-aamun unilluku nunaseng Ur-aq Babylonia-melnguq. Ayallruut tekilluku Haran-aaq tuanlluteng-llu. 
GEN.11.32	Tuani tuqullruuq Terah allrakungluni yuinaat qulen tallimanek cipluku (205).
GEN.12.2	Kinguvengevkarciqamken amllernek, tamakut-llu atanruvigpaurciiqut. Atawaqerceciiqamken atren-llu angelriarurtelluku, atawaqautngurrniartuten.
GEN.12.3	“Atawaqaasqilriit elpenek atawaqerceciiqanka,
GEN.12.3	aniqlaasteten-llu aniqlaaciqanka.
GEN.12.3	Elpegun-llu atawaqerceciiqanka nunam yui.”
GEN.12.4	Abram-aaq allrakungluni yuinarnek pingayunek akimiarmek cipluku (75) ayallruuq Haran-aamek 
GEN.12.5	Abram-aam malikluki nuliani, nurr'ani-llu Lot-aaq, tukuuteteng, pisteteng-llu tamalkuita pikliutelteng Haran-aami, ayagtuq Canaan-aam nuniinun.
GEN.12.5	Canaan-aam-llu nuniinun tekicameng, 
GEN.12.6	Abram-aaq ayagtuq nunakun tamaaggun tekilluku napa Moreh-mi kenciknarqelria, tanqilriaruluni Shechem-aami. Tamatum nalliini Canaan-aarmiut tamaani nunami cali uitallruut. 
GEN.12.7	 alairtuq Abram-aamun qanrulluku-llu, “Man'a nuna cikiutekaqa kinguverpenun.” Abram-aaq-llu ekuaviliuq tuani 
GEN.12.8	Taum kinguani ayagtuq ungalatmun qemililriamun nunamun calaralirnerani Bethel-aam. Tuani-llu pelatekartuq Bethel-aaq kanaknalirneqluku, Ai-aq-llu calaralirneqluku. Tuani-llu cali ekuaviliuq agayuluni-llu 
GEN.12.9	Abram-aaq cali ayagtu'rtuq, ciunequ'urluku Canaan-aaq.
GEN.12.10	Tau͡gaam piitnallruut Canaan-aami, taumek Abram-aaq ayallruuq Egypt-aamun uitaqeryarturluni, piitnaq tamaani anagucan. 
GEN.12.11	Tekiteqataameng Egypt-aamun nuliani Sarai-a qanrutaa, “Elpet-tang kenegnaqapigtellriaten. 
GEN.12.12	Tangerqunegteggen Egypt-aarmiut umyuarteqciqut, ‘Una nulirqellinia.’ Tuaten-llu umyuarteqluteng tuquciiqaatnga elpet unguvavkarluten. 
GEN.12.13	Qanqina wangnun nayagaqniluten, elpenek picirluteng elluarrlua ciuniurniaraatnga tuqutevkenii.” 
GEN.12.14	Tua-i Egypt-aamun itran Egypt-aarmiut tangrraat nulirran kenegnartacia. 
GEN.12.15	Atanerruarin angayuqam tangrramegteggu qanrutkaat kenegnartacia angayuqamun; eniinun-llu Sarai-a agulluku. 
GEN.12.16	Tua-i Sarai-a pitekluku angayuqam Abram-aaq elluarrluku ciuniuraa, cikirluku-llu qusnginek, qusngirngalngurnek, kuluvagnek, ciulvagnek, pisten̄ek, ungungssinek-llu qulugnelegnek.
GEN.12.17	Tau͡gaam 
GEN.12.18	Taumek angayuqam Abram-aaq aqvavkaraa qanrulluku-llu, “Ciin waten pisia? Ciin qanrutenricia nuliqniluku? 
GEN.12.19	Ciin qanellrusit nayagaqniluku? Wiinga-llu teguyaaqluku nuliqnaluku. Waniwa nulian; teguluku ayii!” 
GEN.12.20	Angayuqam-llu yuut alerqurai Abram-aaq piluku, ayagcetaat-llu nulirra malikluku, cautai-llu tamalkuita malikevkarluki.
GEN.13.1	Abram-aaq ayagtuq Egypt-aamek nuliani akluni tamalkuita malikluki. Lot-aam-llu maliggluku Negeb-aamun, 
GEN.13.2	Abram-aaq tukuupiallruuq tukuuterluni qusnginek, kuluvagnek, cali-llu suulutaanek qerrirlinek-llu. 
GEN.13.3	Ayagtuq-llu Negeb-aamek Bethel-aaq tekilluku, pelatekaqerraallerminun akuliignun Bethel-aankuk Ai-aq-llu, 
GEN.13.4	ekuavilillerminun. Tuani Abram-aam piicagvikaa 
GEN.13.5	Lot-aaq, Abram-aam malikellra, nakmiin ungungssiutengqertuq qusnginek, qusngirngalngurnek, kuluvagnek-llu, cali ilaluni pisterluni-llu. 
GEN.13.6	Tua-i amllerrameng tamakut ungungssiutekek maramek nervigkaiturluteng, ataucimi-wa uitallerkaak piviinani. 
GEN.13.7	Nakukutengluteng-llu Abram-aam Lot-aam-llu ungungssiutegkenka qaunqestait. Tamatum nalliini Perizzite-at Canaanite-at-llu cali tamaani nunami uitallruut.
GEN.13.8	Tua-llu Abram-aam Lot-aaq qanrutaa, “Nakukullunuk uitayunaitaakuk qusngiliurtetuumamegnuk, tungayakngamegnuk. 
GEN.13.9	Nuna avatemegni tangrru. Avvluten wangnek ayakina piyullerpenun. Wiinga piyulqenrilkevnun ayagniartua.”
GEN.13.10	Lot-aam-llu kiarcami tangrraa Jordan-aam kuignayua mel'irluni tamarmi naucetaarviatun 
GEN.13.11	Tua-i Lot-aam Jordan-aam avatii cucukaa piknaluku ayagluni-llu calaratmun; tua-i tuaten pilutek uniyutellruuk. 
GEN.13.12	Abram-aaq Canaan-aami uitallruuq, Lot-aaq-llu nunaliluni nunarpiit akuliitni kuignayugmi. Uitaluni-llu Sodom-aam yaaqsinrilkiini. 
GEN.13.13	Sodom-aam yui arenqiatut assiilnguq cakneq aturluku inglulirluku-llu 
GEN.13.14	Lot-aaq ayiin 
GEN.13.15	Tangerqen nuna tamalkuan cikiutekciqaqa elpenun kinguverpenun-llu, pikesqelluku akwarpak. 
GEN.13.16	Kinguveten-llu amllertarivkarciqanka nunam urraatun. Kia imum nunam urraa naaqsugngakuniu kinguveten-llu naaqsugngayarai. 
GEN.13.17	Piyualuten paqesgu tamana nuna, cikiutekciqngamku elpenun.” 
GEN.13.18	Tua-i Abram-aaq uitallerminek nugtartuq uitavigkiurluni-llu yaaqsinrilkiitni napat kenciknarqelriit Mamre-mi. Tauna Hebron-aam nuniini uitauq, tuani-llu ekuavililuni 
GEN.14.1	Angayuqat cetaman, Amraphel-aaq Babylonia-mek, Arioch-aq Ellasar-amek, Chedorlaomer-aaq Elam-aamek, Tidal-aaq-llu Goiim-aamek, 
GEN.14.2	anguyallruut angayuqat allat talliman inglukluki ukuuluteng: Bera Sodom-aarmiu, Birsha Gomorrah-rmiu, Shinab-aq Admah-rmiu, Shemeber-aaq Zeboiim-armiu, Bela-m-llu angayuqra. 
GEN.14.3	Ukut angayuqat talliman iliksagutellruut anguyagteteng-llu quyurtellruit Siddim-aam kuignayuanun, maa-i aprumalriamun Dead Sea-mek. 
GEN.14.4	Chedorlaomer-aamek ataniurtengqellruyaaqluteng allrakuni qula malrugnek cipluku, tau͡gaam qulen pingayuatni allrakut tauna inglukengluku. 
GEN.14.5	Akimiarunritariitni allrakut Chedorlaomer-aaq ilini-llu anguyagtet tekitellruut cirlakluki-llu Rephaim-aat Ashteroth Karnaim-aami, Zuzim-aat Ham-ami, Emim-aat marami Kiriathaim-aami, 
GEN.14.6	Horite-at-llu ingriini Edom-aam, maliggluki Elparan-aaq tekilluku uitalria nunam kinertellriim engeliini. 
GEN.14.7	Kingutmun-llu ataam uterrluteng Kadesh-aamun, (tamatum nalliini Enmishpat-aamek ap'lallruat). Teguaqellruit nuniit tamalkuan Amalekite-at, cirlakluki-llu Amorite-at Hazazon Tamar-ami uitalriit.
GEN.14.8	Tua-llu angayuqrita Sodom-aam Gomorrah-m, Admah-m, Zeboiim-aam, Bela-m-llu quyurtait anguyagteteng callugluteng-llu Siddim-aam kuignayuani, 
GEN.14.9	inglukluki angayuqri Elam-aam, Goiim-am, Babylonia-m, Ellasar-am-llu. Angayuqat talliman ingluluteng angayuqanek cetamanek. 
GEN.14.10	Kuignayuani Siddim-aam elanret amllertut taarnek imarluteng. Angayuqaagket Sodom-aam Gomorrah-m-llu qimangnaqsaaquk, tau͡gaam tamakunun taarnun igtuk; taukut-llu allat pingayun angayuqat qimagluteng ingrinun. 
GEN.14.11	Taukut-llu cetaman angayuqat avurtut akluitnek Sodom-aarmiut Gomorrah-rmiut-llu, neqkautaitnek tuaten, nutaan-llu ayagluteng. 
GEN.14.12	Lot-aaq-llu cali teguat qetunraa Abram-aam anelgutiin ayaulluku-llu aklutuumaan.
GEN.14.13	Tua-llu iliita anagillrata, ullagluku qanemcitaa Abram-aaq Hebrew-q. Abram-aaq uitaluni yaaqsinrilkiitni napat kenciknarqelriit, Mamre-m Amorite-am napautain. Mamre anelgutkaak Eschol-ankuk Aner-aaq-llu, Abram-aam iliklukek. 
GEN.14.14	Abram-aam-llu niicamiu nurr'ani tegulliniatgu yun'i angutet callugyaramun elitnaurumalriit tamalkuita quyurcetai. Amllertaluteng yuinaat akimiaq, akimiaq pingayunek cipluku (318), kingunrirturait-llu taukut angayuqat cetaman Dan-am nuniin engeliinun. 
GEN.14.15	Tuani-llu avgai anguyagten̄i quyungqaaqluki. Curugait-llu taukut unugmi, cirlakluki-llu. Kingunrirturait-llu engelekluku Hobah-q Damascus-aam neglirnerani, 
GEN.14.16	tegullrit-llu cat tamalkuita ut'rulluki. Cali-llu ut'rulluku nurr'ani Lot-aaq, aklui-llu tamalkuita, arnat-llu, allat-llu yuut tegullrit ilakluki.
GEN.14.17	Abram-aaq utercan anguyallerminek cirlakraarluki Chedorlaomer-aaq allat-llu angayuqat, Sodom-aam angayuqran pairrsaagaa Shaveh-m kuignayuani (cali aterpagcimalartuq atanrem kuignayuanek). 
GEN.14.18	Cali Melchizedek-aaq Salem-aam angayuqra agayulirten͞gunrulria 
GEN.14.19	atawaqercetaa-llu qanerluni, “
GEN.14.20	Nanraumali Agayun Quyinrulria aviutestellren cirlakevkarluki inglukesteten!” Abram-aam-llu elliivikaa Melchizedek-aaq cat tamalkuita ut'rutellmi qulngurutaitnek.
GEN.14.21	Sodom-aam-llu angayuqran Abram-aaq qanrutaa, “Yuut tailluki wangnun, aklut tegulten elpet pikekiki.”
GEN.14.22	Tau͡gaam Abram-aam qanrutaa Sodom-aam angayuqra, “Akqellruaqa 
GEN.14.23	tegusngaunii yualukarraungraan, aluilitam-llu cingiqengraaku, wall'u allamek camek elpet pivnek, waten qanernayukluten, ‘Wiinga Abram-aaq tukuurcetellruaqa.’ 
GEN.14.24	Wiinga camek pikamnek tegusngaitua. Malillma tau͡gaam atullrit akurturciqanka. Cat avgumakilit ukunun ikayurteklemnun, Aner-aamun, Eshcol-aamun, Mamre-mun-llu.”
GEN.15.1	Taum kinguakun Abram-aaq cam alairvikellrua (tangerrluni camek) niilluku-llu 
GEN.15.2	Tau͡gaam Abram-aaq kiuguq, “
GEN.15.3	Yugkamnek nakmiin cikiqsaitarpenga, pistem̄a-llu tau͡gaam iliita aklunka paitaqciqai.”
GEN.15.4	Ataam-llu 
GEN.15.5	 ellamun anutaa qanerluni-llu, “Qilak pagna kiaresgu, naaqluki-llu agyat piyugngakuvki. Tuaten amllertalrianek kinguvengqerciquten.”
GEN.15.6	Abram-aam ukvekaa Agayun. Tuaten-llu pillra pitekluku 
GEN.15.7	Tua-llu 
GEN.15.8	Tau͡gaam Abram-aam aptaa, “
GEN.15.9	Kiugaa, “Taiskina kuluvagmek, qusngim angucaluanek, qusngirngalngurmek-llu, tamarmeng allrakungelrianek pingayunek, yaquliyagaagnek-llu malrugnek.” 
GEN.15.10	Abram-aam-llu taukut tamalkuita taitai Agayutmun. Qupraarluki-llu ellii akiqliqaqluki, yaqulgek tau͡gaam qupevkenakek. 
GEN.15.11	Yaqulget-llu tuqumalrianek tau͡gaam nertulit mit'ut taukut ungungssit nuniitnun, tau͡gaam Abram-aam alingcira'arluki ayagcetai.
GEN.15.12	Akerta-llu teviryartullrani Abram-aaq qavartuq mamtulriamek; alingem-llu tull'uku. 
GEN.15.13	-llu Abram-aaq qanrutaa, “Pinritevkenateng kinguveten allanruciqut nunakenrilkem̄eggni, teguaruluteng, nangcimaluteng-llu allrakuni yuinaat yuinaat (400) aturluki. 
GEN.15.14	Tau͡gaam anucimirqecetaarciqaqa atanruvik teguaruviat, tamatum-llu kinguakun tamaaken anciqut tukuutnek amlleqapigtellrianek ang'aqluteng. 
GEN.15.15	Elpet-llu tuquciquten uitanqegciluten; qunguumaciquten ak'allak'acagaurrluten. 
GEN.15.16	Yugpet kinguvallrita cetamaingit maavet uterciiqut; Amorite-at anevkarngailamki maaken anagutengkata tau͡gaam assiilngillermegteggun.”
GEN.15.17	Akerta tevirraartelluku tan'gerian aruvilria kenilleq keneq-llu qukaatgun sagingalriit ungungssit temaita ayagtuq. 
GEN.15.18	Taum nalliini 
GEN.15.19	nuniit ilakluku Kenite-at, Kenizzite-at, Kadmonite-at, 
GEN.15.20	Hittite-at, Perizzite-at, Rephaim-aat, 
GEN.15.21	Amorite-at, Canaanite-at, Girgashite-at Jebusite-at-llu.”
GEN.16.1	Abram-aaq Sarai-akun cali irniangeksaituq. Tau͡gaam Sarai-a Egypt-aarmiumek kevgangqellruuq nasaurlurmek aterluni Hagar-amek. 
GEN.16.2	Sarai-a qanertuq Abram-aamun, “
GEN.16.3	Abram-aam allrakuni qulni Canaan-aami uitallran kinguani, Sarai-am Hagar-aq Egypt-aarmiu nuliqsagucetaa Abram-aamun. 
GEN.16.4	Abram-aam-llu qingiraa Hagar-aq. Qingaucini-llu elpekngamiu ellminek pingakuq, qumlik'ngarrluku-llu Sarai-a.
GEN.16.5	Tua-llu Sarai-am Abram-aaq qanrutaa, “Elpenun atauq Hagar-am qumlikillra wangnek. Wiinga elpenun tunellruaqa, qingaucini-llu elpekraanerminek qumlikaanga. 
GEN.16.6	Abram-aaq kiuguq, “Elpet kevgan ataniumaan, umyuan aturluku piyullerpegun pikiu.” Tua-i Sarai-am mulngakenriqercani Hagar-aq ayakartuq.
GEN.16.8	qanerluni-llu, “Hagar-aaq, pistiini Sarai-am, naken taisit? Natmun-llu ayagcit?” Kiuguq, “Qimagtua kevgiuqengamnek.”
GEN.16.9	An'gilaan 
GEN.16.10	Tua-llu cali qanertuq, “Kinguvengevkarciqamken amllerem ugaani naaqumasciigalngurnek. 
GEN.16.11	Qetunrangciquten, acirciqan-llu Ishmael-aamek,
GEN.16.12	Tau͡gaam qetunraan unguvallermini yuungnaqciquq ciulvagtun yuilqurmiutartun; inglukciqai yuut tamalkuita, tamarmeng-llu yuut ellii inglukarkauluku. Tungayaminek ellminek allakarluni yuuciquq.”
GEN.16.13	Hagar-aq-llu ellminek aptuq, “Ilumun-qaa wiinga Agayun tangrraarluku unguvalua qanengssaksugngaqata'rqa?” Tua-i 
GEN.16.14	Tauna pitekluku yuut tamana elakaq aterpagtelaraat, “Elakaa Unguvalriim Tangertem̄a.” Tauna uitaluni akuliigni Kadesh-aankuk Bered-aaq-llu.
GEN.16.15	Hagar-aq-llu irniuq qetunrangluni; Abram-aam-llu acirluku Ishmael-aamek. 
GEN.16.16	Abram-aaq allrakungellruuq yuinarnek cetamanek (80) Ishmael-aaq yuurtellrani.
GEN.17.1	Abram-aaq yuinarnek tallimaunrita'arnek (99) allrakungeqerluku 
GEN.17.2	Akqun una piurtaqa aipaqluten, kinguveten amllerivkarciqanka cakneq-llu yugyangevkarluten.” 
GEN.17.3	Abram-aam-llu ciktaarvikngani Agayutem qanrutaa, 
GEN.17.4	“Akqun una piurciiqaqa elpet aipaqluten: akqamken ciuliaqerkaurtelluten amllernun atanruvignun. 
GEN.17.5	Atren-llu Abram-aarungairutuq, tau͡gaam Abraham-aarurrluni,
GEN.17.6	Irnialingevkarciqamken; Atanruviit angayuqat-llu elpenek nauvkarciqanka. Amllerciqngameng kinguliaten atanruviurciiqut.
GEN.17.7	“Akqutka piuvkarciqaqa elpenun kinguverpenun-llu tekitarkanun, nangyuilnguuluku. Agayutkevkarlua elpenun kinguverpenun-llu. 
GEN.17.8	Cikirciqamken elpet kinguveten-llu nunanek uitavikeqalallerpenek. Canaan-aaq tamalkuan cikiutekaqa elpecen̄un, nangyuilngurmek pikesqelluku, wiinga-llu Agayutkeciqerpecia.”
GEN.17.9	Agayun-llu qanertuq Abraham-aamun, “Elpet tau͡gaam akqutka aturarkaugan, elpenek-llu kinguvalriit tamarmeng. 
GEN.17.10	Waniwa akqun aturarkan, taqumalria wangkugnun kinguverpenun-llu: Tamarmeng angutet elpecen̄i nuugiumaarkaugut. 
GEN.17.11	Nuugiumaciquci amiq nuugani kepluku, nallunailkutnguvkarluku akqutmun taqumalriamun wangnun elpenun-llu. 
GEN.17.12	Pingayunlegnek ernengelria tan'gaurluq nuugiumaarkauguq; angutet-llu tamarmeng yuullgutkelriani, ayuqluku pista yuurtelleq nevcen̄i, wall'u kiputellerci allanernek. 
GEN.17.13	Tamarmeng nuugiumaarkaugut nallunairluku akqutma piugarkaucia akwarpak. 
GEN.17.14	Angun nuugiumanrilkuni ancimaciquq yum'inek; akqun atunrilamiu.”
GEN.17.15	Agayun qanertuq Abraham-aamun, “Sarai-a-llu nulian Sarai-amek aterpagtenrirluku; wak'nirnek atra Sarah-uciquq.
GEN.17.16	Atawaqerceciiqaqa, cali-llu qetunrangevkarluten elliikun; aanakciqaat amlleret atanruviit; yuut atanerkait elliikun yuurciiqut.”
GEN.17.17	Abraham-aaq-llu put'uq nunamun, tau͡gaam temciyugtuq umyuamikun qanerluni, “Angun-qaa irniangyugngauq yuinarnek tallimanek (100) allrakungelria? Sarah-llu-qaa irniyugngaciquq allrakungluni yuinaat cetaman qulnek cipluku (90)?” 
GEN.17.18	Abraham-aaq-llu qanertuq Agayutmun, “Assinruyartuq Ishmael-aakun akqutkellren piciurceskuvgu.”
GEN.17.19	Tau͡gaam Agayutem qanrutaa, “Qang'a, Sarah irniciquq qetunrarkarpenek, acirarkaugan-llu Isaac-aamek.
GEN.17.20	Niitaqa kaigaten Ishmael-aaq kaigalluku. Ellii-llu atawaqerceciiqaqa irnialingevkarluku, cakneq yugyangevkarciqaqa; atakeciqaat qula malruk atanerruat, atanruvigpaurceciiqaqa-llu. 
GEN.17.21	Tau͡gaam akqutka piurceciiqaqa Isaac-aakun, Sarah-m irniarkaakun waten pitarikan allamiku.” 
GEN.17.22	Agayutem qalarutenriamiu Abraham-aaq unitaa.
GEN.17.23	Taumi ernermi Abraham-aam Ishmael-aaq, tamalkuita-llu angutet ellmini uitalriit, pisten͞gungraata kiputellni nuugirai. 
GEN.17.24	Abraham-aaq allrakungluni yuinarnek cetamanek qulnek cipluku (90) nuugiumallruuq. 
GEN.17.25	Qetunraa-llu Ishmael-aaq allrakungluni qula pingayunek cipluku nuugiumallruluni. 
GEN.17.26	Ernermi ataucimi nuugiumalutek, 
GEN.17.27	ilalutek Abraham-aam pistainek.
GEN.18.2	Ciugcami tangertuq pingayunek angutnek nangerngalrianek. Tangrramiki aqvaqurluni pairrsaagai, cikluni-llu nunamun. 
GEN.18.3	Qanertuq, “Eneka kituryaqunaciu arulairpek'naci; wiinga wantua kevgiurnaluci. 
GEN.18.4	Mermek taiciiqua it'gavci eruutekaatnek; mernuinercirniartuci-llu uum napam aciani. 
GEN.18.5	Neqkarpecen̄ek-llu taiciiqamci nerumarikuvci ayagniartuci. Quyavkararpecia arulairviklua, taumek kevgiurnaamci.”
GEN.18.5	Taukut qanertut, “Tua-i qanllerpetun pii.”
GEN.18.6	Abraham-aaq-llu cukangnaqluni pelatekamun agngami Sarah qanrutaa, “Cukangnaqluten mukaamek negtaara kelipayaginiartuten.” 
GEN.18.7	Abraham-aaq-llu cukangnaqluni ungungssiutminun piami kuluvayagarmek kemkegcilriamek tegulluni pistet iliitnun tunaa, taum-llu cali cukangnaqluni kenirluku tauna. 
GEN.18.8	Neqkat-llu uptellni agutai ciuqerratnun-llu elliluki. Elliin-llu kevgiurai napam aciani nerellratni.
GEN.18.9	Tua-llu taukut aptaat, “Nauwa-mi nulian Sarah?”
GEN.18.9	Elliin kiugai, “Pelatekami uitauq.”
GEN.18.10	Iliit-llu qanertuq, “Pinritevkenii up'nerkaqan ataam uterciiqua elpenun, Sarah-llu nulian irniangeciquq qetunrangluni.”
GEN.18.10	Sarah-m-llu Abraham-aam tunuani niicugnii pelatekam amiiganek. 
GEN.18.11	Waniwa Abraham-aankuk Sarah-llu ak'allaurrlutek, Sarah-llu aglernanrillruluni. 
GEN.18.12	Sarah-llu niicetevkenani engelartuq, qanerluni, “Ak'allaurrlunuk-qaa uika-llu qingarciqua?”
GEN.18.14	-qaa caperrnarqelriartangqertuq? Tuani apertuumalriami up'nerkami ataam taiciqua elpenun, Sarah-llu qetunrangarkauluni.”
GEN.18.15	Tau͡gaam Sarah meci'irtuq alingami qanerluni, “Engelaqsaitua.”
GEN.18.15	Elliin kiugaa, “Qang'a, engelallruuten.”
GEN.18.16	Taukut-llu tuaken ayagtut, Sodom-aam-llu igvaumallranun ayagluteng kanavet tangvagaat, Abraham-aam-llu maligtai tumkaatnek apertuutnaluki. 
GEN.18.17	-llu qanertuq, “Aassaqusngaitaqa Abraham-aaq waniwa piqataq'ngamnek. 
GEN.18.18	Kinguvri angelriarurciiqut pinirluteng atanruvigpaurrluteng, elliikun-llu atawaqerceciiqanka tamalkuita atanruviit. 
GEN.18.19	Ellii cucukellruaqa alerquusqellukq irniari kinguvri-llu niisngasqellua, ellualria-llu pitalqeggsaraq-llu aturlukek. Tuaten pikata akqutkelqa tamalkuan elliinun aturciqaqa.”
GEN.18.21	Ullagluki tangerrsarturciqanka ilumun nepliutekumacirmegcetun ayuquciat; piciunrilkan nallunrirciqaqa.”
GEN.18.22	Tua-i taukuk angutek tuaken ayagtuk Sodom-aam tungiinun; cali tau͡gaam Abraham-aaq nangengqauq 
GEN.18.23	Abraham-aam malkanirluku qanrutaa, “Ilumun-qaa piunrirciqaten ellualriit elluanrilngurnun tapquulluki? 
GEN.18.24	Yugtangqerqan yuinaak malruk qulnek cipluku (50) ellualrianek nunarpagmi uitalrianek; tua-i-qaa piunrirciqan, taukut yuinaak malruk qulnek cipluku (50) catkevkenaki? 
GEN.18.25	Tuaten piyunaitqapigtuten, tuqulluki ellualriit elluanrilngurnun tapquulluki, ellualriit aturtelluki elluanrilnguut pitaciluki! Tuaten piyunaitaaten. Cuqcistii-qaa nunam tamarmi elluarrluni pingaituq?”
GEN.18.27	Abraham-aaq kiuguq, “Tangerrluku wangnek cinglua 
GEN.18.28	Ellualriit tallimanek ikgellrukata, yuinaak malruk tallimanek cipluku (45) ellualriartangqerqan, cali-qaa nunarpak piunrirciqan taukut talliman ilangarutait catkevkenaki?”
GEN.18.29	Abraham-aam qanrutenqigtaa, “Yuinaagnek-mi malrugnek (40) ellualriartangqerqan?”
GEN.18.30	Abraham-aaq qanertuq, “Qannge'rma cali qenqerrucaqunii. Yuinaq-mi qulnek cipluku (30) ellualriartangqerqan?”
GEN.18.31	Abraham-aaq qanertuq, “Tangerrluku wangnek cinglua qalarutaqa 
GEN.18.31	Kiugaa, “Yuinaat ellualriit pitekluki piunrirngaitaqa.”
GEN.18.32	Abraham-aaq qanertuq, “
GEN.18.33	-llu ayagtuq qalarutenriamiu Abraham-aaq; Abraham-aaq-llu nunaminun uterrluni.
GEN.19.1	Taukuk an'gilak malruk Sodom-aamun tekituk atakumi; Lot-aaq-llu aqumgaluni Sodom-aam iteryarami. Lot-aam tangrramikek nangerrluni pairrsaagak, cikluni-llu ciuqerragnun. 
GEN.19.2	Lot-aaq qanertuq, “Ukuuk, allanruyarturtek enemni qavartarniartutek, it'gatek-llu erurluki; makcara'arlutek unuaqu ayagniartutek.”
GEN.19.2	Taukuk qanertuk, “Qang'a, unugiciqukuk tumyarani.”
GEN.19.3	Tau͡gaam Lot-aam cakneq aguagutak; tua-i allanruyarturtuk iterlutek-llu eniinun; neqkiurak-llu kelipiluni quuleciryarailngurmek, taukuk-llu nerlutek.
GEN.19.4	Tau͡gaam inarpailgata, tamaq'apigmeng Sodom-aam angutain ak'allaurtellriit ayagyuat-llu avatairaat ena; 
GEN.19.5	qayagaurluku-llu Lot-aaq, “Nauwa imkuk angutek ullagtellregken? Anuskek wangkutnun akusrarutekniagput.”
GEN.19.6	Lot-aaq-llu an'uq ikirtuqaq-llu palulluku. 
GEN.19.7	Qanerluni-llu, “Ilamni ukuut, tuaten assiitellriamek piyaqunaci! 
GEN.19.8	Paningqertua malrugnek angutem agtuqsailkegkenek; anutnaugka elpeci piyugtacirpecetun piniagci; ukuk tau͡gaam angutek qaillun piyaqunacikek uqisngiignek enemni.”
GEN.19.9	Taukut tau͡gaam qanertut, “Aviten!” Cali-llu qanerluteng, “Una angun ak'anun maani uitaarkaunrilnge'rmi, ak'a wangkutni cuqcisten͞gurtellriatun ayuquq! Elkegnun pillerput elpenun arcaqanruluku piciqerput.” Tua-i Lot-aaq cingaat, ciutmurrluteng-llu amiik navegnaluku. 
GEN.19.10	Tau͡gaam taukuk enem iluanelnguuk yaggvikluku Lot-aaq itercetaak enemun amiik-llu palulluku. 
GEN.19.11	Cikmircetakek-llu angutet tamalkuita amiigem elatiini uitalriit, taukut-llu taqsuqcirluteng ellmeggnek amiik caavtaaryaaqaat yuarluku.
GEN.19.12	Taukuk angutek Lot-aamun qanertuk, “Allamek-qaa maani ilaituten? Nengaugpenek, qetunrarpenek, panigpenek. Ilangqerquvet nunarpagni anuski maaken, 
GEN.19.13	piunriqatararpuk una nunarpak, nepliutngullrat yuin anagut'ngengan ciuqerrani 
GEN.19.14	Tua-i Lot-aam ullaglukek qanrutak uikautekek paniigmi, “Cukamek ayagtek waken nunanek. 
GEN.19.15	Unuakumi erqaarallrani an'gilak kiikirturaak Lot-aaq qanerlutek, “Nangerrluten malikluki nulian, paniigken-llu maanelnguuk ayagci, tapqulluci piunriryuartuci nunarpak piunriumakan.” 
GEN.19.16	Lot-aaq pamailcaarluni uitaqertuq; tau͡gaam 
GEN.19.17	Tua-llu an'gilam aipaa qanertuq, “Qimagci tuquyuartuci; kingyaryaqunci arulairyaqunaci-llu kuignayuum iluanun. Qimagci qeminun, piunriumayuartuci.”
GEN.19.18	Tau͡gaam Lot-aam kiugaa, “Qang'a, tuaten pivkaryaqunakut. 
GEN.19.19	Quyavkararpenga anirturlua, tau͡gaam qimagciigatua qeminun, yaaqsissiyaagata ayainanemni picurlagnarqellriamun angunayuklua, wiinga-llu tuqulua. 
GEN.19.20	Nunatangqertuq yaani canimelngurnek qimagviksunaqluteng, nunat-llu angevkenateng. Tuavet qimagcessnga unguvaniartua, tangrraten nunarpaunritut.”
GEN.19.21	Taum kiugaa, “Piyullerpetun tua-i pikina, nunat taukut qanrutkelten piunrinritnianka. 
GEN.19.22	Cukamek ayii qimagluten tuavet. Qaillun pisciigatua tekitnatkarpenun tuavet.”
GEN.19.22	Lot-aam nunarrauniaki aciraat Zoar-amek.
GEN.19.23	Akerta piqaarallruuq Lot-aaq tekitellrani Zoar-amun. 
GEN.19.24	-llu ellallircetaa Sodom-aamun Gomorrah-mun-llu, kenermek quluuramek-llu, 
GEN.19.25	nunarpiit tamaanelnguut piunrirluki, kuignayuk tamalkuan, yuit-llu nunarpiit, cat-llu naumalriit tamalkuita tamaani. 
GEN.19.26	Lot-aam tau͡gaam nulirra kingyartuq, taryuurrluni-llu nangerngacirmitun.
GEN.19.27	Taum unuaquani unuakuarmi Abraham-aaq patangnaqluni ayagtuq 
GEN.19.28	Kiarrluni-llu tungiignun Sodom-aankuk Gomorrah-llu, tangerrluku-llu kuignayuk tamalkuan. Tangrraa-llu aruvak kaminiarpiim aruviitun ayuqluni. 
GEN.19.29	Tua-i 
GEN.19.30	Lot-aaq alingami Zoar-ami uitallerkaminek ayallruuq paniigni-llu qeminun. Tamaani-llu uitaluni qiurem nayugneran iluani paniigminek ilaluni. 
GEN.19.31	Alqaan kinguqlini qanrutaa, “Atavuk ak'allaurtuq angucetaunani-llu uikamegnek maani nunami, irniangyalriakuk. 
GEN.19.32	Atavuk taangarcetnaurpuk, inarrlunuk-llu canianun kinguverkangniartukuk elliikun.” 
GEN.19.33	Taum atakuani atasek wine-amek mer'avkaraak, alqaan-llu itervikluku canianun inarrluni. Atiin-llu nallua inartellra maktellra-llu.
GEN.19.34	Unuaquan alqaan kinguqlini qanrutaa, “Unuk wiinga atama canianun inartellruunga; ataku cali mer'avkarluku elpet canianun inareskina kinguverkangniartukuk atamegnegun.” 
GEN.19.35	Taumi cali atakumi atasek mer'avkaraak; kinguqliq-llu canianun inarrluni; atiin-llu nallua inartellra maktellra-llu. 
GEN.19.36	Tuaten pilutek Lot-aam paniik qingircetellruuk atamegnun. 
GEN.19.37	Alqaa angutmek irnillruuq acirluku-llu Moab-amek.
GEN.19.38	Kinguqlia-llu cali irniuq angutmek acirluku-llu Benammi-mek.
GEN.20.1	Mamre-mek Abraham-aaq ayagtuq Canaan-aam ungalalirneranun uitaluni-llu akuliigni Kadesh-aankuk Shur-aq-llu. Tamatum kinguakun, Gerar-aami uitaqallermini, 
GEN.20.2	qanellruluni nuliani Sarah nayagaqniluku. Taumek angayuqam Abimelech-aam, atanirturilriim Gerar-ami aqvavkallrukii Sarah, taitelluku ellminun. 
GEN.20.3	Tau͡gaam Agayutem ullagaa Abimelech-aaq unugmi qavangurturtelluku, qanrulluku-llu, “Tuquarkauguten, tauna arnaq tegullren uingqerran.”
GEN.20.4	Tau͡gaam Abimelech-aam agtuqsailamiu qanertuq, “
GEN.20.5	Abraham-aaq-llu tungaunani qanellrulria nayagaqniluku. Sarah-llu qanerluni anngaqniluku. Assiilngurmek umyuarteqevkenii nalluamku uingqerrucia tuaten pillrulrianga.”
GEN.20.6	Agayutem qanrutaa qavanguakun, “Aa-ang, wiinga nallunritaqa assiilngurmek umyuarteqevkenak tuaten pillrucin, wiinga-llu assiilngircetenritamken wangnun; agturcetevkenaku tauna arnaq. 
GEN.20.7	Kitaki arnaq uinganun utercessgu; prophet-aaruuq piicauciiqaaten unguvasqelluten. Tau͡gaam utercetenrilkuvgu pinritevkenak tuquciquten ilaten-llu tamarmeng.”
GEN.20.8	Abimelech-aaq unuakuarmi makcara'arluni qayagaurai pisten̄i, qanrulluki-llu makunek. Pistai-llu alingeqapiggluteng. 
GEN.20.9	Abimelech-aam-llu Abraham-aaq taisqaa qanrulluku-llu, “Ciin waten pisikut? Camek elpenun assiilngillruama tuc'eciu man'a assiilnguq wangkutnun? Yuum piarkaqenrilkiinek wangnun piuten. 
GEN.20.10	Qaillun umyuarteqluten waten pisit?”
GEN.20.11	Abraham-aam kiugaa, “Waten pillruunga umyuarteqngama, ‘Ukut yuut qigcikenritaat Agayun. Tuqutarkaugaatnga nuliaqa tegunaluku.’ 
GEN.20.12	Ilumun-wa nayagaqkeka, atama panikngaku, allamek tau͡gaam aanaluni, wiinga-llu nuliqsagulluku. 
GEN.20.13	Agayutem-llu ayagcecanga atama eniinek qanrutellruaqa, ‘Wangnun piciucin nasvaggu. Nunanun tekitaqamta qanlaqina wangnun nayagaqniluten.’”
GEN.20.14	Tua-i Abimelech-aam utercetaa Sarah Abraham-aamun, cali-llu taum nalliini cikirluku Abraham-aaq qusnginek, kuluvagnek angucalunek, pisten̄ek-llu angutnek arnanek-llu. 
GEN.20.15	Abimelech-aaq-llu qanertuq, “Tangerrluku nunauteka ciuqerpeni tangrran. Nani piyullerpeni uitakina.” 
GEN.20.16	Sarah-mun-llu qanertuq, “Anngaan cikiraqa tiissitsaanek qerrirlinek akinek, pinarqutailucin nallunritesqelluku ilavnun; camek pinarqutaitellren tuaggun asguranairumauq.”
GEN.20.17+GEN.20.18	Abraham-aam nulirran Sarah-m tuaten pimallra pitekluku 
GEN.21.2	Qingartuq qetunrangluni-llu Abraham-aakun. Tamaani Abraham-aaq ak'allaurrluni. Tan'gaurluq-llu yuurtuq tuani 
GEN.21.3	Abraham-aam aciraa Isaac-aamek. 
GEN.21.4	Pingayunlegnek ernengan Isaac-aaq Abraham-aam nuugiraa, Agayutem alerqullruciatun. 
GEN.21.5	Abraham-aaq allrakungellruuq yuinarnek tallimanek (100) Isaac-aaq yuurtellrani. 
GEN.21.6	Sarah-llu qanerluni, “Agayutem taitaanga angnimek engelallerkamnek-llu.
GEN.21.7	Kingunertaa-llu, “Kia-kiq qanrutellruyartau Abraham-aaq Sarah mikelngurmek aamarciciqniluku? Tau͡gken wiinga irnilua qetunrarkaanek ak'allaurtenrakun.”
GEN.21.8	Mikelnguq-llu angliuq, neryugngarian-llu Abraham-aaq angelriamek nerevkariuq.
GEN.21.9	Erenret iliitni Sarah-m tangrraa Ishmael-aaq, Hagar-am Egypt-aarmium qetunraa Abraham-aakun, aquillrani aipaqluku qetunrani Isaac-aaq. 
GEN.21.10	Sarah-m tangrramikek Abraham-aaq qanrutaa, “Ayagcessgu una pista nasaurluq qetunraa-llu. Qetunraa uum arnam avgucunaituq tukuutvet ilaitnek Isaac-aam paitarkainek.” 
GEN.21.11	Abraham-aam umyugaa nall'artenrituq, tua-i-wa Ishmael-aaq-llu elliin qetunraqngamiu. 
GEN.21.12	Tau͡gaam Agayutem qanrutaa, “Umyuarniurutkenrilgu tan'gaurluq pisten-llu Hagar-aaq. Sarah-m qanruciatun pii, Isaac-aakun kinguverkangciqngavet akqellrucimtun. 
GEN.21.13	Irnialingevkarciqaqa qetunraa pistevvet atanruvigpaurtesqelluki, elpet-llu-wa qetunraqngavgu.”
GEN.21.14	Unuaquan-llu unuakuarmi Abraham-aam Hagar-aq neqnek caqutmek-llu mermek imalegmek atmirluku, tan'gaurluq malikluku ayagcetaa. Arnaq-llu ayagtuq calligtaarluni-llu Beersheba-m yuilqurtaani. 
GEN.21.15	Meriucamek-llu mikelnguq unitaa napam acianun, 
GEN.21.16	aqumluni-llu yuinarnek tallimanek (100) yaaltanek yaaqsigtalriamun. Umyuamikun qanertuq, “Irniaqa tuqullrani tangvagciigataqa.” Tuani-llu aqumgainanermini arnaq qiaguq.
GEN.21.17	Agayutem-llu niitaa mikelnguq qiallrani. Qilagmek-llu 
GEN.21.18	Nangerrluten teguyarturru nepairturluku-llu. Angelria atanruvik nauvkarciqaqa kinguvrikun.” 
GEN.21.19	Agayutem-llu iigni uicecakek tangrraa elakaq ullagluku-llu caqutni imiraa mermek tan'gaurluq-llu mertelluku. 
GEN.21.20	Agayutem-llu nayuraa tan'gaurluq anglillrani, uitallruuq-llu yuilquani Paran-aam, pissulangami-llu piculiuluni. 
GEN.21.21	Aaniin-llu Egypt-aarmiumek nulirturtelluku.
GEN.21.22	Taum nalliini Abimelech-aam Phicol-aq maligtellrua anguyagtem̄i angayuqrat, qanerluni-llu Abraham-aamun, “Agayutem nayuraaten callerpeni tamalkuan. 
GEN.21.23	Taumek akqikina wani ciuqerrani Agayutem piciugarkauluten wangnun irniamnun-llu wall'u kinguvemnun. Wiinga elpenun piciullruunga taumek akqi elpet-llu wangnun piciugarkauluten mat'umun-llu nunamun uitavigpenun.”
GEN.21.24	Abraham-aaq qanertuq, “Pisqucirpetun akqiunga.”
GEN.21.25	Abraham-aaq qanemyuugallrani Abimelech-aamun elakaq pitekluku Abimelech-aam pistain tegullrat, 
GEN.21.26	Abimelech-aaq qanertuq, “Nalluaqa kitumun piciitaqa, qanrutellrunritarpenga. Wiinga nutaan niitua tamatumek.” 
GEN.21.27	Abraham-aam-llu qusngit kuluviit-llu ilait cikiutekai Abimelech-aamun, atunem-llu umyuallguteklutek akqutlilutek. 
GEN.21.28	Abraham-aaq-llu allakariuq malrunlegnek qusngiyagarnek katngautminek. 
GEN.21.29	Abimelech-aam-llu aptaa, “Ciin waten pisit?”
GEN.21.30	Abraham-aam kiugaa, “Ciuniurki ukut qusngiyagaat. Waten piluten elpenek nallunairniartuten nallunrilucirpenek wangnun elakiaqucianek uum elakam.” 
GEN.21.31	Taumek tauna atengqertuq Beersheba,
GEN.21.32	Tuaten pirraartellukek Beersheba-mi, Abimelech-aankuk Phicol-aq-llu utertuk Philistia-mun. 
GEN.21.33	Abraham-aaq-llu nauceciiguq napamek tamarisk-aamek Beersheba-mi, agayuluni-llu 
GEN.21.34	Abraham-aaq-llu uitallruuq Philistia-mi ak'anun.
GEN.22.1	Kinguqvaarni Agayutem naspaanaluku Abraham-aaq qayagauraa, “Abraham!” Abraham-aam-llu kiugaa, “Aa-ang, waniwa!”
GEN.22.2	Agayun qanertuq, “Ayausgu qetunraan kiingan qetunraan Isaac-aaq, kenkeken cakneq, nunamun Moriah-mun tuavet ingrim qainganun aperturarkamnun, tuani elliitekniaran wangnun.”
GEN.22.3	Unuaquan unuakuarmi Abraham-aaq eqiurtuq ekuagissuutekaminek, atmiulluki-llu ciulvagmun. Isaac-aaq-llu piluku pistegnek-llu malrugnek malilirlutek ayagtut Agayutem qanrutkellranun. 
GEN.22.4	Erenret-llu pingayuatni Abraham-aam tangrraa tauna yaaqvaarnek. 
GEN.22.5	Pistek-llu qanrutak, “Wantaurtek ciulvak nayurluku. Qetunraqa-llu wangkuk yaavet ayaglunuk agayuyartuqatartukuk. Agayurraarlunuk ataam taiciqukuk.” 
GEN.22.6	Abraham-aam muriit ekuagissuutekat tegumiaqevkarai Isaac-aamun, elliin-llu nuussiq kangipluut-llu kumarcissuutekatek tegumiaqluki ayagtuk. 
GEN.22.7	Isaac-aam atani pia, “Aataa!”
GEN.22.7	Atiin-llu kiugaa, “Aa-ang, niitamken!”
GEN.22.7	Isaac-aaq qanertuq, “Muragkangqertuten kenermek-llu kumarcissuutekaatnek, nauwa-mi qusngiyagaq ekuagarkaq?”
GEN.22.8	Abraham-aam kiugaa, “Agayutem pikangqerceciiqaakuk.” Tua-i ayagtur'tuk.
GEN.22.9	Tekicamek Agayutem qanrutkellranun Abraham-aaq ekuaviliuq muriit-llu elliluki qaingatnun. Qillerqelluku-llu qetunrani Isaac-aaq, elliluku-llu ekuavigmun muriit qaingatnun. 
GEN.22.10	Abraham-aam-llu nuussiq tegua tuqutnaluku qetunrani. 
GEN.22.11	Tau͡gaam 
GEN.22.11	Ellii kiuguq, “Aa-ang, waniwa!”
GEN.22.12	An'gilam-llu qanrutaa, “Akngircaqunaku qetunraan. Waniwa nallunriraqa niisngalriarucin qigcikluku-llu Agayun, qunukutenrilavnga kiingan qetunrarpenek.”
GEN.22.13	Abraham-aaq-llu kiarcami tangertuq qusngimek nagingaluni naparrluggni cirunregminun. Ullagluku-llu tegua ekuagiluni-llu taumek qetunrani pivkenaku. 
GEN.22.14	Abraham-aam aciraa tauna, “
GEN.22.16	qanerluni, “Akqiunga wiinga atemkun —
GEN.22.17	Akqamken kinguverkarpenek qiliim agyaitun amllertalrianek, imarpiim-llu cen̄iini qau͡gyatun amllertalrianek. Kinguverpet cirlak'larciqait ingluteng. 
GEN.22.18	Tamarmeng atanruviit yuita kaigavikeciqaatnga atawaqercecesqelluteng kinguveten atawaqercetellrucimtun. Makut tamarmeng tuaten ellirciqut alerquuteka niitellruavgu.” 
GEN.22.19	Abraham-aaq-llu utertuq pistem̄inun, malikluteng-llu utertut Beersheba-mun. Tuavet-llu Abraham-aaq elgartuq.
GEN.22.20	Makut kinguatni iliita qanrutellrua Abraham-aaq, “Milcah anelgutvet Nahor-am nulirra irniangellruuq: 
GEN.22.21	Uz-aq ciuqliq, Buz-aq anelgutii, Kemuel-aaq Aram atii, 
GEN.22.22	Chesed-aaq, Hazo, Pildash, Jidlaph, Bethuel-aaq-llu.” 
GEN.22.23	Bethuel-aaq Rebecca-m atakaa. Ukut pingayunlegen Milcah-m irniaqai Nachor-amek uiluni Abraham-aam anelgutiinek. 
GEN.22.24	Cali-llu arnautii Nahor-am irniangellruluni Tebah-mek, Gaham-aamek, Tahash-aamek, Maacah-mek-llu.
GEN.23.1	Sarah unguvallruuq allrakungellerminun yuinarnek arvinlegnek malrunlegnek cipluku (127). 
GEN.23.2	Sarah tuqullruuq Kiriatharba-mi (tauna Hebron-aaruuq) nuniini Canaan-aam. Abraham-aam-llu angniilutkaa qiatekluku-llu Sarah.
GEN.23.3	Unilluku nuliami temiin uitallra ayagtuq Hittite-anun qanerluni-llu, 
GEN.23.4	“Allanrulua uitaunga maani nunavcen̄i; tun'ivikicia nunamek, tungmaggniarqa nulirqa.”
GEN.23.5	Taukut kiugut, 
GEN.23.6	“Usuuq, niiskut. Wangkuta tangvagamteggen pinilriaruluten ciuliqagten͞gucin; tungmagesgu nulian qunguutemta assinratnun. Kia piulriim tengruluni cikiryugngaaten qungurvigkamek nulian tungmagcesqelluku.”
GEN.23.7	Abraham-aaq tua-i ciktuq ciuqerratnun 
GEN.23.8	qanerluni-llu, “Tungmagtesqumakuvciu nulirqa maavet apteqerciu Ephron-aaq Zohar-am qetunraa 
GEN.23.9	tun'ivikesqellua Machpelah-m Qerranqurranek, nunautiin mengliin canimelkiini uitalriamek. Qanruciu tunesqelluku wangnun akikaa nurtevkenaku, wani ciuqerpecen̄i, wiinga piksagutniarqa tungmagcivigkaqluku.”
GEN.23.10	Ephron-aaq aqumgallruuq allat Hittite-at ilalirluki quyurrviatni nunarpagmun iteryarami; kiuguq tamaanelngurnun niitelluni, 
GEN.23.11	“Usuuq, niicugninga. Nunauteka tamalkuan elpenun cikiutekciqaqa qerranquq-llu tuani uitalria tapqulluku. Wani ukut yum'a ciuqerratni wiinga cikiutekciqaqa, nulian tungmaggniaran.”
GEN.23.12	Abraham-aaq-llu ciktuq ciuqerratni Hittite-at 
GEN.23.13	qanrulluku-llu Ephron-aaq tamalkuita niitelluki, “Apnaamken niicugniqernga. Kipuciiqaqa nuna tamalkuan. Ciuniurru akiliuteka, nulirqa tungmaggniarqa tuavet.”
GEN.23.14	Ephron-aaq kiuguq, 
GEN.23.15	“Nuna akingqerrsugngauq yuinarnek yuinarnek (400) qerrirlinek, tau͡gaam cauciqa tamana wangkugni? Tungmagesgu nulian tuavet.” 
GEN.23.16	Abraham-aaq maligarutuq naaqiluni-llu akinek Ephron-aam apertullrinek yuut niitelluki yuinarnek yuinarnek akinek kupcaat akilirilauciicetun.
GEN.23.17	Tuaten piluni Ephron-aam pikellra Machpelah-mi Mamre-m calaralirnerani piksagutellrua Abraham-aam. Ilakluki carr'ilqaq, qerranquq-llu tuanelnguq, napat-llu tamaanelnguut tamalkuita nunam cuqiin engelii tekilluku. 
GEN.23.18	Abraham-aamun piksaguyucia nallunritaat tamarmeng Hittite-at tuani quyungqalriani uitallret.
GEN.23.19	Abraham-aam tungmagtaa nuliani Sarah qerranqumun Canaan-aam nuniini. 
GEN.23.20	Tauna carr'ilqaq Hittite-at pikellrat, qerranquq-llu tuanelnguq Abraham-aam piksagutaa tungmagcivigkauluku.
GEN.24.1	Abraham-aaq ak'allaurtuq 
GEN.24.2	Abraham-aam pistem̄i angutngurtenrat, aklumi tamalkuita qaunqestiit, qanrutaa, “Unateten elliki acianun mecangqama
GEN.24.3	Akqisqamken 
GEN.24.4	Uterrluten tau͡gaam nunamun yuurrvillemnun nulirkaanek qetunraqa Isaac-aaq piniaran tungelquma iliitnek.” 
GEN.24.5	Pista kiuguq, “Qaillun-mi piciqsia nasaurluum maligcuumiilkanga maavet nunamun. Ayagteskilaku-qaa qetunraan kingunerpenun?”
GEN.24.6	Abraham-aaq kiuguq, “Angurrluk qetunraqa tamaavet utercecaqunaku! 
GEN.24.7	, qiliim Agayutiin, ayautestellma atama nuniinek yuurrvillemnek, qanrutestellma akeqlua, ‘Kinguverpenun nuna man'a cikiutekciqaqa.’ An'gilani ciunerpegun ayagceciiqaa, nutaan elpet qetunrama nulirkaanek piniartuten. 
GEN.24.8	Tau͡gaam arnam maligcuumiilkaten, akqillerpenek angicimaciquten; qetunraqa tau͡gaam angurrluk tamaavet ayaucaqunaku.” 
GEN.24.9	Pistem unatni Abraham-aam mecangqerran acianun elliluki akqiuq tuaten piarkauluni.
GEN.24.10	Pista tauna qulnek ungungssinek qulugnelegnek piami ucilirai assinkacagarnek cikiutnek atanemi ayautesqellrinek; ayagtuq Mesopotamia-mun nunarpagmun Nahor-am uitavianun. 
GEN.24.11	Tekicami ungungssit qulugnelget aqumevkarai elakam canianun nunarpiim elatiini, atakuyartumi arnat mertaryaraata nalliini. 
GEN.24.12	Piicagtuq, “
GEN.24.13	Wani uitaunga elakam caniani, nunarpagmek arnat mertaryaraatni. 
GEN.24.14	Neviarcar waten qanruskeka, ‘Mertarcuuten atrarteqerr'u merniartua.’ Waten-llu qanqan, ‘Mer'a, ungungssiuteten-llu merr'iciiqanka,’ taungukili cucukellren nulirqesqelluku Isaac-aamun. Tuaten pikan wiinga nallunritarkaugaqa akquten Abraham-aamun atuucirpenek.”
GEN.24.15	Piicallni iquklipailgaku Rebecca tekituq assigtaminek mertarcuutmek tusegmiarluni. Una panikluku Bethuel-aam, qetunraan Nahor-am, Abraham-aam anelgutiin. Tauna-llu Nahor-aq nuliarluni Milcah-mek. 
GEN.24.16	Kenegnarluni nasaurluq angutem agtuqsailkii. Atrarluni elakamun imiraa assigtani, ataam-llu mayurluni. 
GEN.24.17	Pistem aqvaqurluni pairrsaagaa qanrulluku-llu, “Merr'isnga mertarcuutevnek.”
GEN.24.18	Arnaq qanertuq, “Mer'a,” egmian-llu tusminek atrarrluku mertarcuutni nayumiqaluku mercetaa. 
GEN.24.19	Mer'umarian-llu qanertuq, “Ungungssiten-llu merceciiqanka meqsuirnatkaatnun.” 
GEN.24.20	Egmianun mervini kuvaa ungungssit merviatnun ataam-llu elakamun uterrluni mer'utni imiryarturluku. Tuaten mercetai ungungssiutai tamalkuita. 
GEN.24.21	Angutem murilkuraraa nepaunani, nallunriryugluni ilumun 
GEN.24.22	Ungungssit men'ermek taqngata angun tegutuq kulutmek akitulriamek suulutaamek, angelriignek-llu suulutaagnek tallirirluku. 
GEN.24.23	Qanerluni-llu, “Qanrusnga kia panikaten. Atavet-qaa enii pivingqertuq uitavigkamten̄ek?”
GEN.24.24	Taum-llu qanrutaa, “Ataka Bethuel-aaruuq, qetunraak Nahor-am Milkah-m-llu. 
GEN.24.25	Can'gucirtukut ungungssit-llu neqkaitnek, qavarvigkartarluni-llu.”
GEN.24.26	Abraham-aam pistiin ciisqumiggluni piicagvikaa 
GEN.24.27	qanerluni, “Nanraumali 
GEN.24.28	Nasaurluq-llu aqvaqurluni utertuq aanami uitavianun, qanemcilluku-llu makunek tamalkuitnek. 
GEN.24.29	Rebecca anelgutengqertuq tan'gaurlurmek aterluni Laban-aamek. Tauna aqvaqurluni ayagtuq elakamun Abraham-aam pistiin uitallranun. 
GEN.24.30	Laban-aam tangrramiki kulun tallirat-llu nayagarmi talligkeni, niicamiu-llu Rebecca-m qanellra, “Tuaten angutem qanrutaanga,” Abraham-aam pistii ullagaa nangengqalria ungungssit caniatni elakam nuniini. 
GEN.24.31	Qanerluni-llu, “Maligesnga enemten̄un. Elpet 
GEN.24.32	Tua-i angun itertuq enemun, Laban-aam-llu atmairai ungungssit neqkaitnek-llu cikirluki, mermek-llu tailluni Abraham-aam, pistiin, maliin-llu it'gaita eruutekaatnek. 
GEN.24.33	Neqkat taicatki angun qanertuq, “Nerngaitua qanerkaqa qanrutekvailemku.”
GEN.24.33	Laban-aam-llu pia, “Kitaki qanra.”
GEN.24.34	Angutem qanrutaa, “Abraham-aam pistekaanga. 
GEN.24.35	 cakneq atawaqercecimaa angayuqaqa tukuurtelluku, cikirluku katngagnek, qusnginek, qusngirngalngurnek, kuluvagnek, qerrirlinek suulutaanek, angutnek arnanek-llu pisten̄ek, ungungssinek qulugnelegnek, ciulvagnek-llu. 
GEN.24.36	Sarah anga­yu­qa­ma nulirra qetunrangellruuq ak'allaurrluni, anga­yu­qa­ma-llu cani tamalkuita taumun qetunraminun piksagucetellrui. 
GEN.24.37	Angayuqama-llu akqivkallruanga pisqutni niisngaarkauvkarluku qanerluni, ‘Cucukiyaqunak nasaurlurmek maaken Canaan-aam nuniinek. 
GEN.24.38	Tau͡gaam ayakina atama yuinun tungayamnun, qetunrama nulirkaanek aqvalluten.’ 
GEN.24.39	Aptaqa-llu, ‘Qaillun-mi piciqsia nasaurluq qessakan maligcuumiinii?’ 
GEN.24.40	Kiugaanga, ‘
GEN.24.41	Tungayamnun tekiskuvet, ellaita-llu nasaurluq qunukekatgu, tuaten tau͡gaam pillratgun akqutkellerpenek wangnun angicimaarkauguten.’
GEN.24.42	“Unuamek elakamun tekicama piicallruunga, ‘
GEN.24.43	Waniwa nangengqaunga elakam caniani; nasaurluq mertalria waten qanrutarkaqa, “Mervigpenek merriarteqernga,” 
GEN.24.44	elliin-llu qanruskanga waten, “Mer'a, ungungssiuteten-llu merr'iciiqanka,” taunguvkaqiu cucukellren nulirqesqelluku kevgiuqengama qetunraanun.’ 
GEN.24.45	Qanenrirpailegma nepaunii piicallemni, Rebecca taiguq mertarcuutellgirluni, atrarluni-llu elakamun mertarluni. Qanrutaqa, ‘Merr'itqernga.’ 
GEN.24.46	Egmian mertarcuutni atrarrluku tusminek qanertuq, ‘Mer'a, ungungssiten-llu merr'iciiqan­ka.’ Tua-i mertua, mer'umariama-llu ungungssinka mercetai. 
GEN.24.47	Tua-llu aptaqa, ‘Kituuga aatan?’ Kiugaanga, ‘Ataka Bethuel-aaruuq, qetunraak Nahor-aankuk Milkah-llu.’ Tua-i qengagken'gun cigviliraqa tallirirluku-llu. 
GEN.24.48	Ciklua-llu quyavikaqa 
GEN.24.49	Tua-llu Piciulriakun piarkaukuvet kevgiuqengamnun, qanrusnga; wall'u piarkaunrilkuvet qanrullua, qaillun picirkaqa nallunrirniarqa.”
GEN.24.50	Laban-aankuk Bethuel-aaq-llu kiuguk, “Man'a 
GEN.24.51	Waniwa Rebecca, teguluku ayii nuliqsagutelluku angayuqerpet qetunraanun, 
GEN.24.52	Man'a Abraham-aam pistiin niicamiu cikluni 
GEN.24.53	Anciuq-llu aturanek, qerrirlinek, suulutaanek-llu tangnircautnek, Rebecca-mun-llu tunluki. Akitulrianek-llu cikiutnek cikirlukek anelgutii aanii-llu.
GEN.24.54	Abraham-aam pistii ilani-llu ner'ut merluteng-llu, tuani-llu unugpak uitaluteng. Unuaquan makcameng qanertuq, “Utercessnga angayuqamnun.”
GEN.24.55	Tau͡gaam Rebecca-m anelgutiin aaniin-llu qanrutai, “Nasaurluq maantauraqarraarceciu nitilimi wall'u qulni ernerni, nutaan ayagniartuq.”
GEN.24.56	Ellii tau͡gaam qanertuq, “Ayagnaciariinarcetenrilkut, 
GEN.24.57	Elkek kiuguk, “Nasaurluq taivkarluku apnaurput.” 
GEN.24.58	Tua-i Rebecca taisqaat apluku-llu, “Una-qaa angun maligcugan?”
GEN.24.58	Tauna kiuguq, “Aa-ang, maligciiqaqa.”
GEN.24.59	Tua-i Rebecca ayagcetaat pisten͞gullermek ak'a ellmeggni malilirluku, maligutevkarluku Abraham-aam pistiinun, elliin-llu cali pistainun. 
GEN.24.60	Ellaita-llu Rebecca atawaqercetaat waten qanerluteng,
GEN.24.60	“Elpet nayagamten̄i aanaureskina yugugarnun naaquciilngurnun!
GEN.24.60	Kinguverpet piksagutelaqilitki nunarpait inglukestem̄eng!”
GEN.24.61	Nutaan Rebecca pisten̄i-llu ayagtut ungungssini qulugnelegni ekumaluteng, maliggluku Abraham-aam pistii ilai-llu.
GEN.24.62	Tamaani Isaac-aaq taillruluni yuilqurranun apqiita “Elakaa Unguvalriim Tangertem̄a” uitaluni-llu ungalalirnerani Canaan-aam. 
GEN.24.63	Atakuarmi Isaac-aaq an'uq umyuangcarluni piyualuni yuilqumi. Kiartellermini-llu tangertuq ungungssinek qulugnelegnek agiirtellrianek. 
GEN.24.64	Rebecca-m-llu Isaac-aaq tangrramiu atrartuq ungungssim qainganek, 
GEN.24.65	apluku-llu Abraham-aam pistii, “Kituuga angun tailria pairrsaagluta?”
GEN.24.65	Kiugaa, “Angayuqaqaqa.” Tua-i pelatuuminek Rebecca-m kegginani patua.
GEN.24.66	Pistem-llu qanemcitaa Isaac-aaq tamalkuitnek pillerminek. 
GEN.24.67	Isaac-aam-llu Rebecca pelatekamun itrutaa, aanami Sarah-m uitalallranun, elliin-llu nuliqsagulluku. Isaac-aam Rebecca kenkaa, qarucimaluni-llu elliikun aanaminek yuarnayullerminek.
GEN.25.1	Abraham-aaq nulirturtuq allamek, aterluni Keturah-mek. 
GEN.25.2	Elliikun yung'ellruuq Zimram, Jokshan, Medan, Midian, Ishbak, Shuah-wa. 
GEN.25.3	Jokshan-aaq atakaak Sheba-nkuk Dedan-aaq-llu, kinguvri-llu Dedan-aam ukuugut Asshurim-aat, Letushim-aat, Leummim-aat-llu. 
GEN.25.4	Qetunrai Midian-aam waniwa: Ephah, Epher, Hanoch, Abida, Eldaah-llu. Ukut tamalkuita kinguveqai Keturah-m.
GEN.25.5	Abraham-aam cani tamalkuita unitellrui Isaac-aamun. 
GEN.25.6	Tau͡gaam cali unguvaluni, allat qetunrani allani nuliamini, cikiutnek cikillrui ayagtelluki-llu calaralirnermun, Isaac-aam nuniincetevkenaki.
GEN.25.7+GEN.25.8	Abraham-aaq tuqullruuq ak'allaurrluni, allrakungluni yuinaat pingayunlegen akimiarmek cipluku (175). 
GEN.25.9	Qetunraagken Isaac-aam Ishmael-aam-llu tungmagtaak Machpelah-m Qerranqurranun, Mamre-m calaralirnerani, Ephron-aam Zohar-am qetunraan Hittite-am pikellranun. 
GEN.25.10	Abraham-aam nuna kiputellruluku Hittite-anek. Tamarmek Abraham-aaq nuliani-llu Sarah tungmagcimauk tuavet. 
GEN.25.11	Abraham-aam tuqullran kinguani Agayutem atawaqercetaa Isaac-aaq, uitallruuq yaaqsinrilkiini apqiita “Elakaa Unguvalriim Tangertem̄a.”
GEN.25.12	Waniwa kinguvri Ishmael-aam, Hagar-am Egypt-aarmium Sarah-m pistiin irniaran Abraham-aakun. 
GEN.25.13	Igausngaluteng yuurtellermeggni tungliqutacirmegcetun: Nebaioth, Kedar, Abdeel, Mibsam, 
GEN.25.14	Mishma, Dumah, Massa, 
GEN.25.15	Hadad, Tema, Jetur, Naphish, Kedemah-llu. 
GEN.25.16	Makut ciuliaqait qula malrugnek cipluku kinguveqellriit. Atrit-llu aciusngaluteng nunaitnun uitaviggaitnun-llu. 
GEN.25.17	Ishmael-aaq yuinarnek arvinlegnek akimiaq malrugnek cipluku (137) allrakungluni tuqullruuq. 
GEN.25.18	Kinguvri Ishmael-aam uitallruut nunami akuliigni Havilah-m Shur-am-llu, calaralirnerani Egypt-aam tungiini Assyria-m. Ilalirpek'naki uitallruut kinguvri Abraham-aam.
GEN.25.19	Una qanemciuguq Isaac-aamek, qetunraanek Abraham-aam. 
GEN.25.20	Isaac-aaq yuinaagnek malrugnek (40) allrakungellruuq Rebecca-mek nuliangellermini, panianek Bethuel-aam Aramean-aam Mesopotamia-mek Laban-aam Bethuel-aaq nayagaqluku. 
GEN.25.21	Rebecca irniangyuilan Isaac-aam piicautelaraa 
GEN.25.22	Malriqataami, yuurpailegmek callulartuk aanamek engeliagkeni. Rebecca qanertuq, “Ciin waten wiinga pisia?” Tua-i 
GEN.25.23	Atanruviik malruk iluvni uitauk;
GEN.25.23	“Irniciquten inglukutellriignek, aipaan-llu yui inglukiluteng aipami yuinek.
GEN.25.23	Aipaa pininruarkauluni aiparmini;
GEN.25.23	Ciuqlian-llu kevgiurciqaa kinguqlini.”
GEN.25.24	Tua-llu irnillerkani pinarian qetunranguq malrignek. 
GEN.25.25	Ciuqliq kavirrlugcetuq amia-llu ayuqluni melqilriatun aturatun, taumek aciraat Esau-mek.
GEN.25.26	Kinguqlia yuurtuq qecugmiaqluku Esau-m kitngia, taumek aciraat Jacob-aamek.
GEN.25.27	Tua-i tan'gaurluuk angliuk, Esau piculriarullruuq yuilquq nunanikluku. Jacob-aaq tau͡gken ell'aramikun yuuluni, enemetesten͞guluni. 
GEN.25.28	Isaac-aam kenkenrua Esau pitainek assililuni nerlaami, Rebecca-m-llu kenkenruluku Jacob-aaq.
GEN.25.29	Erenret iliitni Jacob-aaq keniinanrani suupamek, Esau tekituq pissullerminek kaigluni. 
GEN.25.30	Qanerluni-llu Jacob-aamun, “Cakneq kaigtua, nerevkarnga tuaken kavircetellriim iliinek.” (Tauna pitekluku acillruat Edom-aamek.)
GEN.25.31	Jacob-aam kiugaa, “Cikirciqamken ciuqlikacagauluten paitarkan tau͡gaam wangnun piksagutarkaurceskuvgu.”
GEN.25.32	Esau qanertuq, “Kitaki! Tuquqatalrianga tang; paitarkanka kaillemni catnguciqat?” 
GEN.25.33	Jacob-aam kiugaa, “Ukvernarcarirraara wangnun, ciuqliuluten paitarkan wiinga pikarkaurrluku.”
GEN.25.33	Tua-i Esau ukvernarcariluni paitarkani Jacob-aamun pikarkaurcetaa. 
GEN.25.34	Nutaan Jacob-aam kelipamek cikiraa suupam-llu iliinek. Ellii-llu ner'uq merluni-llu, taqngami-llu anluni. Tua-i tuaten piluni Esau-m yung'eqarraarutem paitaqtukiinek caukinrilucini nasvallrua.
GEN.26.1	Tua-llu piitnaq tamaani nunami tut'uq, imuunrilnguq ciuqvaarni Abraham-aam nalliini pilleq. Isaac-aam ullagaa Abimelech-aaq anga­yu­qaul­ria Philistine-ani Gerar-ami. 
GEN.26.2	 alaillruluni Isaac-aamun qanellruluni-llu, “Egypt-aamun ayagyaqunak maani nunami uitasqellemni uitauraa. 
GEN.26.3	Makumiungu, nayurciqamken atawaqertelluten-llu. Man'a nuna tamalkuan elpenun kinguverpenun-llu tunqataraqa piciurrluku akqutkelqa atavnun Abraham-aamun. 
GEN.26.4	Kinguveten amllertaarkauvkarciqanka qiliim agyaitun, man'a-llu nuna tamalkuan ellaitnun tunciqaqa; tamarmeng atanruvilget atawaqercecesqeciqut wangnun kinguveten atawaqercetellrucimtun. 
GEN.26.5	Atawaqerceciiqamken, tua-i-wa Abraham-aam niisngallruanga aturluki-llu alerquutenka pisqutenka-llu.”
GEN.26.6	Tua-i Isaac-aaq uitallruuq Gerar-ami. 
GEN.26.7	Tuani yuut aptaqatni nulirranek kiularai nayagaqniluku. Qanerciigatuq nuliqniluku alingluni tamaani angutnun tuqutnayukluni Rebecca tegunaluku kenegnaqapigcan. 
GEN.26.8	Tuani Isaac-aaq akaarnun uitallrurrluku angayuqaq Abimelech-aaq egalerkun uyanglluni kiartellermini tangrrak Isaac-aaq Rebecca-llu kenkuurutellragni. 
GEN.26.9	Abimelech-aam Isaac-aaq aqvavkarluku qanrutaa, “Cuna-wa nulirqeken, ciin qanercit nayagaqniluku?”
GEN.26.9	Kiugaa, “Umyuarteqngama-wa tuqutnayuklua qanquma nuliqniluku.”
GEN.26.10	Abimelech-aam pia, “Ciin waten pisit wangkutnun? Angutet iliita tutegyaraa nulian, elpet-llu pinarqelriarurcecararpekut.” 
GEN.26.11	Abimelech-aam yuut tamalkuita aarcirturai, “Uum angutem nulirran-llu agturtii tuqucimaarkauguq.”
GEN.26.12	Isaac-aaq nauceciiguq tuani nunami, taumi-llu allrakumi quyurciluni yuinarnek tallimataarluki amllenrulrianek nauceciillermini, tua-i-wa 
GEN.26.13	Tuakenirnek piluaqertu'rtuq tukuurrluni-llu cakneq. 
GEN.26.14	Katngaucian qusnginek, kuluvagnek, pistelirluni-llu Philistine-at ciknakaat. 
GEN.26.15	Taumek imilarait elakat tamalkuita atiin Abraham-aam pistain elallrit Abraham-aaq unguvallrani.
GEN.26.16	Tua-llu Abimelech-aaq qanertuq Isaac-aamun, “Maaken nunamten̄ek ayii, wangkutni tang pininrurtellriaten.” 
GEN.26.17	Isaac-aaq-llu ayagtuq, Gerar-am-llu kuignayuani uitaqerluni. 
GEN.26.18	Ataam elakat elagai elaumallret Abraham-aam nalliini, Philistine-at kevillrit tuqullran kinguani. Isaac-aam-llu acirai nutem atritnek atami aciutellrinek.
GEN.26.19	Isaac-aam-llu pistai elagtut allamek elakamek kuignayugmi tuani-llu mermek nalaqulluteng. 
GEN.26.20	Qusngiliurtet Gerar-ami qanemyuugautait Isaac-aam qusngiliurtai qanerluteng, “Una meq wangkuta pikarput.” Taumek Isaac-aam elakaq aciqii “Nakukuyun.”
GEN.26.21	Isaac-aam pistai elagtut allamek elakamek, tauna cali nakukuyutnguuq, taumek aciqii “Inglukun.” 
GEN.26.22	Nugtarrluni allamun cali elagtuq. Tauna qanernaituq, taumek aciqii “Pivigtulria.” Qanerluni-llu, “Waniwa Agayutem pivingevkaraakut uitallerkamten̄ek nunami, piluaqeraluta yuuciqukut maani.”
GEN.26.23	Isaac-aaq-llu tuaken ayagtuq Beersheba-mun. 
GEN.26.24	Taumi unugmi 
GEN.26.25	Isaac-aam-llu tuani ekuavililuni ciktaarvikaa 
GEN.26.26	Abimelech-aaq taiguq Gerar-amek malikluku Ahuzzath-aaq alerquasten̄i, Phicol-aq-llu angayuqrat anguyagtem̄i, tangerrsarturluku Isaac-aaq. 
GEN.26.27	Isaac-aam aptaa, “Ciin ullagcia eq'uk'ngerpenga, ayagcetellrulua-llu nunavnek?”
GEN.26.28	Kiugaat-llu, “Wangkuta nallunrirarput 
GEN.26.29	akngirngaitniluta elpeci akngirtellrunrilucimcetun, ayagtelluci-llu uitacurlagcetevkenaci. Watua-llu elpeci atawaqercecimalriaruuci 
GEN.26.30	Tua-i elliin neqkiurai, ellait-llu ner'ut merluteng-llu. 
GEN.26.31	Unuaquan makcara'arlutek atunem akqut'liuk, Isaac-aam-llu ayagcetai qaillun pivkenaki.
GEN.26.32	Taumi ernermi Isaac-aam pistain ullagaat qanrucarturluku elakamek elallermeggnek. Qanertut, “Mermek nalaqutukut.” 
GEN.26.33	Aciraa-llu “Picirkiurun.” Tuaten nunarpak piluni Beersheba at'ngellruuq.
GEN.26.34	Esau yuinaagnek malrugnek (40) allrakungluni nulirtullruuq Hittite-agnek nasaurluugnek: Judith-aamek Beeri-m panianek, Basemath-aamek-llu Elon-aam panianek. 
GEN.26.35	Taukuk cakneq uitacurlagcetakek Isaac-aankuk Rebecca-llu.
GEN.27.1	Isaac-aaq tamatum nalliini ak'allaurtuq cikmirluni-llu. Taisqaa anngaqliq qetunrani Esau qanrulluku-llu, “Qetunramaa!”
GEN.27.1	Esau-m kiugaa, “Aa-ang waniwa.”
GEN.27.2	Isaac-aaq qanertuq, “Tangrrucirpetun ak'allaurtua, tuqullerkaqa-llu ukaqsigillilria. 
GEN.27.3	Caskuten piluki, pitegcauciviin urluvren-llu, yuilqumun ayagluten pissuusnga. 
GEN.27.4	Kenirraarluku picalqukekemtun taiskiu nerniartua; nererraarlua atawaqaasqen̄iamken tuquvailegma.”
GEN.27.5	Tuani Isaac-aam Esau qalarutellrani Rebecca-m niicugnia. Tua-i-llu Esau ayiin pissurluni 
GEN.27.6	Jacob-aamun qanertuq, “Niitaqa atavet qalarutellrani Esau, 
GEN.27.7	‘Taiskina pitarpenek kenirraarluku picalqukekemtun, nerumarikuma atawaqercetniamken ciuqerrani 
GEN.27.8	Kitaki, qetunramaa, niicugninga alerqurnaamken. 
GEN.27.9	Ayagluten katngagnun assilriignek qusngirngalnguyagaagnek taiskina wangnun, kenirniagka picalqurrurrlukek atavet assikekiitun. 
GEN.27.10	Elpet agutniaran atavnun neresqelluku atawaqaasqen̄iaraaten tuquvailegmi.”
GEN.27.11	Tau͡gaam Jacob-aam aanani qanrutaa, “Nallunritan Esau melqiuq, wiinga tau͡gken melqurrinani qaika. 
GEN.27.12	Atama caavtaaqunia picingssauteksukciquq, wiinga-llu aniqlaamaciqua atawaqercecimavkenii.”
GEN.27.13	Aaniin kiugaa, “Aniqlaamakuvet wangnun tuskilit; niilluten aqvatesqellemnek aqvaten.” 
GEN.27.14	Tua-i aqvatuq tunlukek-llu aanaminun, elliin-llu kenirlukek atiin assikekiitun. 
GEN.27.15	Esau-m-llu aturain assinritnek tegutuq qemangqakminek enemi, at'elluki-llu Jacob-aamun. 
GEN.27.16	Ungungssim-llu amianek unatainun uyaqurrinun-llu melqurrilngurnun elliiluni. 
GEN.27.17	Tunaa-llu tauna kenirani kelipaq-llu uptellni Jacob-aamun.
GEN.27.18	Jacob-aaq-llu ataminun ag'uq qanerluni-llu, “Aataa!”
GEN.27.18	Kiuguq, “Waniwa. Kituusit qetunramaa?”
GEN.27.19	Jacob-aaq kiuguq, “Esau-ruunga ciuqliq qetunraan. Qanrucirpetun pillruunga. Makluten pitamnek neri, atawaqercetniarpenga.”
GEN.27.20	Isaac-aaq qanertuq, “Qetunramaa, qaillun piluten piqanqegpakarcit?”
GEN.27.20	Jacob-aam kiugaa, “
GEN.27.21	Isaac-aam qanrutaa, “Canimnun taiqaa caavtaarniamken, nallunrirniarqa ilumun Esau-rucin.” 
GEN.27.22	Jacob-aaq malkaniutuq ataminun. Caavtaarraarluku-llu qanertuq elliinun, “Erinan Jacob-aam eriniitun ayuquq, talligken tau͡gken Esau-m talligketun ayuqlutek.” 
GEN.27.23	Elitaqenritaa Jacob-aaq tallik melqiagnek Esau-tun. Atawaqaasqeqatarluku 
GEN.27.24	aptenqigtaa, “Ilumun-qaa Esau-ruuten?”
GEN.27.24	Kiugaa, “Taunguunga.”
GEN.27.25	Isaac-aaq qanertuq, “Taisgu nernaurtua qetunrama pitaanek, nutaan atawaqercetniamken.” Tua-i taitaa, ellii-llu nerluni, wine-amek-llu cali cikiani merluni. 
GEN.27.26	Tua-llu atiin qanrutaa, “Taikanirluten melugarnga qetunramaa.” 
GEN.27.27	Malkanirliku melugaqatallrani atiin aturai narai, atawaqercetaa-llu qanerluni, “Qetunrama narnirqellra ayuquq yuilqum tepiitun, atawaqercetellran 
GEN.27.28	Agayutem cikirliten qiliim yukutaanek naucetaarviten naungigivkarluki. Cikiqiliten-llu amllernek mukaarkanek wine-anek-llu. 
GEN.27.29	Atanruviit yuit pisteksaguskiki, yuut-llu ciktelaqilit ciuqerpenun. Atanirturilriarukina tungelqurpenek, aanavet-llu kinguvri ciktelaqilit ciuqerpenun. Aniqlaasteten aniqlaamakilit, atawaqercecilriit-llu elpenek atawaqercecimakilit.”
GEN.27.30	Isaac-aam atawaqercecillerminek taqeqanrakun Jacob-aamek, Jacob-aaq-llu anqanrakun Esau tekituq pissullerminek. 
GEN.27.31	Kenirmiluni-llu picalqumek neqkamek taitaa ataminun qanerluni, “Atamaa, makluten neri qetunrarpet pitaanek, atawaqercetniarpenga.”
GEN.27.32	Isaac-aam-llu aptaa, “Kituusit?”
GEN.27.32	Esau-m pia, “Amaqliugua qetunraan Esau.”
GEN.27.33	Isaac-aaq qiivenga'artuq qainga-llu tamarmi pekluni, apluni-llu, “Kituuga-mi au͡gna pissulleq, taicaku-llu wiinga nerluku tamalkuan tekipailegpet, atawaqertelluku-llu? Tua-i ellii atawaqercecimaarkaurtuq.” 
GEN.27.34	Esau-m niicamiu man'a qiaguq qastuluni iluteqeqapiggluni, atani-llu qanrulluku, “Atamaa, atawaqercessnga-llu wiinga.”
GEN.27.35	Isaac-aam qanrutaa, “Kinguqliin umyuarrliqluni taillruuq atawaqautekarpenek allurrluten.”
GEN.27.36	Esau qanertuq, “Elluatun atengqertuq Jacob-aamek.
GEN.27.37	Isaac-aam kiugaa Esau, “Ak'a atanrurtellruaqa elpenun, tamalkuita-llu tungelqurri elliinun pisteksagutelluki. Nuuqitarkaunrirtelluku-llu mukaarkanek wine-amek-llu. Tua-i camek elpet pisciigatamken.”
GEN.27.38	Esau-m tua-i atani aguaguquraraa, “Atauciungraan-qaa atawaqautmek piituten? Atawaqercessnga-llu wiinga.” Aluviliurluni-llu.
GEN.27.39	Isaac-aam qanrutaa,
GEN.27.39	“Yukutartangqerrngaituq qilagmek naucetaarvigpeni.
GEN.27.39	Naucetaarvignek-llu naugilrianek pitangqerrngaunani pikarpenek.
GEN.27.40	Yuuciquten nuussirpegun,
GEN.27.40	tau͡gken pisten͞guluten kinguqlirpenun.
GEN.27.40	Tau͡gaam pegleqruskuvet
GEN.27.40	elliinun ataniumanrirceciiquten.”
GEN.27.41	Esau-m tua-i cakneq eq'ukaa Jacob-aaq atami yung'eqarraarutem atawaqautii elliinun piaku. Waten-llu umyuarteqluni, “Tuquilriit piyaraatnek atama tuaten pimallerkaa canimellirtuq; tuani tuquciiqaqa Jacob-aaq.”
GEN.27.42	Tau͡gaam Rebecca-m niicamiu Esau-m picirkiuraa, Jacob-aaq taisqaa qanrulluku-llu, “Amaqliin qarutelartuq ellminek picirkiurluni tuqutnaluten. 
GEN.27.43	Taumek niillua qimakina Laban-aamun amaqlimnun, Haran-aami. 
GEN.27.44	Uitauraqervikluku-llu anelgutvet qenertellra pellugnatkaanun, 
GEN.27.45	nalluyagutnatkaanun man'a elliinun pillren, wiinga aqvavkarciqamken tuaken. Yuarnaksuumiitamtek tamarpetek ernermi ataucimi.”
GEN.27.46	Rebecca-m Isaac-aaq qanrutaa, “Unguvayuumiirutua makut Hittite-at arnat Esau-m nulirri tangerrluki. Jacob-aaq iliitnek nulirtuqan, unguvalqa caunrilngurtun ellirarkaungan.”
GEN.28.1	Isaac-aam tua-i taisqaa Jacob-aaq atawaqaasqerraarluku-llu qanrutaa, “Canaan-aarmiut iliitnek nulirturyaqunak. 
GEN.28.2	Ayakina Paddanaram-aamun apa'urlurpenun Bethuel-aamun, nulirturluten-llu Laban-aam aanavet amaqlian paniin iliitnek. 
GEN.28.3	Agayutem Artuqailnguum atawaqertelliten yugyangevkarluten-llu, atanruvigpiit amlleret nauniartut elpenek. 
GEN.28.4	Atawaqertelliten Abraham-aaq atawaqercetellrucimitun, man'a-llu nuna uitavikellren piksagutniaran, Agayutem cikiutekellra Abraham-aamun!” 
GEN.28.5	Isaac-aam ayagcetaa Jacob-aaq, ayagluni-llu Mesopotamia-mun, Laban-aamun Bethuel-aam qetunraanun Aramean-aamun anelgutiinun Rebecca-m, aaniignek Jacob-aankuk Esau-llu.
GEN.28.6	Esau-m nallunriamiu Isaac-aamun atawaqercessucia Jacob-aaq ayagtelluku-llu Mesopotamia-mun nulirkaanek pisqelluku, nallunriraa-llu atawaqercetlermini alerqullrucia Canaan-aarmiumek nulirtuusqevkenaku. 
GEN.28.7	Nallunriraa-llu Jacob-aam niisngalukek angayuqaagni ayallrucia Mesopotamia-mun. 
GEN.28.8	Taumek Esau-m kangingamiu ataminun Canaan-aarmiut arnat assikenriluciat, 
GEN.28.9	ayagtuq Ishmael-aamun qetunraanun Abraham-aam. Nulirturluni-llu panianek Mahalath-aam, anelgutiinek Neboiath-aam.
GEN.28.10	Jacob-aaq ayagtuq Beersheba-mek tungiinun Haran-aam. 
GEN.28.11	Akerta teviqanrakun tekituq tanqilriamun nunamun, tuani-llu qavartarluni. Inarrluni qavangcartuq teggalqumek akicirluni. 
GEN.28.12	Qavangurturtuq mayuryaranek tekisngaluteng nunamek qilagmun, an'gilat mayurluteng atrarluteng-llu taukutgun. 
GEN.28.13	Tangrraa-llu 
GEN.28.14	Kinguveten amllertaciqut urraitun nunam. Nunautseng ilangeciqaat negetmun, ungalatmun, calaratmun, kanavatmun-llu. Elpegun kinguverpegun-llu atawaqerceciiqanka tamalkuita nunarpiit. 
GEN.28.15	Neq'akekiu camun pivkarngaitamken ayallren tamalkuan, uterceciiqamken-llu wavet nunamun. Unisngaitamken akqutkellrenka tamalkuita pimarivailemki.”
GEN.28.16	Jacob-aaq tupiimi qanertuq, “
GEN.28.17	Alingluni qanertuq, “Nuna una irr'inarqelriarulliniuq! Agayutem una enekellia. Iteryarauyugnarquq amiiguluni qilagmun.”
GEN.28.18	Jacob-aaq maktuq unuakuarmi, teggalquq-llu teguluku ellia alailngurmun umyuaqutngurrluku. Uqumek-llu kuvaa allakaumalriarurrluku Agayutmun. 
GEN.28.19	Tauna nuna aciraa Bethel-aamek.
GEN.28.20	Jacob-aaq akqut'liuq 
GEN.28.21	ataam-llu ut'reskuma atama eniinun cavkenii, wiinga Agayutkeciqamken. 
GEN.28.22	Una-llu umyuaqun teggalquq ellilqa piicalarviugarkauguq elpenun, cikiutvet-llu tamalkuita qulngurutait tunlarciqanka elpenun.”
GEN.29.1	Jacob-aaq ayagtu'rtuq tungiinun nunam calarami. 
GEN.29.2	Kiarcami tangertuq elakamek marami pingasuinek katngagnek qusngirtarluni nunii; katngaat tuaken mercet'larait elakamek teggalqurpall'e'rmek patulegmek. 
GEN.29.3	Tamarmeng katngaat quyurcimariaqata tuavet, qusngiliurtet teggalquq akaggluku qusngit mercet'larait, ataam-llu teggalquq akaggluku elakaq patuluku.
GEN.29.4	Jacob-aam aptai qusngiliurtet, “Yugnikek'maa, camiunguceci?”
GEN.29.4	Kiugaat, “Haran-aarmiunguukut.”
GEN.29.5	Aptai, “Nallunritarci-qaa Laban-aaq qetunraa Nahor-am?”
GEN.29.5	Kiugaat, “Aa-ang nallunritarput.”
GEN.29.6	Aptai, “Canrituq-qaa?”
GEN.29.6	Qanertut, “Aa-ang canrituq, pania uka-i Rachel-aaq agiirtuq qusngiinek maligluni.”
GEN.29.7	Jacob-aaq qanertuq, “Erenruuq cali ut'rutnariksaunaki katngaat. Mercecuavciki-llu ut'rulluki-llu nerrlerkaatnun.”
GEN.29.8	Kiugaat, “Tuaten pisciigatukut katngaat tamalkuita quyurpailgata maavet. Teggalquq akagcimarikan merceciiqaput.”
GEN.29.9	Jacob-aam qalarusnginanrani Rachel-aaq tekituq qusngiinek atami maligluni, tua-i elliin auluk'laamiki. 
GEN.29.10	Jacob-aam Rachel-aaq tangrramiu angami katngautainek maligluni, elakamun ag'uq teggalquq-llu akaggluku mercelluki Laban-aam aanami anelgutiin qusngiutai. 
GEN.29.11	Jacob-aam-llu melugaraa Rachel-aaq, angnim-llu ugaani qialuni. 
GEN.29.12	Jacob-aam qanrutaa Rachel-aaq tungayakniluni, Rebecca-mun irniaqniluni. Rachel-aam-llu atani aqvaqurluni qanrucarturluku. 
GEN.29.13	Laban-aaq niicami Jacob-aamek nayagarmi qetunraanek aqvaqurluni pairrsaagaa akuqerluku-llu melugarluku, itrulluku-llu eneminun. Jacob-aam Laban-aaq qanemcitaa canek tamalkuitnek pillernek. 
GEN.29.14	Laban-aaq-llu qanertuq, “Aa-ang ilumun wiinga tungelquqamken!” Jacob-aaq-llu iraluq qaqilluku tuantuq.
GEN.29.15	Laban-aaq Jacob-aamun qanertuq, “Caliyunaitaaten akingeksaunak tungelququcin pitekluku. Qaillun pitalriamek akingyugcit?” 
GEN.29.16	Laban-aaq paningqertuq malrugnek, alqaa Leah-mek aterluni nayagaa-llu Rachel-aamek. 
GEN.29.17	Leah iigmikun kenegnartuq, Rachel-aaq tau͡gken temtuumarmi kenegnaqapiggluni.
GEN.29.18	Jacob-aam Rachel-aaq kenkaa, taumek qanertuq, “Kevgiurciqamken malrunlegni allrakuni Rachel-aaq nulirqevkararkaukuvgu.”
GEN.29.19	Laban-aaq-llu kiuguq, “Assinruciqellilria-wa elpenun tunkumni allamun pivkenaku, maantauraa.” 
GEN.29.20	Jacob-aaq tua-i caliuq malrunlegni allrakuni Rachel-aaq nuliqsagutnaluku. Calillermini-llu allrakut malrunelgen ernertun qavcirrartun elliini ayuqut, tua-i-wa Rachel-aaq kenekngamiu.
GEN.29.21	Tua-llu Jacob-aaq Laban-aamun qanertuq, “Caliyuglua elpenun akqutkelqa qaqituq, nuliqsagucesgu paniin.” 
GEN.29.22	Laban-aaq-llu nerevkariuq yuut tamalkuita kelegluki. 
GEN.29.23	Tau͡gaam tuani atakumi Rachel-aaq pivkenaku Leah taitaa Jacob-aamun, elliin-llu nuliqsagulluku. 
GEN.29.24	Laban-aam pisten̄i Zilpah pikiutekaa paniminun pistekesqelluku. 
GEN.29.25	Unuaquan tau͡gaam Jacob-aam taringaa arnam nuliqsagutellermi Leah-ucia. Laban-aaq-llu ullagaa qanrulluku-llu, “Ciin waten pisia? Calillruunga Rachel-aaq nuliqsagutnaluku. Ciin iqluurcia?”
GEN.29.26	Laban-aam kiugaa, “Maani nunamten̄i piciryaraqenritarput uingevkarluku kinguqliim alqaa ciullegluku. 
GEN.29.27	Utaqalgia nitiliq aturluku, kassuutem nerevkaritii pellugnatkaanun. Rachel-aaq elpenun tuneniarqa caliarkaukuvet cali allani malrunlegni allrakuni.”
GEN.29.28	Jacob-aaq tua-i tuaten piciqniuq. Nitiliq-llu iquklican, kassuutem nerevkaritii iquklican, Laban-aam Rachel-aaq tunaa nulirqesqelluku. 
GEN.29.29	Laban-aam pisten̄i arnaq Bilhah tunaa paniminun pistekesqelluku. 
GEN.29.30	Jacob-aam-llu tutgaa Rachel-aaq. Kenkenruluku-llu Leah-mi, caliluni-llu Laban-aamun allani allrakuni malrunlegni.
GEN.29.32	Leah qingartuq irniluni-llu qetunrangluni. Qanertuq-llu, “
GEN.29.33	Cali qingartuq, irniami-llu qetunrangluni qanertuq, “
GEN.29.34	Cali allamek qingartuq irniluni-llu qetunrangluni. Qanertuq, “Nutaan uima malkanirciqaanga qeturangama pingayunek elliikun.” Taumek aciraa Levi-amek.
GEN.29.35	Allamek cali qingartuq, irniluni-llu cali qetunrangluni. Qanertuq, “Watua wiinga nanrarciqaqa 
GEN.30.1	Tau͡gaam Rachel-aaq irniarituq Jacob-aami, taumek ciknanguq alqerminek. Qanertuq-llu Jacob-aamun, “Irniangevkarnga tuquyuartua!”
GEN.30.2	Jacob-aam-llu qenqerrutaa Rachel-aaq, qanerluni-llu, “Agayutem caliara wiinga pisciigataqa. Elliin irniangesciigatevkaraaten?”
GEN.30.3	Rachel-aaq qanertuq, “Waniwa pisteka Bilhah. Tutgu irniangniartuq wiinga pikamnek, aanaurrniartua elliikun.” 
GEN.30.4	Tunaa-llu Bilhah uiminun, Jacob-aam-llu tutegluku. 
GEN.30.5	Bilhah-llu qingartuq irniluni-llu Jacob-aam qetunraanek. 
GEN.30.6	Rachel-aaq qanertuq, “Agayutem piyulqa piciurcetaa. Niilluku piicalqa cikiraanga qetunrarkamnek.” Taumek aciraa Dan-amek.
GEN.30.7	Bilhah cali qingartuq Jacob-aaq aipiriluni qetunrangevkarluku. 
GEN.30.8	Rachel-aaq qanertuq, “Cakviurlua callullruaqa alqaqa, anaggluku-llu”; taumek aciraa Naphtali-mek.
GEN.30.9	Leah-m elpekngamiu qinganqiggngailucini pisten̄i Zilpah Jacob-aamun nuliqsagucetaa. 
GEN.30.10	Zilpah-m-llu qetunrangevkaraa Jacob-aaq. 
GEN.30.11	Leah qanertuq, “Piluaqertua”; taumek aciraa Gad-amek.
GEN.30.12	Zilpah cali allamek qetunranguq. 
GEN.30.13	Leah-llu qanertuq, “Angnipiartua! Arnat aterpagtelararkaurtaatnga angnimek.” Taumek aciraa Asher-aamek.
GEN.30.14	Quyurciyaram mukaarkanek nalliini Reuben-aaq ayallermini naucetaarvigmun nalaqutuq naunrarnek iinruktukaitnek mandrake-anek,
GEN.30.15	Leah kiuguq, “Carrartun-qaa elpeni pitauq uimnek allurkengellren? Teguciqaten-llu-qaa qetunrama naunrautai?”
GEN.30.15	Rachel-aaq qanertuq, “Cikiquvnga qetunrarpet naunrautainek qavallguteksugngaciqan Jacob-aaq unuku.”
GEN.30.16	Jacob-aaq utercan atakumi naucetaarvigmek Leah-m pairrsaagaa qanrulluku, “Unuku canimni qavarciquten akilitellruamken qetunrama naunrautainek.” Tuani-llu unugmi caniani qavartuq.
GEN.30.17	Agayutem niitaa Leah-m piicautii qingartuq-llu Jacob-aam qetunrain tallimakaatnek. 
GEN.30.18	Leah qanertuq, “Agayutem nunuliraanga pisteka tunellruamku uimnun.” Taumek qetunrani aciraa Issachar-amek.
GEN.30.19	Leah-llu ataam cali allamek qingartuq arvinelgurrluki Jacob-aam qetunrai ellmini. 
GEN.30.20	Ellii qanertuq, “Agayutem cikiraanga cikiutmek assilriamek. Nutaan uima ciuniurarkaugaanga tua-i-wa qetunrangevkaamni arvinlegnek.” Taumek aciraa Zebulun-aamek.
GEN.30.21	Kinguqvaarni paningellruuq acirluku-llu Dinah-mek.
GEN.30.22	Agayutem-llu umyuaqaa Rachel-aaq; kiuluku-llu piicallra irniangyugngarivkallrua. 
GEN.30.23	Qingartuq qetunrangluni-llu. Qanertuq, “Agayutem au͡g'araa kiaresngialutka, qetunrarkamnek cikirlua. 
GEN.30.24	 cali allamek qetunrangevkaqilia.” Tua-i aciraa Joseph-aamek.
GEN.30.25	Joseph-aam yuurtellran kinguakun Jacob-aaq qanertuq Laban-aamun, “Ayagcessnga uterrniartua kingunemnun. 
GEN.30.26	Nulianka irnianka-llu malikevkarluki piksagutellruamki calilua elpeni. Ayagceskia nallunritan qaillun pitalriamek elluarrlua kevgiulqa elpenun.”
GEN.30.27	Laban-aaq qanertuq elliinun, “Canrilkekuvgu qanernaurtua: Nallunrillruaqa ciunerkarcuryarakun 
GEN.30.28	Ap'ri akiliutekarpenek akilirniamken.”
GEN.30.29	Jacob-aaq kiuguq, “Elpet nallunritan qaillun kevgiullruciqa elpenun, qaillun-llu kuluvautvet ayuquciat auluk'ngerraanemnek. 
GEN.30.30	Carraullruyaaqut taivailegma, maa-i-llu amlleriluteng; 
GEN.30.31	Laban-aam aptaa, “Camek akiliisqessit?”
GEN.30.31	Jacob-aam kiugaa, “Akingyunritua, waten tau͡gaam pivkaquvnga katngauteten auluku'urciqanka: 
GEN.30.32	Unuamek pulaarcessnga katngautvet akuliitni, allakarluki tamalkuita tungulriit qusngiyagaat qusngirngalnguyagaat-llu kukupalget kukupayagalget-llu. Kiingita tamakunek akingyugtua. 
GEN.30.33	Kinguqvaarni nallunaitniartuq piciuciqa paqeskuvki akingutkellrenka. Kukupayagailngurnek kukupailngurnek-llu wall'u tungunrilngurnek ilangqerquneng piyagarnek tamakut teglegauciqut.”
GEN.30.34	Laban-aaq qanertuq, “Qanellren assirtuq, tuaten piciqukuk.” 
GEN.30.35	Tau͡gaam tuani ernermi Laban-aam allakarai qusngirngalnguut angucalut keptalget, kukupalget, qatellrialget-llu qaimegteggun. Cali-llu allakarluki tungulriit qusngit, qetunraminek-llu qaunqescirluki. 
GEN.30.36	Ayagluni-llu Jacob-aamek katngautni ayaulluki erenret pingayun aturluki, tuaten pitalriamek yaaqsigtaluni Jacob-aamek. Jacob-aam-llu aulukai tuanelnguut Laban-aam katngautai.
GEN.30.37	Jacob-aaq-llu quyurtuq cungagcetellrianek avayaitnek napat ayuqenrilnguut, qeltairluki-llu akulperrluki qatellria alaicetaqluku qeltaita akuliitgun. 
GEN.30.38	Tamakut avayat ellii katngaat merviata manuitnun, ungungssiaraat nulirtelaata meqsarturaqameng. 
GEN.30.39	Katngaat nulirtaqameng tamakut avayat akuliitni irnilartut keptalegnek, kukupayagalegnek, kukupalegnek-llu.
GEN.30.40	Jacob-aam allakarai qusngit qusngirngalngurnek, cauvkarluki-llu keptalget tungulriit-llu Laban-aam katngautai. Elliin-llu pikani allakaumai, ilaucetevkenaki Laban-aam piinun.
GEN.30.41	Segganqellriit ungungssit nulirtaqata, Jacob-aaq avayanek elliilartuq merviitnun, irnisqelluki avayat nuniitni. 
GEN.30.42	Tau͡gaam avayanek elliiksaitelartuq ungungssit pinialnguut ciuqerritnun. Ak'anun pivkenani Laban-aaq pinialngurrlainarnek ungungssiutenguq, Jacob-aaq tau͡gken pinilriarrlainarnek. 
GEN.30.43	Waten piluni Jacob-aaq cakneq tukuurtuq, katngautai amlleriluteng, pisterluni arnanek, angutnek, ungungssiuterluni-llu cali qulugnelegnek ciulvagnek-llu.
GEN.31.1	Jacob-aaq niituq Laban-aam qetunrai qanerniluki, “Jacob-aam cat tamalkuita tegui atamta pikellri, tukuurrluni atamta piikun.” 
GEN.31.2	Laban-aam-llu cali ciunganitun ayuqutenrirluku. 
GEN.31.3	 Jacob-aaq qanrutaa, “Ataam uterten atavet nunautiinun ilavnun-llu, wiinga nayurciqamken.”
GEN.31.4	Tua-i Jacob-aam taisqak Rachel-aankuk Leah-llu maramun katngaat nuniitnun. 
GEN.31.5	Qanrutak, “Nallunaunani atavtek ciunganitun ayuqutenriraanga, tau͡gaam atama Agayutiin nayullruanga. 
GEN.31.6	Tamarpetek nallunritarpetegnga calillruunga atavtegnun pitacirramtun. 
GEN.31.7	Tau͡gaam elliin teglegillruanga akingutkanka-llu cimiraqluki qulerqunek. Tau͡gaam Agayutem elliinun akngircetenritaanga. 
GEN.31.8	Laban-aaq qanraqan, ‘Kukupayagalget qusngirngalnguut akingutkeciqaten,’ tamarmeng katngaat irnilartut keptalegnek. Waten-llu qanran, ‘Keptalget qusngirngalnguut akingutkeciqaten,’ tamarmeng katngaat irnilartut keptalegnek. 
GEN.31.9	Agayutem tegullrui katngaat atavtegnek cikiutekluki-llu wangnun.
GEN.31.10	“Nulirtellrata nalliini qavangurtullruunga tangerrlua angucalunek qusngirngalngurnek nulirtellrianek keptarluteng, kukupagluteng, kukupayagarluteng-llu. 
GEN.31.11	An'gilaan Agayutem qanrutaanga qavangumni, ‘Jacob-aaq!’ Kiugaqa, ‘Aa-ang!’ 
GEN.31.12	‘Tangerki atam tamarmeng nulirtellriit angucalut qusngirngalnguut keptangqertut, kukupagluteng, kukupayagarluteng-llu. Waten pivkaranka, tangrramku Laban-aam qaillun picia elpenun. 
GEN.31.13	Wiinga Agayutnguunga alailleq Bethel-aami elpenun, tuani qigcignarivkallruan teggalquq umyuaqutngurrluku, uqumek-llu kuvluku akqut'liluten wangnun. Watua upluten uterten nunamun yuurrvillerpenun.’”
GEN.31.14	Rachel-aankuk Leah-llu kiugaak, “Paitarkairutukuk atamegnek. 
GEN.31.15	Allanertun pitarrlunuk pilaraakuk. Elliin tunellruakuk akiliutngullret-llu wangkugnun tamalkuita atullrurtai. 
GEN.31.16	Makut tukuutet Agayutem tegullrui atamegnek wangkuk irniamegnuk pikluki. Agayutem qanrutellratun tuaten pikina.”
GEN.31.17+GEN.31.18	Tua-i Jacob-aaq uptuq uterrnaluni ataminun, nunamun Canaan-aamelngurmun. Irniani nuliani-llu ungungssit qulugnelget qaingatnun ekevkarluki, ungungssiutni kasemluki cat-llu tamalkuita Mesopotamia-mi piksagutellni ang'aqluki. 
GEN.31.19	Laban-aaq ayaumaluni asmegcarturluki qusngiutni. Cataitellrani Rachel-aam teglegai enemeggni agayutet, atami pii. 
GEN.31.20	Jacob-aam usviilqia Laban-aaq nalluvkarluku ayakatallerminek. 
GEN.31.21	Cani tamalkuita teguluki cukangnaqluni ayagtuq. Kuik Euphrates-aaq qerarluku ayagtuq tungiinun qertulriim nunam Gilead-aam.
GEN.31.22	Erenret pingayun kinguatgun Laban-aaq qanrutaat Jacob-aaq ayagartellruniluku. 
GEN.31.23	Angutnek malilirluni malirqeraat Jacob-aaq ernerni malrunlegni anguluku-llu qertulriami nunami Gilead-aami. 
GEN.31.24	Qavanguakun taumi unugmi Agayutem ullagaa Laban-aaq qanrulluku-llu, “Mulngakekina camek qaneryaqunak Jacob-aamun assingraan assiilengraan-llu.” 
GEN.31.25	Laban-aam angua Jacob-aaq. Jacob-aaq arulaillruluni qertulriamun nunamun, Laban-aaq-llu ilani-llu arulairluni cali qertulriamun Gilead-aami.
GEN.31.26	Laban-aaq qanertuq Jacob-aamun, “Ciin aassaqluten ayaga'rcit paniigka-llu ayaullukek teguaqelriatun anguyagkun? 
GEN.31.27	Ciin qanrutenricia ayakatarniluten? Qanrutellrukuvnga ayagcecaramken angnirluta aturpagaluta maliggluki aturcetaat. 
GEN.31.28	Tua-ingunrituurcetevkenaki-llu paniigka tutgaraanka-llu. Umyugailngurtun tuaten piuten. 
GEN.31.29	Piningqertua akngircugngaluten, tau͡gaam atavet Agayutiin unuk aarcirturaanga, ‘Mulngakekina, camek akeqnerrlugcaqunaku Jacob-aaq.’ 
GEN.31.30	Tua-i-wa ayalriaten tangerrsuavki ilaten, tau͡gaam ciin teglegciki agayutenka?”
GEN.31.31	Jacob-aaq qanertuq, “Alingama-wa umyuarteqlua paniigken tegunayuklukek wangnek. 
GEN.31.32	Ilamten̄i agayuteten nalaqekuvki, tauna unguvangaituq. Ukunun ilamegnun tangvagtelluten nallunairki elpet piten teguluki-llu.” Jacob-aam nallua Rachel-aamun agayutet tegullruciit.
GEN.31.33	Laban-aam yuaraa Jacob-aam pelatekaa, tuamta-llu Leah-m pelatekaanun iterluni, arnak-llu pistek pelatekaagnun, tau͡gaam agayutni nalaqenritai. Rachel-aam tua-i pelatekaanun itertuq. 
GEN.31.34	Rachel-aam tegullruluki enemi agayutet qemaggluki-llu ungungssim qulugnelgem aqumvian qemaggvianun aqumvikluku-llu. Laban-aam pelatekaq qaqilluku yuaryaaqaa tau͡gaam camek nalaqutevkenani. 
GEN.31.35	Rachel-aaq ataminun qanertuq, “Qenrucaqunii nangertenrilnge'rma ciuqerpeni, nangercesciigatua agelrumiima.” Laban-aaq yuaryaaquq tau͡gaam agayutni nalaqenritai.
GEN.31.36	Tua-i Jacob-aam qenqercami Laban-aaq apcecurlagaa, “Camek pinarqelriamek pillrusia? Camek inerquutmek navgilrianga malirqercia? 
GEN.31.37	Yuaryaaqaten aklunka tamalkuita, tua-llu-qaa camek pivnek nalaqucit? Elliki wavet ilamegnuk tangerrnauraat nalimegnuk piciuluni picia. 
GEN.31.38	Allrakuni yuinarni nayullruamken, qusngiten qusngirngalnguuteten-llu irninriteksaitut, nerellruksaunii-llu angucalumek katngautevnek. 
GEN.31.39	Qusngiq tuqucimaaqan wangnun tuc'et'larqa elpenun-llu taiteksaunaku qaneryarturlua wiinga pillrunritniluku. Cimiisqelaran-llu wangnun iliit tegelgumaaqan erenrungraan unuungraan-llu. 
GEN.31.40	Amllermi nangteqaqlua kiirmek erenrani nengelmek-llu unugmi, qavarciigataqlua tuaten. 
GEN.31.41	Ukuni allrakuni yuinarni enevni uitallemni tuaten ayuqellruunga. Allrakut-llu akimiarunritaraat aturluki calillrulrianga paniigken nuliqsagutnalukek, cali-llu allrakuni arvinlegni kevgiullruluten katngautengllerkaqa piluku. Tuaten-llu pillrung'e'rma elpet akingutkanka cimillruluki qulerqunek. 
GEN.31.42	Agayutiita atama, Agayutiin Abraham-aam Isaac-aam-llu, nayullrunrilkanga ak'a ayagcecallruarpenga talligka aqevlakenka. Tau͡gaam Agayutem tangellrua arenqialluguteka calilqa-llu, unuk-llu alairvikluten aarcirturluten.”
GEN.31.43	Laban-aam kiugaa Jacob-aaq, “Ukuk arnak wiinga panikagka, irniakek-llu cali wiinga pikanka, katngaat-llu wii pikluki, tangelten wiinga tamalkuita pikanka. Tau͡gaam qaillun pisciigalama avaliqsungramki paniigka irniakek-llu, 
GEN.31.44	akqut'linaurtukuk atunem. Naparcinaurtukuk qalliqelrianek teggalqunek nallunailkutauvkarluku wangkuk akqut'lillemegnun.”
GEN.31.45	Tua-i Jacob-aaq teggalqumek tegulluni umyuaqutngurrluku elgartaa. 
GEN.31.46	Angutet-llu ilani qanrulluki teggalqunek avuusqelluki. Avuameng quyurrluki qalliqluki elliit. Nutaan-llu nerluteng taukut teggalqut caniatni. 
GEN.31.47	Laban-aam tauna aterpagtaa Jegar Sahadutha,
GEN.31.48	Laban-aam Jacob-aaq qanrutaa, “Teggalqut ukut umyuaqutnguciqut wangkugnun.” Taumek tauna aterpagcimalria Galeed-amek. 
GEN.31.49	Laban-aaq cali qanertuq, “Ataki 
GEN.31.50	Laban-aaq cali qanertuq, “Elluarrlukek aulukenrilkuvkek paniigka wall'u allanek arnanek nulirtuquvet, wiinga nallungramku, umyuaqekiu Agayutem tangvagaakuk. 
GEN.31.51	Waniwa tang teggalqut qalliqluki napartellrenka akunlemeggnun, waniwa-llu umyuaqutngulria teggalquq. 
GEN.31.52	Tamarmek, ukut teggalqut qalliqelriit una-llu umyuaqun teggalquq, neqaarturitnguuk. Watqapik curukarluten kiturngaitanka ukut qalliqellriit, elpet-llu watqapik kiturngaitaten una-llu umyuaqun teggalquq kiturngaunaku curukarlua. 
GEN.31.53	Agayutiin Abraham-aam Nahor-aam-llu
GEN.31.54	Ungungssiarmek tuquciami elliitekaa ekuagarkauluku ingrimi, kelegluki-llu angutet malini neresqelluki. Nerumariameng tuani ingrim qaingani unugiut. 
GEN.31.55	Unuaquan Laban-aam melugarai tutgarani panini-llu, atawaqaasqelluki-llu; uterrluni-llu kingunerminun.
GEN.32.1	Jacob-aaq ayiimi pairkenguq an'gilainek 
GEN.32.2	Jacob-aam tangrramiki qanertuq, “Ukut Agayutem anguyagteklinii!” Taumek tauna aciraa, Mahanaim-aamek.
GEN.32.3	Jacob-aaq-llu kevganek ciunermikun ayagceciuq Esau-mun anngarminun Edom-aami. 
GEN.32.4	Alerqurai-llu waten qanresqelluki: “Wiinga Jacob-aaq, kinguqliin niisngasten, uitaurallruunga Laban-aami una tekilluku. 
GEN.32.5	Ungungssiutengqertua qunguturanek ayuqenrilngurnek, pisterlua arnanek angutnek-llu; qanrucarturcetamken elluarrlua ciuniuresqellua.”
GEN.32.6	Kevgat-llu utercameng Jacob-aamun qanertut, “Tangrrarput anngaan Esau, taiguq pairrsaagluten maligluni yuinarnek yuinarnek (400) angutnek.” 
GEN.32.7	Jacob-aaq-llu alingenga'artuq umyuassuugarluni; avgai-llu yuut ungungssiaraat-llu malruingurrluki. 
GEN.32.8	Umyuarteqluni, “Esau-m avgit tekiskaki piunrirluki-llu avgit qimagniartut.”
GEN.32.9	Jacob-aaq-llu qanertuq, “Agayutiini atama Abraham-aam, Isaac-aam-llu, 
GEN.32.10	Wangni tunriukutnarquq kenkillren wangnek. Ayarumnek kiingan tegumiarlua qerallrukeka Jordan-aaq, waniwa-llu uterrlua avegluki malruingurrluki aulukaanka. 
GEN.32.11	Anirturnga amaqlimnek Esau-mek. Alingua elliinun curukaryukluta tuqutnaluta tamamta, arnartuumamta, mikelngurtuumamtaa-llu. 
GEN.32.12	Akqellruarpenga-ggem ca tamalkuan assirluku piciqniluku wangnun, cikirciqnilua-llu kinguverkamnek kia naaqesciigalkainek, imarpiim cen̄iin qau͡gyaitun amllertalrianek.”
GEN.32.13+GEN.32.14+GEN.32.15	Tua-i qavartaraluni anngarmi Esau-m cikiutekainek quyurciuq, yuinarnek qulnek (200) qusngirngalngurnek arnacalunek, yuinaat-wa angucalut. Yuinarnek qulnek (200) qusnginek arnacalunek, qulen-wa angucalut. Yuinaq qulnek cipluku (30) ungungssinek qulugnelegnek piyagartuumaita, yuinaak malruk (40) kuluviit, qulen-wa angucaluit. Yuinaat arnacalut ciulviit qulen-wa angucaluit. 
GEN.32.16	Taukut avgai malruingurrluki qaunqescirluki pistem̄i ilagketnek, katngat allakaumavkarluki, qanrulluki-llu pisten̄i, “Ciunemteggun ayakici, katngat ciuqliit kinguqliitnek yaaqsigtu'rtelluki.” 
GEN.32.17	Ciuqliugarkat alerquagai, “Esau paireskuvciu, elliin-llu apeskaci, ‘Kia pistekaci? Natmun ayagceci? Kia pikaki makut ungungssit?’ 
GEN.32.18	Waten qanqici, ‘Kinguqlirpet Jacob-aam pikai; cikiutekai elpenun; kingumten̄i tayima yaaqsinrituq.’” 
GEN.32.19	Tuaten alerquagai kinguqliit katngat aulukestait, “Elpeci-llu alerquutma ayuqiinek Esau qanruskiciu paireskuvciu. 
GEN.32.20	Waten cali qanqici, ‘Jacob-aaq kingumteggun agiirtuq.’” Umyuarteqluni, “Cikiutenka tangerrluki umyuani cimiryuaraa, tangerqumni-llu assirlua ciuniuryuaraanga.” 
GEN.32.21	Tua-i cikiutekai ciunrakun ayagtut; ellii tau͡gaam tuani uitaluni qavartarvillermeggni.
GEN.32.22	Tuani unugmi makluni, nuliagni, nulirruagni, irniani-llu qerautai kuigkun Jabbok-aakun. 
GEN.32.23	Qerarcetraarluki akluni cali tamalkuita qeraucetai. 
GEN.32.24	Tau͡gaam Jacob-aaq kiimi uitaqerluni.
GEN.32.24	Tuani-llu angutem ullagluku callugaa kiituani erqaartuq. 
GEN.32.25	Angutem taum Jacob-aaq cirlakqatanritliniamiu tenglugaa iruan kangiakun aviqitelluku. 
GEN.32.26	Angutem taum qanrutaa, “Pegesnga erteqatalria-tang.”
GEN.32.26	Tau͡gaam Jacob-aam qanrutaa, “Atawaqerceskuvnga tau͡gaam pegciiqamken.”
GEN.32.27	Taum qanrutaa, “Cauga atren?”
GEN.32.27	Kiugaa, “Jacob-aaruuq.”
GEN.32.28	Tauna qanertuq, “Atren Jacob-aarungairutuq. Callullruuten Agayutmek yugnek-llu, anagkengluten-llu; taumek atqeciqan Israel-aaq.”
GEN.32.29	Tua-llu Jacob-aaq qanertuq, “Qanrutqernga aterpenek.”
GEN.32.29	Tauna kiuguq, “Ciin at'ma caucianek apcia?” Tuani-llu atawaqercetaa.
GEN.32.30	Tua-llu Jacob-aaq qanertuq, “Agayun tungaunaku tangellruaqa, tau͡gken cali unguvalua”; taumek tauna aciqii Peniel-aamek.
GEN.32.31	Akerta pit'uq ayakanrakun Peniel-aamek, tussitelluku iruan kangian. 
GEN.32.32	Taumek maa-i cali Israel-aam yui neryuitelartut irum kangian kemganek, tuaggun Jacob-aam tengluumallra pitekluku.
GEN.33.1	Jacob-aam kiarcami tangrraa Esau agiirtellria maligluni yuinarnek yuinarnek (400) angutnek. Tua-i elliin avgai mikelnguut Leah-mun, Rachel-aamun, pistegnun-llu. 
GEN.33.2	Pistek-llu irniartuumakenka ciuqliuvkarak, Leah-llu irniari-llu tungliuvkarluku, Rachel-aankuk-llu Joseph-aaq-llu kinguqlikacagaulutek. 
GEN.33.3	Ellii Jacob-aaq ciunratgun ayagtuq, ciktaqluni malrunlerqunek anngani ullainanermini. 
GEN.33.4	Tau͡gaam Esau-m aqvaqurluni pairrsaagaa akuqerluku-llu melugarluku. Tamarmek aluviliurlutek. 
GEN.33.5	Esau-m tangrramiki arnat mikelnguut-llu aptaa, “Kinkuugat-mi makut maliten?”
GEN.33.5	Jacob-aam kiugaa, “Agayutem takumcuklua wangnun cikiutekelqai.” 
GEN.33.6	Pistek arnak irniatek-llu iluvartuk, cikluteng-llu ciuqerranun; 
GEN.33.7	tuamta-llu Leah irniani-llu kinguatgun tailuteng, kinguatgun-llu Joseph-aankuk Rachel-aaq-llu, tamarmeng ciktaqluteng ciuqerranun.
GEN.33.8	Esau-m qanrutaa, “Qaillun umyuartequlluki au͡gkut pairtellrenka ayagcetellrusiki?”
GEN.33.8	Jacob-aaq kiuguq, “Tuaten pillruunga elluarrlua ciuniuresqumalua.”
GEN.33.9	Esau qanertuq, “Amllertut wiinga pinka; elpet piten avaliqiki.”
GEN.33.10	Jacob-aaq qanertuq, “Elpeni ciuniuyunarqekuma kaigavikamken cikiutenka ciuniurki. Tangellren Agayutmek tangellriatun ayuqngan, assirlua ciuniuravnga. 
GEN.33.11	Ciuniurki cikiutenka elpenun Agayutem takumcuknganga cikirlua nuuqairullua.” Aguagucani tua-i ciuniurai.
GEN.33.12	Tua-llu Esau qanertuq, “Upluta ayagnaurtukut. Wiinga ciunerpeciuggun piurniartua.”
GEN.33.13	Tau͡gaam Jacob-aam qanrutaa, “Nallunritaten mikelnguut piniatut, ungungssiutenka-llu piyagangqerrata, cukangnaqulluki kasmekuneng ernermi ataucimi ping'e'rmeng tamarmeng tuquciqut. 
GEN.33.14	Ciunemkun tua-i ayii, wiinga maligciiqamken cukassaagarpek'nii ungungssiaraat mikelnguut-llu 'gilertellrat pitaciluku. Anguciqamken Edom-aami.”
GEN.33.15	Esau-m qanrutaa, “Kitak unisviknaamken ikayurkarpenek malima angutet ilaitnek.”
GEN.33.15	Jacob-aam kiugaa, “Aturyunritanka, assirlua tau͡gaam ciuniuresqumallruunga elpenun.” 
GEN.33.16	Taumi ernermi Esau ayagtuq Edom-aamun. 
GEN.33.17	Jacob-aaq tau͡gaam Sukkoth-aamun ayagtuq, tuani-llu pikaminek eneliluni, uqisvililuki tuaten ungungssiutni. Tauna pitekluku tauna aterpagtellruat Sukkoth-aamek.
GEN.33.18	Mesopotamia-mek utertellermi Jacob-aaq cavkenani tekituq nunarpagmun Shechem-aamun Canaan-aam nuniini. Carr'ilngurmun-llu arulairluni nunarpiit caniatnun. 
GEN.33.19	Nuna-llu tauna arulairvikellni kiputaa yuinaq tallimanek (100) akinek kinguvrinek Hamor-am Shechem-aam atiinek. 
GEN.33.20	Tuani-llu ekuavililuni acirluku-llu El-amek, Agayutiinek Israel-aam.
GEN.34.1	Caqerluni Dinah Leah-m pania, Jacob-aamun irniangutellra, elalirtelliniuq arnanun Canaan-aarmiunun tamaani nunami. 
GEN.34.2	Shechem-aam-llu, Hamor-am Hivite-am qetunraan, nunami tamaani atanerruam, tangrramiu callugluku akusrarutekaa. 
GEN.34.3	Tau͡gaam nalluyagucesciigataa umyuamikun kenekluku cakneq, elliin-llu qarutaa kenegyagucetengnaqluni. 
GEN.34.4	Atani-llu qanrutaa, “Nulirrniarusnga taumek nasaurlurmek nuliqsagutniarqa.”
GEN.34.5	Tua-i Jacob-aam nallunriraa panimi kasngunarqellriamek pimallra, tau͡gaam qetunrani maramelata nayurluki kuluviit, qaillun pinrituq uterrnatkaatnun. 
GEN.34.6	Shechem-aam-llu atiin, Hamor-aam, ullagaa Jacob-aaq qalarucarturluku, 
GEN.34.7	Jacob-aam qetunrai uterteqanratgun maramek. Niicamegteggu tatamut qenqerrluteng-llu, ciin waten Shechem-aaq picianek Israel-aam yui kasngunarqelriamek piluki, callugluku akusrarutekluku Jacob-aam pania. 
GEN.34.8	Hamor-aq qanertuq Jacob-aamun, “Qetunrama Shechem-aam kenkaa paniin. Nulirturcessgu taumek. 
GEN.34.9	Akqutmek taqutnaurtukuk yup'uk atunem nuliqsagutelararkaurtelluki. 
GEN.34.10	Nunamten̄i maani nani uitayullerpecen̄i uitaniartuci, tuneniarluci, kipulluci, nunautengluci-llu.”
GEN.34.11	Tua-llu Shechem-aaq qanertuq Dinah-m atiinun anelgutainun-llu, “Piyulqa unakevkaquvciu camek piyullerpecen̄ek cikirciqamci. 
GEN.34.12	Qanrucia camek cikiisqumakuvci camek-llu nulirruciisqumacirpecen̄ek; wiinga cikirciqamci pisqumallerpecen̄ek nasaurluq tauna nulirqevkarciu wangnun.”
GEN.34.13	Jacob-aam qetunrain kiugaat Shechem-aaq atii-llu usvituyarullukek, alqermeng Dinah-m kasngunarqelriamek pimallra pitekluku. 
GEN.34.14	Waten qanrutagket, “Wangkuta waten pisciigatukut, alqerput tunluku nuugiumanrilngurmun, kasngunarqelriaruan tamana wangkutni. 
GEN.34.15	Waten tau͡gaam pikuvci pivkarciqamceci; wangkucicetun angutet tamalkuita nuugiquvciki. 
GEN.34.16	Nutaan panimten̄ek nulirturcet'larciqamceci, wangkuta-llu panigpecen̄ek nulirturaqluta, nunalguteksagulluta ataucimurrluta yuuniartukut. 
GEN.34.17	Tau͡gaam niitenrilkuvcikut nuugirpek'naci panigput teguluku ayagciqukut.”
GEN.34.18	Qanellrata ilukegcivkarakek Hamor-aankuk qetunraa-llu Shechem-aaq. 
GEN.34.19	Tan'gaurluq-llu tauna qarivkenani tuaten piyugtuq, Jacob-aam pania nuliqsuamiu. Ellii-llu takaqumanrulriaruuq ilamini.
GEN.34.20	Hamor-aq qetunrani-llu aglutek nunarpamegnun iteryaramun qalarutakek angutet qanerlutek, 
GEN.34.21	“Ukut yuut ilaliunqegtut, uitavkarnauput maani nunami tuneniartelluki, nuna man'a pivigtuuq. Nulirtularniartukut paniitnek, wangkuta-llu nulirturtelluki panimten̄ek. 
GEN.34.22	Atauciq tau͡gaam piyullerteng pikumteggu uitallguciryugaitkut ilaksagulluta; anguteput tamalkuita nuugircecesqelluki ellmegcecicetun. 
GEN.34.23	Akluit ungungssiarautait-llu piksaguciiqaput. Pisqellrat aturnaurput uitallgucirniaraitkut.” 
GEN.34.24	Taukut nunarpiit yuit maligarutut taukugnun Hamor-ankugnun Shechem-aaq-llu, angutet-llu tamarmeng nuugirtelluteng.
GEN.34.25	Erenret pingayuatni taukut angutet nuugiumallret engellugtullratni, Jacob-aam malruk qetunraak Simeon-aankuk Levi-aq-llu, Dinah-m anngaagken, nuussirpatek pirraarluki nalluvkarlutek nunarpagnun iterlutek tuqurqakek tamalkuita angutet. 
GEN.34.26	Tuqutakek-llu Hamor-aankuk Shechem-aaq-llu, Dinah-llu Shechem-aam eniinek anulluku ayagluteng. 
GEN.34.27	Jacob-aam-llu qetunrain nunarpiit taukut uayaarait nayagarmeng menuurcimallra pitekluku. 
GEN.34.28	Teguit-llu ungungssiutait, kuluviit, ciulviit, cat-llu allat tamalkuita nunarpagni yuilqumi-llu uitalriit. 
GEN.34.29	Tukuutait teguit, teguaqluki-llu mikelnguit, nulirrit, cali-llu enet imait tamalkuita teguluki.
GEN.34.30	Jacob-aam-llu qanrutak Simeon-aankuk Levi-aq-llu, “Picurlak wangnun tuc'etartek; waniwa Canaanite-at Perrizzite-at-llu yuut-llu tamarmeng tamatum nunam yuin eq'ukarkaurtaatnga. Ikgetukut wangkuta; quyurrluteng curukaqunegtekut piunrirciqaitkut tamamta.” 
GEN.34.31	Tau͡gaam elkek qanertuk, “Canrituq-qaa nayagarpuk akissutun pitarrluku pingraatgu?”
GEN.35.1	Agayutem qanrutaa Jacob-aaq, “Upluten egmian ayii Bethel-aamun uitaluten-llu tuani. Ekuavililuten-llu wangnun Agayutmun alairvikestellerpenun tuani qimallerpeni amaqlirpenek Esau-mek.”
GEN.35.2	Jacob-aam ilani ellmini-llu uitalriit qanrutai, “Ciqiciki agayutnguat avalici; menuircarci ac'inqiggluci-llu. 
GEN.35.3	Upluta ayagnaurtukut Bethel-aamun, tuani ekuaviliniartua Agayutmun kiustellemnun nanikuallemni nayurlua-llu natmun tamiin ayallemnun.” 
GEN.35.4	Jacob-aamun-llu tunait tamalkuita agayutnguat avaliteng, aqliteteng-llu atuqeteng; Jacob-aam-llu elautai iirluki napam acianun Shechem-aam canianelngurmun.
GEN.35.5	Tamaani pektaullratni Agayutem alingevkarai cakneq avaqliit yuut nunani, kingunrirturtaunateng-llu Jacob-aam yui. 
GEN.35.6	Jacob-aaq-llu tekituq malini-llu tamarmeng Luz-amun, maa-i nallunrilkiitnun Bethel-aaruluku Canaan-aami. 
GEN.35.7	Tuani-llu ekuavililuni nuna-llu acirluku Elbethel-aamek, tuani Agayutem alairvikellruani qimallrani anngarminek. 
GEN.35.8	Rebecca-m kevgiurtii Deborah tuquuq, tungmagtaat-llu napam acianun ungalalirnerani Bethel-aam. Taumek aterpagtellrukiit “Napaa Qiatem.”
GEN.35.9	Agayutem alairvikenqigtaa Jacob-aaq atawaqertelluku-llu uterrnginanrani Mesopotamia-mek. 
GEN.35.10	Agayutem qanrutaa, “Atren Jacob-aaruuq, tau͡gaam aterpagtenrirciqaatgen Jacob-aamek Israel-aamek tau͡gaam.” Tua-i aterpagtelangaat Israel-aamek. 
GEN.35.11	Agayutem-llu qanrutaa, “Wiinga Agayutnguunga Artuqailnguq: Irnialingkina. Atanruviit kinguvarciqut elpenek, ciuliaqeciqaatgen-llu angayuqat. 
GEN.35.12	Nuna cikiutekelqa Abraham-aamun Isaac-aamun-llu elpenun cikiutekciqaqa kinguverpenun-llu.” 
GEN.35.13	Nutaan-llu Agayutem unitaa. 
GEN.35.14	Tuani-llu Agayutem qalarusvillrani Jacob-aaq naparciuq teggalqumek umyuaqutkauluku, kencignarcaraa-llu qainganun kuvevikluku wine-amek olive-aat-llu uquatnek. 
GEN.35.15	Jacob-aam aciraa tauna Agayutem qalarvillra ellminun Bethel-aamek.
GEN.35.16	Ayagtut Bethel-aamek, yaaqsigluku-llu cali Ephrath-aaq Rachel-aaq teggiurciuq cakneq au͡gtarnaqluni. 
GEN.35.17	Teggiurcian cakneq irnivkartekaan qanrutaa, “Alingevkenak, allamek cali qetunrangqatartuten.” 
GEN.35.18	Yuucimi-llu unisnginanrani (tua-i tuani tuquami) aciraa Benoni-mek,
GEN.35.19	Rachel-aaq tuquuq tungmagcimaluni-llu Ephrath-amun (tauna Bethlehem-aaruuq) tumyaram canianun. 
GEN.35.20	Jacob-aaq-llu teggalqumek naparciuq umyuaqutmek, tauna-llu cali uitauq man'a engelkarrluku. 
GEN.35.21	Jacob-aaq cali ayagtuq arulairluni-llu yaatiinun qertulriartaan Eder-aam.
GEN.35.22	Jacob-aaq uitallrani tamaani nunami Reuben-aam akusrarutekaa Bilhah atami nulirruara; Jacob-aam-llu tuaten pillra niilluku cakneq qenertuq.
GEN.35.22	Jacob-aaq qetunrangqertuq qula malrugnek cipluku. 
GEN.35.23	Leah-m qetunrai: Reuben (Jacob-aam yung'eqarraarutii), Simeon, Levi, Judah, Issachar, Zebulun-aaq-llu. 
GEN.35.24	Qetunrai Rachel-aam: Joseph-aaq Benjamin-aaq-llu. 
GEN.35.25	Bilhah-m qetunrai Rachel-aam pistiin: Dan-aq Naphtali-llu. 
GEN.35.26	Zilpah-m qetunrai Leah-m pistiin: Gad-aq Asher-aaq-llu. Ukut waniwa Jacob-aam irniari yuurtellret Mesopotamia-mi.
GEN.35.27	Jacob-aaq tekituq ataminun Isaac-aamun Mamre-mi wall'u Kiriatharba-mi (Hebron-aami-wa), Abraham-aankuk Isaac-aaq-llu uitavikellragnun. 
GEN.35.28	Isaac-aaq unguvallruuq allrakuni yuinarni pingayunlegni (160) 
GEN.35.29	tuquluni-llu ak'allaq'apiaraurrluni; qetunraagken-llu Esau-nkuk Jacob-aaq-llu tungmaggluku.
GEN.36.1	Ukut waniwa Esau-m (Edom-aam-wa) kinguvri. 
GEN.36.2	Esau nulirtullruuq Canaan-aarmiunek ukunek: Adah, pania Elon-aam Hittite-am, Oholibamah-wa Anah-m pania, qetunraa Zibeon-aam Hivite-am. 
GEN.36.3	Basemath-aaq-llu Ishmael-aam pania Nabaioth-aam alqaa. 
GEN.36.4	Adah-llu irnillruuq Eliphaz-aamek; Basemath-aaq-llu irniluni Reuel-aamek; 
GEN.36.5	Oholobamah-llu irniangluni Jeush-aamek, Jalam-aamek, Korah-mek-llu. Ukut waniwa qetunrai Esau-m yuurtellret Canaan-aami.
GEN.36.6	Tua-llu Esau-m nuliani, irniani, ilani-llu tamalkuita, ungungssiutni, tukuutni-llu piksagutellni Canaan-aami quyurrluki ayagtuq nunamun yaaqsikiinun kinguqlirmi Jacob-aam. 
GEN.36.7	Quyungqasciigaliamek tukuutetek amllerissiyaagata; uitavigtek mikelkessagutaak kuluvautekek amlleriameng. 
GEN.36.8	Esau nunaliuq nuniini qemililriami nunami Edom-aami.
GEN.36.9	Makut maa-i kinguvri Esau-m, ciuliarata Edomite-at. 
GEN.36.10+GEN.36.11+GEN.36.12+GEN.36.13	Esau-m nulirra Adah qetunrangellruuq ataucimek Eliphaz-aamek, tauna-llu qetunraa qetunrarluni tallimanek ukunek: Teman, Omar, Zepho, Gatam, Kenaz-aaq-wa. Alla-llu nulirra Timna qetunrangluni Amalek-aamek.
GEN.36.10+GEN.36.11+GEN.36.12+GEN.36.13	Esau-m nulirra Basemath-aaq qetunrangellruuq ataucimek Reuel-aamek, Reuel-aaq-llu qetunrarluni cetamanek ukunek: Nahath, Zerah, Shammah, Mizzah-wa.
GEN.36.14	Qetunrai Oholibamah-m Esau-m nulirran, Anah-m panian, qetunraan Zibeon-aam: Jeush, Jalam, Korah-llu. 
GEN.36.15	Ukut yuullgutkellriit Esau-m kinguvrini. Esau-m qetunraa ciuqliq Eliphaz-aq ciuliaruluni ukuni: Teman, Omar, Zepho, Kenaz, 
GEN.36.16	Korah, Gatam, Amalek-aaq-llu. Ukut waniwa kinguliaqai Esau-m nulirran Adah-m.
GEN.36.17	Esau-m qetunraa Reuel-aaq ciuliaqaat yuullgutkellriit ukut: Nahath, Zerah, Shammah, Mizzah-wa. Ukut kinguliaqluki Esau-m nulirran Basemath-aam.
GEN.36.18	Waniwa ukut Esau-m nulirran Oholibamah-m, panian Anah-m, qetunrai: yuullgutkellriit, Jeush, Jalam, Kora-llu. 
GEN.36.19	Makut tamalkuita ilakelriartaqai Esau-m.
GEN.36.20+GEN.36.21	Ukut-llu waniwa qetunrai Seir-am Horite-am, uitalriim tamatum nuniini: Lotan, Shobal, Zibeon, Anah, Dishon, Ezer, Dishan-aaq-llu. Ukut qetunrai Seir-am Horite-am Edom-aami Horite-ani yuullgutkellriit. 
GEN.36.22	Qetunrai Lotan-aam ukuugut: Hori, Heman-aaq-llu; Lotan-aaq-llu alqerluni Timna-mek.
GEN.36.23	Shobal-aam qetunrai: Alvan Manahath, Ebal, Shepho, Onam-aaq-llu.
GEN.36.24	Zibeon-aam qetunrai: Aiah, Anah-wa. Anah taunguuq nalaqestekellrat mer'et uuqnarqelriit nunam iluanek ulvelriit yuilqumi nerqillermini atami Zibeon-aam ciulvainek. 
GEN.36.25+GEN.36.26	Anah atakellrua Dishon-aam, ciulirneqluku ilakellriartaita ukut: Hemdan, Eshban, Ithran, Cheran-aaq-wa. Anah cali paningqellruuq aterluni Oholibamah-mek.
GEN.36.27	Ezer-aam qetunrai: Bilhan, Zaavan, Akan-aaq-llu.
GEN.36.28	Dishan-aam qetunrai: Uz-aq Aran-aaq-llu.
GEN.36.29+GEN.36.30	Ukut waniwa Horite-at yuullgutkellriit Edom-aami: Lotan, Shobal, Zibeon, Anah, Dishon, Ezer, Dishan-aaq-llu.
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Makut maa-i atanrullret Edom-aami kinguqliqutacimegcetun, Israelite-anek anga­yu­qertangvailgan:
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Bela, qetunraa Beor-am, Dinhabah-mi
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Jobab, qetunraa Zerah-m, Bozra-mi
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Husham, nuniinek Teman-aam
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Hada, qetunraa Bedad-am, Avith-aami
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Samlah, Masekah-mek
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Shaul, Rehoboth-aamek Kuigmi
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Baal Hanon, qetunraa Achbor-am
GEN.36.31+GEN.36.32+GEN.36.33+GEN.36.34+GEN.36.35+GEN.36.36+GEN.36.37+GEN.36.38+GEN.36.39	Hadad, Pau-amek (nulirra panikluku Matred-aam, tutgariin Mezahab-am)
GEN.36.40+GEN.36.41+GEN.36.42+GEN.36.43	Ukut waniwa atanekuyuut kinguvallret Esau-mek ilakucimigcetun nunangqerrluteng at'meggnek aciumalrianek: Timna, Alvah, Jetheth, Oholibamah, Elah, Pinon, Kenaz, Teman, Mibzar, Magdiel, Iram-aaq-llu. Ukut atanekuyukai Edom-aam nunaucirmegcetun, nunami uitavimeggni.
GEN.37.1	Jacob-aaq-llu uitaurtuq Canaan-aami atami uitavikellrani. 
GEN.37.2	Man'a qanemciuguq Jacob-aam ilainek.
GEN.37.2	Joseph-aaq allrakungluni akimiaq malrugnek cipluku qusnginek qusngirngalngurnek-llu qaunqiuq anelgutni-llu Bilhah-nkuk Zilpah-llu irniakek. Atani-llu qanrucartularaa anelgutni inerciigalliqaqata.
GEN.37.3	Jacob-aam-llu kenkenrullrua Joseph-aaq ilaini, irniaqsagutellruamiu angutngurrnermikun; aturalia-llu akurtulriamek alilegmek. 
GEN.37.4	Anelgutain tau͡gaam nallunriamegteggu atameggnun kenkenrucia ellmeggni e'quyagutaat qancurlagaqurangluku-llu.
GEN.37.5	Caqerluni Joseph-aaq qavangurturtuq, anelgutminun-llu qavanguni qanemcikellrani nutaan eq'ukevsiaraat. 
GEN.37.6	Waten qanemcitai, “Niiciu qavangurtulqa: 
GEN.37.7	Naucetaarvigmi tamamta mukaarkanek qillerqiukut, wiinga-llu qillerqaanka ellmeggnek napartut; elpeci-llu qillerqaaci qillerqaama avatiinun quyurrluteng ciktaarvikluki qillerqaanka.”
GEN.37.8	Anelgutain qanrutaat, “Angayuqrurteqatalliuten atanirturluta-llu?” Nutaan anelgutain eq'ukekaniraat qavangui pitekluki, tuaten-llu ayuqelriakun qanrutkucirteng pitekluku.
GEN.37.9	Allamek cali qavangurtunqigtuq qanemcikluku-llu anelgutminun, qanerluni, “Allamek cali qavangurturtua, akertem̄un, iralumun, qula-llu ataucimek cipluku agyanun ciktaarvikevkarlua.”
GEN.37.10	Tau͡gaam ataminun qanemcikellrani qavanguni, atiin nunuraa, qanrulluku-llu, “Cauga man'a qavangurtullren? Wangkuta-qaa ilavni tamalkumta ciktaarvikciqamteggen?” 
GEN.37.11	Anelgutain ciknakaat, tau͡gaam atiin qanellri umyuaqurarai.
GEN.37.12	Caqerluteng anelgutai Joseph-aam atameng katngautai auluknaluki ayaggaartelluki Shechem-aamun, 
GEN.37.13	Jacob-aam qanrutaa Joseph-aaq, “Ayaasqumaamken anelgutevnun katngagnek aulukilrianun Shechem-aami.”
GEN.37.13	Joseph-aaq kiuguq, “Upingaunga.”
GEN.37.14	Jacob-aam qanrutaa, “Ayagluten paqeski anelgutvet qaillun ayuquciat, katngat-llu; tailuten qanrucarturniarpenga.” Tua-i ayagcetaa kuignayuanek Hebron-aam, tekilluni-llu Shechem-aamun. 
GEN.37.15	Angutet-llu iliita tangrraa tarratellrani yuilqumi; apluku-llu, “Camek yuarcit?”
GEN.37.16	Joseph-aam kiugaa, “Anelgutemnek yuartua qaunqilrianek katngameggnek. Qanrusnga nallunrilkuvgu nanluciat.”
GEN.37.17	Angun qanertuq, “Ak'a ayallruut. Niitellruanka qanellratni Dothan-aamun ayakatarniluteng.” Joseph-aam-llu kingunrirturluki nalaqai Dothan-aami.
GEN.37.18	Yaaqsigluku anelgutain tangrraat, canimellivailgan-llu picirkiurtut tuqutnaluku. 
GEN.37.19	Qanruyutut, “Qavangurturta agiirtuq. 
GEN.37.20	Tuquskilaut, petmiit-llu iliitnun igtelluku; qanerniartukut yuilqurmiutarmun ungungssimun nerniluku, tangerrniarput qaillun qavanguin iqungqerrarkauciat.”
GEN.37.21	Tau͡gaam Reuben-aam niicamiki anirtungnaqsaaqaa Joseph-aaq qanerluni, “Tuqutevkenaku. 
GEN.37.22	Igceciu tau͡gaam petmigmun maani yuilqumi. Akngircaqunaciu.” Tuaten qanertuq nuggnaluku petmigmek ut'rulluku-llu atiinun. 
GEN.37.23	Joseph-aaq tekican ilain matartaat aturaa alilek akurtulria yuuvkarluku. 
GEN.37.24	Igcetaat-llu petmigmun. Petmik tauna imaituq mertaunani-llu.
GEN.37.25	Aqumluteng ner'ut, kiarcameng-llu tangertut Ishmaelite-anek agiirtellrianek Gilead-aamek, ungungssit atmagluteng tepkegcilrianek ayuqenrilngurnek, ayagluteng Egypt-aamun. 
GEN.37.26	Tua-llu Judah-m ilani qanrutai, “Camek wangkuta unangengaitukut tuquskumteggu anelgutvut, aassaqutekluku-llu. 
GEN.37.27	Ishmaelite-anun tunenaurput wangkuta tuqutevkenaku, anelgutekngamteggu nakmiin ilakluku.” Ilai-llu qanellranun maligarutut. 
GEN.37.28	Midianite-at kupcaat tamaaggun kitullratni Joseph-aaq nugtaat petmigmek, tunluku-llu Ishmaelite-anun yuinarnun (20) qerrirlinun. Taukut-llu ayautaat Egypt-aamun.
GEN.37.29	Reuben-aam paqcamiu petmik Joseph-aaq tuantenrilan aturani allgurai cakneq angniinani. 
GEN.37.30	Uterrluni-llu ilani qanrulluki, “Tan'gaurluq tayima cataituq, qaillun tua-i wiinga waniwa piciqsia?”
GEN.37.31	Joseph-aam aturaa piamegteggu qusngirngalngurmek tuqucirraarluteng, auganun akurqauraat. 
GEN.37.32	Aturaq-llu tauna atameggnun ayaulluku qanrutaat, “Nataqerput una tailluku-llu elpenun elitaqnayukluku qetunrarpet pikekaku.”
GEN.37.33	Jacob-aam elitaqaa qanerluni-llu, “Qetunrama aturaqaa; yuilqurmiutaam ungungssim nerrlinia; Joseph-aaq tua-i nallunaunani caunriumauq.” 
GEN.37.34	Jacob-aam-llu aturani allgurai, missuullermek-llu all'uni angniilutkaa qetunrani amllerni ernerni. 
GEN.37.35	Tamarmeng qetunrain paniin-llu qarutengnaq'laryaaqaat, tau͡gaam qarutesciigatuq qanerluni, “Tuqumalriit nuniitnun ayagciqua qetunraqa angniiluteknginanemni.” Tuaten atiin angniilutkaa.
GEN.37.36	Tuaten piinanratni imkut Midianite-at ak'a Joseph-aaq tunellrurtaat Egypt-aami Potiphar-aamun, anga­yu­qam Pharaoh-m atanerruarin iliitnun. Tauna atanruviim murilkestaini ciuqliuluni.
GEN.38.1	Taum nalliini Judah-m ilani unilluki uitallgucillrua Hirah, Adullam-aarmiu. 
GEN.38.2	Tuani Judah kenkiuq Canaan-aarmiumek nasaurlurmek, atii aterluni Shua-mek. Tauna nuliqsagutaa, 
GEN.38.3	qetunrangluni-llu elliikun acirluku-llu Er-amek. 
GEN.38.4	Ataam qingaami qetunranguq cali, acirluku-llu Onan-aamek. 
GEN.38.5	Allamek cali qetunranguq acirluku-llu Shelah-mek. Judah Achzib-aami uitallruuq tauna tan'gaurluq yuurtellrani.
GEN.38.6	Ciuqliq qetunrani Er-aq Judah-m nulirturcetaa Tamar-amek. 
GEN.38.7	Er-am ayuqucia assillrunrituq ilulliqevkarluku 
GEN.38.8	Judah qanertuq Er-am kinguqlianun Onan-aamun, “Anngairutvet nulirra ullagluku tutegyarturru. Cakiraqngaten picirkiun tamatumun taqumalria aturyarturru anngaan kinguvengqerrniartuq.” 
GEN.38.9	Tau͡gaam Onan-aam nallunrilamiu qingiutni elliin kinguveqngailamiki cailkamun maq'ilartuq anngani kinguverkiuryuumiinaku. 
GEN.38.10	Tuaten pillra ilukegcitkenritaa 
GEN.38.11	Tua-llu Judah-m ukurrani Tamar-aq qanrutaa, “Uterrluten atavnun uilgaugurniartuten Shelah qetunraqa anglirinatkaanun.” Tuaten qanertuq alingami tuqunayukluku anngaagketun. Tua-i Tamar-aq atami eniinun ayagtuq uitayarturluni.
GEN.38.12	Tamatum kinguani Judah-m nulirra tuquuq. Tuqullrem kinguakun piciryararteng pelluan ayagtuq Timnah-mun yugnikek'ngani Hirah Adullamite-aq malikluku, qusngiminek asmegcilriit ullagluki. 
GEN.38.13	Tua-i iliita Tamar-aq qanrutaa cakia ayakatarniluku Timnah-mun qusngiminek asmegciyarturluni. 
GEN.38.14	Qanrucatni tuaten yuugai aipainertaat aturani, 'lumarrarmek-llu at'uq, kegginani-llu capkucirluku aqumuq Enain-am iteryaraanun. Tauna nunacuarauluni tumyarami Timnah-mun. Elliin nalluvkenaku Shelah-m yun'erraurucia, tau͡gken taumun cali nulirkiutekumaksaunani.
GEN.38.15	Judah-m tangrramiu akissuuyukluku umyuartequq kegginani patumiiku. 
GEN.38.16	Tumyarat caniatni uitallrani ullagaa qanrulluku-llu, “Tailuten arnaqnaamken.” (Elliin nalluluku ukurraqucia.)
GEN.38.16	Arnam qanrutaa, “Camek-mi cikirciqsia arnaqevkaquma?”
GEN.38.17	Ellii kiuguq, “Payugceciiqamken katngautma piyagaita iliitnek.”
GEN.38.17	Arnam kiugaa, “Camek kitak asguranairutkarpenek cikirnga avaliqerkamnek taicetnatkarpenun ungungssim piyagaa akqutkellren.”
GEN.38.18	Angun qanertuq, “Camek cikiisqessit?”
GEN.38.18	Arnam kiugaa, “Takarnarqucirissuutevnek uyamigtuumaan ayarurpenek-llu.” Tua-i taukut tunai arnaqluku-llu, arnaq-llu qingarluni. 
GEN.38.19	Arnaq makluni an'uq kegginami-llu capii au͡g'arluku, uilgaussuutni-llu all'uki.
GEN.38.20	Judah-m-llu tuyuqaa ungungssiyagaq akqutkellni yugnikekmikun Adulamite-akun, taukut-llu asguranairutkellni arnamek tegusqelluki, tau͡gaam taum arnaq nalaqesciigataa. 
GEN.38.21	Enaim-am yui angutet apqaurai, “Nauwa imna akissuq maantelleq tumyarat caniatni?”
GEN.38.21	Taukut kiugaat, “Man'a akissurtangqeqsaituq.”
GEN.38.22	Tua-i utertuq Judah-mun qanerluni-llu, “Nalaqenritaqa. Angutet-llu tamatum yuin qanrutaatnga akissurtangqeqsaitniluku tamaani.”
GEN.38.23	Judah kiuguq, “Tua-i tamakut elliin piksagulliki, temciksuaraitkuk. Akilingnaqsaaqaqa tua-i, tau͡gaam nalaqenritan.”
GEN.38.24	Iralut pingayun kinguatni Judah qanrutaat, “Tamar-aq ukurraan akissuullrulliniuq, maa-i-llu qingarluni.”
GEN.38.24	Judah-llu qanertuq, “Anulluku ekuavkarciu.”
GEN.38.25	Anusnginanratni Tamar-am qanrucarturcetaa cakini, qanerluni, “Ukut pikestiita qingillruanga.” Qanerluni-llu cali, “Nallunairturciki kitumun pikuciat, takarnarqucirissuun, uyamigtuumarmi ayaruq-wa.”
GEN.38.26	Judah nallunairtuq ellminek pikniluki, qanerluni, “Canganarqenrituq. Wiinga pisqun aturarkaqa pillrunrilamku uingevkarluku qetunramnek Shelah-mek.” Judah taum kinguani taumek arniunqigtenrituq.
GEN.38.27	Irnillerkaa pinarian elpekaat malriqataucia. 
GEN.38.28	Teggiurcillrani aipaan unatai an'ut; irnivkartiin-llu qillervikaa kavirlimek yualukamek qanerluni, “Una ciumek an'uq.” 
GEN.38.29	Tau͡gaam unatni cayullrani aipaa ciumek an'uq, arnaq-llu qanertuq, “Waten cuna-wa elpet anyulriaten.” Taumek tauna aciraat Perez-aamek.
GEN.38.30	Kinguakun aipaa-llu an'uq, unatmikun kavirlimek yualukamek nallunailkutalek; aciraat tauna Zerah-mek.
GEN.39.1	Joseph-aaq ayaucimallruuq Egypt-aamun, Potiphar-aam-llu Egypt-aarmiut angayuqrata atanerruaran kiputaa Ishmaelite-anek ayaucestellrinek tuavet. 
GEN.39.2	 nayuraa Joseph-aaq piluaqaraluni-llu yuuluni, eniini-llu angayuqami Egypt-aarmium uitaluni. 
GEN.39.3	Taum-llu nallunriraa Agayutmun nayuucia Joseph-aaq piluaqaravkarluku callra tamalkuan. 
GEN.39.4	Potiphar-aam ilukegcitkaa elliin-llu nakmiin pisteksagulluku, qaunqesten͞gurrluku eneminun cautminun-llu tamalkuita. 
GEN.39.5	Tuaken ayagluku Joseph-aaq pitekluku 
GEN.39.6	Taumek cat tamalkuita Joseph-aamun aulukevkarai umyuarniuruteksuunaki, elliin tau͡gaam neqkani.
GEN.39.6	Joseph-aaq yun'erraqegtaarauguq kenegnarluni. 
GEN.39.7	Kinguqvaarni angayuqran nulirran aglumakengaa unayaqluku-llu inartellguteksugluku. 
GEN.39.8	Tau͡gaam Joseph-aaq qessauq qanrulluku angayuqami nulirra, “Maanlama uin camek umyuarniuqsaitelartuq, cautminun-llu tamalkuita qaunqesten͞gurrlua. 
GEN.39.9	Ellmitun pitavkarlua maancetaanga, cat tamalkuita umyugiurutkevkarluki elpet tau͡gaam, tua-i-wa nuliqngamiten. Qaillun tua-i wiinga waten piciqsia assiilngurmek, Agayutmun assiilngirlua.” 
GEN.39.10	Joseph-aam unuaquaqan unayaqengraani ilangciksaitaa, arnaqeksaunaku aipaqeksaunaku-llu.
GEN.39.11	Tau͡gaam erenret iliitni enemun itellrani caliani caliaqsarturluki, allamek-llu enem ilua yugtaunani, 
GEN.39.12	arnam aturaakun tegua qanrulluku, “Inglemni inarrnaurtukuk.” Tau͡gaam Joseph-aam aturani unilluku tegumiara qimagtuq enemek anluni. 
GEN.39.13	Anngan qimagluni aturani unilluku, 
GEN.39.14	arnam enemi pistet taisqai qanrulluki-llu, “Tangerciu una Hebrew-q aiparma taitellra picingssautekesqelluta. Calluglua arnaqengnaqsaaqaanga, tau͡gaam wiinga aarpagaunga pitacirramtun. 
GEN.39.15	Aarpagiima qimagtuq anqerrluni aturani unilluku.”
GEN.39.16	Aturaq-llu tauna avaliqaa Joseph-aam angayuqra iternatkaanun. 
GEN.39.17	Pisten̄un-llu qanllermi ayuqiinek qanrulluku qanerluni, “Hebrew-q pista taitellren wangkutnun iterluni akusrarutekengnaqsaaqaanga. 
GEN.39.18	Qayagpagiima aturani unilluku qimallruuq.”
GEN.39.19	Joseph-aam angayuqran niicamiu nuliani makunek qanellrani qenqe'rtuq. 
GEN.39.20	Iterrluku-llu Joseph-aaq angayuqam itertain uitaviketukiitnun. 
GEN.39.21	Tau͡gaam 
GEN.39.22	Iterciviim-llu qaunqestiin aulukaaqsagucetai itengqalriit tamalkuita; itercivigmi-llu calallrit tamalkuita elliinun tunai ataniuresqelluki. 
GEN.39.23	Iterciviim qaunqestiin umyuarniurutkenrirai Joseph-aam caliari, tua-i-wa Agayutem nayuaku piluaqerrlainartelluku callra tamalkuan.
GEN.40.1	Tamatum kinguani wine-anek kevgiurtiin Egypt-aam angayuqran kelipistain-llu ciuqliata umyugaa navgaak. 
GEN.40.2	Qenrutakluku-llu ukuk atanerruagni, ciuqliat wine-anek kevgiurtem̄i ciuqliat-llu kelipistem̄i. 
GEN.40.3	Iterrlukek-llu eniinun qaunqestet ciuqliata Joseph-aam itengqavianun. 
GEN.40.4	Ak'anun taukuk itengqauk, qaunqestet-llu ciuqliata Joseph-aamun kevgiurcetak.
GEN.40.5	Unugmi ataucimi taukuk qavangurturtuk, qavangukek-llu ayuqenrilngurnek nalqiguterlutek. 
GEN.40.6	Joseph-aam ullallermini unuakumi elpekak camek umyuarniurlutek. 
GEN.40.7	Aplukek-llu, “Qaillun pilriatek kanangllugcetek unuamek?”
GEN.40.8	Taukuk qanrutaak, “Qavangurtullruukuk, kitumek-llu pitaituq qavangumegnuk nalqigcestekaanek.”
GEN.40.8	Joseph-aam kiugak, “Agayun nalqigciyugngavkarilartuq qavangunek, qanrutegnga qavangurpetegnek.”
GEN.40.9	Kevgiurtet ciuqliata qavanguni Joseph-aamun qanemcikaa qanerluni, “Qavangumni tangertua wine-arkam avayaanek, 
GEN.40.10	tauna-llu pingayunek avayarluni. Cuyangami egmian naunrai naugut atsaurrluteng wine-arkauluteng ak'a qecugnariluteng. 
GEN.40.11	Wiinga-llu angayuqam saskaanek tegumiarlua; tegullua atsanek mecuiriunga saskam iluanun, tunluku-llu elliinun.”
GEN.40.12	Joseph-aaq qanertuq, “Qavangun waten ayuquq: pingayun avayat erenruut pingayun. 
GEN.40.13	Ernerni pingayuni angayuqam itengqanrirceciiqaaten ataam-llu calian caliaqsagutelluku, ciungani-llu pilaucirpetun angayuqaq merkaanek payugtelarciqan. 
GEN.40.14	Tau͡gaam umyuaqekia elluiluten uitakuvet, takumcuklua qanrutkekia angayuqamun, maaken anevkarniaraanga. 
GEN.40.15	Ilumun teguarullruunga Hebrew-t nuniitnek. Maani-llu camek piksauni itengqatkamnek.”
GEN.40.16	Kelipistet ciuqliata niicamiu qavangum ayuqucia niitekegcinaqluku, qanertuq Joseph-aamun, “Wiinga-llu qavangurturtua issratet pingayun qamiquma qainganlluteng. 
GEN.40.17	Qullik'acagiit imarluni ayuqenrilngurnek kelipanek angayuqam neqkainek, tau͡gaam yaqulget nerait kelipat qamiqumni issratem iluani uitalriit.”
GEN.40.18	Joseph-aam qanrutaa, “Qavangun waten ayuquq: taukut assigtat pingayun pingayuugut erenret. 
GEN.40.19	Ernerni pingayuni Egypt-aam angayuqran anevkarciqaaten, qamiqun-llu kepraarluku temen agarrluku napalriamun, tuani-llu yaqulget kemgen nerluku.”
GEN.40.20	Erenret taukut pingayuatni Egypt-aarmiut angayuqrat anutiirtuq, nerevkariluni-llu kelegluki pisten̄i tamalkuita. Wine-anek kevgiurten̄i kelipistet-llu ciuqliat itercivigmek anevkaraq taillukek-llu atanerruami ciuqerratnun. 
GEN.40.21	Wine-anek kevgiurtem̄i caliara ataam elliinun caliaqsagucetaa, 
GEN.40.22	tau͡gaam agartaa kelipistet ciuqliat Joseph-aam qanellruciatun. 
GEN.40.23	Taum-llu wine-anek kevgiurtem Joseph-aaq umyuaqeqaqsaitaa, tua-i nalluyagulluku.
GEN.41.1	Allrakuk kinguagni Egypt-aarmiut angayuqrat qavangurturtuq nangengqaluni Kuigem Nile-am cen̄iini. 
GEN.41.2	Tangertuq nugelrianek kuigmek malrunlegnek kuluvagnek uqurilrianek, nerluteng-llu tamaani canegnek naumalrianek. 
GEN.41.3	Tuamta-llu allat malrunelgen kuluviit nug'ut kemgitqapiggluteng nangerngaluteng-llu nuniitni taukut allat kuluviit Nile-am cen̄iini. 
GEN.41.4	Taukut malrunlegen kemgilnguut kuluviit nerait uqurilriit. Egypt-aam-llu angayuqra tupakarluni. 
GEN.41.5	Qavanqigcami aipiriluni qavangurturtuq; tangerrluni-llu malrunlegnek mukaarkanek qerrunqeggluteng assirluteng naulrianek ataucimek acilqurluteng. 
GEN.41.6	Tuamta-llu allat mukaarkat naugut nauluaqaumavkenateng calaramek anuqem uulluki. 
GEN.41.7	Taukut-llu nauluaqaumanrilnguut mukaarkat nerait assirluteng naullret. Egypt-aam angayuqra tupakaami, maaten piuq qavangurtullinilria. 
GEN.41.8	Taum unuaquani umyuassuugartuq aqvavkarluki-llu angalkut tamalkuita umyuartulriit-llu Egypt-aami. Qavanguminek-llu qanemcilluki, tau͡gaam taukut qavangua nalqigtesciigataat.
GEN.41.9	Tauna imna kevgaq wine-aliurta qanertuq angayuqamun, “Unuamek picurlallruciqa elpekaqa. 
GEN.41.10	Imumi qenrutellrukevkuk wiinga kelipistet-llu ciuqliat, iterrlunuk-llu eniinun kellutestet angayuqrata. 
GEN.41.11	Caqerlunuk unuut iliitni qavangurturtukuk tamamegnuk, qavangupuk-llu allakarmeng nalqigutengqerrluteng. 
GEN.41.12	Hebrew-rtangqellruuq tuani ayagyuarluni, kellutestet angayuqrata kevgaqluku. Taum-llu qavangumegnek qanrucamegni nalqigutellruakuk, nalqigglukek tamarkenka ayuqenrilnguuk qavangupuk. 
GEN.41.13	Nalqigutellruciatun-llu tuaten pimallruukuk. Wiinga caliaqa ataam teguluku, kelipista-llu agarcimaluni.”
GEN.41.14	Egypt-aam angayuqran aqvavkaraa Joseph-aaq, patagmek-llu taitaat itercivigmek. Ungairraarluni ac'inqigqaarluni-llu angayuqamun ag'uq. 
GEN.41.15	Egypt-aam angayuqran qanrutaa, “Qavangurtullruunga nalqigcestekaunani-llu. Qanelrianek niitellruunga elpet qavangunek niiqaarluki nalqigcituniluten.”
GEN.41.16	Joseph-aam kiugaa, “Wangnek pisciigatua; Agayutem tau͡gaam nallunriryukevnek nalqiguciiqaaten.”
GEN.41.17	Tua-i Pharaoh-m Joseph-aaq qanrutaa, “Qavangumni nangengqaunga Kuigem Nile-am cen̄iini; 
GEN.41.18	malrunlegen-llu kuluviit uqurilriit nug'ut Nile-amek, nerluteng-llu cen̄am evginek. 
GEN.41.19	Tua-llu allat cali malrunlegen nug'ut kinguatgun assirpek'nateng kemgitqapiggluteng-llu, tuaten-llu ayuqelrianek tangeqsaitua Egypt-aami tamiini. 
GEN.41.20	Taukut kuluviit kemgilnguut nerait taukut malrunelgen ciumek nugellret, 
GEN.41.21	tau͡gaam nererraartelluki taukunek yuum nalluyaraa nerellruciat, ayuqucimegcetun ayuqngata cakanirpek'nateng. Tua-i-llu tupakarlua. 
GEN.41.22	Qavangumni cali tangertua mukaarkanek malrunlegnek assirluteng nauluaqaumaluteng ataucimek acilqurluteng. 
GEN.41.23	Cali-llu allat malrunlegen naugut, kinerrluteng, aminateng, calaram anuqem uuvkallri, 
GEN.41.24	taukut-llu amilnguut nerait taukut assilriit. Makunek qanemcicaaqanka angalkut, tau͡gaam iliita nalqigutenritaanga.”
GEN.41.25	Joseph-aam qanrutaa Pharaoh, “Qavangugken ataucimek nalqigutengqertuk; Agayutem nallunrircetaa elpenun piarkani. 
GEN.41.26	Malrunlegen assilriit kuluviit, malrunlegen-llu assilriit mukaarkat allrakuugut malrunlegen; qavangun atauciuguq. 
GEN.41.27	Malrunlegen kemgilnguut kuluviit, malrunelgen-llu mukaarkat anuqem calaramek uutellri cali allrakuugut malrunlegen, piitnallerkauluteng. 
GEN.41.28	Tuaten piciquq qanrutellrucimtun, Agayutem nasvitaaten elliin piarkaminek. 
GEN.41.29	Allrakuni malrunlegni cat nurnaitarkaugut Egypt-aami. 
GEN.41.30	Tau͡gaam taukut kinguatgun nuna piitnarciquq allrakuni malrunlegni. Egypt-aarmiut-llu cirillerteng nalluyaguciiqat piitnaq tuskan, tua-i-wa kainiqellrata piunrirciqngaku nuna. 
GEN.41.31	Enuqitenritlerteng umyuaqngaitaat piitnam tuskateng, tua-i anagutarkaungami kainiqlerkaat. 
GEN.41.32	Malrurqugnek qavangurtullerpet nallunairaa Agayutmun pinritevkenaku tuaten piarkaurcetellrucia, cali-llu ukaqvaggun tamana piarkauluni.
GEN.41.33	“Elpet cucukliyunarquten umyuartulriamek ayuqucingumalriamek-llu Egypt-aam atanirturtekaanek. 
GEN.41.34	Allanek-llu cali atanerrualiluten avurtekanek ilaita nunam naugillrinek allrakuni malrunlegni cat nurnaitellratni. 
GEN.41.35	Avurtelluki neqkanek taukuni neqkam nurnaitellrini, qemagtelluki tamakut qemaggvignun, nayurcirluki-llu. 
GEN.41.36	Tamakut neqkat neqkautekesqelluki yugnun nunam piitnallran nalliini allrakut malrunlegen aturluki, yuut palunritniartut piitnam nalliini.”
GEN.41.37	Joseph-aam qanellri assikait Pharaoh-m atanerruarin-llu. 
GEN.41.38	Pharaoh-llu qanertuq atanerruaminun, “Allamek-qaa yugmek nalaquciiqukut uutun Agayutem anerneranek avalingqelriatun?” 
GEN.41.39	Pharaoh Joseph-aamun qanertuq, “Agayutem nasvicaten makunek elpetun ellatuluni umyuartulriartaituq. 
GEN.41.40	Angayuquarciiqamken nunamnun, alerquutevnun-llu yuut tamarmeng maligngatarkaugut. Atanruvigmi tau͡gaam wiinga kiima quyinruciqua elpeni. 
GEN.41.41	Waniwa elpenun ataniumaarkaurcetaqa Egypt-aaq tamalkuan.” 
GEN.41.42	Tua-i Pharaoh-m takarnarqucirissuutni kulun yuuluku Joseph-aamun ac'etaa. Aturaqegtaarnek-llu at'elluku, suulutaamek-llu taqumalriamek uyamilirluku. 
GEN.41.43	Ayagassuutmi-llu aipaigkenkun ayagaarkaurtelluku, ayagaaqan-llu ciunrani kellutestem̄ek ciuqlingqelartuq, qayagauraaqluni, “Avici! Avici!” Tuaten piluku atanirturilriarurcetaa Egypt-aami tamalkuan. 
GEN.41.44	Cali Pharaoh-m Joseph-aaq qanrutaa, “Wiinga angayuqaugua, yuk camek pisqevvailegpeni pingaituq Egypt-aami tamalkuan.” 
GEN.41.45+GEN.41.46	Pharaoh-m Joseph-aaq Egypt-aarmiucetun aciraa, Zaphenath Paneah-mek nulirturtelluku-llu Asenath-aamek, Potipher-aam, agayulirtem nunarpagmi Heliopolis-aami panianek.
GEN.41.45+GEN.41.46	Joseph-aaq allrakungluni yuinaq qulmek cipluku (30) kevgiungellrua Egypt-aarmiut angayuqrat. Atanruvigmek-llu ayiimi ayagallruuq tamiinun nunamun tamaani. 
GEN.41.47	Taukuni malrunlegni allrakuni cat nurnaitellratni naucetaat nauluaqerturalartut. 
GEN.41.48	Joseph-aaq-llu neqkanek quyurtuq taukuni allrakuni malrunlegni naucetaat nauluaqallratni; qemagciluni neqkanek tamalkuitni nunarpagni avataitni naucetaarvignek uitalrianek. 
GEN.41.49	Joseph-aaq-llu qemagciuq neqkanek amllernek, imarpiim cen̄iini qau͡gyatun amllertalrianek, uspernanrirluki-llu amllerem ugaani uqamaltassiallerkaat caperrnarian.
GEN.41.50	Piitnaq nunamun tupailgan Joseph-aaq qetunrangellruuq malrugnek Asenath-aakun nuliamikun, Potipher-aam agayulirtem paniakun. 
GEN.41.51	Qanertuq, “Agayutem nalluyagucetaa nangtequalqa ilanka-llu tamalkuita”; taumek aciraa ciuqliq qetunrani Manasseh-mek.
GEN.41.52	Cali-llu qanertuq, “Agayutem irniangevkaraanga nunami nangteqvimni”; taumek aciraa kinguqlia qetunrami Ephraim-aamek.
GEN.41.53	Allrakut malrunlegen cat nurnaitellrat Egypt-aami iquklitut, 
GEN.41.54	malrunlegen-llu allrakut nunam piitnallerkaa ayagnirtuq, Joseph-aam qanellruciatun. Piitnarluni-llu nunani tamalkuitni; tau͡gaam Egypt-aami tamalkuan neqkartarluni. 
GEN.41.55	Egypt-aarmiut neqkairucameng kaigavikaat Pharaoh neqkameggnek pisqelluteng. Pharaoh-m-llu qanrutai, “Joseph-aaq ullagciu qanellra maligtaquluku piniartuci.” 
GEN.41.56	Piitnaq nunanun tamalkuitnun tuc'an, Joseph-aam ikirtai qemaggviit, tun'ivikelarai-llu Egypt-aarmiut tamaaken piitnaq anagucan. 
GEN.41.57	Cali-llu nunanek tamalkuitnek tailartut Egypt-aamun kipussaagluteng neqkanek Joseph-aamek, piitnaq arenqialan nunami tamalkuan.
GEN.42.1	Jacob-aam nallunriamiu neqkartangqerrucia Egypt-aami, qetunrani qanrutai, “Ciin ellmikun uitaluci tangertaaguceci? 
GEN.42.2	Niitua neqkartangqerrniluku Egypt-aami; ayagluci tuavet kipucarturci neqkamten̄ek palunritniartukut.” 
GEN.42.3	Tua-i qulnguluteng Joseph-aam anelgutai ayagtut Egypt-aamun kipucarturluteng neqkanek. 
GEN.42.4	Tau͡gaam Jacob-aam maligucetenritaa Benjamin-aaq Joseph-aam kinguqlia anngainun, aaryugluni picurlagnayukluku.
GEN.42.5	Jacob-aam qetunrai kipussaagtut allanun ilaulluteng kipussaalrianun, piitnaan-llu cali Canaan-aami. 
GEN.42.6	Joseph-aaq nunam angayuqaqaa; ellii-llu tun'isten͞guluni yugnun tamalkuitnun. Tua-i Joseph-aam anelgutai taingameng ciktut ciuqerranun nuna kegginameggnek agturluku. 
GEN.42.7	Joseph-aam anelgutni tangrramiki elitaqai, tau͡gaam nallunguarai qancurlagalluki-llu. Qanrutai, “Naken piceci?”
GEN.42.7	Taukut kiugaat, “Canaan-aamek piukut neqkanek kipussaagluta.”
GEN.42.8	Joseph-aam anelgutni elitaqai, ellaita tau͡gken elitaqevkenaku. 
GEN.42.9	Joseph-aam-llu neq'erai qavanguq'lallni ellaitnek; qanrutai-llu, “Nunamek paqtellriaruuci, nuna man'a paqtarci nallunrirnaluci nau͡gg'un cirlakumallerkaanek.”
GEN.42.10	Ellaita qanrutaat, “Qang'a, neqkanek kiputnaluta tau͡gaam taillruukut. 
GEN.42.11	Ataucim angutem qetunraqaakut, piciuluta yuulriaruukut nunamek paqtellriaruvkenata.”
GEN.42.12	Joseph-aam qanrutai, “Qang'a, nunam mat'um nau͡gg'un cirlakumallerkaanek paqtellriaruuci.”
GEN.42.13	Taukut qanertut, “Wangkuta qula malrugnek cipluku anelgutkelriaruukut ataucimek ataluta, Canaan-aami; kinguqlikacaarput watua atamini uitauq, aipaa tau͡gaam piunrillruuq.”
GEN.42.14	Joseph-aam tau͡gaam qanrutai, “Qanellrucimtun nunamek paqtellriaruuci. 
GEN.42.15	Waten iqluunrilucirci naspaaciqaqa: waniwa ukvernarcariunga atanrem atrakun; maaken ayagngaituci kinguqlikacaarci tainatkaanun. 
GEN.42.16	Ilasi utertelluku aqvavkarciu, unegtellriani itengqaniartuci nallunairumanatkaanun iqluunrilucirci, wall'u ilumun nunamek paqtellriaruuci.” 
GEN.42.17	Tamalkuita-llu itengqavkarai pingayuni ernerni.
GEN.42.18	Erenret pingayuatni Joseph-aam qanrutai, “Waten pikici unguvayukuvci, wiinga qigcikngamku Agayun: 
GEN.42.19	Piciulriaruluci yuukuvci ilasi unegceciu itengqavkarluku, elpeci ut'rutniartuci ilavci neqkaitnek. 
GEN.42.20	Kinguqlikacaarci taitarkaugarci wangnun, qanllerci asguranairluku, tuqunritniartuci.”
GEN.42.20	Tuaten tua-i piyugtut 
GEN.42.21	ellmeggnun qanruyulluteng, “Ilumun wangkuta pinarqelriaruamta kinguqlimten̄un, nanikualuni kaigavikengraakut niitellrunrilamteggu, tua-i maa-i pinerrlugcecimalriakut.”
GEN.42.22	Reuben-aam kiugai, “Nauwa qanrutellruyaaqamci assiinaku tan'gaurluq pisqevkenaku. Tau͡gaam niitellrunritarpecia. Tua-i waniwa tuqucillemta akia aturarput.” 
GEN.42.23	Nalluat Joseph-aamun qanllerteng taringuraucianek, qanercirluni qalarutellruateng. 
GEN.42.24	Joseph-aam uniarrluki aluviliurtuq. Ataam qalarcugngariami ullagai, Simeon-aaq-llu tangvagtelluku ellaitnun qillerqaa.
GEN.42.25	Joseph-aaq-llu alerquiguq imiisqelluki issratait mukaarkanek, akiliutellrit-llu ataam ekesqelluki issrataitnun, taquitesqelluki-llu. Tua-i tuaten piit. 
GEN.42.26	Taukut ucilirait ciulvateng neqkanek kiputellermeggnek ayagluteng-llu. 
GEN.42.27	Iliita-llu callartellerminiu issratni ciulvani nerevkarnaluku arulairumallermeggni akiliutekellni nalaqai issratem paingani. 
GEN.42.28	Anelgutni-llu qanrutai, “Akiliutekelqa utercetliniat. Tang waniwa issratma paingani!” Niicamegteggu ircaqruallagtut, uuleggluteng-llu tangertaagutut qanerluteng, “Ciin wangkuta Agayutem waten piakut?”
GEN.42.29	Tekicameng Jacob-aamun atameggnun Canaan-aami qanemcikaat tamana tuaten pimallerteng: 
GEN.42.30	“Angutem nunam angayuqran qancurlagataakut, nunamek-llu paqtellriaruniluta. 
GEN.42.31	Wangkuta qanrutarput, ‘Wangkuta piciulriaruluta yuugukut, nunamek paqtellriaruvkenata. 
GEN.42.32	Qula malrugnek cipluku anelgutkelriaruukut atamta qetunraqluta. Atauciq tau͡gaam piunrillruluni, kinguqlikacaaq-llu maa-i uitauq atamini Canaan-aami.’ 
GEN.42.33	Taum nunam angayuqran qanrutaakut, ‘Uuggun nallunrirciqaqa piciulriarucirci: Ilasi unilluku maavet neqkanek ayauci kainiqellrianun ilavcen̄un. 
GEN.42.34	Kinguqlikacaarci wangnun taitniarci. Nutaan nallunrirniarqa piciucirci nunamek-llu mat'umek paqtellriarunrilucirci; anelgutsi-llu ataam tunluku elpecen̄un, maani-llu elpeci kipussaalarniartuci.’”
GEN.42.35	Imairamegteki issrateteng, maaten piut tamarmeng akiliutekellrit issrataitni uitaluteng. Ellaita atameng-llu tangrramegteki akikalgiralteng kapegcugniurtut. 
GEN.42.36	Jacob-aam qanrutai, “Angniilutkiurarpecia irniamkun: Joseph-aaq piunrirluni Simeon-aaq-llu, waniwa-llu cali ayaucugluku Benjamin-aaq. Wangnun tau͡gaam makut nangteqnarqelriit tut'ut.”
GEN.42.37	Reuben-aam atani qanrutaa, “Ut'rutenrilkumku Benjamin-aaq tuqutniagken wiinga malruk irniagka. Wangnun aulukevkaquvgu ut'ruciiqaqa.”
GEN.42.38	Tau͡gaam Jacob-aam kiugaa, “Qetunrama maliggngaitaaci, anngaa nauwa ak'a tuqullrulria, ellii kiimellirluni. Ayainanerpecen̄i picurlakan ak'allaurcama angniitem ugaani tuquvkarciqerpecia.”
GEN.43.1	Piitnaq arenqiatuq anagulluni tamaani nunami. 
GEN.43.2	Nangucameng neqkanek Egypt-aamek pillermeggnek atiita qanrutai, “Ayagluci cali neqkaaramten̄ek kipucarturci.” 
GEN.43.3	Judah-m qanrutaa, “Angutem takarnarcarluni aarcirtullruakut waten, ‘Tangerrngaitarpecia kinguqlirpeci maligtenrilkaci.’ 
GEN.43.4	Malikevkaquvgu kinguqlirput ayagciqukut kipucarturluta neqkamten̄ek. 
GEN.43.5	Tau͡gaam malikevkanrilkuvgu ayagngaitukut, taum angutem qanrutellruakut, ‘Tangerrngaitarpecia kinguqlirci malikenrilkuvciu.’”
GEN.43.6	Jacob-aaq qanertuq, “Ciin picurlagcetaarcecia qanrulluku tauna allamek anelgutengqerrniluci?”
GEN.43.7	Taukut kiugaat, “Angutem taum apqaunqegcaarallruakut wangkutnek tungelqumten̄ek-llu, qanerluni, ‘Atasi-qaa cali unguvauq? Allamek-qaa anelgutengqertuci?’ Qanrutqainallruarput apyutai makut kiuluki; qaillun nallunricarceta waten qanllerkaa, ‘Kinguqlirci taiskiciu?’”
GEN.43.8	Judah qanertuq ataminun, “Maligutessgu Benjamin-aaq wangnun, upluta ayagniartukut, tuquvkenata unguvaniartukut, tamamta mikelngurtuumamta. 
GEN.43.9	Wiinga cayailkuciumaciqaqa; wangnun tusngavkarniaran. Utertenrilkuma malikluku wangnun tusngakili akwarpak. 
GEN.43.10	Qarivakanrilkumta ak'a ayallruyartukut malrurqugnek.”
GEN.43.11	Jacob-aam qanrutai, “Tua-i tuaten piarkaullinikan tuaten pikici. Ang'aqici cucunarqenritnek nunam mat'um atsainek, allanek-llu cali cikiutekarpecen̄ek ayaulluci. 
GEN.43.12	Akinek ayautellerci tapluku ayaulluci; akit-llu qemagcimallret issratevcen̄un malikluki nallumeggni ekellruyuarait. 
GEN.43.13	Kinguqlirci-llu malikluku, upluci ayagci ullagluku ataam tauna angun. 
GEN.43.14	Agayutem artuqailnguum takumcukevkaqilici taumun angutmun utercetnauraa anelgutsi unegtelleq Benjamin-aaq-llu. Yuarnayugarkaukuma irniamnek tua-i yuarnayugniartua.”
GEN.43.15	Cikiutekameggnek piluteng akikateng-llu taptelteng tapeqluki, Benjamin-aaq-llu malikluku ayagtut Egypt-aamun, Joseph-aaq ullagluku. 
GEN.43.16	Joseph-aam Benjamin-aaq tangrramiu, malikelliniatgu, enemi aulukestii qanrutaa, “Enemnun ukut itruski, ungungssiarmek-llu tuquciluten neqkiurniartuten, ukut angutet nerellgucirciqaatnga erenrem qukallrani.” 
GEN.43.17	Tauna angun piuq Joseph-aam alerquuciatun, taukut-llu agulluki Joseph-aam eniinun.
GEN.43.18	Taukut-llu alingut agucateng Joseph-aam eniinun, qanerluteng-llu, “Akit-wa ekumallret issratemten̄un taiqerraallemten̄i pitekluki maavet taiteskiikut, pitkaminek yuarluni, pisteksagutnaluta, ciulvaput-llu tegunaluki.” 
GEN.43.19	Tua-i enemun itqataameng Joseph-aam eniin murilkestii qanrutaat, 
GEN.43.20	“Usuuq, wangkuta ciuqlirmek maavet taillruukut neqkanek kiputnaluta. 
GEN.43.21	Uterrnginanemten̄i-llu qavartarvigkamten̄un tekitellemten̄i issratput ikirtellemten̄i akiliutekelput nalaqaput issratemta paingitni ekumaluteng. Taumek waniwa ataam taiskeput. 
GEN.43.22	Allanek-llu cali akinek tailluta neqkanek kipuyutkamten̄ek. Wangkuta nalluarput kitumun akit ekellruciit issratemten̄un.”
GEN.43.23	Pistem kiugai, “Umyuarniurutkenriciki alingevkenaci-llu. Agayutevci, atavci Agayutiin, ekellrungatai akit issratevcen̄un. Akiliuteci akurtullruanka.” Simeon-aaq-llu anutaa ellaitnun.
GEN.43.24	Pistem taum Joseph-aam eniinun itrucamiki mermek cikirai it'gait erurtelluki ciulvait-llu nerqelluki. 
GEN.43.25	Taukut uptait cikiutekateng Joseph-aamun erneq qukaqan taigarkaungan, niicameng nerellgutkeciqniluku tuani. 
GEN.43.26	Joseph-aaq eneminun taingan cikiutekateng elliinun ullautait cikluteng-llu ciuqerrani. 
GEN.43.27	Apqaurai-llu qaillun ayuquciatnek, qanerluni, “Atasi-qaa qanrutkellerci angukar canrituq? Unguvauq-qaa cali?”
GEN.43.28	Taukut qanertut, “Pisten atavut cali unguvauq cavkenani.” Ciisqumiggluteng-llu ciktut ciuqerranun.
GEN.43.29	Kiarrluni tangrraa kinguqlini Benjamin-aaq aanami qetunraa, qanerluni-llu, “Una-qaa waniwa kinguqlikacaarci qanrutkellerci wangnun? Agayutem atawaqertelliten qetunramaa!” 
GEN.43.30	Joseph-aam uniartai kinguqlirmi tangellranek cirliqngami keneksaaqluku. Kiimetqervigkaminek yuarluni uitaviminun itertuq, tuani-llu aluviliurluni. 
GEN.43.31	Ermiggaarluni an'uq, canrilvaguarluni-llu qanertuq, “Neqkat paivvnarii.” 
GEN.43.32	Allakaan estuulumi ellii neqkiuraat, anelgutai-llu cali allakaita. Egypt-aarmiut-llu nerellgutkelallri cali allakaita. Egypt-aarmiut umyualngukaat nerrlerkarteng nerellgucirluki Hebrews-aat. 
GEN.43.33	Anelgutai aqumevkallruit caumaluku Joseph-aaq, tungliqu'urtelluki anngaatnek yaavet kinguqlikacagiitnun. Taukut-llu anngaqellriit tangertaagutut irr'iluteng. 
GEN.43.34	Neqkanek anelgutai neqliularait Joseph-aam estuuluanek. Benjamin-aaq tau͡gaam ilamini amllenruluni neqliurumaaqluni. Tua-i mertut nunaniryullgutekluku Joseph-aaq.
GEN.44.1	Joseph-aam alerquraa pisten̄i, “Imiqiki ukut issratait pivigtutaciicetun, akikalgirait-llu issrataita paingitnun elliluki. 
GEN.44.2	Saskaqa-llu qerrirliq kinguqlikacagiita issratiin painganun akiutainun tapquulluku elliniaran.” Tauna-llu piuq alerquumacirmitun. 
GEN.44.3	Unuaquan tanqigiarautiini taukut ayagtut ciulvateng malikluki. 
GEN.44.4	Yaaqsigivailgata nunarpagnek Joseph-aam qanrutaa pisten̄i, “Maligeski imkut angutet; angukuvki qanrutniaten, ‘Ciin assilria assiilngurmek akinaurceciu? Ciin teglegceciu anga­yu­qama qerrirliq saskaa? 
GEN.44.5	Tuaggun anga­yu­qaqa meqainaqsaitelartuq, tau͡gaam cali ciunerkarcurcuutekaqluku. Picurlagtuci tuaten piluci.’”
GEN.44.6	Taum anguamiki tuaten qalarutai. 
GEN.44.7	Taukut-llu kiugaat, “Ciin waten qalarcit wangkutnun? Wangkuta tuaten pingaitukut! 
GEN.44.8	Akit nalaqelput issratemten̄i ut'rutellruaput elpenun Canaan-aamek; qaillun tua-i piluta teglegciqseta qerrirlinek wall'u suulutaanek anga­yu­qerpet eniinek? 
GEN.44.9	Ilamten̄ek nalaqekuvgu tauna tuqucimakili, wangkuta-llu anga­yu­qerpet pisteksagulluta.”
GEN.44.10	Tauna qanertuq, “Tuaten ayuqli qanrucirpetun; tau͡gaam kiimi tauna teglelleq saskamek pisteksaguciiqaqa, ilaini tau͡gken qaillun pimangaunaci.” 
GEN.44.11	Tua-i tamarmeng patagmek issrateteng atrartait ikirrluki-llu. 
GEN.44.12	Yuariigai-llu ciuqlikacagiitnek ayagluki kinguqlikacagiitnun; saskaq-llu tauna nalaqaa Benjamin-aam issratiinek. 
GEN.44.13	Anngaqellriit-llu taukut aturateng allgurait qessanayugluteng. Ciulvateng-llu ucilirraarluki ataam utertut nunarpagnun.
GEN.44.14	Judah anelgutni-llu tekicameng Joseph-aam eniinun, maaten piat cali tamaantellinilria. Tua-i nuna agturluku ciktut ciuqerranun. 
GEN.44.15	Joseph-aam qanrutai, “Qaillun piavci waten piceci? Nalluarci-qaa canek nallunriryugngaciqa ciunerkarcuryarakun?”
GEN.44.16	Judah-m kiugaa, “Camek qanerciqseta elpenun, qaillun-llu pillrunrilucirput nallunairyugngaciqseta? Agayutem pinarqelriarucirput nasvagaa, tua-i tamamta pisten͞gurrnaurtukut saskam-llu avaliqestellra.”
GEN.44.17	Tau͡gaam Joseph-aaq qanertuq, “Arenqia, qang'a! Tuaten wiinga piyunaitaanga! Saskam tau͡gaam avaliqestellra pisteksaguciiqaqa. Elpeci umyuarniurpek'naci uterrniartuci atavcen̄un.”
GEN.44.18	Judah-m Joseph-aaq ullagluku qanrutaa, “Qanrutqernaamken niicugniqernga. Qenqerrucaqunii; elpet Egypt-aarmiut anga­yu­qracetun pitalriaruavet. 
GEN.44.19	Nauwa aptellrukevkut qanerluten, ‘Atangqertuci-qaa allamek-llu anelguterluci?’ 
GEN.44.20	Waten-llu kiullruamteggen, ‘Atangqertukut angukara'urlurmek, kinguqlikacaarput-wa ak'allaurrnermikun atamta irniara. Anngaa tuqullruuq, ellii-llu kiimi ellirluni aanami irniarini. Atiin-llu kenekluku cakneq.’ 
GEN.44.21	Elpet-llu qanellruuten taitesqelluku maavet tangerrnaluku. 
GEN.44.22	Wangkuta-llu qanrulluten tan'gaurlurmun unitesciigatniluku atani; uniskani tuquciqngan. 
GEN.44.23	Elpet tua-llu qanrutarpekut, ‘Kinguqlikacaarci malikenrilkuvciu tangenqiggngaitarpecia.’
GEN.44.24	“Utercamta atamten̄un qanemcitellruarput makunek qanllerpenek. 
GEN.44.25	Atavut qanellrani, ‘Cali ayagluci kipucartuqerci neqkamten̄ek,’ 
GEN.44.26	qanrutellruarput, ‘Ayagciigatukut. Ciuniunqiggngaitaakut, malikekumteggu tau͡gaam kinguqlikacaarput. Tua-i malikarkaukumteggu ayagciqukut.’ 
GEN.44.27	Atamta waten qanrutaakut, ‘Nallunritarci nulirqa Rachel-aaq malrugnek tau͡gaam irniangellruuq wangkun. 
GEN.44.28	Ak'a aipaan unitellrukiinga. Yuilqurmiutaat ungungssit allgurluku piunrillrulliatgu tayima tangenqigtenrilkeka ayaggaanranek. 
GEN.44.29	Una-llu ayauskuvciu wangnek picurlagluni-llu, angukara'urluurcama angniitem ugaani tuquvkarciqerpecia.’
GEN.44.30+GEN.44.31	“Tua-llu waniwa, ut'reskumta atamten̄un, kinguqlimten̄ek malingqenritlerput elpekekuniu tuquciquq. Kenekngamiu nanelkauvkenaku-llu, cali-llu angukara'urluurcami, wangkuta angniilutkaanek pikumta angniitem ugaani tuquciquq. 
GEN.44.32	Wiinga cayailkuciryullruaqa tan'gaurluq qanerlua, ‘Ut'rutenrilkumku elpenun wangnun tusngavkaqiu unguvarma taktaciatun.’ 
GEN.44.33	Wiinga tau͡gaam uitavkarnga pisten͞guvkarlua elpeni, una tan'gaurluq pivkarpek'naku, utertelluku ilai maliggluki. 
GEN.44.34	Wiinga utercuumiitua atamnun tan'gaurluq malikevkenaku, tangerrsuumiilamku ataka umyugaa navgumaluku.”
GEN.45.1	Joseph-aaq piningnaqesciigali'irtuq yuut nayurtem̄i takuatni, qanlerluni-llu anesqelluki tuaken tamalkuita. Tua-i Joseph-aaq allamek nayurtaunani nallunrircetuq anelgutminun. 
GEN.45.2	Joseph-aaq-llu aluviliurtuq qastuluni, qastum ugaani Egypt-aarmiut anellret niitaat, qaneryarturluteng-llu tamatumek Pharaoh-mun. 
GEN.45.3	Joseph-aam qanrutai anelgutni, “Joseph-aaruunga. Ataka-qaa cali unguvauq?” Tau͡gaam anelgutai kiusciigatut cakneq alingalliimeng. 
GEN.45.4	Joseph-aam anelgutni qanrutai, “Taikanirluci canimnun.” Tua-i ullakaniatni qanrutai, “Anelgutkarpecia Joseph-aaq, tunllerci Egypt-aamun. 
GEN.45.5	Uitacurlagyaqunaci tut'esteksaqunaci-llu tun'illerci ukunun wangnek pitekluku. Tang Agayutem tau͡gaam ayagcetellrukiinga ciuvciuggun yuut anirtuasqelluki. 
GEN.45.6	Maa-i piitnallrurtuq malrugni allrakugni; tayima cali allrakut talliman, taukuni yuk nauceciingaituq quyurcingaunani-llu. 
GEN.45.7	Agayutem ciuvciuggun ayagcetellruanga irr'inarqellriakun, piunrirpek'naci unegtausqelluci, elpeci kinguveci-llu. 
GEN.45.8	Elpeciingunrituq maavet ayagcecesteka, tau͡gaam Agayun. Elliin quyinrurtellua tamalkuitnun Egypt-aam atanerruarinun. Atanirturilriaruunga Egypt-aarmiunun tamalkuan.
GEN.45.9	“Kitaki cukangnaqluci atamnun uterrluci qanrutniarci waten Joseph-aaq qetunraa qanerniluku: ‘Agayutem angayuqaurcetaanga tamalkuan Egypt-aamun; atatakutevkenak tamaa taikina. 
GEN.45.10	Uitaniartuten yaaqsigpek'nii Goshen-aam nuniini, elpet irniaten, tutgaraten, ungungssiuteten cauteten-llu tamalkurmeng. 
GEN.45.11	Tuani uitakuvet aulukciqamken, tallimani cali allrakuni piitnararkaungan. Tamarpeci, ilaten ungungssiuteten-llu, kainiqenritniartuci.’”
GEN.45.12	Joseph-aaq-llu cali qalartuq, “Waniwa iigpeciuggun tangrrarpecia, kinguqlirma-llu Benjamin-aam, tangerrluku Joseph-aaruciqa. 
GEN.45.13	Qanruskiciu ataka takarnarqucimnek maani Egypt-aami, qanemcitniarci-llu tangllerpecen̄ek tamalkuitnek. Cukangnaqluci ataka maavet taitniarci.”
GEN.45.14	Akuqerluku Benjamin-aaq aluviliurtuq; Benjamin-aam-llu cali akuqaumaluku aluviliurluni. 
GEN.45.15	Aluviliurluni tamalkuita anelgutni akuqaqui, melugarluki tuaten. Taum kinguakun anelgutain qalarutaat.
GEN.45.16	Egypt-aam angayuqran niicamiu Joseph-aam anelgutai tekitniluki ilukegciuq pistetuumarmi. 
GEN.45.17	Pharaoh-m qanrutaa Joseph-aaq, “Anelguteten qanruski uciliisqelluki ungungssiutait utertevkarluki-llu Canaan-aamun. 
GEN.45.18	Ataseng-gguq ilai-llu aqvalitki uterrluteng-llu maavet. Nunam assinqurranek Egypt-aami cikirciqanka, cat neqkait-llu cipnengqelarciqut maani. 
GEN.45.19	Alerqurluki-llu qamuruanek akalrialegnek ayautesqelluki Egypt-aamek irniarita nulirrita-llu ekumavigkaitnek, malikluku-llu ataseng ataam maavet utertesqelluki. 
GEN.45.20	Cautmeggnek-gguq unicillerkarteng umyuarniurutkenrilkilitgu; cat assinkacagaitnek pingciqngata Egypt-aami.”
GEN.45.21	Jacob-aam qetunrai qanrucimacimegcetun piut. Joseph-aam-llu qamuruanek akalrialegnek cikirai Egypt-aarmiut anga­yu­qrata alerquuciatun, taquilluki-llu. 
GEN.45.22	Tamalkuita cikirai nutaranek aturanek, Benjamin-aaq tau͡gaam cikiraa yuinarnek akimiarnek (300) qerrirlinek akinek tallimanek-llu aturanek. 
GEN.45.23	Atani-llu tuyuraa makunek: qulnek ciulvagnek uciarluteng canek assilriarinek Egypt-aam, qulen-wa cali ciulviit arnacalut uciarluteng kelipanek neqkanek-llu atami taquarkainek. 
GEN.45.24	Anelgutni ayagcetai qanrulluki, “Tumevcen̄i nakukucaqunaci.”
GEN.45.25	Tua-i ayagtut Egypt-aamek, tekilluteng-llu atameggnun Canaan-aami. 
GEN.45.26	Ellaita qanrutaat, “Joseph-aaq unguvalliniuq atanirturilriaruluni tamalkuan Egypt-aamun.” Jacob-aaq-llu caciirtuq ukveqesciiganaki-llu.
GEN.45.27	Tau͡gaam qanemcicatni Joseph-aam qanellrinek, tangerrluki-llu ekumassuutekat Joseph-aam tuyuqellri Jacob-aaq caciirtellerminek ayaniriuq. 
GEN.45.28	Qanertuq-llu, “Una ilatekaituq piyuumiuteka! Joseph-aaq qetunraqa cali unguvalliniuq! Tangerrsarturnarqaqa tuquvailegma.”
GEN.46.1	Jacob-aaq ayagtuq pini tamalkuita ayaulluki, Beershebah-mun-llu tekicami ekuagiuq Agayutiinun atami Isaac-aam. 
GEN.46.2	Unugmi tangrruartelluku Agayutem qanrutaa Jacob-aaq qanerluni, “Jacob! Jacob!” Ellii kiuguq, “Waniwa wantua.”
GEN.46.3	Agayun qanertuq, “Agayutnguunga atavet Agayutii. Alingyaqunak ayallerkarpenek Egypt-aamun; cakneq yugyangevkarciqamken. 
GEN.46.4	Maligciiqamken Egypt-aamun, cali-llu kinguveten ataam maavet nunamun ut'rutarkauluki. Joseph-aam nayurciqaaten tuqukuvet.”
GEN.46.5	Jacob-aaq-llu ayagtuq Beersheba-mek. Qetunrain-llu ayautaat ataseng, nuliateng-llu irniartuumaita qamuruatgun akalrialegteggun Egypt-aarmiut angayuqrata ayaucetellrikun ekumavikesqelluki. 
GEN.46.6	Kuluvauteteng malikait akluteng-llu tamalkuita unakelteng Canaan-aami, ayagluteng-llu Egypt-aamun. Jacob-aam malikellrui kinguveni tamalkuita: 
GEN.46.7	qetunrani, tutgarani tan'gaurluut, panini tutgarani-llu nasaurluut.
GEN.46.8	Waniwaugut ukut kinguvri Jacob-aam Egypt-aamun ayallermini malikellri: Reuben-aaq Jacob-aam ciuqlikacaaq qetunraa, 
GEN.46.9	Reuben-aam-llu qetunrai: Hanoch, Pallu, Hezron, Carmi-llu. 
GEN.46.10	Simeon-aam qetunrai: Jemuel, Jamin, Ohad, Jachin, Zohar, Shaul-aaq-llu Canaan-aarmium arnam qetunraa. 
GEN.46.11	Levi-am qetunrai: Gershon, Kohath, Merari-llu. 
GEN.46.12	Judah-m qetunrai: Shelah, Perez, Zerah-llu. (Jacob-aam allak qetunraak Er-ankuk Onan-aaq-llu tuqullrulutek Canaan-aami.) Qetunraak-llu Perez-am Hezron-aaq Hamul-aaq-llu. 
GEN.46.13	Issachar-am qetunrai: Tola, Puah, Jashub, Shimron-aaq-llu. 
GEN.46.14	Zebulon-aam qetunrai: Sered, Elon, Jahleel-aq-wa. 
GEN.46.15	Ukut waniwa Leah-m qetunrai Jacob-aakun Mesopotamia-mi, pania-wa cali Dinah. Tamarmeng kinguvri Leah-kun amllertaut yuinaq qula pingayunek cipluku (33).
GEN.46.16	Gad-am qetunrai: Zephon, Haggi, Shuni, Ezbon, Eri, Arod, Areli-llu. 
GEN.46.17	Asher-aam qetunrai: Imnah, Ishvah, Ishvi, Beriah, Serah-wa nayagaat. Beriah-m-wa qetunraak Heber-aankuk Malchiel-aaq-llu. 
GEN.46.18	Ukut akimiaq ataucimek cipluku kinguveqai Jacob-aam Zilpah-kun. Una pista cikiutekellrua Laban-aam paniminun Leah-mun.
GEN.46.19	Rachel-aam-wa, Jacob-aam nulirran, qetunraak Joseph-aankuk Benjamin-aaq-llu. 
GEN.46.20	Joseph-aaq-llu irniangellruuq Egypt-aami Manasseh-mek Ephraim-aamek-llu. Aanalutek Asenath-aamek Potipher-aam agayulirtem Heliopolis-aami panianek. 
GEN.46.21	Benjamin-aam qetunrai: Bela, Becher, Ashbel, Gera, Naaman, Ehi, Rosh, Muppim, Huppim, Ard-aq-wa. 
GEN.46.22	Ukut Rachel-aam qetunraqai Jacob-aakun, akimiarunritarauluteng.
GEN.46.23	Qetunraa Dan-am: Hushim. 
GEN.46.24	Naphtali-m qetunrai: Jahzeel, Guni, Jezer, Shillem-aaq-llu. 
GEN.46.25	Ukut malrunlegen qetunraqai Bilhah-m, Laban-aam cikiutekellran Rachel-aamun paniminun.
GEN.46.26	Jacob-aam nakmiin kinguvri Egypt-aamun ayallret, ilakevkenaki Jacob-aam qetunrain nulirrit, amllertaut yuinaat pingayun arvinlegnek cipluku (66). 
GEN.46.27	Joseph-aam-llu qetunraak Egypt-aami malruulutek. Yuinaat pingayun qulnek cipluku (70) amllertaluteng Jacob-aam ilai Egypt-aamun ayallret.
GEN.46.28	Jacob-aam Judah ciumegteggun ayagcetaa qanrutesqelluku Joseph-aaq pairrsaagesqelluteng Goshen-aami. Tuavet tekicata, 
GEN.46.29	Joseph-aam ayagassuutni upluki pairrsaagaa atani Goshen-aami. Tangrrucamek Joseph-aam uyaqurrikun atani akuqerluku ak'anun aluviliurtuq. 
GEN.46.30	Jacob-aam qanrutaa Joseph-aaq, “Nutaan kitaki tuqukilii tangrrumarillemni unguvaluten.”
GEN.46.31	Joseph-aaq qanertuq anelgutminun ilaitnun-llu, “Egypt-aam anga­yu­qra Pharaoh qanrucartuqata'rqa anelgutenka atama-llu ilai Canaan-aami uitallret tainiluki wangnun. 
GEN.46.32	Qanruciiqaqa qusngiliurten͞guniluci ungungssinek aulukilriaruniluci ungungssiuceci-llu taitniluki, akluci-llu tamalkuita. 
GEN.46.33	Pharaoh-m taisqekaci apluci-llu camek caliangqerrucirpecen̄ek, 
GEN.46.34	pinritevkenaku qanrutniarci piyugngarirraanerpecen̄ek aulukilriaruniluci ungungssiarnek ciuliarpecetun. Tamana nallunriquniu uitavkarciqaaci Goshen-aam nuniini.” Joseph-aam waten qanrutai Egypt-aarmiunun qusngiliurtet pellernarqelriatun ayuqngata.
GEN.47.1	Joseph-aam maligluni tallimanek anelgutminek anga­yu­qaq ullagaa qanrulluku-llu, “Ataka anelgutenka-llu katngauteteng ang'aqluki akluteng-llu taigut Canaan-aamek, waniwa-llu uitaluteng Goshen-aam nuniini.” 
GEN.47.2	Talliman-llu taukut anelgutni ullautai anga­yu­qamun. 
GEN.47.3	Pharaoh-m Joseph-aam anelgutai aptai, “Camek caliangqerceci?”
GEN.47.3	Taukut kiugaat, “Wangkuta ciuliamcetun qusngiliurten͞guukut. 
GEN.47.4	Maani nunami uitayarturtukut, Canaan-aam nuniini piitnaq anagucan katngauteput neqkaitelartut. Uitavkaasqumayaaqukut Goshen-aam nuniini.” 
GEN.47.5	Tua-llu Pharaoh-m Joseph-aaq qanrutaa, “Atavet anelgutvet-llu ullagaatgen. 
GEN.47.6	Egypt-aami assinkacagiini nunam piyullermeggni nunaliyugngaut. Uitavkarki Goshen-aam nuniini; ilangqerqata-llu piyugngalrianek kuluvautemnek aulukivkarniaten.”
GEN.47.7	Joseph-aam-llu atani taitaa itrulluku-llu Pharaoh-m ciuqerranun. Jacob-aam-llu atawaqaasqaa Egypt-aarmiut anga­yu­qrat. 
GEN.47.8	Pharaoh-m aptaa Jacob-aaq, “Qaillun pitalriamek yuullrurcit?”
GEN.47.9	Jacob-aam kiugaa, “Allrakuni yuinarni arvinlegni qulnek cipluku (170) yuullrurtua. Ikgetut nangteqnaqluteng-llu allrakut atullrenka, ayuqsugnaunateng unguvamallracetun ciuliama tarratellermeggni.” 
GEN.47.10	Jacob-aam cali atawaqercetraarluku an'uq anga­yu­qam eniinek. 
GEN.47.11	Tua-i Joseph-aam atani anelgutni-llu nunalgartai cikirluki nunam assinqurranek Egypt-aami, nunarpiim Rameses-aam yaaqsinrilkiini, atanrem alerquuciatun. 
GEN.47.12	Joseph-aam-llu neqkaitnek cikirai atani ilai-llu aulukaarit cuqekluki.
GEN.47.13	Neqkartaitellruuq nuna tamarmi piitnaq anagucan, yuut-llu Egypt-aami Canaan-aami-llu kaillrata piniarulluki. 
GEN.47.14	Neqkanek kipuqurallratni Joseph-aam quyurrluki akit tamalkuita anga­yu­qam eniinun qemagtai. 
GEN.47.15	Egypt-aarmiut Canaan-aarmiut-llu akikateng nangengata Egypt-aarmiut Joseph-aaq ullagaat qanrulluku-llu, “Neqkamten̄ek cikirkut! Tuquvkaryaqunata, akikairutukut!” 
GEN.47.16	Joseph-aam kiugai, “Ungungssiarauceci taiciki neqkanun navrutnianka akiutairuskuvci.” 
GEN.47.17	Ungungssiarauteteng tua-i taitait Joseph-aamun, elliin-llu naverrluki neqkanun horse-aat, qusngit, qusngirngalnguut, kuluviit ciulviit-llu. Tuani allrakumi neqkangqercetai navrulluki tamalkuitnun ungungssiarautaitnun.
GEN.47.18	Allrakuq tauna pelluan, alla-llu ayagnirluni, yuut ullagaat Joseph-aaq qanrulluku-llu, “Aassaqusngaitamteggen akiutairuyucimten̄ek, ungungssiarauteput-llu tamalkuita piksagutaten. Camek allamek akikairutukut wangkutnek tau͡gaam nunautemten̄ek-llu. 
GEN.47.19	Tuquvkaryaqunakut, nunauteput yuirtelluki! Kipuskut nunauteput-llu, neqkanek akilirluta. Pharaoh-m wangkuta pistekniaraakut, nunauteput-llu piksagulluki. Cikirkut mukaarkanek unguvaniartukut, naucetaarkanek-llu nauceciiniartukut naucetaarvimteggun.”
GEN.47.20	Tua-i Pharaoh Joseph-aam kipuyutaa Egypt-aam nuniinek tamalkuan. Egypt-aarmiut-llu tamarmeng nunauteteng tunait qunukeng'e'rmegteki arenqialan anagulluni piitnaq; nuna-llu tamalkuan atanrem piksagulluku. 
GEN.47.21	Joseph-aam-llu pisten͞gurtai Egypt-aam yui tamalkuita. 
GEN.47.22	Nunautait agayulirtet kiingita kiputenritai, camek tun'inarqenrilata anga­yu­qam yuutekaitnek cikilaateng. 
GEN.47.23	Joseph-aam yuut qanrutai, “Atam waniwa kiputellrurtamci nunautetuumarpeci anga­yu­qamun piksagutelluci. Waniwa-llu naucetaarkat nauceciigarkaci naucetaarvigpecen̄un. 
GEN.47.24	Quyurciyaram nalliini anga­yu­qaq cikilararkaugarci quyurtellerpeci avenrita tallimaingitnek. Ilakuat elpeci irniartuumarpeci pikarkauluki neqkaqluki naucetaarkaqluki tuaten.”
GEN.47.25	Yuut qanertut, “Elpet tuquvkanritarpekut; assirluta-llu piuraavkut pisten͞gurciiqukut anga­yu­qamun.” 
GEN.47.26	Joseph-aam alerquutngurtaa nuniini Egypt-aam yuum quyurtaarin naucetaat avenrita tallimaingit anga­yu­qam pikarkauluki. Tamana-llu alerquun maa-i cakaniqsaunani. Agayulirtet tau͡gaam nunautait kiingita piksagutenritai atanrem.
GEN.47.27	Israelite-at uitaut Egypt-aami Goshen-aam nuniini; tuani tukuurtut, irnialingameng-llu yugyangluteng. 
GEN.47.28	Jacob-aaq-llu uitallruuq Egypt-aami akimiaq malrugnek cipluku allrakuni; tapeqluki allrakungluni yuinarnek malrunlegnek malrugnek cipluku (147). 
GEN.47.29	Tuqullerkani Jacob-aam canimellian, taisqaa qetunrani Joseph-aaq qanrulluku-llu, “Unateten elliluki qugtuqagma akuliignun, navgarkaqenrilkevnek-llu akqi tungmaggngaitnilua Egypt-aami. 
GEN.47.30	Tungmacimayugtua ciuliama nuniitnun; ayauskia Egypt-aamek tungmagglua-llu tungmagcimallrata nuniitnun.”
GEN.47.30	Joseph-aam kiugaa, “Pisqellerpetun piciqua.”
GEN.47.31	Jacob-aam pia, “Kitaki ukvernarcari wangnun.” Tua-i ukvernarcariuq Joseph-aaq, Jacob-aaq-llu quyaluni piicagtuq tuani inglemini.
GEN.48.1	Tamatum kinguani Joseph-aaq qanrutaat atii naulluuniluku. Ullagaa qetunraagminek maligluni Manasseh-nkugnek Ephraim-aaq-llu. 
GEN.48.2	Jacob-aaq qanrucatni Joseph-aamun ullagniluni piningnaqluni inglemini maktuq. 
GEN.48.3	Jacob-aam qanrutaa Joseph-aaq, “Agayutem Artuqailnguum alairvikellruanga Luz-ami Canaan-aam nuniini atawaqertellua-llu. 
GEN.48.4	Qanrullua, ‘Irnialingevkarciqamken yugyangevkarluten, man'a-llu nuna kinguverpenun cikiutekciqaqa nangyuilngurmek pikesqelluku.’”
GEN.48.5	Cali qanertuq, “Ukuk-llu qetunraagken yuurtellrek maani Egypt-aami maavet taivailegma wiinga pikagka; Ephraim-aankuk Manasseh-llu ayuquk qetunraagemtun, cangallruvkenatek qetunraagemni Reuben-aankugni Simeon-aaq-llu. 
GEN.48.6	Kinguagnegun irniangekuvet elpet pikciqaten; paitaugarkaq akurturciqaat Ephraim-aankugnegun Manasseh-llu. 
GEN.48.7	Waten piunga aanan Rachel-aaq pitekluku. Cakneq angniitevkarlua tuqullruuq Canaan-aami, yaaqsigpek'naku Ephrath-aaq, tamaani uterrnginanemni Mesopotamia-mek. Tuani tungmagtellruaqa Ephrath-amun tumyaram caniani.” (Ephrath-aaq maa-i Bethlehem-aamek pilaraat.)
GEN.48.8	Jacob-aam tangrramikek Joseph-aam qetunraak qanertuq, “Kinkuugak ukuk?”
GEN.48.9	Joseph-aam qanrutaa, “Qetunraqagka, Agayutem cikiutekellrek maani.”
GEN.48.9	Jacob-aam pia, “Taiskek canimnun atawaqercetniagka.” 
GEN.48.10	Jacob-aaq angutngurcami meciirutuq. Joseph-aam qetunraagni taicakek Jacob-aam canianun elliin akuqerlukek melugarak. 
GEN.48.11	Jacob-aam qanrutaa Joseph-aaq, “Tangenqigtenritnayukellruyaaqamken, tau͡gaam waniwa Agayutem tangercetak-llu irniagken.” 
GEN.48.12	Tua-i-llu Joseph-aam qetunraagni atrartak atami manuanek, cikluni-llu ciuqerranun.
GEN.48.13	Joseph-aam irniagni malkaniutak Jacob-aamun, Ephraim-aaq iqsulirneranun Manasseh-llu tallirpilirneranun. 
GEN.48.14	Tau͡gaam Jacob-aam talligni navrullukek patgaa Ephraim-aaq tallirpilirneminek, kinguqliungraan, iqsulirneminek-llu Manasseh anngaqliq pategluku. 
GEN.48.15	Tua-i Joseph-aaq atawaqercetaa:
GEN.48.15	“Agayutem, kevgiullragnek atagma Abraham-aankuk Isaac-aaq-llu,
GEN.48.15	atawaqertellikek ukuk tan'gaurluuk!
GEN.48.15	Agayutem, ciuliqagtestem̄a erneq una tekilluku,
GEN.48.15	atawaqertellikek!
GEN.48.16	An'gilam, aviutestem̄a picurlagnarqelriamek tamalkuan, atawaqertellikek.
GEN.48.16	Atqa, atagma-llu Abraham-aankuk Isaac-aaq-llu atkek,
GEN.48.16	piugurqilit ukugnegun tan'gaurluugnegun!
GEN.48.16	Ataki irnialiqilik kinguvelirlutek-llu!”
GEN.48.17	Joseph-aam tangrramiu atami tallirpilirnera patgusngaluku Ephraim-aam qamiqurranun quyanrituq; elliin-llu unatai teguluki nugtartai Ephraim-aam qamiqurranek Manasseh-m qamiqurranun. 
GEN.48.18	Atani-llu qanrutaa, “Tuaten pivkenak. Una waniwa ciuqliuguq; elliluki tallirpilirneret unateten qamiqurranun pii.”
GEN.48.19	Tau͡gaam atii tuaten piyuumiituq qanerluni, “Nallunritaqa. Nallunricaaqaqa. Manasseh-m-llu kinguvri angelriarurciiqsaaqut. Tau͡gaam kinguqlia quyinruciquq elliini, kinguvri-llu atanruvigpaurciiqluteng.”
GEN.48.20	Tuani ernermi atawaqercetai qanerluni, “Israel-aam yui atawaqercecilarciqut ateci aturluki. Qanlarciqut, ‘Agayutem ayuqevkaqiliten Ephraim-aatun Manasseh-tun-llu.’” Tuaten pillermikun Jacob-aam Ephraim-aaq ciuqliuvkaraa Manasseh-mun.
GEN.48.21	Tua-llu Jacob-aam qanrutaa Joseph-aaq, “Tangrrarpenga tuquniarartua, tau͡gaam Agayutem nayurciqaaci ut'ruciiqaaci-llu ciuliarpeci nuniitnun. 
GEN.48.22	Elpenun, anelgutevnun pivkenaku, Shechem-aaq cikiutekaqa, nuna nauvigkarnilria Amorite-anek tegukengalqa nuussirpamkun urluvemkun-llu.”
GEN.49.1	Jacob-aam qetunrani taisqai qanrulluki-llu, “Quyurci tailuci, qanrutnaamci elpecen̄un tut'arkanek ernerni ukegkuni.
GEN.49.2	“Quyurrluci niicugnici Jacob-aam qetunraini.
GEN.49.2	Niicugniciu atasi Israel-aaq.
GEN.49.3	“Reuben-aaq, irniama ciuqlikacaaqaatgen, piniutekamken
GEN.49.3	Irniaqerraaqngamken piniryugallemni.
GEN.49.3	Qutegtenruuten pininqurrauluten-llu.
GEN.49.4	Ulerpagtun arulaircimasciigalngurtun ayuquten,
GEN.49.4	Tau͡gaam ilavni angenrungaituten,
GEN.49.4	Tua-i-wa tutellruavgu nulirruaqa
GEN.49.4	Menuurrluki atavet ingelri.
GEN.49.5	“Simeon-aankuk Levi-aq-llu anelgutkuk.
GEN.49.5	Caskutek aturluki aarnarqelria atularaak.
GEN.49.6	Aassaqlutek qalaruskagnek ilalirngaitagka,
GEN.49.6	Quyurrvikegni-llu ilalirngaunakek,
GEN.49.6	Qenqerrlutek tuqucilallruagnek yugnek
GEN.49.6	Ulapequcilaagnek-llu ungungssiarnek casciigalivkaraqluki.
GEN.49.7	Aniqlaamali qenqerrutiik anagarullutek tuatnalaamek,
GEN.49.7	Aniqlaamali-llu qenngelallrak takumcuyugpek'natek.
GEN.49.7	Cekavceciiqagka tamiinun Israel-aam nuniinun.
GEN.49.7	Avverqeciqagka yuinun.
GEN.49.8	“Judah, anelgutvet nanrarciqaatgen.
GEN.49.8	Inglukesteten uyaqurritgun tegumiaqeciqaten.
GEN.49.8	Anelgutvet ciktaarvik'larciqaatgen.
GEN.49.9	Judah yugtutulitun ayuquq,
GEN.49.9	Pissuqengani tuquqaarluku utertaqluni igtem̄inun,
GEN.49.9	Nengluni-llu inarrluni.
GEN.49.9	Kia-llu tuparqellerkaa alikaa.
GEN.49.10	Judah-m tegumiaqeciqaa septer-aaq anga­yu­qrulriim tegumiaqetukii,
GEN.49.10	Kinguvrin atanirturilriarullrat iquklisngaituq.
GEN.49.10	Atanruviit takarnarqutmek taiciiqaat
GEN.49.10	Ciuqerranun-llu ciktelarciqut niisngaluku.
GEN.49.11	Petugaa ciulvayagani wine-arkam avayaanun,
GEN.49.11	Assinkacagarmun wine-arkanek naugitulimun.
GEN.49.11	Eruraqluki-llu aturani kavirlimun wine-amun.
GEN.49.12	Iik kavirivkarak mer'allran wine-amek,
GEN.49.12	Keggutai-llu qat'rivkarluki milgem mel'allran.
GEN.49.13	“Zebulun-aaq enengqerciquq imarpiim cen̄iini.
GEN.49.13	Sun'at uqisvik'larciqaat uitavian cen̄ii.
GEN.49.13	Nunautiin engelii tekisngaciquq Sidon-aamun.
GEN.49.14	“Issachar-aq cangallrunrituq ciulvagmi
GEN.49.14	Elavngalartuq aqumlleran qemaggviigken akuliigni.
GEN.49.15	Mernuinercirvini assikngamiu
GEN.49.15	Nuna-llu nunaniqluni,
GEN.49.15	Pull'uni atmircetuq
GEN.49.15	Teguatun-llu pistetun aksang'e'rmi calivkaumaluni.
GEN.49.16	“Dan-am atanirturciqai yun'i.
GEN.49.16	Israel-aani ilamegcetun ayuqeciqut.
GEN.49.17	Dan-aq ciissirpauciquq tumyarat caniatni,
GEN.49.17	Tuqunarqelriaruluni ciissirpauluni tumyarat mengliitni,
GEN.49.17	Keggmaraqluki horse-aat iruitgun,
GEN.49.17	Qaingani ekumalria kingutmun igtelluku.
GEN.49.18	“Utaqaunga anirtullerkarpenek 
GEN.49.19	“Teglengalriit callugciqaat Gad-aq,
GEN.49.19	Tau͡gaam elliin tuiggvikluki malirqaraciqai.
GEN.49.20	“Asher-aam nunautii neqkaqegtaarnek naugiciquq.
GEN.49.20	Neqkautenglarciquq anga­yu­qat neqkaqsugngakaitnek.
GEN.49.21	“Naphtali tuntuuguq pangalgatuli piyugtacirmitun,
GEN.49.21	Irniaqluni tangssunarqelrianek tuntuyagarnek.
GEN.49.22	“Joseph-aaq yuilqurmiutartun ciulvagtun ayuquq mer'em ulvelriim caniani,
GEN.49.22	Yuilqurmiutauguq kuuniyagaq qemim uvernerani;
GEN.49.23	Inglukestain curukaraat uluryanaqluteng
GEN.49.23	Malirqeraat-llu pitgaquluteng.
GEN.49.24	Tau͡gaam urluvra caqtaaqsaituq,
GEN.49.24	Tallik-llu pinirivkaumalutek
GEN.49.24	Piniakun Artuqailnguum Agayutiin Jacob-aam,
GEN.49.24	Qusngiliurtem Qaunqestiin Israel-aam.
GEN.49.25	Ikayurtekan atavet Agayutii,
GEN.49.25	Artuqailnguum Agayutem atawaqercet'laraaten
GEN.49.25	Ellallirtelluku atawaqautnek pakmaken
GEN.49.25	Mermek-llu nunam akuliinek,
GEN.49.25	Atawaqautnek kuluvagugarnek mikelngurnek-llu,
GEN.49.26	Atawaqautnek mukaarkanek naucetaanek-llu,
GEN.49.26	Atawaqautnek ak'allarnek ingrinek,
GEN.49.26	qemiini-llu nangyuilngurni uitalrianek.
GEN.49.26	Makut atawaqautet tull'it Joseph-aamun,
GEN.49.26	Cunguanun allakaumalriim anelgutminek.
GEN.49.27	“Benjamin-aaq alingnarqelriatun keglunertun ayuquq.
GEN.49.27	Unuakumi unugmi-llu tuqurqiluni nerlartuq.”
GEN.49.28	Ukut tamalkuita ilakutellriartaqai Israel-aam. Makut-llu atiita qanelqai atawaqercetlerminiki tua-ingunrituurluki, atauciuqaqluki qanrutaqluki ellaitnun pitalqellriamek.
GEN.49.29	Nutaan-llu alerqurai qetunrani, “Wiinga tuquarkaurtua; tungmageskicia ciuliama nuniitnun qerranqumun nuniinun Ephron-aam Hittite-am, 
GEN.49.30	Machpelah-mi calaralirnerani Mamre-m Canaan-aami. Abraham-aam kiputellrua qerranquq nunii-llu Ephron-aamek qungurvigkauluku. 
GEN.49.31	Tuavet tungmagtellruagket Abraham-aankuk Sarah-llu; Isaac-aankuk-llu Rebecca-llu. Tuavet-llu wiinga tungmagtellruaqa Leah. 
GEN.49.32	Nuna qerranquq-llu kipukengauguk Hittite-anek. Tungmageskicia tuavet.” 
GEN.49.33	Jacob-aam qetunrani alerquanriamiki taklarrluni anernerirtuq.
GEN.50.1	Joseph-aaq-llu aluviliurtuq melugarluku tuaten atani. 
GEN.50.2	Alerqurai-llu pisten̄i yungcaristet temii Jacob-aam uptesqelluku tungmagcimallerkaanun. Tua-i yungcaristet tuaten piat. 
GEN.50.3	Ernerni yuinaagni malrugni (40) upciyaraulartuq tungmagtarkanek. Egypt-aarmiut-llu qiatekaat Jacob-aaq ernerrluteng yuinaat pingayun qulnek cipluku (70).
GEN.50.4	Tuqullermek qiatekiyararteng pelluan Joseph-aam qanrutai angayuqam atanerruari, “Angayuqaq qanrucarturciu waten: 
GEN.50.5	‘Ataka tuquniararluni akqevkallruuq tungmagcesqelluni qungumun uptellerminun Canaan-aami. Ayagcessnga tungmagcarturluku ataka, tungmagcimarikumku uterrniartua.’”
GEN.50.6	Anga­yu­qaq kiuguq, “Tungmagcarturru aatan akqellrucirpetun.”
GEN.50.7	Tua-i Joseph-aaq ayagtuq tungmagcarturluku atani. Tamarmeng anga­yu­qam atanerruarin, ciulirneret-llu atanruviani Egypt-aam tamalkuan nuniini, maligtaat Joseph-aaq. 
GEN.50.8	Ilain anelgutain-llu tamarmeng maligtaat. Mikelnguut tau͡gaam ungungssiaraat-llu Goshen-aami uitaqerluteng. 
GEN.50.9	Yuut ekumassuutetgun horse-aatgun cali maligtait; yugugaullruut ayallermegni.
GEN.50.10	Atad-aami calaralirnerani Jordan-aam mukaarkanek caranglluirivigmun tekicameng aluviliurtut ak'anun, Joseph-aam-llu tungmagciqatarqameng cayarateng ernerni malrunlegni aturai. 
GEN.50.11	Canaan-aarmiut tangrramegteki yuut taukut angniilnguut Atad-aami qanertut, “Man'a ukut angniilutiit angelriaruyugnarquq Egypt-aarmiunun!” Taumek tauna angniilvillrat acillruat Abel Mizraim-amek.
GEN.50.12	Jacob-aam qetunrai alerquumacimegcetun elliinek pillruut; 
GEN.50.13	ayaulluku temii Canaan-aamun tungmaggluku-llu qerranqumun Machpelah-mi Mamre-m calaralirnerani naucetaarvigmi kiputellrani Abraham-aam Ephron-aamek Hittite-amek qungurvigkauluku. 
GEN.50.14	Joseph-aam atani tungmagcimariamiu utertuq Egypt-aamun anelgutni-llu, maligcestellni-llu tamalkuita tungmagciyartullermini.
GEN.50.15	Joseph-aam anelgutai ataseng tuquan qanertut, “Aipaagni Joseph-aam cali eq'ukaakut piyukuni-llu akinaurciqaakut.” 
GEN.50.16	Taumek kevgamek ayagceciut Joseph-aamun qanresqelluku, “Aatan alerquillruuq tuquvailegmi 
GEN.50.17	aptesqelluten, ‘Kaigavikamken au͡g'aritesqumaluki anelguteten, assiitellriamek tungevnun pillruata.’ Taumek wangkuta, pistaini atavet Agayutiin, au͡g'aritesqelluta kaigaukut assiitellriamek elpenun pillemten̄ek.” Joseph-aaq ilutequq tuaten qanrutellratni.
GEN.50.18	Anelgutain-llu tungaunateng ulliimegteggu ciuqerranun cikluteng piut, “Wangkuta-llu pistekikut.”
GEN.50.19	Tau͡gaam Joseph-aam qanrutai, “Alingenrici; Agayucetun-qaa wiinga pitaunga? 
GEN.50.20	Elpeci assiilngurmek pillerkiullruuci wangnun, tau͡gaam Agayutem mumigtaa assiilnguq pillerci assilriarurrluku, yuut amlleret unguvasqelluki watua. 
GEN.50.21	Taumek alingenrici. Wiinga aulukciqamci irniaci-llu.” Tuaten caceturqaurai qarulluki.
GEN.50.22	Joseph-aaq uitauq Egypt-aami atami ilainek ilaluni. Joseph-aaq-llu unguvauq allrakungluni yuinaat talliman qulnek cipluku (110). 
GEN.50.23	Unguvallruuq tangllerminun Ephraim-aam irniari tutgarai-llu. Irniari-llu Machir-am, Manasseh-m qetunraan, cali yuurtellruluteng unguvainanrani. 
GEN.50.24	Anelgutni qanrutai, “Tuqullerkaqa tekitaqa, tau͡gaam Agayutem pinritevkenani aulukciqaaci maaken-llu nunamek anulluci ayaulluci-llu nunamun akqutkellerminun Abraham-aamun, Isaac-aamun, Jacob-aamun-llu.” 
GEN.50.25	Joseph-aam-llu yun'i akqut'lisqai qanerluni, “Akqicia Agayutem ayauskaci tuavet nunamun temka malikeciqniluku.” 
GEN.50.26	Joseph-aaq tuquuq Egypt-aami allrakungluni yuinaat talliman qulnek cipluku (110). Uptaat-llu tungmagcimallerkaanun temii, caqugkenun-llu ekluku.
EXO.1.1	Jacob-aam qetunrai maligutellriit Egypt-aamun allakarmeng yuungnaqelriarurrluteng ukuugut: 
EXO.1.2	Reuben, Simeon, Levi, Judah, 
EXO.1.3	Issachar, Zebulun, Benjamin, 
EXO.1.4	Dan, Naphtali, Gad, Asher-aaq-llu. 
EXO.1.5	Ukut waten yuut amllertalriit tungaunateng kinguvartut Jacob-aamek, amllertaluteng yuinaat pingayun qulmek cipluku (70). Qetunraa Joseph-aaq ak'a Egypt-aametaurallruluni. 
EXO.1.6	Piinanermeggni Joseph-aaq anelgutni-llu tamarmeng-llu taukut kinguveqellriit tuqullruut. 
EXO.1.7	Tau͡gaam kinguvri Israel-aam irnialingut amlleriluteng patagmek. Amlleriameng piniriut cekavtengluteng-llu Egypt-aamun tamalkuan.
EXO.1.8	Tua-llu nutaram angayuqam, Joseph-aam nallustiin, ataniungartaa Egypt-aaq. 
EXO.1.9	Yum'inun tauna qanertuq, “Makut Israel-aat amllerissiyaagtut piniriluteng-llu, wangkutnun aarnariluteng. 
EXO.1.10	Pitsaqevkenani anguyak pikan inglumten̄un ilaulluteng callungnayukluta, ayagnayukluki-llu maaken nunamek. Qaillukuarnarqukut amllerivsiallerkaat-llu cukaiqaningnaqluku.” 
EXO.1.11	Taumek Egypt-aarmiut ataniurten̄ek kellutescirait nangtestekaitnek calirpagtelluki. Israel-aat-llu nunarpaliut Pithon-aamek Rameses-aamek-llu, Pharaoh-m aklivigkagkenek. 
EXO.1.12	Tau͡gaam nangcimallerteng maliggluku amlleriinartut, cekavvngiinarluteng nunami. Taumek Egypt-aarmiut alikengait Israel-aat. 
EXO.1.13+EXO.1.14	Yuugurallrat-llu pinerrlugcet'ngaat calivkarluki teguani arcaqanrurrluki, calivkarluki ellaita caliarkameggni naucetaavimeggni-llu takumcukevkenaki.
EXO.1.15	Tua-llu Egypt-aam angayuqran qanrutak Hebrews-aat arnaitnek irnivkaristek Shiphrah-nkuk Puah-llu, 
EXO.1.16	“Ikayuagaqavteki Hebrews-aat arnat irniaqata, tuqutaqluki tan'gaurluugaqata, nasaurluugaqata unguvavkaraqluki.” 
EXO.1.17	Tau͡gaam taukuk arnak Agayutmek qigcigyulriaruamek Egypt-aam angayuqra maligtaqunritaak, tan'gaurluut unguvavkaraqluki. 
EXO.1.18	Taumek taisqak irnivkaristek arnak aplukek-llu, “Ciin waten picetek, tan'gaurluut unguvavkaraqluki?”
EXO.1.19	Tua-llu kiugaak, “Hebrews-aat arnait Egypt-aarmiut arnaicetun ayuqenritut, ayaniameng qaciggluteng irnilartut tekipailemegneki.” 
EXO.1.20+EXO.1.21	Irnivkaristek Agayutem ellminek qigcigyulriaruagnek assikak nakmiin-llu ilakakegnek cikirlukek. Israel-aat-llu amlleriinartut piniriinarluteng-llu. 
EXO.1.22	Tua-llu Pharaoh-m alerqurai tamalkuita yun'i, “Hebrew-t arnait tan'gaurlurmek irniaqata Kuigmun Nile-amun egtelaqiciki, nasaurluut tau͡gaam unguvavkarluki.”
EXO.2.1	Uum nalliini angun Levi-am ilakutain iliit nulirturtuq Levi-am cali kinguvranek. 
EXO.2.2	Arnaq-llu qingartuq qetunrangluni-llu. Tangrramiu-llu kenegnartacia iirumaa iraluni pingayuni. 
EXO.2.3	Tau͡gaam iirumasciigaliamiu kelugkarrlugnek tegulluni tupigluki assigtaliuq, taarmek-llu mingugluku imangarkaunrirluku. Mikelnguq-llu ekraarluku can'get acetulriit kuigem cen̄iini akuliitnun ellia. 
EXO.2.4	Taum-llu mikelnguum alqaa nangengqauq yaaqvaarni tangvagluku qaillun pillerkaa.
EXO.2.5	Tua-llu Pharaoh-m pania atrartuq kuigmun ervuqeryarturluni, pisten̄i-llu cen̄akun piyuanginanratni Piqerluni tangertuq assigtamek can'get acetulriit akuliitni, pistem̄inun-llu arnamun aqvavkarluku. 
EXO.2.6	Pharaoh-m panian ikircamiu tangrraa mikelnguq tan'gaurluq qialuni. Takumcukluku-llu qanertuq, “Una Hebrews-aat mikelnguita ilakelliniat.”
EXO.2.7	Tua-llu mikelnguum alqaan Pharaoh-m pania aptaa, “Ataki arnamek Hebrew-mek aqvallii aamarrluku anglicaritestekarpenek.”
EXO.2.8	Tua-i Pharaoh-m panian kiugaa, “Kitaki tuaten pii.” Tua-i-llu nasaurluq ayagluni mikelnguum nakmiin aanii aqvaluku. 
EXO.2.9	Egypt-aarmiut angayuqrata panian arnaq qanrutaa, “Teguluku una aamarrluku anglicarru akilirciqamken.” Tua-i taum arnam mikelnguq teguluku anglicaraa. 
EXO.2.10	Mikelnguq-llu anglirian Pharaoh-m panianun ayautaa. Taum-llu yukliutaa qetunraqsagulluku acirluku-llu Moses-aamek, qanerluni, “Mermek tegullruamku aciraqa Moses-aamek.”
EXO.2.11	Moses-aaq-llu tua-i angliriami ayagtuq nunalluki nakmiin ilani Hebrews-aat, tangerrluku-llu qaillun calirpagcecimaciat. Tangertuq-llu Egypt-aarmiumek tuqucilriamek Hebrews-aat iliitnek, Moses-aam-wa nakmiin yuin iliitnek. 
EXO.2.12	Moses-aam avatni kiarqaarluku tangvagtailami kitumek tuqutaa Egypt-aarmiu, temii-llu qau͡gyamun iirluku. 
EXO.2.13	Unuaquan utertellermini tangertuq malrugnek Hebrews-aagnek callulriignek. Qanertuq-llu ayagnercillermun, “Ciin tengluarciu Hebrews-aarullguten?”
EXO.2.14	Angun-llu kiuguq, “Kia atanrurtaten cuqcisten͞gurrluten-llu wangkutnun? Tuquteqatararpenga-llu-qaa wiinga Egypt-aarmiu tuqutellrucirpetun?” Moses-aaq-llu alingalliimi umyuartequq, “Yuut taringellrulliniat qaillun pilqa.” 
EXO.2.15+EXO.2.16	Pharaoh-m-llu tamana niicamiu Moses-aaq tuquituraa, tau͡gaam Moses-aaq qimagtuq ayagluni-llu Midian-aam nuniini uitayarturluni.
EXO.2.15+EXO.2.16	Erenret iliitni, Moses-aaq aqumgainanrani elakam caniani, Midian-aam agayulirtiin, Jethro-m, panii malrunelgen taigut mermek-llu imirluki ungungssit merviit atameng tamakut ungungssiutai mercetnaluki. 
EXO.2.17	Tau͡gaam qusngiliurtet tailuteng ayagcetait Jethro-m panii. Tua-i Moses-aam nangerrluni ikayurai mertelluki-llu katngautait. 
EXO.2.18	Utercata atiita aptai, “Ciin unuamek uterteqanqegpakarceci?”
EXO.2.19	Taukut-llu kiugaat, “Egypt-aarmium ikayullruakut qusngiliurtet piyaaqellratni elliin-llu mertaulluta ungungssit mertelluki.”
EXO.2.20	Panini qanrutai, “Nauwa-mi? Ciin uniceciu? Kelegciu nerellgucirniaraakut.”
EXO.2.21	Moses-aaq-llu uitayugtuq tuani, Jethro-m-llu paniminek Zipporah-mek nulirturcelluku. 
EXO.2.22	Irniuq-llu nulirra qetunrangluni. Moses-aaq-llu umyuartequq, “Wii allanruunga maani nunami, taumek aciraqa Gershom-aamek.”
EXO.2.23	Allrakut tamakut kinguatgun Eqypt-aam angayuqra tuquuq, tau͡gaam cali Israel-aam yuin qinuciaratkaat teguarullerteng. Qayagaut-llu ikayuusqelluteng, qayagaullrat-llu Agayutem qilagmelnguum niitaa. 
EXO.2.24	Agayutem niicamiu yuuniarallrat neq'akaa akqutkellni Abraham-aamun, Isaac-aamun, Jacob-aamun-llu. 
EXO.2.25	Agayutem-llu tangrraa Israel-aam yuin kevgauluki cakviullrat kusguyugluni-llu.
EXO.3.1	Erenret iliitni Moses-aam tariknginanermini qusngii qusngirngalngui-llu cakimi Jethro-m, agayulirtiin Midian-aam, ciuliqaggluki qeraraa maraq tekilluni-llu Sinai-amun tanqilriamun ingrimun. 
EXO.3.2	Tuani 
EXO.3.3	Moses-aaq umyuartequq, “Mat'umi-lli irr'inaqvaa! Ciin culugtaat ekuange'rmeng qamyunritat, malkanirluki tangerqerlaki.”
EXO.3.4	Kiuguq-llu, “Aa-ang, wani-wa.”
EXO.3.5	Agayun qanertuq, “Taikaniryaqunak. Kamilarten tau͡gaam, nangengqaviin tauna tanqilriaruan. 
EXO.3.6	Ciuliarpet Abraham-aam, Isaac-aam, Jacob-aam-llu Agayutkaatnga.” Moses-aam-llu kegginani capaa alingluni tangllerkaanek Agayun.
EXO.3.7	Tua-llu 
EXO.3.8	Taumek atrartua aviutnaluki Egypt-aarmiunek, anutnaluki-llu Egypt-aamek ayaulluki-llu assilriamun pivigtulriamun nunamun, Canaanite-at, Hittite-at, Perizzite-at, Jebusite-at-llu watua uitallratnun. Tauna nuna naungignarqelriaruuq enuqitnaunani-llu milegmek evegtaat neqaitnek. 
EXO.3.9	Ilumun niitaqa qiallrat yum'a tangerrluku-llu qaillun Egypt-aarmiunun nangyuciat. 
EXO.3.10	Watua ayagcetqataramken Egypt-aam angayuqranun Pharaoh-mun ciuliqagtesqelluki yuunka ayaulluki nuniinek.”
EXO.3.11	Tau͡gaam Moses-aaq qanertuq Agayutmun, “Wiinga caunritua. Qaillun ayagciqsia Egypt-aam atanranun Israel-aat-llu anulluki Egypt-aamek?”
EXO.3.12	Agayutem kiugaa, “Wiinga nayurciqamken. Egypt-aamek-llu anucimarikuvki kevgiurciqerpenga wani ingrimi; tuatnallren nallunailkutauciquq wiinga ayagcecillrucimnek elpenek.”
EXO.3.13	Tau͡gaam Moses-aaq kiuguq, “Ayakuma, Israel-aat-llu qanruskumteng, ‘Agayutiita ciuliarpeci ayagcetaanga elpecen̄un,’ apciiqaatnga, ‘Kitumek atengqerta?’ Tua-llu camek qanerciqsia?”
EXO.3.14	Agayun-llu kiuguq, “Wiinga Wanguunga. Waten qanruskiki Israel-aam yui, ‘Wanguunga-mek
EXO.3.15	Waten qanqina Israel-aam yuinun, ‘
EXO.3.16	Ayagluten quyureski ciuliqagtait Israel-aat ataucimun qanrulluki-llu wiinga, 
EXO.3.17	Picirkiurtua anutarkauluki Egypt-aamek nangcimallratnek, ayautarkauluki-llu nunamun enuqitnailngurmun naungiqnarqellriamun-llu nuniitnun Canaanite-at, Hittite-at, Amorite-at, Perizzite-at, Hivite-at, Jebusite-at-llu.
EXO.3.18	“Yum'a niiciiqaat ellaitnun qanellren. Ciuliqagtait Israel-aat malikluki Egypt-aam angayuqra ullagluku qanrutniarci, ‘
EXO.3.19	Nallunritaqa Egypt-aam angayuqran ayagcessngaitaaci ellmini pininrulriim pivkanrilkani. 
EXO.3.20	Tau͡gaam piniqa aturluku anucimirqecetaarciqaqa Egypt-aaq, alingnarqellriit pivkarluki tuani. Nutaan tamatum kinguani ayagceciiqaaci.
EXO.3.21	“Egypt-aarmiunun takaqevkarciqamci, taumek yuunka ayakuneng camek tegumiarilngaitut. 
EXO.3.22	Tamarmeng arnat Israel-aat kaigavikeciqait elaqliteng enelguteteng-llu Eygpt-aarmiut aturanek, kenugutnek-llu suulutaanek qerrirlinek-llu. Israel-aat-llu makut ac'eciiqait qetunrameggnun panimeggnun-llu, tuaten-llu piluteng uayarciqait tukuutaitnek Egypt-aarmiut.”
EXO.4.1	Moses-aam kiugaa 
EXO.4.2	Tua-llu 
EXO.4.2	Kiugaa, “Ayaruuguq.”
EXO.4.4	Cali-llu pia, “Yaggluten teguu pamyuakun.” Tua-i Moses-aam yaggluni tegua ataam-llu ayaruurrluni. 
EXO.4.5	Qanrutaa-llu 
EXO.4.7	Tua-llu Agayun qanertuq, “Ataam elliki aturarpet iluatnun.” Tuaten-llu piuq maaten antai assirillinilriit allatun qaingatun ayuqluteng. 
EXO.4.8	Agayun qanertuq. “Ukveqenrilkatgen wall'u umyugaat pektenrilkan ciuqlirmun irr'inarqellriamun, uum tayima asgurayunrirceciiqai. 
EXO.4.9	Ukveqerkaunrilkatkek ukuk malruk irr'inarqelriik, niitarkaunrilkatgu-llu qanellren, mermek Nile-amek piluten nunamun kuvkiu augurrniartuq.”
EXO.4.10	Tau͡gaam Moses-aaq qanertuq, “Qang'a, Ataneq, ayagcecaqunii. Puqilriarunritua, puqigeksaunii-llu qanellgutkengrraanerpenek. Qanyuliunritua, cukaunani-llu qanelqa.”
EXO.4.12	Kitak ayii, ikayurciqamken qanerkiurluten-llu qallacet'larciqamken.”
EXO.4.13	Tau͡gaam Moses-aam kiugaa, “Qang'a 
EXO.4.14	Wani 
EXO.4.15	Qanellgutekniaran qanrulluku-llu camek qallatarkaucianek. Ikayurciqamtek tamarpetek qanrutkarkarpetegnek, qanruciiqamtek-llu qaillun pillerkarpetegnek. 
EXO.4.16	Ellii qanertekciqan qalaruciiqai-llu yuut. Elpet-llu Agayutetun ayuqeciquten elliinun, qanerkiuraqluku. 
EXO.4.17	Man'a ayaruq malikniaran; aturluku irr'inarqellrianek pilarciquten.”
EXO.4.18	Tua-llu Moses-aaq utertuq cakiminun Jethro-mun qanrulluku-llu, “Ataki utercessnga tungayamnun Eqypt-aami paqluku cali unguvaciat.” Jethro-m tua-i pisqaa tua-ingunrituurluku-llu.
EXO.4.19	Moses-aaq cali Midian-aamelnginanrani 
EXO.4.20	Tua-i Moses-aam nuliani qetunrani-llu malikluki, ciulviit qaingitnun piluki, ayagtut Egypt-aamun ayaruq tegumiaqluku Agayutem ang'aqesqellra.
EXO.4.21	Cali Agayutem qanrutaa Moses-aaq, “Ut'reskuvet Egypt-aamun pinritevkenak irr'inarqellrianek piniartuten Pharaoh-m ciuqerrani, pinimek cikillrucimtun tuaten pisqelluten. Tau͡gaam Pharaoh asvairuceciiqaqa yuut-llu ayagcessngaitai. 
EXO.4.22	Waten, Wii 
EXO.4.23	Qanrutellruyaaqamken qetunraqa ayagcetesqelluku, elliinun kevgiuresqellua, tau͡gaam niitellrunritarpenga. Taumek yung'eqarraaruten wani-wa tuquciiqekeka.’”
EXO.4.24	Egypt-aamun ayallrani qavartaqarraarvigmi 
EXO.4.25+EXO.4.26	Tau͡gaam nulirran Zipporah-m ipellriamek teggalqumek tegulluni qetunrani nuugirraarluku tauna agtuutaa Moses-aam it'gainun.
EXO.4.27	Tuani 
EXO.4.28	Moses-aam-llu canek tamalkuitnek qanrutaa 
EXO.4.29	Tua-i Moses-aankuk Aaron-aaq-llu ayagtuk Egypt-aamun quyurtelluki-llu tamalkuita Israel-aat ciuliqagtait. 
EXO.4.30	Nutaan-llu Aaron-aam qanrutai canek tamalkuitnek 
EXO.4.31	Yuut ellait ukvertut, niicamegteggu-llu 
EXO.5.1	Tua-llu Moses-aankuk Aaron-aaq-llu ullagaak Pharaoh qanerlutek-llu, “
EXO.5.2	Tau͡gaam Pharaoh-m piak, “Kituuga 
EXO.5.3	Moses-aankuk-llu kiuguk, “Agayutiit Hebrews-aat alaillruuq wangkugnun. Ayagceskut ernerni pingayuni yuilqumun ekuagiluta piicallerkamten̄un 
EXO.5.4	Pharaoh qanertuq Moses-aankugnun, “Ciin yuut ukut taqevkarcetki! Caliaritnun utercetki! Ataam caliyarturcetki! 
EXO.5.5	Elpeci amllenrurtuci Egypt-aarmiuni. Wani-wa tau͡gken elpetek calinermek taqevkarluki.”
EXO.5.6	Taumi ernermi, Pharaoh-m Egypt-aarmiut, teguat qaunqestait, Israel-aat-llu atanerruarit, picirkirai: 
EXO.5.7	“Canegnek cikinqigcaqunaciki teggalquliarita avukaitnek. Ellaitnek wak'nirnek canegtelangevkaqiciki. 
EXO.5.8	Tau͡gaam piliaqelallrita amllertaciit cakanircetevkenaki, ikeglicaryaqunaciki. Qacigcameng qalartut, ‘Ayagceskut ekuaginiartukut Agayutemten̄un.’ 
EXO.5.9	Cakviuqanircelluki calivkarciki calinaurtut niicugnivkenateng qannguanek piciunrilngurnek.”
EXO.5.10	Tua-i teguat murilkestaita Israel-aat-llu atanerruarita anluteng qanrutait Israel-aat, “Pharaoh waten qanertuq, ‘Canegnek cikirngairutamceci teggalqulissuutekarpecen̄ek. 
EXO.5.11	Elpecen̄ek ayagluci aqvataqluci pisqelluci, tau͡gaam piliaqelallerpeci amllertataitnek cali pililarciquci.’” 
EXO.5.12	Tua-llu yuut ayagaut tamiinun Egypt-aamun yuarluteng canegnek. 
EXO.5.13	Teguat-llu murilkestaita cingait, teggalqulivkarluki ciungani piliaqelallrita amllertataitnek canegnek pikangqelallracetun. 
EXO.5.14	Murilkestaita-llu Egypt-aarmiut kaugtualarait Israel-aat calilriit atanerruarit ellaita taqelteng aptaqluki, “Ciin teggalqulinriceci ciungani pilallerpeci amllertataitnek?”
EXO.5.15	Tua-llu atanerruarit Israel-aam yuin, Egypt-aam angayuqra ullagluku qanemyuugartut, “Ciin waten pisikut, wangkuta elpet pistevni? 
EXO.5.16	Canegnek cikiumaksaitukut, tau͡gken cali teggalqulisqumaluta kaugtuarumaluta tuaten. Elpet tau͡gaam yut'en pinarqelriaruut.”
EXO.5.17	Pharaoh kiuguq, “Elpeci qessanqerruuci caliyuumiinaci-llu, taumek kaigauci wangnun ayagcecesqelluci, ekuagiluci 
EXO.5.18	Watua caliyarturci, canegnek cikiumangaituci, tau͡gaam teggalqulilarciquci amllertataitnek pilallerpecetun ciungani.” 
EXO.5.19	Atanerruat tua-i elpekaat arenqiallugucirteng qanrucateng ciunganitun ernerpak taqlermeng amllertataitnek teggalqulilarciqniluki.
EXO.5.20	Anngameng Pharaoh-mek tekitagket Moses-aankuk Aaron-aaq-llu, utaqalriik. 
EXO.5.21	Qanrullukek-llu, “
EXO.5.22	Moses-aam-llu 
EXO.5.23	Wani-wa-llu ullaggaanemnek Pharaoh qalarulluku-llu pisqucirpetun, yut'en assiinaki pinga'artai, elpet tau͡gken camek ikayuutekaatnek piksaunaki.”
EXO.6.1	Tua-llu 
EXO.6.2	Agayutem Moses-aaq qanrutaa, “Wiinga 
EXO.6.3	Alailallruunga Abraham-aamun, Isaac-aamun, Jacob-aamun-llu, Pinilriarulua Agayun, tau͡gaam wangnek nallunaillrunritua ellaitnun tanqilriakun atemkun 
EXO.6.4	Akqut'lillgutkellruanka akeqluki-llu Canaan-aam nuniinek cikirciqniluki, nunamek uitavikellratnek allanruluteng. 
EXO.6.5	Cali-llu wiinga niitellruaqa yuuniarallrat Israel-aat Egypt-aarmiunun teguarulriit, umyuaqluku-llu wiinga akqutkelqa. 
EXO.6.6	Taumek waten qanruski Israel-aam yui, ‘Wiinga 
EXO.6.7	Nakmiin yuksaguciiqamci. Agayutkeciqerpecia-llu. Nallunrirciqerci 
EXO.6.8	Ayauciiqamci nunamun piciulua akqutkellemnek cikiutekciqniluku Abraham-aamun, Isaac-aamun, Jacob-aamun-llu; cikiutekciqaqa elpecen̄un nakmiin piksagutelluku. Wiinga 
EXO.6.9	Man'a Moses-aam qanrutkaa. Tau͡gaam niicugniyuumiitaat, tua-i-wa umyugait navgumiimeng calirpagcecimallermegteggun.
EXO.6.10	Tua-llu 
EXO.6.11	“Ullagluku Pharaoh qanrusgu, Israel-aanun-gguq man'a nunii unitelliu.”
EXO.6.12	Tau͡gaam Moses-aam kiugaa, “Israel-aarung'e'rmeng niicugniyunritaatnga, ciin-mi tua-i Pharaoh-m niicugniyartanga? Qalartelqa elluatuuksaitelartuq.”
EXO.6.14	Reuben-aaq, Jacob-aam yung'eqarraarutii qetunrangqertuq cetamanek: Hanoch, Pallu, Hezron, Carmi-llu; makut maa-i Reuben-aam ilai. 
EXO.6.15	Simeon-aaq qetunrangqertuq arvinlegnek: Jemuel, Jamin, Ohad, Jachin, Zohar, Shaul-aaq-llu qetunraa arnam Canaan-aarmium. Makut maa-i Simeon-aam ilai. 
EXO.6.16	Levi-aq qetunrangqertuq pingayunek: Gershon, Kohath, Merari-llu. Levi-aq yuullruuq allrakuni yuinaat arvinelgen akimiaq malrugnek cipluku (137). 
EXO.6.17	Gershon-aaq malrugnek qetunrangqertuq: Libni, Shimei-aq-llu. Taukuk amllernek kinguvengqellruuk. 
EXO.6.18	Kohath-aq cetamanek qetunrangqertuq: Amram, Izhar, Hebron, Uzziel-aaq-llu. Kohath-aq yuullruuq yuinaat arvinelgen qula pingayunek cipluku (133). 
EXO.6.19	Merari malrugnek qetunrangqertuq: Mahli Mushi-llu. Ukuk ilakellriartaqak Levi-am ilakluki kinguveteng.
EXO.6.20	Amram-aaq nulirtullruuq atami nayagaanek Jochebed-aamek. Taumi qetunrangqertuq Aaron-aamek Moses-aamek-llu. Amram-aaq yuullruuq yuinaat arvinelgen akimiaq malrugnek cipluku (137). 
EXO.6.21	Izhar-aq pingayunek qetunrangqertuq: Korah, Nepheg, Zichri-mek-llu. 
EXO.6.22	Uzziel-aaq-llu pingayunek qetunrangqertuq: Mishael, Elzaphan, Sithri-llu.
EXO.6.23	Aaron-aaq nulirtullruuq Elisheba-mek, Amminadab-aam panianek, Nahshon-aam anelgutiinek. Taumi qetunrai: Nadab, Abihu, Eleazar, Ithamar-aq-llu. 
EXO.6.24	Korah-llu pingayunek qetunrangqertuq: Assir, Elkanah, Abiasaph-aaq-wa. Ukut ilakellriit Korahite-at ciuliaqait. 
EXO.6.25	Eleazar-aaq, Aaron-aam qetunraa, nulirtullruuq Putiel-aam paniin iliitnek, tuani-llu qetunrangqertuq Phinehas-aamek. Makut tusngavikait yuungnaqellriit ilakellriartain Levi-am yuin.
EXO.6.26	Ukuk wani-wa Aaron-aankuk Moses-aaq-llu 
EXO.6.27	Elkenka-llu Pharaoh qanrutellruak Israel-aat teguarunrircetesqelluki Egypt-aami.
EXO.6.29	qanellruuq, “Wiinga 
EXO.6.30	Tau͡gaam Moses-aam kiullrua, “Nallunritan qalartelqa elluatuunrituq, qaillun Egypt-aam angayuqran niiciiqanga?”
EXO.7.2	Qanrusgu Aaron-aaq tamalkuitnek pisqellemnek, elliin-llu Pharaoh qanrutniaraa Israel-aat ayagcetesqelluki nuniinek. 
EXO.7.3+EXO.7.4	Tau͡gaam Pharaoh asvairuceciiqaqa niicugningaitaatek-llu qaillun pitalrianek alingnarqellrianek irr'inarqelrialing'e'rma Egypt-aami. Nutaan-llu arcaqalriamek anucimirqecetaarutmek piciqaqa Egypt-aaq, anulluki-llu yuunka tamaaken nunamek. 
EXO.7.5	Egypt-aarmiut nutaan tangerciqaat 
EXO.7.6	Tua-i Moses-aankuk Aaron-aaq-llu piuk 
EXO.7.7	Qalarutellragnek nalliini Moses-aaq allrakungellruuq yuinarnek cetamanek (80) Aaron-aaq-llu yuinaat cetaman pingayunek cipluku (83).
EXO.7.8	Moses-aankugnun 
EXO.7.9	“Pharaoh-m qanruskatek nallunairesqellutek irr'inarqelrialiarpetegnegun, Aaron-aaq qanruskiu ayarua egtesqelluku Pharaoh-m ciuqerranun, ciissiurrniartuq.” 
EXO.7.10	Tua-i-llu Moses-aankuk ayagtuk Pharaoh-mun 
EXO.7.11	Tua-llu Pharaoh-m taisqai umyuartulriit irr'inartaatulit-llu, taukut-llu caqtaarluteng Aaron-aankuk pillrak ayuqeliluku. 
EXO.7.12	Ayaruteng egtait, ciissiurrluteng-llu, tau͡gaam Aaron-aam ayaruan igai ayaruit. 
EXO.7.13	Tau͡gaam cali Pharaoh asvaituq. 
EXO.7.15	Ullakit'gu Pharaoh unuakumi Kuigmun Nile-amun atraqan ang'aqluku ayaruq ciissiurtelleq, utaqaniartek kuigem cen̄iini. 
EXO.7.16	Waten qanerniartuten elliinun, ‘
EXO.7.17	Waten 
EXO.7.18	Neqet tuquciqut, Kuik-llu Nile-aq cakneq tepngiciquq, tepii anagucan Egypt-aarmiut merciigaciiqut tamaaken.’”
EXO.7.20	Moses-aankuk-llu piuk 
EXO.7.21	Neqet kuigmi tuquut tepii-llu cakneq assiilan Egypt-aarmiut merciigatut tamaaken, augtangluni-llu tamiini Egypt-aami. 
EXO.7.22	Tua-llu Pharaoh-m irr'inartaartai ayuqiinek tuaten piut caqtaaryarateng aturluki, elliin-llu asvaitellra cakaninrituq. 
EXO.7.23	Pharaoh-llu utertuq eneminun umyuarniurutkevkenaku-llu tamana. 
EXO.7.24	Egypt-aarmiut tua-i elagluteng kuigem mengliikun merkangengnaqut merciigalameng kuigem mer'anek.
EXO.7.25	Malrunelgen-llu erenret pellugtut 
EXO.8.1	Tua-llu 
EXO.8.2	Tuaten pinrilkuvet nunan cangerlagnun tuc'eciiqaqa, peleqpel'e'rnun patuvkarluku. 
EXO.8.3	Nile-amun quyurciiqut peleqpelraat tamaaken-llu nugluteng iterciqut enevnun, inarrvigpenun, inglerpenun, enaitnun-llu atanerruarpet, yugpenun-llu uucirivigpenun tuaten, uucissuutnun-llu. 
EXO.8.4	Qecngaaciqut qaivnun cali-llu yuut atanerruat-llu qaingitnun.’”
EXO.8.6	Aaron-aam-llu naluaku ayaruq quliitnun mer'et, peleqpelraat nug'ut tamaaken patuluku nuna. 
EXO.8.7	Angalkut-llu tuunriluteng tuaten cali pillruut peleqpelraat nugevkarluki nunamun.
EXO.8.8	Tua-llu Pharaoh-m Moses-aankuk Aaron-aaq-llu taisqak qanrullukek-llu, “Piicagtek 
EXO.8.9	Moses-aam kiugaa, “Nallunricetniarpenga tau͡gaam qaku piicaucesqumacirpenek, elpet, yut'en, pisteten-llu, peleqpelraat piunriisqelluki elpecen̄ek enevcen̄ek-llu nangluki, Nile-amelnguut kiingita uitaqertelluki.”
EXO.8.10	Pharaoh-m kiugaa, “Unuaqu piicauskia.” Moses-aam-llu pia, “Pisqutacirpetun piciqua nallunriisqelluten allamek agayucetailucianek 
EXO.8.11	Peleqpelraat ayagciqut enevcen̄ek nunavcen̄ek-llu, Nile-amelnguut tau͡gaam uitaqerluteng.” 
EXO.8.12	Tua-llu Moses-aankuk unitaak Pharaoh. Moses-aaq-llu piicagtuq 
EXO.8.13	-llu Moses-aam piicauciatun piuq. Peleqpelraat-llu tuquagut eneni enet-llu avataitni yuilqumi-llu. 
EXO.8.14	Egypt-aarmiut-llu quyurtait qerturiluki, nuna-llu tepengluni tamakut tepaitnek. 
EXO.8.15	Egypt-aarmiut angayuqrata tangrramiki peleqpelraat tuqulliniata asvairtuq ataam. 
EXO.8.17	Tua-i Aaron-aam kaugturaa nuna ayaruminek tamarmi-llu Egypt-aami urr'aq melugyaraurtuq patuluki yuut ungungssit-llu. 
EXO.8.18	Angalkut-llu tuunrilaryaaqut melugya'rnek alaircecingnaqluteng tau͡gaam pisciiganateng. Nani-llu tamiini melugyaraat arenqialiut. 
EXO.8.19	Angalkut qanertut Pharaoh-mun, “Agayutem man'a pilqaa.” Tau͡gaam Pharaoh umyuamikun asvairiami 
EXO.8.21	Waniwa aarcirturamken. Pinrilkuvet anucimirqecetaarciqamken ayagcecilua ciivagnek elpenun, atanerruarpenun, yugpenun-llu. Egypt-aarmiut enait muirciqut ciivagnek nuna-llu tamalkuan patuluku. 
EXO.8.22	Goshen-aami tau͡gaam pitangqerrngaituq. Yum'a uitaviat ciivagtangqerrngaituq. Waten piciqua nallunritesqelluci wiinga 
EXO.8.23	Maaggun allakaumaciqut yuunka yugpenek. Una irr'inarqelria piciquq unuaqu.’” 
EXO.8.24	-llu ciiviit tekicetai amlleqapiaraat eniinun Egypt-aam angayuqran pistain-llu enaitnun, tamalkuan-llu Egypt-aarmiut nuniit ciiviit navguraat.
EXO.8.25	Tua-llu Pharaoh-m taisqak Moses-aankuk Aaron-aaq-llu qanerluni-llu, “Ayagluci ekuagiyarturci Agayutevcen̄un maani nunami.”
EXO.8.26	Moses-aaq qanertuq, “Assirngaituq tuaten pikumta. Tua-i-wa Egypt-aarmiut cangayugciqngata ungungssinek ekuagikumta 
EXO.8.27	Ernerni pingayuni ayayunarqukut yuilqumun ekuagiyarturluta 
EXO.8.28	Tua-llu Pharaoh qanertuq, “Ayagceciiqamci ekuagiyarturtelluci 
EXO.8.29	Moses-aam-llu pia, “Ayaumarikumta piicagciqua 
EXO.8.30	Moses-aam-llu unilluku Pharaoh piicagtuq 
EXO.8.31	-llu Moses-aam pisquciatun piuq. Ciiviit unitaat Pharaoh, atanerruari, yui-llu, atauciunge'rmi ciivak uitavkenani. 
EXO.8.32	Tau͡gaam cali wani Pharaoh ataam asvairtuq yuut-llu ayagcetevkenaki.
EXO.9.2	Qunukenqigeskuvki ayagcecuumiinaki 
EXO.9.3	anucimirqecetaarciqamken, ungungssiuteten cangerlagmun tuknilriamun tut'elluki, elussitarpenun, ciulvagpenun, qulugtellrianun, kuluvagnun, qusnginun, qusngirngalngurnun-llu. 
EXO.9.4	Allakaumalriatun Israel-aat ungungssiutait piciqut Egypt-aarmiut piitnek; Israel-aam yuin ungungssiutait tuqungaunateng. 
EXO.9.5	Wiinga 
EXO.9.6	Unuaquan-llu 
EXO.9.7	Tua-i Pharaoh-m paqcetai, tangerrluku-llu Israel-aat ungungssiit atauciunge'rmi tuqunritlinilria. Tau͡gaam Pharaoh cali asvailami yuut ayagcecunritai.
EXO.9.8	Tua-llu 
EXO.9.9	Kavyakinani urraurciiquq cekavvluni Egypt-aam nuniinun tamalkuan, aninguarurrluteng-llu callanrurrluteng qaingitni yuut ungungssit-llu.” 
EXO.9.10	Qamllermek kaminiamek pirraarlutek, ullagluku nangertuk Egypt-aam atanran ciuqerranun. Moses-aam-llu qamlleq egtaa qulmun, aninguarurrluteng-llu callanrurrluteng qaingitni yuut ungungssit-llu. 
EXO.9.11	Angalkut-llu taisciigatut ciuqerranun Moses-aam aninguarameng, aninguat naungaceteng Egypt-aarmiut tamarmeng. 
EXO.9.12	Tau͡gaam cali 
EXO.9.13	Moses-aaq cali 
EXO.9.14	Nutaan wani-wa anucimirqecetaarngaitanka kiingita atanerruaten yut'en-llu, tau͡gaam elpet-llu tapqulluten anucimirqecetaarciqanka, nallunritesqelluten allatailucianek wangtun ayuqellriamek ellarpiim iluani. 
EXO.9.15	Tua-i-wa ak'a cangerlagmun tuc'etellruyaramci tamarpeci piunrircelluci. 
EXO.9.16	Tau͡gaam una pitekluku unguvavkaramken: pinimnek nasvitnaluten atqa-llu niitnausqelluku nunami tamalkuan. 
EXO.9.17	Tau͡gaam cali ucuryagtuten ayagcecuumiinaki-llu yuunka. 
EXO.9.18	Uum nalliini unuaqu cakneq kavcirceciiqaqa, Egypt-aam piurteqarraallranek ayagluni una engelkarrluku tuaten pitaksailngurmek. 
EXO.9.19	Ellimeqlirluten ungungssiten cat-llu tamalkuita ellamelnguut itertesqelluki talilluki, kavtiit igciiqngata yugnun ungungssinun-llu ellamelngurnun, itrucimanrilnguut tuqulluki.’” 
EXO.9.20	 qanellran atanerruat ilait alingenga'arcetai pisteteng-llu ungungssiuteteng-llu itrulluki talilluki. 
EXO.9.21	Ilaita tau͡gaam pamatekenritait 
EXO.9.23	Moses-aam-llu ayaruni yagutaa qilatmun; 
EXO.9.24	-llu cakneq kavcircetaa kalluk-llu kenerpallagaluni kavtiit akuliitgun, kavcirluni caknerpak, Egypt-aami tuaten pitaksailngurmek atanruviurqaanranek. 
EXO.9.25	Cat tamalkuita ellamelnguut kavtagpiim iqutai, yuungraata ungungssiungraata-llu; naucetaarvigni-llu naumalriit caunrirluki, napat-llu tamalkuita ayemqelluki. 
EXO.9.26	Goshen-aam tau͡gaam nunii Israel-aat uitaviat kiimi kavcirpek'nani.
EXO.9.27	Tua-llu Pharaoh-m Moses-aankuk Aaron-aaq-llu taisqak qanrullukek-llu, “Wiinga assiilngirtua. 
EXO.9.28	Piicagtek 
EXO.9.29	Moses-aam-llu qanrutaa, “Anumarikumta nunarpagnek unatenka nalugluki piicagciqua 
EXO.9.30	Tau͡gaam nallunritua elpet atanerruaten-llu qigcigyaguteksaitarci 
EXO.9.31	Naunraat-llu malruin ayuqenrilnguut piunrirtut, aipait qecugnariameng aipait-llu naugaarluteng. 
EXO.9.32	Mukaarkat tau͡gaam piunrinritut kinguqvaggun qecugnarilaameng.
EXO.9.33	Moses-aam-llu unitaa Pharaoh anluni nunarpagnek, unatni-llu nalugluki piicagluni 
EXO.9.34	Tau͡gaam Pharaoh tangllermini ellallinrian kavcinrirluni-llu kalluk-llu arulairluni, ataam cali assiilngirtuq atanerruartuumarmi umyuamikun asvairiluni. 
EXO.9.35	Tua-i-am 
EXO.10.1	Tua-llu 
EXO.10.2	Cali-llu elpecen̄un qanrucugngarisqelluki irniaci tutgaraci-llu qaillun Egypt-aarmiunek cirlakillemnek cali-llu irr'inarqelrianek caliaqellemnek ellaitni. Tamarpeci elpeci nallunrirciqerci wiinga 
EXO.10.3	Moses-aankuk tua-i ullagaak Pharaoh qanrulluku-llu, “
EXO.10.4	Cali ayagcecuumiilkuvki yuunka unuaqu Petgertayulinek nunavnun taiciciqua. 
EXO.10.5	Nuna patuciqaat tangrruunrirtelluku; nerciqait-llu kavtiit piunrinritellrit napauteci-llu naumalriit tamaani. 
EXO.10.6	Ena uitaviin imirciqaat enait-llu cali pistevvet Egypt-aarmiut-llu. Arcaqalriaruciquq, ciuliaci-llu waten pilriamek tangeqsaitut yuurqaanermeggnek.’” Tua-i-llu Moses-aam tuiggluni Pharaoh unilluku.
EXO.10.7	Tua-llu Pharaoh-m atanerruarin qanrutaat, “Qaillun taktalriamek uum yuum pinerrlugcetaarturqatartakut? Ataki Israel-aat ayagteski piicagviknauraat 
EXO.10.8	Tua-i Moses-aankuk Aaron-aaq-llu ataam taitagket Pharaoh-mun elliin-llu qanrutak, “Ayagluci tua-i piicagyarturci 
EXO.10.9	Moses-aam kiugaa, “Tamamta ayagciqukut mikelnguput ak'allaat-llu malikluki. Malikeciqaput qetunraput, paniput, qusngiput, qusngirngalnguput, kuluvaput-llu, nerevkarin aturciqngamteggu tuani 
EXO.10.10	Egypt-aam angayuqra cali qanertuq, “Ukvernarcariunga elpecen̄un malikarkauvkarpek'naki arnaci irniaci-llu. Nallunaituq pillerkiurucirci ingluliurutnaluci. 
EXO.10.11	Qang'a! Anguterrlainarni tau͡gaam ayagci piicagyarturluci 
EXO.10.12	Tua-llu 
EXO.10.13	Moses-aam tua-i nalugaa ayaruni, 
EXO.10.14	Petgertayulit-llu tuc'ameng misvikaat Egypt-aaq tamalkuan, anagulluteng amllerrameng ciungani tuaten pitaksaunateng tuaten-llu pitanqiggngaunateng. 
EXO.10.15	Patuani nuna tamalkurmi tunguriuq, nerait-llu naunraat tamalkuita kavtiim uitatellri napat-llu atsait. Cungagcetellriartairulluku napani naunrarni-llu Egypt-aam nuniini tamalkuan.
EXO.10.16	Tua-llu Pharaoh-m cukangnaqluni Moses-aankuk taisqak qanerluni-llu, “Wiinga assiilngirtua 
EXO.10.17	Assiilngurmek au͡g'aritegnga ataucirqumek, piicaglutek-llu 
EXO.10.18	Tua-i Moses-aam unilluku Pharaoh piicagtuq 
EXO.10.19	-llu anuqa calaramek cimiraa tuknilriamek anuqmek kanavamek. Petgertayulit-llu tenglluki Suez-aam
EXO.10.20	Tau͡gaam 
EXO.10.22	Moses-aam-llu unatni yagtai qilatmun, tan'geriluni-llu caknerpak tamalkuan Egypt-aami erenret pingayun aturluki. 
EXO.10.23	Egypt-aarmiut-llu atunem tangrrutesciigaliut. Uitaluteng-llu eneni tarratesciiganateng ernerni pingayuni. Israel-aat tau͡gaam kiimi uitaviat tanqigcen̄ani.
EXO.10.24	Pharaoh-m Moses-aaq taisqelluku qanrutaa, “Ayagluci piicagyarturci 
EXO.10.25	Moses-aam-llu kiugaa, “Tuaten pikumta elpet cikirarkaugarpekut ungungssiarnek tuqulluki ekuagiluta elliitekamten̄ek 
EXO.10.26	Qang'a, ungungssiuteput malikeciqaput, atauciungraan unicingaitukut. Wangkutnek cucuklirarkaungamta ungungssinek agayussuutekamten̄ek 
EXO.10.28	Qanertuq-llu Pharaoh Moses-aamun, “Wangnek ayii! Wak'nirnek tangenqigcecaqunak wangnun! Taumi ernermi tangenqigeskumken tuquciquten!”
EXO.10.29	Moses-aam kiugaa, “Qanrucirpetun piarkauguq! Wiinga tangenqiggngaitamken!”
EXO.11.1	Tua-llu 
EXO.11.2	Watua qanruski Israel-aat kaigasqelluki Egypt-aarmiunek qerrirlinek suulutaanek-llu kenugutnek.” 
EXO.11.3	-llu Egypt-aarmiunun niisngavkarai Israel-aat. Tua-i-wa una Moses-aaq takarnarqelriarurcami Pharaoh-m pistaini yugni-llu.
EXO.11.4	Moses-aaq-llu qanertuq Pharaoh-mun, “
EXO.11.5	Tamarmeng-llu yung'eqarraarutet, angutet tuquciqut, Pharaoh-m qetunraanek ayagluteng, atanruviim aqumllerani aqumgalriim kinguvanertaqestekaanek, yaavet teguam, mukaarkanek itumcistem, qetunraanun. Kuluviit-llu cali irniqarraarutait angucalut tuquciqut. 
EXO.11.6	Neplilriarurciiquq Egypt-aaq qialrianek, ciungani tuaten pitaksailngurmek kinguani-llu tuaten pitanqiggngailngurmek. 
EXO.11.7	Tau͡gaam qimugtem atauciunge'rmi qilugngaitaa Israel-aam yua, wall'u ungungssiutii. Nutaan Egypt-aarmiuni elpeci, nallunrirciqerci wangnun allakarluki nakmikumaciat Israel-aam yui.’” 
EXO.11.8	Moses-aaq nangneqliuluku qanertuq, “Tamarmeng atanerruaci wangnun tailuteng palurrluteng kaigavikeciqaatnga waten, ‘Yut'en malikluki maaken ayii.’ Nutaan-llu wiinga ayagciqua.” Cakneq tua-i qenerrluni Moses-aam Pharaoh unitaa.
EXO.11.10	Tua-i Moses-aankuk Aaron-aaq-llu makunek irr'inarqelrianek calillruuk Pharaoh-m ciuqerrani, tau͡gaam 
EXO.12.2	“Man'a iraluq ciuqliugarkauguq allrakumi elpecen̄un. 
EXO.12.3	Makunek ayuqucirtuqiki tamalkuita Israel-aat: mat'um-gguq erenrin qulngurutiitni atauciuqaqluteng angutet cucukliqilit qusngiyagarmek wall'u qusngirngalnguyagarmek enelgutni-llu pikameggnek. 
EXO.12.4	Ilakellriit ikgelkuneng, nangluku neresciigatarkaukunegteggu, elaqliteng-llu avegluku piniaraat yuut amllertaciat cuqluku, yuum-llu ataucim neqkanra cuqekluku. 
EXO.12.5	Cucuklirniartuci qusngimek wall'u qusngirngalngurmek, tau͡gaam angucaluugarkauluni ataucimek allrakurluni natlugnerunani-llu. 
EXO.12.6	Iralum erenrin akimiarunritariita atakuani tamarmeng Israel-aam yuin tuqutarkaugait ungungssit. 
EXO.12.7	Yuut ungungssim augan iliinek piluteng mingugniarait amiiget naparyait, amiiget-llu qulait, eneni ungungssimek nervigkameggni. 
EXO.12.8	Taumi unugmi kemget kelipiluki kenirraarluki nerniarait qatlinarqelrianek naunrarnek avuluki, kelipanek-llu quulecirailngurnek tapirluki. 
EXO.12.9	Neryaqunaciki ilait qassauluki wall'u qallaulluki, tau͡gaam tamalkuuciicetun kelipirraarluki, ilakluki qamiqurrit, iruit, iluita-llu cai. 
EXO.12.10	Ilakuiyaqunaci unuaqullranun. Ilakuartangqerqan unuaqullranun ekuakiciki. 
EXO.12.11	Nerniartuci upingaluci, naqugngaluci, aluilitaci aturluki ayaruci-llu tegumiaqluki; cukangnaqluci nerniartuci. Man'a 
EXO.12.12	“Tuani unugmi pekciiqngama tamalkuan nuniini Egypt-aam, tuquqluki angutet yung'eqarraarutet, yuungraata ungungssiungraata-llu, anucimirqecetaarluki tamalkuita agayutai Egypt-aam. Wiinga 
EXO.12.13	Auk nallunailkutaqeciqerci eneni uitavigpecen̄i. Wiinga auk tangrraqamku kitularciqamci cangerlagmun tuc'etevkenaci piunrirtekarpecen̄un anucimirqecetaallemni Egypt-aarmiut. 
EXO.12.14	Atulaqiciu una erneq agayumacirpecen̄un piciryaraqluku, nerevkariyaraqluku, umyuaqiyaraurrluku wiinga 
EXO.12.16	Erenret taukut ciuqliatni malrunelgatni-llu quyurrluci agayulaqici, caliksaunaci taukugni erenregni neqkiullerpeci avatiini. 
EXO.12.17	Atulaqiciu man'a piciryaraq, quuleciriyarailngurmek kelipartularvik, tua-i-wa tuani ernermi anutellruamci yuullgutkellriani Egypt-aamek. Taumek erneq una pinritevkenaku piciryaraqekiciu taqsuunaku ukanirpak. 
EXO.12.18	Iralut ciuqliatni atakuani akimiarunritariitni (14) erenrin, nerlarniartuci quuleciraunrilngurnek kelipanek, yaavet yuinaq ataucimek cipluku (21) ernengellran atakuanun. 
EXO.12.19+EXO.12.20	Ernerni malrunlegni eneci quulecirartangqerrngaituq. Kina imna ilasi wall'u tamakumiungurtelleq quuleciralegmek nerkuni yumnun ilaungairuciiquq.”
EXO.12.21	Moses-aam Israel-aat ciuliqagtait tamalkuita taisqai qanrulluki-llu, “Cucuklirluci tamarpeci ilakuralriit ataucimek angucalumek qusngiyagarmek, wall'u ayagyuamek qusngirngalngurmek, tuqulluku tauna Kituun aturniarci. 
EXO.12.22	Avayaanek naunraam hyssop-aam tegulluci, akurqaarluku-llu qantamun augmek imalegmun minguglukek amiigem naparyak, amiigem-llu qulii. Kina-llu anngaunani tuaken enemek unuakuurrnatkaanun. 
EXO.12.23	-llu pekeskuni Egypt-aakun tuqurqiluni, tangerciqaa auk naparyani amiiget-llu qulaitni. Tuqum-llu an'gilaa tuquciyartulria itercessngaitaa enevcen̄un. 
EXO.12.24	Elpeci irniarpeci-llu niisngaarkaugait makut picirkat akwarpak. 
EXO.12.25	Itquvci nunamun, 
EXO.12.26	Irniarpeci apeskaceci, ‘Cauga man'a piciryaraq?’ 
EXO.12.27	Waten kiukici, ‘Ungungssimek tuquciyarauguq Kituutem atullran nalliini, qigcikutnguluni 
EXO.12.27	Yuut-llu ciisqumiggluteng ciktaartut. 
EXO.12.28	Israel-aam-llu yui tuaten pillruut, 
EXO.12.29	Unuum qukallrani 
EXO.12.30	Tuani unugmi Pharaoh, atanerruat-llu, tamarmeng-llu Egypt-aarmiut tupagtut. Qialrianek-llu nep'nguq Egypt-aami tamalkuan, enet tamarmeng tuqumalriartangqerrameng. 
EXO.12.31	Tuani-llu unugmi Pharaoh-m Moses-aankuk taisqak qanrullukek-llu, “Ayagtek, Israel-aam-llu yui! Nunamnek ayagci. Ayagluci kevgiuryarturciu 
EXO.12.32	Malikluki qusngiuceci, qusngirngalnguuceci', kuluvauceci-llu ayagci; wiinga-llu piicautniarpecia.”
EXO.12.33	Egypt-aarmiut-llu kiikiarait yuut patagmek unitesqelluku nunaseng, qanerluteng, “Tamamta tuquciqukut ayanrilkuvci.” 
EXO.12.34	Tua-i yuut kelipissuuteteng imirait quulecirailngurnek urtanek aklunun-llu imgulluki atmagluki ayautait. 
EXO.12.35	Israel-aam-llu yui pillruut Moses-aam qanellratun, kaigavikluki Egypt-aarmiut qerrirlinek suulutaanek-llu kenugutnek aturanek-llu. 
EXO.12.36	 takaryagucetai Egypt-aarmiunun, cikirtelluki-llu kaigataitnek. Waten piluteng Israel-aat ayautait tukuutait Egypt-aarmiut.
EXO.12.37	Israel-aam yui piyualuteng ayagtut Rameses-aamek Sukkoth-aamun. Amllertaut waten angutet nallmegteggun, arnat mikelnguut-llu ilakevkenaki: tiissitsaam avga yuinaat-wa talliman tiissitsaat (600,000). 
EXO.12.38	Allanek-llu amllernek yugnek ilangqertut, amllernek-llu qusnginek qusngirngalngurnek-llu, kuluviit-llu malikluki. 
EXO.12.39	Kelipiut quuleciryarailngurnek kelipanek urtanek ayautellermeggnek Egypt-aamek, alqunaq tuaken ayagcecimallruameng neqkameggnek uptellerkaunateng, wall'u quuleciralegnek negtaaranek uptellruvkenateng.
EXO.12.40	Israel-aat Egypt-aami uitallruut allrakuni yuinaat yuinaq yuinaq-llu qulnek cipluku (430). 
EXO.12.41	Allrakut taukut erenrita nangneqliatni tamarmeng 
EXO.12.42	Unuullruuq 
EXO.12.44	tau͡gaam teguaq kiputellerci neryugngaciquq, ciumek nuugirraaquvcen̄i. 
EXO.12.45	Ak'anun nunavcen̄i uitangailnguq, wall'u akilirluku calilria nerngaituq. 
EXO.12.46	Neqkat tuani enemi upcimalriit taumi enemi nerumaciqut, anucimaarkauvkenateng tuaken. Cali enri neqkarpeci ayemcimangaunateng. 
EXO.12.47	Tamalkirrluteng Israel-aam yuin man'a piciryaraq atularciqaat. 
EXO.12.48	Tau͡gaam nuugiumanrilnguq yuk nerngaituq. Allaneq upallrukuni nunavcen̄un ilalirluci-llu aturyugluku Kituun, nuugirraaqiciki tamalkuita angutet enelgutai ciumek. Nutaan tamakumiungulriatun ayuqliriciquq, ilaucugngariluni Kituun atuquvciu. 
EXO.12.49	Picirkiutet-llu piugarkauluteng ayuqluteng, nutem Israel-aam yuinun allanernun-llu ilaksaguskevcen̄un.” 
EXO.12.50	Tamarmeng Israel-aat maligtaat aturluku-llu 
EXO.12.51	Taumi ernermi, 
EXO.13.2	“Allakarciki tamalkuita yung'eqarraarutet tan'gaurluut wangnun, tua-i-wa yung'eqarraarutet tan'gaurluut Israel-aat cali-llu angucalut irniqarraarutait ungungssit wiinga pikngamki.”
EXO.13.3	Moses-aaq qanertuq yugnun, “Umyuaqelaqiciu man'a erneq anllerci Egypt-aamek teguaruvillerpecen̄ek. Mat'umi ernermi 
EXO.13.4	Mat'umi ernermi Egypt-aaq unitarci ciuqlirmi iralumi Abib-aam iraluani. 
EXO.13.5	 piciuluni akqellrui ciuliaci cikirciqniluki nuniitnek Canaan-aarmiut, Hittite-at, Amorite-at, Hivite-at Jebusite-at-llu. Tamaavet tekiuskaci enuqitnailngurmun naungignarqellriamun nunamun man'a aturarkaugarci nerevkariyaraq ciuqlirmi iralumi allrakut tamalkuita. 
EXO.13.6	Malrunlegni ernerni nerlararkauguci quuleciriyarailngurnek kelipanek, erenret-llu malrunelgatni nerevkariluci 
EXO.13.7	Ernerni-llu malrunlegni nerlaryaqunaci kelipanek quuleciranek. Quulecirarkamek, wall'u quuleciranek kelipanek pitangqerrngaituq nunavcen̄i tamalkuan. 
EXO.13.8	Man'a ayagni'rqan yuc'i qanrutaqluki taringevkarluki: waten pilarniluci umyuaqluku 
EXO.13.9	Mat'um atullra umyuaqutnguarkauguq catun unatevcen̄un qillrusngalriatun wall'u qaurarpecen̄un. Neq'akiyarauluni egmircimallerkaanek elitnaurumallerkaanek-llu 
EXO.13.10	Atularniarci nerevkariyaraq piyaraan nalliini allrakuaqan.
EXO.13.11	“
EXO.13.12	elliitekarkaugaci tamalkuita yung'eqarraarutet tan'gaurluut 
EXO.13.13	Irniqarraarutait ciulviit ataam elliinek kiputarkaugaci naverrluki qusngiyagarmek, tau͡gken ataam kipucuumiilkuvciu uyaqurri ayemn̄iaci. Ataam-llu kiputarkaugaci tamalkuita angutet yung'eqarraaruceci. 
EXO.13.14	Mat'um kinguani, qetunrarpeci apeskaci, mat'um atullran caucianek kiulaqiciki, ‘Angelria pinini aturluku 
EXO.13.15	Pharaoh asvailtaallrani ayagcecuumiinata 
EXO.13.16	Mat'um atullra umyuaqutnguciquq catun qillengqalriatun unatemten̄un wall'u qauramten̄un; watnallemteggun-wa umyuaqerkauluku 
EXO.13.17	Pharaoh-m ayagcecaki yuut Agayutem ayautenritai tumyarakun cen̄akuiryarakun Philistia-mun, tamaaggun canimellrungraan. Waten Agayun umyuarteqngami, “Yuut umyuarteng cimiryuaraat uterrluteng-llu ataam Egypt-aamun tangerqunegteggu anguyagarkaucirteng.” 
EXO.13.18	Tua-i ayautai uivulluki yuilqukun Red Sea-m
EXO.13.19	Moses-aam, Joseph-aam temii malikellrua. Joseph-aam-wa Israel-aam yui akqivkallruateng qanerluni, “Agayutem anirtuqaci temka ayauskiciu maaken.”
EXO.13.20	Israel-aat unitaat Sukkoth-aaq qavartarluteng-llu Etham-aami, qau͡gyarrlainaam yuilqum engeliini. 
EXO.13.21	Erenrani 
EXO.13.22	Napalria amirluq ciunratneterrlainarluni erenrani napalria-llu keneq unugmi.
EXO.14.1	Tua-llu 
EXO.14.2	“Qanruski Israel-aam yui, uterrluteng-gguq qavartarlit manuanun Pi Hahiroth-aam, akuliignun Migdol-aankuk Red Sea-q-llu, canimelkiinun Baal Zephon-aam. 
EXO.14.3	Umyuarteqniartuq Pharaoh Israel-aam yui calligtaaryukluki tamaani, qau͡gyakun yuilqukun ayallerkameggnek caperrsugluteng, wall'u nau͡gguirluku ayallerkameggnek yuaraluteng. 
EXO.14.4	Asvaiceciiqaqa elliin-llu maligciiqaaci, wiinga-llu cirlaklemkun ellii anguyagtai-llu ucurnariciqua. Egypt-aarmiut-llu nallunrirciqut 
EXO.14.5	Pharaoh qanrucatni yuut ayagniluki, anguyagten̄i-llu umyualinqigtut qanerluteng, “Qaillun-tanem wangkuta piceta, Israel-aam yui pistekelput ayagtelluki!” 
EXO.14.6	Anguyautessuutegni-llu ayagassuutek akalrialgek anguyagten̄i-llu uptai. 
EXO.14.7	Ayagluteng-llu ikamrartet ilakluki anguyagtet tiissitsaam avga yuinaat-llu talliman (600) assinrulriit atanerruartuumaita. 
EXO.14.8	Pharaoh 
EXO.14.9	Egypt-aarmiut anguyagtaita horse-aatgun ayagassuutetgun-llu akalrialegteggun maligtait anguluki-llu qavartaumallratni caniani Red Sea-m, canimelkiini Pi Hahiroth-aam Baal Zephon-aam-llu.
EXO.14.10	Israel-aam yui, Pharaoh tangrramegteggu agiirtellria, cakneq alingut, 
EXO.14.11	Moses-aaq-llu qanrutaat, “Qungurvigkat amllengrraata Egypt-aami ciin maavet yuilqumun ayaulluta tuquvkaqatarcikut? Qaillun pivkaqatarcikut ayaulluta Egypt-aamek? 
EXO.14.12	Waten-qaa qanrutellrunritamteggen ayagpailemta Egypt-aamek? ‘Uitaskut kevgiurnauput Egypt-aarmiut?’ Assinruyallruan kevgiurtu'rqumteki Egypt-aarmiut tuqullerkamten̄i maani yuilqumi.”
EXO.14.13	Moses-aam kiugai, “Alingevkenaci. Pektayiinaci uitaci, tangerrniarci anirturiyaraa 
EXO.14.14	 calluuciciiqaaci, elpeci uitauraqainarciquci.”
EXO.14.16	Naluggu ayarun, naluumaluku-llu quliinun imarpiim, meq avegtelluku, Israel-aam yui piyuaniartut imarpigmi kinertellriakun nunakun. 
EXO.14.17	Egypt-aarmiut-llu ircaqruit asvairuceciiqanka maligtevkarluci kingunerpeciuggun, takarnarquciqa pikanirciquq cirlakillemkun Pharaoh-mek, anguyagtainek, akalrialegnek-llu ayagassuutainek alulartainek-llu. 
EXO.14.18	Cirlakekumteng Egypt-aarmiut nallunrirciqut wiinga 
EXO.14.19	An'gilaa Agayutem, ciunratni uitalalleq nugtartuq kingunratnun. Napalria-llu amirluq nugtarrluni ciunratnek kingunratnun, 
EXO.14.20	akuliitnun Egypt-aarmiut Israel-aam-llu yuin. Amirlum-llu tan'gercetevkaraa Egypt-aarmiunun, Israel-aanun tau͡gaam tanqigluni, anguyagtet atunem tua-i mallgutesciigatevkarluki unugpak.
EXO.14.21	Moses-aam-llu unatni nalugai quliinun imarpiim. 
EXO.14.22	Israel-aam-llu yuin qeraraat imarpik kinertellriakun nunakun piyualuteng, atunem avategketni meq qacarneruluni. 
EXO.14.23	Egypt-aarmiut-llu kingunrirturait maliggluki-llu ekluteng imarpigmun horse-aartuumarmeng, ayagassuutetuumarmeng alulartetuumarmeng-llu. 
EXO.14.24	Erteqatarluku 
EXO.14.25	Pektessuutaita-llu akalriarit qap'itartelluki pegnem ayalangevkarluki. Egypt-aarmiut qanertut, “Qimagnaurtukut! Israel-aam yui Agayutem calluucitai ingluliurluta.”
EXO.14.27	Moses-aam-llu unatni nalugai quliinun imarpiim; erqaarluku-llu meq utertuq ayuqicillermitun. Egypt-aarmiut-llu qimangnaqsaaqut mermek, tau͡gaam 
EXO.14.28	Meq utercami patui ayagassuutait, alulartait, tamalkuita-llu anguyagtai Egypt-aam. Israel-aat kingunrirturtellrit imarpigmun atauciunge'rmi uitavkenani. 
EXO.14.29	Israel-aat tau͡gaam imarpigkun piyuagut kinertellriakun nunakun, avategket mer'ulutek.
EXO.14.30	Tuani ernermi 
EXO.14.31	Israel-aat-llu tangrramegteggu angelriakun pinimikun 
EXO.15.1	Tua-llu Moses-aam Israel-aat-llu yuarun man'a aturaat 
EXO.15.1	“Aturciqua 
EXO.15.1	egtellrui elussitat yugtuumaita imarpigmun.
EXO.15.2	anirturtekelqa elliinguuq.
EXO.15.2	Agayutkaqa nanrarciqaqa-llu,
EXO.15.2	atama Agayutii, yuarutkeciqaqa angelriarucia.
EXO.15.4	“Elliin egtai Egypt-aam anguyagtai pekcessuutai-llu imarpigmun;
EXO.15.4	atanerruari-llu avurat qecuqitut imarpigmi Red Sea-mi.
EXO.15.5	Et'ulriim imarpiim patui;
EXO.15.5	kill'uteng-llu teggalqutun terr'anun.
EXO.15.6	“Tallirpilirneren, 
EXO.15.6	piunrirai ciqumlluki inglukesteput.
EXO.15.7	Angtaciakun ucurnarqucirpet cirlakaten inglukesteten;
EXO.15.7	eq'uqrucavki ekuavkaraten carangllugtun.
EXO.15.8	Cupngavni meq quyurtuq quyigiluni;
EXO.15.8	qacarnertun ayuqliriluni;
EXO.15.8	imarpiim et'uqra tegg'iluni.
EXO.15.9	Inglukestiit qanertuq, ‘Kingunrirturciqanka anguluki-llu;
EXO.15.9	avverqeciqanka akluit tegullua-llu piyugtacimtun;
EXO.15.9	nuussirpaglua wiinga uayarciqanka.’
EXO.15.10	Tau͡gaam cupngavteng, 
EXO.15.10	kill'uteng kic'aqutatun alingnarqellriamun mermun.
EXO.15.11	“
EXO.15.11	Kina elpetun ayuqa tanqiullermikun ucurnaqluni?
EXO.15.11	Kina caliyugngaa irr'inarqellrianek angelrianek-llu calianek elpetun?
EXO.15.12	Tallirpilirneren yagtellerpeni
EXO.15.12	nunam igellrui inglukesteput.
EXO.15.13	Akqillren aturluku ciuliqagtellruaten yuut anirtulten;
EXO.15.13	pinirpegun-llu ciuliqagtellruluki tanqilriamun uitavigpenun.
EXO.15.14	Nunat niicameng kakavut alingluteng;
EXO.15.14	Philistine-at-llu alingem tull'uki.
EXO.15.15	Ciuliqagtai Edom-aam nanikuagut;
EXO.15.15	Moab-ami-llu yui pinilriit uulegtut;
EXO.15.15	Canaan-aam-llu yui caperrsunga'arrluteng.
EXO.15.16	Alinga civuura-llu tut'uq ellaitnun.
EXO.15.16	Tangrraat pinin elpet, 
EXO.15.16	nangerngaluteng-llu casciiganateng alingem ugaani,
EXO.15.16	yugpet, angitellerpet teguarullratnek, kiturnatkaatnun.
EXO.15.17	Yut'en itrutellruaten nunalgarrluki-llu ingrirpenun,
EXO.15.17	elpet, 
EXO.15.17	Agayuvigmun elpet piliaqellerpenun.
EXO.15.18	Elpet, 
EXO.15.19	Israel-aat piyuallruut kinertellriakun nunakun imarpigmi. Tau͡gaam Egypt-aarmiut pekcessuutait horse-aarit-llu yugtuumarmeng ekellratni imarpigmun, 
EXO.15.20	Prophet-aam Miriam-aam, Aaron-aam alqaan, aturcetaani tegua, tamarmeng-llu arnat maligtaat aturcetaarluteng yurarluteng tuaten. 
EXO.15.21	Waten Miriam-aam atuutai:
EXO.15.21	“Aturci 
EXO.15.21	egtellruaki-llu elussitat yugtuumaita imarpigmun.”
EXO.15.22	Tua-llu Moses-aam ciuliqagtai Israel-aam yui, unilluku imarpik Red Sea-q, ayagluteng-llu yuilqurranun Shur-am. Pingayun erenret aturluki ayagtut yuilqukun mermek nataquteksaunateng. 
EXO.15.23	Tua-llu tekitut nunamun at'legmun Marah-mek, tau͡gaam tuani meq qatlinarqessiyaagan ellaita merciigataat. Tauna pitekluku acillruat Marah-mek.
EXO.15.24	Yuut-llu qanemyuugartut Moses-aamun apluku-llu, “Camek merciqseta?” 
EXO.15.25	Tua-i Moses-aaq piicagtuq cumiggluni 
EXO.15.25	Tuani 
EXO.15.26	qanerluni, “Niisngakuvciu 
EXO.15.27	Tua-i-llu Elim-aamun tekitut. Tuani qula malrugnek cipluku mermek ulvelriartangqertuq yuinaat-llu pingayun qulnek cipluku (70) palm-anek avayarpalegnek napanek. Tuani qavartartut mer'em canianun.
EXO.16.1	Tamarmeng Israel-aat ayagtut Elim-aamek. Erenret-llu akimiaratni, iralum tungliani Egypt-aamek ayallermeng kinguani, tekitut yuilqurranun Sin-am. Tauna akuliignetuq Elim-aankuk Sinai-aq-llu. 
EXO.16.2	Tamaani yuilqumi tamarmeng qanemyuugartut Moses-aamun Aaron-aamun-llu, 
EXO.16.3	qanerluteng, “Tuqutellrunrilkiikut-llam 
EXO.16.4	Tua-llu 
EXO.16.5	Erenret arvinelgatni avularniartut erenregni malrugni pikanrulriamek.”
EXO.16.6	Tua-i Moses-aankuk qanrutakek tamalkuita Israel-aam yui, “Ataku nallunrirciqerci 
EXO.16.7	Unuakumi-llu tangerciqerci ucurnarqucia 
EXO.16.8	Cali Moses-aaq qanertuq, “
EXO.16.9	Moses-aam Aaron-aaq qanrutaa, “Tamalkuita yuut qanruski tailuki 
EXO.16.10	Aaron-aam qalarusnginanrani yuut, takuyallermeggni yuilqum tungiinun, alqunaq 
EXO.16.11	-llu qanertuq Moses-aamun, 
EXO.16.12	“Niitaqa qanemyuugallrat Israel-aat. Qanruski atakuarqan kemegnek nerciqniluki, unuakumi-llu kelipanek piyugtacimegcetun cali. Nutaan-llu nallunrirciqerci wiinga 
EXO.16.13	Atakuan egtuugugaat tengaurluteng tekitut uitaviat patuyuumaluku unuakumi-llu yukutartuq avatiit tamarmi. 
EXO.16.14	Yukutaq-llu kinran, tamarmi yuilqum qainga pitanguq cayagarnek mamkunateng, kanertun ayuqluteng. 
EXO.16.15	Israel-aat tangrramegteggu cauciitaat, apqaurulluteng-llu, “Cauga?”
EXO.16.15	Moses-aaq-llu qanertuq, “Man'a neqkauguq 
EXO.16.16	Waten 
EXO.16.17	Tua-i Israel-aat tuaten piut, ilaita avuqengait amllenruluteng ilaita-llu ikgellruluteng. 
EXO.16.18	Cuqtellratni amllellriamek avullret pivallanritut ikgellrulriamek-llu avullret pimyaagpek'nateng, tamarmeng avuameng pikanemeggnek. 
EXO.16.19	Moses-aam qanrutai, “Ilakuiyaqunaci unuaqu pikarpecen̄ek.” 
EXO.16.20	Tau͡gaam ilaita niitenritaat Moses-aaq, ilakuiluteng unuakutarkameggnek. Aninqellrit-llu paralqallinii tep'ngarrluteng-llu. Taumek Moses-aam tuaten pillret qenruskai. 
EXO.16.21	Unuaquaqan tamarmeng avulartut piyugtacimegcetun, akerta puqlangaqan ilakuarit urugaqluki.
EXO.16.22	Erenret arvinelgatni avurtut erenregni malrugni neqkanmeggnek, akimiaq ataucimek cipluku saskat imarkanritnek atauciq yuk pikirturluku. Tamarmeng yuut ciulirnerita ullagluku qanrucatni mat'umek Moses-aaq, 
EXO.16.23	elliin qanrutai, “Waten 
EXO.16.24	Moses-aam picirkillruciatun ilakuateng qelkait unuaqullranun. Assiirutevkenateng-llu paralurpek'naki-llu. 
EXO.16.25	Moses-aaq qanertuq, “Nericiki makut unuamek, tua-i-wa unuamek Sabbath-aaruan, uitayaraq 
EXO.16.26	Ernerni arvinlegni avularciquci neqkarpecen̄ek; tau͡gaam erenret malrunelgatni uitayaraungan pitangqerrngaituq.”
EXO.16.27	Erenret malrunelgatni, yuut ilait anluteng neqkanek yuaryaaqut tau͡gaam nataqutevkenateng. 
EXO.16.28	-llu qanertuq Moses-aamun, “Qaillun pitalriamek alerquutenka aturyuumiiteqatarceciki? 
EXO.16.29	Umyuaqiciu, wii 
EXO.16.30	Tua-i yuut mernuinercilartut erenret malrunelgatni.
EXO.16.31	Israel-aam-llu yuin tamana neqkaq aciraat manna-mek. Naucetaarkatun qatellriatun ayuqluni nerellra-llu ayuqluni mamkilngurtun cake-aatun evegtaat neqkautiitnek avuluku uucimalriatun. 
EXO.16.32	Moses-aaq qanertuq, “
EXO.16.33	Moses-aam-llu qanrutaa Aaron-aaq, “Putiilekaamek piluten pingayunelgen saskat imarkanratnek manna-mek ek'iniartuten tuavet. Elliluku-llu 
EXO.16.34	 picirkillruciatun Moses-aaq, Aaron-aam ellia manuanun Akqutem Yaassiigan, uitaurallerkaanun. 
EXO.16.35	Israel-aat-llu nerlartut kelipayagarnek allrakut yuinaak malruk (40) aturlukek, Canaan-aamun nunalgartellerteng tekilluku. 
EXO.16.36	Kinertellrianek cuqciyaraq tuani atullrat pitauq yuinaat cuqneret (20 quarts).
EXO.17.1	Israel-aat tamarmeng unitaat Sin-am yuilqurtaa nugtartaarluteng-llu 
EXO.17.2	Tuani yuut qanemyuugarluteng Moses-aamun qanertut, “Merr'iskut.” Moses-aam-llu qanrutai, “Ciin qanemyuugarceci wangnun? Ciin 
EXO.17.3	Tau͡gaam yuut meqsuameng qanemyuugartu'rtut Moses-aamun qanerluteng, “Ciin anucikut Egypt-aamek quligtelluta tuquvkaryarturluta irniaput-llu ungungssiput-llu?”
EXO.17.4	Moses-aaq-llu cumiggluni piicagtuq 
EXO.17.6	Nangengqaciqua ciunerpecen̄i Ingrimi Sinai-ami; teggalquq kaugtuquvni mermek maqciquq yuut merkaatnek.” Moses-aaq-llu tuaten pillruuq takuatni Israel-aam yuin ciuliqagtaita.
EXO.17.7	Tauna-llu aciraat Massah-mek Meribah-mek-llu,
EXO.17.8	Tua-llu Amalekite-at tekilluteng anguyagait Israel-aat Rephidim-aami. 
EXO.17.9	Moses-aam-llu Joshua qanrutaa, “Angutet ilaitnek cucuklirluten anguyagyartuqiciki unuaqu. Nangengqaciqua kangrani ingrim tegumiaqluku ayaruq Agayutem tegumiaqesqellra.” 
EXO.17.10	Joshua-llu Moses-aam pisquciatun piuq callugluki Amalekite-at, Moses-aaq, Aaron-aaq, Hur-aq-llu mayullratni pengum kangranun. 
EXO.17.11	Moses-aam tallini naluumaaqaku Israel-aat piningqelartut, tallini tau͡gken atrartaqaku Amalekite-at piniraqluteng. 
EXO.17.12	Moses-aam-llu tallik mernungagnek Aaron-aankuk Hur-aq-llu teggalqumek taituk aqumvigkaanek, avategkenun-llu pilutek Moses-aam tallik naluumaakek pektairlukek akertem tevirnatkaanun. 
EXO.17.13	Waten piluteng Joshua-m cirlakai Amalekite-at.
EXO.17.14	Tua-llu 
EXO.17.15	Moses-aaq-llu ekuaviliuq acirluku-llu “
EXO.17.16	Qanerluni-llu, “Nalugluku qulvanun 
EXO.18.1	Moses-aam cakian Jethro-m, Midian-aam agayulirtiin, niitai tamalkuita Agayutem pillri Moses-aamun Israel-aam-llu yuinun anutellermini Egypt-aamek. 
EXO.18.2	Moses-aaq-llu ullagaa, malikluku nulirra Zipporah, tamaavet unitellra, 
EXO.18.3	qetunraak-llu malruk, aipaa aterluni Gershom-aamek, qanellruami, “Allanrullruunga nunami nunakumanrilngurmi.”
EXO.18.4	Qanertuq-llu, “Atama Agayutiin ikayullruanga anirturlua-llu tuqutauyallemnek angayuqrakun Egypt-aam”; taumek aciraa aipaa Eliezer-aamek.
EXO.18.5	Jethro taiguq malikluku Moses-aam nulirra, qetunraak-llu malruk, qavartaumallratnun tanqilriami ingrimi. 
EXO.18.6	Iliita-llu Moses-aaq qanrutaa, “Cakin Jethro agiirtuq maligluni nuliarpenek qetunraagpenek-llu.” 
EXO.18.7	Moses-aam-llu cakini pairrsaagaa ciuqerranun-llu pull'uni, cingarluku-llu. Atunem-llu apqaurullutek qaillun ayuqucirmegnek. Moses-aam-llu pelatekaanun iterlutek. 
EXO.18.8	Moses-aam-llu Jethro-mun qanemcikai cat tamalkuita 
EXO.18.9	Jethro-m makut niicamiki angnirtuq, 
EXO.18.10	qanerluni-llu, “Nanraumali 
EXO.18.11	Watua nallunriraqa 
EXO.18.12	Tua-llu Jethro taituq tamalkuuluki ekuagarkanek Agayutmun; Aaron-aam tamarmeng-llu ciuliqagtaita Israel-aat maligtaat nerellgucirnaluku Moses-aam cakia Agayutem ciuqerrani.
EXO.18.13	Unuaquan Moses-aaq arenqigciuq piyunailliqutaitnek yuut ellmeggnun, yagarcetevkaraat-llu yuut unuakumek ayagluku atakullranun. 
EXO.18.14	Jethro-m tangrramiki Moses-aam caarkai aptaa, “Ciin waten caliaqsiki ukut yuut? Ciin kiivet calisit yugnun yagarcetevkarluten unuakumek ayagluten atakuq tekilluku?”
EXO.18.15	Moses-aam kiugaa, “Tua-i-wa yuut tailaata nallunrirnaluteng Agayutem piyullranek. 
EXO.18.16	Piyunailliqutelgek tailartuk wangnun, wiinga-llu cuqtelaragka nallunrirtellukek-llu Agayutem picirkiutainek alerquutainek-llu.”
EXO.18.17	Jethro-llu qanertuq, “Man'a elluarrluku caliaqenritan. 
EXO.18.18	Elpenek nangciiquten yuut-llu tapqulluki. Arturnarquq man'a elpenun kiimenak. 
EXO.18.19	Niicugniqernga assilriamek ayuqucirturnaamken Agayutem-llu nayurciqaaten. Atawauyaaquq cingilgullren yugnun Agayutmun, arenqiallugutait ullautaqluki elliinun. 
EXO.18.20	Elitnauyunarqaten Agayutem alerquutainek nalqigulluki-llu qaillun ayuqucirkaatnek, qaillun-llu pillerkaatnek. 
EXO.18.21	Cali tau͡gaam cucuklirniartuten piyugngalrianek angutnek, qigcikestainek Agayutem pengegnailngurnek iqlutuunrilngurnek; ciuliqaggniarait tiissitsaaruqa'aqluki (1,000), yuinaq tallimauqaqluki (100), yuinaak malruk qulnek ciptaqluki (50), qulnguqa'aqluki-llu. 
EXO.18.22	Cuqcisten͞guniartut yugnek cimiqetaarpek'nateng. Arturnarqellriit tau͡gaam elpenun taitaqluki, tau͡gaam ellaita ellmeggnek artunrilketeng arenqiallugutait yuut arenqigtaqluki. Tuaten pikuvet qaciglikanirciquten caliarkarpet ilait caliaqelangekatki. 
EXO.18.23	Waten pikuvet, Agayutem alerquutiinek, elpenek navgurngaituten, yuut-llu makut utertelarniartut umyuamegteggun uitanqegciluteng.”
EXO.18.24	Moses-aam tua-i cakimi qanellra niilluku tuaten piuq. 
EXO.18.25	Cucukiluni-llu piyugngalrianek angutnek Israel-aam yuin ilaitnek, ciulirnerurrluki yugnun, atanirturilriarurtelluki tiissitsaanun, yuinarnun tallimanun, yuinaak malruk qulnek ciplukek, qulnun-llu. 
EXO.18.26	Caliut-llu cucukellri cuqcisten͞guluteng yugnun, cimiqetaararkauvkenateng, artuqteng taitaqluki Moses-aamun, arturnailnguut ellmeggnek piaqluki.
EXO.18.27	Moses-aam-llu cakini Jethro ayagcetaa, tauna-llu ayiimi nakmiin nunaminun ayagluni.
EXO.19.1+EXO.19.2	Israel-aam yuin unitaat Rephidim-aaq. Erenrin-llu ciuqliatni iralut pingayuata Egypt-aaq uniqaanermeggnek yuilqurtaanun Sinai-am tekitut, tuani qavartallerkiurtut acianun Sinai-am. 
EXO.19.3	Moses-aam-llu mayuraa ingriq Agayun qanellguteksarturluku.
EXO.19.4	“Tangellruarci qaillun pillruciqa Egypt-aarmiunun, qaillun-llu ayautellrucirci yaqulpiim piyagaminek ayaucilauciatun yaqugmi qaingagnun piluki, tailluci-llu wavet wangnun. 
EXO.19.5	Niisngakuvcia, akqutka-llu aturluku, nakmiin elpeci wii yuk'eciqamci; tua-i-wa nuna tamalkuan pikngamku. 
EXO.19.6	Yuuciquci allakaumaluci wangnun kiima, kevgiurciqerpecia-llu agayulirten͞guluci. Makut qanrutkekiki Israel-aam yuinun.” 
EXO.19.7	Moses-aam atrarluni ciuliqagtait taisqai qanrutekluki-llu tamalkuita 
EXO.19.8	Tamarmeng-llu kiugaat ataucikun, “Tamalkuan 
EXO.19.9	Moses-aam-llu 
EXO.19.10	 cali qanertuq Moses-aamun, “Ullagluki yuut kenciknarcarceski unuamek unuaqu-llu, aturait-llu erviisqelluki. 
EXO.19.11	Upingariniartut yaaliaku. Taumi ernermi 
EXO.19.12	Cet'riniartuci kassuggluku ingriq, yugnun qerararkauvkarpek'naku ceteq tamana, qanrutniaten-llu mayuusqevkenaki ingrimun mallguurasqevkenaku-llu. Ingrim agturtii tuqucimaarkauguq; 
EXO.19.13	ingrim ullagtellra agturpek'naku tuqutniarci yuungraan ungungssiungraan-llu teggalqunek miluquluku wall'u pitgaquluku. Tau͡gaam cupu'uryaraq qalriakan nutaan yuut ingriq mayurniaraat.”
EXO.19.14	Moses-aam ingrimek atraami, kenciknarcarcetai yuut ellaita-llu aturateng ervigluki. 
EXO.19.15	Moses-aam-llu qanrutai, “Upingariniartuci yaaliaku, arniuryaqunaci-llu uptellerpeci nalliini.”
EXO.19.16	Unuaquani erenret pingayuata kallirauq kenerpallagaluni, amirlurpagtanguq-llu ingrimi, qastulria-llu cupu'uryaram nepii niitaat. Tamarmeng-llu yuut tuani uulegtut alingluteng. 
EXO.19.17	Moses-aam ciuliqaggluki anutai uitaviatnek tangerrsarturluku Agayun, nangerrluteng-llu acianun ingrim. 
EXO.19.18	Tamarmi ingriq patumauq aruvagmek, 
EXO.19.19	Cupu'uryaraq-llu qasturiinallrani Moses-aaq qanran Agayutem kiugaa kallugkun. 
EXO.19.20	-llu atrartuq Ingrim Sinai-am kangranun, 
EXO.19.21	-llu qanrutaa, “Atrarluten yuut aarcirturki ceteq qeraasqevkenaku tangvagyarturlua, qeraquneng amlleret tuquciqngata. 
EXO.19.22	Agayulirten͞gunger'meng taigarkat mallgeskiinun 
EXO.19.23	Moses-aaq qanertuq 
EXO.19.25	Moses-aam tua-i atrarluni yuut qanrutai 
EXO.20.1	Agayun qallatuq makunek qaneryarirluni: 
EXO.20.2	“Wiinga 
EXO.20.3	“Allamek Agayutengqerrsaqunak ciuqamni.
EXO.20.4	“Elpenun yugualiyaqunak, ayuqelciyaqunak-llu camek qilagmi pakmani uitalriamek, wall'u nunam qaingani uitalriamek, wall'u mermi nunam aciani uitalriamek. 
EXO.20.5	Ciktaarviksaqunaki tamakut kevgiurpek'naki-llu, waniwa Wiinga 
EXO.20.6	Tau͡gaam naklek'laranka kenkestenka alerquutma-llu aturtait amlleqapigtellriit.
EXO.20.7	“Elliinginaq apaayaqunaku 
EXO.20.8	“Erneq Sabbath-aaq uitayaraq umyuaqiu kenciknarqevkarluku-llu. 
EXO.20.9	Ernerni arvinlegni caliarkauguten caliarkaten tamalkuita caliaqluki. 
EXO.20.10	Tau͡gaam erenret malrunelgat waniwa erneq uitayaraq 
EXO.20.11	ernerni arvinlegni 
EXO.20.12	“Aatan aanan-llu niisngakikek, unguvamanaurtuten nunami 
EXO.20.13	“Tuquciyaqunak.
EXO.20.14	“Akusrarutekiyaqunak.
EXO.20.15	“Teglegyaqunak.
EXO.20.16	“Kina piciliryaqunaku.
EXO.20.17	“Ciknayaqunak ilavet eniinek. Ciknayaqunak ilavet nulirranek, wall'u pistiinek angutmek, wall'u pistiinek arnamek, wall'u kuluviinek, wall'u ciulviinek, wall'u camek ilavet piinek.”
EXO.20.18	Yuut niicamegteggu kalluk cupu'uryaraq-llu qalrialria, tangerrluku-llu kenerpallagallra, ingriq-llu aruvirluni, uulegtut alingluteng; nangengqaluteng-llu yaaqvani. 
EXO.20.19	Qanertut-llu Moses-aamun, “Qalaruskuvkut niicugniciqamteggen; tau͡gaam Agayutmun qalarucecaaqunata tuquyuartukut.”
EXO.20.20	Moses-aam yuut qanrutai, “Alingenrici, Agayutem naspaaqainaryarturaaci niisngarrlainaasqelluci kesianek assiilnginritniartuci.” 
EXO.20.21	Cali tau͡gaam yuut yaaqvani nangengqaut. Kiimi Moses-aam malkaniraa amirluq Agayutem uitavia.
EXO.20.23	Agayut'liyaqunaci pikarpecen̄ek qerrirlimek, wall'u suulutaamek, piicagvigkarpecen̄ek wangnun ilakluki. 
EXO.20.24	Nunamek ekuavigkiuqici wangnun, qaingani ekuaginiartuci qusngimek kuluvagmek-llu, elliitekluki ekualuki qamlluki, ilakuyucimun-llu elliitekluki. Tamaitni allakallemnun agayuyaraqesqelluki wangnun, ullalarciqamci atawaqertelluci-llu. 
EXO.20.25	Ekuaviliaqavci wangnun teggalqunek kepuumalrianek atuqsaunaci, caskutgun kiicissuutetgun piliaqaqavciki wangnun atuyunairucet'laraci. 
EXO.20.26	Ekuaviliksaunaci-llu tuss'aralegnek mayulrianek tuavet, tuaten pikuvci kemegci alaiciiqngan tamakutgun mayuquvci.’
EXO.21.1	“Maa-i makut picirkiurutet qanrutkarkaten Israel-aam yuinun: 
EXO.21.2	Hebrew-mek teguamek kipuskuvci, taum allrakuni arvinlegni kevgiurarkaugaaci. Allrakut malrunelgatni pegtelarciqaci akimek qanerpek'naci. 
EXO.21.3	Nulirritellrukuni teguaqliutellerpeni nulirkaminek pingaituq ayakuni, tau͡gken nulirtuumallrukuni teguaqliutellerpeni nuliani malikluku piarkauluni. 
EXO.21.4	Angayuqran nulirturcetellrukani irniangluni-llu tan'gaurlurnek wall'u nasaurlurnek, arnaq irniari-llu angayuqallran pikciqai, teguarulleq kiimi ayagarkauluni. 
EXO.21.5	Tau͡gaam teguaq taringevkarluni qanqan kenekniluku angayuqani, nuliani irniani-llu, pegcesqumanritniluni-llu, 
EXO.21.6	tuani atanran ayauciiqaa agayuvigmun nangertelluku-llu amigmun wall'u amiigem naparyaanun. Nutaan ciutii tuani ukiciiqaa teguaqliutarkaurrluku unguvallran taktaciatun.
EXO.21.7	“Angutem panini tunkuniu teguarurtelluku, tauna pegcimangaituq angutetun teguatun. 
EXO.21.8	Tunumakan umyuartequtestiinun nuliqnaluku, tau͡gaam taum kiputestiin assikevkenaku, tunumaarkauguq utetmun atiinun; angayuqran tunesciiganaku allanrulriamun, elluarrluku aulukellrunrilamiu. 
EXO.21.9	Yuk kipuskuni teguamek arnamek cikiutekaminek qetunraminun, panimitun pitarrluku aulukarkaugaa. 
EXO.21.10	Angun nuliami aiparkaanek nulirtunqigeskuni, ciuqlia aulukarkaugaa cakanirpek'naku neqkatgun, aturatgun, aipaqellriit-llu atutukaitgun. 
EXO.21.11	Aulukenrilkani ukut pingayun aturluki, arnam camek nagutaunani uniciiqaa uini akiliutmek-llu akurturcetevkenaku.
EXO.21.12	“Kaugtuq'ngelria yugmek tauna-llu tuquluni, kaugtuq'ngelleq tuqucimaarkauguq. 
EXO.21.13	Tau͡gaam pitsaqevkenani pikan, tuqutnaluku umyuarteqevkenani, apertuuciiqamci natmun qimagvigkaanek. 
EXO.21.14	Tau͡gaam yuk qenqerrluni pitsaqluni tuqucikan, tauna tuquskiciu qimangraan ekuavimnun anagnayukluni.
EXO.21.15	“Kaugtuq'ngelria ataminek wall'u aanaminek tuqucimaarkauguq.
EXO.21.16	“Kina imna ayakaucilria kitumek tunenaluku, wall'u avaliqnaluku teguaqluku, tuqucimaarkauguq tauna.
EXO.21.17	“Kina-llu aniqlaagilria ataminek wall'u aanaminek tuqucimaarkauguk.
EXO.21.18	“Yuuk callukunek aipani-llu kaugturluku teggalqumek wall'u tenglukaku, tau͡gken tauna tuquvkenani tau͡gaam ingleminun taklarrluni, 
EXO.21.19	tauna-llu ataam makcugngariluni tarralluni-llu ayarurluni, pistellra qaillun pimangaituq; tau͡gaam tauna akngirtellni akilirciqaa calillerkaanek cagmarivkaamiu, aulukluku-llu assirinatkaanun.
EXO.21.20	“Angun-llu muragmek piluni teguani kaugtuaqaku angun wall'u arnaq, elliin tuqulluku, anucimirqecetaarnarquq. 
EXO.21.21	Tau͡gaam teguaq tuqunrilkan ernerpak, wall'u erenregni malrugni, angayuqra anucimirqecetaarnarqenrituq. Cagmarillra elliin piminek pitalqeggluni elliinun anucimirqecetaarutnguuq.
EXO.21.22	“Angutnek callulriartangqerquni, akngirrluku-llu qingalria arnaq irnicuartelluku, allakun tau͡gken akngiringavkenani, akiliriarkauguq arnam uingan cuq'liuciatun cuqcistem cangakenrilkaku. 
EXO.21.23	Tau͡gaam allakun cali arnaq akngiringakan, akngirtestii anucimirqecetaarciqerci: tuqucikan tuqulluku; 
EXO.21.24	iingirkengkan iingirrluku; keggutairkengkan keggutairluku; unatairkengkan unatairluku; it'gairkengkan it'gairluku; 
EXO.21.25	uuskengkan uutelluku; kiliqengkan kilirluku; qiucikan-llu qiulluku.
EXO.21.26	“Angutem tenglukuniu teguani angun wall'u arnaq iingakun cikmirrluku, pegtarkaugaa pegtellra akiliutekluku iinganun. 
EXO.21.27	Keggutaireskaku-llu teguani angun wall'u arnaq, pegtarkaugaa pegtellra akiliutekluku keggutiinun.
EXO.21.28	“Kuluviit angucalurtaata ciruneminek kapkaku iliit tuqulluku, teggalqunek miluquluku tuqucimaarkauguq kemga-llu nerumaarkauvkenani; pikestii-llu qaillun pimangaunani. 
EXO.21.29	Tau͡gaam cirunermiaqenglallrukan ciungani, pikestiin-llu elpengcaumang'e'rmi petunrilkaku, tuquciluni-llu yugmek, tamarmek kuluvak angucaluq pikestii-llu teggalqunek miluqulukek tuqucimaarkauguk. 
EXO.21.30	Tau͡gaam pikestii akilirivkaqatni unguvayugluni akiliriarkauguq cuq'liumacimitun. 
EXO.21.31	Kuluviim-llu angucalua cirunermiaqengkan tan'gaurlurmek wall'u nasaurlurmek, au͡g'um ayuqiinek pimaarkauguq. 
EXO.21.32	Cirunermiaqengkan-llu cali angutmek wall'u arnamek teguamek tuqulluku, taum pikestiin akilirarkaugaa teguam angayuqra yuinaq qulnek cipluku (30) akinek, kuluviim-llu angucalua teggalqunek miluquluku tuqulluku.
EXO.21.33	“Angun patuirikan petmigmek, wall'u elakan petmililuni patuvkenaku-llu, angucaluq wall'u ciulvak igeskan iluanun, 
EXO.21.34	petmiim pikestiin ungungssim pikestii akilirciqaa, piksugngaluku-llu tuqumalria ungungssiq. 
EXO.21.35	Angutem angucaluan tuquskaku allam angucalua, angutek unguvalria angucaluq tun'arkaugaak, akia-llu avegluku, tuqumalria-llu cali ungungssiq avgarkauluku. 
EXO.21.36	Tau͡gaam ciungani tuaten pilallrukan cirunermiarayugluni, pikestiin-llu petullrunrilkaku, ungungssiullgutiinek cimirciqaa tuqumalria-llu elliin piksugngaluku.
EXO.22.1	“Angun teglekuni kuluvagmek wall'u qusngimek, tauna-llu tunluku wall'u tuqulluku, akilirarkaugaa kuluvaukan tallimanek kuluvagnek, qusngiukan-llu cetamanek qusnginek. 
EXO.22.2+EXO.22.3+EXO.22.4	Akilitarkaugaa teglellni. Akiliutekailkan teglelleq tunciqaat teguarurtelluku akiliutnguluni teglellerminun. Teglegaq ungungssiq teglegtellrani nataqumakan unguvaluku kuluvauli, ciulvauli, qusngiuli, cimirarkaugaa malrugnek.
EXO.22.2+EXO.22.3+EXO.22.4	“Yuum-llu tegliulria unugmi angukaku kaugturluku-llu tuqulluku, tauna tuqucilleq pinarqelriarunrituq. Tau͡gaam erenrani tuqucikuni pinarqelriaruarkauluni.
EXO.22.5	“Angutem naucetaarvigmi wine-arkanek-llu naucetaarvigmi ungungssiutni nerevkaqaku, tauna-llu allam naucetaarvianun ayagluni nerkaki naumalriit tamaani, cimirciqai ungungssim nerellri naucetaami wine-arkautmi-llu assinritnek.
EXO.22.6	“Angun kumarcikuni kenermek elliin naucetaarvimini, ayuluni-llu ayagluni allam naucetaarvianun, ekualuki mukaarkat naumalriit kepliarumaluteng-llu quyungqalriit, kenermek kumarcillrem akilirciqai ekuavkallni.
EXO.22.7	“Yuum avaliqsukuniki allam yuum akiutai wall'u allat qelegnarqelriit piutai, taukut-llu teglegumakata eniinek, teglellrem nataqumakuni malrurqugnek amllertataitnek akilirciqai. 
EXO.22.8	Tau͡gaam teglengalria nataqumanrilkan avaliqestellrat taukut qelegnarqelriit, taicimaarkauguq agayuviatnun, tuani-llu ukvernarcariluni taukut teglellrunritniluki.
EXO.22.9	“Aklutangqerqan wall'u ungungssirtarluni kuluvagnek, ciulvagnek, qusnginek, wall'u allamek camek tamalriartangqerqan, yuuk-llu malruk qanqagnek, ‘Wiinga pikaqa,’ taukuk pikniluku qanellrek ayaucimaarkauguk yuut agayuviatnun. Agayutem nallunaillra pinaqniluku, akilirciqaa aipani malrurqugnek amllertatiinek.
EXO.22.10	“Yuum avaliqsukuniki allam yuum ciulvautai, kuluvautai, qusngiutai, wall'u allat ungungssiutai, tamakut-llu iliit tuqukan wall'u akngirrluni wall'u ayakaucimaluni, tangvagtaunani-llu, 
EXO.22.11	angun tauna ayagluni agayuvigmun ukvernarcariarkauguq teglellrunritniluku taum yuum ungungssia. Tegelgumallrunrilkan ungungssiq pikestiin canrilkarkaugaa tamarillni, taum-llu aipaan akilirnarqevkenaku. 
EXO.22.12	Tau͡gaam teglegumakan nutaan cimirarkauluku. 
EXO.22.13	Ungungssit-llu yuilqurmiutaat tuquskatgu, taiskiliu asguranairutekluku; cimirngaitaa yuilqurmiutaat ungungssit tuqucatgu.
EXO.22.14	“Angun-llu navraquni ungungssimek allamek yugmek, tauna-llu akngireskan wall'u tuquluni, pikestii tuantenritellrani, yuum taum navrallrem akilitarkaugaa. 
EXO.22.15	Tau͡gaam pikestii tuanlluku pikan, yuum taum akilirngaitaa, navrauterluni pikan cagmaumallra navrautiin patumaciqaa.
EXO.22.16	“Angutem unayaqluku akusrarutekekaku anguciuqsailnguq arnaq, nulirruciucirarkaugaa nuliqsagulluku-llu. 
EXO.22.17	Tau͡gaam arnam atiin pisqumanrilkaku, atii akilirciqaa nasaurlurmun nulirruciutngutulim pitatiinek.
EXO.22.18	“Tuqutarkaugarci arnaq angalkumirtaatuli.
EXO.22.19	“Tuqutarkaugarci angun ungungssimek akusrarutekilria.
EXO.22.20	“Tuqucimaarkauguq kina imna ekuagilria piciatun agayutnun, 
EXO.22.21	“Pinerrlugayaqunaciu wall'u nanglluku allanrulria. Umyuaqiciu allanrullrucirci Egypt-aami. 
EXO.22.22	Pinerrlugayaqunaciu arnaq aipaineq wall'u elli'iraulria. 
EXO.22.23	Nangeskuvciki ellait-llu wangnun kaigaluteng iqluvkenii niiciiqanka; qayagauqata ikayungcarluteng 
EXO.22.24	eq'uqerciiqua cakneq, tuqulluci-llu anguyagkun, nuliaci-llu aipainrurciiqut irniaci-llu atairulluteng.
EXO.22.25	“Navriskengkuvci akinek yum'a iliitnun arrsaulriamun, navriskengtulitun piyaqunaci ilatii tapeqluku akiliisqelluku. 
EXO.22.26	Tegukuvciu iliita ulikutaa akqutkevkarluku akiilnguillerkaanun, tunkiu ataam akerta tevirpailgan, 
EXO.22.27	tua-i-wa kiingan pikngaku urumatkaqluku. Qavaquni allamek uligkaituq. Wangnun qayagauqan kiuciqaqa. Tua-i-wa wiinga takumcutalriaruama.
EXO.22.28	“Qanerpegun caunrilkuuryaqunaku Agayun, aniqlaavkenaku-llu yugpet ciuliqagtiit.
EXO.22.29	“Elliilaqina wangnun mukaarkautevnek, wine-autevnek, olive-aat-llu uquatnek pinariaqan.
EXO.22.29	“Cikilaqicia-llu yung'eqarraarutevcen̄ek angutnek. 
EXO.22.30	Cikilaqicia irniqarraarutaitnek kuluvautevci qusngiutevci-llu. Angucalut ungungssit irniqarraarutait aanaitni uitavkaraqluki malrunlegni ernerni, pingayunelgatni erenret elliitekaqluki wangnun.
EXO.22.31	“Elpeci yuugarkauguci allakaumaluci wangnun, taumek ner'arkaunrituci yuilqurmiutaat ungungssit tuqutellrita kemgitnek; tunlaqiciki tamakut qimugten̄un.
EXO.23.1	“Sagciyaqunaci qannguanek. Ikayuryaqunaciu pinarqut'lek angun nallunairinguarluci iqluurluci. 
EXO.23.2	Maligarutaaryaqunaci amllenrulrianun alarrluteng pikata, apervikualuteng tuaten elluaq mumiggluku. 
EXO.23.3	Ingluarvikevkenaku-llu arrsaulria yuk naspaamallrani.
EXO.23.4	“Tangerquvci inglukestevci ungungssianek tarratellriamek qaunqestaunani ut'ruskiciu pikestiinun. 
EXO.23.5	Tangerquvci-llu eq'ukestevci ciulviinek iqumalriamek nangercesciiganani atmani uqamailata, kituryaqunaciu. Ikayurluku nangreskiciu.
EXO.23.6	“Yuk arrsaungraan elluarrluku cuqtarkaugarci apqaurvigmun ullauskan. 
EXO.23.7	Kina piciunrilngurteggun picetaarucaqunaciu. Pinarqutailnguq ellualriit-llu tuquceteksaunaki, uitasngaitaqa kina imna tuaten assiitetalriamek pilria. 
EXO.23.8	Assinrilngurmek pisqengraiceci akilirpagluci ciuniuqsaunaki, ciuniuritulit tuaten ayuqellrianek akinek cikmilriatun ayuqelaata piciulriim tungiinun, ellualriit-llu piyullrat iqlutun ayagcetaqluku.
EXO.23.9	“Nangelrakeksaunaki allanret; allanruyaraq nallunrilavciu elpeci-llu allanrullruavci Egypt-aami.
EXO.23.10	“Allrakuni arvinlegni nauceciilararkauguci nunautevcen̄i quyurciluci-llu naugillrinek. 
EXO.23.11	Tau͡gaam allrakut malrunelgatni uitavkaqiciu quyurtevkenaki-llu qaingani naulriit. Arrsaulriit nerniartut tamaani naulrianek ungungssit-llu yuilqurmiutaat uitalriit nerniarait. Wine-anek-llu naucetaarvici olive-aat-llu napait tuaten piniaci.
EXO.23.12	“Caliaqluci ernerni arvinlegni nitilimi, tau͡gaam erenret malrunelgatni caliksaunaci, teguaci, allanret, calisteci, ungungssici-llu mernuinercirniartut.
EXO.23.13	“Niicugniaqluki cat tamalkuita wii 
EXO.23.14	“Atulaqiciki pingayun agayunerpiit nerevkariyarat allrakumi wangnun qigcikutekluki. 
EXO.23.15	Abib-am iraluani, tuani iralumi anllerci Egypt-aamek nallairaqan, atulaqiciu Quuleciriyarailngurmek Kelipartularvik, tuaten ayuqluku alerquutekellrucimtun elpecen̄un. Quuleciralegnek kelipanek nereksaunaci erenret malrunelgen aturluki. Agayuyartuqsaunaci-llu wangnun elliitekalgirpek'naci.
EXO.23.16	“Atulaqiciu naucetaarpecen̄ek quyurciyaram agayunerpii quyurcillerci ayagniraqavciu.
EXO.23.16	“Atulaqiciu naucetaanek quyurciyaram agayunerpii uksuarmi quyurciaqavci atsaitnek wine-arkat atsangqetulit-llu napat. 
EXO.23.17	Allrakuaqan ukuni pingayuni agayunerpagni tamarmeng angutevci tailuteng piicagviksartulararkaugaatnga Wii 
EXO.23.18	“Quuleciralegnek kelipanek elliiksaunaci ekuagiaqavci ungungssinek wangnun. Uquit ungungssit ekuamallret wangnun ukuni agayunerpagni uitavkaqsaunaki unuakurnatkaanun.
EXO.23.19	“Allrakuaqan taitaqluki eniinun 
EXO.23.19	“Keniqsaunaki piyagaat qusngit wall'u qusngirngalnguut aanaita milgitnun.
EXO.23.20	“An'gilamek ayagceciciqua ciunerpeciuggun cayailkuciumastekarpecen̄ek pektellerpecen̄i, ayautestekarpecen̄ek-llu nunamun uptellemnun. 
EXO.23.21	Murilkelluku niisngaluku-llu ingluliuqsaunaku-llu pikiciu, wiinga ayagcetellruamku, au͡g'arisngailaci ingluliuquvcen̄i. 
EXO.23.22	Tau͡gaam maligtaquurquvciu tamalkuita-llu pisqutenka atuquvciki callugciqanka tamalkuita ingluci. 
EXO.23.23	An'gilaqa-llu ayagceciiqaqa ciunerpeciuggun, ayauciiqaaci-llu nuniitnun Amorite-at, Hittite-at, Perizzite-at, Canaanite-at, Hivite-at, Jebusite-at-llu, wiinga-llu piunrirciqanka. 
EXO.23.24	Ciktaaqsaunaci agayutaitnun piicaksaunaci-llu tamakunun, agayumacimegteggun-llu piciryarait piciryaraqliuteksaunaki. Piunriraqluki agayutait itumtaqluki-llu qigcikekait teggalqut napalriit. 
EXO.23.25	Piicagvik'laquvcia wiinga, 
EXO.23.26	Nunavcen̄i arnat irnicualarngaitut irniarilngaunateng-llu. Wiinga-llu unguvamavkarciqamci.
EXO.23.27	“Pairnirastevcen̄un alikevkarciqua, ayuquciiruceciiqanka-llu yuut callukengaci. Tuigceciiqanka ingluci qimagtelluki-llu elpecen̄ek. 
EXO.23.28	Ingluci nuniinga'rceciiqanka; ayagtelluki Hivite-at, Canaanite-at, Hittite-at-llu iluvainanerpecen̄i. 
EXO.23.29	Ayagcessngaitanka allrakum ataucim iluani. Tuaten pikuma ungungssit yuilqurmiutaat amllerissiiyaagciqngata nuna-llu yuirtessiyaagluni. 
EXO.23.30	Tau͡gaam carrauqaqluki anevkarturciqanka elpeci amllerinatkarpecen̄un nuna piksagucugngariluku. 
EXO.23.31	Nunasi engelengqe'rceciiqaqa Red Sea-mek Philistine-at imarpiatnun yuilqumek-llu Euphrates-aamun; cirlakevkarciqngamki tamatum yui elpecen̄un, ayagtelluki ciunerpecen̄ek. 
EXO.23.32	Akqut'lillgutkeksaunaki tamakut yuut agayutait-llu. 
EXO.23.33	Yuut tamakut uitavkaryaqunaciki tamaani nunavcen̄i, assiilngirceciiqaiceci wangnun. Agayulaquvci agayutaitnun tuqunarqelriaruluni picurlautnguciquq elpecen̄un.”
EXO.24.2	Elpet kiivet, allat pivkenateng, mallgeskemnun tainiartuten. Yuut-llu maliggluten ingriq mayurngaitaat.”
EXO.24.3	Moses-aam-llu atrarluni yuut qanrucarturai tamalkuitnek 
EXO.24.4	Moses-aam igautai tamalkuita 
EXO.24.5	Ayagyuanek-llu ayagceciuq, taukut-llu ekuagiluteng 
EXO.24.6	Moses-aam-llu ungungssit augita avgat tegua qantanun-llu assigtarluku, avgat-llu ciqrulluku ekuavigmun. 
EXO.24.7	Akqutem-llu kalikai teguluki 
EXO.24.8	Moses-aam-llu qantaq teguluku augmek imalek, auk ciqrutaa yugnun. Qanerluni-llu, “Man'a auk nallunailkutauguq akqutkellerpecen̄un aturarkauniluku akqun 
EXO.24.9	Moses-aaq, Aaron-aaq, Nadab-aq, Abihu, yuinaat-llu pingayun qulnek cipluku (70) Israel-aat ciuliqagtait mayurtut ingrimun. 
EXO.24.10	Tangrraat-llu Israel-aat Agayutiit. Tuani it'gain aciat naterluni teggalquqegtaarmek sapphire-amek qiugcetetaluni qilagtun. 
EXO.24.11	Agayutem akngirtenritai ukut Israel-aam yuin ciuliqagtait; tangrraat Agayun, ner'ut-llu merluteng-llu pillgutekluteng.
EXO.24.13	Moses-aankuk ikayuni-llu Joshua uptuk, Moses-aaq-llu mayurtuq tanqilriakun ingrikun. 
EXO.24.14	Moses-aam ciulirneret qanrutai, “Wani utaqacikuk uterrnatkamegnun, Aaron-aankuk Hur-aq-llu maantuk ilakluci; ilasi camek pitkangqerquni ullagniagci.”
EXO.24.15	Moses-aaq-llu mayurtuq Ingrimun Sinai-amun amirlum-llu tauna ingriq patuluku. 
EXO.24.16+EXO.24.17	Qitngirnarqellria tanqia 
EXO.24.18	Moses-aaq-llu mayurtuq ingrim kangranun pulaluni amirlumun, tuantuq-llu ernerni yuinaagni malrugni (40) unugtuumaita.
EXO.25.2	“Israel-aat qanruski elliisqelluki wangnun. Ciuniurucetniarpenga tengruluteng elliiyulriit elliitaitnek. 
EXO.25.3	Makut maa-i elliitait ciuniurarkaten: suulutaaq, qerrirliq, punerneq-llu; 
EXO.25.4	'lumarraqegtaar qiugliq, qesurliq, kavirliq, qusngit melqurrit; 'lumarraq qusngirngalnguut melqurritnek piliaqumalria; 
EXO.25.5	qusngim angucaluan amia iqucimalria kepcimaluni kavirlimek; qusngirngalnguut amiit iqutat; murak acacia; 
EXO.25.6	uqut kenurrat uqurkait; narnirqelriit ayuqenrilnguut, uqum minguketukiita narnirqelriit-llu aruvagkat piliaqessuutekait; 
EXO.25.7	teggalquqegtaaraat ayuqenrilnguut aturarkat as'arcen̄a'armun
EXO.25.8	Agayuvigkameggnek wangnun pilikilit uitaniartua akuliitni. 
EXO.25.9	Taqniarci aklui-llu pisqumalqa nasvagarkaqa maliggluku.
EXO.25.10	“Yaassiililuci-llu murakegtaarmek acacia-mek, yuinaak malruk tallimanek cipluku (45) cetyaarnek taktaluku, yuinaq malrunlegnek (27) cetyaarnek iqtutalukek, yuinaq-llu malrunlegnek (27) cetyaarnek qertutalukek. 
EXO.25.11	Patulukek-llu suulutaamek iluagnegun elatiignegun-llu tamarkenka, menglelirlukek-llu suulutaamek avatiik qaqilluku. 
EXO.25.12	Teguyarirlukek-llu suulutaanek kulutnek cetamanek, elliluki-llu cetamanun kanagainun, malrutaarlukek atunem avatekek. 
EXO.25.13	Tegumiaqessuutekiurlukek-llu murakegtaaraagnek acacia-gnek suulutaamek-llu qallirrlukek, 
EXO.25.14	nuvullukek-llu kulutnun avategkeni yaassiigek uitalrianun. 
EXO.25.15	Tegumiaqessuutek nuvusngalararkauguk kesianek kulutegni au͡gaumangaunatek-llu. 
EXO.25.16	Imirlukek-llu malrugnek teggalqugnek tun'arkagemnek elpenun, tuani igausngaluteng qulen alerquutet.
EXO.25.17	“Patulilukek-llu suulutaarrlainarmek yuinaak malruk tallimanek cipluku (45) cetyaarnek taktaluku, yuinaq-llu malrunlegnek cipluku (27) iqtutaluku. 
EXO.25.18	Malrugnek-llu cherubim-aagnek taqumalriignek mulut'uugumalriamek suulutaamek 
EXO.25.19	patum iquuk tamarkenka pikiurlukek. Piliaqekuvcikek patumun ilakliiyullukek piniagci. 
EXO.25.20	Cherubim-aak caumatarkaulutek patum qaingani, yaqukenka-llu nengingalriik patumaarkauluku. 
EXO.25.21	Teggalquk igarviik eklukek Yaassiigegnun patuluku-llu. 
EXO.25.22	Tuani tangerciqamken. Patuan-llu quliinek cherubim-aak-llu yaqukenka akuliignek qalaruciiqamken cikiutekluki elpenun tamalkuita alerquutenka Israel-aam yuinun.
EXO.25.23	“Estuululiluci murakegtaarnek acacia-nek it'ganernek pingayunek taktarrluku, akimiaq pingayunek cipluku cetyaarnek iqtutaluku, cali yuinaq malrunlegnek cipluku (27) cetyaarnek qertutaluku. 
EXO.25.24	Qainga-llu patuluku suulutaarrlainarmek avacirluku-llu cali suulutaamek. 
EXO.25.25	Mengleliluku-llu suulutaamek pingayunek cetyaarnek iqtutarrluku kassutmun, nutaan-llu tamana menglii avacirluku suulutaamek. 
EXO.25.26	Cetamanek kulutnek kangiraikun elliivikluku kanagain nunaitnun. 
EXO.25.27	Kulutet muriik uitavigkakek ayagatsuutekak estuulum mengliin nuniinun elliniaci. 
EXO.25.28	Muriik piliaqumaarkauguk acacia-mek murakegtaarmek suulutaamek qallircimalutek. Estuuluq ayagat'larciqaat tamakuk aturlukek. 
EXO.25.29	Qanciluci, saskiluci, mercuuciluci, qantanek-llu wine-at elliitet assigtarkaitnek. Makut tamarmeng suulutaarrlainarmek piliaqumaarkaugut. 
EXO.25.30	Estuuluq ellimaarkauguq manuanun Akqutem Yaassiigtaan, qainga-llu estuulum kesianek pitangqelararkauguq kenciknarqellriamek kelipamek wangnun elliitekumalriamek.
EXO.25.31	“Kenurrarvililuci-llu suulutaarrlainarmek, tusngallra napalriara-llu taqlukek mulut'uugumalriamek suulutaamek; naunrai tangnircautai naugaaralriit kenurrait-llu ilakliiyulluki kenurrarvigmun. 
EXO.25.32	Arvinelgen avayat nengumavkarluki avataini, pingayuuqaqluki. 
EXO.25.33	Tamarmeng avayat pingayutaarluteng naunrangqerrarkaugut qerrunqegturalrianek atsanek naugaariluteng qikmirualegnek. 
EXO.25.34	Napalriara kenurrarviim cetamanek tangnircautengqerrarkauguq naunrarnek avayat piicetun ayuqellrianek. 
EXO.25.35	Tamarmeng avayat aciat naugaaralriartangqerrarkauguq. 
EXO.25.36	Naugaaraat, avayat, kenurrarvik-llu tamarmeng atauciurneruluteng taqumaarkaugut mulut'uugumalriamek suulutaarrlainarmek. 
EXO.25.37	Kenurraliluci-llu malrunlegnek kenurrarvigmetarkanek, elliluki-llu manutmun ciqinqerarkaurrluki. 
EXO.25.38	Kenurriurcuutet uitaviit-llu suulutaarrlainauluki. 
EXO.25.39	Aturluci yuinaat pingayun akimiarmek cipluku (75) uspernek suulutaarrlainarmek piliaqniarci kenurrarvik aklui-llu. 
EXO.25.40	Mulngakluku maligqurluku ayuqucirtuuteka ingrimi piniarci.
EXO.26.1	“Taqniarci ilua Pelatekam Agayuviim qulnek aturluci 'lumarraqegtaarnek qilaumaluteng tapeqluku qiugliq, qesurliq, kavirliq-llu qusngim melqurra. Menglii qaralilirluku Cherubim-aanek. 
EXO.26.2	Tamalkuita angtatekluki akimiarunrita'arnek yaaltanek taktarrluki malrugnek-llu yaaltagnek iqtutarrluki. 
EXO.26.3	Mingqulluki talliman atauciurrluki, allat-llu talliman tuaten cali piluki. 
EXO.26.4	Putulirlukek-llu qiuglimek 'lumarrarmek elalirnerkakegnegun tamarkenka taqumalriik. 
EXO.26.5	Yuinaak malruk qulmek cipluku (50) putunek ellivikluku ciuqliq ayagnerakun 'lumarrakun aipaa-llu nangneqliakun. 
EXO.26.6	Pililuci-llu yuinaak malruk qulnek cipluku (50) negciyagarnek suulutaanek, tamakutgun taukuk itusngaarkaulutek atauciurrlutek.
EXO.26.7	“Pelatekaq-llu patukiurluku qula ataucimek cipluku 'lumarrarnek qusngirngalnguut melqurritnek piliaqumalrianek. 
EXO.26.8	Angtatekluki taqniaci, taktaluki yaaltanek akimiarnek iqtutaluki-llu yaaltagnek malrugnek. 
EXO.26.9	Mingqulluki talliman atauciurrluki, aipaani-llu arvinelguluki mingqulluki, atauciq arvinelgat tapluku taplegtekluku manuani Pelatekam. 
EXO.26.10	Putulirluku aipaa nangneqliata itucimalriit mengliikun yuinaak malruk qulnek cipluku (50) aipaan-llu cali menglii tuacetun. 
EXO.26.11	Yuinaak-llu malruk qulmek cipluku (50) punernernek negcililuci itullukek-llu tamakutgun malruk atauciurrlukek patukaurrlukek. 
EXO.26.12	Agarrluku aipaan cipnera tunulirneranun Pelatekam. 
EXO.26.13	Iqukegni-llu yaaltam avga atunem avategkeni Pelatekam aqevlavkarlukek, patukutaqlukek.
EXO.26.14	“Malrugnek cali patuliluci, atauciq ingrirmiutaat amiitnek kavircimalrianek aipaa-llu qecigkilngurnek qecignek qalliuluni patuugarkamek.
EXO.26.15	“Naparyai Pelatekam murakegtaarmek acacia-mek pililuki. 
EXO.26.16	Atauciq akimiarnek it'ganernek taktaluku, yuinaq-llu malrunlegnek cipluku (27) cetyaarnek iqtutaluteng. 
EXO.26.17	Naparyat malruuqaqluki ayuqellrianek pairutlerkiraqluki, tamalkurmeng allat tuaten pingqerturararkauluteng. 
EXO.26.18	Ungalalirnera yuinarnek enerkiurluku, 
EXO.26.19	yuinaagnek-llu malrugnek (40) tusngallerkiurluki qerrirlimek malruugurluki ataucimun enerkiuramun, nayumiqastekevkarluki malrugnun aningalriignun. 
EXO.26.20	Neglirnera-llu yuinarnek (20) enerkiurluku, 
EXO.26.21	yuinaagnek-llu malrugnek (40) qerrirlimek enerkiurat acikaitnek, malrutaarluki naparyat acilirluki. 
EXO.26.22	Tunua-llu Pelatekam kanavalirnera arvinlegnek naparyirluku, 
EXO.26.23	kangirai-llu malrutaarluki. 
EXO.26.24	Kangirami enerkak itullukek aciagnegun, itusngaarkaulutek quletmun. Malruk naparyak acikek avvingaarkauguk kangkek tau͡gaam kulutmun ataucimun quyurcimalutek, malrugnek kangiralegtun ayuqerkaulutek. 
EXO.26.25	Pingayunlegnek naparyangqerrarkauluni akimiaq ataucimek cipluku qerrirlimek acikarluteng, malrutaarluteng atauciq enerkiuraq.
EXO.26.26	“Akimiarnek-llu qer'aqrucirluku murakegtaarmek acacia-mek, tallimanek cali Pelatekam ingluan enran pikainek, 
EXO.26.27	talliman-llu enrinun akiani, talliman-llu kanavalirnermi tunuani. 
EXO.26.28	Qer'aqrun ellimaarkauluni qukaanun qulmun enran Pelatekam iquanek ayagluni amavet iquanun. 
EXO.26.29	Enerkiurat suulutaamek qallirrluki suulutaanek-llu kulutnek itucirluki. 
EXO.26.30	Naparrluku Pelatekaq picirkiurumaciatun nasvitellrucimtun ingrim qaingani.
EXO.26.31	“Capkucirluku-llu 'lumarraqegtaarmek qilaumaluteng ilakluteng qiugliq, qesurliq, kavirliq-llu. Menglait-llu qaralilirluki cherubim-aanek. 
EXO.26.32	Agarrluku-llu cetamanun murakegtaarnun acacia-nun naparyanun suulutaamek qallircimalrianun, aciit qevlercetellrianun tusngaluteng negcignek-llu agaruterluteng. 
EXO.26.33	Uitavkarluku negcigni nalqigluteng pimalrianun qiliini Pelatekam, elliluku-llu Akqutem Yaassiiga imalek igarviignek teggalqugnek tunuanun capem. Capem avgumaarkaugaa Tanqilria Tanqipialriamek. 
EXO.26.34	Patuluku-llu Akqutem Yaassiiga. 
EXO.26.35	Tanqikapiaralriim elatiinun elliiniartuci estuulumek mengelmun neglirnermun kenurrarvik-llu ungalalirnermun.
EXO.26.36	“Iteryaraa-llu Pelatekam capkutarkiurluku 'lumarraqegtaarmek, ilakluteng qilaumalrianek qiugliq, qesurliq, kavirliq-llu. Menglii-llu mingeqluku canguanek tangnircarluku. 
EXO.26.37	Piliniartuci-llu tallimanek naparyanek murakegtaarnek acacia-nek capkutam pikainek qallilirluki suulutaanek; negciit-llu cali suulutaamek piliaqumaarkauluteng tusnganerkiurluki-llu tallimanek punernernek.
EXO.27.1	“Ekuavililuci-llu murakegtaarmek acacia-mek yaassiigenqeggluku, it'ganret pingayunelgat avguluku taketmun iqtutmun-llu, it'ganret-llu tallimiit avguluku qertutarrluku. 
EXO.27.2	Kangiraikun pugumalrianek pitangqertelluku ekuavik, tamalkuan atauciurneruvkarluku, qainga-llu tamalkuan punernermek qallilirluku. 
EXO.27.3	Qantarkiurluki-llu uqurrlilriit qamlleret, qanikciuruciluci, qanciluci, negcililuci, kenercissuutnek-llu qantanek. Tamarmeng makut punernermek taqumaarkaugut. 
EXO.27.4	Punernermek-llu ingelqaarmek pililuci kulutnek kangiraikun tegumiaqessuucirluku. 
EXO.27.5	Ingelqaar ekuaviim mengliin acianun elliluku tekisngaluku ekuaviim avga qulmun. 
EXO.27.6	Tegumiaqessuutekiurluku-llu murakegtaaraagnek acacia-mek punernermek qallilirlukek; 
EXO.27.7	tegumiaqessuutekak nuvusngaarkaulutek kulutnun ekuaviim avategkeni calligcimaaqan. 
EXO.27.8	Ekuavik muragnek piliaqluku iluliluku, picirkiurumallra nasvallrucimtun ingrim qaingani.
EXO.27.9	“Pelatekaq Agayuvik umegkiurniarci 'lumarraqegtaarnek aqevlaarkanek. Ungalalirnermi yuinaak malruk qulmek cipluku (50) yaaltanek umget taktaarkaugut. 
EXO.27.10	Napartengqerrarkauguq yuinarnek (20) punernernek, tusngallerluteng naparyat tamarmeng punernernek, negcigluteng enenguterluteng-llu qevlercetellrianek qerrirlinek. 
EXO.27.11	Neglirnerem-llu umegkaa tuaten cali ayuqluku. 
EXO.27.12	Kanavalirneq-llu umengqerrarkauguq yuinaq tallimanek (100) yaaltanek taktalriamek, qulnek-llu naparyarluni, qulnek cali tusngallerluteng. 
EXO.27.13	Calaralirneq-llu iteryaram nunii cali yuinaq tallimanek (100) yaaltanek taktalriamek umengqerrarkauluni. 
EXO.27.14+EXO.27.15	Iteryaram avategkeni umegtangqerrarkauguq pingayunelgat avegluku yaaltanek, pingayunek naparyarluteng naparyat-llu tusngallerluteng. 
EXO.27.16	Iteryaraani umegtangqerrarkauguq qulnek yaaltanek taktalriamek 'lumarraqegtaarmek, taqumalriamek qiuglimek, qesurlimek, kavirlimek-llu qusngit melqurritnek, mingeqluni-llu tangnircaumaluni. Cetamanek naparyanek nayumiqasterluni cetamanek-llu tusnganerluteng. 
EXO.27.17	Tamarmeng naparyat kassutmun umegmi itutengqerrarkaugut qerrirlinek nuvutnek, negciit-llu cali qerrirlinek tusngallrit-llu punerneruluteng. 
EXO.27.18	Umek ayuqerkauguk yuinaak malruk qulmek (50) yaaltanek taktaluni, yuinaq tallimanek yaaltanek (25) iqtutaluni, pingayuak avguluku yaaltanek qertutaluni. Umget piliaqumaarkaugut 'lumarraqegtaarnek punernernek atlirnerluteng. 
EXO.27.19	Tamarmeng cat aturarkai Pelatekam, nuqsugcimavigkai-llu Pelatekam umgem-llu punerneruarkaugut.
EXO.27.20	“Alerqurki Israel-aam yui taitesqelluki assinratnek olive-aat uquata kenurram uqurkaanek, kumauralarniartuq atakumi. 
EXO.27.21	Aaron-aam qetunrani-llu elliciqaat kenurraq Pelatekam iluanun, elatiinun capem, ciuqerrani Akqutem Yaassiigan. Tuani ciuqamni kumalararkauguq atakumek unuakullranun. Man'a alerquun atulararkaqluku Israel-aam yuin kinguveteng-llu akwarpak.
EXO.28.1	“Taisqiu anelguten Aaron-aaq qetunrai-llu Nadab, Abihu, Eleazar, Ithamar-aq-llu allakarluki Israel-aam yuinek, kevgiurniaraatnga agayulirten͞guluteng. 
EXO.28.2	Agayulirtetarnek aturaliniaran anelguten Aaron-aaq, takarnarqutkainek tangnirqutkainek-llu. 
EXO.28.3	Quyurrluki tamalkuita elisngalriit calistet cikillrenka piyugngacimek, qanrulluki-llu Aaron-aaq aturalisqelluku. Naaqicimaniartuq agayulirten͞gurrluku kevgiullerkaanun wangnun. 
EXO.28.4	Maa-i makut aturat piliarkait: qat'gailitaq, as'arcen̄a'ar, qalliq qaraliliumalria, nacaq nemrucaraq, iqtulria-wa naqugun. Makut taq'erkaugait aturat Aaron-aamun qetunrainun-llu agayulirten͞guluteng kevgiurniaraatnga. 
EXO.28.5	Caliaqestait makunek aturluteng piniartut: qiuglinek, qesurlinek, kavirlinek-llu qusngit melqurritnek 'lumarrarnek; suulutaanek yualukanek 'lumarraqegtaarnek-llu.
EXO.28.6	“As'arcen̄a'ar piliaqniaraat qiuglinek, qesurlinek, kavirlinek-llu qusngit melqurritnek 'lumarrarnek, suulutaamek yualukamek, 'lumarraqegtaarnek-llu, mingeqluku tangnircaumaluku. 
EXO.28.7	Tusailitangqerciquq malrugnek mingqusngalriignek menglegkenun, taukugnegun itutelararkaulukek. 
EXO.28.8	Naqugutmek-llu pililuci 'lumarrarmek taqumalriamek, as'arcen̄a'armun piliaqellerpeci ayuqiinek, mingqulluku-llu as'arcen̄a'armun atauciurrlukek. 
EXO.28.9	Malrugnek-llu ayuqenrilngurnek qaralilgegnek teggalquqegtaaraagnek piluci, qaingagnun-llu igaulluki atrit qula malrugnek cipluku Jacob-aam qetunrai, 
EXO.28.10	igaulluki tungliqutaciicetun yuurtellrita, arvinlegnek aternek atauciq aipaa-llu cali arvinlegnek. 
EXO.28.11	Teggalquliurtem̄un caliaqevkarlukek igautelluki Jacob-aam qetunrain atrit ellilukek-llu suulutaamek tusngallirlukek. 
EXO.28.12	Taukuk-llu teggalquk ellilukek as'arcen̄araam tusailitagkenun umyuaqutnguvkarlukek Israel-aam qetunrainun; Aaron-aam ang'aquralarciqai atrit tusgegmini. Tuaggun wiinga 
EXO.28.13	Pililuci malrugnek suulutaagnek tusngallerkagnek 
EXO.28.14	malruinek-llu kalivnernek suulutaarrlainaagnek qipumalriignek ilavkuyagartun ayuqlirilukek, tusngallerkiuragnun-llu ellilukek.
EXO.28.15	“Qat'gailiciluku-llu agayulirten͞guneq atulararkaanek taringnaurqami Agayutem piyullranek. Taqniarci 'lumarrarnek as'arcen̄a'armun atullerpeci ayuqaitnek aturluci tangnircautai-llu ayuqluki. 
EXO.28.16	Yaassiigenqeggarkauguq tapluku-llu malruurrluni, qulngunrita'arnek-llu cetyaarnek iqtutaluni qulngunrita'arnek-llu taktaluni. 
EXO.28.17	Ellivikluku cetamainek nalkuralrianek teggalquyagarnek. Ciuqlirmun elliiluci ruby-mek, topaz-aamek, garnet-aamek-llu; 
EXO.28.18	tunglianun-llu emerald-aaq, sapphire-aq, diamond-aaq-wa; 
EXO.28.19	pingasuingatnun-llu turquoise-aq, agate-aq, amethyst-aaq-wa; 
EXO.28.20	cetamaingatnun-llu beryl-aamek, carnelian-aamek, jasper-aamek-llu. Makut tusnganengqerrarkauluteng suulutaamek. 
EXO.28.21	Makut tamarmeng qula malrugnek cipluku teggalqut igangqerrarkaugut atritnek Jacob-aam qetunrain, nallunairluki ilakellriartai Israel-aam yuin. 
EXO.28.22	Qat'gailitaq-llu qipumalrianek kalivnernek suulutaanek pikiurluku. 
EXO.28.23	Malrugnek-llu kulutegnek ellivikluku qulirnerkun kangiragkenkun, 
EXO.28.24	qillrullukek-llu malruk qipumalriik kalivnerek kulutegnun. 
EXO.28.25	Iqukek-llu kalivnerek qillrullukek tusngallerkiuragnun, tuaten pikunek ellimaarkauguk manulirneragnun tusailitagken as'arcen̄araam. 
EXO.28.26	Pililuci cali malrugnek kulutegnek suulutaagnek, ellilukek-llu atlirneran kangiraagkenun qat'gailitam ilulirnermun as'arcen̄araam tunglirneranun. 
EXO.28.27	Allagnek cali kulutegnek pililuci, ellilukek-llu atlirmun iqukegnun as'arcen̄araam tusailitagken naqugutiin quliinun. 
EXO.28.28	Qillrulluki kulutet kulutngullgutaitnun qiuglimek pelacinagmek, qat'gailitaq as'arcen̄a'armek au͡g'arrngairulluku.
EXO.28.29	“Aaron-aaq itquni Tanqilriamun una qat'gailitaq aturarkaugaa, igaumalria ilakelriartainek Israel-aam, tua-i-wa Wiinga 
EXO.28.30	Ellilukek Urim-aaq Thummim-llu
EXO.28.31	“Qalliq as'arcen̄a'armun iluqliuluku aturarkaq taqumaarkauguq qiuglirrlainarmek qusngim melqurranek 'lumarrarmek. 
EXO.28.32	Una ukinengqerrarkauguq qamiqum pugyararkaanek, ukineq-llu mingqulluku menglelirluku allegyailkucirluku. 
EXO.28.33+EXO.28.34	Kinguqerra kassutmun atsaruanek qiuglinek, qesurlinek, kavirlinek-llu qusngim melqurrinek 'lumarrarnek, akuleliluki suulutaanek kuluk'uunarnek. 
EXO.28.35	Aaron-aam una atularciqaa agayulirten͞guluni kevgiuraqami. Itraqan ciuqamnun Tanqilriamun wall'u tuaken an'aqan, kuluk'uunaat nepiit niitnarqelaasqelluki, niitnailkata tuqunayukluku.
EXO.28.36	“Tangnircautmek pililuci suulutaamek igarluku-llu qaingakun, ‘Allakaumalria 
EXO.28.37	Tauna-llu qillrulluku manulirneranun qamiqurran nemran qiuglimek pelacinagmek. 
EXO.28.38	Aaron-aam una atulararkaugaa qauramini. Tua-i wiinga 
EXO.28.39	“'Lumarraqegtaarmek pililuci keggaqlirkiuqiciu Aaron-aaq nacaliluku-llu cali. Cali-llu qamiqurra nemliluku, naqugutkiurluku-llu tangnircarluku yualukayaarnek mingqusngalrianek.
EXO.28.40	“Keggaqlililuki, naquguciluki, nacaliluki-llu Aaron-aam qetunrai, takarnarqutkaitnek tangssunarqutkaitnek-llu. 
EXO.28.41	At'elluki makut aturat anelgutevnun Aaron-aamun qetunrainun-llu, naaqilluki-llu wangnun allakarluki. Mingugluki-llu olive-aam uquanek kevgiurniaraatnga agayulirten͞guluteng. 
EXO.28.42	Qerrullililuki-llu nanilngurnek qukaatnek ciisqurritnun tekisngalrianek, uatait alaiteksaunateng piniartut. 
EXO.28.43	Aaron-aam qetunrani-llu kesianek atularniarait Pelatekamun Agayuvigmun itraqameng. Wall'u ekuavik ullagaqamegteggu agayulirten͞guluteng kevgiuqata'arqameng Tanqilriami, tuqucimanritniartut matangqacirteng pitekluku. Man'a caqtaarpek'nani picirkauguq Aaron-aamun kinguvrinun-llu.
EXO.29.1	“Waten piarkauguten naaqiskuvki Aaron-aaq qetunrai-llu agayulirten͞gurrluki caliamnun: upluci ataucimek piyagarmek nulirtem̄ek malrugnek-llu angucalugnek qusngignek natlugnerilnguugnek. 
EXO.29.2	Mukaarkat-llu assinritnek tau͡gaam quuleciraunaku, kelipiluci olive-aat uquitnek ilaluku ilait tau͡gaam ilaunaki. Ilait-llu mamkunaki assaliayaartun elucilirluki olive-aat uquitnek mingugluki. 
EXO.29.3	Caqumun ekluki elliitekluki-llu wangnun ekuagikuvet nulirtem̄ek angucalugnek-llu qusngignek.
EXO.29.4	“Tailluku Aaron-aaq qetunrai-llu iteryaraanun Pelatekam Agayuviim upyutmek-llu ervuqertelluki. 
EXO.29.5	Nutaan Aaron-aaq agayulirtet aturaitnek ac'etniarci, keggatmek, 'lumarrarmek-llu as'arcen̄araam iluqlianek, as'arcen̄a'armek, qat'gailitamek, naqugutmek-llu. 
EXO.29.6	Nacaq-llu nemrucaraq at'elluku, tuavet-llu elliluku kencignarqelria naaqicimallran nallunailkutaa igaumaluni, ‘
EXO.29.7	Uquq-llu tua-i teguluku qamiqurranun kuvluku mingugluku-llu.
EXO.29.8	“Qetunrai-llu tailluki keggatnek at'elluki. 
EXO.29.9	Naqugucirluki nacarluki-llu nemrucaranek. Tuaten naaqitarkaugan Aaron-aaq qetunrai-llu. Ellaita kinguvrita-llu kevgiurciqaatnga agayulirten͞guluteng akwarpak.
EXO.29.10	“Nulirtem̄ek tailluci Pelatekam Agayuviim ciuqerranun, Aaron-aaq-llu qetunrai-llu qanrulluki unatait ellisqelluki taum qamiqurranun. 
EXO.29.11	Tuqulluku-llu nulirta tuani tanqilriami ciuqamni iteryaraani Pelatekam Agayuviim. 
EXO.29.12	Nulirtem augan iliinek piluten, yuararpegun-llu ekuaviim kangran kangiraini anngalriit mingugluki; ilii-llu augem kuvluku acianun ekuaviim. 
EXO.29.13	Nulirtem qiluin uquat tenguan-llu picalqurra, tartuk-llu uqurtuumakenka, ekuaniaci ekuavigmi elliitekluki wangnun. 
EXO.29.14	Tau͡gaam nulirtem kemga amirtuumaan qilui-llu ekuaniaci nunavci elatiini. Man'a elliitnguuq agayulirtet assiilnguita au͡gautekaatnun.
EXO.29.15	“Cali teguluku angucalum qusngim aipaa, Aaron-aam-llu qetunrain-llu unatait qamiqurranun ellivkarluki. 
EXO.29.16	Tuquqaarluku auga ciqertautniarci qacarnerinun ekuaviim. 
EXO.29.17	Kepurluku-llu temii erurluki-llu ilurrlui iruk-llu kingulirnerek. Elliluki-llu allat natain qamiqurran-llu qaingatnun. 
EXO.29.18	Nutaan-llu ekualuku tamalkuan ekuaviim qaingani, neqkauluku elliitekluku. Tepii mat'um elliitem ilukegcinarquq wangnun.
EXO.29.19	“Cali teguluku aipaa angucaluq qusngiq naaqicissuutekaq, Aaron-aam-llu qetunrain-llu unatait qamiqurranun ellisqelluki. 
EXO.29.20	Tuquqaarluku augan ilii minguutniarci Aaron-aam qetunrain-llu tallirpilirneret ciutaita atlirneritnun, cali-llu tallirpilirneritnun ayautaitnun, tallirpilirneritnun-llu putukuitnun. Ilakuaq-llu auk ciqrulluku ekuaviim caniqerrinun. 
EXO.29.21	Augem-llu iliinek ekuaviim qainganelngurmek uqumek-llu qevcallerrluki Aaron-aaq, qetunrai, aturait-llu, allakaumaarkaurtelluki wangnun.
EXO.29.22	“Angucalum qusngim uqua pamyua-llu au͡g'arluku uqurtuumaan, ilurrluin-llu uqua, tenguan-llu picalqurra, tartuk-llu uqurtuumakenka, tallirpilirneq-llu qugtuqaa, 
EXO.29.23	issratmek-llu tegulluci kelipanek ayuqenrilngurnek ataucitaarluki: cake-aamek uqulegmek aipirluku uquilngurmek assaliayaartun ayuqelriamek elliitekumallernek wangnun. 
EXO.29.24	Makut-llu tamalkuita unataitnun Aaron-aam qetunrain-llu elliluki allakaraurrluki elliitnguvkarluki wangnun. 
EXO.29.25	Nutaan-llu unataitnek teguluki ekualuki ekuavigmi, qainganun elliluki ekuagarkam elliitem, neqkauluki elliitnguluki wangnun. Makut tepiit ilukegcinarquq wangnun.
EXO.29.26	“Qat'gai-llu qusngim angucalum Aaron-aam naaqicimallranun atuullrem, yagulluku elliiyarakun elliitekciqerci 
EXO.29.27	“Agayulirta naaqicimaaqan angucalum qusngim qat'gai qugtuqaa-llu naaqiciyarami elliitngulriit wangnun elliitnguarkaugut, allakaumaluteng-llu agayulirtet pikarkauluki. 
EXO.29.28	Wiinga cimirngaunaku picirkiuraqaqa waten yuut piyarami elliigaqata ilakuyucimun, tamakut qat'gai qugtuqaa-llu angucalum qusngim agayulirtet pikarkauluki. Una elliin cikiutnguuq wangnun 
EXO.29.29	“Kencignarqelriit Aaron-aam aturai kinguvarcimaarkaugut qetunrainun tuqullran kinguani, ellaitnun atulararkauvkarluki agayulirten͞gurrluki naaqicimaaqata. 
EXO.29.30	Aaron-aam qetunraan agayulirten͞gurtellriim atani tuqukan, it'lararkam-llu Tanqilriamun kevgiurluni, atulararkaugai makut aturat malrunlegni ernerni.
EXO.29.31	“Kemga qusngim naaqicissuutngullrem Aaron-aamek qetunrainek-llu keniqiciu qallaulluku tanqilriami. 
EXO.29.32	Aaron-aankut qetunrani-llu nerniaraat qusngim kemga issratmelngurnek kelipanek ilaluku Pelatekam Agayuviim amiigani. 
EXO.29.33	Ner'arkaugait assiilngurmun au͡g'aritnguluteng atullret naaqicimallermeggni. Kiimeng agayulirtet makut ner'arkaugait, tua-i-wa kenciknaqngata. 
EXO.29.34	Kemget wall'u kelipat ilakuarukata unuakullranun ekuavkaqiciki; nerumaarkaunritut, tua-i-wa kenciknaqngata.
EXO.29.35	“Ernerni malrunlegni naaqiciyaraq aturniarci Aaron-aamun qetunrainun-llu, alerquutekellrenka tamalkuita aturluki. 
EXO.29.36	Erenret tamalkuita elliilarniartuci nulirtem̄ek ekuagiluci assiilnguum au͡gautekaanek. Waten pillerpeci menuiruciiqaa ekuavik, nutaan-llu kuvluku uqumek kencignarcarluku. 
EXO.29.37	Waten pilarniartuci ernerni malrunlegni. Nutaan-llu ekuavik tanqigilriarurciiquq tamarmi; yuunge'rmi wall'u caunge'rmi agturtii tanqilriarullran pinian picurlagcetarkauluku.
EXO.29.38	“Waniwa elliitek'lararkaten ekuavik aturluku: qusngiyagaagnek malrugnek ataucimek allrakungelriignek elliilarciquten unuaquaqan. 
EXO.29.39	Ekuagaqluku aipaa unuakumi aipaa-llu atakumi. 
EXO.29.40	Ciuqliq qusngiyagaq tapilarniarci elliiluci malrugnek usperegnek mukaamek, urcimalriamek urucirluku saskat cetaman imaitnek olive-aat uquatnek. Saskat-llu cetaman imaitnek wine-amek elliitekamek. 
EXO.29.41	Ekualuku-llu aipaa atakumi, tapirluku amllertataitnek mukaam, uqum, wine-am-llu unuakumi pillerpeci. Una elliitnguuq wangnun 
EXO.29.42	Taqsuunaku man'a ekuagiyaraqciqerci elpeci kinguverpeci-llu Pelatekam Agayuviim amiigani 
EXO.29.43	Tuani tangerciqanka Israel-aam yui, tauna-llu ucurnarqucima kenciknarivkarciqaa. 
EXO.29.44	Tanqigiciqagka-llu Pelatekaq Agayuvik ekuavik-llu, allakarluki-llu Aaron-aaq qetunrai-llu kevgiuresqellua agayulirten͞guluki. 
EXO.29.45	Uitallgutkeciqanka-llu Israel-aam yui Agayutkeciqaatnga-llu. 
EXO.29.46	Nallunriciiqaat-llu 
EXO.30.1	“Ekuavilikici murakegtaarmek acacia-mek tepkegcilrianek ekuavigkamek. 
EXO.30.2	Yaassiigenqeggarkauguq, akimiaq pingayunek cipluku cetyaarnek taktaluni, akimiaq-llu pingayunek cipluku cetyaarnek iqtutaluni, it'ganernek-llu pingayunek qertutaluni. Qaingan kangiraini pugumalriit ilakliiyusngaarkauluteng taumun. 
EXO.30.3	Qaingan qacarneri tamalkuita pugumalriari-llu patuluki suulutaamek, suulutaamek-llu menglelirluku. 
EXO.30.4	Malrugnek-llu suulutaagnek kulutegnek teguyarirluku mengliin aciakun avategken'gun, uitavigkiurlukek muriik ayagatsuutekak. 
EXO.30.5	Makuk ayagatsuutekak murakegtaaraulukek acacia-rulukek qallirrlukek-llu suulutaamek. 
EXO.30.6	Una ekuavik elliniarci capem elalirneranun agalriim ciuqerrani Akqutem Yaassiigan. Tuani wiinga tanglarciqamken. 
EXO.30.7	Unuakullra tamalkuan Aaron-aam kenurrat auluksarturaqamiki tuani aruviaralarniartuq tepkegcilriamek. 
EXO.30.8	Tuaten-llu cali pilarniartuq atakumi kenurrat kumartaqamiki. Una elliiyaraq aruviarnek atulararkaugarci taqsuunaku kinguverpeci-llu. 
EXO.30.9	Inerquusngalrianek wani aruvagkanek ekuagiksaunaci wall'u ungungssinek mukaarkanek-llu. Elliiksaunaci-llu wine-amek kuvluku qainganun. 
EXO.30.10	Allrakumi ataucirqumek Aaron-aam menuircalararkaugaa ekuavik, kangiraini pugumalriit augmek mingugluki, ungungssim assiilnguut au͡gaumallerkaatnun ekuamallrem auganek. Man'a atularciqerci ataucirqumek allrakum iluani taqsuunaku ukanirpak. Una ekuavik kencignarqeqapiartuq 
EXO.30.12	“Israel-aam yui naaqekuvteng atauciuqaqluteng unguvaseng akilirciqaat 
EXO.30.13	Tamarmeng naaqutngulriit akilirarkaugut pisqumatacirmegcetun, cuqcimalriamek tamatum nalliini cuqciyaraat aturluku. Man'a tamarmeng akilirarkaqaat wangnun elliitekluku. 
EXO.30.14	Tamarmeng naaqutngulriit angutet yuinarnek allrakungelriit cipluku-llu, akiliriciqut elliitekluku 
EXO.30.15	Tukuulriim cipluku pingaunani, arrsaulriim-llu cali enurrluku pingaunani, 
EXO.30.16	Avularniaten akit yuinek Israel-aam aturluki-llu Pelatekam Agayuviim piilutainun. Una akiliquraun unguviita akiliutekaa, wiinga-llu nalluyagusngaitaqa cayailkuciumallerkaat.”
EXO.30.18	“Punernermek ermigcuuciluci punernermek-llu tusnganirluku. Elliluku-llu akuliignun Pelatekam Agayuviim ekuaviim-llu, mermek-llu imirluku. 
EXO.30.19	Aaron-aam qetunrani-llu atularciqaat meq eruraqamegteki unateteng it'gateng-llu 
EXO.30.20	Pelatekamun Agayuvigmun iterpailegmeng wall'u ekuavik ullagpailegmegteggu ekuagiyarturluteng 
EXO.30.21	Unateteng it'gateng-llu erularciqait tuqunritnaluteng. Man'a piciryaraugarkauguq, ellaita kinguveteng-llu atulararkauluku akwarpak.”
EXO.30.23	“Tepkegcilrianek ayuqenrilngurnek piluten: qula malrugnek cipluku usperegnek myrrh-amek, arvinlegnek uspernek narnirqellriamek cinnamon-aamek, arvinlegnek uspernek tepkegcilriamek cane-amek, 
EXO.30.24	qula-llu malrugnek cipluku cassia-mek, tamarmeng usperumaluteng (tamatum nalliini usperiyaraq aturluku). Atauciq-llu gallon-aaq olive-aat uquat avulluku. 
EXO.30.25	Tamakut aturluki kencignarqellriamek mingugkiurniartuten pilauciicetun tepkegcauciaqameng tepkegcaucitulit. 
EXO.30.26	Tauna aturluku mingugniaran Pelatekaq Agayuvik, Akqutem-llu Yaassiiga, 
EXO.30.27	estuuluq tamalkuita-llu aklui, kenurrarvik aklui-llu, tepkegcilrianek-llu aruviarvik, 
EXO.30.28	elliitet ekuaviat aklui tapeqluki, ermigcuun tusngallra-llu cali. 
EXO.30.29	Makut waten piluten allakarciqaten tanqilriarurtevkarluki. Caunge'rmi yuunge'rmi agturtii picurlagcecimaciquq tanqilriim piniakun.
EXO.30.30	Mingugluku-llu Aaron-aaq qetunrai-llu, naaqilluki-llu, agayulirten͞guluteng kevgiurniaraatnga. 
EXO.30.31	Qanrulluki-llu Israel-aam yui, ‘Man'a tanqilria minguk atularciqaat kevgiulriit wangnun ukanirpak. 
EXO.30.32	Kuvumaarkaunrituq yuungina'arnun, aturluku-llu piliaqsaraa allamek ayuqiinek pilingaituci. Tanqilriaruuq, tuaten-llu aulukarkauluku tanqilriaruluku. 
EXO.30.33	Kia-llu ayuqelikaku wall'u atuqaku yugmun agayulirten͞gunrilngurmun tauna ilaungairuciiquq yumnun.’”
EXO.30.35	Aturluki-llu aruviarkiurluten, akuyulluki tepkegcaucitulim pilauciatun. Taryirluku-llu menuitniartuq tanqigluni-llu. 
EXO.30.36	Ilii-llu arilluku powder-aarrurrluku, Pelatekamun Agayuvigmun piluku Akqutem Yaassiigan ciuqerra kanevluku. Aulukciqan man'a tanqilriaruqapiaralriatun pitarrluku. 
EXO.30.37	Tuaten ayuqellriamek piliyaqunaci elpeci aturarkarpecen̄ek. Aulukekiu tanqilriatun pitarrluku allakaumalriatun wangnun. 
EXO.30.38	Kina imna ayuqiinek pilikuni elliin tepkegcauteknaluku, tauna ilaungairuciiquq yumnun.”
EXO.31.2	“Cucukellruaqa Bezalel-aaq, qetunraa Uri-m, tutgarii Hur-am Judah-m yuinek, 
EXO.31.3	pingevkallruaqa-llu pinimnek. Pingevkarluku-llu ayuqucingnamek, munaryaramek-llu, caliyugngarivkarluku munarnarqellrianek. 
EXO.31.4	Upciurallerkaanek-llu cat ayuqucirkaitnek caliaqluki-llu aturluki suulutaat, qerrirlit, punerneret-llu. 
EXO.31.5	Teggalquqegtaarnek-llu kepurillerkaa enekaitnun-llu elliaqluki, muraliulallerkaanek, allanek-llu munarcaarluni tangniqluki caliaqnarqellrianek. 
EXO.31.6	Oholiab-aaq-llu nakmikellruaqa, Ahisamach-am qetunraa, Dan-am yuinek, calillguciisqelluku Bezalel-aaq. Allat-llu elisngalriit calistet piyunarqucilillruanka caliaqesqelluki tamalkuita alerquutellrenka. Makuuluteng caliaqerkait: 
EXO.31.7	Pelatekaq, Akqutem Yaassiiga patua-llu, Pelatekam-llu aklui tamalkuita, 
EXO.31.8	estuuluq aklui-llu, kenurrarvik suulutaarrlainarmek piliaqumalria aklui-llu, aruviarmek-llu ekuavik, 
EXO.31.9	ekuavik elliitnek tamalkuita-llu aklui, ermigcuun acia-llu, 
EXO.31.10	tangkegcinarqelriit agayulirtet aturait, Aaron-aam qetunrain-llu atulararkait kevgiuraqameng agayulirten͞guluteng. 
EXO.31.11	Uquq mingugkaq, narnirqellria-llu aruvagkaq Tanqilriami. Makut caliaqellermeggni pisqelqa atuqapiarluku caliaqelararkaugait.”
EXO.31.13	qanrutesqelluki Israel-aam yui, “Sabbath-aaq atuqiciu, mernuinercirvika, nallunailkutauciqngan elpecen̄un wangnun-llu akwarpak, kinguverpecen̄un-llu tamalkuitnun nallunritesqelluku wangnun yuk'ucirci. 
EXO.31.14	Una mernuinercirvik aturarkaugarci tanqilriaruan elpecen̄un; menulirtii tuqucimaarkauguq; kina-llu imna tuani ernermi calikuni tuqucimaarkauguq. 
EXO.31.15	Ernerni arvinlegni caliarkaci caliaqeciqaci tau͡gaam erenret malrunelgat Sabbath-aaruuq, mernuinercirviuluni tanqilriamun 
EXO.31.16	Israel-aam yuin aturarkaugaat una erneq kinguvertuumarmeng nallunailkutauvkarluku akqutmun. 
EXO.31.17	Nallunailkutauciquq nangyuunani wangnun Israel-aam-llu yuinun, ernerni arvinlegni 
EXO.31.18	Agayutem qalarutenriamiu Moses-aaq Ingrim Sinai-am qaingani cikiraa malrugnek teggalqugnek igarviignek, elliin Agayutem igautellruluki taukugnun qulen alerquutet.
EXO.32.1	Yuut nerinit'ngengameng Moses-aam atrallerkaanek ingrimek ullagluku quyurrvikaat Aaron-aaq qanrulluku-llu, “Agayut'likut ciuliqagtekamten̄ek, Moses-aaq imna Egypt-aamek anutestellerput qaillun piciilamteggu.”
EXO.32.2	Aaron-aam tua-llu qanrutai, “Yuuvkarciki suulutaat kulutet aqlitait nuliarpeci, panigpeci, qetunrarpeci-llu, tailluki-llu wangnun.” 
EXO.32.3	Tamarmeng-llu yuut aqliteteng yuuluki taitait Aaron-aamun. 
EXO.32.4	Aaron-aam teguluki aqlitet urugtai, kuvluku-llu uruumalria yurcirissuutmun eluciliumalriamun, pililuni-llu suulutaamek kuluviit angucaluatnek.
EXO.32.4	Yuut-llu qanertut, “Israel-aam yuini, una agayutkarput Egypt-aamek anutesteklerput!”
EXO.32.5	Aaron-aaq-llu ekuaviliuq ciuqerrakun agayutnguam qanerluni-llu, “Unuaqu nerevkariciqukut 
EXO.32.6	Unuaquan unuakuarmi taitut ungungssinek ekuagarkanek allanek-llu neqkanek agayukuneng elliitekameggnek. Yuut-llu aqumluteng ner'ut kiituani akusrartengut taangiqluteng mer'aluteng akusrarutekiluteng tuaten.
EXO.32.8	Ak'a cakaarait ayuqucirtuutekellrenka alerquutet; pililuteng kuluviit angucaluatnek suulutaamek ciktaarvikluku-llu, cali-llu elliivikluku ekuagiluteng, qanerluteng-llu, ‘Waniwa agayutsi Israel-aam yuini, anutestellerci Egypt-aamek.’ 
EXO.32.9	Nallunritaqa ukut yuut qanruyutmeggnun maligtaqutesciigaluciat. 
EXO.32.10	Arulairtengnaqsaqunii, qenrucamki piunriqataranka. Nutaan-llu elpet kinguveten-llu angliriluki atanruvigpaurceciiqanka.”
EXO.32.11	Tau͡gaam Moses-aam kaigavikaa 
EXO.32.12	Ciin-llu Egypt-aarmiut waten qanerkangevkarciqsiki, ‘Umyuarrliqulluki ayautellrui tuquvkarnaluki ingrini, nangluki nunam qainganek au͡g'arluki.’ Eq'uqertellren pellugcessgu; umyuan cimirru ca assiitellria ellaitnun tuc'etevkenaku. 
EXO.32.13	Umyuaqiki pisteten Abraham-aaq, Isaac-aaq, Jacob-aaq-llu, elpenek akqelten qanrulluki, ‘Kinguveci amllertarivkarciqanka agyatun qilagmi, man'a-llu nuna tamalkuan akqutkelqa cikiutekciqaqa kinguverpecen̄un, ellaitnun piksagutarkauvkarluku akwarpak.’” 
EXO.32.14	Tua-i 
EXO.32.15	Moses-aaq-llu atrartuq ingrimek tegumiaqlukek teggalquk malruk igarviik, igausngaluteng taukugni qulen alerquutet. 
EXO.32.16	Agayutem ellminek igarviik piliaqellruak igaulluki-llu alerquutet qaingagnun.
EXO.32.17	Joshua-m niicamiki yuut qayagpagalriit Moses-aaq qanrutaa, “Niitua anguyautellriit nepaitnek yuut uitaviatni.”
EXO.32.18	Moses-aaq-llu qanertuq, “Anguyagkun cirlakilriit nepkenritaat, cirlakumalriit-llu cali nepkevkenaku. Wiinga atulrianek niitua.”
EXO.32.19	Moses-aam uitavigteng yaaqsinriamiu agayutnguaq tangerrnarian, yuut-llu yuralriit tangrramiki, cakneq qenqe'rtuq. Tuani ingrim engeliini teggalquk milpautak tegumiaqellregni naveglukek. 
EXO.32.20	Teguluku-llu agayutnguaq piliallrat uruggluku itumtaa powder-aatun qamllerurrluku, mermun-llu kanevlerqaarluku Israel-aam yuinun mertelluku. 
EXO.32.21	Qanerluni-llu Aaron-aamun, “Ukut yuut qaillun pikiitgen cakneq assiitellriamek assiilngirceciki?”
EXO.32.22	Aaron-aam kiugaa, “Qenrutenrilnga wiinga. Nallunritan ukut yuut assiilngurmek aturnaluteng mayiteq'lauciat. 
EXO.32.23	Waten qanrutaatnga, ‘Nalluarput Moses-aam qaillun picia, anutesteklemta Egypt-aamek. Taumek agayut'likut ciuliqagtekamten̄ek.’ 
EXO.32.24	Qanrutanka-llu suulutaat tangnircautekluki atuqengait taitesqelluki. Wiinga-llu kenermun egcamteng tamakut taitellrit una kuluvauluni tuaken alairtuq!”
EXO.32.25	Tua-i Moses-aam tangrraa yuut umyuarteng maligtaquluku pillrat, (tua-i-wa Aaron-aam ciuliqagteluaqerpek'naki pivkarluki), kasngunarqellriamek piluteng inglumeng ciuqerratni. 
EXO.32.26	Tua-i Moses-aaq nangerrluni iteryaraanun uitavimeng qanertuq, “Tamarpeci 
EXO.32.27	Elliin-llu qanrutai, “Waten qanertuq 
EXO.32.28	Levite-at-llu Moses-aam qanellratun piut. Yuut-llu tiissitsaat pingayun (3,000) tuani tuquluteng. 
EXO.32.29	Moses-aam Levite-at qanrutai, “Unuamek elpecen̄ek allakartuci caliaranun 
EXO.32.30	Unuaquan Moses-aam yuut qanrutai, “Assiitqapigtellriamek assiilngirtuci, tau͡gaam waniwa ataam ingrimun mayurciqua 
EXO.32.31	Moses-aaq tua-i 
EXO.32.32	Ataki au͡g'ariski assiilnguitnek. Tau͡gaam piarkaunrilkuvet atqa au͡g'aqiu kalikanek igausngaviatnek yugpet atrita.”
EXO.32.34	Watua ayagluten ayaucarturki yuut qanrutkellemnun; an'gilama ciuliqagciiqaaten. Tau͡gaam pillerkaq tekiciiquq anucimirqecetaarillerkaqa ukunek yugnek assiilnguit pitekluki.”
EXO.32.35	Tua-i 
EXO.33.2	An'gilamek ayagceciciqua ciuliqagtekarpecen̄ek, qimagceciiqanka-llu Canaanite-at, Amorite-at, Hittite-at, Perizzite-at, Hivite-at, Jebusite-at-llu. 
EXO.33.3	Ayakatartuci nuqlitnailngurmun naungignarqellriamun-llu nunamun. Tau͡gaam wiinga maliggngaitamci, niicuilnguungavci tumevcen̄i piunrirrnayukluci.”
EXO.33.4	Man'a niitnirqenrilnguq yuut niicamegteggu angniirutut kenuguteteng-llu yuuluki. 
EXO.33.5	-wa Moses-aaq alerqullruani qanrutesqelluki, “Elpeci niicuilnguuguci. Ellma nayuqacuaqaqumci piunriryaramci nangqapiggluci. Watua yuuciki kenuguceci wiinga-llu qaillun pillerkaqa elpecen̄un caliaqeciqaqa.” 
EXO.33.6	Tua-i Ingriq Sinai-aq unicamegteggu Israel-aam yui aturnanrirtut kenugutnek.
EXO.33.7	Israel-aam yui arulairaqata Moses-aam kencignarqellria Pelatekaq Agayuvik napartelaraa yaaqvaariluku qavartarviat. Aterpagcimaluni Pelatekamek Tuanelvianek 
EXO.33.8	Moses-aaq-llu tuavet ayagaqan yuut pelatekameng amiigitni nangengqalartut tangvagluku iternatkaanun. 
EXO.33.9	Itrumariaqan Moses-aaq napalria amirluq atralartuq Pelatekam-llu amiigani uitaluni, 
EXO.33.10	Yuut amirluq tangrraqamegteggu amiigani Pelatekam ciktelartut qigcigyugluteng. 
EXO.33.11	 Moses-aaq qalarut'laraa tungaunaku yuuk yugnikutellriik qalarut'lauciagtun. Moses-aaq utertaqan qavartaumavimeggnun pistii Joshua, Nun-am qetunraa, Pelatekami uitalartuq.
EXO.33.12	Moses-aaq qanertuq 
EXO.33.13	Ilumun ilukegcitkekuvnga qanrusnga picirkiurarpenek, kevgiurnaamken ilukegcivkarturluten-llu. Umyuaqiu-llu cali uum nunarpiim yui elpenun nakmiin yuk'uciat.”
EXO.33.15	Moses-aaq kiuguq, “Maligtarkaunrilkuvkut maaken ayagcecaqunakut. 
EXO.33.16	Qaillun wii ukut-llu yuut nallunriciiqseta elpenun ilukegcitkucirput maligtenrilkuvkut? Nayuquvkut yugni allani maani nunami mistulriatun ayuqeciqukut.”
EXO.33.18	Moses-aaq-llu qanertuq, “Ucurnarqucin wangnun tangercessgu.”
EXO.33.20	Kegginaqa tangertessngaitaqa elpenun, yuum tangerqunia unguvangailan.” 
EXO.33.21	-llu cali qanertuq, “Canimni teggalqumek pitangqertuq nangengqavigkarpenek. 
EXO.33.22	Ucurnarquciqa qitngirnarqellria kituqan teggalqum qerranqurranun elliciqamken unatemnek-llu patuluten kiturnatkamnun. 
EXO.33.23	Unatenka au͡g'aqumki tunuka tangerrniaran kegginaqa pivkenaku.”
EXO.34.2	Upluten unuaqu mayuqina Ingrikun Sinai-akun, tangerciqamken kangrani. 
EXO.34.3	Allam maliggngaitaaten; yuk-llu atauciungraan tangrruuvkaryaqunaciu ingrim qaingani. Qusngit-llu wall'u kuluviit ingrim aciani nerevkaryaqunaciki.” 
EXO.34.4	Tua-i Moses-aaq teggalqugnek igarviignek piliuq, unuakuarmi-llu taukuk Ingrimun Sinai-amun 
EXO.34.6	Tua-i-llu 
EXO.34.7	Akqutka atularaqa amllernun kinguveqellrianun, au͡g'araqluki assiilnguut; tau͡gaam anucimirqecetaanrilngaitanka irniarit tutgarait-llu pingasuingurtellratnun cetamaingurtellratnun-llu kinguvrita angayuqrita assiilngillrat pitekluku.”
EXO.34.8	Moses-aam-llu egmianun ciktaarvikaa nanrarluku. 
EXO.34.9	Qanerluni, “
EXO.34.11	Atuqiciki elpecen̄un alerquutekellrenka unuamek. Ayagceciiqanka Amorite-at, Canaanite-at, Hittite-at, Perizzite-at, Hivite-at, Jebusite-at-llu ciunerpecen̄ek. 
EXO.34.12	Picirkiullguteksaqunaciki yuut tumevcen̄i picurlautngurcuartuq elpecen̄un. 
EXO.34.13	Tau͡gaam ekuaviit navguraqluki, piunriraqluki kencikekait napalriit, kepurluki-llu tangrrutait agayutnguameggnun Asherah-mun.
EXO.34.14	“Ciktaaryaqunaci allanun agayutnun. Tua-i-wa wii 
EXO.34.15	Picirkiuqsaunaci nunam yui ilakluki. Tua-i-wa agayutnguameggnun agayuaqameng ekuagiluteng-llu unayaq'larciqngaceci ilagaasqelluteng, naspaamanayukluci-llu aglumaluci neqnek elliitekellritnek agayutmeggnun. 
EXO.34.16	Qetunraci-llu nulirtularnayukluki tamakut ilaitnek arnanek, ellaita-llu iqlutmuruciiqngatki agayulangevkarluki agayutnguameggnun.
EXO.34.17	“Agayutngualiksaunaci cavilqunek ciktaarvikluki-llu.
EXO.34.18	“Quuleciriyarailngurmek Keliparturyaramun nerevkarilallerci aturaqluku alerqullrucimtun, quulecirailngurnek ner'aqluci ernerni malrunlegni Abib-aam iraluani. Tua-i-wa taumi iralumi Egypt-aaq unitellruavciu.
EXO.34.19	“Tamarmeng tan'gaurluut yung'eqarraarutet cali-llu angucalut ungungssit qunguturat irniqarraarutait wiinga pikanka. 
EXO.34.20	Tau͡gaam utetmun kiputelarciqaci tamalkuita ciulviit irniqarraarutait elliiluci qusngiyagarmek eniinun. Kiputenrilkuvciu uyaqurri navegniaraci. Utetmun kiputaqluki tamalkuita qetunrarpeci ciuqlikacagait.
EXO.34.20	“Kina-llu ciuqamnun iluvarngaituq elliitekaunani.
EXO.34.21	“Ernerni arvinlegni calilarciquci erenret-llu malrunelgatni mernuinercirluci, nauceciiyaraungraan quyurciyaraungraan-llu.
EXO.34.22	“Aturtura'aqluku-llu Nerevkariyaraa Quyurciyaram ayagnirqavci, quyurciluci mukaarkanek nauceciiqarraallerpecen̄ek. Talisvignun-llu Nerevkariyaraq aturaqluku uksuarmi atsanek avurraarluci.
EXO.34.23	“Pingayurqunek allrakumi tamarmeng angutevci tailuteng ciktaarviksartulararkaugaatnga wii, 
EXO.34.24	Anevkaumarikumki atanruvilget ciunerpecen̄ek anglikanirluku-llu nunakarci, kia tegungnaqngaitaa nunasi ukuni pingayuni agayunerpagni.
EXO.34.25	“Kelipanek quuleciralegnek elliiksaunaci tuquciaqavci ungungssinek wangnun. Ilakuaruvkaqsaunaku unuaqullranun kemgem ilii tuqucimalleq Kituutem Nerevkaritiini.
EXO.34.26	“Allamiaqan taitaqluci eniinun 
EXO.34.26	“Keniqsaunaci-llu qusngiyagarnek aanaita milgitnek mirluki.”
EXO.34.28	Moses-aaq-llu tuantuq ernerni yuinaagni malrugni (40) unugtuumaita, nereksaunani meqsaunani-llu. Igartuq-llu igarviignun igaulluki qaneryarartai akqutem, tua-i-wa Qulen Alerquutet.
EXO.34.29	Moses-aaq atraami Ingrimek Sinai-amek tegumiaqluki Qulen Alerquutet nallullrua kegginami qitngirnaricia Agayun qalarutlermini. 
EXO.34.30	Aaron-aam Israel-aam-llu yuin tangllermeggni Moses-aam kegginaa, qitngirnaqluni alingut ullallerkaanek. 
EXO.34.31	Tau͡gaam Moses-aam taisqen͞gateng, Aaron-aam tamarmeng-llu yuut ciuliqagtaita ullagaat, Moses-aam-llu qalarulluki. 
EXO.34.32	Tamatum kinguakun tamarmeng Israel-aam yuin quyurrvikaat, Moses-aam-llu qalarutai tamalkuitnek 
EXO.34.33	Moses-aam taqngami qalarutnermek kegginani patua. 
EXO.34.34	Pelatekamun Agayuvigmun itraqami Moses-aaq qalarucarturluku 
EXO.34.35	Israel-aam-llu yuin tanglaraat Moses-aam kegginaa qitngirnaqluni. Taumek kegginani patumalaqii qalarucartunqiggnatkaminun 
EXO.35.1	Moses-aam quyurtai tamalkuita Israel-aam yui qanrulluki-llu, “Makut maa-i 
EXO.35.2	Ernerni arvinlegni caliarkaci caliaqeciqaci tau͡gaam erenret malrunelgat kencignarqellriaruciquq, erneq uitayaraq allakaumalria wangnun 
EXO.35.3	Uitavigpecen̄i-llu kenermek kumarcingaituci ernermi Sabbath-aami.”
EXO.35.4	Moses-aam Israel-aam yui tamalkuita qanrutai, “Waten 
EXO.35.5	Elliici 
EXO.35.6	'lumarraqegtaarmek; qiuglimek, qesurlimek, kavirlimek-llu qusngit melqurritnek 'lumarrarmek; 'lumarrarmek-llu qusngirngalnguut melqurritnek piliaqumalriamek; 
EXO.35.7	qusngit angucalut amiitnek, kepcimalriamek kavirlimek; qecikegtaarnek; murakegtaarnek acacia-nek; 
EXO.35.8	kenurrat uqurkaitnek; avukusngalrianek mingugkanek tepkegcilrianek-llu aruvagkanek; 
EXO.35.9	teggalquqeqtaarnek-llu allanek-llu qevleqsagnek, ellimaarkanek agayulirten͞gunrem as'arcen̄ariinun qat'gailitamun-llu.
EXO.35.10	“Tamarmeng angutet calitulit tailluteng piliaqerkaugait 
EXO.35.11	Pelatekaq Agayuvik, elatiin iluan-llu qallirkai, negcii, enertai-llu, canirutai, naparyai naparyain-llu tusngallrit; 
EXO.35.12	Akqutem Yaassiiga, ayagatsuutekak, patua, capkutarkaa-llu; 
EXO.35.13	estuuluq, ayagatsuutekak, aklui-llu tamalkuita; kelipat-llu elliitekumalriit Agayutmun; 
EXO.35.14	kenurrarvik aklui-llu; kenurrat uqurtuumarmeng; 
EXO.35.15	aruviarvik tepkegcilrianek ayagatsuutek-llu; mingugkaq, narnirqellriit aruvagkat; capkutaa iteryaraan Pelatekam Agayuviim; 
EXO.35.16	ekuavik elliitnek, punerneret inguqerri tapeqluki, ayagatsuutek, aklui-llu tamalkuita; ermigcuun tusngavia-llu; 
EXO.35.17	capkutat umegkat, naparyait tusngallrit-llu; capa-llu umgem iteryaraan capii; 
EXO.35.18	Pelatekam umgem-llu acilitai ilavkui-llu; Pelatekam ilavkui capet-llu ilavkuit; 
EXO.35.19	tangnirqellriit-llu aturat agayulirtet atulararkait kevgiuraqameng Tanqilriami, kencignarqellriit aturarkai Aaron-aam agayulirtem qetunrain-llu.”
EXO.35.20	Tamarmeng Israel-aat ayagtut, 
EXO.35.21	tamarmeng-llu piyuumilriit taitut elliiluteng 
EXO.35.22	Tamarmeng-llu piyuumilriit angutet arnat-llu taitut kenugutnek pin-anek, aqlitnek, kulutnek, uyamignek, allanek-llu ayuqenrilngurnek qevleqsagnek, tunluki-llu elliitekluki 
EXO.35.23	'Lumarraqegtaarnek-llu pilget taitut: qiuglinek, qesurlinek, kavirlinek-llu; qusngirngalnguut melqurritnek piliaqumalrianek 'lumarrarnek; aminek-llu kavircimalrianek, qecigkilngurnek-llu qatvianek. 
EXO.35.24	Tamarmeng-llu piyugngalriit taitut qerrirlinek punernernek-llu elliitekluki 
EXO.35.25	Tamarmeng-llu calitulit arnat taitut 'lumarraqegtaarnek yualukaitnek-llu qiuglinek, qesurlinek, kavirlinek piliallermeggnek. 
EXO.35.26	Yualukiurluteng-llu cali qusngirngalnguut melqurritnek. 
EXO.35.27	Ciuliqagtet-llu taitut teggalquqegtaarnek allanek-llu qevleqsanek qat'gailitami as'arcen̄a'armi-llu uitaarkanek, 
EXO.35.28	ayuqenrilngurnek-llu tepkegcilrianek uqunek kenurrat uqurkaitnek, uqum mingugkam tepkegcilriit-llu aruvagkat pikaitnek. 
EXO.35.29	Tamarmeng Israel-aam yui piyuumilriit taitut elliitekluki caliarkamun, 
EXO.35.30	Moses-aaq-llu qanertuq Israel-aam yuinun, “
EXO.35.31	Agayutem piniminek imillrua piyugngarivkarluku umyuarturivkarluku elisngarivkarluku munarluku-llu caliyugngarivkarluku, 
EXO.35.32	caliaqumaarkat uptellerkaatnun, aturluki suulutaat, qerrirlit, punerneret-llu; 
EXO.35.33	teggalquqegtaaraat elliqainaurrluki; muriit-llu canaluki; tamalkuita-llu tangniriluki caliaqnarqellriit. 
EXO.35.34	-llu elitnauruteksugngarivkallrua caliyaraq allanun Bezazel-aankugnun Oholiab-aaq-llu, Ahisamach-am qetunraanun Dan-am ilakellgutkelriartainek. 
EXO.35.35	Ayuqenrilnguut makut caliaqetukaitnek caliyugngarivkarak: cavignek tangnircaristet; 'lirqistet wall'u elucirkiuristet; 'lumarralistet 'lumarraqegtaarnek; qiuglinek, qesurlinek, kavirlinek-llu qusngit melqurritnek 'lumarrarnek; allanek-llu 'lumarrarnek. Caliaqsugngariakek caliarkat ayuqenrilnguut elucirkiuriyugngalutek-llu elluarrlutek.
EXO.36.1	“Bezalel-aaq Oholiab-aaq-llu tamarmeng-llu allat munalriit 
EXO.36.2	Moses-aam taisqai Bezalel-aaq Oholiab-aaq-llu tamalkuita-llu allat 
EXO.36.3	Moses-aamek-llu akurturtut yuut elliitellritnek atu'urkanek Pelatekaq Agayuvik piliaqumallrani. Yuut tau͡gaam cali taqeksaunateng elliiguralartut unuaquaqan. 
EXO.36.4	Tua-i Pelatekam Agayuviim caliaqestain tamarmeng caliateng peggluki ullagluku 
EXO.36.5	Moses-aaq qanrutaat, “Yuut cali taiqu'rtut elliitnek cipluki aturarkat 
EXO.36.6	Tua-i Moses-aam alerqurai tamaanelnguut elliinermek taqesqelluki Agayuvigkamun; tua-i yuut allanek taicinrirtut. 
EXO.36.7	Elliitellrit tamakut amllerameng ciptarkaurrluteng-llu caliarata qaqitellerkaanun.
EXO.36.8	Tamarmeng munalriartaita tamakut calistet caliaqaat Pelatekaq Agayuvik. Piliaqaat-llu aturluteng qulnek 'lumarraqegtaarnek qilaumalrianek qiuglinek, qesurlinek, kavirlinek-llu qusngit melqurritnek, qaralilirluku-llu mingeqluku cherubim-aanek. 
EXO.36.9	'Lumarraat angtatkurluteng akimiarunrita'arnek yaaltanek taktaluteng malrugnek-llu yaaltagnek iqtutaluteng. 
EXO.36.10	Talliman mingqutait itulluki, talliman-llu allat cali tuaten mingqulluki itulluki. 
EXO.36.11	Putulirlukek-llu qiuglimek 'lumarrarmek menglekenkun elalirnerkun tamarkenka. 
EXO.36.12	Yuinaak malruk qulmek cipluku (50) putuliraat ciuqliq, aipaa-llu cali tuaten ayuqellrianek putulirluku. 
EXO.36.13	Negciliut-llu yuinaak malruk qulmek cipluku (50) suulutaanek, tamakutgun itutarkaulukek mingqusngalriik malruk atauciurrlukek.
EXO.36.14	Qilagkiuraat Pelatekaq Agayuvik qula ataucimek cipluku 'lumarrarnek qusngirngalnguut melqurritnek piliaqumalrianek. 
EXO.36.15	Piliaqait angtatekluki, akimiarnek yaaltanek taktaluki malrugnek-llu yaaltagnek iqtutaluteng. 
EXO.36.16	Tallimauluki itutait ataucimi arvinelguluki-llu allami aipaani. 
EXO.36.17	Putuliraat-llu yuinaak malruk qulnek cipluku (50) nangneqliat ataucim, yuinaq-llu qulmek cipluku (30) menglii allam. 
EXO.36.18	Negciliut-llu yuinaak malruk qulnek (50) punernernek, itutessuutekiurlukek patuk quyurrlukek patuulararkaurtellukek. 
EXO.36.19	Allagnek cali malrugnek patuliut atauciq qusngit angucaluita amiitnek kavircimalrianek, aipaa-llu qecigkilngurnek aminek elaqliuluku patuugarkaq.
EXO.36.20	Enertain napartait murakegtaarnek acacia-nek piliaqait. 
EXO.36.21	Atauciq naparta akimiarnek it'ganernek qertutaluni yuinaq-llu malrunlegnek cipluku (27) cetyaarnek iqtutaluni. 
EXO.36.22	Tamarmeng-llu enertarkat cipnengqerturluteng itusvigkameggnek. 
EXO.36.23	Ungalalirnera yuinarnek enerkiuraat, 
EXO.36.24	yuinaagnek-llu malrugnek (40) qevlercetellrianek tusngallerkiurluki aciit, malruk itusngavigkak tamarkenka nayumiqavkarlukek. 
EXO.36.25	Neglirnera-llu cali yuinarnek enerkiurluku, 
EXO.36.26	yuinaagnek-llu malrugnek (40) qerrirlimek tusngallerkiurluki. 
EXO.36.27	Tunua-llu kanavalirneq arvinlegnek enerkiurluku 
EXO.36.28	malrutaarluki-llu kangirai. 
EXO.36.29	Makut kangirain enri aciit kassuusngaut itukluteng-llu qulmun. Ukuk enrek kangiraagkenun malrugnun atulriik tuaten piliaqumauk. 
EXO.36.30	Pingayunelguut enerkat, akimiaq-llu ataucimek cipluku qevlercetellriit tusnganret malruuqaqluteng ataucimi enermi.
EXO.36.31	Akimiarnek-llu canirutnek piliut, murakegtaarnek acacia-nek, talliman ataucim canirneran enertain pikaitnek, 
EXO.36.32	talliman-llu akiqliitnun talliman-llu kanavalirnermun iquanun. 
EXO.36.33	Qukaatni canirun ellimaluni qukarluki naparyat, ayaumaluni-llu iquanek iqua tekilluku. 
EXO.36.34	Qallilirait-llu enri suulutaamek, suulutaanek-llu kulutnek ellivikluki, ellissuutekluki canirutnun, cali patumalrianun suulutaamek.
EXO.36.35	Capkutarkiurtut 'lumarraqegtaarnek taqumalrianek, qiuglinek, qesuuranek, kavirlinek-llu, tangnircaumaluteng-llu mingqumalrianek cherubim-aanek. 
EXO.36.36	Cetamanek-llu napakegtaarnek acacia-nek naparyarkiurait capkutat suulutaamek qaingit patuluki, suulutaanek-llu kulutnek elliivikluki, cetamanek-llu qevlercetellrianek tusngallerkiurluki. 
EXO.36.37	Iteryaraa-llu capkutarkiurluku 'lumarraqegtaarmek qecigkilngurmek, taqumalriamek qiuglimek qesuuramek kavirlimek-llu, mingeqluku-llu tangnircaumaluni. 
EXO.36.38	Uumun capmun tallimanek naparyarkiurtut, kulutnek ellivikluki, qallilirluki-llu kangrit qaingit-llu suulutaamek, tallimanek-llu punernernek tusngallerkiurluki naparyat.
EXO.37.1	Bezalel-aam Akqutem Yaassiigek piliaqak murakegtaarnek aturluni, yuinaak malruk tallimanek cipluku (45) cetyaarnek taktalukek, yuinaq malrunlegnek cipluku cetyaarnek (27) iqtutarrlukek, yuinaq-llu malrunlegnek cipluku cetyaarnek (27) qertutarrlukek. 
EXO.37.2	Qallilirlukek-llu suulutaamek ilutuumakenka, suulutaamek-llu menglelirlukek kassutmun. 
EXO.37.3	Teguyarirlukek-llu cetamanek kulutnek suulutaanek, nunalgarrluki-llu cetamanun kanagainun malruulukek atunem avategkeni. 
EXO.37.4	Tegumiaqessuucirlukek-llu murakegtaraagnek acacia-gnek qallilirlukek suulutaamek, 
EXO.37.5	nuvullukek-llu kulutnun qacarnerani uitalrianun. 
EXO.37.6	Patulirlukek-llu suulutaarrlainarmek yuinaak malruk tallimanek cipluku (45) cetyaarnek taktarrluku, yuinaq-llu malrunlegnek cetyaarnek (27) iqtutarrluku. 
EXO.37.7	Malrugnek-llu mulut'uugumalriignek suulutaagnek cherubim-aagnek piliuq, 
EXO.37.8	atunem patum iquugken pikakegnek, taqlukek-llu patumun ilakliiyullukek. 
EXO.37.9	An'gilak cherubim-aak atunem caumallutek patum qaingani, yaqugkenka nengingalriik patumaluku.
EXO.37.10	Estuuluq caliaqaa murakegtaarnek acacia-nek it'ganernek pingayunek taktarrluku, akimiaq pingayunek cipluku cetyaarnek iqtutarrluku, yuinaq-llu malrunlegnek cipluku cetyaarnek (27) qertutarrluku. 
EXO.37.11	Qallilirluku suulutaamek, suulutaamek-llu menglelirluku. 
EXO.37.12	Qerrlulirluku pingayunek cetyaarnek iqtutarrluku kassutmun, qerrlua-llu menglelirluku suulutaamek. 
EXO.37.13	Cetamanek-llu suulutaanek kulutnek pikiurluku, elliluki-llu cetamanun kangirainun kanagain uitallritnun. 
EXO.37.14	Kulutet uitavigkakek tegumiaqessuutek takellriik ellimaut mengliin yaaqsinrilkiinun. 
EXO.37.15	Takellriik tegumiaqessuutek piliaqak murakegtaaraagnek acacia-gnek qallilirlukek-llu suulutaamek. 
EXO.37.16	Qantaliluni-llu suulutaanek estuulum pikainek: saskat, caqut, ilutulriit-llu wine-anun elliitnun assigtarkat.
EXO.37.17	Kenurrarviliuq-llu suulutaarrlainarmek, tusngallra napartii-llu suulutaamek mulut'uugumalriamek piliaqlukek; tangnircautai naunraat, tapeqluki naugaaraat, qikmiruarit-llu atauciurnerurrluki. 
EXO.37.18	Arvinlegnek avayangqerrarkauluni akiqliqellrianek, pingayutaarlutek avategkeni. 
EXO.37.19	Atauciq avayaq pingayunek tangnircautengqerraqluni naunraruanek elucingqerrluteng almond-aatun pet'ngelriatun naugaarluteng qikmiruarluteng. 
EXO.37.20	Napartii tangnircautengqerrluni cetamanek naunrarnek almond-aatun elucilegnek naugaariluni qikmiruarluni-llu. 
EXO.37.21	Naugaaralriartangqerraqluni ataucimek aciat tamarmeng pingayutaaraat avayat. 
EXO.37.22	Naugaaraat, avayat, kenurrarvik-llu atauciurneruluteng piliaqumaut mulut'uugumalriamek suulutaamek. 
EXO.37.23	Kenurrarvik atauciq malrunlegnek kenurrarciraa, kenurriurcuutait-llu uqurviit-llu piliaqai suulutaamek. 
EXO.37.24	Aturluni suulutaamek yuinaat pingayun akimiarmek (75) uspernek, piliaqellrui kenurrarvik aklui-llu.
EXO.37.25	Ekuavik piliaqaa murakegtaarmek acacia-mek, ekuavigkaq tepkegcilriamek. Yaassiigenqegtuq akimiaq pingayunek cipluku cetyaarnek taktaluni, akimiaq-llu pingayunek cetyaarnek iqtutaluni, ataucimek-llu yaaltamek (1 yard) qertutaluni. Pugumalriit qaingan kangiraini ilakliiyusngaluteng ekuavigmun. 
EXO.37.26	Qallilirluku-llu qainga, qacarneri, pugumallrit-llu suulutaamek. Menglelirluku-llu suulutaamek kassutmun. 
EXO.37.27	Malrugnek-llu suulutaagnek kulutegnek ellivikluku akiqliqellrianek mengliin acianun, nuvusngassuutekagkenek muriik ayagatsuutekaan. 
EXO.37.28	Ayagatsuutekak-llu muriik piliaqak murakegtaaraagnek acacia-gnek, qallilirlukek-llu suulutaamek.
EXO.37.29	Kenciknarqellriamek-llu mingugkamek uqumek piliuq, narnirqellriamek-llu aruvagkamek, tepkegcautetun ayuqluku avukusngalriamek.
EXO.38.1	Ekuagiluni elliivigkaq piliaqaa murakegtaarmek acacia-mek. Yaassiigenqegtuq, malrunlegnek avek-wa it'ganernek taktaluni, malrunlegnek-llu avek-wa it'ganernek iqtutaluni, cetaman-llu avek-wa it'ganernek qertutaluni. 
EXO.38.2	Qaingan-llu kangiraini pugumalriit piliaqai atauciurnerurrluki ekuavigmun, nutaan-llu qallilirluki punernermek. 
EXO.38.3	Ekuaviim-llu aklui tamalkuita piliaqai: qantat, qanikciurutet, ilutulriit-llu qantat, negciit, kenrem-llu assigtai. Tamarmeng makut aklui taqumaut punernermek. 
EXO.38.4	Inguqit'liuq punernernek elliluku-llu mengliin acianun, ekuaviim avga tekisngaluku. 
EXO.38.5	Cetamanek-llu kulutnek teguyarirluku, elliluki-llu cetamanun kangirainun. 
EXO.38.6	Murakegtaaraagnek-llu acacia-gnek tegumiaqessuutekiurluku, qallirrlukek punernermek. 
EXO.38.7	Kulutnun-llu nuvullukek avategkeni ekuaviim. Ekuavik taqumauq tuskanek ilua imaunani.
EXO.38.8	Punerneq-llu ermigcuun piliaqaa, punerneq-llu inguqerra tarenriurutaitnek arnat iteryarami kevgiulriit tuani Pelatekami.
EXO.38.9	Pelatekaq Agayuvik capkiuraa 'lumarraqegtaarmek, ungalalirnermi yuinaak malruk qulmek cipluku (50) yaaltanek taktaluni. 
EXO.38.10	Nayumiqasterluni yuinarnek punernernek naparyanek yuinarnek-llu punernernek tusnganerluteng, negcignek-llu nuvucirluki qevlercetellrianek. 
EXO.38.11	Capa neglirnermi ayuquq tuaten. 
EXO.38.12	Kanavalirnermi-llu captangqertuq yuinaq tallimanek (25) yaaltanek taktaluteng, qulnek naparuterluni, qulnek-llu tusnganerluteng negcigluteng nuvuterluteng-llu qevlercetellrianek. 
EXO.38.13	Calaralirnermi-llu iteryarami yuinaq tallimanek (25) yaaltanek iqtutalriamek captangqertuq. 
EXO.38.14+EXO.38.15	Avategkeni iteryaram captangqertuq malrunelgen avegmek yaaltanek capmek. Pingayunek naparterluni pingayun-wa tusnganret. 
EXO.38.16	Tamarmeng capet kassutmun piliaqumaut 'lumarraqegtaarmek. 
EXO.38.17	Naparyat tusngallrit piliaqumaut punernernek. Negciit, nuvutait, naparyat-llu kangrit qalliliumaut qerrirlimek. Tamarmeng-llu naparutai avatiini itusngaluteng qerrirlinek nuvutnek. 
EXO.38.18	Iteryaram-llu capkutaa piliaqumauq 'lumarraqegtaarmek, qilaumaluni qiuglimek qesuuramek kavirlimek-llu, mingeqluku tangnircaumaluni. Taktaluni qulnek yaaltanek, pingayuak avguluku yaaltanek, qertutaluni capiitun mengliin. 
EXO.38.19	Naparuterluni cetamanek, punernernek cetamanek tusnganerluteng. Negciit, naparyat-llu kangrita patuit nuvutait-llu piliaqumaut qerrirlinek. 
EXO.38.20	Acilitai tamarmeng Pelatekam avatiin-llu capain piliaqumaut punernernek.
EXO.38.21	Waniwa igausngallrit amllertaciita atullret caviit Pelatekamun qemangqaviagnun igarviik teggalquk. Taukugni Qulen Alerquutet igausngaut. Moses-aam alerqurai igautesqelluki, ukut-llu Levite-at tamana caliaqluku, calillermeggni ayuqucirtuasterluteng Ithamar-amek, qetunraanek Aaron-aam agayulirtem.
EXO.38.22	Bezalel-aam, qetunraan Uri-m, tutgariin Hur-am, Judah-m ilakellgutkelriartainek, caliaqellrui cat tamalkuita 
EXO.38.23	Ikayurtii Oholiab-aaq, qetunraa Ahisamach-am, ilakellgutkellriartainek Dan-am, tangnircautelisten͞guuq elucirkiurten͞guluni, 'lumarraqegtaarnek-llu 'lumarristen͞guluni, qiuglinek, qesuuranek, kavirlinek-llu.
EXO.38.24	Tamarmi suulutaaq 
EXO.38.25	Qerrirlit nunanek naaqumallernek uqamaltaut uspernek malrunelgen tiissitsaat, tiissitsaam-llu avga yuinaak malruk qulmek ciplukek (7,550). 
EXO.38.26	Waten amllertalria akiliutekelqaat yuut naaqutngullret naaqumallratni, tamarmeng cuq'liumacirteng tekilluku akiliriluteng. Usperilauciat taum nalliini cuqekluku waten akiliutait amllertaut. Tiissitsaam avga, yuinaat-llu talliman pingayunek cipluni tiissitsaat, tiissitsaam avga, yuinaagnek malrugnek qulnek cipluni (603,550) angutet yuinarmek allrakungelriit wall'u ak'allaunrulriit tuani waten amllertaut naaqutngullret. 
EXO.38.27	Qerrirlimek, malrunelgen avegmek cipluku tiissitsaanek (7,500) uspernek atullruut yuinarnun tallimanun tusngallrinun Pelatekam capet-llu; yuinaat pingayun akimiarmek (75) uspernek aturaqluteng ataucimun tusngallermun. 
EXO.38.28	Uitaqalria yuinaak malruk qulmek cipluku (50) usperet, qerrirliq aturluku Bezalel-aaq nuvutnek pilillruuq negcignek-llu naparyat pikaitnek kangrit-llu qallilirluki. 
EXO.38.29	Punerneret-llu 
EXO.38.30	Tamatumek tusngallerkiurai Pelatekam iteryaraanelnquut; punerneq ekuavik ingugerri-llu, ekuaviim-llu aklui, 
EXO.38.31	acikai-llu kassutmun capiin, capem-llu iteryaraan, tamalkuita-llu acilitai Pelatekam avatiin-llu capiin.
EXO.39.1	Qiuglinek, purple-aanek, kavirlinek-llu piliaqait tangnirqellriit aturat, agayulirtet atulararkait kevgiuraqameng Tanqilriami. Pilillruat Aaron-aaq agayulirten͞gulriit aturaitnek 
EXO.39.2	As'arcen̄a'ar piliaqaat 'lumarraqegtaarmek qiuglimek, qesuuramek, kavirlimek-llu; suulutaamek yualirluku. 
EXO.39.3	Mulut'uugtut saanermek suulutaamek, kepurluku-llu amililuku caliaqsunariluku nuvucunariluku 'lumarraqegtaarmun, qiuglinun, qesuuranun, kavirlinun-llu qusngit melqurritnun. 
EXO.39.4	Tusailiciut-llu malrugnek as'arcen̄araam pikagkenek ellilukek-llu qacarneregkenun ituksugngarivkarlukek. 
EXO.39.5	Tupinqeggluni taqumalria naqugun piliaqumalria, au͡gkut ayuqaitnek ellimauq as'arcen̄a'armun atauciurnerurrlukek, tua-i 
EXO.39.6	Teggalqut-llu kavircetellriit carnelian-aat uptait elliluki-llu suulutaanek tusngallirluki. Tamakunun munallerteng aturluku cetrutait Jacob-aam qetunrain qula malrugnek cipluku atrit. 
EXO.39.7	Elliit tusailitagkenun as'arcen̄araam umyuaqutnguvkarluki qula malrugnek cipluku ilakutellriartainun Israel-aam, 
EXO.39.8	Piliaqaat qat'gailitaq aturluteng atullermeng ayuqaitnek as'arcen̄a'ar piliaqellermeggni, qaralii-llu ayuqluki. 
EXO.39.9	Yaassiigenqegtuq tapingaluni qulngunrita'arnek cetyaarnek taktaluni qulngunrita'arnek-llu cetyaarnek iqtutaluni. 
EXO.39.10	Nalleqliqellrianek cetamainek teggalquqegtaarnek ellivikaat qainga: Ciuqliit ruby-mek, topaz-aamek, garnet-aamek-llu. 
EXO.39.11	Tungliit-llu, emerald-aaq, sapphire-aq, diamond-aaq-wa. 
EXO.39.12	Pingasuingit-llu, turquoise-aq, agate-aq, amethyst-aaq-wa. 
EXO.39.13	Cetamaingit-wa, beryl-aaq, carnelian-aaq, jasper-aaq-wa. Makut tusngavingqertut suulutaanek. 
EXO.39.14	Teggalqut atauciuqaqluteng igaumaluteng Jacob-aam qetunrain iliita atranek nallunailkuciumaluki qula malrugnek ilakellgutkelriartai Israel-aam. 
EXO.39.15	Qat'gailitaq kalivniyagarkiuraat suulutaamek qipumalriamek pelacinagtun. 
EXO.39.16	Suulutaanek-llu tusngallerkiurtut, malrugnek-llu kulutegnek, ellilukek-llu kulutek kangiraagkenun qulirnerani qat'gailitam. 
EXO.39.17	Qillrutagket-llu malruk suulutaak pelaciniik kulutegnun. 
EXO.39.18	Iqukek-llu qillrullukek tusngallerkiuragnun suulutaagnun. Waten piluteng nunalgartagket manulirnekegnun tusailitagken as'arcen̄araam. 
EXO.39.19	Malrugnek-llu kuluteliut suulutaagnek ellilukek-llu kangiraagkenun atlirnerani qat'gailitam, ilulirneregkenun mengliin as'arcen̄araam tunglirneranun. 
EXO.39.20	Cali allagnek kulutegnek piliut, ellilukek-llu atlirneranun manulirneragnun tusailitagken as'arcen̄araam, mallgeskiinun mingqumallran, quliinun-llu naqugutem. 
EXO.39.21	 alerquuciatun Moses-aaq qillrutait kulutai qat'gailitam kulutainun as'arcen̄araam qiuglimek pelacinagmek qillrucirluki, as'arcen̄araam qaingani uitavkarluku qulirnerani naqugutem tuaken au͡g'artarkaunrirluku.
EXO.39.22	Aturaq as'arcen̄a'armun iluqliuluni atulararkaq tamarmi taqumauq qiuglimek piliaqumalriamek 'lumarrauluku qusngit melqurritnek. 
EXO.39.23	Pugyaraa allegyailkuciumaluni merigngalriamek kassutmun. 
EXO.39.24+EXO.39.25+EXO.39.26	Akua-llu kassutmun ellivikumaluni atsarpaguanek 'lumarraqegtaarmek, qiuglinek, qesuuranek, kavirlinek-llu, akunlirturaumaluteng kuluk'uunarnek suulutaanek, 
EXO.39.27	Keggatekiurluki-llu aturanek Aaron-aaq qetunrai-llu, 
EXO.39.28	qamiqurrit-llu nemerkiurluki nacaliluki-llu, mamkilngurmek-llu 'lumarrarmek qerrullililuki nanilngurnek, 
EXO.39.29	qukait-llu nemerkiurluki 'lumarraqegtaarmek qiuglinek, qesuuranek, kavirlinek-llu tangnircarluku-llu mingeqluku, 
EXO.39.30	Tangnircaun-llu piliaqaat, kencignarqellria nallunailkutaa allakaumalriim 
EXO.39.31	Qillrutaat-llu manulirneranun qamigurran nemrutaanun qillrucirluku qiuglimek pelacinagmek, 
EXO.39.32	Pelatekam caliaqumallra qaqiqurainartuq. Israel-aat caliaqellruit cat tamalkuita 
EXO.39.33	Taitait-llu Moses-aamun aklui tamalkuita: negcii, enertai, qerarutai, naparyai, tusngallret, 
EXO.39.34	amit-llu kavircimalriit patukai, qeciit-llu qecigkilnguut, capkutarkat-llu. 
EXO.39.35	Akqutem-llu Yaassiiga teggalqugnek igarviignek imalek, naparyai-llu patua-llu. 
EXO.39.36	Estuuluq-llu aklui-llu, kelipat-llu elliitngullret Agayutmun, 
EXO.39.37	kenurrarvik-llu suulutaarrlainaq, kenurrai-llu, tamalkuita-llu aklui, uquq-llu kenurrain uqurkaat; 
EXO.39.38	suulutaaq-llu ekuavik, uquq-llu mingugkaq, narnirqellria-llu aruvagkaq, capkutaa-llu iteryaram. 
EXO.39.39	Punerneq-llu ekuavik, punerneret-llu inguqerri, naparyai, aklui-llu tamalkuita; ermigcuun-llu tusnganraa-llu. 
EXO.39.40	Capkutai-llu elaqliim, naparyai, tusnganrit-llu, capkutaa-llu iteryaraan elaqliim ilavkui-llu; Pelatekam-llu acilitai, cat-llu atuugarkat Pelatekamun Agayuvigmun; 
EXO.39.41	tangnirqellriit-llu aturait agayulirtet atulararkait Tanqilriami, kenciknarqellriit-llu aturait Aaron-aam qetunrain-llu. 
EXO.39.42	Israel-aat caliaqellruit tamalkuita 
EXO.39.43	Moses-aam-llu yuvrirai cat tamalkuita, tangerrluki-llu caliaqumaciit tamalkuita 
EXO.40.2	“Ciuqliim iralum erenrin ciuqliatni, napareskiu Pelatekaq. 
EXO.40.3	Iluanun-llu ellilukek Akqutem Yaassiigek imalgek Qulnek Alerquutnek, capkutamek-llu capluku. 
EXO.40.4	Estuuluq-llu itrulluku aklui-llu qainganun nek'eggluki; cali-llu kenurrarvik itrulluku kenurrai-llu elliluki. 
EXO.40.5	Elliluku-llu suulutaaq ekuavik aruviarnek manuanun Akqutem Yaassiigan, agarrluku-llu Pelatekam iteryaraan capii. 
EXO.40.6	Elliluku-llu ekuavik elliitnek ciuqerranun Pelatekam. 
EXO.40.7	Elliluku-llu ermigcuun akuliignun Pelatekam ekuaviim-llu, mermek-llu imirluku. 
EXO.40.8	Elliluku-llu avatiin capkutaa, agarrluku-llu iteryaram capii.
EXO.40.9	“Nutaan-llu naaqilluku allakarluku Pelatekaq tamalkuita-llu aklui, mingugluku kencignarqellriamek uqumek, tua-i tanqilriaruciquq. 
EXO.40.10	Tungiikun naaqitniaran allakarluku ekuavik tamalkuita-llu aklui, mingugluku, tua-i tanqilriaruqapiarciquq. 
EXO.40.11	Cali-llu naaqilluku allakarluku ermigcuun tusngallra-llu, au͡g'utun pillrucirpetun.
EXO.40.12	“Tailluku-llu Aaron-aaq qetunrai-llu Pelatekam iteryaraanun, mermek-llu erurluki. 
EXO.40.13	Aturarluku-llu Aaron-aaq agayulirtet aturaitnek, mingugluku-llu naaqilluku allakarluku, kevgiurniaraanga agayulirten͞guluni. 
EXO.40.14	Qetunrai-llu tailluki, keggatnek-llu at'elluki. 
EXO.40.15	Mingugluki-llu, atiit mingullrucirpetun, kevgiurniaraatnga agayulirten͞guluteng. Mat'um minguumallrata agayulirten͞guvkarciqai, ayagluni allakaumallrat kinguvritnun kinguverkaitnun-llu ukanirpak.”
EXO.40.16	Moses-aam caliaqai cat tamalkuita 
EXO.40.17	Tua-i iralum ciuqliim erenrin ciuqliatni, allrakum aipaani, Egypt-aaq unitellermeng kinguani, Pelatekaq naparcimallruuq. 
EXO.40.18	Moses-aam ellillrui tusnganri, enertai, canirutai, naparyai-llu naparrluki. 
EXO.40.19	Pelatekam-llu qallia saggluku, elaqlia-llu cali elliluku, 
EXO.40.20	Tua-llu teggalquk malruk teguak igarviik eklukek-llu Akqutem Yassiiganun. Tegumiaqessuutek-llu nuvullukek kulutegnun Yaassiigmi patua-llu elliluku qaingagnun. 
EXO.40.21	Itrullukek-llu Pelatekamun capkutaq-llu agarrluku. Waten piluni capkucirak Akqutem Yaassiigek, 
EXO.40.22	Estuuluq-llu itrulluku neglirnermun capem elatiinun, 
EXO.40.23	qainganun-llu elliluki kelipat elliitngullret 
EXO.40.24	Kenurrarvik-llu ellia Pelatekam iluanun, ungalalirnermun estuulum akianun, 
EXO.40.25	tuani-llu 
EXO.40.26	Suulutaaq-llu ekuavik itrutaa Pelatekamun elliluku-llu capem manuanun, 
EXO.40.27	kumarrluku-llu narnirqellria aruviar, 
EXO.40.28	Agarrluku-llu Pelatekam iteryaraan capii. 
EXO.40.29	Manuanun-llu capem ellia ekuavik, tuani-llu ekuagarkat mukaarkat-llu ekualuki, 
EXO.40.30	Elliluku-llu ermigcuun akuliignun Pelatekam ekuaviim-llu, mermek-llu imirluku erurissuutekamek. 
EXO.40.31	Moses-aam, Aaron-aam-llu qetunrain-llu erularait unateteng it'gateng-llu tuavet, 
EXO.40.32	itraqameng Pelatekamun wall'u ekuavigmun, 
EXO.40.33	Moses-aam-llu napartaa kassutmun capii Pelatekam ekuaviim-llu, capem-llu iteryaraan capii. Tua-i piarkani tamalkuan qaqitaa.
EXO.40.34	Tua-llu amirlum Pelatekaq patua, qitngirnarqellriim-llu 
EXO.40.35	Tuaten pian Moses-aaq iterciigatuq Pelatekamun. 
EXO.40.36	Israel-aam yui pektaullermeggni, upalartut uitavimeggnek amirluq tau͡gaam nalugaqan Pelatekamek. 
EXO.40.37	Amirlum tuantellran taktaciatun uitalartut nunameggni. 
EXO.40.38	Israel-aam yuin ayagallermeng taktaciatun tanglaraat 
LEV.1.2	“Qalaruski Israel-aam yui qanrulluki: Ilasi taicikuni elliitekaminek 
LEV.1.3	Elliitii elliitngukan ekuagarkauluku katngagnek, elliigarkauguq angucalumek natlugnerilngurmek; cikiutekarkaugaa-llu amiigani Pelatekaan 
LEV.1.4	Taicillrem unatni elliarkaugai qamiqurranun ekuagarkauluni elliitngullrem, tauna-llu ciuniurumaarkauguq taum assiilnguinun au͡g'aritekauluni. 
LEV.1.5	Taicillrem tuqutarkaugaa angucaluq kuluvak ciuqerrani 
LEV.1.6	Amiirraarluku ukliciqaa, 
LEV.1.7	qetunrain-llu Aaron-aam muragnek ellilarirraarluteng ekuavigmun kumarciiqait. 
LEV.1.8	Aaron-aam-llu qetunrain agayulirtet elliarkaugait uklimalriit ungungssim kemgi, tapeqluki qamiqurra uqui-llu. 
LEV.1.9	Elliitekestellrata erurarkaugai qilui irui-llu mermek, nutaan-llu agayulirtem ekuagarkauluki tamalkuita, elliitnguluni narniqluni ilukegcinaqluni-llu 
LEV.1.10	“Elliikuni ekuagarkamek katngagnek qusngimek wall'u qusngirngalngurmek, elliigarkauguq angucalumek natlugnerilngurmek. 
LEV.1.11	-llu ciuqerrani tuqutarkaugaa negeqvalirnerani ekuaviim, Aaron-aam-llu qetunrain agayulirten͞gulriit ciqertautarkauluku auga avatiinun ekuaviim. 
LEV.1.12	Taum elliitekestellran ukliciqaa ilakarkaulukek-llu qamiqurra uqua-llu, agayulirtem-llu tungliqu'urluki elliarkauluki qaingatnun muriit ekualriit ekuaviim qaingani. 
LEV.1.13	Tau͡gaam qilui irui-llu erurarkaugai mermun. Agayulirtem-llu tamalkuan cikiutekarkaugaa ekualuku ekuavigmi; ekuagarkauluni elliitnguuq ilukegcinaqluni narniqluni-llu 
LEV.1.14	“Kia-llu imum elliitekaa 
LEV.1.15	Agayulirtem̄un-llu agutarkaugaa yaqulek ekuavigmun qamiqurra-llu qecuggaarluku ekualuku. Auga-llu maqevkarluku qacarneranun ekuaviim. 
LEV.1.16	Yaqulgem-llu kallakutaa au͡g'arciqaa ilakluki melqurri, canianun-llu ekuaviim elliluki calaralirneranun, uitaviatnun qamlleret. 
LEV.1.17	Tua-i-llu yaquakun teguluku allegciqaa tau͡gaam avegpek'naku. Agayulirtem-llu ekuaciqaa qaingani ekuaviim. Elliitnguuq ekuagarkauluni narniqluni ilukegcinaqluni-llu 
LEV.2.1	“Kina imna elliikuni mukaarkamek 
LEV.2.2	Tailluku-llu Aaron-aam qetunrainun agayulirten̄un. Tuaken-llu tumami imaanek tegulluni mukaaqegtaarmek uqumek-llu, tepkegcilria tapeqluku. Agayulirtem-llu una ekuaciqaa umyuaqutnguluku qaingani ekuaviim, cikiutnguluni kenerkun narnirqelriaruluni 
LEV.2.3	Ilakuara-llu mukaarkam elliitngullrem pikarkaugaa Aaron-aam qetunrain-llu; kenciknarqeqapigtellriartaqaat elliitngullret ekualuki 
LEV.2.4	“Kelipaq elliitekaq quuleciramek wall'u ulcetaamek avungqerrngaituq. Makut kelipat piliaqumaarkauluteng mukaamek olive-aat uquatnek avuluni. Wall'u mamkilnguuluteng pilimakuneng qaingit mingugluki olive-aat uquatnek.
LEV.2.5	“Elliiten-llu mukaarkaukan uucimaluni assalissuutekun, piliaqumaciquq aturluten mukaaqegtaarmek quulecirailngurmek avumalriamek olive-aat uquatnek. 
LEV.2.6	Ciqumqaarluki uqumek-llu kuvvraarluki elliitekniaten.
LEV.2.7	“Elliiten-llu mukaarukan uucimaluni qantakun piliaqeciqan aturluten mukaaqegtaarmek avuluku olive-aat uquatnek. 
LEV.2.8	Mukaaq elliitekellren makunek taqumalria 
LEV.2.9	Agayulirta-llu iliinek teguciiquq nallunailkutauvkarluku tamalkuan elliitngullrucianek 
LEV.2.10	Ilakuara-llu mukaam elliitem pikarkaugaa Aaron-aam qetunrain-llu; kenciqnarqeqapigtellriaruuq tegumiimi elliitngulriamek 
LEV.2.11	“Mukaarkamek elliiteci 
LEV.2.12	Naucetaarpenek quyurciqarraalten elliiteksugngaaten 
LEV.2.13	Mukaarkanek elliigaqavci taryirrlainarluki piaqluki, taryuq nallunairutekngaku akquyutem taqumalriim elpecen̄un Agayutmun-llu. Elliiteci taryirrlainarluki pilarniaci. 
LEV.2.14	Naucetaarpecen̄ek mukaarkanek quyurciqarraallerpecen̄ek elliikuvci, tamakut uucimaarkaugut wall'u arisngaluteng ciumek. 
LEV.2.15	Olive-aat uquatnek avuluku piniarci tepkegcilriamek-llu aruvagkamek. 
LEV.2.16	Agayulirtem-llu ekuagarkaugaa ilii aricimalriim mukaarkam uqurtuumaan tepkegcilriamek-llu aruvagkartuumaan umyuaqutnguluku pimaarkaq. Elliitnguuq ekualuku 
LEV.3.1	“Kia-llu elliitii ilakuyucimun elliitngukan, elliikan ungungssimek katngagnek, elliigarkauguq angucalumek wall'u arnacalumek natlugnerilngurmek. 
LEV.3.2	Taicillrem-llu unatni elliluki qamiqurranun elliitmi tuquciiqaa caniani amiigan Pelatekaan 
LEV.3.3	Tuaken-llu elliitngullermun ilakuyucimun elliigarkauguq iluan uquanek tamalkuan, elliitnguluku 
LEV.3.4	tamarkenka-llu tartuk uqurtuumakenka tenguan-llu picalqurra. 
LEV.3.5	Aaron-aam-llu qetunrain ekuagarkaugait ekuaviim qaingani qalliliulluki ak'a ellimalriit qaingatnun muriit ekualriit. Cikiutnguuq kenerkun narniqluni ilukegcinaqluni-llu 
LEV.3.6	“Una elliitii ilakuyucimun ungungssiukuni katngagnek angucaluuluni wall'u arnacaluuluni, elliigarkauguq natlugnerilngurmek. 
LEV.3.7	Qusngiyagarmek-llu elliikuni 
LEV.3.8	elliarkaugai unatni qamiqurranun elliitmi tuqulluku-llu ciuqerrani Pelatekam. Aaron-aam-llu qetunrain auga ciqertautarkauluku ekuaviim caniqerrinun tamalkuita. 
LEV.3.9	Tuaken-llu elliitngullermek ilakuyucimun elliigarkauguq ekualuki 
LEV.3.10	tartugkenek-llu uqurtuumakenka tenguan-llu picalqurranek. 
LEV.3.11	Agayulirtem-llu ekuaciqaa ekuavigmi, neqkauluku elliitekluku kenerkun 
LEV.3.12	“Elliitii-llu qusngirngalnguukan, 
LEV.3.13	unatni elliluki qamiqurranun tuquciiqaa ciuqerrani Pelatekam, auga-llu Aaron-aam qetunrain ciqertaulluku caniqainun kassuggluku ekuaviim. 
LEV.3.14	Tuaken-llu elliigarkauluni ekualuku 
LEV.3.15	tartugkenek-llu uqurtuumakenka tenguan-llu picalqurranek. 
LEV.3.16	Agayulirtem-llu ekuaciqaa ekuavigmi neqkauluku, elliitekumalria kenerkun ilukegcinarqevkarluku. Tamalkuita uqut pikai 
LEV.3.17	Waniwa-llu picirkiutnguarkaq kinguverpecen̄un tamalkuitnun tamiini uitavigpecen̄i: uqumek augmek-llu ner'arkauvkenaci.”
LEV.4.2	“Qanruski Israel-aam yui: Kina imna pitsaqevkenani assiilngiqan aturluni 
LEV.4.3	tauna assiilngilleq Agayulirten͞gunrukan yuut pinarqelriarurtelluki, tauna elliiciquq piyagarmek angucalumek natlugnerilngurmek 
LEV.4.4	Kuluvayagaq taitarkaugaa amiiganun Pelatekam, unatni-llu qamiqurranun elliluki tuqulluku tuani ciuqerrani 
LEV.4.5	Agayulirten͞guneq-llu augan iliinek piluni itruciiqaa Pelatekamun. 
LEV.4.6	Agayulirtem-llu tek'ni akurrluku augmun ciqertauciiqaa ciuqerranun kenciknarqelriim capkutam malrunlerqunek. 
LEV.4.7	Agayulirtem-llu ilii augem minguuciiqaa aruviarviim qaingan kangiraini anngalrianun Pelatekami, cipnera-llu auga kuluvayagaam kuvluku tusnganranun elliitnek ekuaviim amiigani Pelatekam uitalriim. 
LEV.4.8	Tuaken-llu angucalumek elliitngullermek au͡gauciiquq iluan uquanek tamalkuan 
LEV.4.9	tartuk-llu uqurtuumakenka tenguan-llu picalqurranek. 
LEV.4.10	Agayulirtem tauna uquq teguluku ekuaciqaa elliitngulriit ekuaviatni, ayuqluku ilakuyucimun tuqucimallermun uquanek pillermini. 
LEV.4.11	Amia tau͡gaam angucalum ungungssiaraam tamalkuan-llu kemga, ilakluki qamiqurra, irui, qilui, iluani-llu uitalriit, 
LEV.4.12	tamalkuita ayauciiqai uitaviata elatiitnun menuilngurmun qamllernek ciqiciyaramun, tuani ekuagarkauluki muragnek murirluki.
LEV.4.13	“Tamarmeng Israel-aam yui pitsaqevkenateng assiilngiqata, tamana-llu iirumaluni yugnek, aturluteng Agayutem inerquutellranek, pinarqutengluteng; 
LEV.4.14	assiilnguq atullrat nallunriumakan yuut elliigarkaugut angucaluyaarmek ungungssiarmek assiilngillermeggnun elliitekluku, tailluku-llu Pelatekaanun 
LEV.4.15	Ciulirnerita-llu yuut unateteng elliluki qamiqurranun tuani tuquciiqaat. 
LEV.4.16	Agayulirten͞gunrem-llu augan ilii itruciiqaa Pelatekamun, 
LEV.4.17	tek'ni-llu akurrluku augmun ciqertaulluku malrunlerqunek ciuqerrani capkutam. 
LEV.4.18	Ilii-llu augem minguulluku ekuaviim aruviarnek qaingan kangiraini anngalrianun Pelatekam iluani uitalriim. 
LEV.4.19	Tamalkuita-llu uqui au͡g'arluki kuluvayagarmek ekualuki ekuavigmi. 
LEV.4.20	Tuaten piciqaa angucaluq ungungssiar, tuaten cali pillrucimitun kuluvayagaq elliitekumalleq assiilnguit pitekluki, ellait-llu au͡g'aricimaluteng. 
LEV.4.21	Ayautarkaugaa-llu agayulirtem kuluvayagaq elatiitnun uitavimeng ekualuku-llu ciuqlirmi kuluvayagarmun pillni aturluku. Yuut elliitekaat assiilngillermeggnun.
LEV.4.22	“Atanirturilria assiilngiqan, pitsaqevkenani narurciluni iliitnek 
LEV.4.23	nallunrirceskatni assiilngillranek, elliiciquq qusngirngalngurmek angucalumek natlugnerilngurmek. 
LEV.4.24	Unatni-llu elliluki qamiqurranun tuquciiqaa ekuaviim ciuqerrani, ekuagarkanek tuquciviim nuniini; tauna assiilngillrem elliitekaa. 
LEV.4.25	Agayulirtem-llu augem ilii elliitekumallrem assiilngurmun yuaramikun minguuciiqaa ekuaviim qaingani anngalrianun, kuvluku-llu ilakuani ekuaviim acianun. 
LEV.4.26	Tamalkuita-llu uqui ekuagarkaugai ekuavigmi, tuaten pillrucirmitun uqui elliitngullrem ilakuyucimun; tuaten piluni agayulirta elliiciquq ekuagiluni atanirturilriim assiilngillra pitekluku, ellii-llu au͡g'aricimaarkauluni.
LEV.4.27	“Yuunginaat iliit assiilngiqan pitsaqevkenani narurciluni iliitnek pisqutkenrilkainek 
LEV.4.28	nallunrirceskatni assiilngillranek, elliiciquq qusngirngalngurmek arnacalumek natlugnerilngurmek. 
LEV.4.29	Unatni-llu elliluki qamiqurranun tuquciiqaa neglirnerani ekuaviim, tuani ekuagarkat tuquciviatni. 
LEV.4.30	Agayulirtem-llu augan iliinek tegulluni yuaramikun minguuciiqaa ekuaviim qaingan kangiraini anngalrianun, ilakuani-llu kuvluku ekuaviim acianun. 
LEV.4.31	Tamalkuita-llu uqui au͡g'ararkaugai, au͡gaumallruciicetun uqut ilakuyucimun elliitngullermek. Agayulirtem-llu ekuagarkaugai qaingani ekuaviim narnilivkarluku 
LEV.4.32	“Yuk taiskuni qusngiyagarmek assiilnguminun elliitekaminek taiciiquq arnacalumek natlugnerilngurmek. 
LEV.4.33	Unatni qamiqurranun elliluki tuquciiqaa elliitekani assiilngillerminun tuquciyaraatni ekuagarkanek elliitnek. 
LEV.4.34	Tua-llu agayulirtem elliitngullrem augan ilii piluku yuaramikun minguuciiqaa ekuaviim qaingan kangiraini anngalrianun, ilakuani-llu kuvluku ekuaviim avatiinun. 
LEV.4.35	Tamalkuan-llu uqua au͡g'arciqaa tuaten pillermitun uquinek qusngiyagaam ilakuyucimun elliitngullermun. Agayulirtem-llu ekuaciqai qaingani ekuaviim, ilaulluki elliitekumalrianun kenerkun 
LEV.5.1	“Kina imna assiilngiqan ellimerrumang'e'rmi nallunairisqelluku nallunricesten͞gunge'rmi tangllermikun wall'u nallunrillermikun, tamana qanrutkenrilkuniu elliin pinarqelriarutkaqaa.
LEV.5.2	“Wall'u kia imum agtuquniu menuulria ungungssiq wall'u kuluvak tuqumalria, menuurtellrucini nallunriquniu pinarqelriarurciiquq.
LEV.5.3	“Wall'u agtullrukuniu yuum natii menuulria caungraan yugmek kingunengqellria, menuurtellrucini nallunriquniu pinarqelriarurciiquq.
LEV.5.4	“Wall'u kina imna ukvernarcarilequni umyuangcarraarpek'nani camek imumek assingraan wall'u assiilengraan piqatarniluni, tua-i pinarqelriaruuq nallunriquniu assinrilucia tuatnallmi.
LEV.5.5	“Kina imna pinarqelriarukuni iliitnun makut, elliin apervikuatekciqaa assiilnguq atullni. 
LEV.5.6	Taiciiquq-llu assiilnguminun akiliutekaqluku 
LEV.5.7	“Tau͡gken qusngiyagarmek pikailkuni taiciniartuq assiilngillerminun elliitekaminek malrugnek yaquliyagaagnek turtledove-agnek pigeon-aagnek-llu, atauciq assiilngurmun elliitnguarkauvkarluku aipaa-llu ekuagarkauluku. 
LEV.5.8	Taitarkaugak agayulirtem̄un, agayulirtem-llu ciumek cikiutekarkauluku assiilngurmun elliitekaq. Qamiqurra qipluku uyaqurri ayimciiqai, tau͡gaam qamiqurra au͡g'arpek'naku 
LEV.5.9	augan ilii ciqertauciiqaa ekuaviim qacarneranun, nutaan-llu auga tamalkuan maqevkarluku ekuaviim acianun; una assiilnguirutnguluni elliitnguuq. 
LEV.5.10	Aipaa-llu yaqulgem ekualuku elliitekciqaa aturluku picirkiun; waten piluni agayulirta elliiciquq ekuagiluni taum assiilngua pitekluku, tauna-llu au͡g'aricimaarkauluni assiilnguminek.
LEV.5.11	“Tau͡gken cali taicesciigalkuni malrugnek turtledove-agnek wall'u malrugnek pigeon-aagnek, taicugngauq malrugnek usperegnek mukaamek assiilnguirutkaminek. Uqumek wall'u aruviarkamek avuvkenaku assiilnguum au͡gautekaanun elliitnguan. 
LEV.5.12	Aguciiqaa-llu agayulirtem̄un, agayulirta-llu tegulluni tumami imaanek tauna nallunailkutauvkarciqaa elliitngucianek 
LEV.5.13	Tuaten piluni agayulirta elliiciquq ekuagiluni taum assiilngillra pitekluku makut iliitnek. Ellii-llu au͡g'aricimaarkauluni. Ilakuaq mukaaq agayulirtem pikciqaa mukaarkamek elliitmek pilriacetun.”
LEV.5.15	“Kina imna pitsaqevkenani assiilngiqan elliitekevkenaki elliitnguarkat 
LEV.5.16	Cali-llu tun'arkaugai elliitekaqsaaqellni ilaluki avgita ikgellritnek. Tunluki-llu taukut agayulirtem̄un, agayulirtem-llu tauna ungungssiar elliitekciqaa ekualuku taum assiilngua pitekluku, tauna-llu au͡g'aricimaarkauluni.
LEV.5.17	“Kina-llu imna narurcikuni iliitnek alerquutekellrinek 
LEV.5.18	Taitarkauguq agayulirtem̄un angucalumek qusngimek natlugnerilngurmek katngagnek, akia cuqcimaarkauluni tamatum nalliini cuqciyaraat aturluku. Agayulirta-llu ekuagiciquq taum pitsaqevkenani assiilnguan au͡gautekaanek, tauna-llu au͡g'aricimaarkauluni. 
LEV.5.19	Pinarqutengqellni akilirluku elliiguq, tua-i-wa assiilngiami 
LEV.6.2	“Kina imna assiilngiqan 
LEV.6.3	wall'u nalaqekuniu ca tamalleq iqluurluni ukvernarcariluni— calallritni yuut assiilnguurrluku, 
LEV.6.4	makut iliitgun yuk assiilngiquni, pinarqutengluni, teglegani utercetarkaugai, iqluurluni-llu unakellni, qemangqallni-llu ilami pia, cali-llu tamaraq nalaqellni. 
LEV.6.5	Wall'u camek allamek iqluurluni ukvernarcarillermikun unakellni, tamalkuita uterceciiqai qulngurutmek ilaluku ernermi tuani elpekellratni tuaten pillra. 
LEV.6.6	Agayulirtem̄un taitarkaugaa assiilngillerminun akiliutekluku elliitekani 
LEV.6.7	Tuaten piluni agayulirta ekuagiciquq taum assiilnguirutkaanek tauna-llu au͡g'aricimaarkauluni makut iliitgun assiilngillrukuni.”
LEV.6.9	“Alerquqiu Aaron-aaq qetunrai-llu qanerluten, ‘Una waniwa picirkiun ekuagarkanun elliitnun. Ekuagarkauluni elliitngulleq uitaarkauguq ekuaviim qaingani unugpak, cali-llu keneq ekuaviim qaingani kumaurararkauluni. 
LEV.6.10	Agayulirtem-llu all'uki 'lumarrat aturani qerrullini-llu qamllerirciqaa ekuaviim qainga, taukut-llu qamlleret ekuaviim canianun elliluki. 
LEV.6.11	'Lumarraat aturani yuuluki allanek all'uni taukut qamlleret ayauciiqai yuut uitaviata elatiinun uqlanrilngurmun. 
LEV.6.12	Keneq-llu ekuaviim qaingani ekualria kumauralarciquq nip'arkauvkenani; agayulirtem murilarciqaa unuakut tamalkuita ekuagarkat-llu elliitet nek'eggluki muriit qaingatnun, ekualuki-llu. Ekualuku-llu uqua ilakuyucimun elliitngullrem. 
LEV.6.13	Keneq qaingani ekuaviim ekuagurceciiqerci nipevkaqsaunaku.’”
LEV.6.14	“Una-llu picirkiutnguuq mukaarkamek elliitnun. Qetunrain Aaron-aam cikiutekciqaa 
LEV.6.15	Iliit-llu agayulirtet tegutarkauguq tuaken tumiim imaanek mukaamek uqumek-llu, tepkegcilria aruviar qaingani uitalria tauna ekuagarkauluku nallunailkutauvkarluku tamalkuan elliitngucia 
LEV.6.16+LEV.6.17	Ilakuara-llu Aaron-aam qetunrain-llu nerciqaat uucimaluni quuleciramek ilavkenaku, nerluku-llu tanqilriami, Pelatekaan 
LEV.6.18	Tamarmeng angutet Aaron-aam kinguvrin nerlarciqaat, picirkiutnguciatun elpecen̄un kinguverpecen̄un-llu 
LEV.6.20	“Una elliitek'larciqaat Aaron-aam qetunrain-llu 
LEV.6.21	Uqumek avuluku akutenqegcaarluku kenirluku-llu assalissuutekun, nutaan-llu ciqumqaarluku elliitekluku mukaarkauluku; tepii ilukegcinaqluni 
LEV.6.22	Agayulirtem Aaron-aam qetunrain iliita minguumalriim cimiutarkauluni elliinun, elliitekciqaa 
LEV.6.23	Mukaarkat agayulirtem elliitai tamarmeng ekuamalarciqut; nerumangaunateng.”
LEV.6.25	“Qanruskiki Aaron-aaq qetunrai-llu, una alerquutnguuq assiilngillrem elliitekaanun: Tuquciyaraatni ekuagarkanek elliitnek tuqutelarciqaat elliitii assiilngillrem ciuqerrani 
LEV.6.26	Agayulirtem elliitekestiin assiilngurmun tauna nerciqaa tanqilriami elatiini Pelatekaani 
LEV.6.27	Kia imum cali-llu cam agtuquniu taum ungungssim kemga, taum kencignartacian picurlagarkaurceciiqaa tauna; auga-llu ceqvallertauskan aturamun eruumaarkauguq kencignarqelriim nuniini. 
LEV.6.28	Qikukun-llu egatekun kemek qallarvaucimallrukan, tauna navgurciqaa. Tau͡gken qallarvaucimallrukan punernerkun assigtakun, tan'gucirluni erurciqaa ataam-llu cali erunqiggluku mermun. 
LEV.6.29	Tamarmeng angutet agayulirtet nerlarciqut tuaken; kencignarqeqapigtellriaruuq. 
LEV.6.30	Tau͡gaam assiilngurmun elliitngulleq nerumangaituq augan ilii itrucimallrukan Pelatekamun Agayuvigmun atuullruluni-llu assiilngurmun au͡g'aritnguluni; ekuamaarkauguq kenerkun.
LEV.7.1	“Una alerquuteka pinarqutellgem elliitekaanun kencignarqeqapigtuq. 
LEV.7.2	Tuqucivikelallermeggni ekuagarkanek elliitnek tuqutelarciqaat pinarqutellgem elliitii, auga-llu ciqertautarkauluku ekuaviim avatainun kassuggluku. 
LEV.7.3	Tamalkuan uqua au͡g'arluku elliitekumaarkauguq ekuavigmi, uqurilria pamyua qiluin-llu uquat, 
LEV.7.4	tartuk uqurtuumakenka tenguan-llu picalqurra. 
LEV.7.5	Agayulirtem ekuagarkaugai ekuavigmi elliitnguluki kenerkun 
LEV.7.6	Tamarmeng angutet agayulirten͞gulriit nerlarciqut tuaken, ner'arkauluteng-llu kencignarqelriim nuniini, tua-i-wa kencignarqeqapiaralriaruan.
LEV.7.7	“Pinarqutengqellriamun elliin assiilnguum-llu au͡gautekaanun elliitngulleq ayuquk ataucimek alerquuterlutek. 
LEV.7.8	Agayulirtem-llu yuum ekuagarkaq taitellra ekuakuniu, taum amia elliin pikarkauluku. 
LEV.7.9	Tamalkuita-llu mukaarkat yuut elliitait uucimalriit kaminiakun, assigtatgun wall'u assalissuutekun, agayulirtem caliaqestellrata pikciqai. 
LEV.7.10	Tamarmeng-llu mukaarkat elliitet avumalriit uqumek wall'u avumanrilngermeng tamarmeng Aaron-aam qetunrain pitateku'urluteng avegciqait.
LEV.7.11	“Makut maa-i picirkiutnguarkaugut elliilrianun ilakuyucimun cikiutnguaqameng 
LEV.7.12	Yuum-llu elliitekekuniu quyassuutekluku Agayutmun tapirluku piciqaa ungungssiq ekuagarkaq elliitnek kelipanek quuleciramek avumanrilngurnek; aipaagnek piarkauluni mamtulriamek kelipamek piliaqumalriamek mukaamek uqumek avulegmek wall'u sugg'aliyaartun mamkilngurnek uqumek massliumaluteng, cake-aanek-llu mukaaqegtaar uqumek avuluku pilianek. 
LEV.7.13	Tamakunun ilakluku cali elliigarkauluni quulecirailngurnek kelipanek. 
LEV.7.14	Elliigarkauguq tamakut ayuqenrilnguut kelipat ilangartaarluki 
LEV.7.15	Kemga-llu elliitekumallrem ilakuyucimun quyassuutekluku nerumaarkauluni tuani ernermi tuqucimallermini, ilii-llu ilakuarungaunani unuakutarkauluni.
LEV.7.16	“Yuk-llu taiskan elliitekaminek akqutkellerminek wall'u piyuumiutminek elliikan, tamalkuan nerenrilngermi canrituq tuani ernermi elliitekumallermini, unuaquani-llu cali ilii neryugngaarkauluku. 
LEV.7.17	Tau͡gaam ilii cali uitakan erenret pingayuatni tauna ekuamaarkauguq. 
LEV.7.18	Kemgem ilii ilakuyucimun elliitekumallrem nerumakan erenret pingayuatni, elliitekestellra ciuniurumangaituq elliitekellra-llu catngungaunani elliinun; menuulriaruuq, kina-llu imna nerkuni tuaken pinarqutengqellriaruciquq. 
LEV.7.19	Kemek-llu agtuutellrukan camun menuulriamun nerumangaituq, ekuamaarkauluni tau͡gaam.
LEV.7.19	“Tamarmeng menuircaumalriit kemegmek neryugngaluteng. 
LEV.7.20	Tau͡gaam kina imna menuurcimaluni nerkuni kemganek elliitngullrem ilakuyucimun, Agayutem yuin ilakenrilkiicetun ayuqucimaarkaurciiquq. 
LEV.7.21	Kina-llu agtuutellrukuni menuulriamun, yugmek wall'u ungungssimek kingunelegmek, Agayutem yuin ilakenrilkiicetun ayuqucimaarkaurciiquq.”
LEV.7.23	“Qanruski Israel-aam yui: Ner'arkaunrituci uquitnek kuluviit, qusngit wall'u qusngirngalnguut. 
LEV.7.24	Uqua ungungssim ellminek tuqullrem, uqua-llu ungungssim ungungssiullgutain tuqutellrata camun allamun atuuyugngauq, tau͡gaam nerumaarkauvkenani. 
LEV.7.25	Kina imna nerelria uquanek ungungssim elliitekumallrem kenerkun 
LEV.7.26	Cali-llu ner'arkaunrituci augitnek yaqulget wall'u ungungssit nani uitallerpecen̄i. 
LEV.7.27	Kina imna nerelria augmek Agayutem yuin ilakenrilkiicetun ayuqucimaarkaurciiquq.”
LEV.7.29	“Qanruski Israel-aam yui: Kina imna elliikuni ilakuyucimun ilii cali elliitekarkaugaa 
LEV.7.30	Elliin ellminek taiciiqai ekualuki elliitekat 
LEV.7.31	Agayulirtem ekuagarkaugaa uqua ekuavigmi tau͡gaam qat'gaa pikarkauluku Aaron-aam qetunrain-llu. 
LEV.7.32	Tallirpilirneq kingulirneq irua ungungssim cikiutekarkaugan agayulirtem̄un. 
LEV.7.33	Agayulirtem, elliitekestellrata ekualuki ungungssim auga qat'gai-llu ilakuyucimun elliitngullrem, pikciqaa tauna tallirpilirneq irua. 
LEV.7.34	Qat'gai-wa ungungssim kingulirneq-llu tallirpilirneq irua elliitngullrem ilakuyucimun, wiinga tegullruagka Israel-aam yuinek cikiuteklukek-llu Aaron-aamun qetunrainun-llu; cikiutek'laasqellukek-llu ukuk Israel-aam yuinun agayulirten̄un akwarpak. 
LEV.7.35	Ukuk waniwa allakaumauk Aaron-aamun qetunrainun-llu tuaken elliitngullermek ekualuku 
LEV.7.36	Ernermi tuani minguumallratni 
LEV.7.37	Ukut waniwa picirkiutnguut ekuagarkauluki elliitnun; mukaarkamun, assiilnguum au͡gautekaanun, pinarqut'legmun, agayulirciyaramun, ilakuyucimun-llu. 
LEV.7.38	Makut 
LEV.8.2	“Agusgu Aaron-aaq malikluki qetunrai, aturait, mingugcuun uquq, kuluvayagaq-llu elliitekaq assiilnguum au͡gautekaanun, malruk angucaluk, kalngak-llu imalek quulecirailngurmek kelipamek. 
LEV.8.3	Quyurtelluki-llu tamalkuita yuut amiigani Pelatekam Agayuviim.”
LEV.8.4	Moses-aaq-llu piuq 
LEV.8.5	Moses-aam-llu qanrutai yuut, “Una waniwa 
LEV.8.6	Moses-aam-llu iluvaulluki Aaron-aaq qetunrai-llu mermek erurai. 
LEV.8.7	Aaron-aaq agayulirtem aturainek ac'etaa qukaa-llu nemerluku, as'arcen̄a'ar-llu
LEV.8.8	Qat'gailitamek-llu ac'etraarluku eklukek Urim-aaq Thummim-aaq-llu
LEV.8.9	Nacarluku-llu qamiqurranun nemrucaramek nacaan-llu manuanun elliluku suulutaaq tangnircaun, qigcignarqelria allakaumallran nallunailkutii.
LEV.8.10	Moses-aam-llu uquq teguluku mingugaa Pelatekaa 
LEV.8.11	Ilii-llu ciqertaulluku ekuavigmun akluinun-llu malrunlerqunek. Ermigcuun cali-llu uitavia tuaten piluku, tua-i-wa allakarluki 
LEV.8.12	Ilii-llu cali kuvluku Aaron-aam qamiqurranun allakaumalriarurtelluku 
LEV.8.13	Cali-llu Moses-aam Aaron-aam qetunrai tailluki ac'etai 'lumarrarnek naqugucirluki nacarluki-llu, 
LEV.8.14	Tua-i Moses-aam taitaa kuluvak assiilnguum au͡gautekaanun elliitekaq; Aaron-aam-llu qetunrain-llu unateteng elliit qamiqurranun kuluviim. 
LEV.8.15	Moses-aam-llu tuqutaa kuluvak, augan-llu iliinek piluni yuaramikun mingugai ekuaviim qaingan kangiraini anngalriit, tanqigcarluki, kuvluku-llu ilakuani auk ekuaviim acianun kencignarivkarluku menuircarluku-llu. 
LEV.8.16	Tegui-llu tamalkuita qiluin uqui, tenguan-llu picalqurra, tartuk-llu uqurtuumakenka. Tamakut Moses-aam ekuagai ekuavigmi. 
LEV.8.17	Tau͡gken kuluviim temii, amia, kemgi, qilui-llu, tamalkuita ekuagai kenerkun elatiitni nunat 
LEV.8.18	Cali Moses-aam taitaa qusngim angucalua ekuagarkaq, Aaron-aam-llu qetunrain-llu elliluki unateteng qamiqurranun qusngim angucalum. 
LEV.8.19	Moses-aam-llu tuqulluku, ciqertaulluku-llu auga qacarnerinun ekuaviim. 
LEV.8.20	Qusngim angucalua itumcimarian Moses-aam ekuagai qamiqurra natai-llu itumumalriit uqua-llu. 
LEV.8.21	Qilui-llu irui-llu mermek eruumariata Moses-aam ekuagaa tamalkuan qusngim angucalua 
LEV.8.22	Tuamta-llu cali Moses-aam taitaa qusngim angucalum aipaa, agayulirtekat naaqitellratnun atuulria; Aaron-aam-llu qetunrain-llu unateteng elliluki qamiqurranun. 
LEV.8.23	Moses-aam-llu tuqutaa, augan-llu ilii minguulluku tallirpilirnerem ciutiin nuuganun, tallirpilirnermun-llu ayautiinun, tallirpilirnermun-llu putukuanun. 
LEV.8.24	Aaron-aam-llu qetunrai iluvaulluki Moses-aam mingugai augmek tallirpilirneret ciutaita nuugit, tallirpilirneret-llu ayautait, tallirpilirneret-llu putukuit. Ilii-llu ciqertaulluku ekuaviim avatiinun. 
LEV.8.25	Uqua tegua uqurilria-llu pamyua, qiluin-llu uquat tenguan-llu picalqurra, tartuk-llu uqurtuumakenka, tallirpilirneq-llu kingulirneq irua; 
LEV.8.26	issratem-llu iluanek tegulluni quulecirailngurnek allakaumalrianek 
LEV.8.27	Makut tamalkuita tunai Aaron-aamun qetunrainun-llu, ellaita-llu elliitekluki 
LEV.8.28	Moses-aam-llu teguluki ellaitnek ekuagai ekuavigmi ilaulluki ekualuki elliitnun, naaqicimallrat pitekluku agayulirtet elliitnguluni, tepii narniqluni 
LEV.8.29	Moses-aam-llu teguluku ungungssim qat'gaa elliitekaa 
LEV.8.30	Moses-aaq tegulluni mingugcuutem uqum iliinek, augem-llu cali iliinek ekuaviim qainganelngurnek, ciqertarai tuaken Aaron-aaq, qetunrai aturait-llu, kencignarcarluki.
LEV.8.31	Moses-aam-llu qanrutai Aaron-aaq qetunrai-llu, “Kenirci qallarvautelluki kemegmek, amiigani Pelatekam Agayuviim nerniartuci tuani tapirluci kelipamek issratem iluanek, imalegmek agayulirtet naaqicimallerkaatnun elliitekumalrianek 
LEV.8.32	Ilakuartangqerqan kemegmek kelipamek-llu kenerkun ekuaniaci. 
LEV.8.33	Amiiganek-llu Pelatekam Agayuviim natmun ayagyaqunaci malrunlegni ernerni naaqicimallerpeci erenri naanatkaatnun, erenret malrunelgen aturluki naaqicimaarkaungavci. 
LEV.8.34	Unuamek makut caliaqelput 
LEV.8.35	Amiigani Pelatekam Agayuviim uitaurciquci malrunlegni ernerni unugtuumaita, caliluci 
LEV.8.36	Tua-i Aaron-aam qetunrain-llu tamalkuita alerquutekumallret aturait 
LEV.9.1	Pingayunelgatni erenret Moses-aam taisqai Aaron-aaq qetunrai-llu ciulirnerit-llu Israel-aam yuin. 
LEV.9.2	Qanrutaa-llu Aaron-aaq, “Kuluvayagarmek angucalumek piluten assiilnguum au͡gautekaanun elliitekamek qusngim-llu angucaluanek ekualuku elliitekamek, tamarmek natlugnerilnguugnek elliitekikek 
LEV.9.3	Qanrulluki-llu Israel-aam yui, ‘Taiskici angucalumek qusngirngalngurmek elliitekamek assiilnguum au͡gautekaanun, kuluvayagarmek-llu cali-llu qusngiyagarmek, tamarmek allrakunglutek ataucimek natlugnerunatek-llu ekualukek elliitekagnek. 
LEV.9.4	Cali-llu kuluvagmek angucalumek-llu qusngimek elliitnguarkagnek ilakuyucimun, ekuagarkaulukek elliiteklukek 
LEV.9.5	Moses-aam-llu alerquutekellri taitait ciuqerranun Pelatekam Agayuviim, tamarmeng-llu yuut iluvaqanirluteng nangengqaut ciuqerrani 
LEV.9.6	Moses-aaq-llu qanerluni, “Makut maa-i 
LEV.9.7	Moses-aam-llu tua-i Aaron-aaq qanrutaa, “Ekuavigmun piluten elliitekiu assiilnguum au͡gautekaanun elliin aipaa-llu ekuagarkaq elliin, assiilnguten yuut-llu assiilnguit au͡gaumaniartut. Waten elliigi yuut assiilnguitnek au͡g'aricesqelluki, tuaten 
LEV.9.8	Tua-i Aaron-aaq ekuaviim canianun piluni tuqutaa elliitekaq assiilnguni pitekluki elliitnguarkaq ekualuku. 
LEV.9.9	Qetunrain-llu Aaron-aam tunaat auk elliinun, tek'ni-llu akurrluku mingugai ekuaviim qaingan kangiraini anngalriit ilakuani-llu kuvluku acianun. 
LEV.9.10	Tau͡gaam uquq tartuk-llu tenguan-llu picalqurra ekuagai ekuavigmi 
LEV.9.11	Kemga-llu amia-llu ekuagai elatiitni nunat.
LEV.9.12	Cali-llu tuqutaa ekualuku elliitekaq, Aaron-aam-llu qetunrain auga elliinun tunluku, elliin-llu ciqrulluku ekuaviim avatiinun tamalkuan. 
LEV.9.13	Temii-llu itumcimalria taitaat atauciugurluki, qamiqurra-llu ilakluku, elliin-llu ekualuki ekuaviim qaingani. 
LEV.9.14	Erurluki-llu qilui irui-llu, ekualuki-llu ilakluki ekuagarkanun elliitnun ekuaviim qainganelngurnun.
LEV.9.15	Taum kinguakun cikiutekai yuut elliitait, teguamiu-llu qusngirngalnguq assiilnguum au͡gautekaanun elliitekaq tuqutaa elliitekluku-llu assiilngurmun elliitekauluku, ciuqlirmi tuaten pillrucimitun. 
LEV.9.16	Cikiutekaa-llu ekualuku elliitekaq picirkiutet aturluki. 
LEV.9.17	Cikiutekluku-llu mukaarkaq elliitekaq unatni imirluki tuaken ekualuku-llu ekuavigmi, ilakluku allakaan unuaquaqan elliitngutulimun. 
LEV.9.18	Tuqutak-llu kuluvak angucaluq-llu qusngiq yuut elliitekellregket ilakuyucimun; Aaron-aam-llu qetunrain taitaat augak elliin-llu ciqrulluku ekuaviim avatainun tamalkuan. 
LEV.9.19	Tua-i-llu uquak kuluviim qusngim-llu pamyukek-llu uqurtuumakenka, cali-llu qilukenka tartukenka-llu uquak tenguan-llu picalqurra, 
LEV.9.20	tamakut uqut qat'gainun elliluki agutai ekuavigmun, ekualuki-llu. 
LEV.9.21	Tau͡gaam qat'gak tallirpilirneq-llu kingulirneq irua, Aaron-aam elliitekak 
LEV.9.22	Aaron-aam-llu talligni naluglukek tungiitnun yuut atawaqaasqai; atrarluni-llu elliitekraarluku assiilnguum au͡gautekaa, ekualuteng-llu piarkat cali-llu ilakuyucimun elliitekaq. 
LEV.9.23	Tua-i-llu Moses-aaq Aaron-aaq-llu aglutek Pelatekamun Agayuvigmun; tuaken-llu anngamek atawaqaasqutmek yuut piluki, ucurnaan-llu 
LEV.9.24	-llu alqunaq keneq tuc'etaa ekualuki taukut ekuagarkat uqut-llu qainganelnguut ekuaviim; yuut-llu tamarmeng tangrramegteggu qayagpagtut cikluteng-llu nunamun palurrluteng.
LEV.10.1	Nahab-ankuk Abihu-llu, qetunraak Aaron-aam, teguluki kenliurcuutetek imirakek kumalrianek kangiplugnek, aruvagkamek-llu tepkegcilriamek kangiplugnun elliilutek cikiutekaak 
LEV.10.2	Alqunaq-llu 
LEV.10.3	Moses-aam tua-i Aaron-aaq qanrutaa, “Waniwa una 
LEV.10.4	Moses-aam-llu qayagaurak Mishael-aaq Elzaphan-aaq-llu, qetunraak Uzziel-aam, angiin Aaron-aam, qanrullukek-llu, “Taitek anullukek-llu temkek anelgutevtek Pelatekamek Agayuvigmek, ayaullukek-llu elatiitnun nunat.” 
LEV.10.5	Tua-i tailutek akluken'gun tegulukek tuqumalriik ayautagkek elatiitnun nunat Moses-aam pisqellracetun.
LEV.10.6	Moses-aam tua-i qanrutaa Aaron-aaq qetunraak-llu Eleazar-aaq Ithamar-aq-llu, “Nuyavliluci piyaqunaci aturaci-llu allgurpek'naki tuquilriacetun, tuquyuartuci; 
LEV.10.7	Pelatekam amiiga unicaqunaciu, tuaten pikuvci tuquciqngavci, tua-i-wa allakaumiivci 
LEV.10.9	“Elpet wall'u qetunraten Pelatekamun Agayuvigmun itrarkaunrituci mer'arraarluci wine-amek wall'u allamek kemninarqellriamek, tuaten pikuvci tuquyuartuci. Kinguverpeci tamarmeng aturarkaugaat una alerquun akwarpak. 
LEV.10.10	Elpeci-llu nallunritarkaugaci allakaumallrat cat tanqilriaruluteng allanek canek yuut atulaq'ngaitnek, wall'u cam menuircaumallra wall'u cam menuulriarullra. 
LEV.10.11	Elicungcalararkaugaci-llu Israel-aam yui tamalkuitnek alerquutnek 
LEV.10.12	Moses-aam-llu qanrutaa Aaron-aaq qetunraak-llu kingunrulriik, Eleazar-aaq Ithamar-aq-llu, “Ilakuara mukaarkam elliitngullrem ekualuku, teguluku nerkiciu quuleciraunaku ekuaviim caniani kenciknarqeqapigtellriaruan. 
LEV.10.13	Kencignarqellriami ner'arkaugarci, elpet qetunrarpet-llu pikngavciu ekualuteng elliitnek 
LEV.10.14	Tau͡gaam qat'gat iruit-llu elliitekumallernek 
LEV.10.15	Kingulirneq kanagaq qat'gat-llu taitelarciqait tapeqluki uqunun neqkanun-llu elliitmeggnun 
LEV.10.16	Wani Moses-aam cumiggluni apqaurutkaa qusngirngalnguq elliitnguarkaulleq assiilnguum au͡gautekaanun. Nallunriami-llu ak'a ekuamallranek qenqerrutak Eleazar-aankuk Ithamar-aq-llu, qanerluni, 
LEV.10.17	“Ciin nerellrunricet'gu assiilnguum au͡gautekaanun elliitngulleq kencignarqellriim nuniini? Kencignarqeqapigtellriaruuq cikiutekumallruluni-llu elpetegnun 
LEV.10.18	Auga itrucimallrunrilan Pelatekamun Agayuvigmun qigcignarqellriamun pinritevkenatek ner'arkaullruyaaqertek kencignarqelriim nuniini, wiinga alerqullrucimtun.”
LEV.10.19	Aaron-aam-llu tua-i qanrutaa Moses-aaq, “Unuamek-wa elliitekellrukiit assiilnguum au͡gautekaanun elliin ekuagarkaq-llu, tau͡gken tuaten pingraata assiitellriit makut wangnun tull'uteng. Unuamek-qaa nerellrukumku assiilnguum au͡gautekaanun elliitngulleq akurtuyunaqsartuq-qaa 
LEV.10.20	Moses-aam-llu man'a niicamiu cangalliunrirtuq.
LEV.11.2	“Qanruskitki Israel-aam yui: Makut maa-i unguvalriit nerlararkaci nunam ungungssiinek. 
LEV.11.3	Cetumqulget avcimalrianek igglermeggnek-llu anciluteng tamuanqigcitulit ilakait neryugngakevci. 
LEV.11.4	Tau͡gaam ilait igglermeggnek anciluteng tamuanqigtetungraata cetumquit-llu avcimangraata nerlarngaitaci; qulugnelget ungungssit igglermeggnek anciluteng tamuanqigtetunge'rmeng cetumquit avcimanrilata menuulriaruut elpecen̄un. 
LEV.11.5	Qiurmiutaat uiret menuulriaruut elpecen̄un, igelteng anlluki tamuanqigtetunge'rmeng cetumquit avcimanrilata. 
LEV.11.6	Qayuqeggliq-llu igellni anlluku tamuanqigtetungraan cetumqui avvinganrilata, menuulriaruuq elpecen̄un. 
LEV.11.7	Sitiinkaat cetumquit avcimayaaqut tau͡gaam igelteng antenqiggluki tamuanqigcuunaki, menuulriaruut cali elpecen̄un. 
LEV.11.8	Kemgit makut nerngaitaci, tuqumalriit-llu temait agturngaunaki; elpecen̄un menuurutnguarkaungata.
LEV.11.9	“Makut-llu maa-i cali neryugngaaci mermiutaat: Mermi papsalqulget qeltelget-llu imarpigmiutaungraata wall'u kuigmiutaungraata. 
LEV.11.10	Tau͡gaam imarpigmelnguut wall'u kuigni papsalquilnguut qeltaunateng-llu ner'arkaunritaci. 
LEV.11.11	Umyuartequskiciki tamakut menuulriaruluki. Neryaqunaciki agtuqsaunaki-llu nalanret. 
LEV.11.12	Tamarmeng mermelnguut papsalqurrilnguut qeltailnguut-llu menuulriaruciqut elpecen̄un.
LEV.11.13+LEV.11.14+LEV.11.15+LEV.11.16+LEV.11.17+LEV.11.18+LEV.11.19	“Makut-llu maa-i yaqulget ner'arkaqenrilkeci: Yaqulegpiit meterviit, iggiayulit, eskaviat, qakurtat, tulukaruut, naruyat, unuirat-llu. (Makut-llu maani tangssuilkeput: buzzards, vultures, ostriches, storks, herons, pelicans, hoopoes, bats.)
LEV.11.20	“Tamarmeng-llu ciissit yaqungqellriit menuulriaruut. 
LEV.11.21	Qecngaatulit tau͡gaam. 
LEV.11.22	Makuni pet'ngertayulit, crickets, grasshopper-aat-llu tau͡gaam neryugngaaci. 
LEV.11.23	Tamarmeng allat ciissit yaqungqellriit cetamanek ipilget menuulriaruut.
LEV.11.24+LEV.11.25+LEV.11.26+LEV.11.27+LEV.11.28	“Kia imum agtuquniki makut ungungssit tuqumalriit menuugarkauguq atakurvianun: Tamalkuita cetumqulget, cetumqurrit tau͡gaam avgumakata igglerteng-llu anlluku tamuanqigtetulit; tamarmeng-llu cetamanek ipilget it'garluteng. Yuum tegulallrukuniu tamakut iliita tuqumaluku temii, erurarkaugai aturani, ellii tau͡gaam menuugarkauluni atakuq tekilluku.
LEV.11.29+LEV.11.30	“Makut cali quyungqatuluteng pitulit ilait menuulriaruut elpecen̄un: Narullgit, avelngaat, ciissirpagngalnguut ayuqait-llu, gecko, crocodile, lizard, chameleon-aat-llu. 
LEV.11.31	Yuum agtuquniki tamakut wall'u tuqumalriit temait menuugarkauguq atakullranun. 
LEV.11.32	Tuqulriit-llu iqullermeggni agtullrat menuurtarkauguq: muraunger'mi, 'lumarraunge'rmi, amiunger'mi, caqukaunger'mi, canun piciatun atulria; mermun akurcimaarkauguq, menuulriaruarkauluni atakullranun. Taum tau͡gaam kinguani menuirutarkauluni. 
LEV.11.33	Tuqullermeggni-llu ek'areskuneng qikum assigtam iluanun, imai tamarmeng menuurtarkaugut. Navguqiciu tauna assigtaq. 
LEV.11.34	Neqkat-llu nerumaarkauyaaqellret mermek tuaken menuurtellermek assigtamek kuvumallrukuneng menuurciiqut, ca-llu mernarqelria tamakucim imaa menuulriaruuq. 
LEV.11.35	Cat-llu tamarmeng tuqumalriim iquvikellri menuurciiqut, qiku kaminiaq wall'u uucissuun. Itumcimaarkaugut elpecen̄un menuulriaruata. 
LEV.11.36	Tau͡gken meq nunamek ulvelria wall'u meq cayailkuciumalria qungasngaluni nani menuiciiquk, tau͡gaam cali allat agtuqunegteggu tuqumalria tema menuurtarkauluteng. 
LEV.11.37	Iliita-llu iquvikengraani naucetaarkaq nauceciirumaqatalria menuurrngaituq. 
LEV.11.38	Tau͡gken naucetaarkaq mermelkan iliita-llu tuqumalriit tauna kenicirvia iquvikluku, menuulriarurciiquq elpecen̄un.
LEV.11.39	“Ungungssiq-llu neqkauyugngalria tuqukan, kia imum agtuquniu tuqumalriim temii menuulriarurciiquq unugvianun. 
LEV.11.40	Kina-llu nerkuni iliinek ervigciqai aturani tau͡gaam ellii menuugarkauluni unugvianun. Tuatnaciqluni-llu cali kina imna ayaucilria tuqumalriim temiinek, menuulriarurciiqluni unugvianun.
LEV.11.41	“Tamarmeng aurretulit nunam qaingani pellernarqelriaruciqut; nerumaarkauvkenateng. 
LEV.11.42	Aqsamegteggun pektetungraata cetamanek-llu ipingqengraata wall'u ipililriarungraata, 
LEV.11.43	menuurcecaqunaci elpecen̄ek tamakunek nerluci. 
LEV.11.44	Wiinga 
LEV.11.45	Wiinga 
LEV.11.46	“Una waniwa alerquutnguuq pitekluki ungungssit, yaqulget, tamarmeng-llu unguvalriit pektetulit merteggun, wall'u nunam qainga pekvikluku pilrianun. 
LEV.11.47	Elpeci murilkarkauguci piciryaraqluku-llu nallunritlerkarci cam menuullra wall'u menuitellra, cali nalluvkenaki ungungssit neryugngakci neryugnganrilkeci-llu.”
LEV.12.2	“Qanruski Israel-aam yui: Arnaq qingaquni tan'gaurlurmek-llu irniluni, menuulriaruarkauguq malrunlegni ernerni agelrumallermi nalliinicetun. 
LEV.12.3	Tan'gaurluq-llu irniara nuugiumaarkauguq pingayunelgatni erenret. 
LEV.12.4	Arnaq-llu uitaarkauguq cali ernerni yuinaq qula pingayunek cipluku (33) menuirutnatkaminun aunrallerminek; agturarkauvkenaki-llu qigcignarqelriit iterngaunani-llu Agayuvigmun menuircallni iquklitnatkaanun.
LEV.12.5	“Tau͡gken nasaurlurmek irnikuni menuugarkauguq malrugni nitiligni agelrumaaqami pilaucirmitun; menuircararkauluni-llu aunrallerminek ernerni yuinarni pingayuni arvinlegnek cipluku (66).
LEV.12.6	“Menuircallermi-llu erenri qaqiskuniki, irnillrung'e'rmi angutmek wall'u arnamek, taiciarkauguq agayulirtem̄un amiiganun Pelatekam Agayuviim ataucimek allrakungellermek qusngiyagarmek ekualuku elliitnguarkamek, cali-llu dove-amek wall'u turtledove-amek assiilnguum au͡gautekaanun elliitekamek. 
LEV.12.7	Agayulirtem-llu cikiutekciqaa elliitii 
LEV.12.8	Qusngiyagarmek-llu pisciigalkuni taiciarkauguq malrugnek yaquleyagaagnek, atauciq ekualuku cikiutnguarkamek aipaa-llu assiilnguum au͡gautekaanun elliitnguarkamek; elliitii ekuaciqaa menuullra au͡g'arluku, nutaan-llu menuirutarkauluni.”
LEV.13.2	“Yuk amimikun pupikan wall'u aninguaqan wall'u puvkan natii qaingani, aarnaqluni mamyuilnguurrnayukluni, tauna aguskiciu Aaron-aamun wall'u allamun agayulirtem̄un. 
LEV.13.3	Agayulirtem-llu yuvrirciqaa pupik amiani. Melqut-llu pupiani qat'rikata pupia-llu ilutunruluni avatmini, tua-i mamyuilnguulliniuq. Agayulirtem yuvrirtiin qanrutkeciqaa menuulriarurrniluku. 
LEV.13.4	Tau͡gaam pupik qatqan ilutunruvkenani-llu avatmini, melqut-llu pupiani qat'riksaunateng, agayulirtem allakaumavkarciqaa pupilek malrunlegni ernerni. 
LEV.13.5	Agayulirtem-llu yuvrinqigciiqaa malrunelgatni erenret. Tangllermini cakaninrilkan ayuvkenani-llu, agayulirtem ataam cali allakaumavkarciqaa malrunlegni ernerni. 
LEV.13.6	Kinguatni-llu malrunelgen erenret cali yuvrinqigciiqaa. Tauna-llu pupik mitrialikan ayuvkenani-llu amiani qanrutkeciqaa menuirutniluku; qaaryakainaulliniluni tauna. Ervikuniki aturani menuirutarkauluni. 
LEV.13.7	Tau͡gken kinguani yuvrillran agayulirtem, qanrutellruluku-llu assiriniluku, pupik tauna ayukan, ataam ag'arkauguq agayulirtem̄un. 
LEV.13.8	Agayulirtem-llu yuvrinqigciiqaa, apqucia-llu amiani ayullinikan qanrutkeciqaa menuulriarurrluku, apqucia mamyuilnguulliniuq.
LEV.13.9	“Kina imna apqucingelria mamyuilngurmek taicimaarkauguq agayulirtem̄un. 
LEV.13.10	Agayulirtem yuvrirciqaa puvelriartangqerqan-llu qaterrluni melqut-llu tuani qat'rikata callarrluni-llu taum nunii, 
LEV.13.11	ak'a ayagnillruluni mamyuilnguq, agayulirtem qanrutkeciqaa menuulriaruniluku; tau͡gaam allakarngaunaku nallunaunani menuulriaruan. 
LEV.13.12	Mamyuilnguq sageskan temiinun tamalkuan it'gartuumaan qamiqurtuumaan-llu 
LEV.13.13	agayulirtem yuvrirciqaa, mamyuilnguq-llu sagtellrukan temiinun tamalkuan qanrutkeciqaa menuitniluku. Amia tamarmi qat'rillruan, tua-i tauna menuituq. 
LEV.13.14	Tau͡gken amia callalriamek pupigtangqerquni tuaken ayagluni menuulriaruciquq. 
LEV.13.15	Agayulirtem-llu yuvrirciqaa, callalriamek-llu pupigmek tangerquni menuulriaruniciqaa. Callalria pupik mamyuilnguugarkauguq, yuk-llu tauna menuulriaruarkauluni. 
LEV.13.16	Tau͡gaam callalria tauna mamkan qat'riluni-llu, taum ullanqigtarkaugaa agayulirta. 
LEV.13.17	Agayulirtem yuvrirciqaa, tauna-llu callalria qat'rillrukan qanrutkeciqaa menuitniluku; tua-i menuituq.
LEV.13.18	“Kina-llu imna aninguallrukuni, tauna-llu mamellruluni, 
LEV.13.19	aninguallra-llu puvkan qaterrluni-llu wall'u kavirceterrlugluni qatellriamek pitangqerqan, 
LEV.13.20	agayulirtem yuvrirciqaa, apqucia-llu ilutunrukan amiani, melqut-llu tuani qat'rillrukata, tua-i agayulirtem qanrutkeciqaa menuulriaruniluku: Mamyuilnguq aninguallrakun naulliniuq. 
LEV.13.21	Tau͡gken agayulirtem yuvrillrani melqut naumalriit tuani qat'rillrunrilkata, melugtevkenani wall'u tunguvkenani, tua-i agayulirtem allakaumavkarciqaa malrunlegni ernerni. 
LEV.13.22	Ayukan-llu kemgani agayulirtem qanrutkeciqaa menuulriaruniluku. Apquciurtelliniluni tauna. 
LEV.13.23	Tau͡gken tauna cakaninrilkan ayuvkenani aninguallran qelengllakaa. Agayulirtem-llu qanrutkeciqaa menuirutniluku.
LEV.13.24	“Wall'u yuum qaingani uunertangqerqan, callangqalria-llu kavirrlugcen̄ani qatqan wall'u tamarmi qaterrluni, 
LEV.13.25	agayulirtem yuvrirciqaa. Melqut-llu uunrani qat'rillrukata ilutunruluni-llu amiani, mamyuilnguuguq naulria uunrakun agayulirtem-llu menuulriaruniciqaa. 
LEV.13.26	Tau͡gken agayulirtem yuvrillrani nuyat qat'riksailkuneng ilutunruvkenani-llu amiani, tangellra-llu mitrianani, allakaumavkarciqaa malrunlegni ernerni. 
LEV.13.27	Malrunelgatni-llu erenret yuvrinqigciiqaa. Ayukan-llu amiani qanrutkeciqaa menuulriaruniluku; apqucia mamyuilnguuguq. 
LEV.13.28	Tau͡gaam cakaniqsailkan amiani-llu sagtevkenani mamnengluni-llu, uunran puvevkaqainalqaa, qanrutkeciqaa agayulirtem menuirutniluku, uunran tauna qelengllakluku.
LEV.13.29	“Angun wall'u arnaq cam naukaku qamiqurrakun wall'u tamluakun, 
LEV.13.30	agayulirtem yuvrirarkaugaa. Amiani ilutunrungalkan melqut-llu tuani esirlirrlugcen̄ateng akultuluteng-llu, mamyuilnguuguq, agayulirtem-llu menuulriaruniciqaa. 
LEV.13.31	Tau͡gken agayulirtem yuvrillrani apqucia ilutunrungatenrilkan amiani, tau͡gken cali assilrianek melqurtaunani, allakaumavkarciqaa yugnek malrunlegni ernerni. 
LEV.13.32	Yuvrinqigciiqaa-llu erenret malrunelgatni, pupia-llu ayullrunrilkan esirlinek-llu melqurtaunani, ilutunruvkenani-llu amiani, 
LEV.13.33	nuyani ungani-llu qiurciqai, pupiim tau͡gaam nuniinelnguut pivkenaki. 
LEV.13.34	Malrunelgatni erenret yuvrinqigciiqaa, pupia-llu ayunrilkan ilutunruvkenani-llu amiani Agayulirtem menuirutniciqaa. Taum-llu aturani ervigciqai menuirutarkauluni-llu. 
LEV.13.35	Tau͡gken kinguani menuircallmi apqucia ayukan 
LEV.13.36	agayulirtem yuvrirciqaa. Pupia-llu ayukan esirlinek melqunek yuarnarqenritaa, nallunaunani menuulriarurcan. 
LEV.13.37	Tau͡gken tangllermini pupia ayunrilkan, melqungluni-llu cangatenrilngurnek, pupia mam'uq, menuirulluni; agayulirtem-llu menuirutniciqaa.
LEV.13.38	“Angutem wall'u arnam qaingani qatellriamek kukupagtangkan 
LEV.13.39	agayulirtem yuvrirciqaa. Kukupiit-llu qaterrlulriarukata, caunritut naugartellret qaingani. Tauna yuk menuituq.
LEV.13.40+LEV.13.41	“Angutem-llu qamiqurra meqluni nuyairuskuni patkallngeqainartuq, menuulriarungaunani. 
LEV.13.42	Tau͡gken kavirceterrlulria qatellria pupik naukan patkallrani; tauna mamyuilnguuguq. 
LEV.13.43	Agayulirtem-llu yuvrirciqaa. Tauna-llu naulria qatellriarukan kavirceterrlugluni patkallrani wall'u qauraani, mamyuilngurtun ayuqluni tememi, 
LEV.13.44	mamyuilngurmek apqucingelliniuq, menuurrluni; Agayulirtem-llu menuulriaruniciqaa; tuani apqucia qamiqurrani uitaluni.
LEV.13.45	“Apqucilek mamyuilngurmek aturarkauguq allguumalrianek aturanek nuyani-llu aqevlavkarluki, kegginami-llu atlirnera patuluku qayagpagaarkauluni, ‘Menuulria, menuulria!’ 
LEV.13.46	Menuulriaruarkauguq apqucingqellermi taktaciatun; uitaarkauluni-llu kiirra'rmi elatiitni nunat.
LEV.13.47	“Uqugglugtangqerqan
LEV.13.48	ilarraqengraaku qusngit melqurritnek piliaqumalriami wall'u allami 'lumarrarmi wall'u qecigmi cali-llu cami qecigmek piliaqumalriami, 
LEV.13.49	kavirceterrlukuni cungagceterrlugluni-llu uquggluuguq ayungiinalria nasvagnaqluni agayulirtem̄un. 
LEV.13.50	Agayulirtem-llu yuvrirraarluku tauna allakaumavkarciqaa malrunlegni ernerni. 
LEV.13.51	Malrunelgatni-llu erenret yuvrirciqaa. Tauna-llu uquggluk ayukan tuani 'lumarrarmi wall'u qecigmi, menuulriaruuq. Erenret malrunelgatni cali yuvrirciqaa tuani-llu uquggluk ayukan, tauna menuulriaruluni. 
LEV.13.52	Agayulirtem-llu ekuagarkaugaa aturaq uqugglugtangqellinian sagtellriamek.
LEV.13.53	“Tau͡gken agayulirtem yuvrillrani uquggluk ayunrilkan tuani, 
LEV.13.54	alerqurciqaa aturaq erviisqelluku allakaumavkarluku-llu malrunlegni ernerni. 
LEV.13.55	Erviumallran kinguani yuvrinqigciiqaa tauna aturaq. Ayunrilnge'rmi tangellra cimiqsailkuni cali menuulriaruuq. Tauna aturaq ekuanarqaa uqugglua manuanlengraan wall'u tunulirnerani. 
LEV.13.56	Tau͡gken agayulirtem yuvrillrani uquggluk mitrialillinikan ervillran kinguani, allegluku au͡g'arciqaa tuaken nalliinek. 
LEV.13.57	Tau͡gken cali alainqigeskuni aturami, ataam ayulriaruuq; tua-i pikestiin ekuagarkaugaa tauna. 
LEV.13.58	Ervillrani aturaq uquggluk catairuskan aturami aipiriluku ervigciqaa nutaan-llu menuirutarkauluni.”
LEV.13.59	Una waniwa picirkiutnguuq uqugglugtangqerqan aturami qusngit melqurritnek taqumalriami wall'u allani 'lumarrarni wall'u cani qecigmek piliaqumalriani, tuaten-llu nallunrirarkauluku menuilnguq menuulria-llu.
LEV.14.2	“Una alerquutnguciquq apqucilegnun mamyuilngurmek ernermi tuani menuircaumallerkamini. Tau͡gaam ciumek agayulirtem̄un agucimaarkauluni; 
LEV.14.3	agayulirtem-llu anulluku nunat elatiitnun yuvrirciqaa. Apqucia-llu mamyuilnguq mamllinikan, 
LEV.14.4	agayulirta alerquiciquq taitesqelluki taum menuircautekaanek malrugnek unguvalriignek menuilnguugnek yaqulgegnek, murakegtaarmek, kavirlimek-llu pelacinagmek culugtarmek-llu. 
LEV.14.5	Tuqutesqeciqaa-llu aipaa yaqulgem quliini qikum assigtam mermek imalgem. 
LEV.14.6	Aipaa-llu unguvalria yaqulek, taukut-llu muriit, kavircetellria-llu pelacinak, culugtaq-llu, akurciiqai auganun yaqulgem tuqucimallrem. 
LEV.14.7	Cali-llu agayulirtem auk ciqertauciiqaa taumun menuircaumalriamun apqucianek mamyuilngurmek; nutaan-llu qanrutkeciqaa menuirutniluku. Unguvalria-llu yaqulek tengevkarluku. 
LEV.14.8	Menuircaumallrem-llu ervigciqai aturani qiurluki-llu nuyani tamalkuita ervuqerluni-llu, tua-i-llu nutaan menuirulluni. Taum kinguani iluvarciqai nunat, cali tau͡gaam tuani pelatekami elatiini uitaarkauluni ernerni malrunlegni. 
LEV.14.9	Malrunelgatni erenret qiunqigciiqai nuyani, ungani, qavluni, tamaita-llu qaimini melqut. Ervigluki-llu aturani ervuqerluni-llu. Tua-i nutaan menuirutarkauguq.
LEV.14.10	“Pingayunelgatni erenret teguciiquq malrugnek angucalugnek qusngiyagaagnek natlugnerilnguugnek, ataucimek-llu arnacalumek qusngiyagarmek allrakungelriamek ataucimek cali natlugnerilngurmek, tallimanek-llu uspernek mukaamek olive-aat uquatnek avumalriamek, saskak-llu malruk imaagnek uqumek olive-aat cali uquatnek. 
LEV.14.11	Agayulirtem-llu menuircartekaan aguciiqaa makut-llu elliitekat iteryaraanun Pelatekam Agayuviim. 
LEV.14.12	Agayulirtem-llu teguciqaa aipaa angucaluq qusngiyagaq elliitekluku-llu pinarqut'legmun elliitngutulitun, ilakluku uquq, elliiteklukek 
LEV.14.13	Tuquciiqaa-llu qusngiyagaq assiilnguum au͡gautekaanun elliitet ekuagarkat-llu tuqucimalallratni kencignarqelriami; tua-i-wa pinarqutellgem elliitii assiilnguum au͡gautekaanun elliitngullertun agayulirtem pikarkaungaku kencignarqeqapigtellriaruluni. 
LEV.14.14	Agayulirtem-llu tauna menuircararkaq qusngiyagaam augan iliinek tegulluni mingugciqaa tallirpilirneq ciutiin nuuga, tallirpilirneq-llu ayautii, tallirpilirneq-llu putukua. 
LEV.14.15	Agayulirtem-llu teguluku uquq kuvciqaa iqsulirnermun tumaminun, 
LEV.14.16	tallirpilirneq-llu yuarani akurrluku tuavet uqumun ciqertauciiqaa malrunlerqunek ciuqerrani 
LEV.14.17	Ilakuaminek-llu uqumek tumamini mingugluku taum menuircaq'ngami tallirpilirneq ciutiin nuuga, tallirpilirneq-llu ayautii, tallirpilirneq-llu putukua, qalliliulluku augmun ak'a minguucimallermun. 
LEV.14.18	Uquq-llu ilakuani tumamini uitalria minguuciiqaa taum angutem qamiqurranun. Tuaten piluni agayulirtem menuircarciqaa.
LEV.14.19	“Agayulirtem-llu tua-i elliitekciqaa assiilnguum au͡gautekaanun elliin menuircaun-llu cali aturluku. Kinguani-llu tuqulluku tauna ekuagarkauluni elliitekumalria. 
LEV.14.20	Ekuavigmi-llu elliitekciqak ekuagarkaq elliin mukaarkaq-llu. Tua-i waten piluni agayulirtem menuircaryaraq aturciqaa, tauna-llu menuirutarkauluni.
LEV.14.21	“Tau͡gken tauna angun arrsaukan allanek-llu elliitekaunani, menuircautekaminek taiciiquq ataucimek angucalumek qusngiyagarmek pinarqutminun elliitekaminek, elliitekarkauluku 
LEV.14.22	malrugnek-llu yaquliyagaagnek turtledove-agnek wall'u malrugnek yaquleyagaagnek pigeon-aagnek taicugngakminek; atauciq elliitekauluni assiilnguum au͡gautekaanun aipaa-llu ekuagarkauluni. 
LEV.14.23	Pingayunelgatni-llu erenret taitarkaugai agayulirtem̄un menuircautekarkauluki, amiiganun Pelatekam Agayuviim. 
LEV.14.24	Agayulirtem-llu teguciqak qusngiyagaq uquq-llu elliiteklukek-llu 
LEV.14.25	Tuquciiqaak-llu qusngiyagaq, agayulirtem-llu ilii augem teguciqaa minguulluku-llu menuircaq'ngami tallirpilirneranun ciutiin nuuganun, tallirpilirnermun-llu ayautiinun, tallirpilirnermun-llu putukuanun. 
LEV.14.26	Agayulirta-llu tumaminun iqsulirnermun kuv'iluni iliinek uqum; 
LEV.14.27	tallirpilirneq yuarani akurrluku uqumun ciqertauciiqaa malrunlerqunek ciuqerrani 
LEV.14.28	Iliinek-llu uqum unatmini uitalriamek mingugciqai menuircaq'ngami tallirpilirneq ciutiin nuuga, tallirpilirneq ayautii, tallirpilirneq-llu putukua, qallilirluki minguutellni pinarqutellgem elliitiinek. 
LEV.14.29	Ilakuani-llu uquq unatmini minguuciiqaa qamiqurranun menuircaqmi, tuaten-llu piluni menuircariyaraq aturciqaa. 
LEV.14.30	Cali-llu elliiciquq taukuk yaquliyagaak aipaagnek, 
LEV.14.31	atauciq assiilnguum au͡gautekaanun aipaa-llu ekuagarkauluku tapeqluku mukaarkamun. Tuaten piluni aturciqaa menuircaryaraq. 
LEV.14.32	Una waniwa alerquutnguuq tamakunun mamyuilngurmek apqucilegnun menuircautnguluni elliitekailngurnun tamakunun elliitektukaitnek.”
LEV.14.34	“Tekiskuvci nuniinun Canaan-aam, cikiuteklemnun elpecen̄un piksagutesqelluku, uquggluk nauvkaqumku enet iliitni, 
LEV.14.35	taum enem pikestii agciquq agayulirtem̄un qanrulluku-llu, ‘Enema iluani apqucirtangyugnarquq.’ 
LEV.14.36	Tua-i agayulirtem alerqurciqai enem yui cat tamalkuita enemelnguut antesqelluki yuvriryarturpailegmiu, tamarmeng enemelnguut menuulriarunritniartut; nutaan-llu agayulirta agciquq ena paqluku. 
LEV.14.37	Elliin-llu yuvrirciqaa tauna uquggluk. Uquggluk-llu qacarnermi uitakan cungagceterrlugluni wall'u kavirceterrlugluni kukupauluni ilutunruluni-llu avatmini, 
LEV.14.38	agayulirtem anluni tuaken enemek kelucarciqaa ernerni malrunlegni. 
LEV.14.39	Malrunelgatni-llu erenret yuvrinqigcarturciqaa. Uquggluk-llu tamaani saggluni ayukan, 
LEV.14.40	agayulirtem alerqurciqai teggalqut tamalkuita uqugglukai au͡g'arluki ayautesqelluki nunat elatiitnun menuulriim-llu nuniinun ciqilluki. 
LEV.14.41	Cali-llu enem ilua keligceciiqaa urasqaq-llu kelillerteng ciqiciiqaat nunat elatiitnun menuulriim nuniinun. 
LEV.14.42	Allanek-llu teggalqunek cimirtelluki uquggluum nauvikumallri nutaramek-llu urasqertelluku enem ilua.
LEV.14.43	“Uquggluk-llu alainqigeskan enemi, teggalqut au͡gaumallrata keligaumallran-llu cali-llu urasqercimallran kinguani, 
LEV.14.44	agayulirtem paqciiqaa; uquggluk-llu ayukan enem iluani, enem ilua mamyuilngurmek apqucirtangqertuq; menuulriaruuq. 
LEV.14.45	Imceciiqaa ena tauna, teggalqut-llu muriit-llu urasqat-llu tamalkuita ciqiciqait menuulriim nuniinun nunat elatiitnun. 
LEV.14.46	Kina-llu imna tuavet enemun kelucaumallrani itellrukuni menuulriaruciquq unugvianun. 
LEV.14.47	Kina-llu inartellrukuni wall'u nerluni enem iluani ervigarkaugai aturani.
LEV.14.48	“Tau͡gken agayulirtem paqtenqigtellrani uquggluk ayunrilkan enem urasqercimallran kinguani, tua-i agayulirtem ena menuirutniciqaa, uquggluk tamarmi au͡gaumallrullinian. 
LEV.14.49	Menuircarcuutekaanun-llu enem teguciiquq malrugnek yaquleyagaagnek, murakegtaarmek, kavirlimek-llu pelacinagmek culugtarmek-llu. 
LEV.14.50	Aipaa-llu yaquleyaagaam tuquciiqaa qikum assigtam mermek imalgem quliinun piluku. 
LEV.14.51	Tuqucimallrem-llu yaquleyagaam mer'em quliini auganun akurciiqai murakegtaar, culugtaq, kavircetellria pelacinak, aipaa-llu yaquleyagaq unguvalria; ciqertarluku-llu ena malrunlerqunek. 
LEV.14.52	Waten tua-i piluni menuircarciqaa ena aturluni auganek yaqulgem, mermek, unguvalriamek yaqulegmek, murakegtaarmek, culugtarmek, kavirlimek-llu pelacinagmek. 
LEV.14.53	Unguvalria-llu yaqulek tengevkarciqaa carr'ilqamun nunat elatiitnun; tuaten piluni menuircarciqaa ena. 
LEV.14.54	Makut maa-i picirkiutnguut yuum qaingani mamyuilngurnun apqucinun; 
LEV.14.55	uqugglugnun aturani enemi-llu, 
LEV.14.56	puvelrianun wall'u aninguanun wall'u callareskainun. 
LEV.14.57	Makutgun nallunrirarkauluku menuilnguq menuulria-llu. Una alerquutnguuq mamyuilngurmun apqucimun.”
LEV.15.2	“Qanqitek waten Israel-aam yuinun: Angun naulluutengluni qurrsuutmikun maq'laquni, maqellra menuulriaruuq. 
LEV.15.3	Una waniwa picirkiutnguarkauguq menuurtellranun maqellran nalliini wall'u maqenringraan, menuulriaruuq elliini.
LEV.15.4	“Tamarmeng ingelret inangqavikellri tamarmeng-llu cali aqumvikellri menuulriaruciqut. 
LEV.15.5	Kia-llu imum agtuquniki ingelri 
LEV.15.6	wall'u aqumekuni aqumvikellranun, aturani ervigciqai ervuqerluni-llu, menuulriaruarkauluni-llu unugvianun. 
LEV.15.7	Kia-llu cali agtuquniu angun maqtulria, ervigciqai aturani ervuqerluni-llu, menuulriaruarkauluni-llu unugvianun. 
LEV.15.8	Taum-llu angutem maqtulriim qeciqaku iliit yuut menuilnguq, taum aturani ervigciqai ervuqerluni-llu, menuulriaruarkauluni-llu unugvianun. 
LEV.15.9	Kuunikun-llu ayalriim aqumgassuutii taum atullra maqtulim menuulriaruciquq. 
LEV.15.10	Kia-llu imum agtuquniu ca aciani uitalria taum maqtulriim menuulriaruarkauguq unugvianun. Kina-llu tegulautellrukuni taum aqumgavillranek camek erurarkaugai aturani ervuqerluni-llu. Menuulriaruciquq unugvianun. 
LEV.15.11	Kina-llu imna maqyutengqellriim agtullrukani erurpailegmikek unategni, aturani ervigciqai ervuqerluni-llu, menuulriaruarkauluni-llu unugvianun. 
LEV.15.12	Qiku assigtaq maqyutengqellriim atullra navguumaarkauguq; tamarmeng-llu muriit assigtat agtullri eruumaarkauluteng mermun.
LEV.15.13	“Maqyutengqellria-llu assirikuni uitarraarluni ernerni malrunlegni aturani ervigciqai erurluni-llu ellminek mermun ecuilngurmun, nutaan-llu menuirutarkauluni. 
LEV.15.14	Pingayunelgatni erenret tegutarkauguq malrugnek turtledove-agnek wall'u malrugnek yaquleyagaagnek pigeon-aagnek, taillukek-llu ciuqerranun 
LEV.15.15	Agayulirtem-llu elliitekciqak, aipaa elliitekluku assiilnguum au͡gautekaanun aipaa-llu ekuagarkauluku. Tuaten piluni Agayulirtem menuircariyaraq aturciqaa taumun maq'ilallermun.
LEV.15.16	“Tau͡gken cali naulluutailnguq maq'ikuni arniuraqami pilaucirmitun, tamalkuan temni ervuqerciqaa, menuulriaruarkauluni-llu unugvianun. 
LEV.15.17	Tamarmeng-llu aturat amit-llu maq'errillranun agtuutellret eruumaciqut merkun, menuugarkauluteng-llu atakullranun. 
LEV.15.18	Angun-llu inarucikuni arnamek, maq'iluni-llu, tamarmek ervuqararkauguk, menuulriaruarkaulutek-llu unugvianun.
LEV.15.19	“Arnaq aunraquni piyaramini iralumi, menuulriaruarkauguq malrunlegni ernerni. Kia-llu imum agtuquniu menuulriaruarkauluni unugvianun. 
LEV.15.20	Aunrallermi nalliini aqumvikellri wall'u inangqavikellri menuulriaruarkaugut. 
LEV.15.21	Kia-llu agtuquniu ingelra arnam ervigarkaugai aturani ervuqerluni-llu, menuugarkauluni-llu unugvianun. 
LEV.15.22	Kia-llu imum agtuquniki aqumvikellri, ervigciqai aturani ervuqerluni-llu, menuulriaruarkauluni-llu unugvianun. 
LEV.15.23	Ingelrungraata wall'u allat aqumvikellri, kia imum agtullrukuniki menuulriaruarkauguq unugvianun. 
LEV.15.24	Kia-llu imum angutem tutellrukuniu agelrumalria arnam menuurutiinek menuurtuq, menuulriaruarkauluni-llu malrunlegni ernerni; tamarmeng-llu ingelret taum angutem inarrvikellri menuulriaruarkauluteng.
LEV.15.25	“Arnaq-llu aunraquni ernerni amllerni aunraryaraqenrilkem̄ini, wall'u aunraquni agelrumayarani cipluku, aunrarturallermi taktaciatun menuugarkauguk pilaucirmitun agelrumaaqami. 
LEV.15.26	Ingelret inangqavikellri aqumvikellri-llu tamarmeng menuulriaruciqut aunrallran taktaciatun. 
LEV.15.27	Kia imum agtuquniki makut menuulriarurciiquq ervigarkauluki-llu aturani ervuqerluni-llu, menuugarkauluni-llu unugvianun. 
LEV.15.28	Arulairutiini aunrallermi utaqaarkauguq malrunlegni ernerni, nutaan taukut kinguatni menuirutarkauluni. 
LEV.15.29	Pingayunelgatni-llu erenret tegutarkauguq malrugnek turtledove-agnek wall'u malrugnek yaquleyagaagnek pigeon-aagnek, taillukek-llu agayulirtem̄un amiiganun Pelatekam Agayuviim. 
LEV.15.30	Agayulirtem-llu elliitekciqaa atauciq yaqulek assiilnguum au͡gautekaanun, aipaa-llu ekualuku elliitekluku. Tuaten piluni agayulirtem menuircarciqaa arnaq tauna.
LEV.15.31	“Waten piluci Israel-aam yui allakaumavkarciqaci menuullerkaatnek, tuquyuartut menuullermegteggun menuureskunegteggu Agayuvik akunlemeggni uitalria.”
LEV.15.32	“Una picirkiutnguuq angutmun naulluuterluni maqlermun, cali-llu angutmun qurrsaraminek maq'illermun; 
LEV.15.33	cali arnamun agelrumallran nalliini wall'u angutmun arniullermun arnamek menuulriamek.
LEV.16.2	Qanrutaa, “Qanrusgu anelguten Aaron-aaq pinarivailgan itresqevkenaku tunuanun capiin Tanqikapiaralriim, tuani alailarciqngama amirlukun quliini Akqutem Yaassiigan. Narureskuniu una alerquun tuqucimaciquq. 
LEV.16.3	Tua-i-llu qusngirngalnguq tuqutarkaugaa yuut assiilnguirutkaatnun elliitnguarkaq; auga-llu itrulluku Tanqikapiaralriim nuniinun, ciqertaulluku-llu patuanun ciuqerranun-llu Akqutem Yaassiigtaan, angucalum ungungssim auganek pillrucimitun.
LEV.16.4	“Ervuqarraarluni at'arkaugai agayulirtem aturai; qalliq 'lumarraq, qerrulliik-wa nanilnguuk. Cali-llu nemrucaramek nacarluni naquggluni-llu.
LEV.16.5	“Israel-aam-llu yui taiciiqut Aaron-aamun malrugnek angucalugnek qusngirngalnguugnek assiilnguum au͡gautekaanun elliitekagnek, ataucim-llu qusngim angucaluanek ekualuku elliitekamek. 
LEV.16.6	Aaron-aaq-llu ekuagiciquq angucalumek kuluvagmek elliin assiilngumi au͡gautekaatnek nakmiin-llu cali ilami assiilnguirutkaatnek. 
LEV.16.7	Taukuk-llu qusngirngalnguuk aguciiqak Pelatekam Agayuuviim amiiganun. 
LEV.16.8	Aaron-aam-llu nall'arcetaarutkeciqak malruk qusngirngalnguuk, atauciq pikarkauvkarluku 
LEV.16.9	Aaron-aam-llu elliitekciqaa qusngirngalnguq nall'arcetaarillermini 
LEV.16.10	Tau͡gken qusngirngalnguq nall'arcetaallermini tut'elleq Azazel-aamun, unguvarmi elliitekumaarkauguq ciuqerrani 
LEV.16.11	“Aaron-aam tuquskuniu kuluvak angucaluq elliin assiilnguminun enelgutmi-llu au͡gautekaatnun, 
LEV.16.12	teguciiquq kenercissuutmek imirluku kumalrianek kangiplugnek ekuavigmek, malrugnek-llu unatek imaagnek narnirqellriamek aruvaarmek aritenkegcaaraumalriamek, itrulluki-llu tanqilriamun enemun. 
LEV.16.13	Tuani 
LEV.16.14	Teguluku-llu ilii auga kuluviim ciqertauciiqaa yuaraakun unatmi ciuqerranun takumcukutem aqumlleran, ilii-llu cali ciqertaulluku malrunlerqunek ciuqerranun Akqutem Yaassiigan.
LEV.16.15	“Tua-i-llu qusngirngalnguq tuqutarkaugaa yuut assiilnguirutkaatnun elliitnguarkaq; auga-llu itrulluku tanqikapiaralriim nuniinun, ciqertaulluku-llu patuanun ciuqerranun-llu Akqutem Yaassiigtaan, angucalum ungungssim auganek pillrucimitun. 
LEV.16.16	Waten piluni caliaqeciqaa menuircariyaraq, menuircarluku Tanqikapiaralria menuulriarullratnek Israel-aam yuin assiilngillermegteggun. Waten piarkauluni Pelatekaa 
LEV.16.17	Yugtangqerrngaituq ilua Pelatekam Agayuviim Aaron-aaq itrumallrani Tanqikapiaralriamun menuircariyaraq aturluku. Menuircariyaraq atuumarikuniu ellminun nakmiin-llu ilaminun cali-llu tamalkuitnun Israel-aam yuinun, 
LEV.16.18	anciquq ekuavigmun menuircarluku-llu. Augagnek tegulluni angucalum ungungssim qusngirngalnguum-llu mingugciqai tuaken ekuaviim qaingan kangiraini anngalriit tamalkuita. 
LEV.16.19	Ilii-llu augem yuaramikun ciqertauciiqaa ekuavigmun malrunlerqunek, menuircarluku assiilnguitnek Israel-aam yuin, qigcignarivkarluku.
LEV.16.20	“Qaqiuskuni-llu Aaron-aaq menuircarillerminek Pelatekam iluqlianek Tanqikapiaralriamek, Pelatekamek-llu Agayuvigmek cali-llu ekuavigmek, taiciiqaa 
LEV.16.21	Aaron-aam-llu tamarkenka unategni ellilukek qamiqurranun unguvalriim qusngirngalnguum apervikuatekciqai tamalkuita assiilnguit Israel-aam yuin, tua-i assiilnguit elliarkauluki qamiqurranun qusngirngalnguum. Nutaan-llu yuum ellimerrumalriim qusngirngalnguq ayagcetarkauluku yuilqumun. 
LEV.16.22	Qusngirngalnguum qugciqai ayaulluki tamaq'apiaraita assiilnguit yuilngurmun nunamun.
LEV.16.23	“Tua-i-llu Aaron-aaq iterciquq Pelatekamun Agayuvigmun yuuluki-llu aturat at'ellni itqatallermini Tanqilriamun, tuavet-llu unilluki. 
LEV.16.24	Ervuqararkauguq-llu kencignarqelriim nuniini, elliin-llu aturani all'uki, anluni-llu ekuagiluni elliin assiilngumi yuut-llu cali assiilnguita au͡gautekaatnek. 
LEV.16.25	Qaingani-llu ekuaviim ekuaciqaa uqua assiilnguum au͡gautekaanun elliitngullrem. 
LEV.16.26	Taum-llu imum ayaucillrem qusngirngalngurmek Azazel-aamun ervigciqai aturani ervuqerluni-llu, tuaten pirraarluni iteryugngariarkauluni nunanun. 
LEV.16.27	Imna-llu angucaluq kuluvak, qusngirngalnguq-llu elliitngullrek assiilnguum au͡gautekaanun, augak-llu itrucimallruluni Tanqipialriamun iluqlirmun assiilngurmun au͡gautngulutek, ayaucimaciquk nunat elatiitnun ekualuki-llu kemkek, amikek, qilukek-llu. 
LEV.16.28	Taum-llu ekuagillrem taukugnek ervigciqai aturani ervuqerluni-llu. Tuaten-llu pirraarluni iteryugngariarkauluni nunanun.
LEV.16.29	“Elpecen̄un makut picirkiutnguarkaugut akwarpak, qulngurutiitni erenrin iralut malrunelgata, elpeci Israel-aam yuini allanret-llu nunavcen̄i uitalriit yaalarciqut caliarkauvkenateng-llu. 
LEV.16.30	Tuani ernermi menuircaryaraq assiilngurmek aturciqngan elpecen̄un, menuircarluci assiilngurpecen̄ek tamalkuitnek, carriumasqelluci 
LEV.16.31	Tauna erneq qigcignarqeqapiaralriaruciquq, kina tuani ernermi yaagarkauluni nereksaunani caliarkauvkenani-llu. Una picirkiutekarkauluku akwarpak. 
LEV.16.32	Agayulirta-llu naaqicimalria allakaumaluni 
LEV.16.33	caliaqerkaugaa menuircariyaraq menuircarluku Tanqikapiaralria, Pelatekaa 
LEV.16.34	Una-llu picirkiutnguarkauguq akwarpak elpecen̄un. Menuircariyaraq atulararkauguq ataucirqumek allrakum iluani menuircarluki Israel-aam yui assiilngillritnek.” Moses-aaq-llu piuq 
LEV.17.2	“Qanruskiu Aaron-aaq qetunrai-llu tamalkuita-llu Israel-aam yui una 
LEV.17.3	Kina Israelite-aq tuqucikan elliitekaminek 
LEV.17.4	alerquutmek narurciuq Pelatekaan 
LEV.17.5	Picirkiun waniwa waten pilangesqelluki Israel-aam yui: Ungungssiaraat yuilqumi tuqutelalteng taitelangarkauluki agayulirtem̄un Pelatekaam 
LEV.17.6	Agayulirtem-llu auga ciqertautarkauluku ekuavianun 
LEV.17.7	Israel-aam yui tuqucinqiggngaitut pilaucirmegcetun yuilqumi, 
LEV.17.8	“Qanrutarkaugaten-llu cali: Israel-aam yuin iliit wall'u allanruluni uitalria nuniitni elliikuni ekuagiluni wall'u camek allamek elliikuni, 
LEV.17.9	taitevkenaku amiiganun Pelatekaanun 
LEV.17.10	“Israel-aam-llu yuin iliit wall'u allanrulria nuniitni nerkuni kemegmek augiumanrilngurmek 
LEV.17.11	Tua-i-wa unguvalriim tamarmi unguvii augmelan; taumek wiinga cikiutekellrukeka elpeci pitekluci kuvluku ekuaviim qainganun akqutkumaciatun, assiilnguci au͡gaumalaasqelluki. Auk unguvaungan Agayutem aturyugngaa assiilngurmun au͡gautekluku. 
LEV.17.12	Taumek waten qanrutellrukenka Israel-aam yui: Ilasi yuk nunavcen̄i-llu allanrulria, nerngaituq kemegmek augiumanrilngurmek.
LEV.17.13	“Cali-llu Israel-aam yuin iliit wall'u nuniitni allanrulria pissuquni ungungssimek wall'u yaqulegmek nerumaarkamek, pitarteng aunrarceciiqaat auga-llu nunamek patuluku. 
LEV.17.14	Unguvii tamarmi unguvalriim augani uitiin, taumek qanrutkellrukeka Israel-aam yuinun nerlaasqevkenaki kemegmek augiumanrilngurmek, tua-i-wa unguvalriim tamarmi unguvii augani uitiin; tuaten pikuni agayutem yuinun ilausciigaliciquq.
LEV.17.15	“Kina-llu imna nerkuni tuqullermek ellminek wall'u ungungssiullgutain allgullratnek, nunalgutkeng'e'rpecen̄i wall'u allanrung'e'rmi, aturani erurarkaugai ervuqerluni-llu, menuulriaruarkauluni-llu unugvianun. 
LEV.17.16	Tau͡gken erunrilkuniki aturani wall'u ervuqerpek'nani, tua-i pinerrlugtellmi akia aturciqaa.”
LEV.18.2	“Qanruski Israel-aam yui: Wiinga 
LEV.18.3	Egypt-aarmiut uitavikellerpeci piciryarait aturyaqunaciki, wall'u Canaan-aamun tekiskuvci, maa-i ayauskumci nuniitnun, piciryarait aturyaqunaciki. 
LEV.18.4	Picirkiutenka aturarkaugaci avaliqu'urluki-llu alerquutenka maligtaquluki-llu. 
LEV.18.5	Elpeci aturarkaugaci piciryararkiutenka alerquutenka-llu; atuquvciki unguvavcen̄ek qelkilriaruciquci. Wiinga 
LEV.18.6	Unayaqngaitan canimenaku tungayiin akusraruteksugluku. Wiinga 
LEV.18.7	Aatan caunrilleksaqunaku akusrarutekluku aanan. Aanakan qaillukuaryaqunaku. 
LEV.18.8	Akusraruteksaqunaku atavet nulirra; caunrilkeciqngavgu aatan tuatnakuvet. 
LEV.18.9	Akusraruteksaqunaku nayagaan wall'u alqaan wall'u pania atavet wall'u aanavet, yuurtellrungraan nunavni wall'u yaaqvani. 
LEV.18.10	Akusraruteksaqunaku qetunrarpet pania wall'u panigpet pania, kasngunarqelriaruciqngan tamana elpenun. 
LEV.18.11	Akusraruteksaqunaku atalgutkenrilken wall'u aanallgutkenrilken atavet wall'u aanavet yua, elpet nakmiin anelgutekngavgu. 
LEV.18.12	Akusraruteksaqunaku atavet nayagaa wall'u alqaa, atavet nakmiin ilakngaku. 
LEV.18.13	Akusraruteksaqunaku aanavet kinguqlia wall'u alqaa, aanavet nakmiin ilakngaku. 
LEV.18.14	Akusraruteksaqunaku angagpet wall'u ataatavet nulirra, elpet acuraqngavgu. 
LEV.18.15	Akusraruteksaqunaku ukurraan 
LEV.18.16	wall'u angutem anelgutvet nulirra. 
LEV.18.17	Akusraruteksaqunaku pania wall'u tutgarii arnam akusraruteklerpet, tungayaksuagken. Tuatnayaraq nakmiin ilaminek akusrarutekiyarauguq. 
LEV.18.18	Nuliarpet nayagaanek nuliangyaqunak nulian unguvainanrani.
LEV.18.19	“Akusraruteksaqunaku arnaq agelrumalria, menuulriaruan. 
LEV.18.20	Akusrarutekiyaqunak allam nulirranek, menuurciiqngavet elliikun. 
LEV.18.21	Irniaci tunyaqunaciki elliitnguluki agayutnguamun Molech-aamun, tuatnakuvci caarrluurciiqngavciu atra 
LEV.18.22	Akusrarutekngaitarci angun arnamek pilaucirpecetun; tuatnallerkaq pellernarqelriaruuq. 
LEV.18.23	Arnaq wall'u angun akusrarutekingaituq ungungssiarmek; tuatnallerkaq cumacinarqelriaruuq menuurutkeciqerci-llu.
LEV.18.24	“Menuurcaqunaci elpecen̄ek makut iliitgun, makut maa-i menuurutkellruitki atanruviit ciunerpecen̄ek ayagcetarkama. 
LEV.18.25	Tuatnaluteng nuna menuurcetellruat, taumek nuna 
LEV.18.26	Tau͡gaam elpeci aturarkaugaci picirkiutenka alerquutenka-llu, aturngaunaki-llu makut pellernarqelriit, elpeci Israel-aam yuini wall'u allanrulriani nunavcen̄i. 
LEV.18.27	Makut maa-i pellernarqelriit tamatum nunam yuin atullrit ciunerpecen̄i uitalriit nuna menuurrluku; 
LEV.18.28	menuureskuvcen̄i nunam ancuaraaci, ciunerpecen̄i yuut uitalriit tuaten pillrucirmitun. 
LEV.18.29	Tua-i kina imna atuquni makut pellernarqelriit iliitnek, tauna Agayutem yuinun ilausciigaliciquq.
LEV.18.30	“Niisngakiciki makut alerquutekellrenka aturpek'naki-llu tamakut yuut ciunerpecen̄i uitalriit pellernarqelriit piciryarait, menuurtenritniartuci atullratgun tamakut. 
LEV.19.2	“Israel-aam yui tamalkuita qanruski: Tanqilriarukici, wiinga 
LEV.19.3	Tamarpeci takaqerkaugaci aanaci ataci-llu aturarkauluku-llu Sabbath-aaq alerqullrucimtun. Wiinga 
LEV.19.4	“Tuigcaqunaci agayutnguanun wall'u cavignek uruggluki agayutngualiyaqunaci pikarpecen̄ek. Wiinga 
LEV.19.5	“Taiskuvet tuqutarkamek elliitekluku ilakuyucimun pisqutenka aturluki pikina ciuniurumaniartuten. 
LEV.19.6	Ner'arkaugarci-llu ernermi tuani elliiteklerpecen̄i wall'u unuaquani. Ilakuartangqerqan erenret pingayuatni tamalkuita ekuaniaci. 
LEV.19.7	Nerumakuni erenret pingayuatni pellernarqelriaruuq; elliitekumalria-llu wiinga ciuniurngaitaqa. 
LEV.19.8	Nerelriit-llu tamarmeng pinarqut'ngarkauluteng, caunrilkeciqngamegteggu tanqilria Agayutem pia. Tuaten pilria yumnun ilausciigaliciquq.
LEV.19.9	“Quyurciaqavci naucetaarpecen̄ek mukaarkat naucetaarviim avatiinelnguut uitaskiciki kaimlleret-llu uterrvikluki avuqsaunaki. 
LEV.19.10	Wine-arkanek-llu atsanek avuquvci nangqapiggluki piyaqunaciki, igqaqellret-llu atsat avurpek'naki; uitaskiciki arrsaulrianun allanernun-llu nunavcen̄i uitalrianun pikaqevkarluki. Wiinga 
LEV.19.11	“Teglegyaqunaci, piciunrilngurnek piksaunaci, iqluuruteksaunaci-llu. 
LEV.19.12	Akqiyaqunaci ukvernarcariluci atqa aturluku akquteklerci aturngailkuvciu. Tuaten piluci caunrillekngavciu atra Agayutevci. Wiinga 
LEV.19.13	“Usviilqingnaqsaqunaku nunalguten wall'u teglegiluku. Akiliutekaa calistevvet avaliqsaqunaku unuaqullerkaanun, egmianun tunkiu. 
LEV.19.14	Aniqlaayaqunaku niitesciigalnguq, paallautekaanek-llu cikmiumalriim ciunranun elliiyaqunak, tau͡gaam qigcikiu Agayuten. Wiinga 
LEV.19.15	“Cuqciaqavet qanercetaarvigteggun piciuluten pitalqellriakun-llu pilarciquten; ingluarvikngaitaten arrsaulriit wall'u angenrukiluten tukuulrianek. 
LEV.19.16	Qanerrlugmek sagcilriaruyaqunak nunalgutevni. Ilan anaucugngakuvgu qanercetaarvigmi tuqullerkaanek tuaten pikina. Wiinga 
LEV.19.17	“Pagglungqerrsaqunak allamun yugmun, tau͡gaam ullagluku qanellgutkekiu arenqialliqutevtegnek, assiilngiryuartuten ellii pitekluku. 
LEV.19.18	Akinauryaqunaki wall'u iliitni nunalgutvet pagglungqerrsaqunak, tau͡gaam kenkarkaugan ilan elpetun pitarrluku. Wiinga 
LEV.19.19	“Niisngaarkaugaci picirkiutenka. Ungungssiuteci ayuqenrilkaitnun nulirceteksaunaki. Nauceciiksaunaci ayuqenrilngurnek naucetaarkanek ataucimi naucetaarvigpecen̄i. Aturangqeqsaunaci-llu 'lumarrarmek piliaqumalriamek avukullukek qusngim melqurra 'lumarrayagaq-llu.
LEV.19.20	“Angun akusrarutekikan teguamek uikautellegmek, tauna-llu akilirluku angicimaksaunani teguarullranek; tamana kangingnaurutkeciqaat, tau͡gaam taukuk tuqusngaunakek, arnaq cali tauna teguaruan. 
LEV.19.21	Tauna angun taitarkauguq angucalumek qusngimek pinarqutminun elliitekaminek Pelatekaan 
LEV.19.22	Tauna-llu qusngiq agayulirtem aturluku menuircaryaraq aturciqaa taum assiilnguan au͡gautekaa. Tauna-llu assiilnguminek au͡g'aricimaarkauluni.
LEV.19.23	“Tekiskuvci-llu Canaan-aam nuniinun napanek-llu atsangtulinek ayuqenrilngurnek nauceciiluci neqkarpecen̄ek, allrakuni pingayuni menuulriaruciqut, elpecen̄un nerrlerkaat inerquusngaluni. 
LEV.19.24	Cetamiitni-llu allrakut naullret atsait kencignarqellriaruciqut cikiutnguarkauluteng nanrarcuutekluki 
LEV.19.25	Tau͡gaam tallimiitni allrakut atsait neryugngaciqaci, tuaten pillerpeciuggun amllernek atsangyaurcesqelluki. Wiinga 
LEV.19.26	“Kemegmek augtuumalriamek neryaqunaci. Irr'inartaatulit angalkiluteng piciryarait aturyaqunaciki. 
LEV.19.27	Ayakutararpecen̄i nuyat kepeksaunaki ungaci-llu nanilicaryaqunaciki. 
LEV.19.28	Tuquigaqavci elpecen̄ek kilirtuqsaunaci wall'u yagluku amirci qaraliliqsaunaku. Wiinga 
LEV.19.29	“Paniin caarrluurcessngaitan akissuurtelluku allat yuk'enrilkevci agayuviatni;
LEV.19.30	Sabbath-aaq atulaqiciu agayuvici-llu wangnun qigcikluki. 
LEV.19.31	“Tuqullret piluki apqararatulit ikayungcarvikeksaunaki, menuurciiqngavci tamaaggun. Wiinga 
LEV.19.32	“Qigcikarkaugaten takaqluki-llu yuut ak'allaurtellriit. Qigciklua pisqutenka atuqiciki. Wiinga 
LEV.19.33	“Allanertangqerqan nunavni uitalriamek elluarrluku piurararkaugan. 
LEV.19.34	Nakmiin tau͡gaam nunalgutkellriatun ayuquciiqan kenekluku elpetun pitarrluku, elpeci-llu allanrullruavci nuniini Egypt-aam. Wiinga 
LEV.19.35	“Teglegiksaunaki ilaci cuqyutevciuggun uqamaltassiarcuutevciuggun-llu. 
LEV.19.36	Pitalqellrianek cuqcissuutnek uqamaltassiarcuutnek-llu atulaqici. Wiinga 
LEV.19.37	Niisngakiciki alerquutenka picirkiuranka-llu. Wiinga 
LEV.20.2	“Qanruski Israel-aam yui: Israel-aam yuin iliit wall'u allanrulria tamaani, irniami iliitnek elliillrukan agayutnguamun Molech-aamun, nunalgutain tamarmeng teggalqunek miluquluku tuquskilitgu. 
LEV.20.3	Cikiqengelria irniami iliitnek agayutnguamun Molech-aamun, tuatnallra pitekluku wiinga qenruciiqaqa yumnun-llu ilaunrirtelluku. Tua-i-wa kencignarqelria Pelatekaqa menuurcaku tamaaggun qigcikevkenaku-llu tanqilria atqa. 
LEV.20.4	Nunat-llu taukut yuita nallunguaqatgu tauna tuaten pilleq tuqutevkenaku-llu, 
LEV.20.5	wiinga inglulirciqaqa tauna angun ilai-llu cali-llu tamalkuita ilalirtai piciunrirluteng pilriit wangnun, tau͡gaam agayulangluteng agayutnguamun Molech-aamun. Wiinga taukut yuk'enrirarkauganka.
LEV.20.6	“Kina imna ikayungcaqan tuqullret tarnait piluki angalkilriamun ingluksaguciiqaqa yumnun-llu ilaugarkaunrirtelluku. 
LEV.20.7	Taumek menuircarci elpecen̄ek tanqilriarurrluci. Wiinga 
LEV.20.8	Niisngaciki alerquutenka aturluki-llu; 
LEV.20.9	“Kia imum aniqlaakunikek angayuqaagni tuqucimaarkauguq, tuqucimallra-llu elliinun tusngaarkauluni.
LEV.20.10	“Kina akusrarutekikan ilami nulirranek, tamarmek tuqucimaarkauguk. 
LEV.20.11	Angun akusrarutekilleq atami nulirranek caunrilkilriaruuq ataminek, tamarmek-llu arnaq akusrarutekilleq-llu tuqucimaarkaulutek, elkegnun-llu tuqucimallrak tusngaluni. 
LEV.20.12	Angun-llu akusrarutekikan ukurraminek, tamarmek tuqucimaarkauguk. Inerquun nakmiin ilaminek akusrarutekisqevkenaku aturaak, elkegnun-llu tuqucimallrak tusngaluni. 
LEV.20.13	Angun-llu angutngullgutminek akusrarutekikan arnamek pilaucirmitun, tamarmek pellernarqelrialiullruuk. Tuqucimaarkaulutek ellmegnek pinarqelriarurcamek. 
LEV.20.14	Angun nulirtuqan aanakellriignek tuqutarkaugaci ekualuki tamalkuita canganarqelria atuatgu. Tuaten elpeci piarkaunrituci. 
LEV.20.15	Angun-llu akusrarutekikan ungungssimek, tamarkenka angun ungungssiq-llu tuqutarkaugaci. 
LEV.20.16	Arnaq-llu akusrarutekevkangnaqkan ungungssimun, tuqutarkaugarci arnaq ungungssiq-llu; tuqucimallrak elkegnun tusngauq.
LEV.20.17	“Angun nulirtuquni nayagarminek wall'u alqerminek wall'u atami panianek wall'u aanami panianek, taukuk kasngunarqellriaruuk yuut takuatni ancimaarkaulutek-llu nuniitnek. Tua-i-wa nakmiin alqerminek wall'u nayagarminek arniurami ellminek pinarqutkiurtuq. 
LEV.20.18	Angun akusrarutekikan agelrumalriamek, tamarmek akunlevcen̄ek ancimaarkauguk, inerquutngulria menuurrnarqelria atuagnegu.
LEV.20.19	“Akusrarutekngaitan anaanan wall'u aciin, tuaten piluten inerquusngalria aturciqngavgu nakmiin ilavnun. Tuaten pilutek tamarmek pinarqut'ngelriaruuk. 
LEV.20.20	Angun akusrarutekilria anaanaminek wall'u acaminek caunrilkilriaruuq taumek angaminek wall'u ataataminek; angun tauna arnaq-llu assiilngurmek atullragcetun pimaciquk, tuquarkauguk-llu irniarunatek. 
LEV.20.21	Kia-llu anelgutni nulirriquniu, taukuk irniangyuunatek tuquciquk. Taum angutem menuurrnarqelria aturaa anelgutni-llu kasngunarqevkarluku.”
LEV.20.23	Tamakut-llu yuut ciunerpecen̄ek antarkama piciryarait maligtaquyaqunaciki; makut tamalkuita nunam tamatum yuin atularait taumek wangni umyualngunarqellriarulriit. 
LEV.20.24	Tau͡gaam wiinga qanrutellruamci: Nuniit paitarkaqerci, cikiutekciqaqa elpecen̄un piksagutesqelluku, nuna camek enuqitnailnguq naungignaqluni-llu. Wiinga 
LEV.20.25	Taumek elpeci nallunritarkaukeci menuulriit wall'u menuilnguut ungungssit yaqulget-llu. Menuurrngaituci elpecen̄ek nerluci yaqulegnek ungungssinek-llu wiinga allakallemnek elpecen̄un menuulriaruciit nallunritesqelluku. 
LEV.20.26	Elpeci tanqigarkauguci wangnun kiima pikevkarluci, wiinga 
LEV.20.27	“Angun wall'u arnaq tuqumalriit tarnaitnun angalkilria tuqucimaarkauguq teggalqunek miluquluku. Tuatnalriim tuqucimallra elliinun tusngaarkauguq.”
LEV.21.2	Tungmagcilriit ilagaryugngaciqai tuqulria aanakekuniu wall'u aatakluku wall'u irniami ilakekatgu wall'u nakmiin anelgutkekuniu, 
LEV.21.3	wall'u cali nayagaqkuniu wall'u alqaqluku uingeksailnguq enelgutekluku, angutem agtuqsaunaku. 
LEV.21.4	Cali-llu menuurcessngaunani nuliamikun tungayaksagutellermi iliitgun.
LEV.21.5	“Nuyateng kepliarngaitait ungateng-llu ilangarrngaunaki, qaiseng-llu kilirturngaunaku tuquilriit cayaraat aturluku. 
LEV.21.6	Tanqilriaruarkaugut, at'ma-llu qigcignairuyutekaanek pingaunateng; cikiutek'laamegteki neqkat elliitet ekualuki 
LEV.21.7	Agayulirta nulirturngaituq akissumek wall'u angutem akusrarutekellranek wall'u avvusngalriamek; tua-i-wa agayulirta tanqilriaruami. 
LEV.21.8	Kencignarqellriatun Agayulirta piarkaugarci, elliin elliitet neqkat wangnun taitelaaki. Wiinga 
LEV.21.9	Agayulirtem pania caarrluureskuni ellminek akissuurrluni, atani-llu kasngunarqelriarurtaa; ekualuku tuqucimaarkauguq.
LEV.21.10	“Agayulirten͞gunrulria uqumek kuvumalleq qamiqumikun, allakaumaluni agayulirtem akluinek ac'ugngariluni, nuyani qucarrlugcessngaitai cali-llu aturani allgurngaunaki tuquilriit cayaraitnek aturniluni. 
LEV.21.11+LEV.21.12	Wangnun allakaumiimi ellminek menuurrngaituq wall'u kencignarqelria Pelatekaqa menulirngaunaku tuaken anluni iterluni-llu tuqumalriim uitavianun, nakmiin tauna atakeng'e'rmiu wall'u aanak'ngermiu. 
LEV.21.13	Arnamek-llu angutem agtuqsailkiinek tau͡gaam nulirturarkauluni, 
LEV.21.14	aipainermek wall'u avvusngalriamek wall'u akissumek pivkenani. Tau͡gaam nuliangarkauluni elliin tungayakutellriartami iliitnek angutem agtuqsailkiinek. 
LEV.21.15	Tuaten pinrilkuni irniari qigcignarqerkauyaaqellret menuulriaruciqut. Wiinga 
LEV.21.17	qanrutesqelluku Aaron-aaq, “Kinguverpet iliit tememikun natlugnengqerquni cikiutekngaitaa neqkauluni elliitngulria 
LEV.21.18	Kina imna tememikun natlugnengqellria, cikmiumaluni wall'u tussilluni wall'u kegginaa ayuqucimitun ayuqevkenani wall'u qaillun temii ayuqluni wall'u ipii eluciinateng, cikiqengarkaunrituq elliitmek. 
LEV.21.19	Cali-llu unatmikun it'gamikun-llu natlugnengqellria 
LEV.21.20	wall'u quluggluni wall'u yucuarauluni wall'u meciinani wall'u kumegglulek wall'u pupilek wall'u iguugiumalria. 
LEV.21.21	Agayulirtem Aaron-aam kinguvrin iliita natlugnengqellriim cikiutekngaitaa neqkaq elliitekumalria wangnun. 
LEV.21.22	Neryugngaarkauluni tau͡gaam neqkamek wangnun tanqilriaruluku elliitngullermek, cali-llu tanqipialriaruluku elliitngullermek. 
LEV.21.23	Tau͡gaam capkutaq mallegngaunaku ekuavik-llu ullagngaunaku, natlugnengqerrami menuurcuaraa ekuavika. Wiinga-wa 
LEV.21.24	Tua-i Moses-aam makunek alerquutnek qanrutaa Aaron-aaq qetunrai-llu tamalkuita-llu Israel-aam yui.
LEV.22.2	“Qanruski Aaron-aaq qetunrai-llu mulngakesqelluku menuurcillerkaat tanqilriamek atemnek, tua-i qigcikarkauluki auluklermegteggun qigcignarqellriit elliitait Israel-aam yuin wangnun. Wiinga 
LEV.22.3	Kinguverpeci tamarmeng iliit menuurutengqerrluni iluvaqan mallgeskiitnun qigcignarqelriit elliitekellrita Israel-aam yuin wangnun, kevgiunqiggngaituq ekuavigmi. Wiinga 
LEV.22.4	“Aaron-aam kinguvrin iliit mamyuilngurmek apqucingqellria wall'u qurrsuutmikun maqerrlukuni, nerngaituq kencignarqellrianek menuirutnatkaminun. Agayulirta menuurciiquq tuqumalriim agtullra agtuquniu cali-llu agtuquniu angun maq'illeq. 
LEV.22.5	Wall'u agtullrukuniu menuulria ungungssiq cali-llu yuk, wall'u cakun allakun menuulriakun menuurtellrukuni. 
LEV.22.6	Tauna yuk menuugarkauguq unugvianun, nerngaunani-llu kencignarqellriamek, mermek ellminek erurpailegmi. 
LEV.22.7	Akerta teviqan menuiruciiquq; neryugngariluni kencignarqellrianek elliitngullernek, tamakut elliin neqkaqngamiki. 
LEV.22.8	Nerngaituq tau͡gaam ellmeggnek tuqullret wall'u ungungssiullgutain allgullrata kemgitnek menulirciqngami ellminek. Wiinga 
LEV.22.9	“Niisnganarqait alerquutekellrenka, assiilngiryuartut tuquluteng-llu narureskunegteki qigcignarqelriit picirkiutenka. Wiinga 
LEV.22.10	“Agayulirtem nakmiin ilakenrilkai nerngaitut kencignarqellriamek, allanrung'e'rmeng wall'u eniini calistekengraateng. 
LEV.22.11	Tau͡gken agayulirta kipuskuni pistekaminek akilirluku elliin piksagulluku, tauna neryugngaciquq; eniini-llu cali yuurtellret neryugngaarkauluteng. 
LEV.22.12	Agayulirtem pania kassuuskuni agayulirten͞gunrilngurmek nerngaituq kencignarqellrianek. 
LEV.22.13	Tau͡gaam agayulirtem pania aipainrukuni wall'u avvusngaluni irniarunani, utertellruluni-llu atami eniinun, ayagyuallermini pillermicetun tamaanlluni, neryugngauq tamakunek atami agayulirten͞guluni akurtullrinek. Tau͡gaam kina imna ilakenrilkii agayulirtem nerngaituq tamakunek.
LEV.22.14	“Kina-llu imna pitsaqevkenani nerkuni kencignarqellriamek, agayulirta akilirciqaa taum akikiuraa ilatiinek tapirluku. 
LEV.22.15	Agayulirtet qigcignairutessngaitait tanqilriit cikiutait Israel-aam yuin 
LEV.22.16	nerestekaqenrilkaitnun nerevkarluki; nerelria tamakunek pinarqelriarurtelluku anucimirqecetaarumaarkaurtelluku-llu. Wiinga 
LEV.22.18	“Qanruski Aaron-aaq qetunrai-llu tamalkuita-llu Israel-aam yui makunek picirkiutnek. Israel-aam yuin iliit wall'u allanrulriit iliit Israel-aarmiuni elliikan akqutkellerminek wall'u elliin piyullni aturluku elliikuni ekuagarkamek 
LEV.22.19	elliiteteng ciuniurumasqekunegteki elliigarkaugut kuluvagmek angucalumek wall'u qusngimek wall'u qusngirngalngurmek, tamarmeng-llu natlugneritarkauluteng. 
LEV.22.20	Natlugnengqellriamek elliiyaqunaci, 
LEV.22.21	Kina-llu imna elliikuni ekuagarkamek ilakellgutkellerkamun, akqutkellni aturluku wall'u elliin piyullni aturluku, elliitni ciuniurumaarkaukan natlugnerilngurmek ungungssimek elliigarkauguq. 
LEV.22.22	Ungungssit cikmiumalriit wall'u qaimegteggun natlugnengqellriit wall'u kilinengqerrluteng wall'u callanengqerrluteng maqellrianek wall'u kumegglugluteng wall'u pupigluteng; makut elliitekngaitaci 
LEV.22.23	Ungungssiq natlugneritqapiaranrilengraan ipii-llu taktatkenrilengraata elliiteksugngaarci piyuumirluni elliiyaramun; tau͡gaam ciuniurumangaituq akqiyaramun elliitekumakuni. 
LEV.22.24	Elliiteksaqunaciu ungungssiq iguugek passimallrukagnek wall'u kiliumallrukagnek wall'u alleglutek qecuumalutek. Waten ayuqellriit elliitekumangaitut nunavcen̄i.
LEV.22.25	“Elliiksaunaci-llu neqkauluku ungungssimek allanrem pillranek. Tamakut natlugnengqellriatun ayuqngameng ciuniurumangaitut.
LEV.22.26+LEV.22.27	“Kuluvak wall'u qusngiq wall'u qusngirngalnguq yuureskan, aanamini uitaarkauguq malrunlegni ernerni; ernengllerminek pingayunlegnek ayagluni elliitnguyunariarkauluni ekualuku 
LEV.22.28	Piyagaqellriik qusngik wall'u piyagaqellriik kuluviik ataucimi ernermi tamarmek tuqucimangaituk. 
LEV.22.29	Elliikuvet-llu quyatmek, elliitekciqan picirkiutet aturluki elliiten ciuniurumaniartuq. 
LEV.22.30	Nerumaarkauguq tuani ernermi cikiutekumallermini, ilii-llu ilakuarungaunani unuakullranun. Wiinga 
LEV.22.31	“Qemangqaarkaugaci alerquutenka aturluki-llu. Wiinga 
LEV.22.32	Qigcignairucaqunaciu tanqilria atqa, qigcikumaarkaugua Israel-aam yuini; wiinga 
LEV.22.33	Anutellruamci Egypt-aamek elpecen̄un Agayutkesqellua. Wiinga 
LEV.23.2	“Qanruski Israel-aam yui, nallunairumalriit nerevkaritai 
LEV.23.3	Caliarkat caliaqelarciqaci arvinlegni ernerni. Tau͡gaam erenret malrunelgat Sabbath-aaruuq, calivkenaci mernuinercillerkaqerci; tau͡gaam quyurrluci tuani agayuarkauluci. Nani uitang'e'rpeci erenruciquq uitayarauluni 
LEV.23.4	Makut nallunairumalriit nerevkarillerkat 
LEV.23.5	“Iralut ciuqliatni erenrin akimiarunritariitni atakukan Kituutem nerevkaritekciqaa. 
LEV.23.6	Taum-llu iraluani cali erenrin akimiaratni nerevkaritekciqaa Quulecirailnguum Kelipam; malrunlegni ernerni nerlararkauluci quulecirailngurnek kelipanek. 
LEV.23.7	Ciuqliatni ukut erenret quyurrluci agayuciquci; caliarkauvkenaci camek tuani. 
LEV.23.8	Elliigaqluci 
LEV.23.9+LEV.23.10	“Tekiskuvci nunamun cikiuteklemnun elpecen̄un, mukaarkanek-llu nauceciillerpecen̄ek quyurciluci, ciuqlikacagaat qillerqaat mukaarkat aguskiciki agayulirtem̄un. 
LEV.23.11	Sabbath-aam-llu unuaquani agayulirtem taukut qillerqaat elliitekciqai 
LEV.23.12	Tuani-llu ernermi elliitngullrata nalliini taukut mukaarkat qillerqaat elliiniartuci angucalumek qusngiyagarmek ataucimek allrakulegmek natlugnerilngurmek cikiutekamek ekualuku 
LEV.23.13	Tauna-llu tapirluku elliigarkauluci uspernek cetamanek mukaamek, avulegmek olive-aat uquatnek. Una elliitnguluni ekualuku 
LEV.23.14	Nerngaituci kelipamek wall'u mukaarkamek nutaraungraan wall'u uumangraan makunek elliivailegpeci Agayutmun. Una picirkiutnguarkauluni tamalkuitnun kinguverpecen̄un akwarpak.
LEV.23.15	“Erenrem uitayaram unuaquanek ayagnirluci, ayagneqluku elliitnek qillerqaanek taitellerci, naaqikici ernernek nitilit malrunelgurtellratnun. 
LEV.23.16	Yuinaak-llu malruk qulnek cipluku naakata, unuaquani malrunelgata Sabbath-aat, cikiqiciu 
LEV.23.17	Enevcen̄ek taitniartuci malrugnek kelipagnek 
LEV.23.18	Ilakluku-llu kelipagnun elliiniartuci malrunlegnek qusngiyagarnek ataucimek allrakulegnek, natlugnerilngurnek, ataucimek-llu kuluvayagarmek malrugnek-llu angucalugnek qusngignek; ekualuki elliitnguarkauluteng 
LEV.23.19	Elliiluci-llu cali ataucimek angucalumek qusngirngalngurmek assiilnguum au͡gautekaanun, malrugnek-llu angucalugnek qusngiyagaagnek ataucimek allrakulgegnek elliitekagnek ilakuyucimun. 
LEV.23.20	Agayulirtem-llu elliitekciqak kelipak qusngiyagaak-llu cikiuteksuumiutekluki 
LEV.23.21	Taumi-llu ernermi quyurrluci agayuniartuci; caliarkaci caliaqevkenaki, man'a-llu nunavcen̄i nanleng'e'rpeci picirkiutnguarkauluni tamalkuitnun kinguverpecen̄un akwarpak.
LEV.23.22	“Quyurciaqavci naucetaarpecen̄ek mukaarkat naucetaarviim avatiinelnguut uitaskiciki kaimlleret-llu uterrvikluki avurpek'naki; uitaskiciki arrsaulrianun allanernun-llu pikevkarluki. Wiinga 
LEV.23.23+LEV.23.24	“Malrunelgatni iralut, ciuqliatni erenrin iralum, mernuinercirvikniarci tauna erneq, quyurrluci agayuniartuci cupu'uryaraq qalriakan. 
LEV.23.25	Caliarkaci caliaqevkenaki elliiluci tau͡gaam neqkanek ekuagiluci 
LEV.23.26+LEV.23.27	“Qulngurutiit erenret malrunelgatni iralut erneqciqaa assiilngurnek au͡g'ariciyaram. Tuani ernermi nereksaunaci yagniartuci, tau͡gaam quyurrluci agayuniartuci elliiluci neqkamek ekuagiyarakun 
LEV.23.28	Tuani ernermi caliyaqunaci, erneqngaku elliiyaram assiilnguut au͡gautekaatnun. 
LEV.23.29	Kina imna yanrilkuni nereksaunani tuani ernermi yum'inek ancimaciquq. 
LEV.23.30	Kina-llu imna calikan tuani ernermi, wiinga 
LEV.23.31	Camek calingaituci; una-llu picirkiutnguarkauluni akwarpak nunavcen̄i. 
LEV.23.32	Atularniarci una erneq mernuinerciryaraqluku, yagyaraqluku-llu nereksaunaci akertem tevillranek qulngunritariitni iralum erenrin akertem tevillranun erenret qulngurutiitni.
LEV.23.33+LEV.23.34	“Malrunelgatni iralut akimiarureskata erenri, nerevkariyarauciquq Uqisvignun, aturarkauluku ernerni malrunlegni. 
LEV.23.35	Taukut erenret ciuqliatni quyurrluci agayuniartuci, calivkenaci tuani ernermi. 
LEV.23.36	Taukuni-llu ernerni elliilarniartuci unuaquaqan neqkanek ekualuki 
LEV.23.37	“Maa-i makut agayunerpiit quyurrluci agayullerkaci, elliilararkauluci-llu ekualuki ekuagarkat elliitet, mukaarkat, wine-amek-llu pisqumataciicetun ernerkiuraitni. 
LEV.23.38	Makut atularciqaci Sabbath-aat atulallerpeci elliiluci-llu pilallerpeci avatiitni wall'u akqillerpeciuggun cali-llu piyuumillerpeciuggun elliitevci 
LEV.23.39	“Erenret akimiarurtellratni iralut malrunelgatni, quyurcimarikuvciki naugillri nunavci, nerevkaritii 
LEV.23.40	Tuani-llu erenret ciuqliatni tegutniartuci assinritnek atsat napanek palm-at-llu avayaitnek cali-llu cuyalilriit napat avayaitnek, uqvigarnek-llu kuiget cen̄aitnek; nunaniryugniartuci ciuqerrani 
LEV.23.41	Atularciqerci nerevkaritnguluku 
LEV.23.42	Tamarpeci-llu nutem Israel-aam yuini uqisvigni uitalarciquci malrunlegni ernerni, 
LEV.23.43	kinguverpeci nallunritniaraat uitavkallrucimnek Israel-aam yui uqisvigni anutellemni Egypt-aamek. Wiinga 
LEV.23.44	Moses-aam-llu nallunrircetai Israel-aam yuinun picirkiurutet agayunerpagnun, qigcikutnguarkat 
LEV.24.2	“Alerqurki Israel-aam yui makunek picirkiurutnek: Taiskici menuilngurmek olive-aat uquatnek Pelatekami kenurrat uqurkaatnek, nipeksaunateng kumalarniartut. 
LEV.24.3	Aaron-aam kumartelarciqai unuaquaqan atakumi, kumaarkauluteng unuakullranun 
LEV.24.4	Aaron-aam aulukuralarciqai kenurrat suulutaarrlainarmek ellimavilget kumaurtelluki piyaraitni 
LEV.24.5	“Mukaanek piluci uspernek yuinaq cetamanek cipluku (24) kelipikici qula malrugnek cipluku amllertalrianek. 
LEV.24.6	Elliluki-llu malruinguluki itukluki arvinelguqa'aqluki estuulum suulutaarrlainaam qainganun. 
LEV.24.7	Tamakut-llu kelipat ellivikluki tepkegcilriamek aruvagkamek neqkauluku elliitnguvkarluku enairluki kelipat. 
LEV.24.8	Ernerni Sabbath-aani tamalkuitni Aaron-aam upluki ellirrlainalarciqai ciuqerranun 
LEV.24.9	Taukut-llu kelipat Aaron-aam qetunrain-llu pik'larciqait nerlararkauluki kencignarqellriami, tauna neqkaq elliitngulleq tanqinruqapiaralriaqngatgu neqkat elliitngullret 
LEV.24.10+LEV.24.11	“Angucetangqellruuq Israelite-amek aanalegmek Egypt-aarmiumek ataluni. Tauna tuani uitavimeggni tarratellermini Israelite-aq-llu qancurlagatelliniuk. Qancurlagatellermegni-llu taum aniqlaagaa 
LEV.24.12	Nayurcirluku-llu uitavkarluku niitnatkameggnun qaillun 
LEV.24.14	“Tauna aniqlaalleq nunanek anciu; tamakut-llu niitestekellri unateteng qamiqurranun piluki apervikuavkarluki pinarqutengqerrniluku, tamalkuitnun-llu yugnun teggalqunek miluquvkarluku tuqulluku. 
LEV.24.15	Qanrutniaten Israel-aam yui, kina imna aniqlaagilria Agayutmek assiilngumi anucimirqecetaarutkaanek aturciqniluku, 
LEV.24.16	tuqucimaarkauluni-llu. Israelite-aq wall'u allaneq uitalria Israel-aat nuniitni aniqlaagikuni atranek 
LEV.24.17	“Kina imna yugmek tuqucilria tuqucimaarkauguq. 
LEV.24.18	Kina-llu tuqucikuni ungungssimek pikenrilkem̄inek cimiriarkauguq. Piciryaraqeciqerci tuqucilleq tuqutaqluku.
LEV.24.19	“Kina ilaminek akngirkengkan, ayuqiinek tauna pimaarkauguq. 
LEV.24.20	Kia enranek asemcilleq enra asemtarkauluku; iingirkengkan iingirrluku; keggutairkengkan-llu keggutairluku. Yuk-llu akngirkengkan ilaminek tuaten-llu tauna pimaarkauluni. 
LEV.24.21	Tuqucilria ungungssianek allam cimirarkauluku. Tau͡gaam tuqucilria yugmek tuqucimaarkauluni. 
LEV.24.22	Tamalkurpecen̄un Israelite-anun tusngaarkauguq una alerquun, wall'u allanrulrianun nunavcen̄i, tua-i-wa wiinga 
LEV.24.23	Tua-i Moses-aam qalarutai Israel-aam yui. Tauna-llu aniqlaagilleq nunat elatiitnun anulluku teggalqunek miluquluku tuqulluku. Israel-aam yui tuaten pillruut 
LEV.25.2	makut picirkiutet qanrutkesqelluki Israel-aam yuinun. “Cikiuteklemnun nunamun tekiskuvci nuna arulaingqavkalarciqerci allrakut malrunelgatni camek nauceciivkenaci. 
LEV.25.3	Arvinlegni allrakuni nauceciiniartuci naucetaarvigpecen̄i naungigcarluki-llu wine-arkanek naucetaaci, quyurciaqluci pinariaqan naucetaavci naugillritnek. 
LEV.25.4	Tau͡gaam malrunelgatni allrakut arulairumavkalarciqerci nuna, allakarluku allrakuq 
LEV.25.5	Ellmeggnek-llu naulriit avuryaqunaciki, wine-arkat-llu atsat avurpek'naki; allrakuq tauna arulairumallerkaqaa nunam. 
LEV.25.6	Nunam naungigcaumanrilnge'rmi neqkangqerceciiqaaci, elpet, teguaten, arnat angutet-llu calisteten, allanret-llu nunavcen̄i uitalriit. 
LEV.25.7	Cali-llu kuluvautevci ungungssiutevci-llu neqkautekarkauluki. Cat tamalkuita tamaani naulriit neryugngaciqaci.
LEV.25.8	“Naaqiluci malrunelgen malrunlerqunek naaqutekluku (7x7) allrakunek, quyurrluteng yuinaak malruk qulngunrita'arnek cipluku (49) allrakunek amllertaluteng. 
LEV.25.9	Nutaan-llu iralut malrunelgat ernengkan qulnek, Erenrani Assiilnguut Au͡gautekaata, ayagceciniartuci cupu'uryarakun cupuralriamek nunami tamiini. 
LEV.25.10	Tuaten pillerpeciuggun allrakuq yuinaak malruk qulmek cipluku (50) allakarciqerci pegciyaraurrluku yuinek nunam. Taumi allrakumi yuum tunellni akilirtelluku uterceciiqaa pikestellranun wall'u kinguvrinun, kina-llu imna tunumallrukuni teguarurrluni nakmiin ilaminun utertarkauluni. 
LEV.25.11	Tauna allrakut yuinaak malruk qulmek cipnengutiit (50) angnirnaqluni jubilee-ruluni piciryarauciquq elpecen̄un. Taum nalliini nauceciingaituci wall'u avurngaunaki ellmeggnek naullret wall'u avurngaunaci wine-arkanek napat atsaitnek. 
LEV.25.12	Tauna allrakuq Jubilee-ruan; kencignarqerkauluni elpecen̄un. Tuani-llu nerlararkauluci kiingita nunam naugillrinek.
LEV.25.13	“Uum allrakuani agayunerpiim Jubilee-m tamarpeci utertarkauguci piutevcen̄un. 
LEV.25.14	Camek-llu tun'ikuvet nunalgutevnun wall'u camek kipukengkuvet teglegingnaqluten pingaituten. 
LEV.25.15	Akikiularniaci kiputarkaci allrakut cuqluki amllertaciit nunam naugillerkai agayunerpak Jubilee tekitenqiggnatkaanun. 
LEV.25.16	Allrakut amllerqata akia mayuqaniraqluku, allrakut-llu ikgetaqata ikeglicaraqluku, nunam naugillerkaa cuqluku tuneniaqumiin. 
LEV.25.17	Teglegissaaksaunaki ilaci, tau͡gaam qigcikarkaugarci 
LEV.25.18	“Taumek niisngaarkaugaci alerquutenka picirkiutenka-llu aturluki alingniuqsaunaci uitaniartuci nunami. 
LEV.25.19	Nuna naunrarnek naugiciquq camirrluci-llu nerlararkauguci uitanqegciluci-llu tamaani uitaarkauluci.
LEV.25.20	“Waten-llu qanquvci, ‘Camek ner'arkauceta malrunelgatni allrakut nauceciiksailkumta wall'u quyurciksaunata naugillrinek?’ 
LEV.25.21	Wiinga atawaqerceciiqamci arvinelgatni allrakut, nuna naugivkarluku neqkanernek allrakuni pingayuni. 
LEV.25.22	Nauceciikuvci allrakut pingayunelgatni cali nerlarciquci allrakut arvinelgatni quyurcillerpecen̄ek, nurusngaunateng-llu quyurcinatkarpecen̄un allrakut qulngunritariitni.
LEV.25.23	“Nuna taqluku tunumaarkaunrituq, elpeci pikenrilavciu; Agayutem pikaa. Elpeci allanertun ayuquci nunamek navricimalriatun.
LEV.25.24	“Tamaitni-llu nunani piksagutellerpecen̄i nallunairumaarkauguq piyunarquciliumaluni nunam pikestellran ataam kipucugngaarkauluku. 
LEV.25.25	Ilasi arrsaureskuni, ilii-llu nunautmi tunluku, canimenaku tungayiin ataam kiputarkaugaa nuna tunellra. 
LEV.25.26	Tauna-llu angun canimenaku tungayailkuni nunam ataam kiputestekaanek, ellii pitsaqevkenani tukuureskuni nunautni ataam kipucugngariluku, 
LEV.25.27	elliin cuqtarkaugai allrakut amllertaciit tunrraanerminek, nutaan-llu akian ilii utercetarkauluku kiputestellranun cuqekluki allrakut uitaqalriit agayunerpaunqigtellerkaanun Jubilee-ruluni. 
LEV.25.28	Tau͡gken aipaagni ataam kiputesciigalkuniu, tunellra uitaurararkauguq kiputestiini engelkarrluku allrakua agayunerpiim Jubilee-m; taum nalliini pegcimaarkauluni. Elliin-llu ataam piksagutarkauluku.
LEV.25.29	“Kina-llu imna tuneniaquni enemek avaciumalriami qacarnermek nunarpagmi, ataam kipucugngaa. Tunllerminek ayagluku allrakurnatkaanun ena tunellni kipucugngaciqaa. 
LEV.25.30	Tau͡gken ataam kiputenrilkuniu tuani allrakumi, tua-i tauna ena iluanelnguq qacarnelegmi nunarpagmi taum kiputestekellran kinguvrin-llu piksagutarkaugaat; angicimangaunani pikesteklerminun agayunerpiim Jubilee-m nalliini. 
LEV.25.31	Tau͡gken enet nunacuarni qacarnerilngurni ayuqeciqut carr'ilqatun; ataam kipucimayugngaluteng, angicimaarkauluteng agayunerpiim Jubilee-m nalliini. 
LEV.25.32	Tau͡gaam Levite-at nunarpagni elkaringavimeggni ataam kipucugngalarciqait tuneniaqelteng. 
LEV.25.33	Iliita-llu Levite-at atunrilkatgu ataam kiputellerkaa enem, tauna ena angicimaarkauguq pikestellranun agayunerpagmi Jubilee-mi, tua-i-wa enet pikarkaungatki nakmiillaqluki Israel-aat nunaitni. 
LEV.25.34	Tau͡gaam nuna ungungssiutet nerlarviat Levite-at nunarpaita avataitni uitalriit tuneniaqumangaitut, akwarpak ellaita pikngatki.
LEV.25.35	“Pitangqerkan Israelite-amek mallgeskevni uitalria arrsaureskan ellminek angumasciigaliluni, ikayuaciqan aulukluku allanrulriatun pitarrluku, mallgeskevnek ayanritniartuq. 
LEV.25.36	Akim ilangutketukiinek akilicivkarngaitan, tau͡gaam qigcikiu Agayuten. Tua-i Israelite-aullguten mallgeskevni uitaurtelluku. 
LEV.25.37	Akiilngirceskuvgu ilangaitan akilillerkaa wall'u tun'ikuvet elliinun neqkanek akingutkengnaqluki pingaitaten. 
LEV.25.38	Wiinga 
LEV.25.39	“Kina Israelite-aq arrsaurrluni elpenun kiputeskan pistekngaitan teguatun. 
LEV.25.40	Elpenciiquq calistetun ayuqluni allanertun-llu. Caliarkauguq elpeni engelkarrluku allrakua agayunerpiim Jubilee-m. 
LEV.25.41	Taum nalliini uniciiqaaten irniartuumarmi, uterrluni ilaminun ciuliami-llu nunautiinun. 
LEV.25.42	Israel-aam yui wiinga kevgaqngamki, anutellruluki Egypt-aamek; taumek tuneniaqumangaitut teguaruarkauluteng. 
LEV.25.43	Qigcigyugluten Agayutevnek mulngakluki pilarciquten. 
LEV.25.44	Teguaqluki pistekarpecen̄ek piyukuvci kipuskici avaqlirpecen̄ek atanruvignek. 
LEV.25.45	Cali-llu kipucugngauci allanret irniaritnek nunavcen̄i uitalrianek, tamakut-llu irniarit yuurtellret nunautevni elpet piksagucugngaluki. 
LEV.25.46	Paitaqevkaryugngaaten-llu irniarpenun, ellaita piksagutarkauluki akwarpak. Teguaqluki pistekciqaten, tau͡gaam ilaten Israel-aat mulngakluki piarkaugaten.
LEV.25.47	“Tua-llu pitsaqevkenani allanrulria nunavcen̄i tukuureskan ilasi-llu Israel-aaq arrsaurrluni, tunluni-llu ellminek taumun allanermun wall'u yuin iliitnun. 
LEV.25.48	Kipucimallermi kinguani utermun kipucimayugngaciquq. Anelgutain iliita, 
LEV.25.49	wall'u angiin wall'u ataatiin, tungayiin wall'u canimenaku tungelqurran utermun kipucugngaa; wall'u ellii ellminek akikangkuni ellminek akiliulluni angicimayugngaluni. 
LEV.25.50	Kiputestellni aipaqluku cuqtarkaugakek allrakut elliinun tunrraanerminek agayunerpaullerkaanun Jubilee-ruluni, taukut-llu allrakut cuqekluki angicimallerkani akilirarkauluku. 
LEV.25.51+LEV.25.52	Akiliutekellran ilii utercetarkaugaa cuqluki allrakut agayunerpaullerkaanun Jubilee-ruluni, 
LEV.25.53	calistetun akingluni allrakumi pilriacetun piluku. Kiputestellran-llu mulngakluku piarkauluku. 
LEV.25.54	Makutgun qanrutkumallerteggun angicimanrilkuni pegcimaarkauguq irniani ilakluki allrakuani agayunerpiim Jubilee-m. 
LEV.25.55	Israel-aam yui taqluteng kevgaularngaitut. Ellait kevgaqanka, anutellrenka Egypt-aamek. Wiinga 
LEV.26.2	Agayunerpiit atulaqiciki qigcikluku-llu Agayuvika. Wiinga 
LEV.26.3	“Yuukuvci picirkiutenka maligtaquluki alerquutenka-llu aturluki, 
LEV.26.4	pinariaqan ellallircet'larciqaqa naunraat neqkat nauvkarluki napat-llu atsangtulit atsangevkarluki. 
LEV.26.5	Quyurcinginanerpecen̄i-llu mukaarkanek quyurcillerkaq wine-arkanek atsanek tekitelarciquq, quyurcinginanerpecen̄i-llu wine-arkanek atsanek nauceciillerkaq tekitaqluni; camirrluci-llu nerlarciquci uitaluci-llu nunavcen̄i uitanqegciluci.
LEV.26.6	“Nepaitnamek nunasi cikirciqaqa inartelarciquci-llu alingevkenaci. Ungungssirtairutelluku-llu alingnarqelrianek anguyalriartangqerrngaunani-llu. 
LEV.26.7	Inglukesteci cirlak'larciqaci anguyagmi; 
LEV.26.8	tallimauluci cirlakilarciquci yuinarnek tallimanek (100), yuinaat-llu talliman cirlakiaqluteng qulnek tiissitsaanek; inglukesteci anguyagluki piunrirarkauluki. 
LEV.26.9	Atawaqerceciiqamci irnialingevkarluci yugyangevkarluci piciurtelluku akqutkelqa elpecen̄un. 
LEV.26.10	Naucetaaci amllerem ugaani quyurciaqavci neqkautek'larciqaci allrakuq kassugluku, ilakuaci-llu ciqitelarciqaci nutarat naucetaaci enekiurluki. 
LEV.26.11	Wiinga ullagluci nayurciqamci kencignarqellriami Pelatekamni, ulurngaunaci-llu. 
LEV.26.12	Nayurciqamci; Agayutkeciqerpecia elpeci-llu wiinga yukluci. 
LEV.26.13	Wiinga 
LEV.26.15	Qessakekuvciki caukevkenaki-llu picirkiutenka aturpek'naki-llu alerquutenka, tau͡gaam navegluku akquyun pillgutekluci taqumalria, 
LEV.26.16	anucimirqecetaarciqamci. Nangteqnarqelriit tuc'eciiqanka elpecen̄un, iinruilnguut apqucit puqelvagyarat-llu cikmirceciyugngalriit, tamakut-llu cirlaurtelluci. Elliinginaq nauceciilarciquci inglukestevci neqkaitnek. 
LEV.26.17	Ingluksaguciiqamci inglukestevcen̄un cirlakevkarluci. Eq'ukestevci ataniumaciqaiceci qimalarciquci-llu kia malirqanrilengraaci.
LEV.26.18	“Man'a-llu catkevkenaku cali niicunrilkuvci anucimirqecetaarutkarci ilaciqaqa malrunlerqunek. 
LEV.26.19	Ciumuarluci elpecen̄ek pivakucirci caunrirciqaqa. Ellallilarngaituq nunasi-llu kinerrluni cavigtun tegtariluni. 
LEV.26.20	Elliinginaq cakviurluci calilarciquci, nunauceci naugisciigaciiqngata napat-llu atsangengaunateng.
LEV.26.21	“Pisqutka maligtaqunrilkuvciu niicugpek'naci-llu nangteqnarqelriit elpecen̄un tut'arkat malrunlerqunek ilangeciqut. 
LEV.26.22	Alingnarqelriit ungungssit iluvarceciiqanka akunlevcen̄un; irniaci tuqurqeciqait cali-llu qunguturaci ungungssit. Ikgeliciquci tumyaraci-llu yuirulluteng.
LEV.26.23	“Makutgun-llu anucimirqecetaarumangerpeci cali niicunrilkuvci qanelqa maligtaquvkenaku, 
LEV.26.24	wiinga-llu caulinqeciqamci anucimirqecetaarutkarci-llu ilaluku malrunlerqunek ciungani amllenrulriamek. 
LEV.26.25	Anguyagnun anguyagceciiqamci akquyutmek navgillerci pitekluku, nunarpagnun-llu qimagluci quyureskuvci iinruilngurnun naulluutnun tuc'eciiqamci qessange'rpeci tegumaarkaurtelluci inglukestevcen̄un. 
LEV.26.26	Neqkanek pisciigalivkaqumci arnat qulen kelipilarciqut ataucimek uucissuucirluku keliparkarteng. Aruqutkelarciqait-llu kelipiateng cuq'lirluki, nerngerpeci-llu camirrngaunaci.
LEV.26.27	“Makut catkevkenaki cali narureskuvciki qanellrenka, 
LEV.26.28	wiinga-llu caulinqeciqamci qenrulluci anucimirqecetaarutkarci-llu ilaluku malrunlerqunek ciungani arcaqanrulriamek. 
LEV.26.29	Kaigem ugaani irniarpecen̄ek nerlangciquci. 
LEV.26.30	Pengut qaingatni agayuyaraci piunrirciqanka navgurluki-llu tepkegcilrianek aruvaarvici, egqaqluki-llu tuqumalriit temci iqumalriit agayutnguarpeci qaingatnun. Cakneq ilulnguciqa niilluku 
LEV.26.31	nunarpiit uitavici imenrurceciiqanka agayuvici-llu navgurluki, ekuaging'e'rpeci-llu ciuniurngaunaki. 
LEV.26.32	Nunasi piunrirciqaqa camek napalriartairulluku, irr'ivkarluki inglukesteci tamaani uitalriit nunam navguumallranek. 
LEV.26.33	Anguyagnun pivkarciqamci sagtelluci allanun nunanun; nunaci yuiruciiqut nunarpiit-llu imenrurrluteng. 
LEV.26.34	Nunam-llu quyakeciqai allrakut mernuinercillerkani yuitellermi taktaciatun, elpeci inglukestevci nunaitni uitallerpecen̄i. 
LEV.26.35	Yuitellermi taktaciatun mernuinercirciquq, elpeci mernuinercirceteksaitellruavcen̄i agayunerpagni tamaani uitallerpecen̄i.
LEV.26.36	“Elpeci-llu unegtaulriani alingevkarciqamci cakneq inglukestevcen̄ek, napam cuyaan tengeskiin nepii niilluku qimalarciquci; anguyalrianek qimalriacetun qimalarciquci iqualuci malirqerastaileng'e'rpeci. 
LEV.26.37	Paallagaciquci ilavcen̄un qimangnaqellriatun anguyagnek maligtestaileng'e'rpeci, inglukesteci-llu akiurciiganaki. 
LEV.26.38	Atanruvigni inglukestevci nunaitni uitavigpecen̄i tuquaciquci, ciritekumalriatun. 
LEV.26.39	Elpeci-llu unegtaulriani inglukestevci nunaitni, caunrirciquci; assiilngurpeci elpeci ciuliarpeci-llu assiilnguita tuaten pivkarciqaiceci.
LEV.26.40	“Tau͡gaam kinguverpeci apervikuatekciqait assiilnguteng ciuliameng-llu assiilngillrit. Tamakut maligtaquyuumiitellrukait qanellrenka inglulicugluteng tuaten, 
LEV.26.41	ingluksagutelluteng wangnun; wiinga-llu nunaitnek ayagtelluki inglukestaita nunaitnun. Nutaan-llu kinguveci ellmeggnek pivakenriqata anucimirqecetaarumariluteng-llu assiilngillermeggnek inglulitaallermeggnek-llu, 
LEV.26.42	wiinga umyuaqeciqaqa akqutkelqa Jacob-aamun, Isaac-aamun, Abraham-aamun-llu, nutarrluku-llu akqutkelqa yumnun nunamek cikirarkauniluki. 
LEV.26.43	Tau͡gaam ciumek nuna yuirutnarqaa, arulairumallni quyakluku aturniaraa, cali-llu yuut assiilngillerteng akilirarkaugaat alerquutenka cakaaramegteki picirkiutenka-llu qessakluki. 
LEV.26.44	Tau͡gaam cali inglukestem̄eng nuniitni uitallratni cakaaqapiggluki pingaitanka wall'u piunrirluki. Tuaten pikumki akqutkelqa ellaitnun piungairuciiqngan. Wiinga Atanruama Agayuteklua ellaita. 
LEV.26.45	Ellait pitekluki umyuaqeciqaqa akqutkelqa ciulirneritnun anutellemnun Egypt-aamek takuitni atanruviit, wiinga ellaitnun Agayutkesqellua. Wiinga 
LEV.26.46	Makut maa-i picirkiutet alerquutet-llu 
LEV.27.2	ukunek picirkiutnguarkanek Israel-aam yuinun: “Yuk akqillni aturluku cikiqengkuni yuullgutminek 
LEV.27.3+LEV.27.4+LEV.27.5+LEV.27.6+LEV.27.7	aturluku picirkiuraq mat'umun taqumalria:
LEV.27.3+LEV.27.4+LEV.27.5+LEV.27.6+LEV.27.7	–angun allrakungelria yuinarmek ayagluni yuinaat pingayun (60) engelekluku: akikiurciqerci yuinaak malruk qulmek cipluku (50) akinek
LEV.27.3+LEV.27.4+LEV.27.5+LEV.27.6+LEV.27.7	–taqneq arnaq: yuinaq qulmek cipluku (30) akinek
LEV.27.3+LEV.27.4+LEV.27.5+LEV.27.6+LEV.27.7	–yun'erraq, allrakurluni tallimanek yuinaat allrakut tekilluki: yuinaat akit
LEV.27.3+LEV.27.4+LEV.27.5+LEV.27.6+LEV.27.7	–nasaurluq: qulen akit
LEV.27.3+LEV.27.4+LEV.27.5+LEV.27.6+LEV.27.7	–mikelnguq iralungelria ataucimek allrakut talliman tekilluki: angutngukan akikiurluki tallimanek akinek
LEV.27.3+LEV.27.4+LEV.27.5+LEV.27.6+LEV.27.7	–mikelnguq arnaukan: pingayun akit
LEV.27.3+LEV.27.4+LEV.27.5+LEV.27.6+LEV.27.7	–angun allrakungelria yuinaat pingayun cipluki (60): yuinaat akit
LEV.27.3+LEV.27.4+LEV.27.5+LEV.27.6+LEV.27.7	–arnaq allrakungelria yuinaat pingayun cipluki (60): qulen akit
LEV.27.8	“Yuk-llu arrsaussiyaagluni akilirciigalkuniu akikiurallerci, angun tauna akqutkellni taiciiqaa agayulirtem̄un. Nutaan-llu agayulirtem taum akiliryugngakiinek tauna akikiurciqaa.
LEV.27.9	“Ungungssiukan yuum elliitektukiitun 
LEV.27.10	Allamek cimirngaitaa navrusngaunaku-llu assilria assiilngurmek, wall'u assiitellria assilriamun; navruskuniu tauna elliitellni allamun ungungssimun, tamarkenka 
LEV.27.11	Ungungssiq-llu menuulriarukan, cikiutekumayuilnguq 
LEV.27.12	Agayulirtem-llu akikiurciqaa assillra wall'u assiitellra tangerrluku. Tuaten-llu akikiullruciatun akingqerrarkauluni. 
LEV.27.13	Taum-llu ataam kipucukaku akia ilaluku piarkauluku.
LEV.27.14	“Angutem elliitekekaku eneni 
LEV.27.15	Taum-llu elliillrem eneni ataam kipucukaku akillra ilaluku piarkauluku, pikestellran-llu ataam piksagutarkauluku.
LEV.27.16	“Angun-llu elliikan nunautmi iliinek paitaqluku piksagutellerminek, akikiurumaciquq nunam qaillun pitalrianek naugiyugngallra cuqekluku. 
LEV.27.17	Elliitekellrukuniu-llu nunautni egmianun agayunerpiim Jubilee-m allrakuan kinguani tamalkuan akikiuraa akilirciqaa. 
LEV.27.18	Tau͡gken elliitekellrukaku kinguani agayunerpiim Jubilee-m, tua-i agayulirtem akikiurciqaa allrakut cuqluki agayunerpanqigtellerkaanun. Ilangartarkauluku akia allrakut pellullret cuqekluki agayunerpiim Jubilee-m kinguani. 
LEV.27.19	Nunam-llu elliitekestellran ataam kipucukaku, akillra ilaluku piarkaugaa ataam-llu elliin piksagulluku. 
LEV.27.20	Tau͡gken ataam kipucuumiilkuniu wall'u tunkuniu allamun utermun kipuqaarpek'naku 
LEV.27.21	agayunerpanqigeskan Jubilee-ruluni nuna 
LEV.27.22	“Elliikan-llu nunamek kiputellerminek, paitami ilakenrilkiinek, 
LEV.27.23	agayulirtem akikiurciqaa allrakut cuqluki agayunerpanqigtellerkaanun Jubilee-ruluku, taum-llu akilirarkauluku egmianun tuani ernermi, akiliutii-llu 
LEV.27.24	Allrakuani agayunerpiim Jubilee-m nuna utercecimaarkauluni nutem pikestellranun wall'u kinguvrinun.
LEV.27.25	“Tamarmeng akikiurumaarkauluteng taum nalliini akiliuryaraicetun.
LEV.27.26	“Ungungssim irniqarraarutii ak'a piksagutellrua 
LEV.27.27	Tau͡gaam ungungssiq menuulriarukan utermun kipuciiqaa akikiurumallra ilaluku. Tau͡gken utermun kipucimanrilkan iliitnun tunyugngaciquq akikiurumallrakun.
LEV.27.28	“Tau͡gaam qaillukuarviirulluki allakaumalriit
LEV.27.29	Yuunge'rmi tuaten qaillukuarviinani elliitekumalria utermun kipucimasciigatuq; tuqucimaarkauguq.
LEV.27.30	“Nunam naugillrin qulngurutait mukaarkat wall'u atsat 
LEV.27.31	Yuum ilait utermun kipucukuniki nutem akiketukiit ilaluku akilirarkauluki. 
LEV.27.32	Naaqumaaqata-llu qunguturat ungungssit, qulngurutait tamalkuita 
LEV.27.33	Avurluni-llu pingaunani assirrlainalrianek wall'u assiiterrlainalrianek, iliit-llu cimirngaunaku; cimirikan cimillra cimiutellra-llu tamarkenka 
LEV.27.34	Makut maa-i alerquutet 
NUM.1.1	Erenret ciuqliatni iralum aipaan allrakum-llu aipaani Israel-aam yuin anellrata Egypt-aamek, 
NUM.1.2	“Aaron-aaq-llu naaqeciqatek Israel-aam yui naumavillgutkelriit ilakuralriit-llu. Igaulluki angutet atrit tamalkuita 
NUM.1.3	allrakungelriit yuinarmek wall'u cipluku anguyagten͞guyugngarilriit. 
NUM.1.4	Ikayurtekarpetegnek pilutek naumavillgutkelriit ciuliqagtaitnek.” 
NUM.1.5	Waniwa ukut angutet, ciuliqagten͞gulriit kinguveqellriartameggni, cucukumaluteng nunanek man'a caliaqumallrani: Reuben-aam kinguvrinek, Elizur-aaq qetunraa Shedeur-am; 
NUM.1.6	Simeon-aam kinguvrinek, Shelumiel-aaq Zurishaddai-am qetunraa; 
NUM.1.7	Judah-m kinguvrinek, Nahshon-aaq Amminadab-aam qetunraa; 
NUM.1.8	Issachar-am kinguvrinek, Nethanel-aaq Zuar-am qetunraa; 
NUM.1.9	Zebulon-aam kinguvrinek, Eliab-aaq Helon-aam qetunraa; 
NUM.1.10	Joseph-aankuk-llu Ephraim-aaq-llu kinguvekegnek, Elishama Ammihud-aam qetunraa, Manasseh-m-llu kinguvrinek, Gamaliel-aaq Padahzur-am qetunraa; 
NUM.1.11	Benjamin-aam-llu kinguvrinek, Abidan-aaq Gideoni-m qetunraa; 
NUM.1.12	Dan-am-llu kinguvrinek, Ahiezer-aaq Ammishaddai-am qetunraa; 
NUM.1.13	Asher-aam-llu kinguvrinek, Pagiel-aaq Ochran-aam qetunraa; 
NUM.1.14	Gad-am-llu kinguvrinek, Eliasaph-aaq Deuel-aam qetunraa; 
NUM.1.15	Naphtali-m-llu kinguvrinek, Ahira Enan-aam qetunraa. 
NUM.1.16	Ukut waniwa cucukumallret yum'eggnek, ciuliqagten͞guarkauluteng ilameggnun, ciuqliuluteng naumallgutkelriartainun Israel-aam yuin.
NUM.1.17	Ikayuqluki ukut apertuumalriit Moses-aankuk Aaron-aaq-llu 
NUM.1.18	quyurcetait yuut tamalkuita erenrin ciuqliatni iralum aipaan, igaulluki-llu yuut naumavillgutkelriit ilakuralriit-llu. Naaqluki atrit-llu igaulluki angutet yuinarmek allrakungellratnek ayagluki. 
NUM.1.19	 alerquutii aturluku Moses-aam naaqellrui yuut Sinai-am yuilqurrani. 
NUM.1.20+NUM.1.21+NUM.1.22+NUM.1.23+NUM.1.24+NUM.1.25+NUM.1.26+NUM.1.27+NUM.1.28+NUM.1.29+NUM.1.30+NUM.1.31+NUM.1.32+NUM.1.33+NUM.1.34+NUM.1.35+NUM.1.36+NUM.1.37+NUM.1.38+NUM.1.39+NUM.1.40+NUM.1.41+NUM.1.42+NUM.1.43+NUM.1.44+NUM.1.45+NUM.1.46	Angutet yuinarmek allrakungellermeggnek ayagluteng anguyagten͞guyugngalriit igausngallruut atrit naumaviitgun nakmiin-llu ilaitgun, ayagneqluki Reuben-aam kinguvri Jacob-aam anngaqliq qetunraa. Waten amllertaut: Reuben-aam kinguvrinek yuinaak malruk arvinlegnek cipluku tiissitsaat, tiissitsaam-wa avga (46,500); Simeon-aam kinguvrinek yuinaak malruk yuinaunrita'armek cipluku tiissitsaat, yuinaat-wa akimiaq (59,300); Gad-am kinguvrinek yuinaak malruk tallimanek cipluku tiissitsaat, tiissitsaam-wa avga yuinaat malrunelgen qulmek cipluku (45,650); Judah-m kinguvrinek yuinaat pingayun akimiarunrita'armek cipluku tiissitsaat, tiissitsaam avga yuinarnek tallimanek cipluku (74,600); Issachar-am kinguvrinek yuinaak malruk akimiarunrita'armek cipluku tiissitsaat, yuinaat-wa yuinaat (54,400); Zebulon-aam kinguvrinek yuinaak malruk akimiaq malrugnek cipluku tiissitsaat yuinaat-wa yuinaat (57,400); Ephraim-aam kinguvrinek yuinaak malruk tiissitsaak tiissitsaam-wa avga (40,500); Manasseh-m kinguvrinek yuinaq qula malrugnek cipluku tiissitsaat, yuinaat-wa qulen (32,200); Benjamin-aam kinguvrinek yuinaq akimiarmek cipluku tiissitsaat, yuinaat-wa yuinaat (35,400); Dan-am kinguvrinek yuinaat pingayun malrugnek cipluku tiissitsaat, tiissitsaam avga yuinarnek qulnek cipluku (62,700); Asher-aam kinguvrinek yuinaak malruk ataucimek cipluku tiissitsaat, tiissitsaam-wa avga; (41,500) Naphtali-m kinguvrinek yuinaak malruk pingayunek cipluku tiissitsaat, yuinaat-wa yuinaat (53,400). Tapeqluteng amllertaluteng tiissitsaam avga yuinaat talliman pingayunek cipluku tiissitsaat, tiissitsaam-wa avga yuinaak malruk qulnek cipluku (603,550).
NUM.1.47	Levite-at tau͡gaam igausngallrunritut naumavimegteggun tamakucetun, 
NUM.1.48	 qanrutellruaku Moses-aaq, 
NUM.1.49	“Naaqekuvki angutet anguyagten͞guyugngalriit, Levi-am kinguvri ilaksaqunaki. 
NUM.1.50	Pelatekaq 
NUM.1.51	Upagaqavci Levite-at Pelatekaq imtelarciqaat, napartaqluku-llu arulairaqavci allamun. Tau͡gaam yuk alla Pelatekam mallgeskiinun pikan tauna tuqucimaarkauguq. 
NUM.1.52	Israel-aam yui arulairumaaqameng quyuqetaarluteng pilarciqut, quyungqalriit nallunailkutangqerturluteng ellaita pimeggnek. 
NUM.1.53	Tau͡gaam Levite-at uitalarciqut avatiini Pelatekam, murilkesten͞guluteng yugnun mallegnayukluku, Agayutmun-llu qenqerrutnayukluki tuaten pikata.” 
NUM.1.54	Tuaten pillruut Israel-aam yui 
NUM.2.2	“Israel-aam yui arulairaqameng, tamarmeng angutet arulailarciqut avcimavimeng nallunailkutaan nuniinun, naumavimeng peliin acianun. Uitaarkauluteng-llu kassugulluku avatiini Pelatekam. 
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	Calaralirnermi Judah-mun avgumalriit nallunailkutaata nuniini uitaarkaugut allakaqtaarumallermeggni ciuliqagtetuumarmeng waten ayuqluteng: Judah-mek naumalriit ciuliqagterluteng Nahshon-aamek Amminadab-aam qetunraanek, amllertaluteng yuinaat pingayun akimiarunrita'armek tiissitsaat, tiissitsaam-wa avga yuinarnek tallimanek cipluku (74,600); Issachar-amek naumalriit Nethanel-aamek Zuar-am qetunraanek ciuliqagterluteng. Amllertaluteng yuinaak malruk akimiarunrita'armek cipluku tiissitsaat, yuinaat-wa yuinaat (54,400); Zebulon-aamek naumalriit Eliab-aamek Helon-aam qetunraanek ciuliqagterluteng. Amllertaluteng yuinaak malruk akimiaq malrugnek cipluku tiissitsaat, yuinaat-wa yuinaat (57,400). Ukut quyurrluteng amllertaluteng yuinaat qulngunritaraan arvinlegnek cipluku tiissitsaat, yuinaat-wa yuinaat (186,400).
NUM.2.3+NUM.2.4+NUM.2.5+NUM.2.6+NUM.2.7+NUM.2.8+NUM.2.9	“Ukut Judah-mun avgumalriit ciumek ayalararkauluteng.
NUM.2.10+NUM.2.11+NUM.2.12+NUM.2.13+NUM.2.14+NUM.2.15+NUM.2.16	“Ungalalirnermi-llu Reuben-aamun avgumalriit uitaciqut nallunailkutameng aciani naumavillgutkelriit quyungqaaqluteng ciuliqagtetuumarmeng waten ayuqluteng: Reuben-aamek naumavilget ciuliqagterluteng Elizur-aamek Shedeur-am qetunraanek, amllertaluteng yuinaak malruk arvinlegnek cipluku tiissitsaat, tiissitsaam-wa avga (46,500). Simeon-aamek naumavilget ciuliqagterluteng Shelumiel-aamek Zurishaddai-am qetunraanek, amllertaluteng yuinaak malruk yuinaunrita'armek cipluku tiissitsaat, yuinaat-wa akimiaq (59,300). Gad-amek naumavilget ciuliqagterluteng Eliasaph-amek Deuel-aam qetunraanek, amllertaluteng yuinaak malruk tallimanek cipluku tiissitsaat, tiissitsaam avga, yuinaat-wa malrunelgen qulnek cipluku (45,650). Ukut quyurrluteng amllertaluteng yuinaat malrunelgen qula ataucimek cipluku tiissitsaat, yuinaat-wa qula malruk qulnek cipluku (151,450). Reuben-aamun avgumalriit tungliuluteng ayatuarkauluteng. 
NUM.2.17	Levite-at-llu ayatuarkauluteng akuliitgun ciuqliit tungliita-llu ayatulit. Makut-llu allakaqtaarumalriit ayatuarkauluteng tungliqutacirmegcetun arulairumaaqameng, tamarmeng nallunailkutameng aciani.
NUM.2.18+NUM.2.19+NUM.2.20+NUM.2.21+NUM.2.22+NUM.2.23+NUM.2.24	“Kanaknalirnermi Ephraim-aamun avgumalriit uitalarciqut naumavillgutkelriit quyungqaluteng ciuliqagtetuumarmeng waten: Ephraim-aamek naumavilget Elishama-mek Ammihud-aam qetunraanek ciuliqagterluteng, amllertaluteng yuinaak malruk tiissitsaak tiissitsaam-wa avga (40,500). Manasseh-mek naumavilget ciuliqagterluteng Gamaliel-aamek Pedahzur-am qetunraanek, amllertaluteng yuinaq qula malrugnek cipluku tiissitsaat, yuinaat-wa qulen (32,200). Benjamin-aamek naumavilget Abidan-aamek Gideoni-m qetunraanek ciuliqagterluteng, amllertaluteng yuinaak malruk akimiarmek cipluku tiissitsaat, yuinaat-wa yuinaat (35,400). Quyurmeng amllertaluteng yuinaat talliman pingayunek cipluku tiissitsaat, yuinaat-wa talliman (108,100).
NUM.2.25+NUM.2.26+NUM.2.27+NUM.2.28+NUM.2.29+NUM.2.30+NUM.2.31	“Neglirnermi-llu Dan-amun avgumalriit nallunailkutaan-llu acianelnguut naumavillgutkelriit uitalarciqut ciuliqagtetuumarmeng waten ayuqluteng: Dan-amek naumavilget Ahiezer-aamek Ammishaddai-am qetunraanek ciuliqagterluteng, amllertaluteng yuinaat pingayun malrugnek cipluku tiissitsaat, tiissitsaam avga yuinarnek qulnek cipluku (62,700). Asher-aamek naumavilget Pagiel-aamek Ochran-aam qetunraanek ciuliqagterluteng, amllertaluteng yuinaak malruk ataucimek cipluku tiissitsaat, tiissitsaam-wa avga (41,500). Naphtali-mek naumavilget Ahira-mek Enan-aam qetunraanek ciuliqagterluteng, amllertaluteng yuinaak malruk qula pingayunek cipluku tiissitsaat, yuinaat-wa yuinaat (53,400). Quyurmeng Dan-amek naumavilget amllertaluteng yuinaat malrunelgen tiissitsaat, akimiaq-wa malrugnek cipluku (157,600). Dan-amun avgumalriit ayalararkauluteng kingumek.”
NUM.2.32	Quyurrluteng amllertaciit Israel-aam yuin naaqumallret avenqegcimacirmegcetun amllertaut tiissitsaam avga, yuinaat talliman pingayunek cipluku tiissitsaat, tiissitsaam avga, yuinaak malruk qulnek cipluku (603,550). 
NUM.2.33	Ukut tau͡gaam Levite-at naaqumallruvkenateng Israel-aam yuinun ilaulluki 
NUM.2.34	Waten pillruut Israel-aam yui maliggluki 
NUM.3.1	Waniwa ukut Moses-aankuk Aaron-aaq-llu kinguvekek 
NUM.3.2	Aaron-aaq cetamanek qetunrangqellruuq Nadab-amek ciuqlikacaarluteng, kinguqlii-wa Abihu, Eleazar, Ithamar-aq-llu. 
NUM.3.3	Tamarmeng-llu naaqicimaluteng agayulirten͞gurtellruluteng, 
NUM.3.4	tau͡gaam Nadab-aq Abihu-llu tuqucimallrulutek ekuagillermegni qigcignailngurmek 
NUM.3.6	“Levi-am kinguvri iluvauski caliarkilluki-llu Aaron-aamun agayulirtem̄un kevgiuresqelluki. 
NUM.3.7	Agayulirtet pisqellrit caliaqelarciqait, Pelatekaq-llu aulukluku kevgartualuteng agayulirten̄un yugnun-llu tamalkuitnun nunameggni. 
NUM.3.8	Pelatekam aklui tamalkuita auluk'larciqait kevgartualuki-llu cali Israel-aam yui. 
NUM.3.9	Kiingan-llu caliaqelararkauluku Levite-at kevgiullerteng Aaron-aamun qetunrainun-llu. 
NUM.3.10	Aaron-aamun qetunrainun-llu caliaqevkalarniaraten agayulirtem caliarkai; alla tuaten pingnaqellria tuqucimaarkauluni.”
NUM.3.12+NUM.3.13	“Levite-at wiinga pikarkaurtanka. Imumi tuqurqellemni Egypt-aarmiut tan'gaurluut irniqarraarutait, wiinga allakallruanka pikarkaurrluki ciuqlikacagaat tan'gaurluut ilakellriani, cali-llu irniqarraarutait ungungssiaraat. Maa-i tau͡gaam tamakut irniqarraarutet pinrilengraata Levite-anek pikangua; wiinga piksagutanka. Wiinga 
NUM.3.15	naaqesqelluki Levite-at naumaviitgun ilakuralriaritgun-llu, igaulluki tamalkuita angutet iralungellratnek ataucimek ayagluki. 
NUM.3.16	Moses-aaq-llu tuaten piluni. 
NUM.3.17+NUM.3.18+NUM.3.19+NUM.3.20	Levi-aq pingayunek qetunrangqertuq: Gershon-aamek, Kohath-amek Merari-mek-llu. Ukut ciuliaqluki naumavikestaita atengqellriit ellaicetun. Gershon-aaq-llu qetunrangqellruluni malrugnek: Libni-mek, Shimei-aq-wa; Kohath-aq qetunrangqellruluni cetamanek: Amram, Izhar, Hebron, Uzziel-aaq-wa; Merari malrugnek qetunrarluni: Mahli aipaa-wa Mushi. Ukut ciuliaqait ilakuralriit atengqellriit ellaicetun.
NUM.3.21	Naumavilget Gershon-aamek yungqertut ilakuralriartakegnek Libni-nkuk Shimei-aq-llu. 
NUM.3.22	Naaqumallermeggni angutet iralungellratnek ataucimek ayagluki amllertaut malrunelgen tiissitsaat, tiissitsaam-wa avga (7,500). 
NUM.3.23	Ukut Gershon-aamek naumavilget uitaarkauluteng kanaknalirnermi Pelatekam tunuani, 
NUM.3.24	ilaluteng Eliasaph-amek Lael-am qetunraanek ciuliqagten͞guluni taukunun. 
NUM.3.25	Ukut Gershon-aam kinguvri aulukaangqerrarkauluteng Pelatekamek akluinek-llu. Elatiin qallia tamalkuan, amiigan-llu umga, 
NUM.3.26	patukutai iluan tamalkuan ekuaviim-llu cali-llu tamalkuita caliaqnarqellriit tamakunun.
NUM.3.27	Naumavilget Kohath-amek yungqertut ilakuralriartaitnek Amram-aam Izhar-am, Hebron-aam, Uzziel-aam-llu. 
NUM.3.28+NUM.3.29	Angutet amllertaciit quyurrluteng iralungelrianek ataucimek ayagluteng amllertaut pingayunelgen tiissitsaat, tiissitsaam avga, yuinaat-wa talliman (8,600). 
NUM.3.30	Ciuliqagterluteng Elizaphan-aamek Uzziel-aam qetunraanek. 
NUM.3.31	Aulukaangqerrarkauluteng-llu Akqutem Yaassiiganek, estuulumek, kenurrarvigmek, elliivignek, agayulirtet-llu atutukaitnek Tanqipialriami iluqlirmi Tanqipialriim-llu cali patukutaanek. Cali-llu caliaqerkaat aulukluki allat tamakunun ilakluki caliaqnarqellriit.
NUM.3.32	Eleazer-aam, Aaron-aam agayulirtem qetunraan, ataniumaarkauluki ciuliqagtait Levite-at, cali-llu Pelatekam iluani calistet.
NUM.3.33	Merari-mek naumavilget yungqertut ilarraqelriagkenek Mahli-nkuk Mushi-llu. 
NUM.3.34	Ataucimek iralungelrianek ayagluteng naaqumallermeggni amllertaut arvinelgen tiissitsaat, yuinaat-wa qulen (6,200). 
NUM.3.35	Uitalararkauluteng-llu neglirnerani Pelatekam Zuriel-aamek Abihail-am qetunraanek ciuliqagterluteng. 
NUM.3.36	Aulukarkicimaluteng-llu Pelatekam enertainek, canirutainek, napartainek, inguqanek, cat-llu ellissuutaitnek. Cali-llu tamakunun caliaqsarat tamalkuita caliaqerkauluki. 
NUM.3.37	Cali-llu aulukaqluki Pelatekam elaqlian napartai, acilitai, paugi, ilavkui-llu.
NUM.3.38	Moses-aaq Aaron-aaq-llu qetunrani-llu uitalararkauluteng ciuqerrani Pelatekam calaralirnermi. Pelatekam iluani kencignarqellriami caliarkateng caliaqerkauluki Israel-aam yui pitekluki. Caliaratnek alla pitassiaquni tuqucimaarkauluni. 
NUM.3.39	Waten-llu quyurrluteng amllertaluteng Levite-at angutet iralungelriit ataucimek cipluku-llu Moses-aam naaqellrani naumaviitgun 
NUM.3.41	Levite-at-llu wangnun pikevkarluki— wiinga 
NUM.3.42	Tua-i Moses-aam naaqai tan'gaurluut yuurteqarrarutait Israel-aam yuini 
NUM.3.43	Moses-aam-llu naaqellrani angutet yuurteqarraallret iralungelriit ataucimek cipluku-llu atrit igaulluki amllertaut yuinaq malrugnek cipluku tiissitsaat, yuinaat-wa qula pingayun, qula pingayunek cipluku (22,273).
NUM.3.45	“Kitaki allakarciki Levite-at wangnun piksagutelluki, enairulluki angutnun irniqarraarutaitnun Israel-aam yuin, cali-llu allakarluki Levite-at ungungssiutait enairulluki Israel-aam yuin ungungssiutaita irniqarraarutaitnun. 
NUM.3.46	Tua-llu ukut Israel-aam yuin angutet yung'eqarraarutait Levite-ani waten pitalrianek amllenruata, yuinarnek pingayunlegnek qula pingayunek cipluku (273), ukut cipnerulriit ataam kiputarkaugaci. 
NUM.3.47	Atauciq-llu yuk akingqercetarkaugarci tallimanek akinek taqumalria akiliuryaraq cuqekluku, 
NUM.3.48	akit-llu tunluki Aaron-aamun qetunrainun-llu.” 
NUM.3.49	Moses-aam-llu akiliutellrit teguluki, 
NUM.3.50	amllertaluteng atauciq tiissitsaaq, yuinaat akimiaq pingayun tallimanek cipluku (1,365), 
NUM.3.51	tunai-llu Aaron-aamun qetunrainun-llu.
NUM.4.2	Naaqiki Kohath-am qetunrai, Levi-am kinguvrin iliita, ilakuralriartaitgun ciuliaritgun-llu, 
NUM.4.3	yuinaq qulnek cipluku (30) allrakungelrianek ayagluki, yuinaak malruk qulnek cipluku (50) allrakungelriit engelekluki caliyugngalriit Pelatekami Agayuvigmi. 
NUM.4.4	Ukut caliarkangqertut tanqipialrianek.
NUM.4.5	Yuut upakata'arqata Aaron-aaq qetunrani-llu Pelatekamun iterluteng capkutaa Akqutem Yaassiigan au͡g'arluku taumek patularciqaat Akqutem Yaassiiga. 
NUM.4.6	Qallilirluku-llu qecigmek, qecik-llu cali qallilirluku qiuglimek 'lumarrarmek, ayagatsuutek-llu muriik elliviigkenun ellilukek. 
NUM.4.7	Estuuluq kelipat uitayaraat qallilirraarluku 'lumarrarmek qiuglimek taum qainganun elliluki: qantat, aruviarcuutet, assigtat elliissuutet, caqutet-llu wine-at elliitet assigtarkait. Estuulum qainga kesianek kelipartangqelarciquq. 
NUM.4.8	Patuluki-llu taukut kavirlimek 'lumarrarmek, qecikegtaarmek-llu cali patuluki, ayagatsuutek-llu uitayaraagkenun ellilukek.
NUM.4.9	Kenurrarvik-llu aklutuumaan patuluku qiuglimek 'lumarrarmek, ilakluki kenurrai, tegulautessuutet, inguqat, uqurviit-llu. 
NUM.4.10	Imguqaarluki-llu tamalkuita qecigmek elliluki taqumalriamun ayagatsuutekaatnun.
NUM.4.11	Suulutaaq-llu ekuavik paturraarluku qiuglimek 'lumarrarmek ellilukek ayagatsuutekak nunakakegnun. 
NUM.4.12	Tamalkuita-llu atutulit tanqilriami imgulluki qiuglimun 'lumarrarmun qallilirluku qecigmek, elliluki-llu ayagatsuutekaatnun. 
NUM.4.13	Ekuavik-llu arairraarluku 'lumarrarmek qesuuramek qallilirluku. 
NUM.4.14	Tuavet-llu elliluki aklui tamalkuita ekuagiaqameng atutukait: kenercissuutet, keniurutet, qanikciurutet, ermigcuutet-llu. Patuluki-llu qecigmek, ayagatsuutekak-llu ellilukek enekagkenun. 
NUM.4.15	Upagnariaqan Kohath-am kinguvrin ayaucartularciqait kenciknarqelriit Aaron-aamun qetunrainun-llu tau͡gaam tamalkuita paturraartelluki. Kohath-am kinguvrin agturarkaunritait tamakut kenciknarqelriit tuqunayukluteng. Makut maa-i caliarkait Kohath-amek nauvilget Pelatekaq ayaucimaqata'arqan.
NUM.4.16	Eleazer-aam-llu Aaron-aam agayulirtem qetunraan aulukaaqeciqaa Pelatekaq tamalkuan aklutuumaan kenurrat-llu uqurkait, aruviar, mukaarkat elliitet, uquq-llu mingugkaq, cat-llu tamalkuita Pelatekami allakaumalriit 
NUM.4.18	“Kohath-amek naumavilget 
NUM.4.19	tuqucimavkaryaqunaki mallguurutellratgun makunun kenciknarqelrianun. Waten tau͡gaam pivkalarniaci tuqunritniartut mallngermegteki tanqipialriit: Aaron-aam qetunrain-llu iterluteng caliarkaitnek apertuatelarciqait apertuulluki-llu camek tegumiangqerrsugngaciat. 
NUM.4.20	Paqnayunge'rmeng iterngaitut tangerrnaluki agayulirtet tanqipialriit caliaqnginanratni, ellma tangerqang'e'rmegteki tuquciqut.”
NUM.4.22	“Naaqiki cali Gershon-aam qetunrai ilakuralriaritgun ciuliaritgun-llu, 
NUM.4.23	yuinaq qulnek cipluku (30) allrakungelrianek ayagluki, yuinaak malruk qulnek cipluku (50) engelkarrluki caliyugngalriit Pelatekami. 
NUM.4.24	Aulukaangqerciqut ayagacituluteng makunek: 
NUM.4.25	Pelatekaq, qiliin iluqlia elaqlia-llu, qecik-llu qalliak tamakuk, ikirtuqam umga, 
NUM.4.26	capai-llu ilavkugtuumaita avatiini Pelatekam ekuaviim-llu, Pelatekam elaqlian iteryaraan capii, ellissuutait-llu makut tamalkuita. Makunun pinarqelriit tamalkuita caliaqelarciqait. 
NUM.4.27	Ukut Gershon-aamek nauvilget caliarkateng tamalkuita caliaqelarciqait Aaron-aam qetunrain-llu alerquutait aturluki. 
NUM.4.28	Makut maa-i Gershon-aamek nauvilget caliarkait Pelatekami; caliaqelarciqait Ithamar-am Aaron-aam agayulirtem qetunraan pisqellra aturluku.
NUM.4.29	“Merari-m-llu cali kinguvri naaqekiki ilakuralriaritgun ciuliaritgun-llu; 
NUM.4.30	allrakungelrianek yuinaq qulnek cipluku (30) yuinaak malruk qulnek cipluku (50) engelekluki caliyugngalriit Pelatekami. 
NUM.4.31	Makunek ukut ayagacisten͞guciqut: Pelatekam enertainek, canirutainek, naparyainek, inguqanek, acilitnek, petugviinek, ilavkuinek avatiin, ellissuutait-llu tamalkuita atuulriit napartaqan Pelatekaq. 
NUM.4.32	Tamarmeng-llu ayaucituarkauluteng apertuumalrianek ellmeggnun cimiqetaarpek'naki ayautelararkaitnek. 
NUM.4.33	Makut maa-i caliarkaqait Merari-mek nauvilget Pelatekamek caliaqameng. Caliaqelarciqait Ithamar-am Aaron-aam agayulirtem qetunraan pisqellra aturluku.”
NUM.4.49	Tamarmeng angutet igausngallruut 
NUM.5.2	“Alerqurki Israel-aam yui anevkaasqelluki uitaviatnek tamalkuita mamyuilngulget, maqellriamek-llu callanelget, menuurtellret-llu tuqumalriim temii agturluku. 
NUM.5.3	Uitavigpecen̄ek makut menuulriit anevkarciki, uitavigci menuurcetenritniaraat wiinga uitalaama akunlevcen̄i.” 
NUM.5.4	Israel-aam yui niilluteng anevkarait tamalkuita mamyuilngulget uitavimeggnek.
NUM.5.6	“Yuk piciuvkenani 
NUM.5.7	apervikuanarquq assiilngurmek atullerminek akiliriluni-llu pisqumalria akiliutekaq avgan cali ikgellranek ilaluku taumun assiitellriamek pillerminun. 
NUM.5.8	Tau͡gaam yuk tauna assiitellriamek pillra tuqullrukan tungayaunani-llu canimelngurmek akiliutiin akurturtekaanek, 
NUM.5.9	Cali-llu elliiyarat avatiitni Israel-aam yuin elliitait 
NUM.5.10	Elliitet tamakut agayulirtem ciuniurtiin pikarkauluki.”
NUM.5.12	“Qanruski Israel-aam yui: angutem nulirra allaliuqan, 
NUM.5.13	akusrarutekevkarluni uimi nalluani, elpekumavkenani-llu tangvagtailami angustaunani-llu akusrarutekevkallermini; 
NUM.5.14	uinga-llu paqnayukuni qungyautekluku-llu nuliani akusrarutekevkalleq; wall'u paqnakekuniu nuliani caruyaksailengraan; 
NUM.5.15	Taum angutem agayulirtem̄un ullauciiqaa, picirkiun-llu aturluku tuatnalrianun elliitekaminek ang'aqerkauluni, malrugnek usperegnek mukaamek uqirpek'naku, tepkegcarpek'naku-llu, paqnayulriim angutem nuliaminek elliitekngaku, tuaggun nallunrirarkauluku ilumun akusrarutekevkaqsailkan, wall'u akusrarutekevkallrukan.
NUM.5.16	“Agayulirtem-llu arnaq tauna iluvauciiqaa 
NUM.5.17	agayulirta-llu merr'armek pirraarluni qikukun assigtakun tauna urr'armek Pelatekam 
NUM.5.18	Agayulirtem-llu arnam taum nuyai angiqaarluki elliitellermek mukaamek tegumiirciqaa. Agayulirtem elliin tegumiaqluku imna meq qatlinarqelria aniqlaatmek tap'lek. 
NUM.5.19	Agayulirtem-llu ukvernarcarivkarciqaa waten qanerluni, ‘Akusrarutekevkaqsailkuvet menuurrluten elpenek uituumallerpeni aniqlaan uuggun merkun elpenun tut'arkaq cateksaqunaku. 
NUM.5.20	Tau͡gaam akusrarutekevkallrukuvet, 
NUM.5.21	 aniqlaatngurceskiliu atren yugpeni, amelgegken-llu eqevkarlukek aqsiigken-llu qerrurtellukek. 
NUM.5.22	Mer'em uum aqsaqurpenun tuskuni aqsiigken qerrurceskilikek amelgegken-llu eqevkarlukek.’ Arnaq-llu kiuciquq, ‘Aa-ang; tuaten pikili.’
NUM.5.23	“Agayulirtem-llu aniqlaan igauqaarluku igallni erurciqaa taumun mermun qatlinarqelriamun. 
NUM.5.24	Taumek-llu arnaq mercepailegmiu, aipaagni nangtequtekaanek, 
NUM.5.25	agayulirtem teguciqaa mukaaq elliitngulleq arnam unatainek yagulluku-llu allakarluku 
NUM.5.26	Agayulirta-llu unatmi imaanek tuaken mukaamek tegulluni umyuaqutnguluku elliitekciqaa ekualuku ekuavigmi, nutaan-llu arnaq taumek qatlinarqelriamek mertelluku. 
NUM.5.27	Mercetellran kinguani, akusrarutekevkallrukan mer'em taum cakneq aqsiigkenek nangteqevkarciqaa, aqsiik qerrurtellukek amelga-llu eqevkarluku. Atra-llu aniqlaateksagulluku yuin. 
NUM.5.28	Tau͡gken akusrarutekevkaqsailkuni catekngaunaku tauna irniangyugngaarkauluni-llu.
NUM.5.29+NUM.5.30	“Una alerquutnguuq angun qungyaqan paqnayugluni nuliaminek akusrarutekevkallruyukluku. Arnaq nangercetarkauluku ekuaviim ciuqerranun, agayulirtem-llu man'a caliaqerkauluku tuani. 
NUM.5.31	Uinga camek pinarqutaituq, tau͡gaam arnaq pinarqutengqerquni elliin ellminek pikiurallni aturciqaa.”
NUM.6.2	“Israel-aam yui qanruski: angun wall'u arnaq akqikan Naze­ri­te-am akqutiinek alla­karlu­ni 
NUM.6.3	merngaituq wine-amek wall'u taangamek. Mer'arkaunrituq merkiuramek wine-arkat atsaitnek piliaqumalriamek, nerngaunani-llu wine-arkanek atsanek qecunerra'arluki wall'u kinrumaluki. 
NUM.6.4	Allakaumallermi taktaciatun wine-arkanek nerngaituq naucetaarkaqengraitki atsat-llu qeltekengraitki.
NUM.6.5	“Cali-llu allakaumallermi taktaciatun kepliarngaunaki nuyani ungairngaunani-llu. Allakaumallermi taktaciatun qigcignarqelriaruami nuyani ungani-llu nauvkarciqai.
NUM.6.6	“Cali-llu allakaumallermi 
NUM.6.7	Angayuqaqeng'e'rmikek anelgutkeng'e'rmiki-llu tuqukata menuurcessngaituq ellaitnun; Allakaumallni 
NUM.6.8	Allakaumallmi taktaciatun 
NUM.6.9	“Allakaumallrem nuyai menuureskata yuum alqunaqerluni tuqulriim canianlami, erenret malrunelgureskata nuyani nangluki asmegciiqai ungairluni-llu; tuaten-llu pikuni menuirutarkauluni. 
NUM.6.10	Erenret-llu pingayunelgatni taitarkauluni malrugnek yaquleyagaagnek agayulirtem̄un Pelatekam amiiganun. 
NUM.6.11	Agayulirtem-llu aipaa elliitekciqaa assiilngurmun au͡gautekauluku aipaa-llu ekuagarkauluku, menuircarluku tauna tuqumalriim temiinun mallgutleq. Tuani-llu cali ernermi taum allakanqigtarkauluki nuyani 
NUM.6.12	Elliin-llu cali allakaumallni 
NUM.6.13	“Yuum-llu allakaumalriim akqutkellni iqukliskuniu, waten piarkauluni: Pelatekam amiiganun agluni 
NUM.6.14	elliigarkauguq 
NUM.6.15	Elliitni-llu cali ilaluki assigtam imainek quulecirailngurnek kelipanek: mamtulrianek kelipanek taqumaluteng mukaamek uqiumalriamek olive-aam uquanek cali-llu mamkilngurnek cake-aayaarnek olive-aam uquanek qaingitgun minguumalrianek, cali-llu ilaluki pisqumalrianek elliitnek mukaarkanek wine-amek-llu.
NUM.6.16	“Makut tamalkuita agayulirtem elliitekciqai, cali-llu elliitekluku assiilnguum au͡gautekaanun elliitekaq, ekualuku-llu cali piarkaq. 
NUM.6.17	Tuquciiqaa-llu angucaluq qusngiq ilakuyucaramun elliitekluku tapeqluki assigtam imai kelipat, cali-llu elliitekluki mukaarkaq wine-aq-llu. 
NUM.6.18	Taum-llu allakaumalriim 
NUM.6.19	Agayulirtem-llu teguluku tusga angucalum qusngim keniumalleq qallarvautelluku, kelipayagarnek-llu cali quulecirailngurnek piluni assigtam imainek, elliciqai taum allakaumallrem 
NUM.6.20	Cali-llu agayulirtem yagulluki elliitekluki, yagulluki elliiyarakun 
NUM.6.21	“Makut maa-i alerquutekait allakaumalriit 
NUM.6.23	qanrutesqelluki Aaron-aaq qetunrai-llu waten atawaqaasqilaasqelluki Israel-aam yuinek:
NUM.7.1	Ernermi tuani Moses-aam qaqicamiu napartellra Pelatekam 
NUM.7.2	Ilakellgutkelriit ciulirnerit ciuliqagten͞guluteng Israel-aam yuini ataniumastekellrit yugnek naaqilriit, 
NUM.7.3	taitut elliitekluki 
NUM.7.4	 qanrutaa Moses-aaq, 
NUM.7.5	“Ciuniurki tamakut elliitait atuuniartut Pelatekam caliaqellranun; tunluki Levite-anun caliaqerkait cuqekluki.” 
NUM.7.6	Tua-i Moses-aam tamakut elliitellret ayagassuutet kuluvagngalnguut-llu tunai Levite-anun. 
NUM.7.7	Gershon-aam qetunrai cikirai malrugnek ayagassuutegnek cetamanek-llu kuluvagngalngurnek caliarkait cuqluki; 
NUM.7.8	cetamanek-llu ayagassuutnek, pingayunlegnek-llu kuluvagngalngurnek Merari-m qetunrai cikirluki caliarkait cali cuqluki ataniumastiitgun Ithamar-akun Aaron-aam Agayulirtem qetunraakun. 
NUM.7.9	Kohath-am tau͡gaam qetunrai cikinritai caliaqelaitki qigcignarqelriit qugluteng ayagacarat.
NUM.7.10	Tamakut-llu cali ciuliqagtet elliillruut naaqicimallerkaanun ekuaviim. Elliitekateng elliarkaurcatki ekuavigmun, 
NUM.7.11	 qanrutaa Moses-aaq, “Qanruski ernerni ukuni qula malrugnek cipluku unuaquaqan ataucitaarluki elliitekait ekuaviim naaqicimallerkaanun taiquraasqelluki.” 
NUM.7.12+NUM.7.13+NUM.7.14+NUM.7.15+NUM.7.16+NUM.7.17+NUM.7.18+NUM.7.19+NUM.7.20+NUM.7.21+NUM.7.22+NUM.7.23+NUM.7.24+NUM.7.25+NUM.7.26+NUM.7.27+NUM.7.28+NUM.7.29+NUM.7.30+NUM.7.31+NUM.7.32+NUM.7.33+NUM.7.34+NUM.7.35+NUM.7.36+NUM.7.37+NUM.7.38+NUM.7.39+NUM.7.40+NUM.7.41+NUM.7.42+NUM.7.43+NUM.7.44+NUM.7.45+NUM.7.46+NUM.7.47+NUM.7.48+NUM.7.49+NUM.7.50+NUM.7.51+NUM.7.52+NUM.7.53+NUM.7.54+NUM.7.55+NUM.7.56+NUM.7.57+NUM.7.58+NUM.7.59+NUM.7.60+NUM.7.61+NUM.7.62+NUM.7.63+NUM.7.64+NUM.7.65+NUM.7.66+NUM.7.67+NUM.7.68+NUM.7.69+NUM.7.70+NUM.7.71+NUM.7.72+NUM.7.73+NUM.7.74+NUM.7.75+NUM.7.76+NUM.7.77+NUM.7.78+NUM.7.79+NUM.7.80+NUM.7.81+NUM.7.82+NUM.7.83	Ciuqliatni erenret elliiqerraallruut Judah-mek nauvilget ciuliqagterluteng Nahshon-aamek Amminadab-aam qetunraanek; erenret aipaatni Issachar-amek nauvilget Nethanel-aamek Zuar-am qetunraanek ciuliqagterluteng; erenret pingayuatni Zebulon-aamek nauvilget ciuliqagtiit-wa Eliab-aaq Helon-aam qetunraa; erenret cetamiitni Reuben-aamek naumavilget ciuliqagtiit-wa Elizur-aaq Shedeur-am qetunraa; erenret tallimiitni Simeon-aamek nauvilget ciuliqagtiit-wa Shelumiel-aaq Zurishaddai-am qetunraa; erenret arvinelgatni Gad-amek nauvilget ciuliqagtiit-wa Eliasaph-aaq Deuel-aam qetunraa; erenret malrunelgatni Ephraim-aamek naumavilget ciuliqagtiit-wa Elishama Ammihud-aam qetunraa; erenret pingayunelgatni Manasseh-mek nauvilget ciuliqagtiit-wa Gamaliel-aaq Pedahzur-am qetunraa; erenret qulngunritariitni Benjamin-aamek nauvilget ciuliqagterluteng Abidan-aamek Gideoni-m qetunraanek; erenret qulngurutiitni Dan-amek naumavilget ciuliqagtiit-wa Ahiezer-aaq Ammishaddai-am qetunraa; erenret qula ataucimek ciptellratni Asher-aamek naumavilget ciuliqagtiit-wa Pagiel-aaq Ochran-aam qetunraa; erenret qula malrugnek cipluku Naphtali-mek naumavilget ciuliqagtiit-wa Ahira Enan-aam qetunraa. Ayuquralrianek-llu tamarmeng elliillruut: ataucimek qerrirlimek qantamek yuinaak malruk qulnek cipluku (50) usperem cetyagainek uqamaltaluni, atauciq qerrirliq ermigcuun yuinaq qulnek cipluku (30) usperem cetyagainek uqamaltaluni. Tamarmek imarlutek muirumalutek mukaamek uqumek urcimalriamek, mukaarkauluku elliitekamek; atauciq-wa suulutaaq qantaq cetamanek usperem cetyagainek uqamaltaluni aruviarmek imarluni; atauciq nulirteyagaq, atauciq angucaluq qusngiq, atauciq ataucimek allrakungelria qusngiyagaq ekualuki elliitnguarkanek, atauciq qusngirngalnguq assiilnguum au͡gautekaanun elliitekaq; malruk-wa nulirtek, talliman angucalut qusngit, talliman qusngirngalnguut, talliman-llu ataucimek allrakungelriit qusngiyagaat ilakuyucimun elliitnguarkat.
NUM.7.84+NUM.7.85+NUM.7.86+NUM.7.87+NUM.7.88	Quyurmeng ukut ciuliqagtet elliitellrit naaqicimallerkaanun ekuaviim amllertaluteng; qula malrugnek cipluku qerrirlit qantat ermigcuutet-llu, quyurmeng uqamaltaluteng yuinarnek pingayunek (60) uspernek, qula malrugnek cipluku suulutaat qantat aruviarkamek imalget uqamaltaluteng yuinaak malruk akimiaq pingayunek cipluku (48) usperem cetyagainek, qula malruk nulirtet, qula malruk angucalut qusngit, qula malruk ataucimek allrakungelriit qusngiyagaat, cali-llu mukaarkat elliitet taprit tamakut ekualuki elliitnguarkauluteng, qula malrugnek cipluku qusngirngalnguut assiilnguum au͡gautekaanun elliitekat, yuinaq cetamanek cipluku (24) nulirtet, yuinarnek-llu pingayutaarluteng (60) angucalut qusngit, qusngirngalnguut, ataucimek-llu allrakungelriit qusngiyagaat ilakuyucimun elliitekat.
NUM.7.89	Moses-aaq-llu itlermini Pelatekamun qalarucarturluku Agayun, niitaa 
NUM.8.2	“Qanrusgu Aaron-aaq, Kenurrat ellikuvki manutmun ciqinqerarkaurtelluki pikiki.” 
NUM.8.3	Aaron-aaq-llu tuaten piuq elliluki kenurrat manutmun ciqinqerarkaurtelluki, 
NUM.8.4	Kenurrarvik-llu tauna taqumauq mulut'uugumalriamek suulutaamek, aciminek ayagluni kangminun 
NUM.8.6	“Allakarki Levite-at Israel-aam yuinek menuircarluki-llu 
NUM.8.7	waten: mermek menuircautmek ciqertarluki qaingitni-llu tamalkuita melqurrit ungairutakun keligluki, aturait-llu ervigtelluki. Tuaten pikuneng menuiruciiqut. 
NUM.8.8	Taitelluki-llu nulirteyagarmek tapirluku mukaarkanek elliitnek olive-aam uquanek urcimalrianek, cali-llu allamek nulirteyagarmek assiilnguum au͡gautekaanun elliitekamek. 
NUM.8.9	Yuut quyurcetraarluki Levite-at nangercetniaten Pelatekam 
NUM.8.10	Yuut-llu unataitnek pategtelluki Levite-at qamiqurritgun, 
NUM.8.11	nutaan-llu Aaron-aam allakarciqai Levite-at Israelite-anun wangnun elliitekevkarluki, ellaita caliaqniaraat caliaka. 
NUM.8.12	Cali-llu Levite-at unateteng elliciqait nulirtet qamiqurritnun; elpet-llu atauciq elliitekciqan assiilnguum au͡gautekaanun, aipaa-llu ekuagarkauluku 
NUM.8.13	“Levite-at kevgiulriarurceciiqaten Aaron-aamun qetunrainun-llu, elliitnguluki wangnun yagulluku elliiyarakun. 
NUM.8.14	Waten piluki allakarki Levite-at Israel-aam yuinek, wiinga piksagutnianka. 
NUM.8.15	Levite-at-llu menuircaumarikuvteng elliitekumariluki-llu yagulluku elliiyarakun, ayagluteng Pelatekamun kevgiuryarturniaraatnga. 
NUM.8.16	Wiinga piksugluki pillruanka enairulluki Israel-aam yuin yung'eqarraarutaitnun, wiinga kiima piknaluki. 
NUM.8.17	Tua-i-wa Israel-aam yuin yung'eqarraarutait tamalkuita wiinga piksagutellruamki, yuungraata ungungssiungraata-llu; tuani ernermi tuqurqellemni yung'eqarraarutait Egypt-aarmiut, Israel-aam yuin yung'eqarraarutait allakallruanka wiinga pikarkaurrluki. 
NUM.8.18	Maa-i-llu wiinga teguanka Levite-at enairulluki yung'eqarraarutaitnun Israel-aam yuin. 
NUM.8.19	Wiinga-llu cikiutekanka Levite-at Israel-aam yuinek Aaron-aamun qetunrainun-llu, ellaitnun calicit'laasqelluki yuut Pelatekami, cali-llu assiilnguita au͡gautekaatnek pilaasqelluki, cangerlagpiit tut'esqevkenaki Israel-aam yuinun pitsaqevkenani yuut iliita Agayuvik malkaku.”
NUM.8.20	Waten pillruit Levite-at Moses-aam Aaron-aam Israel-aam-llu yuin; 
NUM.8.21	Levite-at-llu menuircartut assiilngurmek ervigluki-llu aturateng; Aaron-aam-llu elliitekai yagulluku elliiyarakun 
NUM.8.22	Yuut-llu piurallruit tamalkuita 
NUM.8.23	 qanrutaa Moses-aaq, 
NUM.8.24	“Allrakungellermeggnek yuinaq tallimanek cipluku (25) Levite-at caliyugngalarciqut Pelatekami, 
NUM.8.25	arulairaqluteng yuinaak malruk qulnek cipluku (50) allrakungaqameng. 
NUM.8.26	Taum kinguani Agayuvigmi ikayuayugngaciqait, tau͡gaam kiimenateng caliarkauvkenateng. Waten ayuqluki calivkalarciqaten Levite-at.”
NUM.9.1	Cali 
NUM.9.2	“Israel-aam yuinun Kituun aturteskiu piyaraani. 
NUM.9.3	Ernengkan akimiarunrita'armek tauna iraluq, atakumi aturniarci piyaraa tekiskan; alerquusngalriit tamalkuita taum atullerkaanun aturluki piniartuci.” 
NUM.9.4	Tua-i Moses-aam qanrutai Kituun atuusqelluku. 
NUM.9.5	Kituun-llu aturaat iralut ciuqliatni akimiarunritariitni erenrin atakumi Sinai-am yuilqurrani; 
NUM.9.6	Tau͡gaam yugtangqellrulliniuq menuurtellernek agtullrulliniamegteggu tuqumalriim temii, Kituun-llu aturciiganaku tuani ernermi; taumek tuani ernermi taukut ullallrulliniagket Moses-aankuk Aaron-aaq-llu. 
NUM.9.7	Waten-llu qanrullukek, “Wangkuta menuulriaruukut agtullruamteggu tuqumalriim temii; ciin elliisciigatevkarcecikut piyarami ilaput Israel-aam yui ilagarluki?” 
NUM.9.8	Moses-aam-llu kiugai, “Uitaqerci niitnatkamnun 
NUM.9.10	“Israel-aam yui qanruski, Ilasi wall'u kinguverpeci iliit agturluku tuqumalriim temii menuurtellrung'e'rmi wall'u ayaumallrunge'rmi, Kituun aturyugngaciqaa 
NUM.9.11	Erenret akimiarunritariitni iralum aipaan atakumi atularciqaat; ner'arkauluku avuluku quulecirailngurnek kelipanek qatlinarqelrianek-llu naunrarnek. 
NUM.9.12	Ilakuingaunateng-llu unuaqullerkaanun, enranek-llu ayemcingaunateng; atullerkaanun-llu alerquusngalriit tamalkuita maligtaquluki aturarkauluku. 
NUM.9.13	Tau͡gaam yuk menuileng'e'rmi ayaumanrilngermi-llu Kituun aturyuumiilkuniu yum'inek au͡gaumaciquq, elliiyaraq 
NUM.9.14	Allanrulria-llu nunavcen̄i ilaucukuni Kituun atuquvciu pivkarciqerci, tau͡gaam Kituutem atullranun picirkiutet aturluki piarkauluni; ataucimek picirkiutengqerciquci nutem tamatum yuinun allanrungraata-llu.”
NUM.9.15	Ernermi tuani Pelatekaq napartellratni amirlum patullrua. 
NUM.9.16	Unugaqan amirluq kenertun ayuqliriaqluni, arulaiyuunatek-llu piurallruuk, amirluugaqluni erenrani kenrurrluni-llu unugmi. 
NUM.9.17	Amirlum-llu Pelatekaq unitaqaku quliinun piluni Israel-aam yui upalallruut, natmun-llu cali arulairan ellait-llu tuavet arulairluteng. 
NUM.9.18	 alerquraqateng Israel-aam yui upalartut, cali-llu alerquraqateng arulairaqluteng; amirlum uitallran taktaciatun Pelatekam quliini uitauralartut uitavimeggni. 
NUM.9.19	Amirluq-llu uitamangraan Pelatekam quliini Israel-aam yui 
NUM.9.20	Tau͡gaam iliini ernerni qavcirrarni amirluq uitalartuq Pelatekam quliini, tua-i-llu Israel-aam yui uitalartut ayagluteng-llu 
NUM.9.21	Iliini-llu amirluq uitalartuq atakumek ayagluni unuakumun; amirluq unuakumi nalugaqan ayagaqluteng. Tuaten piurallruut amirluq tau͡gaam nalugaqan ayagaqluteng. 
NUM.9.22	Erenregni malrugni pingraan, wall'u iralumi wall'u ak'anun, amirluq Pelatekam quliini uitaura'rqan Israel-aam yui upayuitut, nalugaqan tau͡gaam ayagaqluteng. 
NUM.9.23	 alerquutii Moses-aakun maligtaquluku uitallerkameggnun elkartelallruut wall'u upagluteng.
NUM.10.2	“Pilikina malrugnek cupu'uryaragnek mulut'uugumalriamek qerrirlimek yuut qayagaurcuutekaatnek upagnariaqan wall'u quyurrnariaqata. 
NUM.10.3	Tamarmek cupumaaqagnek taktuamek yuut quyurtelarniartut elpenun Pelatekam ciuqerranun. 
NUM.10.4	Tau͡gken atauciq cupu'uryaraq cupumaaqan ciuliqagten͞gulriit Israel-aam yuinun kiimeng quyurtarkauluteng. 
NUM.10.5	Nanilnguarnek cupu'uryaraq qalriagaqan calaralirnermelnguut naumavillgutkelriit upagluteng ayalarciqut. 
NUM.10.6	Nanilnguarnek-llu qalrianqigeskan ungalalirnermi uitalriit upagluteng. Tua-i tuaten nanilngurnek qalriagaqan yuut nallunrit'larciqaat upaasqucirteng, 
NUM.10.7	tau͡gaam taktuamek qalriagaqata yuut quyurtelararkauluteng. 
NUM.10.8	Aaron-aam qetunrain agayulirtet cupu'uryarat cup'larciqait. Man'a-llu cupu'uryaratgun pilallerci picirkiutnguarkauguq taqsuunani elpecen̄un kinguverpecen̄un-llu tamalkuitnun. 
NUM.10.9	Anguyakuvci-llu ingluliurluki curugteci, cupu'uryaraq cupkiciu elpengcarissuutekluku anguyagarkanun, wiinga-llu 
NUM.10.10	Cali-llu angnirnarqellriit nalliitni nerevkariyararpecen̄i-llu cupu'uryarat cup'larniaci, iralut ayagnillratni, elliigaqavci ekualuki, cali-llu elliigaqavci ilakuyucimun. Nutaan wiinga ikayurniamci. Wiinga 
NUM.10.11	Yuinaurtellratni erenrin iralum aipaan, allrakum aipaani ayaggaanratnek Egypt-aamek, amirluq naluumauq Pelatekamek. 
NUM.10.12	Israel-aam-llu yuin ayagniraat ayallerteng Sinai-am yuilqurtaanek. Amirluq-llu arulairluni Paran-aam yuilqurtaanun.
NUM.10.13	Ayagallerteng ayagniraat ayakarraarluteng 
NUM.10.14	Ayagaqameng tungliqutacirmegcetun ayalartut. Judah-mek nauvilget nallunailkutaanek-llu atulriit allakaqtaarluteng ciumek ayalartut, Nahshon-aamek Amminadab-aam qetunraanek atanerluteng. 
NUM.10.15	Nethanel-aam Zuar-am qetunraan ataniumaluki Issachar-amek naumavilget. 
NUM.10.16	Eliab-aam-llu Helon-aam qetunraan ataniumaluki Zebulon-aamek nauvilget.
NUM.10.17	Nutaan-llu Pelatekaq imtelaraat, Gershon-aankuk-llu Merari-llu yuk'enka ayaulluku ayalartut.
NUM.10.18	Tungliuluteng ayatulit Reuben-aamek nauvingqellriaruut, cali ukut allakaqtaarluteng quyungqaaqluteng, ayatuluteng Elizur-aamek Shedeur-am qetunraanek atanerluteng. 
NUM.10.19	Shelumiel-aaq-llu Zurishaddai-am qetunraa atanruluni Simeon-aamek naumavilegnun. 
NUM.10.20	Eliasaph-aaq-llu Deuel-aam qetunraa Gad-amek naumavilget ataneqluku.
NUM.10.21	Taukut-llu kinguatgun Levite-at Kohath-amek naumavilget ayalartut, kencignarqellrianek ayagaciluteng. Ukut-llu arulaillerkaatnun tekipailgata Pelatekaq napartelaraat.
NUM.10.22	Taukut-llu tungiitgun Ephraim-aamek naumavilget nallunailkutaanek-llu pilget ayalartut quyungqalriit allakaqtaarluteng, Elishama-mek Ammihud-aam qetunraanek atanerluteng. 
NUM.10.23	Gamaliel-aaq-llu Padahzur-am qetunraa atanruluni Manasseh-mek naumavilegnun. 
NUM.10.24	Abidan-aaq-llu Gideoni-m qetunraa Benjamin-aamek naumavilegnun atanruluni.
NUM.10.25	Nangenruluteng-llu Dan-amek naumavilget nallunailkutaanek-llu atulriit ayalararkauluteng murilkesten͞guluteng kinguatgun ciuqlimeng, allakaqtaarluteng ilakellriit quyungqaaqluteng, Ahiezer-aamek Ammishadai-am qetunraanek atanerluteng. 
NUM.10.26	Pagiel-aaq-llu Ochran-aam qetunraa atanruluni Asher-aamek naumavilegnun, 
NUM.10.27	Ahira-llu Enan-aam qetunraa Naphtali-mek naumavilegnun atanruluni. 
NUM.10.28	Waten tungliqutacirmegcetun upagaqameng ayalartut Israel-aam yui, ilakellriit quyungqaaqluteng allakaqtaarluteng.
NUM.10.29	Moses-aam-llu cakini Hobab-aaq Reuel-aam Midian-aarmium qetunraa qanrutaa, “Ayakatartukut nunamun 
NUM.10.30	Hobab-aam tau͡gaam kiugaa, “Ayagngaitua; nakmiin tau͡gaam ilamnun nakmiin-llu nunamnun ayagciqua.” 
NUM.10.31	Moses-aam cali pia, “Kaigavikamken unicaqunata, yuilqumi arulairvigkarnilriit nallunrilavki, apertuastekniamteggen-llu. 
NUM.10.32	Maligeskuvkut atawaqautnek 
NUM.10.33	Tua-i ayagtut ernerni pingayuni Sinai-amek qigcignarqellriamek ingrimek. Akqutem Yaassiiga ciunratgun ayalartuq arulairvigkaatnek yuarluni. 
NUM.10.34	Upagaqata-llu 
NUM.10.35	Akqutem Yaassiiga ayagaqan Moses-aaq qanlartuq, “Makluten, 
NUM.10.36	Arulairaqan-llu cali qanraqluni, “Uterten, 
NUM.11.1	Yuut qanemyuugartut picurlagallermeggnek niitelluteng 
NUM.11.2	Yuut-llu Moses-aaq qayagauratni ikayuusqelluteng piicagvikaa 
NUM.11.3	Taumek nuna tauna acillruat Taberah-mek, tuani 
NUM.11.4	Allanernek maligutellriartangqertuq Israel-aam yuinun. Tamakut kemegnek neryunqeggluteng, kiituani Israel-aam-llu yui taukut maliggluki qanemyuugangut: “Waniwa-kina kemegmek neqkangqerrli! 
NUM.11.5	Egypt-aami-ggem neqnek nerlallruukut akiinaki piyugtacimcetun, naunrarnek-llu ayuqenrilngurnek ner'aqluta. 
NUM.11.6	Tau͡gken maa-i pinialiluta. Camek allamek neqkaunata, makunek tau͡gaam manna-nek ner'aqluta unuaquaqan!” 
NUM.11.7	(Tamakut manna-t ayuqut naucetaarkayagartun, qaterrlugluteng esirrlugcen̄ateng. 
NUM.11.8+NUM.11.9	Yukutaq maliggluku nunamun tut'elartut unugmi. Unuaquani-llu yuut avulartut tamakunek arilluki-llu mukaarurqaarluki qallautelluki egatni, cake-aayagiluteng-llu; ner'aqaceteng ayuqluteng kelipatun uucimalriatun olive-aat uquatnek avuluki.) 
NUM.11.10	Moses-aam-llu niitai yuut quyuqetaarluteng qanemyuugalriit pelatekameng amiigitni. Uitacurlagtuq-llu, tua-i-wa 
NUM.11.11	-llu qanrutaa, “Ciin assiilliqevkarcia? Ciin ilukegcitkenricia? Ciin-llu cikillrusia aulukillerkamnek ukunek yugnek? 
NUM.11.12	Wiinga piliaqellrunritanka yuurcetellruvkenaki-llu! Ciin anglicartaicetun pitarrlua mikelngurtun kevegluki ayagatesqessiki tekiutellerkaatnun tuavet nunamun akqutkellerpenun ciuliaritnun? 
NUM.11.13	Naken-llu ukut yuut kemegturkaitnek piqatarcia, kaigalriit qialuteng kemegturkameggnek pisqelluteng? 
NUM.11.14	Wiinga kiimenii ukut yuut auluklerkaat arturaqa; cakviurnarquq cakneq man'a wangnun! 
NUM.11.15	Waten ayuqlua aulukqataquvnga takumcuklua tuquvkarnga, eq'urruten man'a wiinga atunrirniarqa.”
NUM.11.17	Wiinga atrarciqua qalarucarturluten tuani; anernerem iliinek cikiutekellma elpenun cikirciqanka, ikayuryugngariniaraatgen aulukillerpeni ukunek yugnek, kiivet pinrirluten. 
NUM.11.18	Waniwa qanruski yuut, ‘Menuircarci unuaqullerkamun; kemegmek neqkangqerciquci. Qanemyuugarpakallerci niilluku 
NUM.11.19	Nerngaituci kiingan ataucimi ernermi wall'u malrugni wall'u tallimani wall'u qulni wall'u cali ernerni yuinarni, 
NUM.11.20	tau͡gaam iralurrluci nerciquci kiituan ner'arpeci ilii maq'languq, miryalngukengluku-llu neqkarci. Watnaciquci qessakngavciu 
NUM.11.21	Tau͡gaam Moses-aaq qanertuq, “Yuut ilaliq'nganka amllertaut tiissitsaam avga, yuinaat-wa talliman tiissitsaat (600,000). Tau͡gken elpet qanerluten, ‘Wiinga kemegturkaitnek cikirciqanka iralumi ataucimi ner'arkaitnek.’ 
NUM.11.22	Tuqurqiciqukut-qaa kuluvagnek qusnginek-llu ukut yuut camirrluteng neqkaitnek? Imarpiim-llu-qaa neqai camiruteksugngait?”
NUM.11.24	Tua-i Moses-aam anluni qanrutai yuut 
NUM.11.25	-llu atrarluni amirlukun qalarulluku. Anernerem-llu ilii Moses-aamun cikiutekellmi tunaa taukunun ciulirnernun. Taukut-llu anernerem tuc'ateng prophet-aatun qayagaut tau͡gaam ak'anun pivkenateng. 
NUM.11.26	Malruk tau͡gaam ciulirneret ilagket Eldad-ankuk Medad-aaq-llu nunameggni uitallruuk Pelatekamun agevkenatek. Tuanlengraagnek anernerem tut'ellruak elkek-llu cali tuaten prophet-aatun qalarrlutek. 
NUM.11.27	Ayagyuat iliita aqvaqurluni qanrucarturaa Moses-aaq Eldad-ankuk Medad-aaq-llu pillragnek. 
NUM.11.28	Joshua-m-llu Nun-am qetunraan, Moses-aam kevgaan ayagyuarraanranek, qanrutaa Moses-aaq inerquusqellukek.
NUM.11.29	Moses-aam kiugaa, “Ciknakutan-qaa tamana wangnun? Wiinga-wa umyuamkun 
NUM.11.30	Moses-aaq-llu taukut-llu ciulirneret utertut yuut uitaviatnun.
NUM.11.32	Taumek tuani ernermi ernerpak unugpak-llu, unuaquani-llu yuut caliut yaqulegnek quyurciluteng; tamarmeng-llu yuinaak malruk qulnek cipluku (50) assigtat bushel-aat nurtevkenaki. Uitavimeng avatiitnun tamakut saggluki kinercirait. 
NUM.11.33	Neqkalillrata nalliini 
NUM.11.34	Taumek uitallrat aciraat Kibroth Hattaavah-mek
NUM.11.35	Tuaken ayiimeng yuut arulairtut Hazeroth-amun.
NUM.12.1	Moses-aaq nulirturtuq Cush-armiumek arnamek, Miriam-aankuk-llu Aaron-aaq-llu cangakuuraak tauna pitekluku. 
NUM.12.2	Waten qanerlutek, “
NUM.12.3	(Moses-aaq ellminek pivakellriarunrituq, elliitun pitalriamek tuaten ayuqellriartaunani ellam yuini.) 
NUM.12.4	Piqatarraarpek'nani 
NUM.12.5	-llu atrarluni amirlukun nangerrluni Pelatekam amiiganun qayagaurak Aaron-aankuk Miriam-aaq-llu. Elkek-llu iluvaqanirlutek, 
NUM.12.6	Ellii-llu qanertuq, “Niicugnitki qanellrenka! Prophet-aartangqerqan akunlevcen̄i, nallunrircet'lartua ellaitnun canek tangaavkarluki qalarutaqluki-llu qavanguitgun. 
NUM.12.7	Tau͡gaam tuaten piyuitaqa pisteka Moses-aaq; aulukilriarurcetellruaqa yumnek Israel-aam yuinek tamalkuitnek. 
NUM.12.8	Taumek wiinga tungaunaku qalarut'laqka taringnaqlua, taringnailngurkun pivkenii. Elliin-llu ayuquciqa tangellrua. Ciin alingevkenatek qaneksugutekset'gu pisteka Moses-aaq?”
NUM.12.10	Amirluq-llu mayuan Pelatekam quliinek alqunaq mamyuilnguum apqucim Miriam-aaq tutaa, qainga-llu qanikcartun qatertariluni. Aaron-aam-llu tangrramiu Miriam-aaq mamyuilngurmek apqucirluku 
NUM.12.11	Moses-aaq qanrutaa, “Nangteqevkanrilkuk anucimirqecetaarlunuk umyugailkarrlunuk assiilngillerpuk pitekluku. 
NUM.12.12	Tuqumaluni yuurtellertun ayuqevkanrilgu, kemgan ilii arumaluni.”
NUM.12.13	Moses-aam-llu qayagaura 
NUM.12.15	Miriam-aaq-llu yuut uitaviata elatiini uitallruuq ernerni malrunlegni. Yuut-llu upaksaitellruut Miriam-aam iteryugngarinatkaanun. 
NUM.12.16	Hazeroth-amek-llu upiimeng Paran-aam yuilqurtaanun arulaillruut.
NUM.13.2	“Ayagcecikina angutnek paqtelluku nuna Canaan-aaq cikiutekaqa Israel-aam yuinun. Naumavillgutkelriit qula malrugnek cipluku ciuliqagtaita ilaitnek cucuklirluten.” 
NUM.13.3	Tua-i Moses-aam ayagcetai Paran-aam yuilqurtaanek 
NUM.13.4	Reuben-aamek naumavilegnek Shammua Zaccur-am qetunraa; 
NUM.13.5	Simeon-aamek naumavilegnek Shaphat-aaq Hori-m qetunraa; 
NUM.13.6	Judah-mek-llu naumavilegnek Caleb-aaq Jephunneh-m qetunraa; 
NUM.13.7	Issachar-amek naumavilegnek Igal-aaq Joseph-aam qetunraa; 
NUM.13.8	Ephraim-aamek naumavilegnek Hoshea Nun-am qetunraa; 
NUM.13.9	Benjamin-aamek naumavilegnek Palti Raphu-m qetunraa; 
NUM.13.10	Zebulon-aamek naumavilegnek Gaddiel-aaq Sodi-m qetunraa; 
NUM.13.11	Manasseh-mek naumavilegnek Gaddi Susi-m qetunraa; 
NUM.13.12	Dan-amek naumavilegnek Ammiel-aaq Gemalli-m qetunraa; 
NUM.13.13	Asher-aamek naumavilegnek Sethur-aq Michael-aam qetunraa; 
NUM.13.14	Naphtali-mek naumavilegnek Nahbi Vophsi-m qetunraa; 
NUM.13.15	Gad-amek naumavilegnek Geuel-aaq Machi-m qetunraa. 
NUM.13.16	Makut maa-i angutet atrit Moses-aam ayagcetellrin paqtelluku nuna. Moses-aam-llu Hoshea Nun-am qetunraa acinqigtaa Joshua-mek. 
NUM.13.17	Moses-aam ayagcetai paqtelluku Canaan-aam nunii qanrulluki, “Ayakici Negeb-aaq tekilluku nunam-llu qemilingellranun. 
NUM.13.18	Nallunaiqiciu qaillun nunam ayuqucia, yuut-llu tamaani uitalriit qaillun pinirtaciit, qaillun-llu amllertaciit. 
NUM.13.19	Qaillun-llu nunam uitaviata assirtacia wall'u assiitetacia, yuut-llu uitaviit nunaqainauciit wall'u anguyagyailkuciumaluteng. 
NUM.13.20	Nunam-llu naungignarqucia cali-llu napangqerrucia. Pinritevkenaci-llu tamatum atsainek taitniartuci.” (Taum nalliini wine-arkat atsat ciuqliit qecugnarillrata nalkellrua.)
NUM.13.21	Taukut-llu angutet negetmun ayagluteng nuna paqtaaraat Zin-am yuilqurranek ayagluteng ungalalirnermi Rehob-aq tekilluku, malleggluku kuignayuk ingrik akuliik Hamath-aaq neglirnermi. 
NUM.13.22	Ungalalirneranun nunam ciumek pirraarluteng ayallruut Hebron-aaq tekilluku; tuani-llu uitallruut ilakellgutkelriarit Ahiman-aankut Sheshai-ankut Talmai-ankut-llu, yugpiit Anakim-aanek atellget kinguvrit. (Hebron-aaq nunaurtellruuq allrakut malrunelgen ciungakun Zoan-am Egypt-aami.) 
NUM.13.23	Kuignayugmun Eschol-amun tekitellermeggni keputellruut atauciinek quyuqucunguanek wine-arkanek atsanek. Taukut-llu uqamaitessiyaagata muragmek qugcuucirluki malruk yuuk akunleqmigluki ayautait; cali-llu allanek atsanek promegranate-anek figs-aanek-llu taukut tapirluki ut'rulluteng. 
NUM.13.24	(Tauna kuignayuk acillruat Eschol-amek,
NUM.13.25	Ernerni yuinaagni malrugni (40) nuna paqtaarraarluku taukut utertellruut. 
NUM.13.26	Tekicameng-llu ullagait Moses-aaq Aaron-aaq, yuut-llu Paran-aam yuilqurrani Kadesh-aami qanemcilluki-llu tangllermeggnek, nasvilluki atsainek tamatum nunam ut'rutlermeggnek. 
NUM.13.27	Qanrulluku-llu Moses-aaq, “Nuna paqtellerput naungignarqellriaruuq enuqitnaunani, makunek-llu atsarluni. 
NUM.13.28	Tau͡gaam yui tamatum pinilriarulliniut nunarpait-llu angluteng asvairqumaluteng-llu. Tau͡gaam arcaqanrulriaruut tangelput yugpiit Anakim-aat kinguvrit. 
NUM.13.29	Amalekite-at Negeb-aam nuniini uitaut, ukut-llu Hittite-at, Jebusite-at, Amorite-at-llu qertulriami (qemini) nunami uitaluteng; Canaanite-at-llu imarpiim cen̄iini Jordan-aam-llu cen̄iini uitaluteng.”
NUM.13.30	Caleb-aam nepairai qanemyuugautestai Moses-aam, qanerluni-llu, “Ayagnaurtukut waniwa nuna piksagutniarput, tamakut yuut cirlaksugngaaput.”
NUM.13.31	Tamakut tau͡gaam elliinun maligutellret qanertut, “Wangkuta ingluliurciigataput tamakut yuut, pininruata wangkutni.” 
NUM.13.32	Taukut-llu piciunrilngurnek qanengssagnek sagciut Israel-aam yuinun nunamek paqtellermeggnek, qanerluteng, “Nuna tamana naugisciigatuq neqkanritnek tamaani yuut. Yuut-llu tangelput sugturrlainarluteng. 
NUM.13.33	Yugpagnek-llu tangellruukut Anakim-aam kinguvrinek. Tamakut angem ugaani tayima ellaitni wangkuta ciissiyagartun pitaukut.”
NUM.14.1	Tuani unugpak yuut aluviliurtut nanikuangameng. 
NUM.14.2	Qanemyuugaullukek Moses-aankuk Aaron-aaq-llu qanraqluteng, “Assinruyallruuq tuqullrukumta Egypt-aami, wall'u maani yuilqumi! 
NUM.14.3	Ciin 
NUM.14.4	Atunem-llu qanruyutut, “Ciuliqagtekamten̄ek cucuklirluta uterrnaurtukut Egypt-aamun.”
NUM.14.5	Moses-aankuk-llu Aaron-aaq-llu ciktuk nunamun yuut ciuqerratni. 
NUM.14.6	Joshua-m-llu Nun-am qetunraan, Caleb-aam-llu Jephunneh-m qetunraan, ilagautellrek nunamek paqtellrianun, aturatek allgurakek, 
NUM.14.7	qanerlutek-llu quyungqalrianun Israel-aam yuinun, “Nuna ayagallerpuk paqluku assiqapigtuq. 
NUM.14.8	 ilukegcitkekunikut ayauciiqaakut tamaavet nunamun piksagutelluku, nuna naungignarqelria enuqitnaunani-llu. 
NUM.14.9	Inglulinriciu 
NUM.14.10	Tau͡gaam yuut ilateng qanrutait teggalqunek miluqusqellukek. Tua-i-llu 
NUM.14.12	Cangerlagmun tut'elluki piunrirciqanka, tau͡gaam elpet ciuliaqsaguceciiqamken atanruviim yuinun ukuni yugyanrulrianun pininrulrianun-llu!” 
NUM.14.13	Tau͡gaam Moses-aam 
NUM.14.14	qanruciiqait mat'um nunam yui. Mat'um-llu nunam yuin ak'a niitellruat elpenun nayuucirput, alaillren-llu wangkutnun tangerrnaqluten amirlun alairaqan qulemten̄un, cali-llu nalluvkenaku ciuliqagtelaucirput erenrani amirlukun, unugmi-llu ekurpalriakun. 
NUM.14.15	Ukut yut'en tuquskuvki atanruviit yuit niiskengaqestekelten qanerciqut, 
NUM.14.16	yut'en tuqutniluki yuilqumi tekiutesciigalavki nunakaatnun akqutkellerpenun ellaitnun cikiutekciqniluku. 
NUM.14.17	Kitaki 
NUM.14.18	‘
NUM.14.19	Waniwa-llu 
NUM.14.21	Tau͡gaam ilumuulriamek piullemkun nuna-llu imiumaciatun ucurnarqucimnek, waniwa akqua 
NUM.14.22	atauciunge'rmi ukut yuut iliit iterngaitqapigtuq akqutkellemnun nunamun ciuliaritnun. Ellaita tangellruat ucurnarquciqa tanqilria irr'inarqelriit-llu pillrenka Egypt-aami yuilqumi-llu, tau͡gken cali taqsuqciraqlua amllerqunek niicugpek'nii tuaten. 
NUM.14.23	Iterngaitaat watqapik nuna akqutkelqa ciuliaritnun. Cakaartellrenka tamarmeng iterngaitut. 
NUM.14.24	Tau͡gaam pisteka Caleb-aaq ellaicetun ayuqenrilami niisngarrlainarlua-llu, ellii iterceciiqaqa tamaavet nunamun paqtellranun kinguvrinun-llu piksagutelluku. 
NUM.14.25	Maa-i-llu tamana nuna yungqerran Amalekite-anek, Canaanite-anek-llu, unuaqu uterrluci ayakici yuilqumun tungiinun Red Sea-m.”
NUM.14.27	“Qaillun pitalriamek ukut yuut assiitellriit qanemyuugaqatartat inglulirlua? Tua-i niitellngungua qanemyuugarpakaata! 
NUM.14.28	Waten qanruski, ‘Wiinga piucimtun waniwa ukvernarcariunga. Tua-i pisqumallerci aturluku piqataramci. 
NUM.14.29	Tuquciquci temci-llu cekavcimaluteng maani yuilqumi. Qanemyuugarpakaavci wangnun, tamarpeci yuinaq cipluku allrakungelriani nunamun tuavet iterngaituci. 
NUM.14.30	Akqellruyaaqamci tamaani uitaciqniluci, tau͡gaam tamarpeci iterngaitarci, Caleb-aankuk tau͡gaam Joshua-llu. 
NUM.14.31	Qanellruuci-llu irniaci teguarurciiqniluki, tau͡gaam wiinga itruciiqanka tamaavet nunamun qessakellerpecen̄un, ellaitnun nunaksagutelluku. 
NUM.14.32	Elpeci maani yuilqumi tuquciquci. 
NUM.14.33	Irniaci-llu calligtaarciqut maani yuilqumi allrakuni yuinaagni malrugni (40), elpeci niicuilucirpeci nangteqevkarluki, tamarpeci tuqunatkarpecen̄un. 
NUM.14.34	Assiilngillerci akililluku nangteqciquci allrakuni yuinaagni malrugni (40), ataucimek allrakumek nallengqertelluki erenret paqtellerci tamatumek nunamek. Nallunrirniarci wangnek inglungqerrsaram qaillun ayuqucia. 
NUM.14.35	Wiinga 
NUM.14.36	Imkut Moses-aam ayagcetellri nuna paqtelluku utercameng piciunrilngurnek qanengssaulluki yuut qanemyuugangevkallruit 
NUM.14.37	Taukut 
NUM.14.38	Kiimek Joshua Nun-am qetunraa, Caleb-aaq-llu Jephunneh-m qetunraa uitaqerlutek imkuni nunam paqtestellrini.
NUM.14.39	Moses-aam-llu qanrutai Israel-aam yui makunek tamalkuitnek, taukut-llu angniirrluteng cakneq. 
NUM.14.40	Unuaquani uptut ayagluteng-llu iternaluku qemililria nuna, qanerluteng, “Waniwa upingariukut ayallerkamten̄un nunamun 
NUM.14.41	Moses-aaq tau͡gaam qanertuq, “Ciin narurteqatarceciu 
NUM.14.42	Ayagyaqunaci. Inglukestevci cirlakciqaiceci 
NUM.14.43	Amalekite-at Canaanite-at-llu anguyakuvciki tuqurqeciqaiceci; 
NUM.14.44	Tau͡gaam ciumuarluteng ayagyugtut qeminun, 
NUM.14.45	Amalekite-at Canaanite-at-llu tamatum nunam yuin curugait Israel-aam yui, cirlakngamegteki-llu malirqerait Hormah tekilluku.
NUM.15.2	makunek Israel-aat picirkaitnek nunamun itqata cikiutekarkaminun ellaitnun: 
NUM.15.3	“Kuluvak nulirta, angucaluq qusngiq, qusngiq wall'u qusngirngalnguq elliiteksugngaaci 
NUM.15.4+NUM.15.5	Kina imna cikiqengelria qusngimek wall'u qusngirngalngurmek elliitekluku ekuagarkauluku 
NUM.15.6	Angucalumek qusngimek elliikuvci tapirniarci cali mukaarkam elliitngullranek: cetamanek uspernek mukaamek urrluku qula malruk saskat imaitnek olive-aam uquanek, 
NUM.15.7	cali-llu ilaluki qula malrugnek saskat imaitnek wine-amek. Tepiit makut elliitet ilukegcinarquq 
NUM.15.8	Kuluvagmek-llu nulirtem̄ek elliikuvci akqutkellerpecen̄ek wall'u ilakuyucimun, 
NUM.15.9	mukaamek arvinlegnek uspernek akimiaq-llu ataucimek saskat imaitnek olive-aat uquatnek tapirciqerci tauna, 
NUM.15.10	cali-llu akimiaq ataucimek cipluku saskat imaitnek wine-amek. Tepiit ukut elliitet ilukegcinarquq 
NUM.15.11	“Makunek tapirluki elliilarniartuci elliigaqavci kuluvagnek nulirten̄ek, qusnginek angucalunek, qusnginek, qusngirngalngurnek-llu. 
NUM.15.12	Atauciunrilngurmek-llu ungungssimek elliigaqavci tapilarniaci allakaita elliiteci tuaten amllertalrianek. 
NUM.15.13	Nutemllaat Israel-aam yui waten pilarciqut elliigaqameng neqkanek, tepiit ilukegcinaqluni 
NUM.15.14	Allanernek-llu ilangqerquvci tamakumiungurtellrianek wall'u ayagarkaulrianek elliiyukata ekuagiluteng, tepiinek ilukegcivkarluku 
NUM.15.15	Nutem tamakumiungulria allanrung'e'rmi-llu ayuqluteng alerquutengqerciqut, atuugarkauluni akwarpak. Tua-i-wa ayuqngavci tamarpeci 
NUM.15.16	Ataucimek alerquutengqerciquci elpeci allanret-llu nunavcen̄i uitalriit.”
NUM.15.18	Qanruski Israel-aam yui, tekiuskumci nunamun cikiutekamnun, 
NUM.15.19	nerkuvci nunam tamatum naugillrinek, ilait elliitekekiciki 
NUM.15.20	Kelipikuvci kelipiaqerraallerpeci ciuqliat uucimalria qecukarraallerpecen̄ek mukaarkanek elliitekciqerci 
NUM.15.21	Waten elliilarniartuci 
NUM.15.22	Tua-llu pitsaqevkenani ilavci atunrilkuniki makut picirkiutet ilait 
NUM.15.23	Wall'u kinguqvaarni atunrilkatki 
NUM.15.24	nallumeggni tuaten yuut pillrukuneng, elliiniartut kuluvagmek angucalumek, ekualuku tepiinek narnilivkarluku 
NUM.15.25	Agayulirtem menuircarciqai taukut yuut, au͡g'aricimaarkauluteng-llu, tua-i-wa nallumeggni alarcata elliitseng assiilnguum au͡gautekaa neqkanek elliitnguluku 
NUM.15.26	Tamarmeng Israel-aam yui allanertuumarmeng au͡g'aricimaciqut tamarmeng ilakluteng alartellruameng.
NUM.15.27	“Atauciuluni-llu yuk pitsaqevkenani assiilngiquni elliiciquq ataucimek allrakungelriamek arnacalumek qusngirngalngurmek assiilngumi au͡gautekaanun. 
NUM.15.28	Ekuavigmi agayulirtem menuircariyaraq aturluku menuircarciqaa tauna assiilngillranek, tauna-llu au͡g'aricimaarkauluni. 
NUM.15.29	Ataucimek alerquutengqerciquci pitsaqevkenateng assiilngilrianun, nutem Israel-aam yuinun cali-llu allanrungraan.
NUM.15.30	“Tau͡gaam yuk pitsaqluni assiilngilria nutem ilakeng'e'rpeciu wall'u allanrungraan, pinarqelriaruuq caunrilkiami 
NUM.15.31	caunrilkiami 
NUM.15.32	Israel-aam yui yuilqumelnginanermeggni tangertut angutmek avuqiilriamek muragnek ernermi Sabbath-aami. 
NUM.15.33	Taukut tangertellrin avuqiillrani ullautaat Moses-aankugnun Aaron-aaq-llu Israel-aam-llu yuinun. 
NUM.15.34	Nayurcirluku uitavkaraat qaillun picirkailamegteggu. 
NUM.15.35	-llu Moses-aaq qanrutaa, “Angun tauna tuqucimaarkauguq; tamarmeng Israel-aam yuin uitavimeng elatiinun anulluku teggalqunek miluqukilitgu.” 
NUM.15.36	Tua-i tamarmeng anulluku teggalqunek miluquluku tuqutaat 
NUM.15.38	“Qanruski Israel-aam yui agaussaalilaqilitki-gguq aturameng kangirait uskurirturluki qiuglimek pelacinagmek. Waten piuralarniartuci taqsuunaci. 
NUM.15.39	Nalluyagucailkutaqeciqaci. Tangrraqavciki tamakut umyuaqelarniaci alerquutenka aturluki-llu; nalluyagutenritniarpecia umyuarci-llu cali-llu piyullerci atungluku. 
NUM.15.40	Tamakut agaussaat umyuaqevkalarciqait alerquutenka, wiinga-llu elpeci yuk'arkauluci. 
NUM.15.41	Wiinga 
NUM.16.1+NUM.16.2	Korah Izhar-am qetunraa Levite-at iliit Kohath-amek naumavilek, inglulituq Moses-aam ciuliqagcillranun. Ilangluni-llu pingayunek Reuben-aamek ciulialegnek — Dathan-aamek, Abiram-aamek-llu qetunraagkenek Eliab-aamek, On-amek-llu qetunraanek Peleth-aam — cali-llu allanek Israel-aam yuinek nallunritestelilrianek ciuliqagten͞guluteng-llu yugnek cucukumallruluteng. Amllertaluteng yuinaat qula malruk qulnek cipluku (250). 
NUM.16.3	Quyurrluteng Moses-aam Aaron-aam-llu ciuqerragnun qanrutagket, “Elpetek anagarutengutek! Ukut yuut tamalkuita 
NUM.16.4	Moses-aaq-llu mat'umek niicami ciktuq nunamun piicagluni. 
NUM.16.5	Qanrulluku-llu Korah ilai-llu, “Unuaqu 
NUM.16.6+NUM.16.7	Waten pikici: unuaqu ilaten-llu kenercissuutnek piluci kumalrianek kangiplugnek imirluki aruvagkanek-llu kanevlerqaarluki ekuavigmun iluvauskiciki. Tuani tangerrniarput nalirput 
NUM.16.8	Moses-aam cali Korah qanrutaa, “Niicugnici Levi-am qetunraini! 
NUM.16.9	Elpecen̄i-qaa carrauguq Agayutiin Israel-aam allakarillra elpecen̄ek iluvarvik'laasqelluni, calilaasqelluci-llu kevgartualuci Pelatekaani 
NUM.16.10	Mat'umek elpeci, allat-llu Levite-at takarnarqelriamek pillrukiici, tau͡gken cali waniwa elpeci agayulirtem caliara tegungnaqluku! 
NUM.16.11	Qanemyuugarluci inglulitellerpecen̄i Aaron-aaq pinritarci 
NUM.16.12	Tua-i-llu Moses-aam kelegcetak Dathan-aankuk Abiram-aaq-llu, tau͡gaam qanertuk, “Taingaitukuk. 
NUM.16.13	Carrartun-qaa elpeni pitauq ayaucillren wangkutnek naungignarqelriamek enuqitnailngurmek-llu nuniinek Egypt-aam tuqutnaluta maani yuilqumi? Cali-llu-qaa atanrussaakatartuten wangkutnun? 
NUM.16.14	Cali-llu elpet tekiuteksaunata nunamun naungignarqelriamun enuqitnailngurmun-llu, cikiqsaunata-llu nunautekamten̄ek naucetaarvigkamten̄ek-llu wine-arkanek, tua-i-llu cali wani-wa iqluurluta ukvercetengnaqerpekut. Ullagngaitamteggen!”
NUM.16.15	Moses-aam qenngami qanrutaa 
NUM.16.16	Moses-aam qanrutaa Korah, “Unuaqu ilaten-llu tamarpeci taikici Pelatekamun, Aaron-aaq-llu tuanciiquq. 
NUM.16.17	Tamarpeci kenercissuutelgirluci piniartuci kumalrianek kangiplugnek imirluki aruviarkamek-llu qaingat ellivikluki taitniaci ekuavigmun.” 
NUM.16.18	Tua-i tamarmeng kenercissuuteteng piluki, kumalrianek kangiplugnek imirluki aruviarkamek-llu ellivikraarluki ag'ut Pelatekamun nangerrluteng-llu Pelatekam amiiganun Moses-aankuk Aaron-aaq-llu ilaklukek. 
NUM.16.19	Korah-m-llu quyurrluki ilani nangertut caulukek Moses-aankuk Aaron-aaq-llu Pelatekam amiigani. 
NUM.16.20	-llu qanertuq Moses-aankugnun Aaron-aaq-llu, 
NUM.16.21	“Unitkanirteki ukut yuut, piunrirnaunka egmianun.”
NUM.16.22	Tau͡gaam Moses-aankuk Aaron-aaq-llu ciklutek nunamun qanertuk, “Agayun, unguvam tamarmi ayagneqaaten. Yuum-qaa ataucim assiilngillra pitekluku qenrutqataraten yuut tamalkuita?”
NUM.16.24	“Qanruski yuut unitesqelluki pelatekait Korah-m, Dathan-aam, Abiram-aam-llu.”
NUM.16.25	Moses-aaq-llu Israel-aam yuin ciuliqagtainek maligluni ullagak Dathan-aankuk Abiram-aaq-llu. 
NUM.16.26	Yuut-llu qanrutai, “Qanrutamci, uniciki ukut yuut assiitellriit pelatekait, akluit-llu agturyaqunaciki. Assiilngillerteng pitekluku piunriumakuneng tapqucuaraiceci.” 
NUM.16.27	Tua-i yuut unitait pelatekait Korah-m, Dathan-aam Abiram-aam-llu. Dathan-aankuk-llu Abiram-aaq-llu anlutek nuliatek irniatek-llu ilakluki nangertut pelatekameng amiigitni. 
NUM.16.28	Moses-aaq-llu qanertuq, “Maaggun nallunrirciqerci 
NUM.16.29	Ukut yuut tuqukata tekiskan tuqullerkarteng anucimirqecetaarutiikun Agayutem tuquvkenateng, nallunailkutauciquq 
NUM.16.30	Tau͡gken 
NUM.16.31	Qanellra iqukliyuciatun nuna aciagni Dathan-aankuk Abiram-aaq-llu quligtuq aitarrluni, 
NUM.16.32	igluki-llu taukut ilakellriit, ilakluki Korah-m maligtestai akluit-llu tamalkuita. 
NUM.16.33	Taukut ayagtut tuqumalriit nuniitnun aklutuumarmeng. Kingunrat-llu nuna quuluni tangrruunrirtelluki. 
NUM.16.34	Israel-aam-llu yui tuantellret qimagluteng taukut yuut erinait niilluki. Qimagtut qayagpagaluteng, “Qimagci wangkuta-llu nunam igyuaraakut.”
NUM.16.37	“Qanrusgu Eleazar-aaq Aaron-aam agayulirtem qetunraa au͡gaasqelluki punerneret kenercissuutet taukunek kenrem tuqutellrinek, imait-llu kangipluut allamun kuvuuresqelluki, tamakut kenercissuutet qigcignarqelriaruata. 
NUM.16.38	Qigcignarillruut ekuavigmun iluvaucimallermeggni. Taumek tamakut kenercissuutet avurluki tuqucimallernek assiilngillerteng pitekluku mulut'uugluki mamkilnguaraurrluki ekuavigmun patukiuqiciki. Aarcirtuutngularniartut Israel-aam yuinun.” 
NUM.16.39	Tua-i Eleazar-aam agayulirtem kenercissuutet teguamiki mulut'uugcetai mamkilnguaraurrluki ekuavigmun patukiurluki. 
NUM.16.40	Taukut-llu aarcirtuutngurrluteng kina imna Aaron-aam kinguveqenrilkii iluvautesqevkenaku ekuaginaluku aruviarmek 
NUM.16.41	Tau͡gaam taum unuaquani Israel-aam yui tamarmeng qanemyuugartut Moses-aankugnun Aaron-aaq-llu qanrullukek-llu, “
NUM.16.42	Quyurcimariameng inglulirnalukek Moses-aankuk Aaron-aaq-llu Pelatekaq caugaat tangerrluku-llu amirlum caqullinikii 
NUM.16.43	Moses-aankuk-llu Aaron-aaq-llu Pelatekamun aglutek nangertuk ciuqerranun, 
NUM.16.44	-llu qanrutaa Moses-aaq, 
NUM.16.45	“Uniteki ukut yuut, watua egmianun piunrirnaunka!” Elkek-llu tamarmek ciktuk nunamun, 
NUM.16.46	Moses-aam-llu Aaron-aaq qanrutaa, “Kenercissuuten piluku imirru kumalrianek kangiplugnek ekuaviim qainganek aruviarkamek-llu qaingatnun elliiluten. Cukangnaqluten yuut ullagluki menuircariyaraq ellaitnun piniaran, 
NUM.16.47	Aaron-aaq niilluni kenercissuutni teguluku aqvaqurluni yuut akunliitnun piami tangrraa ak'a cangerlak ayagnillinilria. Aruviarkaq kangipluut qaingatnun ellirraarluku menuircariyaraq aturaa taukunun yugnun. 
NUM.16.48	Tua-i cangerlak arulairtuq Aaron-aaq-llu nangengqaqerluni tuqumalriit unguvalriit-llu akunliitni. 
NUM.16.49	Cangerlagkun-llu tuqullret amllertaluteng akimiarunritaraat tiissitsaat, tiissitsaam avga yuinaat-wa qulen (14,700), ilakevkenaki Korah-m inglulitellermini ilani-llu tuqullret. 
NUM.16.50	Cangerlak arulairan Aaron-aaq utertuq Moses-aaq ullagluku Pelatekam iteryaraani.
NUM.17.2	“Qanruski Israel-aam yui taitesqelluki naumavillgutkelriit ciuliqagtaita ayaruitnek, igauqurluki atrit ayaruqestaita. 
NUM.17.3	Aaron-aam-llu atra igaulluku ayarumun Levi-am kinguvrinun tusngalriamun. Ataucimek ayarungqerrarkauluteng tamarmeng naumavillgutkelriit ciuliqagtait. 
NUM.17.4	Agutniaten Pelatekamun 
NUM.17.5	Tuani cucukellma ayarua naugiciquq. Waten piunga arulaircetnaluku qanemyuugautekiyulallrat Israel-aam yuin elpenek.”
NUM.17.6	Moses-aam qanrucateng Israel-aam yui, ciuliqagtaita cikiraat ayarunek ataucitaarluteng allakarmeng naumavilget, qula malrugnek cipluku (12) amllertaluteng, Aaron-aam-llu ayarua ilaulluku taukunun. 
NUM.17.7	Moses-aam-llu ayarut itrulluki Pelatekamun ellii ciuqerranun 
NUM.17.8	Unuaquani Moses-aaq Pelatekamun itlermini tangrraa Aaron-aam ayarua Levi-am kinguvrinun tusngalria naugillinilria. Naugaarangrraarluni naucetaangerraarluni-llu taqmigingalrianek almond-aanek naugillinilria. 
NUM.17.9	Moses-aam-llu ayarut taukut anutai nasvagluki-llu Israel-aam yuinun. Ellaita-llu tangrrait ayarut ayuquciat, nutaan-llu pikestaita ayarut teguluki. 
NUM.17.10	 Moses-aaq qanrutaa, “Aaron-aam ayarua ataam itrusgu elliluku-llu ciuqerranun Akqutem Yaassiigan. Avaliquralarniarci aarcirtuutnguvkarluku ingluliculrianun qanemyuuganermek taqsunrilkata tuquarkauniluki.” 
NUM.17.11	Moses-aaq tuaten piuq 
NUM.17.12	Israel-aam yui qanertut Moses-aamun, “Nangluta tuquarkaulliniukut! 
NUM.17.13	Kina imna Pelatekam mallegtii tuquarkaureskan, tamamta tuqumalriatun ayuqliriukut.”
NUM.18.2	Tailluki tungayaci Levi-am kinguvri calillgucirnauraiceci ikayualuci calillerpecen̄i Pelatekam iluani. 
NUM.18.3	Kevgartuaniaraiceci Pelatekami-llu caliarkiuteteng caliaqluki, tau͡gaam agturarkauvkenaki kencignarqelriit Tanqilriim iluanelnguut ekuaviim-llu aklui. Ellait elpeci-llu tapqulluci tuquyuartuci. 
NUM.18.4	Ilalirluci Pelatekami caliarkiutmeggnek caliarkauluteng. Allam piyunarqucingqenrilnguum ilalirarkauvkenaci. 
NUM.18.5	Caliarkat Tanqipialriim iluani ekuavigmi-llu elpet qetunrarpet-llu kiivci caliaqelarniaci, eq'uqrutka ataam pinritniartuq Israel-aam yuinun. 
NUM.18.6	Wiinga cucukellruanka tungayaci Levite-at Israel-aam yuinek cikiutekluki-llu elpecen̄un. Allakaumaut wangnun caliarkiutait caliaqesqelluki Pelatekami. 
NUM.18.7	Tau͡gaam elpet qetunrarpet-llu agayulirtet caliaqetukait caliaqelarciqaci ekuavigmi Tanqipialriim-llu iluani. Makut elpeci caliaqerkaqaci, agayulirten͞gullerkamek elpeci cikillruamci. Kina piyunarqutailnguq tamatumek mallgikuni kencignarqellrianek tuqucimaciquq.”
NUM.18.9	Makut maa-i pik'larciqaci qigcignarqeqapiaralrianek elliitnek ekuamanrilngurnek: mukaarkat elliitet, assiilnguum au͡gautekaanun elliitet, akiilnguirutekluku elliitet. Tamalkuita qigcignarqelriaruluki wangnun elliitngullret elpet qetunrarpet-llu pik'larciqaci. 
NUM.18.10	Nerlarniaci tanqilriim nuniini angutni kiivci qigcikluki.
NUM.18.11	“Makut-llu pik'larciqaci: tamalkuita nalugluki elliiyarakun elliitekumallret. Wiinga cikiutekanka taqsuilngurmek elpecen̄un, qetunrarpecen̄un, panigpecen̄un-llu. Tamarmeng ilaci menuurteksailnguut nerlararkauluki tamakut.
NUM.18.12	“Assinkacagait uqut, wine-at, mukaarkat-llu qecugiqarraallermeggni naucetaameggnek elliitekellrit wangnun cikiutekanka elpecen̄un. 
NUM.18.13	Tamalkuita makut pik'larciqaci tamarmeng-llu ilaci menuurteksailnguut tamakunek nerlararkauluteng.
NUM.18.14	“Cat tamalkuita allakaumalriit 
NUM.18.15	“Tamarmeng irniqarraarutait yuut ungungssiaraat-llu wangnun cikiutekumallret elpeci pik'larciqaci; tau͡gaam yuum irniqarraarutii ataam kipucet'larniarci cali-llu menuurcimalria ungungssiar. 
NUM.18.16	Ataam-llu mikelnguut kipucimalarciqut akikiurluki (ataucimek iralungaqata kipucet'larciqaci) caqtaararkaunrilngurmek tallimanek qerrirlinek akinek tamatum nalliini piciryaraicetun. 
NUM.18.17	Tau͡gaam kuluviit, qusngit, qusngirngalnguut-llu ataam kiputessngaitaci qigcignarqelriaruata. Ceqvallertautelarciqaci augit ekuavigmun, ekualuki-llu uquit, tepiit ilukegcinarqevkarluku 
NUM.18.18	kemgit elpeci pik'larciqaci, qat'gait, kingulirneq-llu tallirpilirneq irua nalugluki elliiyarakun elliitekumallret.
NUM.18.19	“Tamalkuita qigcignarqelriit Israel-aam yuin elliitekellrit 
NUM.18.21	“Levite-anun-llu pikevkarciqanka qulngurutet elliitait Israel-aam yuin wangnun. Calillratnun akikevkarluku aulukiluteng Pelatekamek. 
NUM.18.22	Waken ayagluteng Israel-aam yuin mallegnanriqilitgu Pelatekaq tuqucimallerkameggnun tekiucuartut. 
NUM.18.23	Tau͡gaam Levite-at kiimeng caliaqeciqaat Pelatekaq cat tamalkuita ellmeggnun tusngavkarluki. Man'a-llu picirkiun atularciqaat kinguvrita-llu akwarpak. Levite-at-llu pingqerrngaunateng nakmiin pimeggnek Israel-aam yuini. 
NUM.18.24	Tua-i-wa qulngurutet Israel-aam yuin elliitekellrit 
NUM.18.26	“Waten cali qanruski Levite-at, ‘Akurturaqavciki qulngurutet Israel-aam yuinek cikiutekellrenka elpecen̄un, elliilaqici tamakut qulngurutaitnek 
NUM.18.27	Taum elliiteklerpeci pitatekciqaa nauceciiyurtem nutarauluki elliitain mukaarkat, wine-am-llu. 
NUM.18.28	Tuaten-llu piluci cali piunrulria elliitek'larciqerci 
NUM.18.29	Akurtullerpeci assinkacagaitnek cikiqenglarniartuci. 
NUM.18.30	Assinkacagii cikiutekraarluku ilakuarci pikniarci, nauceciiyurtem elliirraarluni ilakuani pik'lauciatun. 
NUM.18.31	Ilaten-llu tamakut nerlarniaci nani piyullerpecen̄i akiliutekngavciki caliarpecen̄un Pelatekami. 
NUM.18.32	Pinarquteksagusngaitarci nerngerpeciu assinkacagii cikiutekellrukuvciu 
NUM.19.2	“Israel-aam yui cikiisqelluki makunek picirkiutnek. Tailluci Moses-aamun Aaron-aamun-llu kavirlimek arnacalumek kuluvagmek natlugnerilngurmek calissuutekumaksailngurmek-llu. 
NUM.19.3	Tuneniarci Eleazar-aamun agayulirtem̄un. Anulluku uitavigpeci elatiinun tuqucimaniartuq Eleazar-aam takuani. 
NUM.19.4	Nutaan-llu Eleazar-aaq augan iliinek teguqaarluni unatmikun ceqvallertaulluku malrunlerqunek Pelatekam tungiinun. 
NUM.19.5	Tauna-llu arnacaluq kuluvak ekuagarkauluku amirtuumaan, kemga, auga, qilui-llu agayulirtem takuani. 
NUM.19.6	Teguqaarluni-llu muragmek cedar-aamek, culugtarmek hyssop-aamek, kavirlimek-llu pelacinagmek egciiqai tuavet ekualriamun. 
NUM.19.7	Tuaten-llu pirraarluni aturani ervigluki ervuqerluni-llu, nutaan tuaten pirraarluni itrarkauluni uitavimeggnun; agayulirta-llu menuugarkauluni atakurnatkaanun. 
NUM.19.8	Cali-llu ekuagilleq taumek arnacalumek kuluvagmek, ervigluki aturani ervuqerluni-llu, menuugarkauluni-llu atakurnatkaanun. 
NUM.19.9	Menuurteksailnguum-llu angutem taum arnacalum kuluviim arai avurluki elliciqai menuilngurmun uitaviata elatiini, qelkumaarkauluteng Israel-aam yuinun atuusqelluki mermek menuircautekameggnek pikiuqata. Una atularaat assiilngurmun au͡gautekluku. 
NUM.19.10	Angutem-llu taukut arat avurtellrata aturani ervigciqai, tau͡gaam ellii menuugarkauluni atakullranun. Man'a-llu picirkiutnguarkauluni akwarpak Israel-aam yuinun allanernun-llu nuniitni uitalrianun.
NUM.19.11	“Kia imum tuqumalriim temii agtuquniu menuulriaruciquq malrunlegni ernerni. 
NUM.19.12	Merkun menuircautekun menuircararkauguq erenret pingayuatni cali-llu erenret malrunelgatni, tuaten pikuni menuirutarkauluni. Tau͡gken menuircanrilkuni erenret pingayuatni malrunelgatni-llu menuirusngaituq. 
NUM.19.13	Tuqumalriim temiinun yuk agtuuqaarluni menuircanrilkuni menuugurciquq, mermek menuircautmek ciqrumanrilami. Menuurcilriaruciqngami 
NUM.19.14	“Una pisqutnguuq yugmek tuqulriartangqerqan pelatekam iluani. Yuk tamaani uitalria wall'u tuavet pelatekamun itellria menuugarkauguq ernerni malrunlegni. 
NUM.19.15	Tamarmeng-llu assigtat patuilnguut pelatekam iluanelnguut menuugarkauluteng. 
NUM.19.16	Cali-llu kia imum tuqucimalleq wall'u tuqulleq ellami wall'u agtuquniu yuum enra qungua-llu menuulriaruciquq ernerni malrunlegni.
NUM.19.17	“Menuulriit menuircautekaatnek piliciqut tegulluteng imum kavirlim kuluviim ekuamallrem arainek assigtamun ekluki mirluki-llu mertanrrarmek mermek. 
NUM.19.18	Nutaan-llu menuilnguum yuum culugtarmek hyssop-aamek piluni tuavet mermun akurqaarluki ciqertarciqai pelatekaq, aklui-llu, yuut-llu tamaanelnguut, yuk-llu agtuutelleq yuum enranun wall'u tuqumalriamun wall'u tuqucimallermun wall'u qungumun. 
NUM.19.19	Ciqertariarkauluni menuulriamek erenret pingayuatni erenret-llu cali malrunelgatni; tua-i erenret taukut malrunelgatni menuircararkauluku tauna-llu aturaminek ervigiarkauluni ervuqerluni-llu, tuani-llu atakumi menuirulluni.
NUM.19.20	“Kina tau͡gaam menuurqaarluni menuircanrilkuni menuugurciquq menuircautmek mermek ciqrumanrilami. Menuurcecamiu-llu 
NUM.19.21	Picirkiun man'a atularciqerci akwarpak. Yuk ciqertarilleq menuircautmek mermek aturani erurciqai; kia-llu imum agtuquniu tauna meq menuugarkauluni atakullranun. 
NUM.19.22	Ca tamarmi menuulriim agtullra menuurciiquq, allam-llu cali agtuquniu menuugarkauluni atakullranun.”
NUM.20.1	Iralut ciuqliatni tamarmeng Israel-aam yui tekitut Zin-am yuilqurtaanun arulairluteng-llu Kadesh-aamun. Tuani Miriam-aaq tuquuq tungmagcimaluni-llu. 
NUM.20.2	Mertaitellruuq tauna arulairvikellrat, taumek yuut quyurrvikagket Moses-aankuk Aaron-aaq-llu 
NUM.20.3	qanemyuugaullukek-llu qanerluteng, “Assinruyallruuq wangkuta-llu tuqullrukumta Israel-aarullgutput ilalirluki Pelatekam ciuqerrani. 
NUM.20.4	Ciin ayautellrusikut maavet yuilqumun? Tuqusqelluta-qaa ungungssirtuumamta maani yuilqumi? 
NUM.20.5	Ciin ayautellrusikut Egypt-aamek maavet assiitellriamun nunamun camek naugisciigalngurmun? Mukaarkartaunani, atsartaunani, wine-arkartaunani mer'unani tuaten!” 
NUM.20.6	Moses-aankuk Aaron-aaq-llu yuut unilluki ag'uk Pelatekam amiiganun. Tuani ciktuk nunamun, 
NUM.20.8	“Ayaruq Akqutem Yaassiigan ciuqerrani uitalria teguluku quyurceqaarluki yuut tangvagtellutek ingna teggalquq qanrutniartek mermek maqesqelluku, qanruskuvtegni meq tuaken maq'erciiquq. Tua-i teggalquq mermek maqevkarciqertek yuut ungungssiit-llu merkaatnek.” 
NUM.20.9	Moses-aam-llu 
NUM.20.10	Moses-aankuk-llu Aaron-aaq-llu yuut quyurcetakek teggalqum canianun qanrulluki-llu, “Niicugnici ukuut inglulicugpakalriani! Mermek-qaa pisquci uumek teggalqumek?” 
NUM.20.11	Moses-aam-llu ayaruminek teggalquq kaugturaa malrurqugnek; mermek-llu maqngan yuut kuluviit-llu merluteng.
NUM.20.12	Tau͡gaam 
NUM.20.13	Waten pillruut Meribah-mi,
NUM.20.14	Moses-aaq ayagceciuq qanrucarturtekainek Kadesh-aamek Edom-aam angayuqranun. Taukut qanertut, “Man'a qanerkarput kingunengqertuq tungayagpecen̄ek Israel-aam yuinek. Nallunritaci nangtequateput tamalkuita, 
NUM.20.15	ciuliamta ayallrat Egypt-aamun, tuani-llu ak'anun uitaluteng. Egypt-aarmiut-llu nanglluta ciuliaput-llu, 
NUM.20.16	wangkuta-llu qayagaurluku 
NUM.20.17	Kaigavikamteggen kiturceskut nunautevgun. Ungungssirtuumamta tumyaraq uniteksaunaku ayagciqukut, naucetaarvici-llu tumekluki pingaunata, elakarpecen̄ek-llu meqsaunata. Tumyarapiakun uniurteksaunaku ayagciqukut nunauten pellugnatkamten̄un.”
NUM.20.18	Tau͡gaam Edom-aarmiut kiugut, “Nunautemteggun kituusqumanritamceci! Pitassiaquvci anguyagyarturciqamceci.”
NUM.20.19	Israel-aam yui qanertut, “Tumyarapiaq uniteksaunaku ayagciqukut, ilavut-llu wall'u ungungssiput elakarpecen̄ek meq'an akilirciqerput; nunautevgun kituqainaryugtukut.”
NUM.20.20	Edom-aarmiut kiunqigtait, “Nunautemteggun kiturngaituci!” Edom-aarmiut-llu anguyagterugaita anvikait Israel-aam yui. 
NUM.20.21	Edom-aarmiut nunautmegteggun pivkarngaitelliniiceteng Israel-aam yui allakun ayagtut.
NUM.20.22	Israel-aam yui tamarmeng Kadesh-aamek ayiimeng tekitut Ingrimun Hor-amun, 
NUM.20.23	Edom-aam nuniin engeliinun. Tuani 
NUM.20.24	“Aaron-aam iterngaitaa nuna Israel-aam yuinun akqutkelqa cikiutekciqniluku; Aaron-aaq tuquarkaurtuq, tua-i-wa tamarpetek inglulillruavtegu alerquuteka Meribah-mi. 
NUM.20.25	Aaron-aaq qetunraa-llu Eleazar-aaq mayuuskek Ingrimun Hor-amun, 
NUM.20.26	tuani-llu Aaron-aam aturai agayulirtellaat at'elluki Eleazar-aamun. Tuani Aaron-aaq tuquciquq.” 
NUM.20.27	Moses-aaq 
NUM.20.28	Moses-aam-llu Aaron-aam agayulirtellaat aturai yuuluki Eleazar-aamun at'elluki. Tuani ingrim qaingani Aaron-aaq tuquuq, Moses-aankuk-llu Eleazar-aaq-llu atrarlutek. 
NUM.20.29	Tamarmeng Israel-aam yuin niicamegteggu Aaron-aam tuqullra qiatekaat ernerni yuinaq qulnek cipluku (30).
NUM.21.1	Canaan-aam ungalalirnerani angayuqam Arad-am Canaanite-am niicamiki Israel-aam yui agiirrniluki tumekluku Atharim-aaq curugluki anguyagait ilait-llu teguaqsagulluki. 
NUM.21.2	Israel-aam-llu yuin waten akqaat 
NUM.21.3	-llu Israel-aam yui niilluki cirlakevkarai Canaan-aarmiut; ellaita-llu piunrirluki nunarpait yugtuumaita. Taumek taum nunii Hormah-mek acillrukiit.
NUM.21.4	Ingrimek Hor-amek ayagtut tumyarakun ayalriamun Red Sea-mun tamana Edom-aam nunii avatairluku pinaluteng. Tamaani tumemeggni yuut nerinisngialliq'ngut, 
NUM.21.5	qanemyuugautenglukek-llu Agayun Moses-aaq-llu, “Ciin ayautellrusikut Egypt-aamek tuqusqelluta maani yuilqumi neqkartailngurmi mertaunani-llu? Neqput-llu makut pilnguyagutaput!” 
NUM.21.6	-llu ciissirpiit tuqunarqellrialget pivkarai yuut akulaitni tamakut-llu yuut keggmarluki amlleret tuquvkarait. 
NUM.21.7	Yuut-llu Moses-aaq ullagluku qanrutaat, “Wangkuta qanllemteggun assiilngirtukut 
NUM.21.8	-llu qanrutaa Moses-aaq, “Ciissirpaguamek tegglimek pilirraarluten naparyam kangranun elliu; yuut ciissirpiit kegg'aqaceteng tauna tangrraqamegteggu unguvalarciqut.” 
NUM.21.9	Moses-aaq-llu punernermek ciissirpagualiuq naparyam-llu kangranun elliluku; yuut-llu ciissirpiit kegg'aqaceteng tauna ciissirpaguaq tangrraqamegteggu caksaitelartut.
NUM.21.10	Israel-aam yui upiimeng arulairtut Oboth-aamun. 
NUM.21.11	Tuaken-llu ayiimeng arulairluteng nunallernun Abarim-aamun yuilqumun Moab-armiut nuniita calaralirneranun. 
NUM.21.12	Tuaken-llu ayiimeng arulairluteng kuignayugmun Zered-aamun. 
NUM.21.13	Tuaken cali ayiimeng arulaillruut neglirneranun Kuigem Arnon-aam, yuilqumun tekisngalriamun Amorite-at nuniitnun. (Arnon-aaq engelkaak nunautaita Moabite-at Amorite-at-llu.) 
NUM.21.14	Taumek kalikaini 
NUM.21.15	uverneritnek-llu kuignayuut nunarraq Ar-aq tekilluku Moab-am nuniin engeliini.”
NUM.21.16	Tuaken ayiimeng ayagtut nuna tekilluku Wells-aamek aterpagcimalria. Tuani 
NUM.21.17	Taum nalliini Israel-aam yui mat'umek yuarutmek aturtut:
NUM.21.17	“Elakani meng'ici;
NUM.21.17	ciuniurniarput atuulluku—
NUM.21.18	Elakaq angayuqat kinguvertaita elallrit,
NUM.21.18	Yuut-llu ciuliqagtaita,
NUM.21.18	Elagcuucirluteng tegumianek scepter-aamek
NUM.21.18	ayarumeggnek-llu.”
NUM.21.18	Yuilqumek-llu upagtut Mattanah-mun, 
NUM.21.19	Tuaken-llu ayagluteng Nahaliel-aamun, Nahaliel-aamek-llu Bamoth-amun, 
NUM.21.20	Bamoth-amek-llu kuignayugmun Moabite-at nuniitni, Ingrim Pisgah-m kangran acianun, tangvagluku yuilquq.
NUM.21.21	Israel-aam-llu yuin qanrucarturcetaat Sihon-aq angayuqrat Amorite-at waten, 
NUM.21.22	“Kiturceskut nunautevgun. Ayagciqukut tumyaraq uniteksaunaku tumekngaunaki-llu naucetaarvici, merngaunata-llu elakarpecen̄ek; tumyarapiaq aturluku ayagciqukut nunauten pellugnatkamten̄un.” 
NUM.21.23	Tau͡gaam Sihon-aam Israel-aam yui kiturcecuumiitai nunautmikun. Anguyagten̄i quyurqaarluki ayagtuq Jahaz-aamun yuilqumi anguyagluki-llu Israel-aam yui. 
NUM.21.24	Tau͡gaam Israel-aam yuin tuqurqait nuniit-llu yirluku kuigmek Arnon-aamek ayagluku negetmun Jabbok-aaq tekilluku, tamana Amorite-at nunautiita engelekluku, anguyagterugaitnek murilkesterluni. 
NUM.21.25	Israel-aam yuin teguit Amorite-at nunarpautait Heshbon-aaq-llu, avatiinelnguut-llu nunarraat uitaviksagulluki. 
NUM.21.26	Heshbon-aaq nunarpak uitavikellrua Sihon-aam Amorite-at angayuqrata. Uum anguyallrua ciuqliq angayuqaqellra Moab-am nunautii-llu piksagulluku Kuik Arnon-aaq tekilluku. 
NUM.21.27	Taumek yuarucitulit waten atutulriit,
NUM.21.27	“Taici Heshbon-aamun, nunarpiinun angayuqam Sihon-aam!
NUM.21.27	Ataam tumarrluku nautesqerput.
NUM.21.28	Cat iliitni waken nunarpagmek Heshbon-aamek Sihon-aam anguyagtai kenertun ayallruut;
NUM.21.28	Piunrillruat Ar-aq nunarpak Moab-ami Caunrirluki-llu qemii quliini Arnon-aam.
NUM.21.29	Nakleng, elpeci Moab-am yuini!
NUM.21.29	Elpeci agayulalriani Chemosh-aamun caunrirtuci!
NUM.21.29	Agayutevci angutet qimagaurcetai,
NUM.21.29	Arnat-llu teguaqsagutelluki Amorite-at angayuqratnun.
NUM.21.30	Tau͡gaam maa-i kinguvrit piunrirtut,
NUM.21.30	Heshbon-aamek ayagluteng Dibon-aamun,
NUM.21.30	Nashim-amek-llu Nophah-mun, Medeba-m yaaqsinrilkiini.”
NUM.21.31	Tua-i Israel-aam yui nunalgartut Amorite-at nuniitnun, 
NUM.21.32	Moses-aam-llu Jazer-aaq nunarpak paqcetaa nallunriryugluku qaillun elluarrluku anguyallerkaanek. Israel-aam-llu yuin teguluku avatiinelnguut-llu nunarraat ayagtelluki Amorite-at uitalriit tamaani.
NUM.21.33	Tua-llu Israel-aam yui caqirrluteng ayagtut tumyaraikun Bashan-aam. Og-am-llu Bashan-aam angayuqran ullagai anguyagten̄i malikluki anguyagnaluki Edrei-ami. 
NUM.21.34	 qanrutaa Moses-aaq, “Aliksaqunaku. Cirlakevkarciqaqa yugtuumaan nunatuumaan-llu. Sihon-aaq Amorite-at angayuqrat atanirturilleq Heshbon-aami pillrucirpetun tuaten piniaran.” 
NUM.21.35	Israel-aam-llu yuin tuqurqait Og-aq, qetunrai, yui-llu tamalkuita ilakuivkenaki, nuna-llu tamana yirluku.
NUM.22.1	Israel-aam yui ayiimeng arulairtut carr'ilqainun Moab-am calaralirneranun Jordan-aam Jericho-m akianun. 
NUM.22.2	Balak-aam-llu Zippor-am qetunraan tangrrai Israel-aam yuin pillrit Amorite-anun. 
NUM.22.3	Moab-armiut-llu alingem tutai, alingluteng taukunek yugnek amllerata. 
NUM.22.4	Moab-armiut-llu qanrutait Midian-aarmiut ciuliqagtait, “Ukut yugugaat cairutarkaugaat avatvut tamalkuan, kuluvagtun canegnek nerelriatun carr'ilqam can'gi nangluki.” Tua-i Balak-aaq 
NUM.22.5	ayagceciuq qanrucarturtelluku Balaam-aaq Beor-am qetunraa Pethor-ami Kuigem Euphrates-aam caniani Amaw-am nuniini waten, “Nallunritesqamken yugugarnek tailrianek Egypt-aamek; yuit-llu cekavvngiinarluteng aarnaqluni nunavut piksagutnayukluku. 
NUM.22.6	Tailuten watua aniqlaacicarturnga ukunek yugnek, amllenrussiyaagtut wangkutni; pitsaqevkenata cirlaksugngariyuaput ayagtelluki-llu maaken nunamek; nallunrilamku atawaqercetellren atawaqercecimalaucianek aniqlaagaqavni-llu yuk aniqlaamaaqluni.”
NUM.22.7	Tua-i Moab-armiut Midian-aarmiut-llu ciuliqagtait ayagtut akikalgirluku aniqlaagiarkaq; Balaam-aaq-llu qanrulluku-llu Balak-aam qanrutesqellranek. 
NUM.22.8	Balaam-aam qanrutai, “Qavartarci maavet, unuaqu qanrutniamci qaillun 
NUM.22.9	Agayutem-llu Balaam-aaq ullagluku qanrutaa, “Kinkuugat ukut angutet ilaten?”
NUM.22.10	Balaam-aam-llu qanrutaa Agayun, “Balak-aam Moab-am angayuqran taivkallrui wangnun qanrucartuusqellua, 
NUM.22.11	yuut taillret Egypt-aamek cekavvniluki nunami tamalkuan. Aniqlaacicesquq wangnun callugluki ayagcetnaluki.”
NUM.22.12	Agayutem Balaam-aaq qanrutaa, “Angutet ukut maligcaqunaki, aniqlaayaqunaki-llu Israel-aam yui, wiinga atawaqercecimiimki.”
NUM.22.13	Unuaquan Balaam-aam imkut Balak-aam qaneryarturcetellri ullagluki qanrutai, “Uterci tua-i kingunerpecen̄un, 
NUM.22.14	Tua-i uterrluteng Balak-aaq qanrutaat Balaam-aamun maligcuumiitniluteng.
NUM.22.15	Balak-aaq cali ayagceciuq ciuliqagten̄ek ciuqliitni amllenrulrianek takarnarqenrulrianek-llu. 
NUM.22.16	Taukut-llu Balaam-aamun tekicameng qanrutaat, “Waten qanertuq Balak-aaq, ‘Camek nagucirluten taisciigacaqunak! 
NUM.22.17	Nunulirciqamken elaranailngurmek, camek-llu qanruskuvnga pisqellua tuaten piciqua. Tailuten aniqlaacicarturnga ukunek yugnek.’”
NUM.22.18	Balaam-aam tau͡gaam kiugai Balak-aam kevgai, “Balak-aam cikiryaaqsaraanga enemi iluanelngurnek tamalkuita qerrirlinek akinek suulutaanek-llu, tau͡gaam wiinga narurcanritaqa 
NUM.22.19	Kitaki tau͡gaam elpeci-llu maani qavartarci nallunrirnatkamnun 
NUM.22.20	Tuani unugmi 
NUM.22.21	Balaam-aaq tua-i unuaquan makcami ungungssini uptaa ugingassuucirluku, maliggluki-llu Moab-armiut ciuliqagtait.
NUM.22.22	Tau͡gaam Agayutem qenrutaa Balaam-aaq ayakataan, ayainanrani-llu ungungssimini ekumaluni pistegminek maligluni, 
NUM.22.23	Ungungssim-llu ekumavian 
NUM.22.24	Tuamta-llu an'gilaq nangertuq tumyaram iqkelli'irtellranun wine-arkanek naucetaarviik akunliigni, atunem avatek qacarnertarlutek. 
NUM.22.25	Ungungssim-llu ugingavian 
NUM.22.26	Ataam cali an'gilaq ayakanirluni nangertuq nequkilngurmun avatek kiturviinatek. 
NUM.22.27	Ungungssim tuani tangrramiu elavuq; Balaam-aam-llu qenqerrulluku ayaruminek kaugtuarluku. 
NUM.22.28	-llu ungungssiq qaneryugngarivkaani Balaam-aaq qanrutaa, “Qaillun pillrukemken ciin kaugtuarcia pingayurqunek?”
NUM.22.29	Balaam-aam kiugaa, “Usviilqiavnga, nuussirpagmek tegumiangqerquma tuqucaramken.”
NUM.22.30	Ungungssim kiugaa, “Wiinga-wa ekumavikuratukevnga yuurqaanerpenek ayagluten una engelkarrluku. Tua-llu-qaa uum ciungani waten pillruamken?” Kiugaa, “Qang'a.”
NUM.22.32	 an'gilaan qanrutaa, “Ca pitekluku ungungssiuten kaugtuarciu pingayurqunek? Taillruunga tumairyarturluten ayagarkaunricaaqngavet. 
NUM.22.33	Tau͡gaam ungungssim tangerrlua caqirtelartuq pingayurqunek. Tuaten pillrunrilkan tuqutellruyaramken ungungssiq pivkenaku.”
NUM.22.34	Balaam-aaq kiuguq, “Wiinga assiilngirtua. Nallullruaqa nangengqallren tumairlua; waniwa-llu ayaasqumanrilkuvnga ayagpek'nii uterciiqua.”
NUM.22.35	Tau͡gaam an'gilam qanrutaa, “Maliggluki tua-i ayii, qanresqellemnek tau͡gaam qanlarniartuten.” Tua-i Balaam-aaq maliggluki ayagtuq.
NUM.22.36	Balak-aam niicamiu Balaam-aaq agiirrniluku pairrsaagluku ayagtuq Ar-amun, nunarpagmun Kuigem Arnon-aam cen̄iinelngurmun Moab-am nuniin engeliinelngurmun. 
NUM.22.37	Balak-aam qanrutaa, “Ciin ciuqlirmi taisqellemni taillrunricit? Nunulimyaagnayukluten-qaa umyuarteqngavet pillruuten?”
NUM.22.38	Balaam-aam kiugaa, “Canrilnguq-wa tua-i taingama! Wangnek-qaa tua-llu piningqerrlua qaneryugngaunga? 
NUM.22.39	Balaam-aam-llu Balak-aaq maliggluku nunarrarnun Huzoth-amun ayagtut, 
NUM.22.40	tuani-llu Balak-aaq tuqurqiluni kuluvagnek qusnginek-llu Balaam-aaq malii-llu ciuliqagtet cikirai kemgita ilaitnek.
NUM.22.41	Unuaquani Balak-aam Balaam-aaq mayuutaa Bamoth Baal-amun, tuaken-llu Balaam-aam tangrrai Israel-aam yuin ilait.
NUM.23.1	Balak-aaq qanrutaa, “Pilicia wani malrunlegnek ekuavignek, tailluci-llu malrunlegtaarluki nulirten̄ek kuluvagnek angucalunek-llu qusnginek.”
NUM.23.2	Balak-aaq qanrucimacirmitun piuq, elkek-llu Balaam-aaq-llu ekuagilutek nulirtem̄ek, qusngimek-llu taukuni ekuavigni. 
NUM.23.3	Tua-llu Balaam-aam Balak-aaq qanrutaa, “Nangerrluten ekuakengarpet canianun utaqanga paqtellemni 
NUM.23.4	Agayutem-llu tuani ullagaa. Balaam-aam qanrutaa, “Ekuavignek malrunlegnek pilillruunga ekuagilua-llu nulirten̄ek qusnginek-llu tamakut qaingitni.”
NUM.23.6	Utercami tangrraa Balak-aaq cali nangengqaluni Moab-am ciuliqagtainek ilaluni ekuakengami caniani.
NUM.23.7	Balaam-aaq qanerkiurumacirmitun qanertuq:
NUM.23.7	“Balak-aam Moab-am angayuqran taitaanga
NUM.23.7	Syria-mek calaralirnerni ingrinek, qanerluni,
NUM.23.7	‘Qanrucicarturnga
NUM.23.7	aniqlaaluki Israel-aam yui.’
NUM.23.8	Qaillun wiinga aniqlaagiciqsia 
NUM.23.8	Wall'u qalarrlua pillugnamek ciunerkamek 
NUM.23.9	Tangerrsugngaanka qertulrianek teggalqunek,
NUM.23.9	tangvagyugngaluki-llu qeminek.
NUM.23.9	Allakaumaluteng yuut;
NUM.23.9	nalluvkenaku atawaqercecimanrucirteng allani yugni.
NUM.23.10	Israel-aam yuin kinguvrit urr'artun ayuqut.
NUM.23.10	Amllessiyaagameng naaqumasciigatut.
NUM.23.10	Maani nunami uitalqa iqukliskan Agayutem yuin iliicetun ayuqlua piyugtua.
NUM.23.10	Tuquvkaqia uitanqegcivkarlua ellualriit ilalirluki.”
NUM.23.11	Balak-aam tua-i Balaam-aaq qanrutaa, “Ciin waten pisia? Taitellruamken aniqlaasqelluki ukut yuut, tau͡gken elpet atawaqaasqelluki.”
NUM.23.12	Elliin kiugaa, “Wiinga-wa qanerciqellrianga 
NUM.23.13	Balak-aam Balaam-aaq qanrutaa, “Tailuten maligesnga allamun, tuaken cali tangerrsugngaciqaten ilait tau͡gaam Israel-aam yui. Aniqlaaniaten tuaken.” 
NUM.23.14	Ayautaa-llu carr'ilqaanun Zophim-aam qainganun Ingrim Pisgah-m. Tuani cali ekuaviliuq malrunlegnek ekuagiluni-llu elliitekluki nulirten̄ek qusnginek-llu qaingitni.
NUM.23.15	Balaam-aam Balak-aaq qanrutaa, “Nangerrluten canianun ekuakengarpet utaqanga, yaani qalarucartullemni 
NUM.23.17	Utercami tangrraa Balak-aaq nangengqaluni ekuakengami caniani Moab-am ciuliqagtainek ilaluni. Balak-aam aptaa 
NUM.23.18	Balaam-aaq-llu waten qanerluni:
NUM.23.18	“Tailuten Balak-aaq Zippor-am qetunraani, niicugninga.
NUM.23.19	Agayun yugtun ayuqenrituq, iqluyulriatun;
NUM.23.19	yugtun-llu ayuqenrilami umyuani cimiyuitaa.
NUM.23.19	Qanrraarluni-qaa tuaten piksaitelartuq?
NUM.23.19	Qanellruuq-llu-qaa piciurcetarkaunrilkem̄inek?
NUM.23.20	Wiinga alerquumallruunga atawaqercecisqellua,
NUM.23.20	Agayun-llu atawaqercecikan wiinga utercecesciigataqa.
NUM.23.21	Wiinga-llu Israel-aam yuin ukna tekitarkaat tangrraqa,
NUM.23.21	pillugnarqellriamek wall'u picurlagmek pitaunani.
NUM.23.21	qanrutkelaraat Ataneqniluku.
NUM.23.22	Agayutem anutellrui Egypt-aamek;
NUM.23.22	Calluucit'larai yuilqurmiutartun kuluvagtun.
NUM.23.23	Angalkumirtaaryarat tuunriyarat-llu atuusciigatut
NUM.23.23	Israel-aam yuinun.
NUM.23.23	Maa-i-llu yuut waten qanrutkelarciqait Israel-aam yui,
NUM.23.23	‘Tangerciu Agayutem taqellra.’
NUM.23.24	Atanruvik Israel-aaq ayuquq yugtutulitun:
NUM.23.24	Arulaiyuituq allguriluni nervailegmi,
NUM.23.24	merpailegmiu-llu tuqutellermi augat.”
NUM.23.25	Balak-aam Balaam-aaq qanrutaa, “Aniqlaayuumiilkuvki Israel-aam yui atawaqercetenrilngerpeki piki!”
NUM.23.26	Tau͡gaam Balaam-aam Balak-aaq kiugaa, “Qanrutellruamken-ggem tamalkuan 
NUM.23.27	Balak-aam qanrutaa Balaam-aaq, “Tailuten allamun ayautnaamken Agayutem aniqlaagivkaryuaraaten tuaken.” 
NUM.23.28	Tua-i Balaam-aaq ayautaa Ingrim Peor-am kangranun yuilquq tangerrnaqluni tuaken. 
NUM.23.29	Balaam-aam qanrutaa, “Ekuavignek malrunlegnek pilinga tailluten-llu malrunlegnek nulirten̄ek malrunlegnek-llu qusnginek.” 
NUM.23.30	Balak-aaq-llu qanrucimacirmitun piuq, ekuagiluni-llu nulirten̄ek qusnginek-llu tamakuni ekuavigni.
NUM.24.1	Waniwa Balaam-aam nallunriamiu 
NUM.24.2	Balaam-aam kiarcami tangrrai Israel-aam yui arulairumaluteng avqurluteng naumavillgutmegteggun. Agayutem-llu anerneran tuc'ani 
NUM.24.3	makunek qanertuq:
NUM.24.3	“Waniwa qanerkaa Balaam-aam Beor-am qetunraan,
NUM.24.3	waniwa qaneryarai angutem tangerrsugngalriim mecikluki.
NUM.24.4	Niicugngaluku-llu Agayun qanqan.
NUM.24.4	Iigka cikmiqaqsaunakek tangertua nasvicimalua Artuqailngurmek Agayutmek.
NUM.24.5	Pelatekait Israel-aam yuin tangssunaqluteng,
NUM.24.6	Nalleqliqu'urluteng napatun palm-atun
NUM.24.6	wall'u naucetaarvigtun kuigem caniani.
NUM.24.6	Naunrartun-llu aloes-aatun 
NUM.24.6	wall'u napatun cedar-aatun mer'em caniani.
NUM.24.7	Ellallugmek enuqisngaitut
NUM.24.7	nauceciiluki-llu naucetaarkateng merqumalrianun naucetaarvignun.
NUM.24.7	Angayuqrat quyinruciquq Agag-ami,
NUM.24.7	atanirturillra-llu sagtarkauluni yaaqvanun.
NUM.24.8	Agayutem anutellrui Egypt-aamek;
NUM.24.8	calluucit'larai yuilqurmiutartun kuluvagtun.
NUM.24.8	Ingluteng atanruviit nerelriatun piciqait,
NUM.24.8	ciqumlluki enrit ayemqelluki-llu pitegcautait.
NUM.24.9	Angayuqauvik yugtutulitun ayuquq;
NUM.24.9	qavaqan-llu kia alikevkenaku tuparqeciqau?
NUM.24.9	Atawaqerlit atawaqaasqilriit elpecen̄ek,
NUM.24.9	aniqlaamalit aniqlaasteci.”
NUM.24.10	Balak-aaq qenqerrluni tengluugni qell'ukek Balaam-aaq qanrutaa, “Wiinga taisqellruamken aniqlaasqelluki inglukestenka, tau͡gken elpet atawaqaasqurluki pingayurqunek. 
NUM.24.11	Watua ut'reskina. Nunulirciqniluten akqellruyaaqamken tau͡gaam 
NUM.24.12	Balaam-aam kiugaa, “Qanrutellruanka taivkalten qanrucarturtellua, 
NUM.24.13	cikiryaaqeng'e'rpenga tamalkuitnek qerrirlinek akinek suulutaanek-llu enevni uitalrianek wiinga narurtesciigatniluku alerquutii 
NUM.24.14	Balaam-aam qanrutaa Balak-aaq, “Waniwa uterteqatartua ilamnun, tau͡gaam ayagpailegma aarcirturnaamken Israel-aam yuinun qaillun piarkaucirpecen̄ek uum kinguani.” 
NUM.24.15	Qanerkiurumacirmitun-llu waten qanertuq:
NUM.24.15	“Waniwa qanerkaa Balaam-aam Beor-am qetunraan,
NUM.24.15	Qaneryarai angutem tangerrsugngalriim mecikluki,
NUM.24.16	Niicugngaluku-llu Agayun qanqan,
NUM.24.16	elisngamek-llu akurturaqluni quyinrulriamek.
NUM.24.16	Cikmiqsaunii tangertua
NUM.24.16	nasvicimalua Artuqailngurmek Agayutmek.
NUM.24.17	Ukna ciunerkaq agiirtellria tangrraqa,
NUM.24.17	tangerrluku-llu atanruvia Israel-aam.
NUM.24.17	Angayuqaq tanqigcetellriatun agyatun nauciquq taukuni.
NUM.24.17	Qilagmi agyatun taiciquq Israel-aanek.
NUM.24.17	Tuqurqeciqai ciuliqagtai Moab-am uyunglluki-llu Seth-am yui.
NUM.24.18	Edom-aami inglukesten̄i cirlakciqai
NUM.24.18	nunautiit-llu elliin piksaguciiqaa
NUM.24.18	Israel-aaq cirlakiurallrani.
NUM.24.19	Israel-aam yuin tutmauciiqait piunrirluki-llu uitaqallret.”
NUM.24.20	Nasvicimallermikun-llu tangrrai Balaam-aam Amalekite-at, qanerluni-llu waten:
NUM.24.20	“Amalek-aaq atanruviit pininquqellruat,
NUM.24.20	tau͡gaam iquani piunriumaciquq akwarpak.”
NUM.24.21	Cali-llu Kenite-at nasvaumaluki tangrramiki waten qanertuq:
NUM.24.21	“Uitavigci pektayiituq, cam pisciiganaku unglutun ekvigmi qulvani uitalriatun.
NUM.24.22	Tau͡gaam elpeci Kenite-aulriani piunriumaciquci Assyria-m teguaqsaguskaci.”
NUM.24.23	Balaam-aaq cali waten qanertuq:
NUM.24.23	“Camiunguat ukut yuut quyurtellriit neglirnermun?
NUM.24.24	Anguyagyartulriit Cyprus-aamek tengalrarluteng ayagciqut;
NUM.24.24	cirlakciqagket Assyria Eber-aaq-llu.
NUM.24.24	Tau͡gaam ellait-llu piunrirciqut akwarpak.”
NUM.24.25	Nutaan Balaam-aaq upluni utertuq kingunerminun, Balak-aaq-llu cali ayagluni.
NUM.25.1	Israel-aam yui arulairumallermeggni Acacia Valley-mi angutait akusrarutekilangellruut Moabite-anek arnanek tamaanelngurnek. 
NUM.25.2	Tamakut-llu arnat unayaq'larait tuqucimalrianek elliiyarameng nerevkariyaraitni, tuatnaluteng agayuaqameng Moab-am agayutnguaranun. Tamakut-llu Israelite-at nerellguciutaqluteng agayutnguaratnun-llu agayuaqluteng 
NUM.25.3	Baal Peor-amun. Taumek 
NUM.25.4	Moses-aaq-llu qanrulluku, “Israel-aam yuin ciuliqagtait tamalkuita tuquciki alerquuteka aturluku erenrani, qenrutenrirnianka yuut.” 
NUM.25.5	Moses-aam atanerruat qanrutai, “Tamarpeci tuqurqiciki yugpecen̄i agayulangelriit Baal Peor-amun.”
NUM.25.6	Iliit-llu Israel-aam yuin pelatekaminun itrutuq Midianite-at iliitnek arnamek takuani Moses-aam yuut-llu aluviliulriit Pelatekam Agayuviim amiigani. 
NUM.25.7	Phinehas-aam Eleazar-aam qetunraan, Aaron-aam agayulirtem tutgariin, tangrramikek nangerrluni taukut quyungqalriit unitai. Panamek-llu tegulluni 
NUM.25.8	maligtak taukuk, pelatekam-llu iluqliani Israel-aarmiu angun tauna-llu arnaq tamarkenka temkenkun kaplukek. Tua-i-llu cangerlak piyaaqelleq Israel-aam yuini arulairluni. 
NUM.25.9	Tau͡gaam tuani ak'a tiissitsaat yuinaq cetamanek cipluku (24,000) tuquqalliniluteng.
NUM.25.11	“Phinehas-aam tuaten piami qenrutenrircetai Israel-aam yui. Wangnun tau͡gaam agayuuraasqumaluki piaki allanun pivkenaki wiinga qenerrlua piunrinritanka. 
NUM.25.12	Taumek qanruskiu akqut'lillgutkeciqniluku akwanun piugarkamek. 
NUM.25.13	Ellii kinguvri-llu taqsuunateng agayulirten͞gularciqut ciknakucicanga allanun agayutmun yuut-llu assiilnguirumallerkaatnek taqucan.”
NUM.25.14	Israel-aam yuin iliit tuqucimalleq Midianite-amek arnamek aiparluni atengqertuq Zimri-mek Salu-m qetunraa, ciulirnerat Simeon-aamek nauvilget ilakellriit. 
NUM.25.15	Arnaq-llu tauna aterluni Cozbi-mek, Zur-aq atii ciulirneqluku Midian-aarmiut ilakellriit.
NUM.25.17	“Curugluki anguyagluki piunrirciki Midianite-at, 
NUM.25.18	iqluurluci assiilngurmek pillrat elpecen̄un pitekluku Peor-ami. Cali-llu Cozbi pitekluku, tuqucimalleq cangerliim nalliini Peor-ami.”
NUM.26.1	Cangerliim tut'ellran kinguani 
NUM.26.2	“Naaqiciki tamalkuita Israel-aam yui yuinarnek allrakungelrianek ayagluki, ilakuralriatgun naaqluki anguyaucugngalriit tamalkuita.” 
NUM.26.3+NUM.26.4	Moses-aankuk-llu agayulirta-llu Eleazar-aaq niillutek quyurcetakek angutet tuaten pitarilriit. Quyurtut-llu carr'ilqaini Moab-am Jericho-mi Jordan-aam caniani. Ukut waniwa Israelite-at anellret Egypt-aamek:
NUM.26.5	Reuben-aamek naumavilget Israel-aam irniarin ciuqlikacagiitnek: ukut yuit, Hanoch-aam, Palu-m, 
NUM.26.6	Hezron-aam, Carmi-m-llu. 
NUM.26.7	Ukut waten amllertaluteng, yuinaak malruk pingayunek cipluku tiissitsaat, tiissitsaam avga, yuinaat-wa qula atauciq qulnek cipluku (43,730) angutet. 
NUM.26.8	Kinguvri-wa Palu-m, Eliab-aaq 
NUM.26.9	qetunrai-llu Nemuel-aaq, Dathan-aaq, Abiram-aaq-llu. Ukuk imkuuguk Dathan-aankuk Abiram-aaq-llu cucukumallrek yugnek. Nauwa inglulillrukekek Moses-aankuk Aaron-aaq-llu ilaullutek-llu Korah-m maligtestainun 
NUM.26.10	Nunam quliulluki igellrui taukut, tuqullgutkellruluku Korah ilai-llu kenrem ekualuki yuinaat qula malruk qulnek cipluku (250) angutet, yugnun aarcirtuutngurrluteng. 
NUM.26.11	Korah-m tau͡gaam qetunrai tuani tuqullruvkenateng.
NUM.26.12	Simeon-aamek naumavilget: Ukut yukait Nemuel-aam, Jamin-am, Jachin-aam, 
NUM.26.13	Zerah-m Shaul-am-llu. 
NUM.26.14	Ukut ilakellriit amllertaluteng yuinaq malrugnek cipluku tiissitsaat, yuinaat-wa qulen (22,200) angutet.
NUM.26.15	Gad-amek naumavilget: Ukut yuit Zephon-aam, Haggi-m Shuni-m, 
NUM.26.16	Ozni-m, Eri-m, 
NUM.26.17	Arod-aam, Areli-m-llu. 
NUM.26.18	Ukut ilakellriit amllertaluteng yuinaak malruk tiissitsaat, tiissitsaam-wa avga (40,500) angutet.
NUM.26.19+NUM.26.20+NUM.26.21	Judah-mek naumavilget: Ukut yuit, Shelah-m, Perez-am, Zerah-m, Hezron-aam, Hamul-aam. Malruk Judah-m qetunraak Er-ankuk Onan-aaq-llu tuqullruuk Canaan-aami. 
NUM.26.22	Ukut ilakellriit amllertaluteng yuinaat pingayun akimiaq ataucimek cipluku tiissitsaat, tiissitsaam-wa avga (76,500) angutet.
NUM.26.23	Issachar-amek naumavilget: Ukut yuit, Tola-m, Puah-m, 
NUM.26.24	Jashub-aam, Shimron-aam-llu. 
NUM.26.25	Ukut ilakellriit amllertaluteng, yuinaat pingayun cetamanek cipluku tiissitsaat, yuinaat-wa akimiaren (64,300) angutet.
NUM.26.26	Zedbulon-aamek naumavilget: Ukut yuit, Sered-aam, Elon-aam, Jahleel-am-llu. 
NUM.26.27	Ukut ilakellriit amllertaluteng, yuinaat pingayun tiissitsaat, tiissitsaam-wa avga (60,500) angutet.
NUM.26.28	Joseph-aamek nauvilget, irniak malruulutek, Manasseh-nkuk Ephraim-aaq-llu.
NUM.26.29	Manasseh-mek naumavilget: Machir-aq qetunraa Manasseh-m Gilead-aam atakellrua. Ukut-llu waniwa kangirqaqameng naumavilguut Gilead-aamek: 
NUM.26.30	Ukut yuit, Lezer-aam, Helek-aam, 
NUM.26.31	Asriel-aam, Shechem-aam, 
NUM.26.32	Shemidah-m Hepher-aam-llu. 
NUM.26.33	Zelophehad-aq Hepher-aam qetunraa angutnek irniaritellruuq arnanek tau͡gaam; aterluteng Mahlah, Noah, Hoglah, Milchah, Tirzah-wa. 
NUM.26.34	Ukut ilakelriit amllertaluteng yuinaak malruk qula malrugnek cipluku tiissitsaat, tiissitsaam avga yuinaat-wa qulen (52,700) angutet.
NUM.26.35	Ephraim-aamek naumavilget: Ukut yuit, Shuthelah-m, Becher-aam Tahan-am-llu. 
NUM.26.36	Eran-am kinguvri kangirqaqameng Shuthelah-mek naumavingqertut. 
NUM.26.37	Ukut ilakellriit amllertaluteng yuinaq qula malrugnek cipluku tiissitsaat, tiissitsaam-wa avga (32,500) angutet. Ukut ilakellriit kinguvalriaruut Joseph-aamek.
NUM.26.38	Benjamin-aamek naumavilget: Ukut yuit, Bela-m Ashbel-aam Ahiram-aam, 
NUM.26.39	Shephupham-aam, Hupham-aam-llu. 
NUM.26.40	Ard-amek Naaman-aamek-llu naumavilget kangirqaqameng Bela-mek naumavingqertut. 
NUM.26.41	Ukut ilakellriit amllertaut yuinaak malruk tallimanek cipluku tiissitsaat, tiissitsaam avga, yuinaat-wa talliman (45,600) angutet.
NUM.26.42	Dan-amek naumavilget: Shuham-aam yui 
NUM.26.43	amllertaluteng yuinaat pingayun cetamanek cipluku tiissitsaat, yuinaat-wa yuinaat (64,400) angutet.
NUM.26.44	Asher-aamek naumavilget: Ukut yuit, Imnah-m, Ishvi-m Beriah-m-llu. 
NUM.26.45	Yuk'enka Heber-aam Malchiel-am-llu kangirqaqameng Beriah-mek naumavingqertut. 
NUM.26.46	Asher-aaq-llu paningqellruuq Serah-mek aterluni. 
NUM.26.47	Ukut ilakellriit amllertaluteng yuinaak malruk qula pingayunek tiissitsaanek, yuinaat-wa yuinaat (53,400) angutet.
NUM.26.48	Naphtali-mek naumavilget: Ukut yuit, Jahzeel-am, Guni-m, 
NUM.26.49	Jezer-aam Shillem-aam-llu. 
NUM.26.50	Ukut ilakellriit amllertaluteng yuinaak malruk tallimanek cipluku tiissitsaat yuinaat-wa yuinaat (45,400) angutet.
NUM.26.51	Israel-aam yuin angutait quyurmeng amllertaluteng tiissitsaam avga yuinaat talliman ataucimek cipluku tiissitsaat, tiissitsaam avga yuinaat qula atauciq qulnek cipluku (601,730).
NUM.26.53	“Av'ggu nuna naumavillgutkelrianun yugyagtaciat cuqekluku. 
NUM.26.54+NUM.26.55+NUM.26.56	Nuna avegniarci nall'arcetaarluci, yugyanrulriit amllenruluki piaqluki yugkilnguut-llu ikgellruluki.”
NUM.26.57	Levi-amek naumavilget yungqertut ukut yuitnek: Gershon-aam, Kohath-am, Merari-m-llu. 
NUM.26.58	Ukut kinguvrit ilangqertut ukut yuitnek: Libni-m, Hebron-aam, Mahli-m, Mushi-m, Korah-m-llu. Kohath-aq atakluku Amram-aam, 
NUM.26.59	Levi-am panianek Jochebed-aamek nulialgem, tauna yuurtellruluni Egypt-aami. Amram-aamek uingqerrluni irniangellruuq qetunrangluni Aaron-aankugnek Moses-aaq-llu, cali-llu paningluni Miriam-aamek. 
NUM.26.60	Aaron-aaq-llu cetamanek qetunrangqellruluni, Nadab-amek, Abihu-mek, Eleazar-aamek, Ithamar-amek-llu. 
NUM.26.61	Nadab-ankuk Abihu-llu tuqullruuk kencignailngurmek kenermek kumarcillermegni ciuqerrani 
NUM.26.62	Tamakut-llu Levite-at naaqumallret angutet ataucimek iralungllermeggnek ayagluteng amllertaluteng yuinaq pingayunek cipluku tiissitsaat (23,000). Allakarmeng igausngaluteng Israel-aam yuinek, camek kinguvalegtarmek cikiumanrilameng Israel-aani.
NUM.26.63	Makut maa-i Israel-aam yui Moses-aankuk Eleazar-aaq-llu agayulirta naaqellruakek Moab-am carr'ilqaini Jericho-mi Jordan-aam yaaqsinrilkiini. 
NUM.26.64	Imkut-llu ciuqlirmi naaqumaqerraallret Sinai-am nuniini ataucirraunge'rmi unguvanrituq. 
NUM.26.65	 waten qanrutkellruateng, “Yuilqumi tuquciqut.” Ataucirraunge'rmi-llu unguvanrituq Caleb-aaq tau͡gaam Jephunneh-m qetunraa Joshua-llu cali Nun-am qetunraa.
NUM.27.1	Caqerluteng iluvartut Zelophehad-am panii Hepher-aam qetunraan, Gilead-aam qetunraan, Machir-am qetunraan, Manasseh-m qetunraan, Joseph-aam qetunraan. Taukut arnat aterluteng: Mahlah, Noah, Hoglah, Milcah, Tirzah-wa. 
NUM.27.2	Taukut ullagait Moses-aaq, Aaron-aaq yuut-llu tamalkuita ciulirnertuumaita, nangerrluteng-llu ciuqerratnun Pelatekam Agayuviim amiigan ciuqerrani taukunun qanertut, 
NUM.27.3	“Wangkuta atavut tuqullruuq yuilqumi angutmek kinguvrunani. Ilagallrunritai Korah-m maligtestai inglulitellratni 
NUM.27.4	Ciin tua-i atamta atra catairuceteqatarceciu Israel-aam yuinek angutmek qetunrailucia pitekluku? Pikarkamten̄ek cikircikut atamta kinguvrin nuniitni.”
NUM.27.5	Moses-aam-llu taukut piyullrat 
NUM.27.6	 Moses-aaq qanrutaa, 
NUM.27.7	“Zelophehad-am panii elluarrluteng piut; cikirciki pikaitnek atiita tungayain nuniitni. Atiitnek kinguvararkaulleq ellaitnun piksagutelluku. 
NUM.27.8	Qanrutniaten Israel-aam yui angun tuqukan qetunraunani aklui kinguvarcet'laasqelluki panianun. 
NUM.27.9	Paniilkan-llu aklui kinguvarcet'laasqelluki atiin anelgutainun angutnun. 
NUM.27.10	Angutnek-llu anelgutailkan aklui kinguvarcet'laasqelluki atiin anelgutainun angutnun. 
NUM.27.11	Atii-llu anelgutailkan angutnek aklui kinguvarcetniaci canimellratnun tungayain, taum nakmiin piksagutarkauluku. Israel-aam-llu yuinun man'a picirkiutnguarkauluni, 
NUM.27.13	Tangrrumarikuvgu tuquciquten Aaron-aatun anelgutevtun, 
NUM.27.14	tua-i-wa inglulitellruavet qanllemnun Zin-am yuilqurrani. Israel-aam yuin wangnun qanemyuugallrata nalliini Maribah-mi, qigcignarqellria piniqa nasvagyuumiinaku yugnun.” (Meribah meruuq nunamek ulvelria Kadesh-aami Zin-am yuilqurrani.)
NUM.27.15	Moses-aam 
NUM.27.16	“
NUM.27.17	alerquastekaatnek-llu anguyiim nalliini, yut'en ayuqenritnaurtut qusngitun qusngiliurtailngurcetun.”
NUM.27.19	nangercessgu Eleazar-aam agayulirtem yuut-llu ciuqerratnun, qanrulluki-llu elpenun enairtekaqniluku. 
NUM.27.20	Takarnarqutvet iliinek cikirluku Israel-aam yuin niisnganiaraat. 
NUM.27.21	Eleazar-aaq agayulirta tegguteku'urluku piniartuq, elliin nallunriryugngiiku wiinga pisqutka aturluku Urim-aaq Thummim-aaq-llu.
NUM.27.22	Moses-aaq-llu tuaten piuq 
NUM.27.23	-llu alerquuciatun Moses-aam Joshua qamiqurrakun unatminek pategluku aperturaa elliin cimiqerkauniluku.
NUM.28.2	“Alerqurki Israel-aam yui qanrulluki elliilaasqelluki neqkanek ilukegcinarqelrianek Agayutmun piyaraitni.
NUM.28.3	“Makunek maa-i neqkanek elliilarciquci 
NUM.28.4	Elliitek'larniaci aipaa unuakumi aipaa-llu atakumi, 
NUM.28.5	tapirlukek allakakenka malrugnek usperegnek mukaamek uringalriamek malruk saskak imaagnek assilriamek olive-aat uquatnek. 
NUM.28.6	Una unuaquaqan elliitek'larciqerci Ingrimi Sinai-ami ayagniqaraalleq elliitnguluku ekualuku, tepii narnirqellriaruluni 
NUM.28.7	Cali-llu wine-amek elliiniartuci tapeqluku ciuqlirmun qusngiyagarmun, kuv'iluci ekuavigmun malruk saskak imaagnek wine-amek. 
NUM.28.8	Atakuaqan-llu elliitekluku qusngiyagaam aipaa unuakumi pillerci ayuqeliluku taprin-llu ayuqaitnek tapirluku. Ekualuku cali elliitekniarci tepii ilukegcinaqluni 
NUM.28.9	“Ernermi Sabbath-aami elliilarniartuci malrugnek ataucimek allrakungelriignek qusngiyagaagnek natlugnerilnguugnek, tapirlukek cetamanek uspernek mukaamek urcimalriamek olive-aat uquatnek, wine-amek-llu cali. 
NUM.28.10	Waten ekualuki elliiguralarciquci ernerni Sabbath-aani avatiini unuaquaqan elliitekuralallerpeci wine-amek tapirluku.
NUM.28.11	“Ekuagiluci elliilaqici 
NUM.28.12	Mukaarkamek-llu elliikuvci elliikici mukaamek olive-aat uquatnek urcimalriamek: angucaluq tapirluku arvinlegnek uspernek mukaamek; angucaluq-llu qusngiq tapirluku cetamanek uspernek; 
NUM.28.13	qusngiyagaat-llu allakaitgun malrugnek usperegnek pitaarturluki. Makut neqkauluteng elliitnguut tepiit ilukegcinaqluni 
NUM.28.14	Wine-at-llu tapqucimaarkat amllertaciqut saskat pingayunelgen ataucimun angucalumun; arvinelgen saskat angucalumun qusngimun; saskat-llu cetaman qusngiyagarmun. Una picirkiutnguciquq ekualuku elliitnun iralum erenrin ciuqliatni atuugarkamun allrakum iluani. 
NUM.28.15	Cali-llu unuaquaqan elliitek'lallerpecen̄un ilakluku wine-amek tapirluku, elliilarniartuci ataucimek angucalumek qusngirngalngurmek assiilnguirutekluku.
NUM.28.16	“Akimiarunritariit erenrin ciuqliim iralum 
NUM.28.17	Akimiaratni-llu erenrin taum nerevkariyarauluni, cali-llu quulecirailngurnek kelipanek neryarauluni ernerni malrunlegni. 
NUM.28.18	Erenret ciuqliatni caliarkaci peggluki agayuniartuci. 
NUM.28.19	Elliiluci ekuagarkamek neqkauluku 
NUM.28.20	Taperkaitnek-llu cali elliiluci: mukaamek olive-aat uquatnek urrluku, arvinlegnek uspernek angucaluq atauciq tapirluku, cetamanek-llu uspernek angucaluq qusngiq, 
NUM.28.21	malrugnek-llu usperegnek tapirluki qusngiyagaat allakaita. 
NUM.28.22	Ataucimek-llu cali angucalumek qusngirngalngurmek elliiluci assiilnguirutkarpecen̄ek. 
NUM.28.23	Makut elliitekekiciki cipneruluki unuakumi ekuagiluci elliitek'lallerpecen̄un. 
NUM.28.24	Tuaten pilaucirpecetun elliilarniartuci neqkauluki unuaquaqan ernerni malrunlegni, elliitnguluni neqkauluni tepii ilukegcinaqluni 
NUM.28.25	Erenret malrunelgatni calivkenaci quyurrluci agayularniartuci.
NUM.28.26	“Quyurciyaram erenrin ciuqliatni elliikuvci nutaranek mukaarkanek 
NUM.28.27	Elliiniartuci ekuagiluci tepii narnirqellriamek 
NUM.28.28	Tapirluki mukaarkamek elliitmek. Mukaaq urrluku olive-aat uquatnek, arvinlegnek uspernek angucalut tapirluki, cetamanek-llu uspernek angucaluq qusngiq, 
NUM.28.29	malrugnek-llu usperegnek qusngiyagaat allakaita tapirluki. 
NUM.28.30	Angucalumek-llu cali qusngirngalngurmek elliiluci assiilnguirutkarpecen̄ek. 
NUM.28.31	Makut elliitek'larniaci wine-aq-llu cipneruluki unuaquaqan ekualuki cali-llu mukaarkanun elliitevcen̄un.
NUM.29.1	“Erenrin ciuqliatni malrunelgata iralut calivkenaci quyurrluci agayukici. Cupu'uryaranek cup'illerkaqerci tauna erneq. 
NUM.29.2	Elliinairtuci ekuagiluci 
NUM.29.3	Taperkaitnek-llu cali elliiluci mukaarkanek, mukaamek olive-aat uquatnek urcimalriamek: arvinlegnek uspernek angucalum kuluviim taperkaanek, cetamanek-llu uspernek angucalum qusngim taperkaanek, 
NUM.29.4	malrugnek-llu usperegnek qusngiyagaat allakaita taperkaitnek. 
NUM.29.5	Ataucimek-llu cali angucalumek qusngirngalngurmek elliiniartuci assiilnguirutkarpecen̄ek. 
NUM.29.6	Makut elliitek'larniaci cipneruluki iralum erenrin ciuqliatni unuaquaqan-llu elliitek'lallerpecen̄un, tapirluki mukaarkanek wine-amek-llu. Makut elliitet tepiit ilukegcinarqelriaruuq 
NUM.29.7	“Ernengkan qulnek iralut malrunelgat yaakici calivkenaci nereksaunaci-llu. 
NUM.29.8	Elliiniartuci ekuagiluci 
NUM.29.9	Mukaarkanek-llu taperkaitnek elliiniartuci mukaamek uqumek urcimalriamek: arvinlegnek uspernek angucalum kuluviim taperkaanek, cetamanek uspernek angucalum qusngim taperkaanek, 
NUM.29.10	malrugnek-llu usperegnek allakaita taperkaitnek qusngiyagaat. 
NUM.29.11	Cali-llu ataucimek angucalumek qusngirngalngurmek elliiniartuci assiilnguirutkarpecen̄ek ilakluku qusngirngalngurmun menuircautnguluku yugnun elliitngullermun, unuaquaqan-llu elliitngutulinun ekualuki taperluteng mukaarkamek wine-amek-llu.
NUM.29.12	“Iralut malrunelgat akimiarmek ernengkan caliarpecen̄ek arulairluci quyurrluci Agayukici. Nerevkariyaraq-llu una 
NUM.29.13	Elliiniartuci ekuagiluci erenret ciuqliatni tepiinek ilukegcivkarluku 
NUM.29.14	Mukaarkanek-llu taperkaitnek elliiniartuci, mukaamek uqumek urcimalriamek: arvinlegnek uspernek angucalut kuluviit allakarmeng taperkaitnek, cetamanek uspernek angucaluk qusngik allakarmek taperkakegnek, 
NUM.29.15	malrugnek-llu usperegnek taperkaitnek allakarmeng qusngiyagaat, wine-anek-llu taperkiuraitnek. 
NUM.29.16	Cali-llu ataucimek angucalumek qusngirngalngurmek elliiniartuci assiilnguirutkarpecen̄ek. Makut elliitekniaci ilakluki unuaquaqan ekualuki elliitek'lallerpecen̄un taperluki mukaarkanek wine-amek-llu.
NUM.29.17	“Erenrem aipaani elliiniartuci qula malrugnek cipluku ayagyualrianek angucalunek kuluvagnek, malrugnek angucalugnek qusngignek, akimiarunrita'arnek-llu ataucimek allrakungelrianek qusngiyagarnek, tamarmeng natlugnerilngurnek. 
NUM.29.18+NUM.29.19	Makunun ilakluki elliitekniaci erenret ciuqliatni elliitekesqumalriit.
NUM.29.20	“Erenret-llu pingayuatni elliiniartuci qula ataucimek cipluku ayagyualrianek angucalunek kuluvagnek, malrugnek angucalugnek qusngignek, akimiarunrita'arnek-llu ataucimek allrakungelrianek qusngiyagarnek, tamarmeng natlugnerilngurnek. 
NUM.29.21+NUM.29.22	Makunun ilakluki elliitekniaci erenret ciuqliatni elliitekesqumalriit.
NUM.29.23	“Erenret-llu cetamiitni elliiniartuci qulnek ayagyualrianek angucalunek kuluvagnek, malrugnek angucalugnek qusngignek, akimiarunrita'arnek-llu ataucimek allrakungelrianek angucalunek qusngiyagarnek, tamarmeng natlugnerilngurnek. 
NUM.29.24+NUM.29.25	Makunun ilakluki elliitekniaci erenret ciuqliatni elliitekesqumalriit.
NUM.29.26	“Erenret-llu tallimiitni elliiniartuci qulngunrita'arnek ayagyualrianek angucalunek kuluvagnek, malrugnek angucalugnek qusngignek, akimiarunrita'arnek-llu ataucimek allrakungelrianek angucalunek qusngiyagarnek, tamarmeng natlugnerilngurnek. 
NUM.29.27+NUM.29.28	Makunun ilakluki elliitekniaci erenret ciuqliatni elliitekesqumalriit.
NUM.29.29	“Erenret arvinelgatni elliiniartuci pingayunlegnek ayagyualrianek angucalunek kuluvagnek, malrugnek angucalugnek qusngignek, akimiarunrita'arnek-llu ataucimek allrakungelrianek angucalunek qusngiyagarnek, tamarmeng natlugnerilngurnek. 
NUM.29.30+NUM.29.31	Makunun ilakluki elliitekniaci erenret ciuqliatni elliitekesqumalriit.
NUM.29.32	“Erenret-llu malrunelgatni elliiniartuci malrunlegnek ayagyualrianek angucalunek kuluvagnek, malrugnek angucalugnek qusngignek, akimiarunrita'arnek-llu ataucimek allrakungelrianek qusngiyagarnek, tamarmeng natlugnerilngurnek. 
NUM.29.33+NUM.29.34	Makunun ilakluki elliitekniaci erenret ciuqliatni elliitekesqumalriit. 
NUM.29.35	Erenret pingayunelgatni calivkenaci quyurrluci agayuniartuci. 
NUM.29.36	Elliiluci ekuagiluci narnirqelriamek 
NUM.29.37+NUM.29.38	Makunun ilakluki elliitekniaci erenret ciuqliatni elliitekesqumalriit.
NUM.29.39	“Makut maa-i alerquutnguut aturarkaci elliikuvci ekuagarkanek, mukaarkanek, wine-amek-llu, ilakuyutellerkamun-llu elliitekarpecen̄un 
NUM.29.40	Moses-aam-llu qanrutai Israel-aam yui tamalkuitnek 
NUM.30.1	Moses-aam qanrutai Israel-aam yuin ilakellgutkelriartaita ciuliqagtait, “Waniwa una 
NUM.30.2	Angutem akqekuniu 
NUM.30.3	“Cali-llu arnaq ayagyualria akqikuni camek 
NUM.30.4	atami niiteng'e'rmiki akqutkellri cangalliunrilkan, akqutkellni piciqliarallni-llu tamalkuita aturciqai. 
NUM.30.5	Tau͡gaam atiin akqutkellri niilluki inerquqani atuusqevkenaki, canriciiquq atunrilnge'rmiki. 
NUM.30.6	“Uingeksailnguq arnaq akqikuni pitsaqluni wall'u umyuangcarraarpek'nani, wall'u akqikuni camek atunritengnaqerkaminek, akqillermi-llu kinguani uingekuni, 
NUM.30.7	uimi taum akqutkellni niiteng'e'rmiki canrilkekaki tamalkuita aturarkaugai. 
NUM.30.8	Tau͡gaam uingan akqutkellri niilluki inerquqani atuusqevkenaki canriciiquq atunrilnge'rmiki. 
NUM.30.9	“Tau͡gaam aipainrem wall'u avvusngalriim aturarkaugai akqutkellni atunritengnaqerkani-llu tamalkuita.
NUM.30.10	“Kassuusngalria-llu arnaq akqikuni wall'u akqikuni camek atunritengnaqerkaminek, 
NUM.30.11	uimi niiteng'e'rmiki cangalliunrilkan akqutellni aturarkaugai tamalkuita. 
NUM.30.12	Tau͡gaam uingan akqutellri niilluki inerquqani atuusqevkenaki canriciiquq atunrilnge'rmiki. 
NUM.30.13	Uingan piyukuni akqutkellra aturceciiqaa, wall'u pisqumanrilkuniu pivkarpek'naku. 
NUM.30.14	Tau͡gaam niiteng'e'rmiki akqutai inerqunrilkani, akqutkellni tamalkuita aturarkaugai. Akqillra atuusqelluku qanpigainartuq inerqunrilamiu niitellermini taumi ernermi. 
NUM.30.15	Tau͡gaam niitellermi kinguqviikun akqutellri pinricen̄arteskuniki, elliinun tusngaarkauguq pinricen̄aumallrat.”
NUM.30.16	Makut maa-i picirkiutet 
NUM.31.2	“Akinauruski Israel-aam yui Midianite-at ellaitnun pillratnek. Tuaten pimarikuvki tuquciquten.”
NUM.31.3	Tua-i Moses-aam yuut qanrutai, “Ilaci angutet upciki anguyagniarait Midianite-at akinaurulluku 
NUM.31.4	Tamalkuitnek yuullgutkelriartainek Israel-aam yuin ayagceciniartuci tiissitsaaruqa'aqluki angutnek anguyagarkanek.”
NUM.31.5	Tua-i cucuklirtut tiissitsaaruqa'aqluki tamalkuitnek yuullgutkelrianek Israel-aam yuin, quyurrluteng amllertaluteng qula malrugnek cipluku tiissitsaat (12,000) angutet upingaluteng anguyallerkameggnun. 
NUM.31.6	Moses-aam-llu ayagcetai anguyagyarturtelluki Phinehas-aamek Eleazar-aam agayulirtem qetunraanek atanirluki. Tauna-llu ang'aqluni Agayuviim kencignarqellrianek akluinek, cupu'uryaranek-llu elpengcarissuutekanek. 
NUM.31.7	Anguyagluki-llu Midianite-at 
NUM.31.8	tuqutellermegnun-llu tapqulluki ukut Midian-aam atanri talliman tuqutellruit: Evi, Rekem, Zur, Hur, Reba-llu. Cali-llu tuqutellruluku Balaam-aaq Beor-am qetunraa.
NUM.31.9	Israel-aam-llu yuin teguit Midian-aarmiut arnait mikelnguut-llu, kuluvautait-llu allat-llu cali katngautait, tukuutait-llu tamalkuita, 
NUM.31.10	ekualuki-llu nunarpait allat-llu cali uitaviit. 
NUM.31.11	Tamakut-llu tegulteng tukuutait, tapeqluki yuut ungungssiaraat-llu, 
NUM.31.12	taitait Moses-aamun Eleazar-aamun-llu, Israel-aam-llu yuinun uitallratni Moab-am carr'ilqaini Jordan-aam akiani Jericho-m nalliini.
NUM.31.13	Moses-aam Eleazar-aam-llu yuut-llu ciulirnerita uitavimeggnek anluteng pairrsaagait anguyagtet. 
NUM.31.14	Moses-aam-llu qenrutai anguyagtet atanrit utertellret anguyaggaarluteng. 
NUM.31.15	Aptai, “Ciin arnat tamalkuita unguvavkarceciki? 
NUM.31.16	Nauwa arnat Balaam-aam ayuqucirtuutii maligtellrukiit, Peor-ami-llu Israel-aam yui picurlagtelluki 
NUM.31.17	Taumek waniwa tuquciki tamalkuita tan'gaurluut mikelnguut, cali-llu tuqulluki tamalkuita arnat anguciullret. 
NUM.31.18	Tau͡gaam elpeci pikarkauluki uitatniaci nasaurluut wall'u allat arnat angutem agtuqsailkai. 
NUM.31.19	Elpeci-llu tuqucillrulriani yugmek, wall'u agturallrulriani tuqumalriit temaitnek nunat elatiitni uitaniartuci ernerni malrunlegni. Erenret pingayuatni malrunelgatni-llu menuircarniartuci elpecen̄ek arnat-llu cali tegukengalci. 
NUM.31.20	Menuircarniaci-llu cali aturat tamalkuita, cali-llu menuircarluki tamalkuita piliaqumalriit qecignek, qusngirngalnguut melqurritnek, cali-llu muragnek.”
NUM.31.21	Eleazar-aam agayulirtem qanrutai angutet utertellret anguyallermeggnek, “Makut maa-i picirkiutet 
NUM.31.22+NUM.31.23	Tamarmeng makut ekuayuilkai, suulutaaq, qerrirli, punerneq, cavik, qerriryak, wall'u imarkaq, menuircaumaarkaugut kenerkun. Allat tau͡gken tamarmeng menuircaumaarkauluteng merkun menuircautekun. 
NUM.31.24	Erenret malrunelgatni ervigniaci aturaci; nutaan elpeci menuirutniartuci nunanun-llu ityunariluci.”
NUM.31.26	“Elpetek Eleazar-aaq-llu ilalirlutek allanek yuut ciulirneritnek, naaqiciki tamalkuita anguyallermeggni teguaqellrit, ilakluki yuut teguat ungungssiaraat-llu. 
NUM.31.27	Avveqniaci malruingurrluki, avvlerpeci aipaingit anguyagten̄un pikarkauvkarluki avgit-llu cali yugnun pikarkauvkarluki. 
NUM.31.28	Tegutniartuci 
NUM.31.29	Tuneniaci Eleazar-aamun agayulirtem̄un elliitekluki 
NUM.31.30	Yugnun-llu pikesqelluki avvlerpecen̄ek tegutniartuci ayuqluki yugnek ungungssiarnek-llu yuinaak malruk qulnek cipluku (50) amllertalrianek ataucimek ilangaruqurluci. Tamakut-llu tunluki Levite-anun Agayuviim Pelatekam aulukestainun.” 
NUM.31.31	Moses-aankuk-llu Eleazar-aaq-llu tuaten pillruuk 
NUM.31.32+NUM.31.33+NUM.31.34+NUM.31.35	Makut maa-i anguyallret tegukengallrit ilakluki tegullermeggnun ellaita piknaluki: tiissitsaam avga, yuinaat-wa pingayunelgen akimiarmek cipluku tiissitsaat (675,000) qusngit qusngirngalnguut-llu, yuinaat pingayun qula malrugnek cipluku tiissitsaat (72,000) kuluviit, yuinaat pingayun ataucimek cipluku tiissitsaat (61,000) ciulviit, yuinaq qula malrugnek cipluku tiissitsaat (32,000) neviarcaraat angutem agtuqsailkai. 
NUM.31.36+NUM.31.37+NUM.31.38+NUM.31.39+NUM.31.40	Taukut-llu avgit anguyagtet akurtullrit amllertaluteng, yuinaat akimiaq ataucimek cipluku, akimiaq-wa malrugnek cipluku tiissitsaat, tiissitsaam-wa avga (337,500) qusngit qusngirngalnguut-llu, tuaken-llu tegulluteng tiissitsaam avga, yuinaat pingayun akimiarmek cipluku (675) 
NUM.31.41	Moses-aam makut akiliqurautet Eleazar-aamun tunai elliitnguluki 
NUM.31.42+NUM.31.43+NUM.31.44+NUM.31.45+NUM.31.46	Avgit-llu taukut yugnun cikiutekumallret amllertatkait anguyagten̄un tunumallret: yuinaat akimiaq ataucimek cipluku, akimiaq-llu malrugnek cipluku tiissitsaat, tiissitsaam-wa avga (337,500) qusngit qusngirngalnguut-llu, yuinaq akimiaq ataucimek cipluku tiissitsaat (36,000) kuluviit, yuinaq qulnek cipluku tiissitsaat tiissitsaam-wa avga (30,500) ciulviit, akimiaq ataucimek cipluku tiissitsaat (16,000) neviarcaraat angutem agtuqsailkai. 
NUM.31.47	Ukunek Moses-aaq tegutellruuq yugnek ungungssiarnek-llu yuinaak malruk qulnek ciptaqan ataucimek ilangaruqurluni, cikiutekluki-llu Levite-anun Pelatekam Agayuviim aulukestainun 
NUM.31.48	Anguyagtet-llu atanirturtaita ullagaat Moses-aaq, 
NUM.31.49	qanrulluku-llu, “Wangkuta naaqellemten̄i anguyallret atanirtuq'ngaput atauciunge'rmi cataitenrituq. 
NUM.31.50	Taumek waniwa taitaput suulutaat tangnircautet, tallirat, kulutet, aqlitet, uyamiit-llu wangkuta tegulput. Elliitekaput 
NUM.31.51	Moses-aankuk Eleazar-aaq-llu ciuniurakek tamalkuita tamakut suulutaat tangnircautnguluteng taqumalriit. 
NUM.31.52	Tapeqluteng-llu tamakut atanerruat elliitekellrit usperluteng yuinaat yuinaat (400) usperet cipluki. 
NUM.31.53	Atanerruarunrilnguut tau͡gaam tegulteng avaliqluki. 
NUM.31.54	Moses-aankuk-llu Eleazar-aaq-llu agutakek suulutaat Pelatekamun, 
NUM.32.1	Yuullgutkelriartakek Reuben-aankuk Gad-aq-llu ungungssiaraucillruut. Tangllermegni-llu nuniik Jazer-aam Gilead-aam-llu ungungssinun nunakarnillinian, 
NUM.32.2	ullagakek Moses-aankuk Eleazar-aaq-llu, allat-llu cali yuut ciuliqagtait qanrulluki-llu, 
NUM.32.3+NUM.32.4	“Man'a nuna 
NUM.32.5	Canganarqenrilkan elpecen̄i cikiisqumayaaqukut mat'umek nunamek piksagutnaluku. Jordan-aaq qerarpek'naku maancugyaaqukut.”
NUM.32.6	Moses-aam kiugai, “Ilaci-qaa anguyakata maani uitanaluci piuci? 
NUM.32.7	Ciin nalirrugcetaarceciki ilaci Jordan-aam qerallerkaanek nunamun 
NUM.32.8	Ciuliaci tuaten pillruut ayagcetlemni Kadesh Barnea-mek nuna paqtelluku. 
NUM.32.9	Ayallruut Eschol-am kuignayua tekilluku nuna tamaani tangaaluku. Tau͡gaam utercameng ilateng nalirrugcetaarait itlerkaatnek nunamun 
NUM.32.10	 tuani ernermi eq'uqercami akqillruuq qanerluni, 
NUM.32.11	‘Ukut yuut Egypt-aamek anellret allrakungelriit yuinarmek ayagnirluteng tangerrngaitaat nuna akqutkelqa cikiutekciqniluku Abraham-aamun, Isaac-aamun, Jacob-aamun-llu, tua-i-wa tamalkirrluteng maligtaqunrilatnga. 
NUM.32.12	Tamarmeng iterngaitut Caleb-aaq tau͡gaam Jephunneh-am Kenezzite-am qetunraa, Joshua-llu Nun-am qetunraa, tamarmek elluarrlua niisngallruagnga.’ 
NUM.32.13	-llu qenqerrucamiki ayagavkallrui yuilqumi yuinaagni malrugni allrakuni imkut ellminun assiilngillret tuquluteng nangnatkaatnun. 
NUM.32.14	Waniwa elpeci ciuliarpecetun ayuqluci assiilngurtulriaruuci, arcaqanranek qenrutesqelluki 
NUM.32.15	Elpeci Reuben-aam Gad-am-llu yuini maligcuumiilkuvcen̄i ukut cali yuut uniciiqai maavet yuilqumun, piunriqata-llu piunrillrat elpecen̄un tusngaarkauluni.”
NUM.32.16	Taukut ullagluku Moses-aaq qanrutaat, “Wangkuta katngauteput casguliciqaput nunaliluta-llu asvairqumalrianek irniamta uitavigkaitnek. 
NUM.32.17	Nutaan wangkuta ayagyugngariciqukut ilaput ciuliqaggluki anguyagyarturluta nunakaatnun tekiutnatkamten̄un. Ilaput tau͡gaam maantaurniartut nunat asvairqumalriit iluatni alingniurpek'nateng mat'um nunam yuinek. 
NUM.32.18	Wangkuta-llu nunamten̄un uterrngaitukut Israel-aam yuin nunakarteng piksagutnatkaatnun. 
NUM.32.19	Wangkuta ilalirluki pikamten̄ek pingaitukut Jordan-aam akiani, ak'a maa-i pikangamta Jordan-aam calaralirnerani.”
NUM.32.20	Moses-aam qanrutai, “Ilumun tuaten piarkaukuvci waniwa 
NUM.32.21	Tamarpeci-llu caskulegni qerarciqerci Jordan-aaq, 
NUM.32.22	nuna-llu pikliutellerkaanun. Nutaan elpeci uterrniartuci pisqumalria elpecen̄un 
NUM.32.23	Tau͡gaam akqutkellerci atunrilkuvciu aarcirturamci tamana assiilngiutekciqerci 
NUM.32.24	Tua-i nunalikiciki irniaci, qusngiuteci-llu casguliluki; tau͡gaam akqutkellerci pinricaqunaciu!”
NUM.32.25	Gad-am yui Reuben-aam-llu yui qanertut Moses-aamun, “Alerquucirpetun tuaten piciqukut. 
NUM.32.26	Nuliaput irniaput-llu katngauteput-llu maani Gilead-aam nunaini uitaciqut. 
NUM.32.27	Wangkuta tau͡gaam anguyagarkaulriani qerarciqukut anguyagyarturluki 
NUM.32.28	Tua-i Moses-aam makunek alerqurai Eleazar-aaq, Joshua-llu allat-llu ciuliqagtait Israel-aam yuin: 
NUM.32.29	“Gad-ankuk Reuben-aaq-llu yuk'enka qeraqatgu Jordan-aaq anguyagyuumaluteng 
NUM.32.30	Tau͡gaam Jordan-aaq qeranrilkatgu anguyagyarturluteng nunakaatnek cikiqiciki Canaan-aami.”
NUM.32.31	Gad-ankuk Reuben-aaq-llu yuk'ek qanertut, “Wangkuta 
NUM.32.32	Pisqellra maliggluku qerarciqukut anguyagyarturluta Canaan-aamun, piku'urniarput nunautvut calaralirnerani Jordan-aam.”
NUM.32.33	Moses-aam-llu pikitai Gad-am yui, Reuben-aam yui, Manasseh-m-llu yuin avgit, tamalkuan nunautellranek King Sihon-aam Amorite-am King Og-am-llu Bashan-aarmium, nunautekenka-llu avatiigni nuna nunarrartuumaan. 
NUM.32.34	Gad-am yuin nautenqigtait ukut asvairqumalriit nunat, Dibon, Ataroth, Aroer, 
NUM.32.35	Atroth Shophan, Jazer, Joghehah, 
NUM.32.36	Beth Nimrah, Beth Haran-aaq-llu. 
NUM.32.37	Reuben-aam-llu yuin napartenqiggluki Heshbon, Elealeh, Kiriathaim, 
NUM.32.38	Nebo, Baal Meon (uum atra cimiumauq), Sibmah-llu. Nunat nautenqigtelteng nutaranek acirturluki pillruit.
NUM.32.39	Manasseh-m-llu qetunraan Machir-aam yun'i-llu anguyagluku Gilead-aaq piksagutellrua, Amorite-at tamaantellret tamaaken anlluki. 
NUM.32.40	Moses-aam-llu cikiutekluku Gilead-aaq Machir-aam yuinun taukumiungurrluteng-llu. 
NUM.32.41	Jair-am-llu qetunraan Manasseh-m curugluki tegullrui nunacuaraat ilait acirluki-llu “Nunacuarai Jair-am.” 
NUM.32.42	Nobah-m-llu cali anguyagluku tegullrua Kenath-aaq nunarrartuuman, acinqiggluku-llu Nobah-mek, elliin at'minek.
NUM.33.1	Makut maa-i Israel-aam yuin ilakelriartaqluteng arulairvik'lallrita atrit Egypt-aamek ayallermeggni ciuliqagterluteng Moses-aankugnek Aaron-aamek-llu. 
NUM.33.2	 alerquutai aturluki Moses-aam igauqurallrui arulairviklermeng atrit.
NUM.33.3	Israel-aam yui ayallruut Egypt-aamek iralut ciuqliat ernengqertelluku akimiarmek, Kituutem atuqerraallermeng unuaquani. 
NUM.33.4	Ayallruameng Egypt-aarmiut tungmagcinginanratni angutnek yung'eqarraarutmeggnek 
NUM.33.5	Israel-aam yui Rameses-aamek ayiimeng Sukkoth-amun arulaillruut. 
NUM.33.6	Sukkoth-amek-llu ayiimeng Etham-aamun arulairluteng yuilqum engeliini uitalriamun. 
NUM.33.7	Etham-aamek-llu ayiimeng uterrluteng ayagtut Pi Hahiroth-aamun calaralirnerani Baal Zephon-aam, arulairluteng-llu yaaqsigpek'naku Migdol-aaq. 
NUM.33.8	Pi Hahiroth-aamek ayiimeng imarpik Red Sea-q qeraraat Shur-am yuilqurtaanun; ernerni pingayuni ayaumarraarluteng arulairtut Marah-mun. 
NUM.33.9	Marah-mek ayiimeng Elim-aamun ayallruut, tuani-llu qula malrugnek mermek nunamek ulvelriartangqellinian yuinarnek-llu pingayunek qulnek cipluku (70) napatarluni tuavet arulairtut.
NUM.33.10	Elim-aamek ayiimeng arulairtut imarpiim Red Sea-m canianun. 
NUM.33.11	Tuaken-llu ayiimeng arulairluteng Sin-am yuilqurranun. 
NUM.33.12	Sin-am-llu yuilqurranek ayiimeng arulairluteng Dophkah-mun. 
NUM.33.13	Dophkah-mek-llu ayiimeng Alush-amun arulairluteng. 
NUM.33.14	Alush-amek-llu ayiimeng Rephidim-aamun mer'ilngurmun arulairluteng.
NUM.33.15+NUM.33.16+NUM.33.17+NUM.33.18+NUM.33.19+NUM.33.20+NUM.33.21+NUM.33.22+NUM.33.23+NUM.33.24+NUM.33.25+NUM.33.26+NUM.33.27+NUM.33.28+NUM.33.29+NUM.33.30+NUM.33.31+NUM.33.32+NUM.33.33+NUM.33.34+NUM.33.35+NUM.33.36+NUM.33.37	Rephidim-amek ayallermeggni Ingrimun Hor-amun arulairaqluteng pilallruut makunun: Sinai-am yuilqurranun, Kibroth Hattaavah-mun, Hazeroth-amun, Rithmah-mun, Rimmon Perez-aamun, Libnah-mun, Rissah-mun, Kehelathah-mun, Mount Shepher-aamun, Haradah-mun, Makheloth-amun, Tahath-amun, Terah-mun, Mithkah-mun, Hashmonah-mun, Moseroth-amun, Bene Jaaken-aamun, Hor Haggidgad-aamun, Jotbathah-mun, Abronah-mun, Eziongeber-aamun Zin-am yuilqurtaanun (tauna Kadesh-auguq), Ingrimun-llu Hor-amun Edom-aarmiut nuniita engeliini.
NUM.33.38	Aaron-aam-llu agayulirtem mayuraa Ingriq Hor-aq 
NUM.33.39	Yuinaat arvinelgen pingayunek cipluku (123) allrakungluni Aaron-aaq tuqullruuq tuani.
NUM.33.40	Canaan-aam ungalalirnerani uitalriim Arad-aam angayuqran niitai agiirrniluki Israel-aam yui.
NUM.33.41+NUM.33.42+NUM.33.43+NUM.33.44+NUM.33.45+NUM.33.46+NUM.33.47+NUM.33.48+NUM.33.49	Ingrimek Hor-amek ayallermeggni Israel-aam yui Moab-am carr'ilqainun arulairaqluteng makunun pilallruut: Zalmonah-mun, Punon-aamun, Oboth-aamun, Abarim-aam-llu imenrinun Moab-am nuniini, Dibon Gad-amun, Almon Diblathaim-aamun, Abarim-aam Ingriinun, Ingrim Nebo-m yaaqsinrilkiini, Moab-am-llu carr'ilqainun Kuigem Jordan-aam akiani Jericho-mek, akuliigni Beth Jeshimoth-am Kuignayuum-llu Acacia-m.
NUM.33.51	alerqurluku makunek Israel-aam yuin pillerkaitnek: “Qanruski Israel-aam yui, Jordan-aaq qeraquvciu Canaan-aamun, 
NUM.33.52	ayagceskiciki nunam tamatum yui. Navgurluki-llu tamalkuita teggalqut caviit-llu agayutait agayularviit-llu. 
NUM.33.53	Nuna piksagulluku uitaviksagutniarci, wiinga cikiutekellruamku piksagutesqelluku. 
NUM.33.54	Nall'arcetaarutetgun nuna avegniarci naumallgutkelrianun, yugyalriit naumallgutekluteng angelrianek cikiraqluki, yugkilnguut-llu angenrilngurmek. 
NUM.33.55	Tau͡gaam antenrilkuvceteng tamatum yui, tamakut unegtellret arenqianarqelarciqut 'verutetun iivcen̄i wall'u qerruarutetun qaivcen̄i, ingluliurluci-llu callugciqaiceci. 
NUM.33.56	Antenrilkuvciki wiinga piunrirciqamci tamakut piunrirnaluki pillrucimtun.”
NUM.34.2	waten alerquusqelluki Israel-aam yui: “Itquvci Canaan-aamun wiinga cikiuteklemnun elpecen̄un waten engelkiuqiciu. 
NUM.34.3	Ungalalirnera nunautevci engelii ayagnirniarci Zin-am yuilqurranek ayagtelluku-llu Edom-aarmiut nuniita engeliikun. Calaralirnera-llu ayagnirluku Dead Sea-am iquanek ungalalirnermek. 
NUM.34.4	Tuaken-llu ungalatmun caqirrluni Akrabbim-aam tungiinun, Zin-akun-llu ayagluni iquklilluni Kadesh Barnea-mun. Tuaken-llu ayagluni Hazar Addar-amun Azmon-aaq tekilluku, 
NUM.34.5	tuaken-llu kuignayuum tungiinun caqirrluni Egypt-aam nuniin engeliinun, iquklilluni imarpigmun Mediterranean-aamun.
NUM.34.6	“Imarpik Mediterranean-aaq kanaknalirnerem engelekciqaa.
NUM.34.7	“Neglirneq nunautevci engelii imarpigmek Mediterranean-aamek ayagluku piniarci Ingrimun Hor-amun, 
NUM.34.8	tuaken-llu Hamath Pass-amun cali-llu ayagluni Zedad-amun 
NUM.34.9	Ziphron-aamun-llu, iquklilluni Hazar Enan-aamun.
NUM.34.10	“Calaralirneq-llu engelii Hazar Enan-aamek ayagluni Shepham-amun. 
NUM.34.11	Tuaken-llu ungalatmun ayagluni Harbel-aamun calaralirnerakun Ain-am, ayagluni-llu cali qeminun calaralirnermi cen̄iini nanvam Galilee-am. 
NUM.34.12	Tuaken-llu cali ayagluni ungalatmun Kuik Jordan-aaq aturluku Dead Sea-mun anellranun.
NUM.34.12	“Ukut waniwa cetaman engelkeciqai nunautevci.”
NUM.34.13	Moses-aam qanrutai Israel-aam yui, “Man'a maa-i nuna piksagutarkarci nall'arcetaarutekluku, 
NUM.34.14	Yuullgutkelriartakek Reuben-aankuk Gad-aq-llu calaralirnermi-llu uitalriit avgit yuin Manasseh-m akurtullruut nunautekameggnek avgumaluni ilakuralriartait cuqekluki 
NUM.34.15	calaralirnerani Jordan-aam, Jericho-m akiani.”
NUM.34.16	Atarem qanrutaa Moses-aaq, 
NUM.34.17	“Eleazar-aam agayulirtem Joshua-m-llu Nun-am qetunraan avegciqakek nuna yugnun. 
NUM.34.18	Ikayurkakegnek piniartuci ilangaruqurluci ataucitaarluki yuullgutkelriit ciulirnerita ilaitnek.” 
NUM.34.19	Maa-i makut 
NUM.34.19	Kinguvrinek Judah-m, Caleb-aaq Jephunneh-m qetunraa.
NUM.34.20	Kinguvrinek Simeon-aam, Shemuel-aaq Ammihud-aam qetunraa.
NUM.34.21	Kinguvrinek Benjamin-aam, Elidad-aaq Chislon-aam qetunraa.
NUM.34.22	Kinguvrinek Dan-am, Bukki Jogli-m qetunraa.
NUM.34.23	Kinguvrinek Manasseh-m, Hanniel-aaq Ephod-aam qetunraa.
NUM.34.24	Kinguvrinek Ephraim-aam, Kemuel-aaq Shiphtan-aam qetunraa.
NUM.34.25	Kinguvrinek Zebulun-aam, Elizaphan-aaq Parnach-aam qetunraa.
NUM.34.26	Kinguvrinek Issachar-am, Paltiel-aaq Azzan-aam qetunraa.
NUM.34.27	Kinguvrinek Asher-aam, Ahihud-aaq Shelomi-m qetunraa.
NUM.34.28	Kinguvrinek Naphtali-m, Padahel-aaq Ammihud-aam qetunraa.
NUM.34.29	Makut maa-i 
NUM.35.1	Moab-am carr'ilqaini kuigmi Jordan-aami Jericho-m akiani 
NUM.35.2	“Alerqurki Israel-aam yui nunameggni akurtuq'ngameggni nunarpiit ilaitnek Levite-at uitavigkaitnek cikiisqelluki, avatait tamakut nunarpiit ungungssiutaitnun uitavigkauluni. 
NUM.35.3	Nunarpiit makut Levite-at pikciqait uitavikarkauluki. Maraq-llu avataitni kuluvautaita allat-llu ungungssiutaita uitavigkaqluku. 
NUM.35.4	Tamana-llu maraq cuq'liumaarkauluni nunarpiim qacarneranek tiissitsaam avganek yaaltanek elatmun avataini tamalkuita, 
NUM.35.5	yaassiigenqelriaruarkauluni maraq, menglai cetaman taktaaqluteng tiissitsaanek yaaltanek, nunarpak qukamenani. 
NUM.35.6	Cali-llu Levite-at cikirniaci arvinlegnek nunarpagnek qimagvigkanek, yuk pitsaqa'artevkenani ilaminek tuqucikuni tamakut iliitnun qimagarkauluni. Taukunun-llu cali ilakluki yuinaak malruk malrugnek cipluku (42) cali allanek nunarpagnek cikirniaci 
NUM.35.7	maramek avatetuumaita, tapeqluteng nunarpiit amllertaluteng yuinaak malruk pingayunlegnek cipluku (48). 
NUM.35.8	Nunarpiit-llu Levite-anun cikiutekait kinguveqellrianun ataarkauluteng yugyagtaciitnun nunautiita-llu angtaciitnun. Yugyalriani nunauterpaulriani-llu amllenruarkauluteng, yugkilngurni-llu nunautait-llu mikellrulriani ikgellruluteng.”
NUM.35.10	qanrutesqelluki Israel-aam yui: “Qeraquvciu Kuik Jordan-aaq iterluci-llu Canaan-aamun, 
NUM.35.11	cucuklirciquci nunarpagnek yuut pitsaqevkenateng tuqucillret qimagvigkaitnek. 
NUM.35.12	Tuani qimaumalarciquq tuqumalriim tungayainek akinauringnaqellrianek. Tuqucilleq tauna tuqucimaarkaunrilan qanercetaarumavailegmi. 
NUM.35.13	Cucuklirluci arvinlegnek nunarpagnek, 
NUM.35.14	pingayunek calaralirnerani Jordan-aam, pingayunek-llu Canaan-aami. 
NUM.35.15	Taukut arvinelgen nunarpiit qimagviuniartut Israel-aam yuinun, allanernun, wall'u carrarmek wall'u ak'anun uitalrianun. Kina imna pitsaqa'artevkenani tuqucilria qimagyugngaluni taukut iliitnun.
NUM.35.16+NUM.35.17+NUM.35.18	“Tau͡gaam yuk tuqucikan caskulirluni cavigmek wall'u teggalqumek wall'u muragmek, nallunaunani pitsaqluni tuqucilriaruuq. Tauna tuquskiciu. 
NUM.35.19	Tuqutaullrem taum malleggluku tungelqurran tuqutarkaugaa tauna tuqucilleq tangerquniu.
NUM.35.20	“Angutem-llu eq'ukekni tuquskaku callugluku wall'u camek milqerluku 
NUM.35.21	wall'u tenglugluku, pitsaqluni tuqucilriaruami tuqucimaarkauguq. Tuqutaullrem taum malleggluku tungelqurra pillerkiurumauq tauna tuqucilleq tuqutarkauluku tangerquniu.
NUM.35.22	“Tau͡gken cali angutem eq'ukenrilken̄i pitsaqa'artevkenaku tuquciiqaa, iqulluku wall'u camek milqerluku. 
NUM.35.23	Wall'u murilkevkenani teggalqumek milqaquni, yuk-llu pitsaqa'artevkenaku nall'arciiqaa tuquvkarluku, inglukestekevkenaku-llu. 
NUM.35.24	Watnalriamek pilriartangqerqan yuut cuqciiqagket tuqucilleq tungelqurra-llu akinaurutestekaa, picirkiuteteng aturluki. 
NUM.35.25	Yuut-llu anirturarkauluku tauna pitsaqa'artevkenani tuqucilleq tungelqurranun tuqutellran akinaurcetevkenaku, ut'rulluku-llu nunarpagmun qimagvikellranun. Tuani-llu uitaarkauluni taum nalliini agayulirten͞gunrulria tuqunatkaanun. 
NUM.35.26	Tau͡gken cali tuqucillrem uniskaku nunarpak qimagvikellni 
NUM.35.27	tuqutaullrem-llu tungelqurran tangerrluku tauna tuquskaku, watnaluni akinaurutmek tuqucilria pinarqelriarunrituq. 
NUM.35.28	Tua-i-wa angun tauna tuqucilleq uitaurararkauyaaqngan tuani nunarpagmi qimagviklermini agayulirten͞gunrem tuqunatkaanun. Tuqullran tau͡gaam kinguani utercugngariarkauluni kingunerminun. 
NUM.35.29	Makut picirkiutet atuugarkaugut elpecen̄un kinguverpecen̄un-llu nani uitallerpecen̄i.
NUM.35.30	“Yuk yuullgutminek tuqucilria tuqucimaarkauguq atauciunrilngurmek tau͡gaam nallunritestengqerquni. Ataucim yuum nallunritesten͞guluni qanellrakun pinaqniluku tuquciarkaunrituci. 
NUM.35.31	Pitsaqluni tuqucilleq tuqucimaarkauguq. Akilirluni anagciigataa anucimirqecetaarutkani. 
NUM.35.32	Angun qimalleq nunarpagmun qimagviulriamun akilirtelluku utertessngaitarci kingunranun agayulirten͞guneq tuquvailgan. 
NUM.35.33	Tuaten pikuvci menuurceciiqerci nuna uitavigci. Pitsaqluni tuqucilriim menuurtelaraa nuna, taum-llu tuqucillrem tuqucimallran avatiini allamek menuircautekaunani nuna yuum tuqutauvikellra. 
NUM.35.34	Menuliryaqunaciu nuna uitavigci, wiinga 
NUM.36.1	Ciulirnerita ilakuralriit naumavillgutelget Gilead-aamek, qetunraanek Machir-aam tutgariin Manasseh-m Joseph-aam qetunraan, ullagaat Moses-aaq yuut-llu ciuliqagtait. 
NUM.36.2	Qanrulluki-llu, “
NUM.36.3	Tau͡gaam uingekuneng allanek yuullgutkelriartainek Israel-aam yuini, taukut yuullgutkelriit piksagutarkaungamegteggu, nunamek paitarkamten̄ek allurciiqaitkut. 
NUM.36.4	Jubilee-q-llu Israel-aam yuin angiciyaraat tekiskan, cat kiputelluki tunumallret utercaraatni nakmiin pikestem̄eggnun, nuna taukunun arnanun pikiuteklerci uingita piksagutarkaugaat, nunautvut-llu wangkuta ikgelikanirarkauluni.”
NUM.36.5	Tua-i Moses-aam mat'umek 
NUM.36.6	taumek 
NUM.36.7	Paitarkait Israel-aam yuin nugtarcimaarkaunritut allanun yuullgutkelrianun; Israel-aam yuin tamarmeng tegumiaqerkaungamegteki ciuliameggnek paitaqelteng. 
NUM.36.8	Arnat-llu tamarmeng paiciutekluku piutengellret ilakellgutkelriani Israel-aam yuini uingelararkauluteng ilakellgutkelriartami taukut tau͡gaam iliitnek. Waten piluteng ellaita ciuliarita paiciutait ellaitnun kinguvarluteng. 
NUM.36.9	Taumek yuut paiciutellrit nugtarcimaarkaunritut allanun ilakellgutkelrianun, Israel-aam yuin tamarmeng tegumiaqerkaungamegteki ciuliameggnek paitalteng.”
NUM.36.10+NUM.36.11	Zelophehad-aam-llu panii, Mahlah, Tirzah, Hoglah, Milcah, Noah-llu tuaten pillruut 
NUM.36.12	Uingellruut Manasseh-m Joseph-aam qetunraan kinguvrinek nunautiit-llu atiita yuullgutkelriarini uitaluni.
NUM.36.13	Makut maa-i picirkiutet 
DEU.1.1	Makut maa-i Moses-aam qanellri tamalkuitnun Israel-aam yuinun Kuigem Jordan-aam calaralirnerani yuilqumi uitallermeggni. Jordan-aam Kuignayuani uitallruut yaaqsinrilkiini Suph-am, yaatiitni nuna Paran-aaq uitaluni, nunat-llu Tophel, Laban, Hazeroth, Dizahab-aq-llu yaalirneratni qukaatni taukut uitaluteng. 
DEU.1.2	(Ernerrluni qula ataucimek cipluku ayagnarquq Ingrimek Sinai-amek Kadesh Barnea-mun tumekluki qemililria Edom-aam nunii.) 
DEU.1.3	Cali allrakut yuinaak malruurtellragni, erenrin ciuqliatni iralut qula ataucimek cipneratni, Moses-aam qanrutellrui Israel-aam yui tamalkuitnek 
DEU.1.4	Una pillruuq kinguakun 
DEU.1.5	Yuut uitallratni Jordan-aam calaralirnerani, Moab-am nuniini, Moses-aam taringnarcaraa una alerquun qanerluni.
DEU.1.6	“
DEU.1.7	Upluci ayagci. Ayagci qemilegmun Amorite-at nuniitnun, tamalkuitnun-llu Arabah-mi avaqliitnun, qemililriami nunami qerkilngurni-llu nunami, cali-llu Negeb-aamun, imarpiim-llu cen̄iinun, Canaan-aarmiut nuniitnun, Lebanon-aamun-llu, tekilluku kuigpak, Kuik Euphrates-aaq. 
DEU.1.8	Tangerrluku elkartellruaqa nuna ciunerpecen̄un; iterluci piksaguciu nuna 
DEU.1.9	“Taum nalliini wiinga qanellruunga elpecen̄un, ‘Wiinga kiima qaunqesciigaliamci, 
DEU.1.10	 Agayutevci amllerivkaaci, tangerrluku-llu, mat'umi ernermi amllertacirci ayuquq qiliim agyaitun yugyagiavci. 
DEU.1.11	, atavci Agayutiita, amllertacirci tiissitsaarqunek ilaliu, atawaqertelluci-llu, akqutni elpecen̄un aturluku! 
DEU.1.12	Qaillun kiima caliaqsugngasia arturnarqucirci inglukuceci-llu? 
DEU.1.13	Cucuklirci umyuartulrianek, taringumalrianek, elisngalrianek angutnek, tamalkuitnek ilakutellriartarpecen̄ek, wiinga-llu elkarciiqanka ciuliqagten͞gurrluki elpecen̄un.’ 
DEU.1.14	Elpeci-llu kiullruarpecia, ‘Una wani qanellren atuyunarquq wangkutnun.’ 
DEU.1.15	Tua-i ilakellriarpeci ciuliqagtait, umyuartulriit elisngalriit-llu angutet, elkartellruanka ciuliqagten͞gurrluki elpecen̄un, picirkiristen͞gurrluki tiissitsaanun, yuinarnun tallimanun, yuinaak malruk qulmek cipnelegnun, qulnun, atanerruanek-llu, yuullgutkelriani tamiini.
DEU.1.16	“Taum-llu nalliini cuqcistet alerqullruanka, ‘Niicugniciki pinerrlugutait anelgutevci, elluarrlukek-llu cuqeskicikek angun anelgutii-llu, wall'u allaneq elliini uitalria. 
DEU.1.17	Cuqcillerpeciuggun aipaanun ingluarngaituci; niicugniciqaci pikegtaunrilnguut angelriarulriit-llu ayuqluki. Kina akilkarkaunritarci, tua-i-wa cuqciyaraq Agayutem pikngaku; pinerrlugun-llu elpecen̄i arturnarqekan, taitarkaugaci wiinga-llu niicugniciqaqa.’ 
DEU.1.18	Taum-llu nalliini alerqullruamci canek tamalkuitnek atu'urkarpecen̄ek.
DEU.1.19	“Tua-i-llu Mount Sinai-amek ayallruukut tumekluku-llu angelria alingnarqelria yuilquq tangelci ayallemten̄i nunamun qemililriamun Amorite-at nuniitnun, 
DEU.1.20	Wiinga-llu qanellruunga elpecen̄un, ‘Tekituci qemililriamun Amorite-at nuniitnun, 
DEU.1.21	Tangerrluku, 
DEU.1.22	“Tua-llu tamarpeci taillruuci canimnun, qanerluci-llu, ‘Ataki ayagcecilta angutnek ciunemten̄un, paqluku yuvrirnauraat nuna, qanrutniaraitkut-llu nau͡gg'un ayallerkamten̄ek nunarpagnek-llu tekitarkamten̄ek.’
DEU.1.23	“Tamana-llu wangni assirngatellruuq. Tua-llu qula malrugnek cipluku angutnek cucuklillruunga ilavcen̄ek, ataucimek angutmek ilakutellrianek tegutaqlua. 
DEU.1.24	Taukut ayallruut qemililriamun nunamun, tekilluteng-llu Kuignayuanun Eshcol-aam yuvrirluku-llu. 
DEU.1.25	Tegulluteng-llu atsautain nunam ilaitnek tailluki-llu wangkutnun, qanrulluta-llu, ‘Assilriaruuq nuna 
DEU.1.26	“Tau͡gaam elpeci ayagyuumiitellruuci tamaavet, inglulilluci alerquutiinun 
DEU.1.27	Qanemyuugarluci-llu pelatekarpecen̄i, qanerluci, ‘Agayutem eq'ukngamikut anulluta ayautaakut Egypt-aamek, tunenaluta Amorite-anun piunriisqelluta. 
DEU.1.28	Ciin tua-i ayakatarceta? Alingyaaqvagceta. Ayagcetlemta angutet qanrutaakut, “Yuut angenruut sugtunruluteng-llu wangkutni; nunarpait-llu angluteng, asvailkuciumaluteng qilak tekilluku; cali-llu tangellruaput Anakim-aam qetunrai.”’
DEU.1.29	“Tua-llu wiinga qanertua elpecen̄un, ‘Uluryakenriciki alikevkenaki-llu. 
DEU.1.30	 Agayutevci, ciunerpeciuggun ayalalriim ingluliuruciiqaaci, tangvallrucirpecetun tuaten pillrani elpeci pitekluci Egypt-aami, 
DEU.1.31	yuilqumi-llu, tuani tangellruarci qaillun 
DEU.1.32	Tau͡gken mat'umek qanrucimang'e'rpeci ukveqellrunritarci 
DEU.1.33	ciunerpeciuggun ayalalria yuarulluci nani pelatekarvigkarpecen̄ek, kenerkun-llu unugmi apertuutnaluci tumkarpecen̄ek, amirlukun-llu erenrani.
DEU.1.34	“
DEU.1.35	‘Ukut iliita assiilnguulriit yuut atauciunge'rmi tangerrngaitaa assilria nuna akqutkelqa cikiutekarkauluku atavcen̄un, 
DEU.1.36	Caleb-aam tau͡gaam Jephunneh-am qetunraan tangerciqaa, elliinun irniarinun-llu tunciqaqa nuna elliin tutmallra, tua-i-wa maligtellruaku tamalkirrluni 
DEU.1.37	-llu wiinga qenrutellruanga elpeci pitekluci, qanerluni, ‘Elpet-llu tuavet iterngaituten; 
DEU.1.38	Joshua Nun-am qetunraa, nangerngalria ciuqerpeni, iterciquq; eguaqurru, tua-i elliin Israel-aamun piksaguceciiqngaku.’
DEU.1.39	“Tua-llu 
DEU.1.40	Elpeci tau͡gaam, tuiggluci, ayagci yuilqumun Red Sea-m tungiinun.’
DEU.1.41	“Kiullruarpecia-llu, ‘Wangkuta assiilngirtukut 
DEU.1.42	“
DEU.1.43	Tuaten qanellruunga elpecen̄un, elpeci-llu niicugniyuumiitellruuci; ingluliurarci tau͡gaam alerquutii 
DEU.1.44	Amorite-at-llu tamaani qemililriami nunami uitalriit ingluliraiceci malirqerluci-llu evegtaat pilauciicetun, cirlakluci-llu Seir-ami Hormah tekilluku. 
DEU.1.45	Uterrluci-llu qiaguci 
DEU.1.46	“Taumek uitallrulriaci Kadesh-aami amllerni ernerni.
DEU.2.1	“Tua-llu tuiggluta ayagyaqlirtukut yuilqumun tungiinun Red Sea-m, 
DEU.2.2	“
DEU.2.3	‘Maani ayagalci ingrililriami amllerriuq; negetmun ayagci. 
DEU.2.4	Alerqurluki-llu yuut, waniwa ayakatartuci anelgutevci nuniitgun Esau-m qetunrain, Seir-ami uitalriit; ellaita-llu alikeciqaiceci. Taumek murilkekici cakneq. 
DEU.2.5	Ingluliryaqunaciki; tua-i-wa cikirngailamci nuniita iliinek, qang'a, it'garpeci aluatun angtangraan piyuavigkarpecen̄ek, cikiutekellruamku Mount Seir-aaq Esau-mun pikesqelluku. 
DEU.2.6	Kiputarkauguci neqnek ellaitnek akilirluci, neqkangqerrniartuci; mermek-llu cali akilirluku kiputarkauguci merkangqerrniartuci.’
DEU.2.7	“Tua-i 
DEU.2.8	“Tua-i cali ayagtukut, anelgutemten̄ek qetunrainek Esau-m Seir-ami uitalrianek, unilluku Arabah-m tumyaraa Elath-amek Eziongeber-aamek-llu. Caqirrluta-llu ayagluta tungiinun Moab-am yuilqurtaan. 
DEU.2.9	-llu qanertuq wangnun, ‘Arenqiallugcecaqunaciki Moab-armiut, wall'u ingluliryaqunaciki anguyagkun, tua-i Wiinga cikirngailamci nunautiita iliinek, pikarpecen̄ek, cikiutekellruamku Ar-aq qetunrainun Lot-aam pikesqelluku.’” 
DEU.2.10	(Ukut Emim-aat tamaani uitallruut, yuut pinilriit yugyagluteng-llu Anakim-aatun-llu sugtutaluteng; 
DEU.2.11	qanrutkumalalliniut-llu Anakim-aatun Rephaim-aaruluki, tau͡gaam Moabite-at aterpagtelalliniit Emim-aanek. 
DEU.2.12	Horite-at-llu uitalallruyaaqut Seir-ami, tau͡gaam Esau-m kinguvrin tamaaken ayagcetellrulliniit. Piunrirluki-llu, nunaliluteng-llu uitavillratni; Israel-aat pillruciicetun nunaseng piksagutellermeggni, 
DEU.2.13	“Kitaki nangerrluci qerarciu kuiggaq Zered-aaq. Tua-i-llu wangkuta qerararput. 
DEU.2.14	Ayaggaanemten̄ek-llu Kadesh Barnea-mek, qerallemten̄un kuiggaq Zered-aaq allrakut yuinaq akimiaq pingayunlegnek cipluku (38) amllertaut, tamaq'apiarmeng yuulgutkellriit-llu, imkut-wa anguyiurtet piunrillruut, 
DEU.2.15	Tua-i ilumun 
DEU.2.16	“Tua-i-llu anguyiurtet piunriumariata tuquluteng yugnun ilautellermeggnek, 
DEU.2.17	 qanertuq wangnun, 
DEU.2.18	‘Unuamek ayagarkauguci nuniitgun Moab-armiut Ar-aq tumekluku. 
DEU.2.19	Tekiteqataquvciki-llu nuniit Ammon-aam qetunrain, arenqiallugcecaqunaciki inglulirpek'naki-llu, tua-i Wiinga cikirngailamci iliinek nunautiita Ammon-aam qetunrain pikarpecen̄ek, tua-i-wa Lot-aam qetunrainun tunellruamku pikesqelluku.’”
DEU.2.20	(Tamana cali nallunritaat nunakucia Rephaim-anun; Rephaim-aat tamaani uitallruyaaqut, tau͡gken Ammonite-at aterpagtelarait Zamzummim-aanek, 
DEU.2.21	yuut pinilriit yugyagluteng-llu, sugtutaluteng-llu Anakim-aatun; tau͡gaam 
DEU.2.22	Tuaten-llu 
DEU.2.23	Tua-llu ukut Avvim-aat, uitalriit nunarrarni Gaza tekilluku, Caphtorim-aat taillret Caphtor-aamek, piunrillruit nunaliluteng-llu uitavillratni.)
DEU.2.24	“Moab-aq pelluamteggu, 
DEU.2.25	Mat'umi ernermi ayagnirlua qiliim acianelnguut yuut uluryayungevkarciqanka alingengevkarluki-llu elpecen̄ek, niiciiqait qanemcikumallerci uulegciiqut-llu alingluteng elpecen̄ek pitekluci.’
DEU.2.26	“Tua-i wiinga ayagceciunga qanrarkanek yuilquanek Kedemoth-aam Sihon-aamun Heshbon-aam angayuqranun, unayaqluku uitanqegcitmek anguyagyuumiinii, qanerlua, 
DEU.2.27	‘Nunautevkun ayagcessnga; ayagciqua tumyaraq kiingan aturluku, tuiggngaitua tallirpitmun wall'u iqsulirnetmun. 
DEU.2.28	Tun'ivikeciqerpenga neqnek akinek akilirlua, neqkangqerrniartua, cikirlua-llu mermek akinek akilirlua, merkangqerrniartua; kiingan tua-i nunauten tumekluku ciutmurcugyaaqukut, 
DEU.2.29	Esau-m qetunraitun Seir-ami uitalriim Moabite-at-llu Ar-ami uitalriit pivkallruciacetun, qerarnatkamnun Jordan-aaq iterluku nuna 
DEU.2.30	“Tau͡gaam Sihon-aaq Heshbon-aam angayuqra kituusqumanrituq wangkutnun; tua-i-wa 
DEU.2.31	“
DEU.2.32	Tua-llu Sihon-aaq malikluki tamalkuita yun'i an'uq anguyagnaluta nunam Joahaz-aam yaaqsinrilkiini. 
DEU.2.33	-llu Agayutemta taitaa wangkutnun; cirlakellruaput-llu, qetunrai-llu tamalkuita-llu yui. 
DEU.2.34	Taum-llu nalliini tegullruaput tamalkuita nunarpautai piunriqapiggluki-llu tamalkuita nunarpiit, angutet, arnat mikelnguut-llu; iliit pinritevkenaku. 
DEU.2.35	Kuluvautait kiingita tegullruaput, tapqulluki nunarpagnek aklunek tegutellemten̄un. 
DEU.2.36	Aroer-aamek, mengliini Kuignayuan Arnon-aam uitalriim, nunarpagmek-llu uitalriamek kuignayugmi, Gilead-aaq tekilluku, nunarpagtaitellruuq artuq'ngamten̄ek; 
DEU.2.37	Ammonite-at tau͡gaam nuniit mallellrunritarci, Kuigem Jabbok-aam cen̄ek, nunarpiit-llu qemililriami uitalriit, allat-llu 
DEU.3.1	“Tua-llu tuiggluta ayagtukut negetmun Bashan-aam tungiinun; Og-am-llu Bashan-aam angayuqran pairrsaagaakut, anguyagten̄i tamalkuita malikluki anguyagnaluta Edrei-ami. 
DEU.3.2	Tau͡gaam 
DEU.3.3	“Tua-i Og-aq-llu, angayuqra Bashan-aam, tamalkuita-llu yui; 
DEU.3.4	Taum-llu nalliini tegullruaput tamalkuita nunarpautai, nunarpagmek-llu pitangqellruvkenani tegunritlemten̄ek ellaitnek— yuinaat pingayun nunarpiit, tamalkuan Argob-am nunii, angayuqauvia Og-am Bashan-aami. 
DEU.3.5	Tamarmeng-llu makut nunarpiit asvairqumallruut qertulrianek qacarnernek, ikirtuqanek, canirutnek-llu, amiiget kelucarcuutaitnek, cali tamakut ilangqerrluteng nunarrarnek amllernek asvairqutailngurnek. 
DEU.3.6	Piunrirteqapigtaput-llu, Sihon-aaq Heshbon-aam angayuqra pillrucimcetun, piunrirluki tamalkuita nunarpiit, angutet, arnat mikelnguut-llu. 
DEU.3.7	Tau͡gaam tamalkuita kuluviit nunarpiit-llu akluit tegullruaput uayaaqengaqluki.
DEU.3.8	“Tua-i taum nalliini malrugnek Amorite-at atanregketnek, Jordan-aam yaatiini uitalriignek, tegullruarput nuna kuignayuanek Arnon-aam Mount Hermon-aaq tekilluku. 
DEU.3.9	(Sidonian-aat aterpagtelaraat Hermon-aaq Sirion-aamek, tau͡gken Amorite-at Senir-aamek piaqluku.) 
DEU.3.10	Tegullruaput tamalkuita nunat manigcelngurmi uitalriit, tamalkuan-llu Gilead-aaq, Bashan-aaq-llu cali tamalkuan, Salecah-q Edrei-aq-llu tekillukek, nunarpiit angayuqauviani Og-am Bashan-aami.”
DEU.3.11	(Og-aq kiimi angayuqra Bashan-aam uitaqallruuq Rephaim-aat kingunritni; yuunrillermini-llu caquk teggliullruuk. Cali maa-i tangerrnarquk Rabbah-mi Ammonite-at nunarpiitni. Taktalutek it'ganret akimiarunritaraat tekicarpiarluki, iqtutalutek-llu it'ganernek arvinlegnek. Cali maa-i uitalutek Rabbah-mi Ammonite-at nuniitni.)
DEU.3.12	“Taum nalliini nuna man'a piksagucamteggu, tunellruaqa Reubenite-anun Gadite-anun-llu nuna Aroer-aamek, mengliini Arnon-aam kuignayuan uitalriim, avga-llu qemililriim nunii Gilead-aam nunarpagtuumaan; 
DEU.3.13	ilii-llu Gilead-aam, tamalkuan-llu Bashan-aaq, Og-am atanruvia, tamalkuan nunii Argob-am, cikiutekellruaqa Manasseh-m yuin avgitnun.” (Tamalkurmi tamana Bashan-aaq aterpagcimauq nuniinek Rephaim-am. 
DEU.3.14	Jair-am-llu Manasseh-m yuin iliita tamalkuan piksagutellrua nunii Argob-am, tauna Bashan-aaruuq, tekilluku Geshurite-at Maacathite-at-llu nuniita engelii, aterpaggluki-llu nunarraat at'minek, Havvoth Jair-amek, man'a erneq tekilluku cali ateqluku.)
DEU.3.15+DEU.3.16+DEU.3.17	“Machir-aamun-llu tun'aqa Gilead-aaq, Reubenite-anun-llu Gadite-anun-llu tun'aqa nuna Gilead-aamek Arnon-aam kuignayua tekilluku, kuignayuum qukaa engelekluku, Kuik Jabbok-aaq tekilluku, Ammonite-at nunautiita engelii; Arabah ilakluku, Jordan-aaq engelekluku, Chinnereth-aamek imarpia Arabah-m tekilluku, Salt Sea-q, acianun-llu Mount Pisgah-m calaralirnermi uitalriim.
DEU.3.18	“Taum nalliini alerqullruamci, qanerlua, ‘
DEU.3.19	Tau͡gaam nuliaci, mikelnguci kuluvauceci-llu (nallunritaqa amllernek kuluvautengqerrucirci) uitaciqut nunarpagni cikiuteklemni. 
DEU.3.20	Ikayurniaci ilaci Israelite-at piksagutnatkaatnun nuna 
DEU.3.21	“Cali wiinga alerqullruaqa Joshua, ‘Iigpegun tangellruaten qaillun 
DEU.3.22	Aliksaqunaki, tua-i-wa 
DEU.3.23	“Taum nalliini takumcucarallruunga 
DEU.3.24	‘
DEU.3.25	Kitaki piicagtua, wiinga-llu qerarcessnga tangerrnaurqa assilria nuna qemililria Lebanon-aaq-llu Jordan-aam yaatiini.’
DEU.3.26	“Tau͡gaam 
DEU.3.27	Mayurluten kangranun Pisgah-m, kiarten kanaknetmun, negetmun ungalatmun calaratmun-llu. Pinqegcaarluku kiaresgu, tua-i-wa elpet watqapik qerarngailavgu Jordan-aaq. 
DEU.3.28	Tau͡gaam alerquagiu Joshua. Tengrucararru cayailcarluku-llu; tua-i-wa elliin tau͡gaam qerarciqngaku ciuliqaggluki ukut yuut piksagutellratni nuna tangrrarkan.’
DEU.3.29	“Wangkuta-llu uitaukut kuignayugmi akilirnerani Bethpeor-am.
DEU.4.1	“Nutaan-llu Israel-aam yuini, niicugniciki picirkiutet alerquutet-llu elitnaurutenka elpecen̄un, aturluki-llu; unguvanaurtuci, iterluci-llu piksagutnaurci nuna 
DEU.4.2	Elpeci-llu ilangaitarci qaneryaraq alerquutekelqa elpecen̄un, wall'u cali ilangarrngaunaku. Aturciki alerquutai 
DEU.4.3	Iigpeciuggun tangellruarci qaillun 
DEU.4.4	Tau͡gaam elpeci asvaitellerni ukverpeciuggun 
DEU.4.5	“Tangerrluku elicungcallruamci picirkiutnek alerquutnek-llu 
DEU.4.6	Qemangqakiciki aturluki-llu; tua-i umyuartuciquci taringumaluci-llu tangellratni atanruvilget. Ellaita niiskunegteki makut tamalkuita picirkiutet qanerciqut, ‘Ilumun una atanruvik yungqertuq umyuartulrianek taringumalrianek-llu.’
DEU.4.7	“Nani atanruvilegmek pitangqerta agayutengqellriamek canimenaku, 
DEU.4.8	Cali-llu nani pitangqerta atanruvilegmek picirkiutengqellriamek alerquuterluni-llu ellualrianek makucetun alerquutetun ciuqerpecen̄i unuamek nasvallemtun? 
DEU.4.9	Tau͡gaam qaunqici, murilkelluci cakneq elpecen̄ek, iigpeci tangellrit nalluyagucuaraci, ircaqurpecen̄i-llu uitanriryuartut unguvallerpeci taktaciatun. Nallunrirceciu irniarpecen̄un tutgarpecen̄un-llu 
DEU.4.10	qaillun tuani ernermi nangengqallerci 
DEU.4.11	“Qanrutekluku-llu elpeci nangerngallerci caniani ingrim, ekurpallrani ingriq kenermek qilak tekilluku, caqumaluni amirlumek tan'gercetqapigtellriamek. 
DEU.4.12	Tuani 
DEU.4.13	Cali qanrutkaa elpecen̄un akqutni tauna elpecen̄un alerquutekellni atuusqelluku, taukut-wa inerquutet qulen elliin igautellni malrugnun teggalqugnun. 
DEU.4.14	Alerqurlua-llu elitnauresqelluci alerquutnek aturarkarpecen̄ek nunami piksagutarkarpecen̄i.
DEU.4.15	“Taumek murilkici cakneq elpecen̄ek. Tua-i tangellrunrituci elucilegmek tuani ernermi 
DEU.4.16	Taumek assiiruyutekarpecen̄ek elpecen̄ek pilingaituci watqapik cam ayuqiinek: angutnguamek, arnaruamek, 
DEU.4.17	ungungssimek, yaqulegmek, 
DEU.4.18	ciissimek wall'u neqmek. 
DEU.4.19	Cali ciktaarviknaluki wall'u kevgiurnaluki umyuartequcaqunaciki qilagmi tangtukci — akerta, iraluq, agyat-llu. Makut 
DEU.4.20	Tau͡gaam 
DEU.4.21	Cali-llu 
DEU.4.22	Tua-i wiinga tuquarkaugua maani nunami, ayagciigatua akianun Jordan-aam; tau͡gaam elpeci ayagciquci piksagulluku-llu tamana nuna assilria. 
DEU.4.23	Murilkekici elpecen̄ek, nalluyagucuarci akqutii 
DEU.4.24	tua-i-wa 
DEU.4.25	“Irniangellerpeci kinguani tutgarangluci-llu, nunami-llu tamaani ak'allaurrluci, assiilnguq atuquvciu agayutngualiluci elucilirluku canek piciatun, aturluku assiilnguuluku-llu tangvakngaa 
DEU.4.26	tua-i waniwa qayagaagka qilak nuna-llu nallunritesten͞gusqellukek elpecen̄un unuamek, niitenrilkuvciu alerquuteka, piunriumaqapigciiquci maaken nunamek. Tamaani-llu piksagutarkarpecen̄i nunami akiani Jordan-aam ak'anun yuungaunaci. Pinrilqurrunaci piunriumaarkauluci. 
DEU.4.27	Cali 
DEU.4.28	Cali-llu tamaani kevgiurciquci agayutnun muragnun, teggalqunun-llu, yuut unataita piliaritnun, tangerciigalngurnun, niicuilngurnun, neryuilngurnun, naryuilngurnun-llu. 
DEU.4.29	Tau͡gaam tamaantellerpecen̄i yuarciqerci 
DEU.4.30	Nangteqkuvci, makut tamarmeng tuskata elpecen̄un ernerni kinguqlirni, uterciiquci 
DEU.4.31	Tua-i-wa 
DEU.4.32	“Kitaki apqaurutkiciki watua erenret pellullret yuurpailegpeci, erneq ayagneqluku Agayutem pilillra yugmek nunami. Apqaurluci qiliim iquanek iquanun waten angtalriamek piurcimalriartangqellrucianek, wall'u kina niitellrucianek mat'um ayuqiinek. 
DEU.4.33	Nani-qaa yuut niiteqaqsaitut eriniinek agayutem qalartellriamek akuliinek kenrem, elpeci niitellrucirpecetun tau͡gken unguvaluci? 
DEU.4.34	Wall'u nani agayucetangqerta teguilriamek yugnek piknaluki allamek angayuqauvigmek, tuaten 
DEU.4.35	Elpecen̄un man'a nasvaumallruuq nallunritesqelluku 
DEU.4.36	Qilagmek pakmaken elpecen̄un erinani niicetaa ellangcarluci; nunami-llu keneq angelria, elliin pini tangercetaa, niitarci-llu qalartellrani kenrem akuliinek. 
DEU.4.37	Tua-i-wa kenekngamiki ciuliaci cucukluki-llu kinguvrit kinguatgun, anulluci-llu Egypt-aamek tungaunani, angelriakun-llu pinimikun. 
DEU.4.38	Ciunerpecen̄ek au͡g'arluki atanruviit angenrulriit pininrulriit-llu elpecen̄i, itrutnaluci cikiutekluku nuniit kinguvanertaqevkarluku, maa-i tuaten ayuquciatun. 
DEU.4.39	Taumek nallunriciu unuamek umyuarpeciuggun 
DEU.4.40	Taumek aturarkaugaci picirkiutai alerquutai-llu, alerquutekellrenka elpecen̄un unuamek, elluarrluci piurniartuci irniaci-llu kinguvcen̄i, unguvamaniartuci-llu nunami 
DEU.4.41	Tua-llu Moses-aaq allakariuq nunarpagnek pingayunek Jordan-aam calaralirnerani, 
DEU.4.42	tuqucillrem qimagvigkainek, ilani tuquskaku pitsaqa'artevkenaku inglukellruvkenaku-llu, tua-i qimakuni taukut nunarpiit iliitnun unguvani anirturciqaa. 
DEU.4.43	Ukut waniwa nunarpiit: Bezer-aaq yuilqumi manigcelngurmi nunami Reubenite-at qimagvigkaat, Ramoth Gilead-aaq Gadite-at qimagvigkaat, cali Golan-aaq Bashan-aami Manassite-at qimagvigkaat.
DEU.4.44	Waniwa alerquun Moses-aam taqellra Israel-aam yuinun; 
DEU.4.45	makut-llu cali maa-i picirkiutet alerquutet-llu Moses-aam qanrutkellri Israel-aam yuinun Egypt-aamek anellratni. 
DEU.4.46	Akiani Jordan-aam kuignayugmi nalliini Bethpeor-am, nunautiini Sihon-aam angayuqrata Amorite-at. Tauna uitauq Heshbon-aami, Moses-aam Israel-aam-llu yuin cirlakellrat Egypt-aamek anllermeggni. 
DEU.4.47	Cali ellaita tegullruat piksagulluku nunii, Og-am-llu nunautii angayuqrulriim Bashan-aami, ukuk malruk Amorite-at angayuqaqagket uitalutek calaralirnerani Jordan-aam. 
DEU.4.48	Nuna una ayagnirtuq Aroer-aamek uitalriamek mengliini kuignayuan Arnon-aam, tekilluku Ingriq Sirion-aaq (tauna Hermon-aaruuq). 
DEU.4.49	Ilakluku tamalkuan Arabah calaralirnerani Jordan-aam, tekilluku imarpia Arabah-m, Ingrim Pisgah-m aciani.
DEU.5.1	Moses-aam-llu taisqai Israel-aat tamalkuita, qanrulluki-llu, “Yuini Israel-aam, niiciki picirkiutet alerquutet-llu qanrutkarkanka elpecen̄un unuamek. Elitarkaugaci pinritevkenaki-llu maligtaquluki. 
DEU.5.2	 Agayutvut akqut'lillruuq Ingrimi Sinai-ami, 
DEU.5.3	ciuliamten̄un kiingan pivkenani tau͡gaam wangkutnun tamamta maa-i unguvalrianun. 
DEU.5.4	 qalarutellruaci tungaunani tuani ingrimi kenrem akuliinek. 
DEU.5.5	Wii nangerngallrulua akulevcen̄i 
DEU.5.5	“Ellii waten qanertuq: 
DEU.5.6	‘Wii 
DEU.5.7	“‘Allanek Agayutengqerrngaituci ciuqamni.
DEU.5.8	“‘Pilingaituci pikarpecen̄ek agayutnguamek wall'u cam ayuqiinek pakmani qilagmi uitalriim wall'u nunam qaingani uitalriim ayuqiinek wall'u camek camani mermi nunam aciani uitalriim ayuqiinek. 
DEU.5.9	Cikngaituci tamakunun kevgiurngaitaci-llu, tua-i-wa wii 
DEU.5.10	Tau͡gaam kenkutka manilaraqa amlleqapigtellrianun kenkestemnun alerquutma-llu aturtainun.
DEU.5.11	“‘
DEU.5.12	“‘Aturru Sabbath-aaq kenciknarqevkarluku-llu 
DEU.5.13	Ernerni arvinlegni caliarkaten caliaqeciqaten, 
DEU.5.14	tau͡gaam erenret malrunelgat Sabbath-aaq uitayarauguq allakaumalria 
DEU.5.15	Umyuaqiciu kevgaullerci Egypt-aami, cali-llu 
DEU.5.16	“‘Takaqikek aatan aanan-llu, 
DEU.5.17	“‘Tuquciyaqunak.
DEU.5.18	“‘Akusrarutekiyaqunak.
DEU.5.19	“‘Teglegyaqunak.
DEU.5.20	“‘Piciliqengyaqunak ilavnek.
DEU.5.21	“‘Aglumayaqunak nunalgutvet nulirranek, piksuumirpek'naki-llu nunalgutvet enii wall'u nunautii, wall'u kevgai angutet arnat-llu, wall'u ungungssiutai, wall'u caungraan nunalgutvet pia.’
DEU.5.22	“Makut maa-i qaneryarat 
DEU.5.23	“Cali niicavciu erina tailria tungiinek tan'gerem, ingriq ekuallrani, yuullgutkellriit ciuliqagtait ciulirneci-llu wangnun taigut, 
DEU.5.24	elpeci-llu qanertuci, ‘
DEU.5.25	Ciin waniwa tuqullerkamten̄un ataam piqatarceta? Tua-i nallunailngurmek uum kenerpiim piunrirciqaakut. Ilumun nutaan tuquciqukut niitenqigeskumta 
DEU.5.26	Tua-i kitumek yugtangqerta niitellermek eriniinek unguvalriim Agayutem, qanelriamek tungiinek kenrem, wangkuta pillrucimcetun, unguvaluni-llu? 
DEU.5.27	Canianun ayagluten niicarturki tamalkuita 
DEU.5.28	“
DEU.5.29	Waten-tuq kesianek umyuangqelarlit, qigciklua aturluki-llu tamalkuita alerquutenka, elluarrluteng yuunaurtut irniartuumarmeng akwarpak. 
DEU.5.30	Ullagluki qanruski utertesqelluki pelatekaitnun. 
DEU.5.31	Tau͡gaam elpet nangengqa canimni, qanrutniamken tamalkuitnek alerquutnek picirkiutnek-llu elitnaurutkarpenek ellaitnun, aturniarait nunami cikiuteklemni pikesqelluku.’
DEU.5.32	“Kitaki mulngakluci atuqiciki 
DEU.5.33	Piyuaciquci tumiikun 
DEU.6.1	“Tua-llu waniwa alerquutet picirkiutet-llu 
DEU.6.2	Tuaten-llu elpecen̄un qigcigyagutesqelluku 
DEU.6.3	Taumek niiten, Israel-aami, mulngakluten-llu atuqiki elluarrluten yuuniartuten, yugyangluten-llu, 
DEU.6.4	“Elpet Israel-aami: 
DEU.6.5	Kenkarkaugan-llu 
DEU.6.6	Cali makut qaneryarat alerquutekellrenka unuamek umyuarpecen̄i uitaciqut. 
DEU.6.7	Cali-llu ilungluci elitnaurutkeciqaci irniarpecen̄un, qalarutkelarciqaci-llu nevcen̄i aqumgallerpecen̄i, tumyarani-llu piyuagaqavci wall'u mernuinercillerpecen̄i calillerpecen̄i-llu. 
DEU.6.8	Qillruciki unatevcen̄un, aturluki-llu qaurarpecen̄i nallunailkutauvkarluki. 
DEU.6.9	Igauciiqaten-llu maavet ikirtuqam avategkenun iteryaranun-llu.
DEU.6.10	“Tuaten cali 
DEU.6.11	Enet-llu tamakut imartuciqut assilrianek elpeci ellilqenrilkevcen̄ek, mermek-llu elakarluteng elalqenrilkevcen̄ek, naucetaarvigluteng-llu nauceciilqenrilkevcen̄ek. 
DEU.6.12	murilkekici nalluyagucuarci 
DEU.6.13	Qigcikiciu 
DEU.6.14	Allanun agayutnun cauyaqunaci, yuut avaqlirpeci agayutaitnun. 
DEU.6.15	Tua-i allanun agayulaquvci eq'uqertii kenertun elpecen̄un tuciiquq piunrirluci-llu, tua-i-wa 
DEU.6.16	“
DEU.6.17	Pinritevkenaci niisngakiciki alerquutet elliin cikiutekellri. 
DEU.6.18	Caliurluci 
DEU.6.19	anevkarluki inglukesteci tamaaken 
DEU.6.20	“Ukani-llu tekitarkami irniarpeci apqaurciqaiceci, ‘Ciin 
DEU.6.21	Waten qanruskiciki, ‘Wangkuta teguaqellruakut Egypt-aam Angayuqran. 
DEU.6.22	Wangkuta-llu iimteggun tangellruarput calillrani irr'inarqelrianek, cali irranarqelriit tuc'etellrani Egypt-aarmiunun, angayuqratnun, atanerruarinun-llu. 
DEU.6.23	Anutaakut-llu Egypt-aamek maavet taitnaluta cikirnaluta-llu mat'umek nunamek ciuliaput akqellrucimitun tuaten piciqniluni. 
DEU.6.24	Nutaan-llu 
DEU.6.25	Piciuluta niisngakumteki tamalkuita Agayutem alerquutekellri wangkutnun, ilukegcitkeciqaakut.’
DEU.7.1	“
DEU.7.2	Cali 
DEU.7.3	Kassuusngaituci-llu ellaitnun, panici-llu cali uingevkarngaitaci tamaaken nulirkaitnek-llu qetunrarpeci ellaitnek pingaunaci. 
DEU.7.4	Tua-i-wa iqlutmuruciiqngatki irniaci maligtaquillratnek wangnek, kevgiungevkarluki allanun agayutnun. Tuaten pikuvci, 
DEU.7.5	Kitaki navguqiciki ekuaviit tamakut piit, ciqumlluki teggalqut napartait, iqulluki agayutnguarata Asherah-m nallunailkutai, ekualuki-llu agayutnguarit. 
DEU.7.6	Tuaten pikici waten 
DEU.7.7	“Allani-llu yugyanrucirci pitekluku kenkenritaaci cucukluci-llu; elpeci ikgellrullruuci allani angayuqauvilegni. 
DEU.7.8	Tau͡gaam 
DEU.7.9	Neq'akiciu 
DEU.7.10	Tau͡gaam pinritevkenani anucimirqecetaarciqai eq'ukesten̄i. 
DEU.7.11	Kitaki pinritevkenaci ayuqucirtuutet maligngaciki; niisngaluki-llu alerquutet cikiutekellrenka elpecen̄un unuamek.
DEU.7.12	“Alerquutet makut niicugnikuvciki niisngaluki-llu, nutaan 
DEU.7.13	kenkarkaugaaci atawaqertelluci-llu cali-llu yugyangevkarluci irnialingevkarluci-llu. Naucetaarvici-llu naugiluaqercetaqluki, mukaarkautengqelararkauluci, cali-llu wine-anek, olive-aat-llu uquitnek. Cali atawaqercetarkauluci cikirluci amllernek kuluvagnek qusnginek-llu. Atawaqautnek makunek cikirciqaaci tuani nunami akqutkellermini ciuliarpecen̄un cikiutekciqniluku. 
DEU.7.14	Yuut allat nunami elpecicetun pitalriamek atawaqercecimangaitut. Ilasi atauciunge'rmi, ungungssiuteci-llu irniyuilngurmek ilangqerrngaituq. 
DEU.7.15	-llu naulluutmun pivkarngaitaaci. Egypt-aami-llu assiitellriit cirliqutet nallunritelci elpecen̄un tut'essngaitai, inglukestevcen̄un tau͡gaam. 
DEU.7.16	Piunriqiciki tamalkuita angayuqauvilget 
DEU.7.17	“Umyuarpeciuggun-llu qaneryaqunaci, ‘Ukut yuut amllenruut wangkutni tavaqaa cirlaknauput.’ 
DEU.7.18	Alikenriciki tamakut, tau͡gaam neq'akiciu qaillun 
DEU.7.19	Neq'akiciki-llu alingnarqellriit cangerliit iivciuggun tangelci, imkut-llu irr'inarqelrialiat irranarqelriit-llu, pinia-llu 
DEU.7.20	Cali 
DEU.7.21	Taumek uluryakngaitaci tamakut yuut; tua-i-wa 
DEU.7.22	 Agayutevci ayagceciiqai tamakut angayuqauvilget carraugurluki. Ataucikun piunrirciigaciiqaci, tua-i-wa tuaten pikuvci yuilqum ungungssii amllericiqngata alingnariluteng elpecen̄un. 
DEU.7.23	 inglukesteci elpecen̄un tunciqai, umyugairuceciiqai-llu piunrirnatkaatnun. 
DEU.7.24	Cali-llu elliin angayuqat cikiutekciqai elpecen̄un. Tuquciiqaci, umyuaqumangairulluteng-llu. Yuum atauciunge'rmi ingluliurciigaciiqaaci, tamalkuita piunrirciqngavciki. 
DEU.7.25	Agayutnguarit ekuakiciki. Ayariyaqunaciki qaingitni uitalriit qerrirlit suulutaat-llu, teguyaqunaciki-llu piknaluki. Tuaten pillerkarci aarnarquq, tua-i-wa 
DEU.7.26	Agayutnguamek-llu itrusngaituci nevcen̄un, ayuqiinek aniqlaamallrata pimayuartuci. Eq'ukarkaugaci caunrillekluki-llu tamakut agayutnguat, tua-i-wa 
DEU.8.1	“Pinritevkenaki niisngakiciki tamalkuita alerquutet elpecen̄un cikiutekellrenka unuamek, unguvaniartuci yugyangluci-llu piksagulluku-llu nuna 
DEU.8.2	Neq'akiciu qaillun 
DEU.8.3	Kainiqevkallruaci, nutaan-llu cikirluci neqkarpecen̄ek manna-mek, elpeci ciuliarpeci-llu ciungani nereksailkevcen̄ek. Waten ellii pillruuq nallunriisqelluku elpecen̄un yuum kelipaqainarkun unguvangailucia, tau͡gaam tamalkuitgun 
DEU.8.4	Aturaci qaivcen̄i nangeksaitellruut, it'gaci-llu puvyuunateng tamakuni yuinaagni malrugni allrakuni. 
DEU.8.5	Nallunriciu kitaki 
DEU.8.6	Taumek tuaten pilaqici 
DEU.8.7	 Agayutevci iluvautaaci nunamun naungignarqellriamun. Kuigtalegmun mermek-llu ulvelriartalegmun, nunam-llu aciakun kuiggartalegmun, qurrlurluteng kuignayugni qemini-llu. 
DEU.8.8	Tamana nuna naugilartuq mukaarkanek, atsanek-llu ayuqenrilngurnek. Cali pitarluni olive-aanek neqnirqelriamek-llu evegtaat neqaitnek. 
DEU.8.9	Tuani kailarngaituci camek-llu enuqisngaunaci. Teggalqurri cavigmek pitangqertut, qemiinek-llu elagyugngaluci tegglimek punernermek. 
DEU.8.10	Nerlarciquten camirrluten, quyavikciqan-llu 
DEU.8.11	“Murilkekici nalluyagucuarci 
DEU.8.12	Camirrluten nerlaquvet, eneliluten-llu assilrianek uitavigkarpenek, 
DEU.8.13	cali-llu kuluvauteci qusngiyagauteci-llu wall'u akiuteci suulutaaruteci-llu amllerikata, (wall'u tukuureskuvci), 
DEU.8.14	murilkekici umyuarci quyigiyuartuq nalluyagulluku-llu 
DEU.8.15	Elliin ciuliqagtellrukiici angelriakun pillugnarqellriakun yuilqukun ciissirpalilriakun. Tamaani-llu kinreskiini mertailngurmi nunami elliin meq qurrlurcet'lallrua qiurmek. 
DEU.8.16	Nerevkaraqluci-llu tamaani yuilqumi manna-mek ciuliarpeci cauciilkiitnek, elpecen̄ek picalqukenriisqelluci naspaanaluci-llu, tau͡gaam iquani atawaqercetnaluci cikirluci assilrianek. 
DEU.8.17	Taumek elpeci umyuarteqerkaunrituci tukuurcukluci pingnatullerpeciuggun pinirpeciuggun-llu. 
DEU.8.18	Neq'akiciu elliin 
DEU.8.19	Nalluyaguteqaqsaunaciu 
DEU.8.20	Elpeci niisnganrilkuvciu 
DEU.9.1	“Niici yuini Israel-aam! Unuamek qerararkaurtarci Jordan-aaq yirluku-llu nunautiit angayuqauvilget pininrulriit elpecen̄i. Nunarpait ang'ut, avaperuterluteng quyikapigtellrianek. 
DEU.9.2	Tamakut yuut sugtuut pinirluteng-llu; yugpaugut, elpeci-llu niitellruuci yugmun akiurciigatniluki. 
DEU.9.3	Tau͡gaam watua tangerciqerci tungaunaci 
DEU.9.4	“Tua-llu 
DEU.9.5	Elluarucirci wall'u piciulriamek atuucirci pitekluku nuniit tamana piksaguteqatanritarci. Elliin anciiqai inerciigalata, akqutkellni-llu aturnaluku ciuliarpecen̄un, Abraham-aamun, Isaac-aamun Jacob-aamun-llu. 
DEU.9.6	Nallunriciu 
DEU.9.7	“Neq'akiciu nalluyagutevkenaku-llu eq'uqercecilallerci 
DEU.9.8	Tuaten-llu cali Ingrimi Sinai-ami 
DEU.9.9	Ingrimun-llu mayullruunga ciuniuryarturlukek manigcimalriik teggalquk igaumalriik akqutkellranek 
DEU.9.10	Nutaan-llu 
DEU.9.11	Iquatni-llu yuinaak malruk erenret unuut-llu 
DEU.9.12	“Tua-llu 
DEU.9.13	“
DEU.9.14	arulairtengnaqsaqunii, piunrirnianka ukut kitumun umyuaqerkaunrirtelluki. Nutaan wii elpeggun angayuqauvik piurrnaurqa ukuni angenrulria pininrulria-llu.’
DEU.9.15	“Tua-i tuigglua atrallruunga ingrimek, ang'aqlukek malruk akqutem igausngaviik. Tuani keneq ingrimek tuaken pillruuq. 
DEU.9.16	Tangrraqa-llu ak'a narurtelliniksi alerquun 
DEU.9.17	Tua-i tuani ciuqerpecen̄i egtagka teggalquk manigcimalriik naveglutek-llu ciqumlutek. 
DEU.9.18	Tua-i-llu palurrlua ataam ciuqerranun 
DEU.9.19	Wii alingellruama 
DEU.9.20	Cali 
DEU.9.21	Tauna-llu assiitellria — kuluvaguaq cavigmek piliallerci — egtaqa kenermun, ciqumlluku-llu passilluku urr'artun pitariluku; eggluku-llu qamllera kuiggaarmun qurrlulriamun ingrimek.
DEU.9.22	“Cali-llu Taberah-mi, Massah-mi, Kibroth Hattaava-mi-llu, eq'uqercetellruarci 
DEU.9.23	Ayagcetellrani-llu Kadesh Barnea-mek alerqurluci ayagluci piksagucartuusqelluku nuna cikiutekarkani elpecen̄un, tuani cali inglulitellruuci; cacetuqutekellrunritarci niitellruvkenaku-llu. 
DEU.9.24	Tua-i maaten nallunriramci inglulitaalriaruluci 
DEU.9.25	“Taumek wii palungqallruunga 
DEU.9.26	Piicagtua-llu 
DEU.9.27	Neq'akiki kevgaten Abraham-aaq, Isaac-aaq, Jacob-aaq-llu; ukut-llu yuut tangvanrilki pamaitellratgun, yurrluullratgun, assiilngillratgun-llu. 
DEU.9.28	Egypt-aarmiut waten qanerciqngata, “Tua-i-wa 
DEU.9.29	Tua-i elpet ukut yukngavki, cucukellruavki nakmiin yuk'arkauluki anutellruavki Egypt-aamek pinirpegun artuqailucirpegun-llu.’
DEU.10.1	“Tua-llu taum nalliini 
DEU.10.2	Nutaan wii igarciqua taukugnun manigcimalriignun teggalqugnun igautellemnek ciuqliignun navvlerpet. Nutaan taukuk yaassiigmun ekniagken.’
DEU.10.3	“Tua-i wii yaassiilillruunga muragagnek acacia-gnek teggalqugnek-llu mamcartellriignek ciuqliigtun ayuqellriignek, nutaan-llu mayurlua ingrimun taukuk teggalquk tegumiaqlukek. 
DEU.10.4	Taukugnun-llu teggalqugnun igartuq, ciuqlirmek igallerminek, qulnek alerquutnek, elliin 
DEU.10.5	tuigglua-llu ingrimek atrartua. Taukuk-llu igarviik ellillruagka yaassiigegnun piliallemnun; tua-i tuantaurtuk 
DEU.10.6	(Israel-aam-llu yui ayagtut tuaken Jaakan-aam elakain nuniitnek Moserah-mun. Tuani Aaron-aaq tuquuq tuani-llu tungmagcimaluni, qetunraan-llu Eleazer-aam enii teguluku agayulirten͞gurrluni. 
DEU.10.7	Tuaken-llu ayagtut Gudgodah-mun, tuaken-llu Jotbathah-mun, nunamun mel'ilriamun. 
DEU.10.8	Taum nalliini 
DEU.10.9	Taumek Levi-aq ilani-llu akurtullrunrilnguut nunamek allat ilakellriit pillruciicetun; akurtullruameng piunarqucimek 
DEU.10.10	“Uitallruunga-llu ingrimi ernerni unugni-llu yuinaagni malrugni ciuqlirmi pillrucimtun. 
DEU.10.11	-llu qanrutaanga, ‘Upluten ayii ciunratgun yuut, ayagnaurtut piksagucarturluku nuna akqutkelqa ciuliaritnun cikiutekciqniluku.’
DEU.10.12	“Watua, Israel-aami, qaillun 
DEU.10.13	niisngaluki tamalkuita alerquutai. Wiinga cikiutekanka elpecen̄un unuamek piluaqautekesqelluki. 
DEU.10.14	 pikngaki quyinkacagaungraata qiliit; nuna-llu cali elliin pikaa ca-llu tamalkuan nunam qaingani uitalria. 
DEU.10.15	Tau͡gken 
DEU.10.16	Kitaki wak'nirnek niisngakiciu 
DEU.10.17	Tua-i 
DEU.10.18	Elluarrluteng aulukumanritlerkaat murilkelaraa elliraat aipainret-llu; kenkelarai allanrulriit nunamten̄i, cikiraqluki neqkaitnek atu'urkaitnek-llu. 
DEU.10.19	Taumek kenkiciki allanrulriit, tua-i-wa elpeci-llu allanrullruavci Egypt-aami. 
DEU.10.20	Takaqiciu 
DEU.10.21	Nanrarciu ellii, Agayutkarci. Tungaunaci tangellruaci angelriit irr'inarqelriit caliallri elpeci pitekluci. 
DEU.10.22	Ciuliaci ayallermeggni Egypt-aamun yuinaat pingayun qulnek cipluku (70) amllertallruut. Tau͡gaam maa-i 
DEU.11.1	“Kenkiu 
DEU.11.2	Neq'akiciu unuamek elitellerci ayuqucianek 
DEU.11.3	irr'inarqelrialiari-llu. Tangellruarci-llu qaillun pillra Angayuqranun Egypt-aam tamiin-llu nuniinun. 
DEU.11.4	Tangellruarci piunririllra tamaitnek anguyagtainek Egypt-aam, horse-aartuumaita qecuqitevkarluki imarpigmi Red Sea-mi elpecen̄ek malirqallratni. 
DEU.11.5	Nallunritarci-llu qaillun elpecen̄ek aulukillra tamaani yuilqumi maavet tekipailegpeci. 
DEU.11.6	Nallunritarci-llu cali qaillun pillra Dathan-aamun Abiram-aamun-llu, qetunraagkenun Eliab-aam, Reuben-aam yuini; qaillun tamarmeng takuatni nuna qupellrulria, taukut-llu igcata nunam patuluki, tapqulluki ilakutait, pelatekait, kevgait, ungungssiutait-llu. 
DEU.11.7	Tua-i elpeci tangellruuci makunek irranarqelrianek 
DEU.11.8	“Niisngaciu tamalkuan alerquutekelqa elpecen̄un unuamek. Nutaan piningqerrniartuci qeraryugngariluci nunamun piknaluku ullakevcen̄un. 
DEU.11.9	Tua-i uitaciquci ak'anun assilriami naungignarqelriami nunami 
DEU.11.10	Nuna tamana piksagutarkarci ayuqenrituq nuniitun Egypt-aam uitavikellerpeci. Tuani nauceciigaqavci mukaarkanek cakviurluci calilallruuci mertengnaqluki naucetaarviit. 
DEU.11.11	Tau͡gaam nuna itrarkarci ingringqertuq kuignayugluni-llu, merqumaaqluni ellallugkun. 
DEU.11.12	 Agayutevci auluk'laraa tamana nuna murilkaqluku-llu allrakuq kassugluku.
DEU.11.13	“Taumek kitaki niisngakiciki alerquutet elpecen̄un cikiutekellrenka unuamek; kenekluku 
DEU.11.14	Tuaten pikuvet elliin ellallircet'larciqaa nunavnun pinariaqan, uksuarmi cali-llu up'nerkami, quyurcilaasqelluten mukaarkanek, wine-arkanek, uquuciarkanek-llu olive-aanek. 
DEU.11.15	Nunauten-llu naugivkalarciqaa canegnek, neqkaitnek kuluvagpet; elpet-llu nerlarciquten camirrluten. 
DEU.11.16	Tau͡gaam iqlutmurucecimayaqunak, avvluten 
DEU.11.17	Tuaten pikuvet 
DEU.11.18	“Neq'akiki makut alerquutet ilukegcitekluki-llu. Qillrulluki tallirpenun aturluki-llu qaurarpeni nalluyagucailkutekluki. 
DEU.11.19	Elitnaurutkiki irniarpenun. Qalarutkaqluki enevni uitaaqavet ayaumang'e'rpet-llu, mernuinercillerpeni calillerpeni-llu. 
DEU.11.20	Igaulluki enevet amiigan caniqaagkenun ikirtuqerpenun-llu. 
DEU.11.21	Nutaan unguvamaciquten irniaten-llu nunami 
DEU.11.22	“Tua-i atungnaqu'urquvciki tamalkuita alerquutekellrenka elpecen̄un atuusqelluki, kenekluku 
DEU.11.23	nutaan 
DEU.11.24	Tamalkuan nuna tumllerci pikciqerci. Nuna pikarci ayagnirciquq yuilqumek ungalalirnermi Lebanon-aam ingrii tekilluki neglirnermi cali-llu Kuigmek Euphrates calaralirnermi imarpik Mediterranean kanaknelirnermi tekilluku. 
DEU.11.25	Natmun tamiin ayallerpecen̄i tamaani nunami, 
DEU.11.26	“Tangerrluku unuamek cucuklillerkarpecen̄ek piamci; aipaa atawaqautnguluni aipaa-wa aniqlaan. 
DEU.11.27	Atawaqautmek cucuklirciquci 
DEU.11.28	tau͡gken aniqlaatmek cucukiluci makut alerquutet atunrilkuvciki avvluci-llu allanun agayutnun nallukevcen̄un agayularnaluci. 
DEU.11.29	Cali 
DEU.11.30	(Ukuk malruk ingrik uitauk kanaknelirnerani Kuigem Jordan-aam, nunautiitni Canaan-aarmiut, uitaluteng kuignayuani Jordan-aam. Tamaantut kanaknalirnermi yaaqsigpek'naku napa Moreh, nunarraam Gilgal-aam yaaqsinrilkiini.) 
DEU.11.31	Elpeci qerararkaurtarci Jordan-aaq piksagulluku-llu nuna 
DEU.11.32	pinritevkenaci niisngakiciki tamalkuita alerquutet cikiutekellrenka elpecen̄un unuamek.
DEU.12.1	“Makut maa-i picirkiutet niisngaarkaci unguvallerpeci taktaciatun uitallerpecen̄i nunami 
DEU.12.2	Nunami tamaani piksagutarkarpecen̄i piunriqiciki tamalkuita yuut agayutmeggnun agayuvikelallrit ingrini, qemini, napat-llu cungagcetellriit aciatni. 
DEU.12.3	Navguqiciki ekuaviit ciqumlluki-llu qigcikekait teggalqut napartat. Ekualuki-llu alailutai agayutnguam Asherah-m cali-llu piqertuarluki iqulluki agayutnguarit, agayunqiggviirluki tamakut nunaitni.
DEU.12.4	“Agayuksaunaci 
DEU.12.5	Nunautaita ilakutellriit akunlevcen̄i iliitnek 
DEU.12.6	Tuavet ekuagarkat elliiteci allat-llu taitelarciqaci: qulngurutet elliitet, cikiutet-llu akqutkelci 
DEU.12.7	Tuani ciuqerrani 
DEU.12.8	“Tauna tuaten pillerkarci tekiskan, maa-i ayuqucirci ayuquciqsaqunaciu. Una-wa tekilluku assiryukelci umyuarpeciuggun aturluku piavci. 
DEU.12.9	Tua-i-wa tuaten pilriaci iteqsailavciu nuna 
DEU.12.10	Jordan-aaq Kuik qeraquvciu 
DEU.12.11	 cucuklirciquq ataucimek agayuvigkamek ellminun, tuavet-llu taitelarciqaci elliinun tamalkuita wii alerquutekellrenka: ekuagarkat elliiteci allat-llu, tamalkuita qulngurutet elliitet, cali cikiutet akqutkelci 
DEU.12.12	Nunaniryukici tuani ciuqerrani, ilakluki irniaci, kevgaci, Levite-at-llu uitalriit nunavcen̄i; tua-i-wa Levite-at nakmiin pimeggnek nunautengqerrngailata. 
DEU.12.13	Elliitnek-llu ekuagingaituci piciatun piyullerpecen̄i. 
DEU.12.14	Tau͡gaam ekuagiarkauguci ataucimi 
DEU.12.15	“Tau͡gaam tuquciyugngauci nerluci-llu ungungssiutevcen̄ek nunavcen̄i piyugtacirpecetun 
DEU.12.16	Tau͡gaam elpeci ner'arkaunritarci augat; nunamun kuv'arkaugarci mertun. 
DEU.12.17	Ca-llu elliiteklerci nerumaarkaunrituq uitavigpecen̄i: mukaarkaunge'rmi, wall'u wine-aq, wall'u olive-aat uquat, wall'u ungungssiutevci irniqarraarutait, wall'u cikiutet akqutkelci 
DEU.12.18	Tau͡gaam neryugngaaci ciuqerrani 
DEU.12.19	Pinritevkenak-llu nallungualarngaitaten Levite-at unguvarpet taktaciatun nunavni.
DEU.12.20	“Tua-llu 
DEU.12.21	Tauna-llu cucukumalria agayuvigkaq yaaqsissiyaakan, tua-i piyugaqavci tuqucilarciquci piciatun kuluvagmek wall'u qusngiyagarmek 
DEU.12.22	Kina imna menuliumang'e'rmi menuileng'e'rmi-llu nerciquq kemegmek, nerlaucirmitun kemganek tuntum. 
DEU.12.23	Neryaqunaci tau͡gaam kemegmek augtuumaan, tua-i auk unguvakngaku, ner'arkaunritarci-llu tamana unguvaulria kemegmun tapqulluku. 
DEU.12.24	Auk ner'arkaunritarci; tau͡gaam kuv'arkaugarci nunamun mertun. 
DEU.12.25	Alerquun una atuquvciu 
DEU.12.26	Taiciki tuavet cucukumalriamun agayulallerkarpecen̄un elliitet cikiutekaci-llu akqutkumalriit 
DEU.12.27	Elliitekiciki-llu tuani ekuagarkat qamlluteng ekuamaarkaulriit 
DEU.12.28	Niisngaciki pinritevkenaki tamalkuita alerquutellrenka elpecen̄un, assirluci piurniartuci kinguveci-llu ukanirpak, tua-i-wa tuatnakuvci piciulria aturciqngavciu ilukegcitkekii-llu 
DEU.12.29	“
DEU.12.30	 piunriumarikaki tamakut angayuqauvilget, mulngakekici maligtaqungyuaci agayuyarait, tuaten pillerkaq aarnaqngan. Paqnayugluci-llu kangiituqsaunaku qaillun agayulallrat agayutmeggnun, umyuarteqluci elpeci-llu agayulauciicetun pinaluci. 
DEU.12.31	Agayuyaqunaci 
DEU.12.32	“Alerquutekellrenka tamalkuita atuqiciki; ilangaitaci-llu wall'u ilangarrluki.
DEU.13.1	“Prophet-aam wall'u qavangunek nalqigcitulim aipaagni akqeciqaaten irr'inarqelriamek, 
DEU.13.2	tuaten pillermikun eguaqurnaluten agayulangellerkarpenun agayutnun ciungani ciktaarvikeksailkevnun. Akqutkellra tamana piciurtengraan 
DEU.13.3	niicugniyaqunaku tauna. 
DEU.13.4	Maligtaquu 
DEU.13.5	Tau͡gaam tuquski qavangunek nalqigcitulit prophet-aat-llu qanrutesteten 
DEU.13.6	“Tua-i-llu-wa anelgutkeng'e'rpeni, qetunraq'nge'rpeni, panikeng'e'rpeni wall'u nuliarpet kenkek'ngarpet yugnikek'ngarpet-llu, aassaqluni eguaqurciqaaten agayusqelluten allanun agayutnun, elpeci wall'u ciuliarpeci agayuvikeksailkevcen̄un. 
DEU.13.7	Iliita-llu unayaqciqaaten agayusqelluten agayutaitnun canivni uitalriit, wall'u agayutaitnun yaaqvani uitalriit. 
DEU.13.8	Tau͡gaam unakevkaryaqunak; niicugniyaqunaku-llu. Takumcuksaqunaku wall'u yurnakluku wall'u iirluku tuatnallra. 
DEU.13.9	Tau͡gaam tuqutarkaugan! Ciumek elpet teggalqumek milqaqiu, allanun-llu cali miluquvkarluku. 
DEU.13.10	Teggalqunek miluquluku tuquciu! Iqlutmurutengnaqngaci maligtaqullerpecen̄ek 
DEU.13.11	Tamana-llu tuaten pillerci niiciiqaat Israel-aam yuin, alingluteng-llu tuaten ayuqellriamek assiilngurmek pinqiggngaitut.
DEU.13.12	“Tua-llu uitainanerpecen̄i nunani 
DEU.13.13	yuut ilait yurrluulriit angayuqauvigpeci iluani nunalgutmeggnek iqlutmuruciniluki, agayulangevkarluki agayutnun ciungani piksailkevcen̄un. 
DEU.13.14	Ilungluten apqaurciquten kangingengnaqluku tamana; piciullinikan tamana, tuaten ilumun pilriartangqellinikan, 
DEU.13.15	tuquciiqaci yuut tamalkuita tuani nunani ungungssiutait-llu tamalkuita. Piunriqiciu tauna nuna tamalkuan. 
DEU.13.16	Quyurrluki-llu tamakut yuut akluit nunat qukaatnun. Nutaan ekuavkarniarci nuna tauna iluanelnguut-llu tamalkuita elliitekluki 
DEU.13.17	Tegucaqunaci-llu pikarpecen̄ek tamaaken piunriumaarkanek, nutaan 
DEU.13.18	niisngakuvciki tamalkuita alerquutai cikiutekellrenka elpecen̄un unuamek, pisqutii-llu maligtaquluku.
DEU.14.1	“Elpeci yukaaci 
DEU.14.2	 Agayutevci pikaaci; elliin cucukellruaci nakmiin yuknaluci akuliitnek yuut amlleqapigtellriit nunami.
DEU.14.3	“Neryaqunaci camek 
DEU.14.4	Makut maa-i nerlarciqaci ungungssiaraat: kuluviit, qusngit, qusngirngalnguut, 
DEU.14.5	tuntut, yuilqurmiutaat qusngit qusngirngalnguut-llu, tunturngalnguut antelope-at, 
DEU.14.6	allat-llu ungungssiaraat avgumalrianek cetumqulget cali neqmeggnek tamuanqigtetulit. 
DEU.14.7	Ca ungungssiar nerumangaituq tau͡gaam tamakut avgumalrianek cetumqulget cali-llu igglermeggnek tamuanqigtetulit. Makut maa-i ner'arkaunrilkeci: ungungssit qulugtellriit, qayuqegglit, uiret-llu. Menuurrnarqelriaruluteng pimaut tamuanqigtelange'rmegteki nerelteng, cetumqurrit avgumanrilata. 
DEU.14.8	Cali-llu sitiinkaat, cetumqungqeng'e'rmeng avvingalrianek tamuanqigcuilatki nerelteng. Makut ungungssit neryaqunaciki agtuqsaunaki-llu temait nalaaqata.
DEU.14.9	“Nerlaqici neqnek qeltelegnek nakrut'legnek-llu, 
DEU.14.10	tau͡gaam mermi uitalria nakrutailnguq qeltailnguq-llu nerngaitarci; menuulriaruuq elpecen̄un.
DEU.14.11	“Neryugngauci-llu piciatun menuilngurnek yaqulegnek. 
DEU.14.12+DEU.14.13+DEU.14.14+DEU.14.15+DEU.14.16+DEU.14.17+DEU.14.18	Tau͡gaam makut maa-i yaqulget ner'arkaqenrilkeci: miterviit, kenriiret, qakurtat, eskaviat, tulukaruut, naruyat, unuirat-llu. Cali allat makut yugtun atrilnguut: buzzard-aat, vulture-aat, ostriches-aat, stork-aat, heron-aat, pelican-aat, hoopoes-aat, bat-at.
DEU.14.19	“Tamarmeng yaqungqellriit ciissit menuulriaruut; neryaqunaciki. 
DEU.14.20	Tau͡gaam menuilngurnek ciissinek neryugngauci.
DEU.14.21	“Neryaqunaciu ungungssiar ca piciinaku tuqulleq. Allanret tau͡gaam nunavcen̄i uitalriit neryugngaat tauna, elpeci-llu allanernun tunyugngaluku. Tau͡gaam elpeci 
DEU.14.21	“Keniryaqunaciu piyagaq qusngiyagaq qusngirngalnguq-llu aaniin milganek mirluku.
DEU.14.22	“Allakarilaqici qulngurutaitnek naucetaarpeci allrakut tamalkuita. 
DEU.14.23	Nutaan-llu ayagluci tuavet 
DEU.14.24	Tauna-llu cucukumalria agayularvigkarci nunavnek yaaqsissiyaakan ayaucikuvet tuavet naunrarnek 
DEU.14.25	Tuneniaqekiki naunrauteten akiit-llu ayaulluki tuavet cucukumalriamun agayuvigmun. 
DEU.14.26	Taukut akit aturluki kipuskina camek piyullerpenek — kuluvagnek, qusnginek, wine-amek, wall'u tuknilriamek merkamek, camek-llu neryullerpenek — nutaan tuani ciuqerrani 
DEU.14.27	“Levite-at tau͡gaam nalluyagusngaitaci uitalriit nunavcen̄i, nunamek avgucimallrunrilata. 
DEU.14.28	Allrakut pingayuurtaqata qulngurutait naucetaarpeci iluvautelarciqaci qemaggluki-llu nunavcen̄i. 
DEU.14.29	Makut neqkat Levite-at pikaqait nunautailameng, allanret-llu cali-llu elliraat aipainret-llu nunavcen̄i uitalriit. Aqvat'larniartut enuqairulluteng. Waten pikici 
DEU.15.1	“Nangellrani allrakut malrunelgurutiita perrilarciqaci yuut elpecen̄i akiilnguit. 
DEU.15.2	Waten pimalarciquq: Kina navriskengellrukuni Israel-aarullgutminun perrirciqai tamakut akiilnguut. Akiilnguit tamakut tegungnaqngaitai, tua-i-wa 
DEU.15.3	Allaneq akiilnguinek elpeni akilicivkarciqan, tau͡gaam nunavni yuullguten akiilngungqerqan elpeni akilicivkarngaitan.
DEU.15.4	“
DEU.15.5	niisngakuvciu aturluki-llu tamalkuita alerquutekellrenka elpecen̄un unuamek. 
DEU.15.6	 atawaqerceciiqaaci akqellrucimitun. Amlleret angayuqauvilget navrit'larciqaci akinek, tau͡gaam elpeci navralarngaunaci ellaitnek; cali amlleret angayuqauvilget ataniumaciqaci, tau͡gken elpeci iliita ataniumangaunaci.
DEU.15.7	“Nunarraat iliitni nunami 
DEU.15.8	Tau͡gaam qunuvkenak navriskiu nurutellra cuqluku. 
DEU.15.9	Navricuumiicaqunaku-llu camek piyullranek akiilnguut perriryaraat canimellirniluku. Tuaten umyuarrliqlerkan murilkekiu. Navricuumiilkuvni qayagaurutkeciqaaten 
DEU.15.10	Cikiqiu nagutaunak qunuvkenak-llu, 
DEU.15.11	Israel-aat ilaitnek arrsaulriartangqerrlainalarciquq, enuqilluteng, taumek alerquramci qunuunaci pilaasqelluci tamakunun.
DEU.15.12	“Ilasi-llu Israelite-aq, angun wall'u arnaq, kiputeskan elpenun kevgaqesqelluni, pegciiqan kevgauvkarraarluku elpeni allrakuni arvinlegni. Allrakut malrunelgat tekiskan peggluku ayagceciiqan. 
DEU.15.13	Pegeskuvgu-llu ayagcecaqunaku nangrraan. 
DEU.15.14	Cikiqiu qunuvkenak tamakunek 
DEU.15.15	Neq'akluku teguaruluci kevgaullerci Egypt-aami, 
DEU.15.16	“Tau͡gaam kevgan ayagyuumiilkan kenekngamiten ilaten-llu, elpeni-llu uitayugcaliluni, 
DEU.15.17	nutaan elpet cingikellriamek tegulluten ciutiikun kapciqan ikirtuqamun assipiulluku; nutaan elpet kevgaqerkaurciiqan kesianek. Arnaq-llu kevgan tuaten cali piarkauluku. 
DEU.15.18	Kevgarpenek-llu pegcikuvet camek umyuarpegun cangayuutengqerrsaqunak, tua-i-wa allrakuni arvinlegni kevgiullruaten, akikillruluni akilirluku calistengqellerkami. Waten pikina 
DEU.15.19	“Allakarikici 
DEU.15.20	Allamiaquaqan makut nerlarciqaci ilaci ilakluki 
DEU.15.21	Tau͡gaam tamakut ungungssiaraat natlugnengqerqata, ipiggliqluteng wall'u cikmiumaluteng wall'u allamek assinrilngurmek natlugnerluteng, elliiteksaqunaciki ekuagarkauluki 
DEU.15.22	Kingunerpecen̄i tau͡gaam neryugngaaci tamakut. Tamarpeci menuliumang'e'rpeci menuileng'e'rpeci-llu nerciquci tuntumek nerlaucirpecetun. 
DEU.15.23	Tau͡gaam augit nerngaitaci; tau͡gaam kuvciqerci nunamun mertun.
DEU.16.1	“Takaqillerci nasvagciu 
DEU.16.2	Ayagluci tuavet cucukumalriamun agayularvigkamun, tuani-llu tuquciluci iliitnek qusngit wall'u kuluvagmek, ner'arkarpecen̄ek Kituun, qigcikiyaraq 
DEU.16.3	Nerkuvci-llu tapirngaituci kelipamek quuleciralegmek. Tua-i ernerni malrunlegni ner'arkauguci tapiraqluku kelipamek quulecirailngurmek, tuaten pillrucirpecetun cukangnaqluci Egypt-aamek ayallerpecen̄i. Nerlaqiciu una kelipaq — aterpagcimaciquq nangteqsaram kelipartaanek — unguvallerpeci taktaciatun umyuaqutekluku ernermun anllerpecen̄un Egypt-aamek nangteqnarqelriamek. 
DEU.16.4	Ernerni-llu malrunlegni atauciunge'rmi kina nunavcen̄i quuleciramek avalingqerrngaituq enemini; kemga-llu ungungssiaraam tuqucimallrem erenret ciuqliata atakuani nerumaarkauguq tuani unugmi.
DEU.16.5	“Kituutmun ellimalriit ungungssiaraat tuqutelarngaitaci piciatun nunami 
DEU.16.6	tau͡gaam tuani 
DEU.16.7	Kenirraarluku nerciqerci tuani 
DEU.16.8	Tua-i ernerni arvinlegni nerlarciquci quulecirailngurnek kelipanek; erenret-llu malrunelgatni quyurciiquci agayuluci-llu 
DEU.16.9	“Naaqici malrunlegnek nitilinek ayagnirluki kep'iqarraallerpecen̄ek mukaarkanek, 
DEU.16.10	kinguatgun aturniarci Quyurciyaram Nerevkaritii 
DEU.16.11	Nunaniryugluci 
DEU.16.12	Pinritevkenaci atuqiciki makut alerquutet; nalluyagucaqunaciu teguaruluci kevgaullerci Egypt-aami.
DEU.16.13	“Caranglluirumarikuvciki mukaarkat, wine-arkat-llu mecuirluki, Nerevkaritiit Uqisviit aturciqerci ernerni malrunlegni. 
DEU.16.14	Angnirluci aturniarci ilakluki irniaci, kevgaci, Levite-at, allanret, elliraat, aipainret-llu nunavcen̄i uitalriit. 
DEU.16.15	Ernerni malrunlegni nerevkarin aturarkaugarci 
DEU.16.16	“Allrakumi pingayurqunek tamarmeng angutet tailararkaugut ciuqerranun 
DEU.16.17	piugngatacirmegcetun atawaqautnek cikiumacimegcetun 
DEU.16.18	“Cuqcisten̄ek cucukliqici arenqiirturtekanek-llu nunani tamaitni 
DEU.16.19	Cuqcillermeggni kitumun ingluarngaitut wall'u cuqciyaraq assiitellriakun aturluku; akilirtelluteng camek yuut nalluatgun pingaitut. Cikiutnek manamaarturluku pisqumalriim caliani elluarrluku pingaitaa, usvituyaaqeng'e'rmi iqluyuileng'e'rmi-llu cuqcillermini iqlutun piaqluni. 
DEU.16.20	Elluarrluni cuqciyaraq kiingan atuqiciu, uitavikniarci nuna 
DEU.16.21	“Pilikuvci ekuavigmek pikaanek 
DEU.16.22	Naparciyaqunaci-llu teggalqumek ciktaarvigkarpecen̄ek; tamakut 
DEU.17.1	“Ekuagiyaqunaci 
DEU.17.2	“Akunlevcen̄i-llu yugtangqerqan angutmek wall'u arnamek assiilngilriamek 
DEU.17.3	agayullermikun kevgiullermikun-llu allat agayutet, wall'u akertem̄un wall'u iralumun wall'u agyanun, narurrluku 
DEU.17.4	Niiskuvci tuaten pilriamek kangiitunqegcaarqiciu. Piciukan, tamana assiitellria pillinikan Israel-aani, 
DEU.17.5	kitaki anuciu tauna yuk nunat elatiitnun teggalqunek-llu miluquluku tuqulluku. 
DEU.17.6	Tau͡gaam tuqucimangaituq ataucimek nallunritestengqerquni; tuqucimaarkauluni tau͡gaam malrugnek wall'u malruk ciplukek nallunritestengqerquni. 
DEU.17.7	Taukut-llu nallunritestet ciumek teggalqumek milqerciqaat, nutaan-llu yuut tuanelnguut miluquciqaat tauna yuk; tuaten piluci assiitellria au͡g'alarciqerci.
DEU.17.8	“Cuqtarkat-llu ilait arturnarqelarciqut cuqcisten̄un nunavcen̄i, ilakluki makut nunautmeggnek allanek-llu cautmeggnek arenqigingnaqellriit, wall'u kina akngirkengkan, wall'u taringnaullerkaa tuqucilriim. Waten pilriartangqerqan ayakici tuavet 
DEU.17.9	tamana-llu qanrutekluku arturnarqelria Levite-anun agayulirten̄un cuqcisten͞gulriamun-llu tuani taum nalliini, taukunun picirkaq nallunairesqelluku. 
DEU.17.10	Tua-i-llu picirkangutseng qanrutkekatgu elpeci qanellrat maliggluku piarkauluci. 
DEU.17.11	Ciuniurluku picirkiuraat qanellrat aturniarci uniurtevkenaku. 
DEU.17.12	Kia imum narureskuniu picirkiutii cuqcistem wall'u agayulirtem, taum nalliini calilriim, tuqucimaarkauguq. Waten pillerpeciuggun assiilnguq au͡g'arciqerci Israel-aamek. 
DEU.17.13	Yuut-llu tamarmeng niiciiqaat alingeciqut-llu, tuaten-llu pillerkarteng alikeciqaat.
DEU.17.14	“Piksagucimarikuvciu nuna 
DEU.17.15	Cucukliquvci atanerkarpecen̄ek cucuklirciquci 
DEU.17.16	Angayuqaq-llu amllessiyaagnek horse-aarutengqerrngaituq anguyagtem̄i pikainek wall'u yugnek ayagcecingaunani Egypt-aamun horse-aanek kipukengyarturtelluki, 
DEU.17.17	Nuliangqerrngaituq-llu amllernek, watnakuni 
DEU.17.18	Atanrureskuni-llu kalikanek pingqerciquq igalegnek ayuqluki igausngalriarutait Levite-at agayulirtet, tuani igaucimaqerraallerni igausngaut Agayutem alerquutai. 
DEU.17.19	Taukut-llu canimini avaliqu'urciqai naaqiurluni tuaken unguvarmi taktaciatun, elitniaraa qigciklerkaa 
DEU.17.20	Waten pillermikun umyuarteqenritniartuq ilamini assinruyukluni, narurtaanritniarai-llu 
DEU.18.1	“Agayulirtet Levi-am yui paitangqerrngaitut nunamek Israel-aami; tau͡gaam yuugarkauluteng elliitetgun ekuagarkatgun-llu cikiutekumalriatgun 
DEU.18.2	Nunautengqerrngaitut ilamegcetun, tau͡gaam pikangqercecimaut 
DEU.18.3	“Ekuagarkanek elliigaqata, kuluvagnek wall'u qusnginek, agayulirtet cikiumalararkaugut tusganek, agluqumek aqsaqumek-llu. 
DEU.18.4	Akurturarkaugut-llu cali quyurtat ciuqliitnek: mukaarkanek, wine-anek, olive-aat uquatnek, qusngit-llu melqurritnek. 
DEU.18.5	 cucukellrui tamalkuitnek ilakutellriit Levi-am ilai kevgiureskelluki agayulirten͞guluki akwarpak.
DEU.18.6	“Levite-at iliit piyulria taigarkauguq piciatun nunarrarnek Israel-aani tuavet agayuviketukiitnun. 
DEU.18.7	Tuani agayulirten͞guarkauluni 
DEU.18.8	Akurturarkauluni tamakut pitaciluki allat agayulirtet neqkanek, avaliqsugngaluki-llu cat piciatun ilami tuyuutellrit.
DEU.18.9	“Nunamun tekiskuvci 
DEU.18.10	Ekuagiksaunaci irniarpecen̄ek kenerkun ekuavigpecen̄i, ilaci-llu angalkumirtaalriit wall'u tuunriluteng-llu pilriit piciryaraitnek pinrilkilit, 
DEU.18.11	wall'u tuqullret tarnait piluki qaillukuaqsailkilit. 
DEU.18.12	 eq'ukai makunek pellernarqelrianek atulriit, taumek anciiqekai tamakut yuut tamaaken nunamek ciunerpecen̄ek. 
DEU.18.13	Elpeci 
DEU.18.14	Tua-llu Moses-aaq qanertuq, “Nunami yiirarkarpecen̄i, yuut tamaani angalkumirtaatulit naspequtek'larait; tau͡gaam elpeci 
DEU.18.15	Tau͡gaam ayagceciciquq elpecen̄un prophet-aamek wangtun, akunlevcen̄ek nakmiin ilavcen̄ek, elpeci-llu niisngaarkaugarci.
DEU.18.16	“Ernermi imumi quyurtellerpecen̄i Ingrimi Sinai-ami takumcucarallruuci niitenqigcuumiinaku 
DEU.18.17	Tua-i 
DEU.18.18	Ellaitnun ayagceciciqua prophet-aamek elpetun ellaita iliitnek; wiinga-llu qanruciiqaqa qanerkainek, yuut-llu qanruciiqai tamalkuitnek alerquuteklemnek. 
DEU.18.19	Atqa aturluku qanlarciquq, anucimirqecetaarciqaqa-llu kina imna niicuumiitestii. 
DEU.18.20	Tau͡gken cali prophet-aaq qanqan atemkun, wii tau͡gken alerqullruvkenaku tuaten qanresqelluku, wall'u allam agayutem atrakun qanqan, tauna tuquarkauguq.’
DEU.18.21	“Cali-llu elpet umyuarpegun qanquvet, ‘Qaillun-mi wangkuta nallunriciiqseta prophet-aam qanellran 
DEU.18.22	Prophet-aaq qanqan 
DEU.19.1	“
DEU.19.2	avkiciu tamana nuna pingayuurrluku, taukut-llu tamalkuita nunarpagmek pitangqertelluki ullakayunarqellriaruluki. 
DEU.19.3	Nutaan yuk ilaminek tuqucilria qimagniartuq taukut iliitnun. 
DEU.19.4	Yuk pitsaqa'artevkenani ilaminek tuqucikuni qimagyugngaluni taukut nunat iliitnun uqillerkaminun. 
DEU.19.5	Una cuqyutekluku: yuuk malruk ayakunek napanun kepurinalutek, tua-i-llu aipaa piqertuarinanermini napamek piqertuutaan cingilga qevcerrluni, tuqulluku tauna aipaa. Tua-i tauna qimagyugngauq taukut nunarpiit iliitnun uqillerkaminun. 
DEU.19.6	Atauciukan nunarpak yaaqsissiyaagnayukluku, taum-llu tuqullrem tungayiin, akinaurucugngastiin, qenengluni tauna angun malirqerciqaa anguamiu-llu tuqulluku. Tua-i pinarqenrilngurmek tuquciluni; nauwa pitsaqa'artevkenaku angutem tauna aipani tuquskii, inglukutellruvkenatek-llu ciungani. 
DEU.19.7	Una pitekluku allakarisqamci pingayunek nunarpagnek.
DEU.19.8	“Cali 
DEU.19.9	tua-i cali allakarinarqaaci pingayunek allanek nunarpagnek. (Elliin mat'umek nunamek cikirciqaaci atuquvciki tamalkuita alerquutekellrenka unuamek, kenekluku-llu 
DEU.19.10	Waten pikici pinarqenrilnguut yuut tuqunritnaurtut tuaten-llu elpeci pinarqelriarunritniartuci tuqucimallernun, nunami 
DEU.19.11	“Tua-llu waten pilriartangqerqan: yuum pitsaqluni tuquskaku inglukesten̄i qimagluni-llu taukut nunarpiit iliitnun uqitnaluni. 
DEU.19.12	Tuaten pikan, ciulirneret nunalgutain taivkarluku tunciqaat tuqutaullrem tungelqurranun akinaurucugngastiinun, tauna tuqucimasqelluku. 
DEU.19.13	Takumcuksaqunaciu. Au͡g'arciu Israel-aanek tauna tuqutarayuli elluarrluci piurniartuci.
DEU.19.14	“Nunaqlirpet nunautiin cuqai qaillukuaryaqunaki, ak'a elkarcimallret nunami 
DEU.19.15	“Atauciq nallunritesta ikgetuq yuum picurlagluni pinarqelriarurtellerkaanun; malrugnek tau͡gaam wall'u ciplukek nallunritestengqelararkauguci kia pinarqutii piciugarkaukan. 
DEU.19.16	Ataucim yuum ilani picurlagcetaqaku, iqluurutekluku camek pinarqellriamek piniluku, 
DEU.19.17	tamarmek ayagciquk tuavet cucukumalriamun agayuvigkamun cuqcimalutek-llu agayulirtetgun cuqcistetgun-llu taum nalliini calilriatgun. 
DEU.19.18	Taukut cuqcistet yuvrirciqaat tamana pinqegcaarluku; taum-llu ilumun iqluurutkekaku tauna ilani Israelite-aq, 
DEU.19.19	ellii iqluurutkilleq anucimirqecetaarumaciquq taum iqluurutkellermi pikaqsallranek. Waten piluci assiitellria akunlevcen̄ek au͡g'arciqerci. 
DEU.19.20	Nutaan yuut tamarmeng niiciiqaat tamana uluryayugluteng-llu tuaten pillerkameggnek. 
DEU.19.21	Tuaten ayuqellrianun takumcuyugyaqunaci; anucimirqecetaarun waten piugarkauguq: tuqucilria tuqulluku; iingirkengelria iingirrluku; keggutairkengelria keggutairrluku; unatairkengelria it'gairkengelria-llu cali tuaten.
DEU.20.1	“Ayagaqavci callugyarturluci inglukestevcen̄ek tangerquvci-llu ayagassuutnek akalrialegnek, horse-aanek, anguyagten̄ek-llu amllenrulrianek elpecen̄i, aliksaqunaciki. 
DEU.20.2	Callullerci ayagnirpailgan agayulirta ciuvarciquq qanerluni-llu anguyagten̄un, 
DEU.20.3	‘Yuini Israel-aam, niicugnici! Unuamek anguyagciquci. Alingyaqunaci ingluvcen̄ek caceskellivkenaci-llu wall'u nanikualuci. 
DEU.20.4	 Agayutevci maligciiqaaci cirlakivkarluci-llu.’
DEU.20.5	“Anguyagtet-llu atanerruarita yuut qanruciiqai, ‘Kina-qaa ilasi enemek pilinerrartuq tau͡gaam elliin upagvikeksaunaku? Tuatnaksailkuniu ataam tuavet eneminun uterrli, tuqucimakuni anguyagkun allam upagviksuaraa. 
DEU.20.6	Yugtangqertuq-qaa ilavcen̄ek wine-arkanek nauceciinerraralriamek tamakut-llu atsaitnek quyurciksaunani? Piksailkuni tauna eneminun ut'reskili. Pitsaqevkenani tuqucimakan allam quyatekciqaa wine-aq. 
DEU.20.7	Ilasi-llu-qaa nulirkautengqertuq? Nuliqsaguteksailkuniu ut'reskili. Pitsaqevkenani tuqucimakuni anguyagmi tauna nulirkaa allam nuliqsagucuaraa.’
DEU.20.8	“Waten cali anguyagtet atanerruarit qanerciqut, ‘Yugtangqertuq-qaa ilavcen̄ek alingelriamek? Pitangqerquni tauna ut'reskili ilani (anguyallgutni) nalirrungevkarciqngaki.’ 
DEU.20.9	Atanerruat qanrumarikata yugnun, nutaan cucukliqici anguyagten̄un ciuqliugarkanek.
DEU.20.10	“Ayakuvci-llu curugnaluku nunarpak, ciumek nallunairturraaqici taukut anguyanritlerkaq cucuksuaraat. 
DEU.20.11	Ikirtuqateng ikireskatki ellmeggnek tunluteng, kevgaugarkaurciiqut elpecen̄un, makuggluteng calisten͞gurrluteng. 
DEU.20.12	Tau͡gaam taum nunarpiim yui ellmeggnek tunevkenateng callugyukata, anguyagtevcen̄ek kassuguskiciki. 
DEU.20.13	Tuaten-llu 
DEU.20.14	Elpeci tau͡gaam teguyugngaciqaci arnat, mikelnguut, ungungssiutait, cat-llu tamalkuita nunarpagnelnguut. Aturyugngaciqaci cat tamalkuita ingluvci pikellrit. 
DEU.20.15	Tuaten pilarciqaci tamakut nunarpiit yaaqsilriit nunamek uitavigkarpecen̄ek.
DEU.20.16	“Tau͡gaam cirlakaqavciki nunarpiit nunami 
DEU.20.17	Tamaq'apiita piunriqiciki yuut: Hittite-at, Amorite-at, Canaanite-at, Perizzite-at, Hivite-at, Jebusite-at-llu, 
DEU.20.18	Tuquskiciki assiilngircetenritniaraiceci 
DEU.20.19	“Nunarpiit anguyagaqavciki, napat atsangtulit tamaani kepuryaqunaciki, anguyallerci taqengraan. Atsaitnek ner'aqluci tau͡gaam piunrirpek'naki; napat inglukestekenrilavciki. 
DEU.20.20	Napat tau͡gaam nallunrilkeci neqkanek naugiyuilnguut iquciiqaci aturluki-llu anguyagcuuciluci tauna nunarpak cirlakumanatkaanun.
DEU.21.1	“Nunami 
DEU.21.2	tuani ciulirneci cuqcistet-llu taiciqut, cuqtaarluku-llu yaaqsigtacia tuaken tuqumalriim nuniinek avatiinelngurnun nunarpagnun. 
DEU.21.3	Tua-llu canimellrulriamek nunarpagmek ciulirneret kuluvayagarmek teguciiqut calissuutekumaksailngurmek, uskuraumaksailngurmek-llu. 
DEU.21.4	Taukut-llu ciulirneret ayauciiqaat tauna kuluvayagaq kuignayugmun kuiggaartalegmun carvanilriamek, nuna-llu ciungani itumcimaksaunani, tuani-llu taum kuluvayagaam uyaqui ayemlluki. 
DEU.21.5	Agayulirtet-llu qetunrai Levi-am tuanciiqut, ellaita arenqiirturarkaungatki tamaita yuut ilameggnek akngirkengelriit. 
DEU.21.6	Taukut-llu ciulirneret tuaken nunarpagnek canimellrulrianek erurciqait unateteng taum kuluviim quliini, 
DEU.21.7	qanerluteng-llu, ‘Wangkuta una angun tuqutenritarput nalluluku-llu kitumun picia. 
DEU.21.8	, au͡g'ariski yut'en Israel-aat, anutelten Egypt-aamek. Au͡g'ariskut, wangkutnun-llu tuc'etevkenaku tuqucimallra camek pitkailnguum yuum.’ 
DEU.21.9	Tua-i tuaten piluci 
DEU.21.10	“Tua-llu cali 
DEU.21.11	tangerquvet taukuni arnaqegtaarmek, tauna-llu elpet nuliqsugluku. 
DEU.21.12	Tauna enevnun ut'ruskiu, tuani qamiquni meqniaraa cetuirluni-llu, 
DEU.21.13	ac'inqiggluni-llu. Iralumi ataucimi enevni uitaciquq angayuqaagminek yuarnayullermini; nutaan taum kinguani nuliqsagucugngaciqan. 
DEU.21.14	Kinguqvaarni piyuumiiruskuvgu ayagceciiqan natmun piyullranun. Tau͡gaam kasnguyugcetellruavgu kevgatun umyugiurutekngaitan tunngaitan-llu akinun.
DEU.21.15	“Tua-llu angun nuliangqerquni malrugnek, aipaa kenekluku aipaa tau͡gken kenkevkenaku, taukuk-llu tamarmek irnianglutek. Tua-i-llu qetunrangqerraarutni taum kenkenrilkiin irniaqekaku, 
DEU.21.16	akluni avegnaluki irniaminun picirkiuquni, tauna kenkekmi irniara ciuqliunguarcessngaitaa, ingluarvikluku enairivkarluku kenkenrilkem̄i irniaranek. 
DEU.21.17	Ciuqliq irniani malrurqugnek amllenrulriamek ilaini cikirciqaa, kenkek'ngami qetunraqenrilengraaku. Angutem irniani ciuqliq nallunairumaciqaa cikirluku-llu pikiumataciatun piciryaraq aturluku.
DEU.21.18	“Tua-llu cali angun qetunrangqerquni umyuani atuqiinek pamaunani-llu, niicuunakek angayuqaagni anucimirqecetaalangraagni. 
DEU.21.19	Angayuqaagken ayautarkaugaak nunat uitavimek ciulirneritnun, tuani naspaamaarkauluni. 
DEU.21.20	Taukuk-llu qanerciquk taukunun ciulirnernun, ‘Qetunrarpuk una pamaituq umyuani-llu aturluku niicugpek'nanuk-llu; akinek cagmarilartuq taangiqerrlainarluni-llu.’ 
DEU.21.21	Tua-i angutet tuaken nunarpagnek tuquciiqaat teggalqunek miluquluku. Tuaten assiitellria au͡g'alarciqerci akunlevcen̄ek. Tamarmeng Israel-aat niilluteng tamatumek alingeciqut.
DEU.21.22	“Angun-llu tuqucimakan picurlaucini pitekluku, temii-llu agarrluku napalriamun, 
DEU.21.23	tuani agaarkaunrituq unugpak. Tungmagcimaarkauguq tuani ernermi, tua-i-wa tuqumalriim agalriim tut'eciiqaa nunamun Agayutem aniqlaatii. Tungmageskiciu tema caarrluurtenritnaurtuq nuna 
DEU.22.1	“Tangerquvet Israelite-aullgutvet kuluvautiinek wall'u qusngiutiinek calligtellriamek, tangenrrilnguaryaqunaku; ut'ruskiu pikestiinun. 
DEU.22.2	Tau͡gaam pikestii yaaqsikan wall'u kitumun pikucia nallukuvgu, enevnun ut'ruskiu. Pikestii-llu taikan yuarluku tunkiu elliinun. 
DEU.22.3	Tuaten-llu piniartuten tangerquvet ciulvagmek wall'u aturamek wall'u allamek Israelite-aullgutvet tamaraanek.
DEU.22.4	“Israelite-aullgutvet-llu ciulviinek kuluvautiinek-llu iqumalriamek tangerquvet, tangenrrilnguarpek'naku nangercetengnaqkiu.
DEU.22.5	“Arnat-llu angutet aturaitnek aturarkaunritut, angutet-llu cali aturarkauvkenateng arnat aturaitnek; 
DEU.22.6	“Pitsaqevkenak nalaquskuvet yaqulgem ungluinek napami wall'u nunami, aaniit-llu evaluni kayangumini wall'u piyagamini, aaniit taukut tegungaitan. 
DEU.22.7	Piyagaat teguyugngaaten tau͡gaam aaniit ayagtelluku, unguvamaniartuten elluarrluten-llu piurniartuten unguvaqallerpeni.
DEU.22.8	“Enelikuvet-llu nutaramek qiliin avatii igcailkucirciqan. Yuk igeskan tuquluni-llu, elpenun pinarqun tut'enritniartuq.
DEU.22.9	“Nauceciingaituten atsanek wine-arkanek naucetaarvigpenun naucetaarkanek allanek, tuaten pikuvet naulriit tamarmeng tuani agayuviim pikarkaungaki, aturciiganaki-llu elpet.
DEU.22.10	“Nunamek itumcingaituten kuluvagmek angucalumek ciulvagmek-llu ataucikun qimugcirluten.
DEU.22.11	“'Lumarrarmek-llu aturyaqunak pilimalriamek qusngit melqurritnek 'lumarrarmek linen-aamek avuluku.
DEU.22.12	“Aqevlerucirarkaugan-llu kangiraikun ulikussukluku aturan.
DEU.22.13	“Angun nulirtuquni nasaurlurmek tau͡gken kinguakun qessayagulluku, 
DEU.22.14	tua-i-llu iqluurutekluku nuliqsagupailegmek anguciullruniluku.
DEU.22.15	“Waten pilriartangqerqan nasaurluum angayuqaagken teguciqaak augglugtuumaan curuqeqarraallrak kassuutellermegni, anguciuqsaitellran asguranairutii, nasvagarkauluku ciulirnernun tuani nunani. 
DEU.22.16	Nasaurluum-llu atiin qanruciiqai taukut, ‘Panika una uumun tunellruaqa nulirqesqelluku, tau͡gken waniwa nuliqsuumiirulluku. 
DEU.22.17	Picilirluku-llu kasngunarqellriamek, qanerluni anguciullruniluku nuliksagupailegmiu. Tau͡gken waniwa panimegnuk anguciuqsailucian asguranairutii; tangerciu auggluk curuqellragni nuliqsaguteqarraallermegni!’ 
DEU.22.18	Tua-llu taukut ciulirneret uinga tauna teguluku kaugtuarciqaat. 
DEU.22.19	Akilirivkarluku-llu nasaurluum atiinun akinek yuinarnek tallimanek, tua-i-wa nasaurluq tauna Israelite-aq kasnguyuutekaanek piaku. Cali-llu nasaurluq nulirqurciqaa, avvusngaunaku unguvarmi taktaciatun.
DEU.22.20	“Tau͡gken angutem qanellra piciukan asguranairutkaunani-llu ciungani anguciuqsaitellra, 
DEU.22.21	tauna ayautarkaugaat iteryaraanun atiin eniin, tuani-llu angutet nunarpagmek teggalqunek miluquluku tuquciiqaat. Kasngunarqelriamek Israel-aani atuan, akusrarutekevkarluni akissutun uingvailegmi tuani angayuqaagmi eniigni uitainanermini. Waten piluci assiitellria una au͡g'arciqerci.
DEU.22.22	“Angun-llu iliita angukaku allam nulirranek akusrarutekiluku, tamarmek tuqucimaarkauguk. Waten piluci assiitellria au͡g'arciqerci.
DEU.22.23	“Tua-llu cali angun angukatgu akusrarutekiluku nasaurlurmek nunarrarni allam nulirkautiinek. 
DEU.22.24	Anutarkaugagci taukuk nunarraat elatiitnun tuqullukek-llu teggalqunek miluqulukek. Nasaurluq tauna tuqunarquq qayagpaganrilami ikayuusqelluni, nunani uitang'e'rmi niitestekami nuniitni. Angun-llu tuqunarquq akusrarutekiami nasaurlurmek uikautengqengraan. Waten piluci assiitellria una au͡g'arciqerci.
DEU.22.25	“Angutem-llu yuilqumi nasaurluq callugluku akusrarutekekaku, tauna-llu uikautengqerrluni. Angun tau͡gaam tuqucimaarkauguq; 
DEU.22.26	nasaurluq tau͡gken qaillun pimangaunani, assiilnginrilami tuqucimallerkaminek iqulegmek. Man'a-wa ayuquq yugtun callugluni tuqucilriatun. 
DEU.22.27	Uum angutem callugluku akusrarutekngaku uikautengqellria nasaurluq, qayagpagange'rmi-llu ikayuusqelluni niitestekaunani.
DEU.22.28	“Tua-llu cali angun angukatgu callugluku akusrarutekilria uikautailngurmek nasaurlurmek. 
DEU.22.29	Taum angutem akilirarkaugaa nasaurluum atii yuinaak malruk qulmek cipluku akinek, tauna-llu nasaurluq nuliqsagutarkauluku qessangraan akusrarutekngamiu. Avvusngaunaku-llu unguvarmi taktaciatun.
DEU.22.30	“Angutem tamarmi kasngunarqellriamek atani pingaitaa nulirranek akusrarutekiluni.
DEU.23.1	“Kina imna iguugiumalria wall'u qurrsaraa kepumakuni Agayutem yuinun ilausngaituq.
DEU.23.2	“Acuniaqengaq cali kinguvri, qulngurutekengraiceteng, ilaungaitut Agayutem yuinun.
DEU.23.3	“Ammonite-at Moabite-at-llu wall'u kinguvrit, qulngurutekengraiceteng, ilaungaitut Agayutem yuinun. 
DEU.23.4	Neqkarpecen̄ek mermek-llu cikillrunrilaceci tumevcen̄i anllerpecen̄i Egypt-aamek, Balaam-aaq-llu Beor-am qetunraa Pethor-armiu Mesopotamia-mi akilirluku aniqlaasqellrukiici. 
DEU.23.5	Tau͡gaam 
DEU.23.6	Uitanqegcillguteksugluki wall'u piluaqerallerkaat cingluku pingaituci unguvaqallerpecen̄i.
DEU.23.7	“Eq'uksaqunaciki Edom-aarmiut; tungayakngavciki. Egypt-aarmiumek-llu eq'ukliryaqunak, nauwa nuniitni uitallrulriaci. 
DEU.23.8	Yuulgutkelriarita pingasuingitnek ayagluteng kinguvrit ilaucugngaciqut 
DEU.23.9	“Anguyiim nalliini pelatekaumavigmi uitakuvet menuurrnarqelriit avisngakiki. 
DEU.23.10	Ilasi-llu angutet iliit qavangumikun arniurluni maq'ikuni, ankili anguyiit pelatekaumaviata elatiinun tuani-llu uitaluni. 
DEU.23.11	Tau͡gaam atakuqan erurarkauguq mermek, nutaan-llu akerta teviqan ilani ullagluki.
DEU.23.12	“Cali anguyagtet pelatekaumaviatni elatiini yuqerrvingqerciquci. 
DEU.23.13	Caskuci-llu ilangqerciqut muraggarmek. Yuqertaqavci tauna aturluku elagniartuci, yuqerqaarluci-llu tuavet elallerpecen̄un cali patuluku. 
DEU.23.14	Pelatekaumavigci tauna menuiteskiciu, tua-i-wa 
DEU.23.15	“Kevgaq ayakaqan pikestem̄inek qimagluni-llu elpenun, utercecaqunaku. 
DEU.23.16	Uitaarkauguq akunlevcen̄i nunarraat iliitni cucukellermini, uitacurlagcetaarngaitarci-llu.
DEU.23.17	“Israelite-at iliit, angun wall'u arnak, agayuvigni akissuurrngaituq. 
DEU.23.18	Cali akit waten unakumalriit kia itrusngaitai eniinun 
DEU.23.19	“Navriskengkuvet akimek, neqkamek, wall'u camek allamek Israel-aarullgutevnun ilangurcecaqunaku akilirnatkaanun. 
DEU.23.20	Allaneq tau͡gaam navriskuvgu navrallra ilangu'rceciiqan, tau͡gaam tuaten piyaqunak Israelite-aullgutevnun. Niisngakuvciu una picirkiun 
DEU.23.21	“Akqikuvet ukvernarcariluten 
DEU.23.22	Assiilnguunrituq ukvernarcarinritleq akqutmek 
DEU.23.23	tau͡gaam elpenek piyugluten pikuvet pinritevkenak atuqiu.
DEU.23.24	“Tua-llu piyuakuvet tumyaraakun allam naucetaarviani, neryugngauten atsanek piyugtacirpetun tau͡gaam assigtan imirngaitan tuaken. 
DEU.23.25	Cali-llu piyuakuvet tumyaraakun allam mukaarkanek naucetaarviani, qecuulluten neryugngauten piyugtacirpetun, tau͡gaam kepliarissuutekun kepuringaituten.
DEU.24.1	“Angun nulirtuquni kassuulluni-llu tau͡gken kinguakun qessayagulluku callran ilii assinrilnguq pitekluku, igarluni-llu kalikarnek avvutessuutnek tunluki elliinun eneminek ayagtelluku. 
DEU.24.2	Tua-llu cali allamek uingekuni, 
DEU.24.3	taum-llu cali qessayagulluku. Tua-i-llu tauna igarluni kalikarnek avvutessuutnek tunluki-llu taumun ayagtelluku eneminek. Wall'u aipaagni tauna kinguqliq uinga tuquluni. 
DEU.24.4	Tua-i ciuqliim uikellran ayagcetellni tauna nulirqenqiggngaitaa tuaten pellerniumarraartelluku; watnallerkaq 
DEU.24.5	“Angun nulirtunrralria anguyagten̄un maligusngaituq wall'u caliarkicimangaunani; atauciq allrakuq aturluku caliarunaku uitasqelluku, angnillgucirluku tauna nulirtullni.
DEU.24.6	“Navriskengkuvet ilavnun camek, taum teggalquq miilissuutii mukaarkanek avaliqngaitan navrallranek cimirinatkaanun. Tua-i-wa allungqaciqngavgu unguvangnaqluni nerangnaqsuutiinek.
DEU.24.7	“Kina imna Israelite-aullgutminek ayakaucikan kevgaqluku-llu wall'u tunluku akinun kevgaurtellerkaanun, tauna tuqutnarquq. Waten piluci assiitellria au͡g'arciqerci akunlevcen̄ek.
DEU.24.8	“Murilkekici mamyuilngurmek apqucingekuvci, maligtaqunqegcaarararkauluki tamalkuita Levite-at agayulirtet qanellrat; maligtaqukiciki ayuqucirtuutet cikiutekellrenka ellaitnun. 
DEU.24.9	Neq'akiciu qaillun pillra 
DEU.24.10	“Camek navriskengkuvet ilavnun eniinun iteryaqunak aqvaluku aturaq akqutkellra pikevkarciqniluku akiilnguirciigalkuni; 
DEU.24.11	utaqakiu ellami elliinek taitelluku elpenun. 
DEU.24.12	Arrsaulriarukan-llu, tauna avaliqsaqunaku unugpak. 
DEU.24.13	Ut'rutaqluku atakumi piciquten qavaraqami atularniaraa. Nutaan quyaciquq, 
DEU.24.14	“Teglegiyaqunaku arrsauluni enuqitellria calilria elpeni, Israelite-aullgutkeng'e'rpegu wall'u allanrungraan nunavci iliitni uitalria. 
DEU.24.15	Erenret tamaita akerta tevirpailgan akililarciqan ernerpak akingutainek; akiliutni arrsaungami neryuniurutkai. Akilinrilkuvni qayagaurciquq 
DEU.24.16	“Ataulriit tuqucimaarkaunritut irniameng pinarqutait pitekluki, wall'u irniaq tuqucimaarkauvkenani atami pinarqutii pitekluku. Yuk tamarmi tuqucimaarkauguq elliin tau͡gaam pinarqutni pitekluku.
DEU.24.17	“Piunarquciat allanret wall'u elliraat picurlagngaitarci. Aipainrem-llu aturaanek tegusngaituci akiilnguanun navrutekluku. 
DEU.24.18	Tau͡gaam umyuaqeciqerci teguarullerci Egypt-aami, qaillun-llu 
DEU.24.19	“Quyurciaqavci-llu naucetaarpecen̄ek, mukaarkat-llu ilait kepullerpeci katagaukata, tamakut uterrluci aqvayaqunaciki. Pikaqait allanret, elliraat, aipainret-llu, 
DEU.24.20	Olive-aat-llu iqvallrukuvciki ataucirqumek, ilakuaci uitaskiciki. Pikaqait allanret, elliraat, aipainret-llu. 
DEU.24.21	Quyurcikuvci atsanek wine-arkanek ataucirqumek, aipiriluci pinqigcaqunaci. Ilakuaci pikciqait allanret, elliraat, aipainret-llu. 
DEU.24.22	Nalluyaguteqeryaqunaciu teguarullerci Egypt-aami. Tamana pitekluku mat'umek alerquramci.
DEU.25.1	“Tua-llu aipaagni angutek tamarmek aipartek avalitkeciqaak, cuqcivigmun-llu tailutek. Tuani cuqcistet yuvrirlukek qanerciqut aipaa pitkaitniluku, aipaa tau͡gaam pinarqelriaruniluku. 
DEU.25.2	Tauna pinarqelria kaugtuarumaarkaukan, cuqcistem palurceciiqaa takumini-llu kaugtuartelluku pinarqutii cuqluku. 
DEU.25.3	Yuinaak malruk tekillukek kaugtuarumayugngauq, ciptevkenaki; cipeskata kasngunarqeciqngan taumun.
DEU.25.4	“Sugg'eliciryaqunaku kuluvak tutmarivkaquvgu mukaarkanek.
DEU.25.5	“Malruk amaqliqelriik uitakunek ataucimi, aipaa-llu tuquluni qetunraunani, tua-i tauna nulirra uingarkaunrituq uillmi ilakenrilkiinek; taum tuqullrem anelgutiin nuliqsagutarkaugaa. 
DEU.25.6	Ciuqliq-llu qetunrangutiik taumun tuqullermun irniaqelriatun piciqaak, atra taum kinguvarturaasqelluku Israel-aani. 
DEU.25.7	Tau͡gken taum tuqullrem anelgutiin nuliqsuumiilkani, arnaq tauna ayagciquq taukut nunat ciulirneritnun qanerluni-llu, ‘Uima anelgutiin piarkani piyuumiitaa; anelgutni kinguverkiuryuumiinaku Israel-aani.’ 
DEU.25.8	Taukut nunat ciulirnerita taisqeciqaat tauna qalarulluku-llu. Cali qessakekaku nuliqsuumiinaku, 
DEU.25.9	aipainrem taum ullagciqaa ciuqerratni taukut ciulirneret, aluilitaan-llu inglua yuurraarluku qecirciqaa kegginaakun qanerluni-llu. ‘Waten pimalartuq angun qessalria kinguverkiryuumiinaku anelgutni.’ 
DEU.25.10	Taum ilai Israel-aani aprumaciqut ‘Ilai aluilitairumallrem.’
DEU.25.11	“Tua-llu malruk angutek callukagnek aipaan-llu nulirran ikayungnaqluku uini tauna inglua amelgakun tegulerluku, 
DEU.25.12	takumcukngaitarci tauna arnaq; unatai kepkiciki.
DEU.25.13	“Uqamaltassiarcuutegnek ayuqenrilnguugnek pingqerrngaituten kalngagpeni, aipaa angluni aipaa-llu mik'nani. 
DEU.25.14	Enevni cuqcissuutengqerrngaituten ayuqenrilnguugnek, aipaa angenruluni. 
DEU.25.15	Uqamaltassiarcuutnek canganailngurnek atulaqici, unguvamanaurtuci nunami 
DEU.25.16	Teglegissaatulit 
DEU.25.17	“Neq'akiciu Amalekite-at pillrat elpecen̄un anllerpecen̄i Egypt-aamek. 
DEU.25.18	Taukut qigcikenritaat Agayun, kingunerpecen̄ek-llu curugluci taqsuqeqapiarallerpecen̄i, tuqulluki-llu nuqlitellriit tamalkuita. 
DEU.25.19	Taumek 
DEU.26.1	“Uitaviksagucimarikuvciu nuna 
DEU.26.2	tamarpeci elliigarkauguci caqumun naucetaarpeci qecullerpeci ciuqliitnek, taukut-llu malikluki ayagluci tuavet ataucimun agayularvigpecen̄un. 
DEU.26.3	Ullakiciu agayulirta calilria taum nalliini qanerluci-llu elliinun, ‘Wiinga waniwa nallunairaqa 
DEU.26.4	“Agayulirtem-llu caqu teguciqaa elpenek elliluku-llu 
DEU.26.5	Nutaan 
DEU.26.6	Egypt-aarmiut-llu ataniullruitkut picurlagluta, cingluta-llu calivkarluta teguacetun. 
DEU.26.7	Tua-llu wangkuta ikayuusqelluta qayagaurarput 
DEU.26.8	Elliin artuqailngurkun pinimikun aviutaakut Egypt-aamek. Irr'inarqelrialiluni alangaanarqellrianek-llu, nanikuanarqellriit-llu pivkaraqluki. 
DEU.26.9	Tailluta-llu maavet cikirluta naungignarqelriamek mat'umek nunakegtaarmek. 
DEU.26.10	Taumek waniwa taiciunga 
DEU.26.10	“Nutaan caqu elliu ciuqerranun 
DEU.26.11	Quyaluten assilrianek cikiutainek 
DEU.26.12	“Allrakut pingayuurtaqata cikiqenglarciquten naucetaarpet qulngurutaitnek Levite-anun, allanernun, elli'irnun, aipainernun-llu, nunani tamaitni nuryugcivkenaki nerlaasqelluki. Tuaten pimarikuvet, 
DEU.26.13	waten qanerniartuten 
DEU.26.14	Iliinek nerellrunritua tuquinerrarlua; iliinek-llu enemnek anutellrunritua menuurcimalua, elliitekeksaunaku-llu ilii tuqumalrianun. Qanellra atullruaqa 
DEU.26.15	Uyanglluten tanqilriamek uitavigpenek qilagmek atawaqerteski yut'en Israel-aat; atawaqertessgu-llu naungignarqellria nunakegtaar cikiutekellren wangkutnun ciuliaput akqellrucirpetun.’
DEU.26.16	“Unuamek 
DEU.26.17	Unuamek elpeci nallunairarci 
DEU.26.18	Unuamek 
DEU.26.19	Angenrurceciiqaaci allani angayuqauvilegni piliaqellermini, elpeciuggun-llu atra nanrarnariciquq takarnariluni-llu. Elpeci elliin nakmiin yuksaguciiqaaci, akqellrucirmitun.”
DEU.27.1	Tua-llu Moses-aaq ilakluki ciulirnerit Israel-aat qanertuq yugnun, “Niisngaciki tamalkuita ayuqucirtuutet cikiutenka elpecen̄un unuamek. 
DEU.27.2	Ernermi tuani qerallerpecen̄i Kuik Jordan-aaq iterluci-llu nunamun 
DEU.27.3	qaingatnun-llu igaulluki makut alerquutet elitnaurutet-llu tamalkuita. Itrumarikuvciu naungignarqellria nunakegtaar 
DEU.27.4	Jordan-aam akianun ellirluci, ellikiciki taukut teggalqut Ingrimun Ebal-aamun, unuamek ayuqucirtuucimtun, mingugluki-llu. 
DEU.27.5	Pilikici-llu tuani ekuavigmek caviim calissuutem agtuqsailkainek, 
DEU.27.6	tua-i-wa piliaqavci ekuavigmek 
DEU.27.7	Tuani ilakuyucimun elliilarciquci nerluci-llu, angnirluci 
DEU.27.8	Qaingatnun-llu taukut minguumalriit teggalqut igautniaci tamalkuita Agayutem alerquutai taringnaqluki.”
DEU.27.9	Tua-llu Moses-aaq Levite-at-llu agayulirtet qanertut tamalkuitnun Israel-aanun, “Nepaunaci niicugnici Israel-aani: Unuamek yuksagutaaci 
DEU.27.10	Taumek niisngaciu aturluki-llu tamalkuita alerquutai cikiutekellrenka elpecen̄un unuamek.”
DEU.27.11	Cali Moses-aaq qanertuq Israel-aam yuinun, 
DEU.27.12	“Qeraumarikuvciu Jordan-aaq ukut yuullgutkellriit nangerngaciqut Ingrimi Gerizim-aami yugnun atawaqaasqun qanrutkumakan: Simeon, Levi, Judah, Issachar, Joseph, Benjamin-aaq-llu. 
DEU.27.13	Cali ukut yuullgutkellriit nangerngaciqut Ingrimi Ebal-aami aniqlaatet qanrutkumallratni: Reuben, Gad, Asher, Zebulun, Dan, Naphtali-llu. 
DEU.27.14	Levite-at-llu qanerciqut qastuluteng Israel-aam yuinun:
DEU.27.15	“‘Aniqlaamali kina imna agayutngualilria teggalqumek, muragmek, wall'u cavigmek, aassaqluni-llu tuavet agayuaqluni, pellernarqelriaruan tuatnayaraq 
DEU.27.15	“Yuut-llu tamarmeng kiuciqut, ‘Amen!’
DEU.27.16	“‘Aniqlaamali kina imna takaqinrilnguq ataminek wall'u aanaminek.’
DEU.27.16	“Yuut-llu tamarmeng kiuciqut, ‘Amen!’
DEU.27.17	“‘Aniqlaamali kina imna calligcilria elaqlirmi nunautiin engeliin nallunailkutaanek.’
DEU.27.17	“Yuut-llu tamarmeng kiuciqut, ‘Amen!’
DEU.27.18	“‘Aniqlaamali kina imna ciuliqagcilria cikmiumalriamek iqlutun.’
DEU.27.18	“Yuut-llu tamarmeng kiuciqut, ‘Amen!’
DEU.27.19	“‘Aniqlaamali kina imna piyunarquciitnek catkinrilnguq allanret, elliraat, aipainret-llu.’
DEU.27.19	“Yuut-llu tamarmeng kiuciqut, ‘Amen!’
DEU.27.20	“‘Aniqlaamali kina imna atami nulirranek akusrarutekilria.’
DEU.27.20	“Yuut-llu tamarmeng kiuciqut, ‘Amen!’
DEU.27.21	“‘Aniqlaamali kina imna akusrarutekilria ungungssiarmek.’
DEU.27.21	“Yuut-llu tamarmeng kiuciqut, ‘Amen!’
DEU.27.22	“‘Aniqlaamali kina imna akusrarutekilria alqaminek wall'u nayagaminek wall'u aanami wall'u atami panianek.’
DEU.27.22	“Yuut-llu tamarmeng kiuciqut, ‘Amen!’
DEU.27.23	“‘Aniqlaamali kina imna akusrarutekilria cakiminek arnamek.’
DEU.27.23	“Yuut-llu tamarmeng kiuciqut, ‘Amen!’
DEU.27.24	“‘Aniqlaamali kina imna nalluvkarluni yugmek tuqucilria.’
DEU.27.24	“Yuut-llu tamarmeng kiuciqut, ‘Amen!’
DEU.27.25	“‘Aniqlaamali kina imna akilirtelluni yugmek pinarqutailngurmek tuqucilria.’
DEU.27.25	“Yuut-llu tamarmeng kiuciqut, ‘Amen!’
DEU.27.26	“‘Aniqlaamali kina imna ukut alerquutet cingumastekenrilkiit aturpek'naki elliin. Narurcilria tamalkuitnek Agayutem alerquutainek elitnaurutainek-llu.’
DEU.27.26	“Yuut-llu tamarmeng kiuciqut, ‘Amen!’
DEU.28.1	“Niisngakuvciu erinii 
DEU.28.2	Niisngaciu 
DEU.28.3	“
DEU.28.4	“
DEU.28.5	“
DEU.28.6	“
DEU.28.7	“
DEU.28.8	“
DEU.28.9	“Niisngakuvciu 
DEU.28.10	Nutaan yuut tamarmeng nunami tangerciqaat 
DEU.28.11	 irnialingevkarciqaaci amllernek-llu kuluvautengevkarluci, naunrarnek-llu amllernek, nunami tamaani akqutkellermini ciuliarpecen̄un cikiutekciqniluku elpecen̄un. 
DEU.28.12	Ellallircet'larciqaa pinariaqan imartulriamek qemaggviminek qilagmi atawaqertelluku-llu tamalkuan calillerci, navriskengyugngariluci atanruvignun amllernun, tau͡gken elpeci navrarngaunaci iliitnek. 
DEU.28.13	 Agayutevci ciuliqagten͞gurciiqaaci atanruvilegni, ellaitnun maligtaqulriaruvkarpek'naci. Piluaqerarrlainarciquci pisciigalliqeksaunaci-llu niisngakuvciki tamalkuita alerquutai cikiutekekenka elpecen̄un unuamek. 
DEU.28.14	Tau͡gaam elpeci narurteqerngaitaci nauwun tayima wall'u agayuluci kevgiurluci-llu allanun agayutnun.
DEU.28.15	“Tau͡gken elpeci narureskuvciu 
DEU.28.16	“
DEU.28.17	“
DEU.28.18	“
DEU.28.19	“
DEU.28.20	“Assiilngurmek atuquvci cakaarluku-llu 
DEU.28.21	 cangerlagmun unitessngaitaaci nangnatkarpecen̄un tamaani nunami piksagutarkarpecen̄i. 
DEU.28.22	 naulluutet cirlaurrnarqelriit tut'evkarciqai, puqervagaaqluci puvluci-llu; ellallircessngaitaa, anuqlirtelluku-llu uuqnarqelriamek piunrirarkauluki naucetaaci. Makut pillugnarqelriit nayurciqaiceci tuqunatkarpecen̄un. 
DEU.28.23	Ellalluk iggngaituq kiituani-llu nunautsi tegtariciquq cavigtun. 
DEU.28.24	Ellallircetevkenaku 
DEU.28.25	“
DEU.28.26	Tuqukuvci-llu yaqulget yuilqum-llu ungungssii taiciqut temci-llu nerluki, yugtangqerrngaunani-llu alingcetaartekaitnek tamakut. 
DEU.28.27	-llu aninguarceciiqaaci Egypt-aarmiut pivkallrucimitun. Temci-llu callartevkarciqai. Patumaciquq qaici pupignek ungilagluteng tamakut-llu mamngaunateng. 
DEU.28.28	 umyugairuceciiqaaci; cikmirtelluci, ayuquciirutelluci-llu. 
DEU.28.29	Tarraciiquci cikmiumalriatun erenrani natmun ayauciinaci. Callerpecen̄i-llu tamalkuan piluaqerngaituci. Kesianek-llu nakukumaciquci uayaumaaqluci-llu, kitumek-llu ikayurtekaitaqluci.
DEU.28.30	“Nulirkautengqerrsaaqeciquten-llu nasaurlurmek, tau͡gaam allam nuliqsaguciiqaa. Eneliyaaqeciquten, tau͡gaam uitavikngaunaku. Wine-arkanek nauceciiyaaqeciquten tau͡gaam nerngaunaki atsai. 
DEU.28.31	Kuluvauteten tuqucimalarciqut ciuqerpeni, tau͡gaam kemgitnek nerlarngaituten. Ciulvaten ayakaucimalarciqut tangvagtekluten ut'rucimangaunateng-llu. Qusngiuteten cikiutekumaciqut inglukestevnun, ikayurtekaiciiquten-llu elpet. 
DEU.28.32	Qetunraten paniten-llu cikiutekumaciqut kevgaugarkaurrluteng allanernun tangvallerpeni. Unuaquaqan-llu iigken kiartelngularciquk elliinginaq kiarrluki irniaten uterrnayukluki. 
DEU.28.33	Tangnerranarqelriim atanruviim yuin teguciqait naucetaat cakviurluten nauvkalten, elpet tau͡gken camek pingqerrngaunak tau͡gaam kesianek nangcimallerkarpenek eq'ukumallerkarpenek-llu. 
DEU.28.34	Nangteqlerpeci-llu umyugairuceciiqaaci. 
DEU.28.35	-llu nauvkarciqai iruvcen̄i nangteqnarqelriit mamyuilnguut callanret; aninguat-llu patumaciqaat qaici qamiqurpecen̄ek ayagluteng it'garpecen̄un.
DEU.28.36	“
DEU.28.37	-llu cekaveskaci allanun nunanun, tamakut yuita alangaarutkeciqait elpecen̄un tut'ellret; anglanitekciqaiceci caunrilkuurluci-llu.
DEU.28.38	“Nauceciiciquci naucetaarkanek amllernek, tau͡gken quyurciluci carrarnek, tua-i-wa petgertayulit nerciqngatki naucetaaci. 
DEU.28.39	Nauceciiciquci wine-arkanek aulukluki-llu, tau͡gaam avurngaituci atsaitnek merngaunaci-llu wine-amek tamakut mecuatnek, ciissit nerciqngatki naucetaaci atsat. 
DEU.28.40	Napat olive-aanek naugitulit nauciqut nunavcen̄i tamiini, tau͡gaam tamakut uquatnek pingengaituci, tua-i-wa olive-aat igqaqciqngata. 
DEU.28.41	Qetunrangciquci paningluci-llu, tau͡gaam elpecen̄i uitangaitut, tua-i-wa teguaruciqngameng. 
DEU.28.42	Napat naumalriit nunavni atsat-llu petgertayulit nerciqait tamalkuita.
DEU.28.43	“Allanret nunavcen̄i piniriinarciqut, elpeci tau͡gken piniarusngiinarluci. 
DEU.28.44	Tamakut akiutmeggnek navrit'larciqaiceci, tau͡gaam elpeci navrisngaitaci pikailavci. Iquani-llu tamakut atanirtungciqaiceci.
DEU.28.45	“Makut tamarmeng pillugnarqelriit tuciiqut elpecen̄un, nayurarkauluci piunrillerpeci engeliinun, tua-i-wa niisnganrilavciu 
DEU.28.46	Nallunairutnguciqut Agayutem anucimirqecetaarutiinun elpecen̄un kinguverpecen̄un-llu akwarpak. 
DEU.28.47	 atawaqercetellruaci catgun tamaitgun, tau͡gaam elpeci kevgiuryuumiinaku tengruluci nunaniryugluci-llu. 
DEU.28.48	Taumek kevgiurciqaci inglukesteci 
DEU.28.49	-llu taivkariciquq yaaqvanek nunam iquanek ingluliurtekarpecen̄ek, allakatun qantuluteng taringesciigalkevcen̄ek; tailuteng cukataluteng yaqulegpiim tengaulauciatun. 
DEU.28.50	Mulngakenrilnguuciqut takumcuyugngaunateng-llu yugmek, ayagyuangraan ak'allaungraan-llu. 
DEU.28.51	Nerciqait ungungssiuteci naucetaaci-llu, elpeci-llu paluluci. Unicingaitut pikarpecen̄ek mukaarkanek, wine-amek, olive-aam uquanek, kuluvagnek, qusnginek-llu: elpeci-llu tuquluci. 
DEU.28.52	Curugciqait tamaita nunarraat nunami cikiutekaani 
DEU.28.53	“Inglukestevci avatairumakaki nunaci, kaigem ugaani nerlarciquci mikelngurnek 
DEU.28.54+DEU.28.55	Tuaten-llu cali yuk takarnarqelriarullrung'e'rmi cacirkairuciiquq avatairumallrata nalliini, kiituani-llu nerlangciquq nakmiin irniami ilaitnek allamek neqkailami. Qunukuciiqai-llu anelgutni nuliani-llu kenkekni, wall'u irniani uitalriit. 
DEU.28.56+DEU.28.57	Tuaten-llu cali arnaq pirpakumallrung'e'rmi, takarnarqellrianek-llu yuurtellruluni, tukuum-llu ugaani natmun ayagaqami piyuayuunani, tuaten cali piciquq. Anguyiit kassugusngallrata nalliini cacirkairuciiquq kaigem ugaani, kiituani-llu aassaqluni irniayaani nerciqaa al'erpagtuumaan. Uini-llu kenkekni iliinek cikirngaitaa wall'u irniani tamaanelnguut.
DEU.28.58	“Niisnganrilkuvki piciuluten tamalkuita Agayutem elitnaurutai igausngalriit ukuni kalikarni qigcikenrilkuvgu-llu assiqapigtellria irranarqelria-llu atra 
DEU.28.59	elliin ataam tut'eciiqai elpecen̄un kinguverpecen̄un-llu iinruilnguut apqucit alingnarqellriit-llu cangerlagpiit arulaircimasciigalnguut. 
DEU.28.60	Elpecen̄un tuc'etarkaugai ataam cali assiitellriit apqucit atulci Egypt-aami, assiringaituci-llu. 
DEU.28.61	Cali-llu allat apqucit cangerliit-llu tut'eciiqai elpecen̄un qanrutkumanrilnguut ukuni kalikarni imalegni Agayutem alerquutainek ayuqucirtuutainek-llu, piunriumallerkarci tekilluku. 
DEU.28.62	Amllertariyaaqeciquci-llu agyatun qilagmi, carraat tau͡gaam uitaqerciqut, tua-i-wa niisnganrilavciu 
DEU.28.63	-llu tengruluni yugyangevkallrukiici piluaqeravkarluci-llu, tuaten-llu cali tengrutkeciqaa piunrirtellerkarci navguumallerkarci-llu. Qecuumaciquci-llu nunamek piksagutarkarpecen̄ek.
DEU.28.64	“
DEU.28.65	Nanleng'e'rpeci uitanqegcivingqerrngaituci wall'u ca uitavigci pikniluku qanerciiganaci; 
DEU.28.66	Aarnarqutailngurmek unguvallerkaiciiquci. Erenrungraan unuungraan-llu alingmek imangqerciquci, uluryayugglainarluci tuqullerkarpecen̄ek. 
DEU.28.67	Ircaquci-llu nutengvalarciqut alikluki cat tamalkuita tangelci. Unuakut tamalkuita amci atakullerkaa nerinik'larciqerci, atakumi-llu unuakullerkaanek cali nerinilluci. 
DEU.28.68	-llu uterceciiqaaci Egypt-aamun sun'atgun, qanellrung'e'rmi tuavet ayanqiggngaitniluci. Tuani elpecen̄ek tunengnaqsaaqeciquci inglukestevcen̄un kevgauyugluci, tau͡gaam kia atauciunge'rmi kipucugngaitaaci.”
DEU.29.1	Makut maa-i qaneryararkiutai 
DEU.29.2	Moses-aam-llu taisqai tamalkuita Israel-aam yui qanerluni-llu ellaitnun, “Tamarpeci tangellruarci tamalkuan 
DEU.29.3	Tangellruaci-llu alingnarqelriit cangerliit, irr'inarqelrialiat, ucurnarqelriit-llu irranarqelriit 
DEU.29.4	Tau͡gaam una erneq engelkarrluku 
DEU.29.5	Tua-i allrakuni yuinaagni malrugni 
DEU.29.6	Kelipautengqellrunrituci neqkarpecen̄ek wall'u wine-amek tukninranek-llu merkarpecen̄ek, tau͡gaam 
DEU.29.7	Wavet-llu tekitellemten̄i Sihon-aaq, angayuqra Heshbon-aam, Og-aq-llu, angayuqra Bashan-aam, taiguk anguyagnaluta. Tau͡gaam cirlakellruaput, 
DEU.29.8	nunautiit-llu teguluku, avegluku-llu ukunun ilakutellrianun Reuben-aamun, Gad-amun-llu cali-llu Manasseh-mun. 
DEU.29.9	Pinritevkenaci maligtaqukiciki qanellri uum akqutem, piluaqerrlainalarniartuci callerpeciuggun tamiin.
DEU.29.10	“Elpeci nangengqauci tamarpeci uumi ernermi ciuqerrani 
DEU.29.11	arnat, mikelnguut, allanret-llu uitalriit elpecen̄i kevgiurluci muragkiurluteng mertarluteng-llu. 
DEU.29.12	Elpeci-llu wantuci unuamek uumun atunem akqutmun 
DEU.29.13	cali piciurrnaluku ellminun yuk'ucirci elpeci-llu agayutekluku, akqillrucimitun elpecen̄un ciuliarpecen̄un-llu Abraham-aamun, Isaac-aamun, Jacob-aamun-llu. 
DEU.29.14	Elpecen̄un kiivci una akqun picirkiurartuumaan 
DEU.29.15	tau͡gaam tamamten̄un unuamek wani nangengqalrianun 
DEU.29.16	“Nallunritarci qaillun ayuqucillerput Egypt-aami, pektaullemten̄i-llu nuniitgun allat atanruviit. 
DEU.29.17	Tangellruaci pellernarqellriit agayutnguarit, piliaqumaluteng muragnek, teggalqumek, qerrircetellriamek, suulutaamek-llu. 
DEU.29.18	Murilkekici ilasi angun wall'u arnaq wall'u kina ilatuumarmi wall'u yuulgutetuumarmi tuigcuartuq 
DEU.29.19	Nallunairciu ilangqerrsuartuci unuamek umyuarteqellriamek ca tamalkuan ellminun assirluku piurnayukluku niicuunani umyuani atunge'rmiu. Tuaten pillerpeci tamarpeci piunrirceciiqaaci assilriit assiilnguut-llu ayuqluki. 
DEU.29.20	 au͡g'arisngaitaa tuaten ayuqellria. Tau͡gaam 
DEU.29.21	 cuqnguvkarciqaa ilakutellriartainun Israel-aam elliinun-llu tuc'etarkauluki aniqlaatet nallunairumalriit akqutmi igaucimalriit ukuni kalikarni 
DEU.29.22	“Tekitarkat yuullgutkelriit irniaci-llu kinguvciuggun naugarkat, allanret-llu yaaqvanek tekitellriit, tangerciqait piunrirnarqellriit nangteqnarqellriit-llu 
DEU.29.23	Nuna tamarmi cakarniiruciiquq, patumaluni qulu'uramek taryumek-llu; naucetaarkat-llu nunamun ellimangaitut, naunerrluungermeng-llu nausciigatarkauluteng. Nunasi ayuqeciquq Sodom-aatun Gomorrah-tun-llu cali-llu Admah-tun Zeboiim-atun-llu, 
DEU.29.24	Tua-i-llu ellam yui apciiqut, ‘Ciin tua-i 
DEU.29.25	Kiutengqerciquq-llu waten, ‘Tua-i-wa tuaten piuq 
DEU.29.26	Kevgiurluteng ciktaarluteng-llu allanun agayutnun ciungani agayuvikeksailkemeggnun, agayutnun 
DEU.29.27	Taumek 
DEU.29.28	-llu qenercami cakneq, qenertem-llu ugaani au͡g'allrui nunautiitnek ayagtelluki allamun nunamun, tamaanlluteng maa-i cali.’
DEU.29.29	“Cat ilait 
DEU.30.1	“Waniwa cikillrurtamci cucuklillerkarpecen̄ek atawaqautmek wall'u aniqlaatmek. Makut-llu tamalkuita pimarikata elpecen̄un uitaluci-llu atanruvigni 
DEU.30.2	Elpeci kinguveci-llu ut'reskuvci 
DEU.30.3	nutaan 
DEU.30.4	Cekavcimallrung'e'rpeci yaaqvaqapiarnun nunam iquinun, 
DEU.30.5	ataam nuna piksagutesqelluku ciuliarpeci uitavikellrat. Ciuliarpecen̄i-llu tamakuni piluaqeranrurciiquci yugyanrurrluci-llu. 
DEU.30.6	 Agayutevci niisngarivkarciqaaci kinguveci-llu cali, tua-i elpeci kenkarkauluku ircaqurpeciuggun tamalkirrluci, nunami-llu tamaani uitaurluci. 
DEU.30.7	Elliin-llu aniqlaatet makut tuc'eciiqai inglukestevcen̄un, tamakut eq'ukellrukaiceci nanglluci-llu. 
DEU.30.8	Elpeci-llu ataam niisngariciqerci aturluki-llu alerquutai unuamek qanrutkellrenka elpecen̄un. 
DEU.30.9	 callerpeciuggun tamalkuan piluaqeravkarciqaaci; irnialingciquci ungungssiarauteci-llu amllericiqut, naucetaarvici-llu naugilarciqut amllernek. Angniutekciqaa piluaqeravkallerci, tuaten pillrucirmitun ciuliarpecen̄un. 
DEU.30.10	Tau͡gaam elpeci niisngaarkauluku aturluki-llu alerquutai igausngalriit ukuni kalikarni elitnaurutaini. Umyualinqigtarkauluci-llu ircaqurpeciuggun tamalkirrluci.
DEU.30.11	“Alerquun cikiuteka unuamek, elpecen̄un arturnarqelriarunrituq pisciigalnguuvkenani-llu. 
DEU.30.12	Qilagmi-llu pagaani uitavkenani. Apnarqevkenaci waten, ‘Kia-kiq mayurluni atraucarturyartau, niitniarput aturluku-llu?’ 
DEU.30.13	Wall'u imarpiim akiani uitavkenani. Apnarqevkenaci waten, ‘Kina-kiq qeraryarta imarpiim akianun aqvanaluku, niicaqvut aturluku-llu?’ 
DEU.30.14	Qang'a, elpecen̄i tua-i uitauq. Nallunritarci qanruteksugngaluku, kitaki aturciu.
DEU.30.15	“Unuamek cikiramci cucuklillerkarpecen̄ek assilriamek wall'u assiilngurmek, unguvallerkamek wall'u tuqullerkamek. 
DEU.30.16	Niisngakuvciki alerquutai 
DEU.30.17	Tau͡gken niitenrilkuvci niicuumiinaci-llu iqlutmurucimaluci agayullerkarpecen̄un allanun agayutnun, 
DEU.30.18	piunriumaarkauguci. Wii aarcirturamci waniwa, unguvangaituci ak'anun akiani Jordan-aam piksagutarkarpecen̄i. 
DEU.30.19	Wiinga-llu watua cikiramci cucukillerkarpecen̄ek unguvamek wall'u tuqumek, Agayutem-llu atawaqaasqutiinek wall'u aniqlaatiinek. Waniwa-llu qayagaaqa qilak nuna-llu nallunritesten͞gusqellukek camek cucukillerpecen̄ek. Cucukiciu unguva, kinguveci-llu unguvaniartuci. 
DEU.30.20	Kenkiciu 
DEU.31.1	Moses-aaq cali qalartuq yuinun Israel-aam, 
DEU.31.2	qanerluni, “Wiinga waniwa allrakungua yuinarnek arvinlegnek (120), ciuliqagten͞gusciigalilua elpecen̄un. Cali-llu 
DEU.31.3	 Agayutsi ciuvciuggun ayagciquq piunrirluki-llu atanruviit uitalriit tamaani, elpecen̄un piksagutesqelluku nuna; Joshua-m ciuliqagciiqaaci 
DEU.31.4	 piunrirciqai tamakut yuut cirlakellrucimitun Sihon-aaq Og-aq-llu, angayuqakek Amorite-at, piunrirluku-llu nuniit. 
DEU.31.5	 cirlakevkarciqai elpecen̄un, picirkiullemtun-llu elpeci ellaitnun piciquci. 
DEU.31.6	Piningqerqici pektayiinaci-llu, uluryaksaqunaciki-llu: tua-i Agayutevci 
DEU.31.7	Tua-llu Moses-aam Joshua taisqaa qanrulluku-llu ciuqerratni tamalkuita Israel-aam yuin, “Piningqerqina pektayiinak-llu; elpet waniwa ciuliqagciiqaten ukut yuut piksagutellerkaanun nuna 
DEU.31.8	 elliin ciuliqagciiqaaci nayurluci-llu. Cakaarngaitaaci wall'u qacuvallagtelluci, taumek qacuiryaqunaci alingyaqunaci-llu.”
DEU.31.9	Tua-i Moses-aam igautai Agayutem alerquutai tunluki-llu Levite-anun agayulirten̄un, aulukilrianun 
DEU.31.10	Elliin-llu alerqurai, “Allrakut malrunelgen iquatni, akiilngurnek perririyaraq tekitaqan, una naaqelarciqerci qastuluci Nerevkaritiitni Uqisviit. 
DEU.31.11	Naaqelaqiciu niitelluku Israel-aam yuinun agayuyarturaqata 
DEU.31.12	Qayagaurluki quyurtelluki tamalkuita angutet, arnat, mikelnguut, allanret-llu uitalriit nunavcen̄i, tamarmeng niitnaurtut tamatumek elilluku-llu qigciklerkaa 
DEU.31.13	Waten piluci kinguveci niiteksailnguut 
DEU.31.14	Tua-llu 
DEU.31.15	-llu alairvikak tuani amirlukun napalriakun, tauna napaluni Pelatekam quyurrviim ikirtuqaan mengliini.
DEU.31.17	“Tuaten pikata wiinga eq'uqruciiqanka; cakaarciqanka piunrirarkaugut-llu. Cangerliit amlleret tekiciiqut ellaitnun, ellait-llu tamatum nalliini qanerciqut, ‘Makut-wa assiitellriit wangkutnun tut'ellilriit Agayutem nayunriakut?’ 
DEU.31.18	Tau͡gaam wiinga ulurciqanka assiitellriamek caliata agayutnun-llu allanun cauluteng.
DEU.31.19	“Waniwa una yuarun igausgu. Elitevkarluku-llu Israel-aanun, asguranairutngunaurtuq ellaitnun. 
DEU.31.20	Tua-i tekiucimarikumteng nunamun enuqitnailngurmun, akqutkellemnun cikiutekciqniluku ciuliaritnun, tamaani camirrluteng nerlarciqut uitavimeggnek-llu arenqililuteng. Tau͡gaam allanun agayutnun cauciqut tamakut-llu kevgiurluki, qessayagullua-llu wii akqutka-llu navegluku. 
DEU.31.21	Amlleret-llu cangerliit arenqiallugutet-llu tuskata ellaitnun, man'a yuarun nallunairutnguciquq ellaitnun. Uum-llu nalliini, tuavet nunamun akqutkellemnun ayaupailemki, nallunritaqa ak'a qaillun pinaluteng umyuanguciat.”
DEU.31.22	Taumi ernermi Moses-aam igautellrua yuarun elitnaurtelluku-llu Israel-aam yuinun.
DEU.31.23	Tua-llu 
DEU.31.24	Moses-aam-llu 
DEU.31.25	Qaqicamiki alerquutet igautellni alerqurai agayulirtet Levite-at, 
DEU.31.26	“Ukut kalikat imalget alerquutmek teguciki elliluki-llu canianun 
DEU.31.27	Nallunritaqa pamailucirci ciumuaryullerci-llu. Atam ak'a unguvallma nalliini ciumuarluci narureskessi Agayun; qaillun-kiq nutaan pitaniarceci catairuskuma! 
DEU.31.28	Tamalkuita ilakellriartavci ciuliqagtait ciulirneret-llu taivkarciki ciuqamnun, makunek qanrutnianka, qilak-llu nuna-llu qayagaurniagka nallunritesten͞gusqellukek tungiitnun. 
DEU.31.29	Nallunritaqa tuqumarikuma assiitellrianek aturciquci, qessakengluki-llu elitnaurutkellrenka. Ukegkuni-llu ernerni tekitarkani cangerlagmun puukarciquci, tua-i-wa 
DEU.31.30	Tua-llu Moses-aam yuarun tamalkuan naaqaa tamarmeng Israel-aam yui niicugnillratni.
DEU.32.1	“Qilagmi, niicugni qalartellemni; nunam-llu niilliki.
DEU.32.1	Elluarrluku niicugnikiciu qanelqa.
DEU.32.2	Wii elitnaurutka igeskili ellallugtun,
DEU.32.2	nunamun-llu tull'uni unuakum yukutaatun.
DEU.32.2	Wii qanellrenka igqaqciqut ellallilriatun naugaarnun,
DEU.32.2	ellallilriatun-llu canegnun naugaarnun.
DEU.32.3	Wii nanrarciqaqa 
DEU.32.3	elliin-llu yuin qanrutkeciqaat angtatailucia.
DEU.32.4	“
DEU.32.4	natlugnerunani pitalqeggluni-llu tamiin ayuqucimikun;
DEU.32.4	Elpet Agayuten piciulriaruuq, iqluyuituq;
DEU.32.4	calilartuq piciulrianek ellualrianek-llu.
DEU.32.5	Tau͡gaam elpeci piciunrituci, tunriukutnaqluni elliinun yuk'evkallerkarci,
DEU.32.5	atanruviuluci assiilngurtuluci iqluuryugluci-llu.
DEU.32.6	Waten-qaa ayuqutnarqerci 
DEU.32.6	elpeci usviilngurni umyugailngurni-llu?
DEU.32.6	Ellii atakarci, piliaqestekluku,
DEU.32.6	elliin-llu atanruviurtellruaci.
DEU.32.7	“Umyuaqiciu kingunerci, ak'a tamaani pilleq;
DEU.32.7	apciki ataci qanrutesqelluci qaillun pillratnek;
DEU.32.7	apciki-llu angukaraat qanrutkesqelluku kingunerci.
DEU.32.8	Quyinrulriim elkartellrui atanruviit nunautekaitnun;
DEU.32.8	pillerkiurumaluku-llu nani yuut uitallerkaat.
DEU.32.8	Ellii-llu elkarciuq tamalkuitnun atanruviit pikirluki qilagmiungulriamek.
DEU.32.9	Tau͡gaam Jacob-aam kinguvri elliin cucukai piknaluki.
DEU.32.10	“Nalaqellrui ayagallratni mertailngurkun nunakun,
DEU.32.10	alianarqellriami anuqetulriami-llu yuilqumi.
DEU.32.10	Caiyailkuciumallrui aulukluki-llu,
DEU.32.10	ellminek tuaten caiyailkuciumaiyaucirmitun.
DEU.32.11	Yaqulpagtun piyagaminek elitnaurilriatun tengauryaurtellerkaatnek,
DEU.32.11	mic'etaqluki cavkarpek'naki nengingalriignun yaqugminun,
DEU.32.11	tuaten 
DEU.32.12	Kiimi 
DEU.32.12	ikayurtaunani tangnerranarqelriamek agayutmek.
DEU.32.13	“Atanirturilriaruvkallrui qertulriani nunani,
DEU.32.13	nerlartut-llu naumalriarinek nunam.
DEU.32.13	Nalaqutaqluteng evegtaam neqiinek teggalqut akuliitni;
DEU.32.13	napautait-llu olive-aat nauluaqeraqluteng teggalqulilriami nunami.
DEU.32.14	Kuluvautmeng qusngirngalnguutmeng-llu milgatnek amllermek pingqellruut;
DEU.32.14	assinkacagaitnek-llu qusngit,
DEU.32.14	qusngirngalnguut, kuluviit,
DEU.32.14	mukaarkat, wine-at-llu pingqerrluteng.
DEU.32.15	“
DEU.32.15	uquringluteng aqsimarrlainarluteng-llu.
DEU.32.15	Tua-i-llu Agayun piliaqestellerteng unilluku,
DEU.32.15	qessakluku artuqailnguq anirturteteng.
DEU.32.16	Agayutnguanun-llu agayulallermegteggun 
DEU.32.16	assiilnguliullermegteggun tuaten qenngevkarluku.
DEU.32.17	Ekuagiaqluteng tuunrangayagnun agayutngunrilngurnun,
DEU.32.17	agayutnun nallukaitnun ciuliarita
DEU.32.17	allanun-llu kinguqvaggun alailrianun,
DEU.32.17	agayutnun Israel-aam ciungani maligtaquksailkaitnun.
DEU.32.18	Nalluyagutellruat artuqailnguq Agayutseng,
DEU.32.18	unguvamek cikirtellerteng.
DEU.32.19	“
DEU.32.19	qessayagulluki-llu qetunrani panini-llu.
DEU.32.20	Qanerluni-llu, ‘Wiinga ulurciqanka;
DEU.32.20	tangerrniarqa qaillun pimallerkaat,
DEU.32.20	ukut pamailnguut, piciunrilnguut yuut.
DEU.32.21	Agayutngualiamegteggun qenercetellruatnga,
DEU.32.21	ciknakluki apqait agayutet, agayutet ilumuulriamek agayutngunrilnguut.
DEU.32.21	Taumek wii ciknavkarciqanka tamakutgun yuunrilngurteggun;
DEU.32.21	qenercetaarluki-llu usviilngurkun atanruvigkun.
DEU.32.22	Eq'uqertelqa kumangarkauguq kenertun
DEU.32.22	ekualuku-llu ca tamalkuan nunami.
DEU.32.22	Tekitarkauluku-llu tuqumalriit nuniit camani
DEU.32.22	ekualuki-llu ingrit aciit.
DEU.32.23	“‘Tuc'eciiqanka ellaitnun nangyuilnguut cangerliit
DEU.32.23	aturluki-llu pitegcautenka tamalkuita ellaitnun.
DEU.32.24	Tuquaciqut paluluteng puqelvagkun-llu;
DEU.32.24	naulluutet-llu cali assiitqapigtellriit tuqurqeciqait.
DEU.32.24	Ayagceciciqua yuilqum ungungssiinek uirrestekaitnek,
DEU.32.24	tuqunarqelrialegnek-llu ciissirpagnek keggmartekaitnek.
DEU.32.25	Anguyagkun tuqurqumaciqut tumyarani;
DEU.32.25	ircaqruallaganarqelriit-llu enaitni pilarciqut.
DEU.32.25	Ayagyuat angutet arnat-llu tuquciqut;
DEU.32.25	uitacimangaunateng-llu mikelnguut wall'u angukaraat.
DEU.32.26	Piunriryugngayaaqanka tamaq'apiita
DEU.32.26	kitumun umyuaqerkaunrirtelluki.
DEU.32.27	Tau͡gaam inglukestait ucuryagtesqumanritanka,
DEU.32.27	cirlakellruniluki yuunka, wiinga wangnek tuaten pillruamki.’
DEU.32.28	“Israel-aaq atanruviuguq umyugaunani;
DEU.32.28	umyuartuneq pikenritaat.
DEU.32.29	Ayuqucingesciigataat-llu ciin cirlakumacirteng;
DEU.32.29	taringesciiganaku qaillun picirteng.
DEU.32.30	Ciin tiissitsaat cirlakaki ataucim,
DEU.32.30	qulen-llu tiissitsaat malrurraak?
DEU.32.30	artuqailnguum Agayutiita tuatequallrui.
DEU.32.31	Inglukestaita nallunritait ellaita nakmiin agayutmeng pinialuciat,
DEU.32.31	ayuqevkenaku artuqailnguq Israel-aat Agayutiit.
DEU.32.32	Ellaita inglukestait assiitqapiggluteng Sodom-aarmiucetun Gomorah-rmiucetun-llu,
DEU.32.32	ayuqut napayaartun naugilriatun cungarninarqellriamek
DEU.32.32	tuqunarqellrianek-llu wine-arkanek atsanek,
DEU.32.33	wine-atun-llu piliaqumalriamek tuqunarqelriaratnek ciissirpiit.
DEU.32.34	“
DEU.32.34	utaqalgirtuq-llu piunarqellerkaatnek anucimirqecetaarnaluki.
DEU.32.35	iqullerkaat erenrem iliini tekiciiquq; piunrillerkaat canimelliuq.
DEU.32.36	tangerquniu piningqenriuciat.
DEU.32.36	Takumcukciqai kevgiulriit ellminun,
DEU.32.36	tangerquniu ellmeggnek ikayurciigaluciat.
DEU.32.37	Nutaan-llu 
DEU.32.37	‘Nauwa-mi tamakut artuqailnguut agayutet cacetuqutekelci,
DEU.32.38	nerevkalci uquitnek ekuagiaqavci
DEU.32.38	cikilci-llu wine-amek merkaatnek?
DEU.32.38	Taivkarciki ikayurnauraiceci;
DEU.32.38	aqvaqurluteng-llu tailit anirturyarturluci.
DEU.32.39	“‘Wii, wiinga kiima Agayutnguunga;
DEU.32.39	allamek agayutetaituq avatemni.
DEU.32.39	Tuqucilartua unguvavkarilua-llu; kiliqenglartua mam'ivkarilua-llu,
DEU.32.39	kia-llu imum ingluliurciigataa ca wii pilqa.
DEU.32.40	Unguvangqerrlua Agayutngucimtun
DEU.32.40	talliqa nalugaqa ukvernarcarilua-llu
DEU.32.41	wii ipegcararkauluku qevlialria nuussirpaka
DEU.32.41	ellualria taqnaluku.
DEU.32.41	Akinaurciqanka inglukestenka
DEU.32.41	anucimirqecetaarluki-llu eq'ukestenka.
DEU.32.42	Pitegcautenka kuterpagciqut augatnek,
DEU.32.42	nuussirpama-llu tuquciiqai tamalkuita ingluliurtenka.
DEU.32.42	Kina callugteka uitasngaunaku,
DEU.32.42	kilinelget teguat-llu ayuqluteng tuquciqluteng.’
DEU.32.43	“Atanruviulriani, nanrarnarqaci 
DEU.32.43	anucimirqecetaalarai tuqutestait.
DEU.32.43	Akinaularai inglukesten̄i
DEU.32.43	au͡g'aritaqluki-llu assiilnguitnek yun'i.”
DEU.32.44	Joshua-m, Nun-am qetunraan, Moses-aam-llu man'a naaqaa Israel-aam yuinun niitesqelluku.
DEU.32.45	Moses-aam qaqicamiki qalarutkellni yugnun, Agayutem elitnaurutai, 
DEU.32.46	qanertuq, “Pinritevkenaci niiskiciki alerquutet qanrutkellrenka unuamek elpecen̄un. Qanrutkaqluki pikiciki irniarpecen̄un, ellaita-llu pinritevkenateng niisnganaurait tamalkuita Agayutem elitnaurutai. 
DEU.32.47	Makut elitnaurutet ellmikuunritut; elpeci unguvakaci. Niisngakiciki unguvamanaurtuci nunami Jordan-aam akiani piksagutarkarpecen̄i.”
DEU.32.48	Tuani-llu ernermi 
DEU.32.49	“Ayii ingrinun Abarim-aanun, Moab-am nuniini nalliini nunarpiim Jericho-m. Mayurru Ingriq Nebo kiarrluku-llu Canaan-aam nunii cikiutekarkaqa Israel-aam yuinun. 
DEU.32.50+DEU.32.51	Elpet tuquciquten qaingani taum ingrim anelguten Aaron-aaq tuqullruciatun qaingani Ingrim Hor-am, tua-i-wa tamarpetek piciullrunrilavtek wangnun ciuqerratni Israel-aam yuin. Meribah-m mer'ini uitallerpecen̄i, Kadesh-armiut caniatni Zin-am yuilqurtaani, qigcignailngurtun ayuqucavtegnga yuut tangvallratni. 
DEU.32.52	Yaaqvanek tangerciqan nuna, tau͡gaam iterngaitan nuna cikiutekaqa Israel-aam yuinun.”
DEU.33.1	Makut maa-i atawaqautet Moses-aam, Agayutem pistiin, qanrutkellri Israel-aam yuinun tuquvailegmi.
DEU.33.2	Qanerluni, “
DEU.33.2	akertetun-llu pit'ellruuq Edom-aam quliikun
DEU.33.2	ciqinqerluki-llu yun'i Ingrimek Paran-aamek.
DEU.33.2	Tiissitsaanek qulnek an'gilanek maligluni
DEU.33.2	tegumiarluni tallirpilernerkun unatmikun ekualriamek kenermek.
DEU.33.3	cavkarngaunaki-llu elliin pikekni.
DEU.33.3	Taumek wangkuta ciktukut it'gainun
DEU.33.3	niisngaluki-llu alerquutai.
DEU.33.4	Wangkuta niisngaaput alerquutet Moses-aam cikiutekellri wangkutnun,
DEU.33.4	atanruvimta piutaini qununarqenrulriit.
DEU.33.5	ilakutellriit ciulirneret-llu quyungqallratni.”
DEU.33.6	Reuben-aam ilakellriartai piluki Moses-aaq waten qanertuq:
DEU.33.6	“Reuben-aam kinguvri nangyuilkilit yugyanrilngermeng.”
DEU.33.7	Ilakellriari-llu Judah-m piluki waten qanertuq:
DEU.33.7	“
DEU.33.7	ilaitnun ataam ilaksaguteski.
DEU.33.7	Calluuciski 
DEU.33.8	Levi-am ilakellriartai piluki waten qanertuq:
DEU.33.8	“
DEU.33.8	piciulriatgun kevgarpegun Levite-atgun;
DEU.33.8	Naspaallrukten Massah-mi,
DEU.33.8	asguranairluku-llu piciulriaruciat mer'ini Meribah-m.
DEU.33.9	Ellaita-llu nasvallruat arcaqakinrucirteng elpenek pinruluten angayuqameggni, anelgut'meggni, irniameggni-llu.
DEU.33.9	Ellaita-llu niisngait alerquuteten piciuluteng-llu akqutevnun.
DEU.33.10	Elitnaurciqait yut'en niisngallerkaatnek alerquutevnek;
DEU.33.10	elliitnek ekuagilarciqut ekuavigpeni.
DEU.33.11	ilukegcitekluki caliarit.
DEU.33.11	Passiki tamalkuita inglukestait, naunqigcetevkenaki.”
DEU.33.12	Benjamin-aam ilakellriari piluki waten qanertuq:
DEU.33.12	“Ukut waniwa ilakellriit 
DEU.33.12	ernerpak nayularai, uitaluni akuliitni.”
DEU.33.13	Joseph-aam-llu ilakellriari piluki waten qanertuq:
DEU.33.13	“
DEU.33.13	mermek-llu ulvelriamek camaken nunamek.
DEU.33.14	Nuniit-llu atawaqercecimali atsanek akertem̄i taqmigingalrianek
DEU.33.14	nurnaunateng assinkacagait atsat nauyarameggni tamalkuita.
DEU.33.15	Ak'a tamaanillaat penguit patumalit assinqurritnek naucetaat neqkat.
DEU.33.16	Nuniit-llu imiumali canek tamalkuitnek assilrianek,
DEU.33.16	atawaqercecimaluni assiuciakun 
DEU.33.16	Ellii qalartellrulria ekualriamek napayaarmek.
DEU.33.16	Makut atawaqautet tuskilit ilakutellriartainun Joseph-aam,
DEU.33.16	tua-i-wa ellii ciuliqagten͞gullruan anelgutmini.
DEU.33.17	Joseph-aaq piningqertuq kuluvagtun angucalutun.
DEU.33.17	Cirunengqertuq yuilqurmiutartun kuluvagtun.
DEU.33.17	Cirunri Manasseh-mi tiissitsaaruut amlleret,
DEU.33.17	Ephraim-aami-llu qulen tiissitsaat.
DEU.33.17	Aturluki cirunermiaraciqai atanruviit, cingluki nunam iquinun.”
DEU.33.18	Ilakutellriari Zebulun-aam piluki waten qanertuq:
DEU.33.18	“Zebulun-aaq piluaqerrlainaqili imarpigmi naverrniallermeggni,
DEU.33.18	Issachar-am-llu tukuutai ulelit nunameggni.
DEU.33.19	Kelgilartut allanernek ingrimeggnun,
DEU.33.19	tuani-llu elliitnek canganarqutailngurnek ekuagilartut;
DEU.33.19	tukuurcameng imarpiim tukuutainek,
DEU.33.19	qau͡gyam-llu iirumalriarinek tukuutnek imarpiim cen̄iini.”
DEU.33.20	Gad-aq-llu piluku waten qanertuq:
DEU.33.20	“Nanraumali Agayun, nunautiit pivigturivkaaku.
DEU.33.20	Gad-aq nayulartuq yugtutulitun,
DEU.33.20	tallinek nuyanek-llu qecigtuumaita qecuginaluni.
DEU.33.21	Cucuklillruut nunam assinranek pikameggnek;
DEU.33.21	ciuliqagcilrianun allakaumalria ellaita pikarkaurtellruat.
DEU.33.21	Niisngallruit-llu 
DEU.33.22	Dan-aq-llu piluku qanertuq:
DEU.33.22	“Dan-aq yugtutulim piyagaqaa; Bashan-aam tungiinek qeckalria.”
DEU.33.23	Naphtali-llu piluku qanertuq:
DEU.33.23	“Naphtali atawaqercecimauq 
DEU.33.23	nunautii ungalatmun ayaumauq nanvamek Galilee-amek ayagnirluni.”
DEU.33.24	Asher-aaq-llu piluku waten qanertuq:
DEU.33.24	“Asher-aaq atawaqaasqumanruuq allani yuullgutkellriani.
DEU.33.24	Kenkataqlitgu anelgutain, nunautiini-llu enurnaillit olive-aat napait.
DEU.33.25	Nunarrai asvairqumalit iteryarait cavignek;
DEU.33.25	ernernek-llu cikiumatacirpetun pitaciluki piniliumaciquten.”
DEU.33.26	Israel-aam yuini, Agayutevcetun ayuqelriamek agayucetaituq.
DEU.33.26	Qilagteggun ucurnarqucimikun ayalartuq;
DEU.33.26	amirlut akuliitgun ayagluni ikayuryartularaaci.
DEU.33.27	Agayun eterrlainalria uitavikarci;
DEU.33.27	piunrirngailnguuk tallik nayumiqastekaci.
DEU.33.27	Elliin inglukesteci antellrui ciunerpecen̄ek,
DEU.33.27	qanrulluci-llu piunriisqelluki tamalkuita.
DEU.33.28	Tua-i Jacob-aam kinguvri uitaut uitanqegciluteng,
DEU.33.28	camek enuqitevkenateng nunami mukaarkalilriami wine-arkalilriami-llu;
DEU.33.28	nunami mercimalriami qiliim taituanek.
DEU.33.29	Israel-aaq, angnirpagcit!
DEU.33.29	Elpetun ayuqellriamek atanruvigmek pitaituq,
DEU.33.29	yui 
DEU.33.29	Ellii-llu 
DEU.33.29	ingluliurutarkauluci cirlakivkarluci.
DEU.33.29	Inglukestevci ullagciqaiceci takumcukesqelluteng,
DEU.33.29	tau͡gaam elpeci tutmauciiqaci.
DEU.34.1	Moses-aaq-llu mayurtuq ingriilngurmek Moab-ami tuavet Ingrimun Nebo-mun, kangranun Ingrim Pisgah-m calaralirnerani Jericho-m, tuani-llu 
DEU.34.2	nunii-llu Naphtali-m tamalkuan; nunakek Ephraim-aankuk Manasseh-llu; nunii Judah-m kanaknetmun imarpik Mediterranean tekilluku; 
DEU.34.3	ungalaqlia-llu Judah-m; manigcetellria-llu nuna Zoar-amek ayagluni nunarpagmun Jericho-mun napalilriamun palm-anek. 
DEU.34.4	Tua-llu 
DEU.34.5	Tua-i Moses-aaq 
DEU.34.6	-llu tungmagtaa kuignayugmi Moab-ami, akiani nunarraam Bethpeor-am. Tau͡gaam man'a engelkarrluku nallunritestaituq naniqapiar tungmagcimacia. 
DEU.34.7	Moses-aaq allrakungluni yuinarnek arvinlegnek (120) tuqullruuq; segganqeggumaluni iik-llu cali takviglutek. 
DEU.34.8	Israel-aam-llu yuin tuquigaqameng piciryararteng aturaat ernerni yuinaq qulnek cipluku Moab-am carr'ilqaini.
DEU.34.9	Joshua-llu Nun-am qetunraa umyuartuuq, tua-i-wa Moses-aam elkartellruani enairesqelluni. Israel-aam-llu yuin niisngaluku aturluki-llu alerquutet 
DEU.34.10	Prophet-aartangqeqsaituq Israel-aani ayuqiinek Moses-aam; 
DEU.34.11	Alla-llu prophet-aaq irr'inarqelrialiksaituq alangaanarqellrianek-llu ayuqaitnek 
DEU.34.12	Alla prophet-aaq piksaitellruuq angelrianek alingnarqelrianek-llu Moses-aam pilallrinek tangvallratni tamarmeng Israel-aat.
JOS.1.2	Qanertuq, “Pisteka Moses-aaq tuquuq. Upci watua, elpet tamarmeng-llu Israel-aam yui, qerarluku-llu Jordan-aaq Kuik nunamun ellaitnun cikiutemnun. 
JOS.1.3	Moses-aaq qanrutellrucimtun, nuna tamalkuan piyuavigkaci ciukiutekellruaqa elpenun tamalkuitnun-llu yumnun. 
JOS.1.4	Nunautevci engelii ayagciquq nunamek kinreskiinek ungalamelngurmek tekilluki Lebanon-aam Ingrii negeqvamelnguut; Kuigmek-llu Euphrates-aamek calarami, Hittite-at nuniitgun, kanavami Imarpik Mediterranean-aaq tekilluku. 
JOS.1.5	Joshua, kia cirlakngaitaaten unguvallerpet taktaciatun. Nayurciqamken Moses-aaq nayullrucimtun. Nayurrlainarciqamken kesianek; watqapik unisngaitamken. 
JOS.1.6	Ciumuaqina, nalirrugcaqunak-llu, ciuliqagtekciqngatgen ukut yuut maani nunami uitallermeggni akqutkellemnun ciuliaritnun. 
JOS.1.7	Kiingan tua-i ciumuaqina, nalirrugcaqunak-llu; maligtaqunricaqunaki-llu tamalkuita alerquutet pistem̄a Moses-aam elpecen̄un tunellri. Ilii pinriteksaunaku piluaqerniartuten ayallren tamalkuan. 
JOS.1.8	 naaqumarrlainarcetaqluki agayullerpecen̄i. Elitnaurluki erenrani unugtuumaan, maliggluki-llu taukuni igausngalriit tamalkuita. Tua-i piluaqerciquten natmun ayallren tamiin. 
JOS.1.9	Neq'akekiu alerquutekelqa ciumuaresqelluten nalirugtevkenak! Alingevkenak qacuvallaksaunak-llu, tua-i wii 
JOS.1.10	Tua-llu Joshua-m alerqurai yuut ciuliqagtait 
JOS.1.11	cen̄ircesqelluki arulaingqaviatgun yuut qanrulluki, “Neqkanek upluci, erenret pingayuatni qerarciqaci Kuik Jordan-aaq, yiryarturluku nuna 
JOS.1.12	Joshua-m-llu qanrutai Reuben-aam Gad-am-llu yuullgutkelriartai Mannasseh-m-llu ilakelriartain avgit, 
JOS.1.13	“Neq'akiiciu 
JOS.1.14	Nuliaci, irniaci, ungungssici-llu maanciiqut, tau͡gaam anguyagceci upingalriit anguyautellerkamun, qerarciqut ciungatgun allat Israelite-at ikayurnaluki 
JOS.1.15	nuna kanavalirnerani Jordan-aam pikliutnatkaatnun, 
JOS.1.16	Kiugaat-llu Joshua, “Wangkuta qanllerpetun piciqukut ayaasqellerpenun-llu ayagciqukut. 
JOS.1.17	Niisngaciqamteggen Moses-aaq niisngallrucimcetun, 
JOS.1.18	Kia imum asgurakekuniu piyunarqucin wall'u narureskaku alerquuteklerpet ilii tuqucimaarkauguq. Piugteqkina tengruluten-llu!”
JOS.2.1	Tua-llu arulaingqavimeggnek Acacia-mek Joshua ayagceciuq malrugnek nallunarcarlutek taringengnaqerkagnek, alerqurlukek aassaqlukek yuvriisqelluku nunii Canaan-aam, arcaqerluku nunarpak Jericho. Tuavet-llu nunarpagmun tekicamek qavartartuk akissum eniini, aterluni Rahab-amek. 
JOS.2.2	Jericho-m-llu angayuqra niituq Israel-aat ilait unugmi tekitellruniluki nallunarcarluteng nallunringnaqellrianek nunamek, 
JOS.2.3	taumek qanermek ayagceciuq Rahab-amun: “Angutek enevni aassaqlutek tamalkuan nuna nallunringnaqsarturaak! Anevkarkek!” 
JOS.2.4+JOS.2.5+JOS.2.6	Arnaq-llu kiuguq, “Angutek itellruuk enemnun, tau͡gaam nalluaqa naken taillruciak. Ayallruuk akertem tevillrani iteryaraq umegpailgan. Aptellrunritagka natmun ayakatallragnek, tau͡gaam cukamek ayakuvci anguciqagci.” (Rahab-am enem qainganun iircetellrulukek naumalrianek quyurtellminek patulukek.) 
JOS.2.7	Jericho-m-llu angayuqran yui angutet an'ut tuaken nunarpagmek, iteryaraa-llu nunarpiim palulluku. Ayagluteng-llu yuarluki Israelite-at paqtaallret aassaqluteng tekilluku qeraryaraq Jordan-aami.
JOS.2.8	Taukuk aassaqlutek paqtaartek inarpailgagnek Rahab-aq mayurtuq enem qainganun, 
JOS.2.9	qanrullukek-llu, “Nallunritaqa 
JOS.2.10	Niitellruarput-llu qaillun 
JOS.2.11	Niiyucimcetun alingellruukut; pinirput tamamta qamluni, elpeci tuatnavkarluta. 
JOS.2.12	Watua akqitek 
JOS.2.13	Akqia-llu aviuciiqniiluki aataka, aanaka, anelgutenka-llu angutet, arnat-llu, ilait-llu tamalkuita! Tuqutevkaryaqunata!”
JOS.2.14	Angutek qanrutaak, “Agayutem unguvapuk tegukilikek qanllerpuk atunrilkumegnegu! Kitumun qanenrilkuvet qaillun pillmegnek, akqamegten 
JOS.2.15	Rahab-aq uitauq enemi nunarpiim avatairutiin qacarnerani uitalriami, tua-i angutek egalekun atrartak ilavkugkun. 
JOS.2.16	Qanrutak-llu, “Qemililriamun nunamun ayakitek angayuqam yuin nataqsuaraicetek. Iirniartutek ernerni pingayuni uterrnatkaatnun. Nutaan-llu ayaglutek.” 
JOS.2.17	Angutek qanrutaak, “Umyuaqeciqerpuk akqevkallren. 
JOS.2.18	Waten piniartuten. Qaku maavet nunamun itqumta una kavirliq pelacinak qillruskiu egalermun atrarviklerpenun. Quyurcetniaten aatan aanan-llu, anelguteten-llu, tamalkuita-llu atavet ilai enevnun. 
JOS.2.19	Kina ankuni enemek, tuqullra elliinun tusngaciquq, wangkuk-llu pinarqutengqerrngaitukuk; tau͡gaam enem iluani akngireskan nutaan pinarqeciqukuk. 
JOS.2.20	Kitumun tau͡gaam qanellrukuvet canek pillmegnek, akqutkevkallren elpenun aturnaqngaitarpuk.” 
JOS.2.21	Tua-i umyuallguciamikek ayagcetak. Ayaumariagnek-llu kavirliq pelacinak qillrutaa egalermun.
JOS.2.22	Nallunringnaqellrek-llu taukuk qemililriamun ayaglutek iirtuk. Pistain-llu angayuqam yuarayaaqagkek tamiini nunami ernerni pingayuni, tau͡gaam nataqevkenakek. Tua-i Jericho-mun utertut. 
JOS.2.23	Tua-i-llu taukuk nallunringnaqellrek atrartuk qeminek, qerarluku-llu kuik uterrlutek Joshua-mun. Qanrulluku-llu canek tamalkuitnek pillernek. 
JOS.2.24	Qanerlutek-llu, “Wangkuk nallunrirarpuk ilumun 
JOS.3.1	Unuaquan unuakumi Joshua Israel-aam-llu yui makcara'arluteng unitaat uitallerteng Acacia, ayagluteng-llu Jordan-aamun, qavartarluteng-llu utaqaluku qerallerkarteng. 
JOS.3.2	Erenret-llu pingayuurcata ciuliqagtet arulaingqaviatgun pektut, 
JOS.3.3	qanrulluki-llu yuut, “Tangerquvciki agayulirtet 
JOS.3.4	Maanteksaituci ciungani, apertuaciiqaiceci ayallerkarpecen̄ek. Tau͡gaam mallguuryaqunacikek Akqutem Yaassiigek; mile-am avganek kingunragni pitaurangnaqkici.”
JOS.3.5	Joshua-m yuut qanrutai, “Elpecen̄ek menuircarluci, unuaqu 
JOS.3.6	Tua-llu agayulirtet qanrutai Akqutem Yaassiiga teguluku yuut ciunratgun ayaasqelluki, ellait-llu tuaten piluteng qanruciatun.
JOS.3.8	Qanruskiki agayulirtet Akqutem Yaassiigan tegumiaqestai, kuigmun tekiskata mermun atrarluki cen̄am yaaqsinrilkiinun nangercesqelluki.”
JOS.3.9	Joshua-llu qanertuq yugnun, “Tailuci niicugnici 
JOS.3.10	Ciumurtellerpecen̄i ciuvcen̄i elliin ilumun anevkarciqai Canaanite-at, Hittite-at, Hivite-at, Perizzite-at, Girgashite-at, Amorite-at, Jebusite-at-llu. Nallunriciiqerci unguvalriim Agayutem elpecen̄i uitacia 
JOS.3.11	nunam tamarmi 
JOS.3.12	Watua cucuklirluci angutnek qula malrugnek cipluku (12), atauciuqaqluki Israel-aam yuullgutkellriartainek. 
JOS.3.13	Agayulirtet 
JOS.3.14+JOS.3.15	Quyurciyaram nallekngaku kuik-llu ulumaluni.
JOS.3.14+JOS.3.15	Yuut arulaingqavillerteng unitellratni qeraryarturluteng Jordan-aakun, agayulirtet Akqutem Yaassiiga tegumiaqluku ciungatgun ayagtut. Agayulirtet-llu mermun tus'uciicetun 
JOS.3.16	meq arulairtuq quyurrluni-llu kiaqvani Adam-aami, Zarethan-aam nunarpiim caniani. Carvaneq-llu uatmurtellria nanvamun Dead Sea-mun arulaiqapiggluni, yuut qeraryugngariluteng Jericho-m mallgeskiikun. 
JOS.3.17	Yuut-llu qerallratni kinertellriakun nunakun, agayulirtet Akqutem Yaassiiganek tegumialriit nangengqaut Jordan-aam qukaani kinertellriami nunami, qaqilluteng yuut qerarnatkaatnun.
JOS.4.1	Tamarmeng qeraumariatgu Jordan-aaq, 
JOS.4.2	“Qula malrugnek cipluku (12) angutnek cucuklia, atauciuqaqluki ilakellgutkellrianek, 
JOS.4.3	alerqurluki-llu qula malrugnek cipluku (12) teggalqunek tegutesqelluki Jordan-aam qukaanek, agayulirtet nangengqallrata nalqapiaraanek. Qanruski taukut teggalqut ang'aqesqelluki elliluki-llu qavartarvigkarpecen̄un ataku.”
JOS.4.4	Joshua-m-llu taisqai angutet qula malrugnek cipluki (12) cucukellni 
JOS.4.5	qanrulluki-llu, “Jordan-aamun atrarci ciunrakun 
JOS.4.6	Ukut teggalqut neqaartuutnguciqut yugnun 
JOS.4.7	qanrut'larniaci Jordan-aam mer'an carvanillra arulaillruniluku 
JOS.4.8	Angutet-llu Joshua-m pisquciatun piut, 
JOS.4.9	Joshua-llu nunalgarciuq qula malrugnek cipluku teggalqunek Jordan-aam qukaanun, agayulirtet Akqutem Yaassiigan tegumiaqestain nangerngallratnun. (Taukut teggalqut cali tuantut.) 
JOS.4.10	Agayulirtet Jordan-aam qukaani nangerngallruut cat tamarmeng qaqitnatkaatnun, 
JOS.4.10	Yuut cukangnaqluteng kuigkun qerallruut. 
JOS.4.11	Tamarmeng qeraumariata agayulirtet 
JOS.4.12	Angutet Reuben-aam ilakellgutkellriartainek, Gad-am-llu, Manasseh-m-llu ilakellgutkellriartain avgit, anguyautellerkamun upingaluteng qerartut ciungatgun yuut, Moses-aam pisqellruciatun. 
JOS.4.13	Ciuqerrani 
JOS.4.14	 caliallrakun tuani ernermi Israel-aam yuin umyuartequtaat Joshua angelriaruluku. Qigcikluku-llu unguvallran taktaciatun, Moses-aaq qigcikellrucimegcetun.
JOS.4.15	Tua-llu 
JOS.4.16	alerquusqelluki agayulirtet Akqutem Yaassiigan tegumiaqestai tagesqelluki Jordan-aamek. 
JOS.4.17	Joshua-llu tuaten piuq, 
JOS.4.18	Agayulirtet-llu kuigem cen̄ii tekicatgu kuik carvannguq ataam uleluni cenkek-llu qaingirlukek ataam.
JOS.4.19	Yuut qeraraat Jordan-aaq erenrin qulngurutiitni ciuqliim iralum, qavartarluteng-llu Gilgal-aami, calaralirnerani Jericho-m. 
JOS.4.20	Tuani Joshua-m nunalgartai teggalqut Jordan-aamek tegumallret. 
JOS.4.21	Israel-aam-llu yuinun qanerluni, “Tekitarkami mikelngurpeci aptaqaceci ukut teggalqut cauciitnek, 
JOS.4.22	qanrut'laqiciki Israel-aanun qerallruniluku Jordan-aaq kinertellriakun nunakun. 
JOS.4.23	Qanrulluki-llu 
JOS.4.24	Mat'ukun nunam yuin nallunrirciqaat 
JOS.5.1	Tamarmeng Amorite-at angayuqrita kanavalirnerani Jordan-aam, Canaan-aam-llu angayuqri mengliini Imarpiim Mediterranean niitaat 
JOS.5.2	Tua-llu 
JOS.5.3	Tua-i Joshua 
JOS.5.4	Man'a pitekluku Joshua-m nuugillrui: tamarmeng anguyaucugngalriit anucimallret Egypt-aamek, tuqullruut tumemeggni yuilqumi Egypt-aamek anllermeng kinguani. 
JOS.5.5	Tua-i tamarmeng anucimallret nuugiumallrungraata, imkut tau͡gaam yuurtellret yuilqumi pekesnginanermeggni Egypt-aamek anllermeng kinguani nuugiumaksaitellruut. 
JOS.5.6	Tua-i Israel-aam yui pektaullruameng allrakuni yuinaagni malrugni (40), tamatum-llu iquani tamarmeng angutet anguyagmi callugyugngariluteng Egypt-aamek anellret tuqullruut 
JOS.5.7	Ukut yuut irniarit nuugiumaksaitellruut; ukut tau͡gaam nutarat yuurtellret Joshua-m nuugillrui.
JOS.5.8	Nuugirilleq qaqican, yuut arulaingqavimeggni uitaut mamnatkaatnun ekiteng. 
JOS.5.9	-llu qanertuq Joshua-mun, “Unuamek au͡g'araqa kasngunarqutii teguarullerpeci Egypt-aami.” Taumek tauna aciraa Gilgal-aamek, man'a erneq tekilluku taumek aprumaluni.
JOS.5.10	Israel-aat Gilgal-aami uitainanermeggni manigcilngurmi nunami yaaqsinrilkiini Jericho-m, Kituun aturaat atakuani akimiarunritariita (14) erenrin iralum. 
JOS.5.11	Unuaquan ciuqlirmek neqnek nerqerraallruut Canaan-aami naumalrianek: uucimalriamek mukaarkamek kelipamek-llu quuleciryarailngurmek. 
JOS.5.12	Kelipayagaat (manna) igtelallrat arulairluni tuani, Israel-aat piirulluteng tamatumek. Tuaken ayagnirluteng nerlangluteng Canaan-aami naumalrianek.
JOS.5.13	Joshua Jericho-m yaaqsinrilkiini uitallermini, alqunak tangertuq angutmek nangengqalriamek ciuqermini nuussirpagluni. Joshua-m-llu ullagluku aptaa, “Anguyagtemta-qaa ilakaatgen, wall'u-qaa inglukamteggen?”
JOS.5.14	Taum-llu angutem kiugaa, “Qang'a taukuunritua. Taigua 
JOS.6.1	Jericho-m iteryarai patumauralartut murilkesterluteng, Israel-aat itercessngaunaki. Kina iterngaunani anngaunani-llu nunarpagmek. 
JOS.6.2	-llu qanertuq Joshua-mun, “Unatevnun elliaqa Jericho, atanertuumaan tamalkuita-llu alingilnguut anguyagtai. 
JOS.6.3	Anguyagteten-llu uivelararkaugarci nunarpak ataucirqumek ernerpak erenret arvinelgen aturluki. 
JOS.6.4	Malrunelgen agayulirtet, tamarmeng tegumiarluteng cupu'uranek, Akqutem Yaassiigan ciunrakun aya­gar­kaugut. Erenret-llu malrunelgatni anguyagteten-llu nunarpak uivarkaugarci malrunlerqunek agayulirtet cupu'uryarateng qalrianginanratni. 
JOS.6.5	Tua-i-llu cup'arkaugut ataucirqumek takellriamek. Niiyucirpecetun, tamarmeng yuut qastuluteng qayagpagarkaugut, nunarpiim-llu qacarneri imciqut. Tamarmeng-llu anguyagtet itrarkaugut nunarpagmun.”
JOS.6.6	Joshua-m-llu agayulirtet taisqai qanrulluki-llu, “Akqutem Yaassiiga teguluku, malrunelguluci ciunrakun ayagarkauguci, tegumiarluci cupu'uryaranek.” 
JOS.6.7	Tua-llu yuut ayagnirluki uivesqaa nunarpak, anguyagtet ciunrata murilkestai 
JOS.6.8+JOS.6.9	Tua-i Joshua-m alerquuciatun ciunrata murilkestai ayagtut ciunratgun agayulirtet cupu'uryaranek cupuralriit; kingunratgun-llu agayulirtet tegumialriit Akqutem Yaassiiganek, kingunrata-llu murilkestain kingunratgun maliggluki. Cupu'uryarat qalriagurluteng taqeksaunateng. 
JOS.6.10	Joshua-m-llu yuut alerqurai, “Qayagpagangaituci, erinaci-llu niitnauvkarpeknaki, atauciungraan-llu qaneryaramek qanerngaituci, erneq engelkarrluku qayagpaasqellerkaqa; nutaan tuani qayagpagniartuci.” 
JOS.6.11	Tua-i elliin tegumiaqevkarluku 
JOS.6.12+JOS.6.13	Joshua unuaquan unuakuarmi maktuq, aipiriluteng-llu agayulirtet anguyagtet-llu pektut nunarpak uivluku, akwauvaq tungliqluteng pillermegcetun: ciunrata murilkestai ciuqliuluteng; tungiikun malrunelgen agayulirtet cupu'urluki malrunelgen cupu'uryarat; kinguatgun-llu, agayulirtet 
JOS.6.14	Wani erenrem tungliani uivaat nunarpak ataucirqumek uterrluteng-llu arulaingqavimeggnun. Waten pillruut ernerni arvinlegni.
JOS.6.15	Erenret malrunelgatni maktut erqaarluku, uivaat-llu nunarpak malrunlerqunek ciungani pilallermegcetun. Wani kiingan ernermi uivellruut malrunlerqunek. 
JOS.6.16	Malrunelgatni uivellermeng, agayulirtet upingallratni cupqatarluki cupu'uryarat, Joshua-m yun'i qanrutai qayagpaasqelluki, qanerluni-llu, “
JOS.6.17	Nunarpak tamarmeng-llu iluanelnguut piunriumaarkaugut, elliitnguluni 
JOS.6.18	Tau͡gaam elpeci camek piunrirarkamek tegutarkaunrituci; teguskuvci taqutarkauguci pinerrlugutmek piunriutekaatnek-llu Israel-aat uitaviata. 
JOS.6.19	Taqumalriit qerrirlimek, suulutaamek, punernermek-llu wall'u cavigmek, allakaumaarkauguq 
JOS.6.20	Tua-llu agayulirtet cupait cupu'uryarat. Yuut-llu egmian niicameng qastuluteng qayagpagtut, qacarneret-llu imluteng. Tamarmeng-llu anguyagtet mayurluteng qemikun nunarpagmun itertut teguluku-llu. 
JOS.6.21	Nuussirpamegteggun-llu tuqutait tamalkuita nunarpagmelnguut, angutet arnat-llu, ayagyuat ak'allaurtellriit-llu. Tapqulluki-llu tuqutait kuluviit, qusngit, ciulviit-llu.
JOS.6.22	Joshua-m-llu aassaqlutek yuvririllrek qanrutak, “Iterlutek akissum eniinun anuciu ilai-llu akqellrucirpetegtun.” 
JOS.6.23	Iterlutek-llu anutaak Rahab-aq, ilakluki atii aanii-llu, anelgutai-llu angutet, ilai-llu tamalkuita. Tamalkuita teguit ilakellriit pistait-llu, ayaulluki-llu uqilluki yaaqsinrilkiinun Israel-aat arulaingqauviata. 
JOS.6.24	Nunarpak-llu ekuavkaraat qamlluku tamalkuita cat tapqulluki. Kiingita taqumalriit suulutaamek, qerrirlimek, punernermek, cavigmek-llu, teguit 
JOS.6.25	Tua-i Joshua-m uitataa akissuq Rahab-aq tungelqurri-llu, iillruakek aassaqlutek yuvririllrek ayagcetellregni Jericho-mun. (Taum kinguvri uitalartut Israel-aami man'a erneq tekilluku.)
JOS.6.26	Wani Joshua akqutmek taqutuq aarcirtuutmek: “Kina imna ataam napartengnaqestii nunarpiim Jericho-m Agayutem aniqlaatiin aciani uitaciquq.
JOS.6.26	“Tusnganrem ellistii qetunrami ciuqliat tamariciqaa;
JOS.6.26	Kina ikirtuqamek pililria irniami kinguqlikacagiitnek tamariciquq.”
JOS.6.27	Tua-i 
JOS.7.2	Joshua ayagceciuq angutet ilaitnek Jericho-mek Ai-amun, nunarpagmun calaralirnerani Bethel-aam, canimelkiini Bethaven-aam, picirkirluki nallunairtuusqelluku nuna. Tuaten pimariameng 
JOS.7.3	Joshua-mun qaneryarturtut, “Ai-aq tamarmirrluteng callugnarqenritaat. Ayagcecinarquq kiingan malrugnek wall'u pingayunek tiissitsaanek (2,000 or 3,000) angutnek. Tamalkuita anguyagtet ayagcecaqunaki tuavet callugyarturtelluki; angelriarunrituq nunarpak.” 
JOS.7.4	Tua-i tiissitsaat pingayun (3,000) Israel-aat curugyaaqut, tau͡gaam qimallruit Ai-am angutai utetmun. 
JOS.7.5	Ai-am-llu angutain maligtait nunarpiim iteryaraanek yaaqsinrilngurmun, tuqulluki-llu yuut tayima yuinaq akimiaq-wa ataucimek cipluku (36) atrallratni qemimek. Tua-i Israelite-at caceskelli'irtut alingluteng-llu.
JOS.7.6	Joshua-m ciuliqagtaita-llu Israel-aat aturateng allgurait cakneq ilulliqluteng. Nunamun-llu pull'uteng ciuqerranun 
JOS.7.7	Joshua-llu qanertuq, “Artuqailnguq 
JOS.7.8	Qaillun qanerciqsia, 
JOS.7.9	Canaan-aarmiut allat-llu nunami niiciiqut mat'umek. Kassuguciiqaitkut-llu tuqulluta-llu nangluta! Qaillun tua-i elpet piciqsit takarnarqutvet cakaninritlerkaanun?”
JOS.7.10	Tua-llu 
JOS.7.11	Israel-aat assiilngillruut! Navellruat umyuallguciutellerteng wangnun ellaitnun atuusqelqa. Tegutellruut piunriumaarkanek. Teglellruit iqlutekluki-llu, pimeggnun-llu ilaulluki. 
JOS.7.12	Man'a pitekluku Israel-aam yuin ingluteng ingluliurciigatait. Kingupiallruut inglumeggnek, tua-i-wa ellait-llu waniwa pinarqelriarurcameng piunriumallerkamun! Nayurngairuciiqamci piunrinrilkuvciki inerquusngangraata tegulci! 
JOS.7.13	Nangerrluten! Menuircarki yuut upluki-llu ciuqamnun taillerkaat. Qanrulluki upingasqelluki unuaqu. Tua-i-wa Wii, 
JOS.7.14	Taumek qanruski unuakumi taicimaarkauniluki yuullgutkellriaruurluki. Yuullgutkellriit apertullrenka taicimaarkaugut, tungelquqelriaru'urluteng. Tungelquqellriit-llu aperturarkanka taiciqut ilakuralriaru'urluteng. Ilakuralriit-llu aperturarkanka taiciqut atauciuqaqluteng. 
JOS.7.15	Atauciq-llu apertulqa nataqumakuni taunguluni avalilek inerquusngallernek ekuamaarkauguq, ilai-llu, tamalkuita-llu piutai tapeqluki. Tua-i-wa Israel-aat kiaresngianarqellriamek piaki, akqutemnek-llu navgian.”
JOS.7.16	Unuaquan Joshua-m makcara'arluni taitai Israel-aat yuullgutkellriaruqa'aqluki, Judah-m-llu yuullgutkellriartai apertuumaut. 
JOS.7.17	Taitai-llu Judah-m yuullgutkellriartai tungelquqelriaruqa'aqluki, Zerah-m-llu tungelquqelriartai aperluki. Ciuvarcetai ilakellriaruqa'aqluki, Zabdi-m-llu ilai aperluki. 
JOS.7.18	Zabdi-m-llu ilai apraki taitai atauciuqaqluki. Achan-aaq-llu qetunraa Carmi-m, tutgarii Zabdi-m aperturluku. 
JOS.7.19	Joshua-m-llu qanrutaa, “Qetunraa, piciulriamek qanerniartuten wani 
JOS.7.20	Achan-aaq-llu kiuguq, “Piciuguq. Assiilngirtua 
JOS.7.21	Tamakuni tegullemten̄i tangertua tangnirqellriamek Babylon-aartarmek ulikutamek, tallimanek-llu uspelegnek qerrirlimek, suulutaamek-llu uspermek atauciq cipluku nalliinek. Ayariamki cakneq tegullruanka. Nataqeciqaten elausngaluteng pelatekamni, qerrirlit aciqliuluteng.”
JOS.7.22	Joshua-llu angutet ilaitnek ayagceciuq, taukut-llu aqvaqurluteng pelatekamun, nataqluki-llu piunriisqumalriit ilumun elausngaluteng tuani, qerrlit atliqluku. 
JOS.7.23	Anutait-llu pelatekamek tailluki-llu Joshua-mun Israel-aanun-llu, elliluki-llu ciuqerranun 
JOS.7.24	Joshua-m-llu, ilaluni Israel-aat teguat Achan-aaq, qerrirliq, ulikutaq, suulutaaq, ilakluki panii qetunrai-llu, kuluvai, ciulvai, qusngii, pelatekaa, tamalkuita-llu piutai; ayaulluki-llu kuignayugmun aprumalriamun Trouble Valley (Pinerrlugutem Kuignayua). 
JOS.7.25	Joshua-llu qanertuq, “Ciin pinerrlugutmek pisikut? Watua 
JOS.7.26	Teggalqunek-llu quyigiluki qalliliraat. Cali unuamek uitaluteng tuani. Taumek tauna cali unuamek aterpagtelaqiit Trouble Valley-mek, (Pinerrlugutem Kuignayua). Tua-i 
JOS.8.2	Ai-aq angayuqra-llu piarkaugarci pillrucirpecetun Jericho-q angayuqra-llu, tau͡gaam maa-i aklui kuluvai-llu teguniaraci pikarkauluki. Upci curullerkaanun nunarpak alapen'errluki tunulirneranek.”
JOS.8.3	Tua-i Joshua uptuq ayallerkaminun Ai-amun anguyagten̄i tamalkuita malikluki. Cucukiuq yuinaq qulmek cipluku tiissitsaanek (30,000) assinqurritnek anguyagtem̄i ayagtelluki-llu unugmi 
JOS.8.4	makunek picirkirluki: “Iiqici akilirneranun nunarpiim, tau͡gaam yaaqsigpek'naki; upingalluku curullerkarci. 
JOS.8.5	Wiinga yuunka-llu ullagciqaput nunarpak. Ai-am-llu yui ankata tungemten̄un, tuiggluta qimagciqukut ciuqlirmi pillrucimcetun. 
JOS.8.6	Kingunrirturciqaitkut, wangkutnun ciuliqagtelluteng anutnatkamten̄un nunarpagnek. Umyuarteqciqut qimagyukluta ciungani pillrucimcetun. 
JOS.8.7	Nutaan elpeci iirumallerpecen̄ek ayagluci nunarpak teguciqerci. 
JOS.8.8	Tegurraarluku nunarpak ekuavkarniarci, 
JOS.8.9	Tua-i Joshua-m ayagcetai, iirluteng-llu utaqalgirtut kanavalirnerani Ai-am, akuliigni Ai-am Bethel-aam-llu. Joshua-llu tuani unugiluni.
JOS.8.10	Unuakuarmi Joshua maktuq anguyagten̄i-llu quyurtai. Elliin-llu Israel-aat-llu ciuliqagtaita ciuliqaggluki Ai-amun. 
JOS.8.11	Malini-llu anguyagtet ellii-llu nunarpiim iteryaraan tungiinun ayagtut, arulairluteng-llu neglirneratnun, kuignayuk akunleqliuluni ellaitnek Ai-aq-llu. 
JOS.8.12	Tegutuq-llu tiissitsaanek tallimanek (5,000) angutnek iirtelluki-llu kanavalirneranun nunarpiim akuliignun Ai-ankuk Bethel-aaq-llu. 
JOS.8.13	Anguyagtet elkarcimaut anguyallerkameggun, amllenrit arulairluteng neglirnermi, ilait-llu kanavam tunglirnerani. Joshua-llu kuignayugmi unugpak uitaluni. 
JOS.8.14	Angayuqran Ai-am tangrramiki Joshua-m yui qarivkenani up'artuq. Anguyagteni-llu tamalkuita malikluki an'ut tungiinun Jordan-aam Kuignaiyuan callugyarturluki Israelite-at ciungani callullmeng nuniini, nalluluku tau͡gaam curukautaucirteng kingunermeggnek. 
JOS.8.15	Joshua-llu yun'i-llu kingupiaruartut qimagluteng carr'ilqam tungiinun. 
JOS.8.16	Tamarmeng angutet nunarpagmi qayagaurumallruut kingunrirtuusqelluki. Kingunrirtullermeggni-llu Joshua nunarpagmek yaaqsigiinartut. 
JOS.8.17	Tamarmeng angutet Ai-amek kingunrirturait Israelite-at, nunarpak unilluku ikian, kitumek akiurutestekaunani.
JOS.8.19	Unatni-llu naluaki angutet iirumallret nangertut cukamek, aqvaqurluteng-llu itertut nunarpagmun teguluku-llu. Egmianun-llu nunarpak ekuavkaraat. 
JOS.8.20	Ai-am angutai kingyaameng tangrraat aruvak mayulria qilatmun. Qaillun-llu ellait qimallerkaitut, tua-i-wa Israelite-at carr'ilqam tungiinun qimallret tuiggluteng curukaqataiceteng. 
JOS.8.21	Joshua-m yun'i-llu tangrramegteggu ilameggnun nunarpak tegucia ekuavkarluku-llu, tuiggluteng tuqurqait Ai-am yui. 
JOS.8.22	Israelite-at-llu nunarpagmun pillret maa-i atrarluteng ilaulluteng anguyagmun. Ai-am yuin taringartaat kassugucimacirteng Israelite-anun, tamarmeng-llu tuqucimaut. Kina anagpek'nani, kina-llu unguvavkenani, 
JOS.8.23	kiimi tau͡gaam angayuqra Ai-am. Teguluku-llu ullautaat Joshua-mun.
JOS.8.24	Israelite-at tuqutait tamalkuita ingluteng carr'ilqami malirqervillratni. Ai-amun-llu uterrluteng tuanelnguut tamalkuita tuqutait. 
JOS.8.25	Tamarmeng-llu tuqullret tuani ernermi angutet arnat-llu tiissitsaat qulngullruut malrugnek cipluku (12,000), tamarmeng Ai-am yukluki. 
JOS.8.26	Joshua-m narulkarcuutni naluumallrua Ai-am tungiinun atrartevkenaku-llu tamarmeng Ai-am yui piunrirnatkaatnun. 
JOS.8.27	Israel-aat-llu teguit kuluviit aklut-llu tegulteng nunarpagmek, 
JOS.8.28	Joshua-m ekuagaa Ai-aq unilluku-llu ciqumllerurrluku. Tuaten-llu cali maa-i ayuqluni. 
JOS.8.29	Elliin-llu Agartaa-llu angayuqra Ai-am napamek temii-llu tuantelluku atakunatkaanun. Akerta-llu tevian Joshua-m alerquutaa temii atrarcesqelluku. Egtaat-llu nunarpiim iteryaraanun. Patuluku-llu teggalqunek quyigiluki. Taukut unuamek cali uitaut.
JOS.8.30	Tua-llu Joshua Ingrim Ebal-aam qaingani ekuaviliuq 
JOS.8.31	Piliaqaa Moses-aam 
JOS.8.32	Tuani Israel-aat takuatgun Joshua-m teggalqunek ayuqelii Alerquutet Moses-aam igallri. 
JOS.8.33	Israel-aat ciuliqagteteng, atanerruateng, cuqcisteteng-llu, allanret-llu ellmeggni uitalriit nangengqaut atunem avategkeni 
JOS.8.34	Nutaan-llu Joshua-m alerquutet naaqai qastuluni, tapeqluki atawaqautet aniqlaatet-llu igausngaciicetun 
JOS.8.35	Tamaq'apiarmeng alerquutai Moses-aam naaqumaut Joshua-kun quyungqalrianun, ilakluki arnat mikelnguut-llu, allanernun-llu ilausngalrianun ellaitnun.
JOS.9.1	Cirlakillrat Israel-aat nallunrirait tamarmeng angayuqat kanavalirnerani Jordan-aam — qemini, ingrit engeliitni, tamiini-llu manigcelngurmi cen̄iini imarpiim Mediterranean Sea-am negetmun Lebanon-aaq tekilluku; makut angayuqaqait Hittite-at, Amorite-at, Canaanite-at, Perizzite-at, Hivite-at, Jebusite-at-llu. 
JOS.9.2	Tamarmeng quyurrluki anguyagteteng anguyagaat Joshua Israelite-at-llu. 
JOS.9.3	Tau͡gaam Gibeon-aam yuin, Hivite-aulriit, niicamegteggu Joshua-m qaillun pillrucia Jericho-q Ai-aq-llu 
JOS.9.4	iqlutmurutnaluku picirkiurtut. Ayagluteng neqkanek aqvatut, ciulvateng-llu nangumalrianek missuullernek atmirait callmagtuumalrianek-llu wine-at caquitnek. 
JOS.9.5	Allgulrianek-llu aturanek all'uteng, nangumalrianek-llu aluilicirluteng mingeqluki kitugtellermeggnek. Kelipat-llu taquarkait kinerrluteng uqugglugluki-llu. 
JOS.9.6	Ayagluteng-llu uitallratnun Gilgal-aamun qanerluteng-llu Joshua-mun Israelite-anun-llu yuinun, “Wangkuta yaaqvanek taigukut. Taumek akqut'lisqamteggen wangkutnun.”
JOS.9.7	Tau͡gaam Israelite-am angutai qanertut, “Ciin akqut'liciqseta elpecen̄un? Canimaarmi uitayugnarquci.”
JOS.9.8	Joshua-mun-llu qanertut, “Wangkuta pisten͞guukut elpenun.” Joshua-m aptai, “Kinkuuceci? Naken taiceci?”
JOS.9.9	Taukut-llu qanemcitaat waten: “Nunamek yaaqvanek taigukut, usuuq, niicamta 
JOS.9.10	qaillun-llu pillruciak angayuqak malruk Amorite-ak calaralirnerani Jordan-aam: angayuqra Heshbon-aam Sihon-aaq, angayuqra-llu Bashan-aam Og-aq, Ashtaroth-aami uitalleq. 
JOS.9.11	Ciuliqagtemta yuut-llu nunamten̄i uitalriit qanrutaitkut neqkanek upluta ayaasqelluta ullagluten. Qanrulluta-llu elpet pisqucirpetun pisqelluta, apcesqelluten-llu akquyutmek taqucesqelluten wangkuta pillgutekluta. 
JOS.9.12	Kelipauteput tangerki. Ayakarraallemten̄i ullagluten puqlanillruyaaqut. Tau͡gaam tangerki wani-wa kinrai uqugglugluteng-llu. 
JOS.9.13	Imillemten̄i-llu makut wine-arcuutet caqutet nutaraullruyaaqut, tau͡gaam tangerki wani-wa allgurtut. Aturaput-llu aluilitaput-llu nang'ut pekcimallemten̄ek.”
JOS.9.14	Israel-aam angutain ciuniurait neqkat ilait taukunek, tau͡gaam 
JOS.9.15	Joshua akqut'liuq yugnikutmek Gibeon-aam yuinun unguvaarkauvkarluki. Israel-aam-llu ciuliqagtai akqiut akqun aturarkauluku.
JOS.9.16	Akqut'lillmeng, erenret pingayun kinguatni, Israel-aat taringut taukut yuut ilumun canimenateng nunangqelliniciitnek. 
JOS.9.17	Tua-i Israel-aam yui ayagtut, erenret-llu pingayun kinguatgun tekitut taukut yuut uitallritnun nunarpagnun: Gibeon, Chipherah, Beeroth, cali Kiriath Jearim-aamun. 
JOS.9.18	Tau͡gaam Israel-aat tuqucesciigatait, tua-i-wa ciuliqagteteng akqillruata atrakun Israel-aat Agayutiita 
JOS.9.19	Tau͡gaam ellaita kiugait, “Akqillruukut ellaitnun atrakun 
JOS.9.20	Unguvavkarnarqaput akqillerput pitekluku; pinrilkumta Agayutem anucimirqecetaarciqaakut. 
JOS.9.21	Unguvavkarluki, tau͡gaam eqiulararkaugut muragnek mertarluta-llu.” Waten piyugluteng pillruut ciuliqagtait.
JOS.9.22	Joshua-m Gibeon-aarmiut ellminun taicesqai, apluki-llu, “Ciin alarcetaarcecikut qanrulluta yaaqvanek piniluci, maani uitallining'e'rpeci? 
JOS.9.23	Waten piavci Agayutem pinarqellriarurtaaci. Yuc'i teguarurrlainararkaugut, muragkiurten͞guluteng mertarten͞guluteng-llu agayuviani Agayutma.”
JOS.9.24	Taukut-llu kiugut, “Waten piukut nallunriamteggu ilumun piciullinian 
JOS.9.25	Wani-wa atam elpet tegumiaqekevkut; elpet umyuarteqellren assirngalnguq wangkutnun atuqiu.” 
JOS.9.26	Tua-llu waten Joshua pillruuq: cayailkucirai Israel-aam-llu yuinun tuqucetevkenaki. 
JOS.9.27	Tau͡gaam tamana tuaten pillni tapirluku teguarurtelluki eqiurten͞guluki mertarten͞guluki-llu Israel-aam yuinun, 
JOS.10.1	Adonizedek-aam, anga­yuq­ran Jerusalem-aam, niitaa Joshua-mun tegullrucia piunrirluku-llu Ai-aq tuqulluku-llu anga­yuq­ra, Jericho pillrucimitun anga­yuqra-llu. Niituq-llu Gibeon-aam yuinun Israelite-at arenqiirtullgutkellruniluki, nunalgucirluki-llu uitaluteng. 
JOS.10.2	Jerusalem-aam yui cakneq tatamellruut, tua-i-wa Gibeon-aaq allacetun nunarpagtun angtiin anga­yuqerluni-llu; angenruluni Ai-ami, angutai-llu pinirluteng. 
JOS.10.3	Tua-i-llu Adonizedek-aaq qanermek ayagceciluni Hoham-amun, Hebron-aam anga­yuqranun, Piram-aamun, Jarmuth-aam anga­yuqranun, Japhia-mun, Lachish-aam anga­yuqranun, Debir-aamun-llu, Eglon-aam anga­yuqranun, qanerluni, 
JOS.10.4	“Tailuci ikayuryarturcia curullemni Gibeon-aaq, tua-i-wa arenqiirtullgucillrulliniatgu Joshua Israel-aat-llu.” 
JOS.10.5	Ukut talliman Amorite-at anga­yuqrit Jerusalem-aarmiu, Hebron-aarmiu, Jarmath-aarmiu, Lachish-aarmiu, Eglon-aarmiu-llu quyurrluteng avatairaat Gibeon-aaq angu­yagluku-llu.
JOS.10.6	Angutai Gibeon-aam qanermek ayagceciut Joshua-mun Gilgal-aami qanerluteng, “Tuacesqina'aryaqunata! Tailuten egmian ikayurkut! Anirturkut! Qemililriamelnguut Amorite-at anga­yuqrit tamarmeng quyurrluteng curugaitkut!”
JOS.10.7	Tua-i Joshua ayagtuq Gilgal-aamek malikluki anguyagten̄i tamalkuita-llu caprilnguut pinilriit-llu angutet. 
JOS.10.8	-llu qanrutaa Joshua, “Alikevkenaki, ak'a cirlakillerkarpenek cikillruamken. Atauciunge'rmi nangengqangaituq ingluliurluten.” 
JOS.10.9	Unugpak Joshua anguyagten̄i-llu piyuagut Gilgal-aamek Gibeon-aamun, alapen'errluki-llu anguyagait Amorite-at. 
JOS.10.10	 Amorite-at nanikuallagcetai tangellratni Israel-aam anguyagtainek. Israelite-at-llu tuqurqait Gibeon-aami maliggluki-llu tumyaraakun mayuryaram Beth Horon-aamun, angumaurluki callugluki ungalatmun Azekah Makkedah-llu tekillukek. 
JOS.10.11	Amorite-at-llu qimallratni Israelite-aam anguyagtainek atrallratni-llu Beth Horon-aamun mayuryaramun 
JOS.10.12	Taumi ernerni 
JOS.10.12	“Akertaa, arulaira quliinun Gibeon-aam;
JOS.10.12	Iraluuq, arulaira quliinun Aijalon-aam kuignayuan.”
JOS.10.13	Akerta-llu uitaurtuq iraluq-llu pekteksaunani ukut angayuqauvillgutkellriit ingluteng cirlaknatkaatnun. Una igausngauq Jashar-aam kalikaini. Akerta uitaurallruuq qiliim qukaani atraqsaunani-llu ernerpak. 
JOS.10.14	Watqapik ciungani, tuakenirnek-llu tuaten ayuqellriamek ernertangqeksaituq, 
JOS.10.15	Mat'um kinguakun Joshua anguyagten̄i-llu utertut uitallermeggnun Gilgal-aamun.
JOS.10.16	Talliman Amorite-at angayuqat qimallruyaaqut iirumaluteng-llu qiurem nayugnerani Makkedah-mi. 
JOS.10.17	Iliita nataqai Joshua-llu qanrulluku nani iirumaciatnek. 
JOS.10.18	Qanertuq, “Akagcici angelrianek teggalqunek iteryaraanun nayunrem. Nayurten̄ek-llu tuavet elliiluci, 
JOS.10.19	tau͡gaam elpeci tuancaqunaci. Kingunrirtu'rtu'rqiciki ingluci, kingunratnek curukaraqluki; nunaitnun tekiceteksaunaki! 
JOS.10.20	Joshua-m Israel-aat-llu tuqurqait, tau͡gaam ilait nunarpiim qacarneran iluanun uqilluteng tuqucimallrunritut. 
JOS.10.21	Tua-llu tamarmeng Joshua-m anguyagtai cavkenateng utertut elliinun arulaingqavimeggni Makkedah-mi. Watqapik-llu tamaani yuum Israelite-at inglukluki qanerciigatuq.
JOS.10.22	Tua-llu Joshua qanertuq, “Ikirrluku iteryaraa nayunrem taiciki imkut talliman angayuqat wangnun.” 
JOS.10.23	Tua-i nayuneq ikirtaat, angayuqri-llu Jerusalem-aam, Hebron-aam, Jarmuth-aam, Lachish-aam, Eglon-aam-llu anutait 
JOS.10.24	tailluki-llu Joshua-mun. Joshua-m-llu Israel-aat angutait taisqai ellimerrluki-llu atanerruat malillni tailuki angayuqat uyaqurritgun tucesqelluki. Tuaten-llu piut. 
JOS.10.25	Tua-llu Joshua qanertuq atanerruaminun, “Alingevkenaci qacuiqsaunaci-llu; ciumuuci nalirrugtevkenaci-llu, waten 
JOS.10.26	Tua-llu Joshua-m tuqutai angayuqat agarrluki-llu tallimanun napanun, temait-llu tuanlluteng atakurnatkaanun. 
JOS.10.27	Akerta tevian Joshua-m pisqen͞gateng temait atrartait nayugnermun-llu eggluki iirumavillratnun. Angtuanek-llu teggalqunek patuluku iteryaraa. Maa-i cali taukut tuanlluteng.
JOS.10.28	Joshua-m curukallrua teguluku-llu Makkedah angayuqra-llu tuani ernermi. Nunarpagnelnguut tamalkuita tuqutellruit; iliit unguvaluku unitevkenaku. Makkedah-m angayuqra pillrua Jericho-m angayuqra pillrucimitun.
JOS.10.29	Mat'um kinguakun Joshua anguyagten̄i-llu ayagturallruut Makkedah-mek Libnah-mun anguyagluku-llu. 
JOS.10.30	-llu Israelite-at cirlakillerkaatnek cali cikirai nunarpagmek taumek angayuqranek-llu. Kina uitatenritaat, tuqutait tamalkuita yuut tuanelnguut. Jericho-m-llu angayuqra pillrucimegcetun angayuqra tuaten piat.
JOS.10.31	Mat'um kinguakun Joshua anguyagten̄i-llu ayallruut Libnah-mek Lachish-aamun avatairluku-llu anguyagluku. 
JOS.10.32	 cali Israelite-at cikirai cirlakillerkaatnek Lachish-aamek erenrem anguyautellrata aipaani. Libnah pillrucimegcetun kina uitatevkenaku tuqutellruit nunarpagmelnguut tamalkuita. 
JOS.10.33	Horam-aaq, Gezer-aam angayuqra, tailuni ikayuucarturyaaquq Lachish-aarmiunun, tau͡gaam Joshua-m cirlakaa anguyagtai-llu atauciungraan iliit unguvavkarpek'naku.
JOS.10.34	Cali, Joshua anguyagten̄i-llu ayagtuq Lachish-aamek Eglon-aamun; tauna-llu avatairluku curugluku. 
JOS.10.35	Teguat tauna tuani ernermi yuut-llu tamalkuita tuqulluki Lachish-aami pillrucimegcetun.
JOS.10.36	Taum-llu kinguakun Joshua anguyagten̄i-llu ayagtut Eglon-aamek mayurluteng qeminun Hebron-aaq ullagluku. Anguyagaat-llu 
JOS.10.37	teguluku-llu. Tuqutaat-llu angayuqaq yuut-llu tamalkuita nunarpagnelnguut, nunarrarni-llu yaaqsinrilkiitni uitalriit. Joshua-m piunrirtaa nunarpak caunriqapiggluku, Eglon-aaq pillrucimitun. Kina tuanelnguq uitatevkenaku. 
JOS.10.38	Tua-i-llu Joshua anguyagten̄i-llu utertut Debir-aamun anguyagluku-llu. 
JOS.10.39	Tegua angayuqertuumaan nunarraat-llu canimelkai. Yui-llu tamalkuita tuqulluki. Joshua-m Debir-aaq pia angayuqra-llu, Hebron-aaq Libnah-llu angayuqakek-llu pillrucimitun.
JOS.10.40	Joshua-m-llu nuna tamalkuan tegua. Cirlakai-llu angayuqat qemililriami, calaralirnermi-llu uvernermelnguut, kanavalirnermelnguut-llu acilqamelnguut, kinertellriani-llu ungalalirnermi uitalriit. Kina uitatevkenaku; tamarmeng tuqucimaluteng. Man'a-wa 
JOS.10.41	Tua-i Joshua-m cirlakaa nuna tamalkuan, Kadesh Barnea-mek ungalalirnermi Gaza-mun canimelkiini cen̄am, ilakluku nunii Goshen-aam, negetmun-llu tekilluku Gibeon-aaq. 
JOS.10.42	Joshua-m cirlakellrui tamalkuita angayuqat nunait-llu ataucikun, tua-i-wa 
JOS.10.43	Mat'um kinguakun utertut uitallermeggnun Gilgal-aami.
JOS.11.1	Israel-aat cirlakillratnek qanemcimek niicami Jabin-aaq, angayuqra Hazor-aam, qanermek ayagceciuq Madon-aam angayuqranun Jobab-amun, angayuqrinun-llu Shimron-aam Achshaph-aam-llu, 
JOS.11.2	allanun-llu angayuqanun: neglirnermi qemililriami, Jordan-aam-llu Kuignayuani ungalalirnerani Galilee-am Nanvaan, mengliitni-llu ingrit, cen̄ami-llu Dor-am yaaqsinrilkiini. 
JOS.11.3	Qanermek-llu cali ayagceciuq Canaan-aamun atunem avategkeni Jordan-aam, Amorite-anun, Hittite-anun, Perizzite-anun, Jebusite-anun-llu qemilegmi, Hivite-anun-llu uitalrianun aciani Ingrim Hermon-aam Mizpah-m nuniini. 
JOS.11.4	Taigut anguyagteteng tamalkuita malikluki. Anguyagtet amllertaluteng imarpiim cen̄iin qau͡gyaitun. Horse-angqerrluteng-llu akalrialegnek-llu ayagassuutnek amllernek. 
JOS.11.5	Tamarmeng makut angayuqat quyurrluteng ilikellruut uitavililuteng-llu Merom-aam Kuiggaariin caniani callugnaluki Israel-aat.
JOS.11.7	Tua-i Joshua-m yun'i-llu alapen'errluki curukarait Merom-aam Kuiggaariin caniani. 
JOS.11.8	 cikirai Israel-aat cirlakillerkaatnek taukunek; Israelite-at-llu anguyagait maliggluki-llu negetmun tekilluku Misrephoth Maim-aq Sidon-aaq-llu, calaratmun-llu cali tekilluku Mizpah-m Kuignayua. Anguyallrat taqeksaituq nangengata tau͡gaam ingluteng. 
JOS.11.9	Joshua-m tuaten taukut pii 
JOS.11.10	Joshua nutaan utertuq, teguaqluku-llu Hazor-aaq angayuqra-llu tuqulluku. Tamatum nalliini Hazor-aaq pininruqapiarallruuq tamakuni angayuqauvigni. 
JOS.11.11	Tamalkuita tuanelnguut tuqutait; kina unguvavkarpek'naku, nunarpak-llu ekuavkarluku.
JOS.11.12	Joshua-m tegularai tamalkuita nunarpiit angayuqrit-llu, tamalkuita-llu yuut tuqutaqluki, Moses-aam 
JOS.11.13	Tau͡gaam Israelite-at ekuavkanritait nunarpiit qertulriamek nuniumalriit, Hazor-aaq tau͡gaam kiingan Joshua-m ekuavkallrua. 
JOS.11.14	Israel-aat tegularait nunarpagnek tamalkuita piksunarqellriit ungungssiutait-llu ellaita piknaluki. Tau͡gaam yuut tamalkuita tuqutellruit, kina unguvavkarpek'naku. 
JOS.11.15	 alerqullruluku Moses-aaq pisten̄i, Moses-aam-llu Joshua alerqurluku, Joshua-llu alerquumacimitun piluni. Caliaqellrui tamalkuita 
JOS.11.16	Joshua-m tegua nuna tamalkuan — qemililria, ingrit-llu avataitnelnguq neglirnermi ungalalirnermi-llu, Goshen-aam-llu tamalkuan nunii ilakluku kinertellria nuna ungalalirnerani, tapeqluku-llu Jordan-aam Kuignayua. 
JOS.11.17+JOS.11.18	Nuna ayagnirluni Mount Halak-aamek ungalalirnermi yaaqsinrilkiini Edom-aam, negetmurrluni Baalgad-aq tekilluku kuignayuanelnguq Lebanon-aam ungalalirnerani Ingrim Mount Hermon-aam. Joshua anguyallruuq ak'anun inglukluki angayuqri nunam tamatum, tamalkuita-llu teguluki tuqurqelluki. 
JOS.11.19	Kiimi nunarpak, Gibeon-aaq, uitanqegcitmek taqutellruuq Israel-aam yui pillgutekluki. Tuani Hivite-at ilait uitallruut, allat tau͡gaam nunarpiit tamarmeng tegumallruluteng anguyagkun. 
JOS.11.20	 ciumuarcetellrui callullerkaitnek Israelite-at, nangqapiggluki piunriumasqelluki tuqucimasqelluki-llu takumcukevkenaki. Man'a 
JOS.11.21	Mat'um nalliini Joshua-m ayagluni piunrillrui yugpiit aterpagcimalriit Anakim-aanek, qemini nunalget Hebron-aami, Debir-aami, Anab-aami, qemililriami-llu nuniini Judah-m Israel-aam-llu. Joshua-m piunriqapigtellrui nunait-llu. 
JOS.11.22	Anakim-aat watqapik iliit uitaqanrituq Israel-aat nuniitni; carraat tau͡gaam uitaqallruut Gaza-mi, Gath-ami, Ashdod-aami-llu.
JOS.11.23	Joshua-m tamalkuan nuna tegua, 
JOS.12.1	Israel-aam yuin cirlakumarillruat piksagucimariluku-llu nuna calaralirnerani Jordan-aam, ayagluku Arnon-aam Jordan-aam-llu kuignayuagnek neglirneq Ingriq Mount Hermon-aaq tekilluku. Cirlakiluteng malrugnek angayuqagnek. 
JOS.12.2	Atauciq Sihon-aaruuq, Amorite-at angayuqrat, atanirturten͞guluni Heshbon-aami. Angayuqauvian ilakluku avga Gilead-aam: Aroer-aamek (mengliinelngurmek Arnon-aam Kuignayuan) nunarpagmek-llu qukaanelngurmek tamatum kuignayuum, Jabbok-am Kuiga, engelii Ammon-aam tekilluku; 
JOS.12.3	tamatum-llu ilakluku Jordan-aam Kuignayua, nanvamek Galilee-amek ungalalirneranun Beth Jeshimoth-aam (calaralirnerani Dead Sea-m), ayagluni acianun Ingrim Pisgah-m.
JOS.12.4	Cali cirlakellruat Og-aq, angayuqra Bashan-aam, nangneqluku Rephaim-aat; taum atanirtullruak Ashtaroth-aaq Edrei-aq-llu. 
JOS.12.5	Angayuqauvian ilakellrua Ingriq Mount Hermon-aaq, Salecah-llu, Bashan-aaq-llu tamalkuan, Geshur-aankuk Maacah-llu engelkek tekilluku, Gilead-aam-llu avga, tekilluku nunii angayuqam Sihon-aam Heshbon-aarmium. 
JOS.12.6	Ukuk malruk angayuqak Moses-aam Israel-aam-llu yuin cirlakellruagket. Moses-aam-llu, 
JOS.12.7	Joshua-m Israel-aam-llu yuin cirlakait tamalkuita angayuqat nunami kanavalirnerani Jordan-aam, Baalgad-amek Lebanon-aam kuignayuani Ingrimun Mount Halak-aamun ungalalirnermi Edom-aam yaaqsinrilkiini. Joshua-m-llu avgaa man'a nuna kinguvellgutkelriartainun Israel-aam tunluku-llu ellaitnun pikura'asqelleku. 
JOS.12.8	Mat'um ilakaa qemililria nuna, kanavalirnermi-llu mengliit ingrit, Jordan-aam-llu Kuignayua ilakluki ingrit mengliit tamaani, calaralirnermi uverneret, ungalalirnermi-llu kinerneq nuna. Man'a nuna Hittite-at, Amorite-at, Canaanite-at, Perizzite-at, Hivite-at, Jebusite-at-llu nunakellruat. 
JOS.12.9	Israel-aam yuin cirlakellruit makut nunat angayuqrit: Jericho-m, Ai-am, (Bethel-aam yaaqsinrilkiini), 
JOS.12.10	Jerusalem-aam Hebron-aam-llu, 
JOS.12.11	Jarmuth-aam Lachish-aam-llu, 
JOS.12.12	Eglon-aam Gezer-aam-llu, 
JOS.12.13	Debir-aam Geder-aam-llu, 
JOS.12.14	Hormah-m Arad-aam-llu, 
JOS.12.15	Libnah-m Adullum-aam-llu, 
JOS.12.16	Makkedah-m Bethel-aam-llu, 
JOS.12.17	Tappuah-m Hepher-aam-llu, 
JOS.12.18	Aphek-aam Lasharon-aam-llu, 
JOS.12.19	Madon-aam Hazor-am-llu, 
JOS.12.20	Shimron Meron-aam Achshaph-aam-llu, 
JOS.12.21	Taanach-aam Magiddo-m-llu, 
JOS.12.22	Kedesh-am Jokneam-llu (Carmel-aamelnguum), 
JOS.12.23	Dor-am (cen̄amelnguum) Goiim-am-llu (Galilee-amelnguum), 
JOS.12.24	Tirzah-m-llu. Angayuqat tapeqluteng amllertaluteng yuinaq qulmek cipluku atauciq-wa (31).
JOS.13.1	Joshua maa-i cakneq ak'allaurtuq. 
JOS.13.2	nuna tamarmi Philistia-mi Geshur-aami-llu. 
JOS.13.3	Cali nuna Avvim-aami ungalatmun. (Nuna kuiggarmek Shihor-amek, Egypt-aam engeliini, negetmun engeliinun Ekron-aam Canaan-aarmiunun pikniluku nallunairumallruuq; angayuqrit Philistine-at uitaluteng Gaza-mi, Ashdod-aami, Ashkelon-aami, Gath-ami, Ekron-aami-llu.) 
JOS.13.4	Nuna-wa cali Canaan-aarmiut nuniit, Mearah-llu (Sidon-aat pikellrat), tekilluku Aphek-aaq Amorite-at nuniita mengliinelnguq; 
JOS.13.5	nuniit-llu Gebalite-at; Lebanon-aaq-llu tamalkuan calaratmun, Baalgad-amek, ungalalirneranek Ingrim Mount Hermon-aam, Hamath-aaq tevyaraq tekilluku. 
JOS.13.6	Mat'um ilakaa Sidon-aarmiut nuniit qemini, Lebanon-aam Ingriin Misrephoth Maim-am-llu Ingriin akulegkeni. Makut yuut anevkarciqanka Israel-aat iluvainanratni. Avgarkaugan nuna Israel-aanun wii alerqullrucimtun. 
JOS.13.7	Watua kitaki avvgu man'a nuna imkunun qulngunrita'arnun kinguvellgutkellriarinun Manasseh-m-llu yuin avgitnun, ellaitnun nakmiin pikesqelluku.”
JOS.13.8	Kinguvellgutkellriartain Reuben-aam Gad-am-llu imkut-llu Manasseh-m yuin avgita ak'a akurtullruluku nuna Moses-aam, 
JOS.13.9	Nuniit ayaumauq tekilluku Aroer-aaq (kuignayuum Arnon Valley-m engeliini) nunarpak-llu qukaanelnguq kuignayuum tamatum, ilakluku-llu manigneq Medeba-mek Dibon-aamun. 
JOS.13.10	Ayagluni-llu tekilluku engelii Ammon-aam, ilakluki nunarpiit ataniullri Amorite-am angayuqam Sihon-aam Heshbon-aamek. 
JOS.13.11	Ilakluki-llu Gilead-aaq, Geshur-aam Maacah-m-llu nuniik, tamalkuan-llu Ingriq Mount Hermon-aaq, cali-llu tamalkuan Bashan-aaq tekilluku Salecah. 
JOS.13.12	Ilakluku-llu angayuqauvia Og-am, nangenrat Rephaim-aat, angayuqaulleq Ashtaroth-aami Edrei-mi-llu. Moses-aam cirlakellruluki makut yuut qimagtelluki-llu. 
JOS.13.13	Tau͡gaam Israel-aat qimagcetellrunritait yuut Geshur-aamek Maacah-mek-llu; Israel-aani cali uitaut.
JOS.13.14	Moses-aam nunamek cikillrunritai kinguvellgutkellriartai Levi-am. 
JOS.13.15	Moses-aam ak'a cikillrui nunam iliinek ilakuralriit kinguvellgutkellriartaini Reuben-aam, ellaitnun pikesqelluku. 
JOS.13.16	Nuniit ayagtuq tekilluku Aroer-aaq (Kuignayuum Arnon Valley-m engeliini) nunarpak-llu kuignayuum qukaanelnguq, ilakluku-llu tamalkuan manigneq avatiini Medeba-m. 
JOS.13.17	Ilakluku-llu Heshbon-aaq, nunarpiit-llu manignermelnguut; ukuuluteng: Dibon-aaq, Bamoth Baal-aq, Beth-aq, Baalmeon-aaq-llu, 
JOS.13.18	Joahaz-aaq, Kedemoth-aaq, Mephaath-aq, 
JOS.13.19	Kiriathaim-aq, Sibmah, Zereth Shahar-aq, ingrim qainganelnguq kuignayugmi, 
JOS.13.20	Bethpeor-aq, uverneri Ingrim Pisgah-m, Beth Jeshimoth-aaq-llu. 
JOS.13.21	Mat'um ilakluki nunarpiit tamalkuita qaingani manignerem, angayuqauvia-llu tamalkuan Amorite-am angayuqam Sihon-aam, angayuqaullruluni Heshbon-aamek. Moses-aam cirlakellruluku atanirturilriit-llu ukut Midian-aami: Evi, Rekem-aaq, Zur-aq, Hur-aq, Reba-llu. Tamarmeng atanirtullruluku nunii angayuqam Sihon-aam. 
JOS.13.22	Ilakellruat Israel-aat tuqutellrita ciunerkamek apertuituli Balaam-aaq qetunraa Beor-am. 
JOS.13.23	Jordan-aaq kanavalirneruluni engelkellrua Reuben-aam kinguvellgutkellriartain nuniita. Makut nunarpiit nunacuaraat-llu cikiutekumallruut ilakuralrianun kinguvellgutkellriartainun Reuben-aam, ellaitnun pikesqelluki.
JOS.13.24	Moses-aam-llu cali nunam ilii ilakuralrianun kinguvellgutkellriartainun Gad-am tunellrua pikesqelluku. 
JOS.13.25	Nuniita ilakaa Jazer-aaq tamalkuita-llu nunarpai Gilead-aam, avga-llu nuniin Ammon-aam tekilluku Aroer-aq, calaralirneranelnguq Rabbah-m; 
JOS.13.26	nuniit ayagtuq Heshbon-aamek Ramath Mizpah-mun Betonim-un-llu, Mahanaim-amek engeliinun Lodebar-am. 
JOS.13.27	Kuignayuum Jordan Valley-m ilakaa Beth Haram-aaq, Bethnimrah, Sukkoth, Zaphon-aaq-llu, ilakuara-llu angayuqauvian angayuqam Sihon-aam, Heshbon-aarmium. Kanavatmun Kuik Jordan-aaq engelkaat negetmun Nanvaq Galilee-aq tekilluku. 
JOS.13.28	Makut nunarpiit nunat-llu cikiutekumallruut ilakuralrianun kinguvellgutkellriartainun Gad-am, ellaitnun pikesqelluki.
JOS.13.29	Moses-aam tunellruluku nunam ilii ilakuralrianun avgitnun kinguvellgutkellriartain Manasseh-m, ellaitnun pikesqelluku. 
JOS.13.30	Nuniit ayagtuq Mahanaim-amun ilakluku tamalkuan Bashan-aaq tamalkuan angayuqauvia Og-am, angayuqan Bashan-aam, tamalkuita-llu yuinaat pingayun (60) nunarraat Jair-amelnguut Bashan-aami. 
JOS.13.31	Ilakluku-llu avga Gilead-aam, cali ilaklukek Ashtaroth-aaq Edrei-llu, angenrulriik nunautek Og-am angayuqauviani Bashan-aami. Man'a tamarmi cikiutekumallruuq avgitnun ilakuralriit kinguvrin Machir-aam, qetunraan Manasseh-m.
JOS.13.32	Waten ayuqluku Moses-aam avverqellrua nuna calaralirnera Jericho-m Jordan-aam-llu, yuilqurtaani Moab-am uitallermini. 
JOS.13.33	Moses-aam tau͡gaam nunam ilii allakallrunritaa Levi-am kinguvellgutkellriartainun. Elliin qanrutellrui ellaitnun pikciqniluki elliitet ilait elliitekumalriit 
JOS.14.1	Makut maa-i paiciutet Israel-aam yuin akurtullrit Canaan-aami, agayulirtem Eleazar-aam Joshua-m-llu, qetunraan Nun-am, cali-llu ciulirnerita ilakuralriit Israel-aam kinguvellgutkellriartain avellrit yugnun. 
JOS.14.2	 alerqullruciatun Moses-aaq, nunakait qulngunritaraat avegmek cipluteng kinguvellgutkellriit kanavalirnerani Jordan-aam elkarcimaarkauluteng nall'arcetaariluteng. 
JOS.14.3+JOS.14.4	Ak'a Moses-aam allakallruluku nuna calaralirnerani Jordan-aam allagnun malrugnun avegmek cipluku kinguvellgutkellrianun. (Kinguvri Joseph-aam avgumaut malruinguluteng kinguvellgutkellriit: Manasseh Ephraim-aaq-llu.) Tau͡gaam Moses-aam Levite-at cikillrunritai nunam iliinek. Cikirluki tau͡gaam nunarpagnek uitavigkaitnek maranek-llu kuluvaita qusngiita-llu pivigkaitnek. 
JOS.14.5	Israel-aam yuin nuna avverqaat 
JOS.14.6	Erenret iliitni yuut Judah-m yuinek ullagaat Joshua Gilgal-aami. Iliit, Caleb-aaq qetunraa Jephunneh-m Kenizzite-aulriim, qanertuq Joshua-mun, “Nallunritan camek 
JOS.14.7	Allrakungqellruunga yuinaagnek malrugnek (40) 
JOS.14.8	Maligcestellma tau͡gaam yup'ut alingevkallruit. Tau͡gaam wiinga tamarmirrlua niisngallruaqa 
JOS.14.9	Tua-i tuaten pillruama Moses-aam akqellruanga wangnun irniamnun-llu ilumun akurturarkauniluku piksagulluku nuna piyuavikelqa. 
JOS.14.10	Tau͡gaam, wani-wa tangrru. Yuinaak malruk tallimanek cipnenguk (45) allrakut 
JOS.14.11	cali tau͡gaam pinirtalua unuamek tamaani pitacillemtun Moses-aam ayagcetellrani. Piniqa cakaniqsaituq anguyautellerkamun wall'u allamun piarkamun. 
JOS.14.12	Kitaki watua cikirnga qemililriamek nunamek 
JOS.14.13	Joshua-m atawaqercetaa Caleb-aaq, qetunraa Jephunneh-m, cikirluku-llu nunarpagmek Hebron-aamek pikaanek. 
JOS.14.14	Hebron-aaq cali kinguvrin Caleb-aam, qetunraan Jephunneh-m Kenizzite-aulriim pikaat, tua-i-wa caqtaarpek'nani niisngallruaku 
JOS.14.15	Mat'um ciungani Hebron-aaq aterpagtelallruat Arba-m nunarpiinek. (Arba ciuqliuluni angelriarullruuq Anakim-aani.) Watua nepairutuq tamana nuna.
JOS.15.1	Ilakuralriartai yuullgutkellriartain Judah-m akurtullruut iliinek nunam, ayuqucilegmek waten: Nuna ayagluni ungalatmun ungalaqlikacagiin cingia yuilqum Zin-am tekilluku, engeliini Edom-aam. 
JOS.15.2	Man'a ungalalirneq engela ayagtuq ungalaqlirmek iquanek imarpiim Dead Sea-m, 
JOS.15.3	ayagluni-llu ungalatmun tevyaramek Akrabbim Pass-amek tekilluku Zin-aq. Ayagluni ungalalirnerakun Kadesh Barnea-m, kiturluku Hezron-aaq qulmurrluni Addar-amun, caqirrluni-llu tungiinun Karka-m. 
JOS.15.4	Ayagtu'rluni tekilluku Azmon-aq, kuiggaar-llu maliggluku Egypt-aam engeliini imarpigmun Mediterranean Sea-mun, engela tua-i tuavet iquklilluni. Tamaa-i Judah-m ungalalirneq engelii.
JOS.15.5	Calaratmun engelekluku imarpik Dead Sea-q, painga Jordan-aam tekilluku.
JOS.15.5	Engela-llu neglirnermi ayagluni kangiqurranek imarpiim paingani Jordan-aam, 
JOS.15.6	ayagluni Beth Hoglah-m tungiinun, negetmurrluni-llu neglirneranun quaguum caumaluku Kuignayua Jordan-aam. Mayurluni-llu Teggalqurtaanun Bohan-am. (Bohan-aaq qetunraqellrua Reuben-aam), 
JOS.15.7	tuaken-llu kuignayugmek Trouble Valley-mek ayagluni Debir-aamun, caqirrluni-llu Gilgal-aam tungiinun; taum-llu caumaluku tevyaraq Adummim Pass-aq ungalalirnerani kuignayuum. Ayagluni-llu cali ulvelriarinun Enshemesh-aam, anluni-llu Enrogel-aamun, 
JOS.15.8	kiatmun-llu kuignayuk Hinnom Valley tumekluku ungalalirnerani qemim Jebusite-at nunarpiit Jerusalem-aaq uitaluni. Engela cali egmirluni qemim kangranun kanavalirnerani kuignayuum Hinnom Valley-m, negetmun iqugyartuani kuignayuum Rephraim Valley-m. 
JOS.15.9	Tuaken-llu ayagluni ulvelriarinun Nephtoah-m avatmurrluni-llu nunarpagnun canimelkainun Ingrim Ephron-aam. Tuaken caqirtuq tungiinun Baalah-m (wall'u Kiriath Jearim-aam), 
JOS.15.10	tuani uivluni kanavalirnerakun Baalah-m tungiinun qemililriim Edom-aam, ayagluni-llu neglirnerakun Ingrim Jearim-aam (wall'u Chesalon-aam), ketetmun Beth Shemesh-aamun, kiturluku-llu Timnah. 
JOS.15.11	Tua-llu engela avatmurtuq pengumun Ekron-aam neglirnerani, caqirrluni tungiinun Shikkeron-aam, kiturluku Ingriq Baalah, tekilluku-llu Jamnia. Iquklilluni imarpigmi Mediterranean Sea-mi. 
JOS.15.12	Tamana kanavalirneruuq engela. Makut engelet iluatni uitaut yuut ilakuralriartai Judah-m.
JOS.15.14	Caleb-aam qimagcetellrui kinguvri Anak-aam nunarpagmek, tungayakellriartai Sheshai-am, Ahiman-aam Talmai-am-llu. 
JOS.15.15	Tuaken-llu ayagluni anguyagyarturai yuut uitalriit Debir-aami. (Una nunarpak aprumalallruuq Kiriath Sepher-aamek.) 
JOS.15.16	Caleb-aaq qanertuq, “Panika Achsah uingevkarciqaqa teguaqestiinek Kiriath Sepher-aam.” 
JOS.15.17	Othniel-aam, qetunraan Caleb-aam anelgutiin Kanez-aam, teguaqaa nunarpak, Caleb-aam-llu paniminek cikirluku Achsah-mek nulirkaanek. 
JOS.15.18	Ernermi kassuutellermegni Othniel-aam ellimerturaa tauna kaigavikesqelluku nunamek. Ciulvagmek-llu ayagassuutminek yuungan Caleb-aam aptaa camek piyuucianek. 
JOS.15.19	Tauna kiuguq, “Wii piyugtua elakanek. Nuna cikiutekellren wangnun kinerneruuq.” Tua-i Caleb-aam cikiraa qulvanelngurnek aciqvanelngurnek-llu ulevlanek.
JOS.15.20	Man'a nuna ilakuralriit yuullgutkellriartain Judah-m akurtulqaat ellaita pikarkauluku. 
JOS.15.21	Nunarpiit ungalaqsinrit ellaita pikekait, tamaanelnguut mallgeskiini engeliin Edom-aam, ukuugut: Kabzeel-aq, Eder-aaq, Jagur-aaq, 
JOS.15.22	Kinah, Dimonah, Adadah, 
JOS.15.23	Kadesh-aaq, Hazor-aaq, Ithnan-aaq, 
JOS.15.24	Ziph-aaq, Telem-aaq, Bealoth-aaq, 
JOS.15.25	Hazor Hadattah, Kerioth Hezron-aaq (wall'u Hazor-aaq), 
JOS.15.26	Amam-aq, Shema, Moladah, 
JOS.15.27	Hazar Gaddah, Heshbon-aaq, Bethpelet-aq, 
JOS.15.28	Hazar Shual-aq, Beersheba, Biziothiah, 
JOS.15.29	Baalah, Iim-aq, Ezem-aq, 
JOS.15.30	Eltolad-aq, Chesil-aq, Hormah, 
JOS.15.31	Ziklag-aq, Madmannah, Sansannah, 
JOS.15.32	Lebaoth-aaq, Shilhim-aq, Ain-aq, Rimmon-aaq-llu: yuinaq qulngunrita'armek cipluku (29) nunarpiit amllertaluteng, tapeqluki nunarraat avataitni uitalriit.
JOS.15.33	Nunarpiit ingrit acilqurritni uitalriit makuugut: Eshtaol-aq, Zorah, Ashnah, 
JOS.15.34	Zanoah, Engannim-aaq, Tappuah, Enam-aq, 
JOS.15.35	Jarmuth-aq, Adullam-aaq, Socoh, Azekah, 
JOS.15.36	Shaaraim-aq, Adithaim-aq, Gederah, Gederothaim-aq-llu: Akimiarunritarauluteng (14) nunarpiit tapeqluteng, nunarraat-llu avataitni ilakluki.
JOS.15.37	Cali nunat makut ilakluki: Zenan-aaq, Hadashah, Migdalgad-aq, 
JOS.15.38	Dilean-aaq, Mizpah, Joktheel-aaq, 
JOS.15.39	Lachish-aaq, Bozkath-aq, Eglon-aaq, 
JOS.15.40	Cabbon-aaq, Lahmam-aq, Chitlish-aaq, 
JOS.15.41	Gederoth-aaq, Bethdagon-aaq, Naamah, Makkedah-llu: Akimiaq ataucimek cipluku (16) amllertaluteng nunarpiit, ilakluki nunarraat avataitni.
JOS.15.42	Cali-llu pitarluni Libnah-mek, Ether-aamek, Ashan-aamek 
JOS.15.43	Iphtah-mek, Ashnah-mek, Nezib-amek, 
JOS.15.44	Keilah-mek, Achzib-amek, Mareshah-llu: Qulngunritarauluteng nunarpiit ilakluki nunarraat avataitni. 
JOS.15.45	Tuani-wa cali Ekron-aaq, cali avaqlirluni nunanek nunacuarnek-llu. 
JOS.15.46	Nunarpiit-wa cali canimelkiini Ashdod-aam, Ekron-aamek ayagluteng imarpik Mediterranean Sea-aq tekilluku.
JOS.15.47	Ashdod-aankuk-wa Gaza-llu nunautekek nunarrautekek-llu ilakluki, tekisngaluku kuiggaar Egypt-aam engeliini Mediterranean-aam-llu cen̄ii ilakluku.
JOS.15.48	Qemilegmi nunami pitangqertuq Shamir-aamek, Jattir-aamek, Socoh-mek, 
JOS.15.49	Dannah-mek, Kiriath Sepher-aamek (wall'u Debir-aamek), 
JOS.15.50	Anab-amek, Eshtemoa-mek, Anim-aamek, 
JOS.15.51	Goshen-aamek, Holon-aamek, Giloh-aq-llu: Qula ataucimek cipluku (11) nunarpiit, cali ilakluki nunarraat avataitni.
JOS.15.52	Cali pitangqerrluni Arab-amek, Dumah-mek, Eshan-aamek, 
JOS.15.53	Janim-aamek, Beth-tappuah-mek, Aphekah-mek, 
JOS.15.54	Humtah-mek, Kiriatharba-mek (cali Hebron-aaruluni), Zior-aq-wa: Qulngunritarauluteng nunarpiit nunacuarameggnek avaqlirluteng. 
JOS.15.55	Cali-wa Maon-aaq, Carmel-aaq, Ziph-aaq, Juttah, 
JOS.15.56	Jezreel-aq, Jokdeam-aaq, Zanoah, 
JOS.15.57	Kain-aq, Gibeah, Timnah-wa: Qulen nunarpiit nunarrarnek avaqlirluteng.
JOS.15.58	Cali-wa Halhul-aaq, Bethzur-aq, Gedor-aq, 
JOS.15.59	Maarath-aaq, Bethanoth-aaq, Eltekon-aq-llu: Arvinelgen nunarpiit, nunat avatmini ilakluki.
JOS.15.60	Pitarluni-llu Kiriath Baal-amek (wall'u Kiriath Jearim-aamek), aipaa-wa Rabbah: nunarpiik malruk, avatmegni ilakluki nunarraat.
JOS.15.61	Yuilqumi-llu kinertellriami ukuugut nunarpiit: Beth Arabah, Middin-aaq, Secacah, 
JOS.15.62	Nibshan-aaq, Salt City-q, Engedi-wa: Arvinelgen nunarpiit nunarraat avatmeggni ilakluki.
JOS.15.63	Tau͡gaam Judah-m yuin anevkarciigatait Jebusite-at, Jerusalem-aami uitalriit. Jebusite-at cali uitaut tuani, ilakluki Judah-m yui.
JOS.16.1	Ungalalirnermi engelii nunam allakaumalriim kinguvrinun Joseph-aam ayagnirtuq Jordan-aamek canianek Jericho-m, waken calaralirneratnek ulvelriarin Jericho-m, ayagluni-llu yuilqumun kinertellriamun. Jericho-mek-llu mayurluni qemililriamun tekilluku Bethel-aaq. 
JOS.16.2	Bethel-aamek-llu ayagtuq Luz-amun, kiturluku-llu yaavet Ataroth Addar-amun, tekilluku Archite-at uitaviat. 
JOS.16.3	Tuaken-llu kanavatmurrluni nuniitnun Japhletite-at, tekilluku nunii Lower Beth Horon-aam. Tuaken ayagtuq Gezer-aamun iquklilluni-llu Mediterranean Sea-mun imarpigmun.
JOS.16.4	Joseph-aam kinguvrin, yuullgutkellriartain Ephraim-aam West Manasseh-m-llu, akurtullruat man'a nuna ellaita piksagulluku.
JOS.16.5	Man'a nunakaat Ephraimite-at ilakuralriartaita: nuniita engelii ayagtuq Ataroth Addar-amek calaratmun Upper Beth Horon-aamun, 
JOS.16.6	tuaken-llu imarpigmun Mediterranean Sea-mun. Michmethath-aaq neglirneranetuq taum. Calaralirneranek-llu taum engela caqirrluni tungiinun Taanath Shiloh-am kiturluku-llu calaratmurrluni Janoah-mun. 
JOS.16.7	Atrarluni-llu Janoah-mek Ataroth-amun Naarah-mun-llu, tekilluku Jericho iquklilluni-llu Jordan-aamun. 
JOS.16.8	Engela-llu kanavatmun ayagtuq Tappuah-mek kuicuar Kanah tekilluku iquklilluni-llu imarpigmun Mediterranean Sea-amun. Man'a nuna cikiutekumallruuq ilakuralrianun, yuullgutkellriartainun Ephraim-aam, ellaitnun pikesqelluku, 
JOS.16.9	tapeqluki nunat nunarraat-llu engelain iluanelnguut Manasseh-m, tau͡gaam Ephramite-anun cikiutekellruluku. 
JOS.16.10	Tau͡gaam anevkallrunritait Canaanite-at Gezer-aami uitalriit, tua-i Canaan-aarmiut uitalartut ilakluki Ephraimite-at una erneq tekilluku, teguatun tau͡gaam calivkaumallruluteng.
JOS.17.1	Nunam ilii kanavalirnerani Jordan-aam pikaqevkaumallruuq ilaitnun ilakuralriit kinguvallret Joseph-aam qetunraanek amaqlikacaarmek Manasseh-mek. Machir-aaq, atii Gilead-aam, Manasseh-m qetunrain amaqliqaat, tauna anguyagni qigcikumauq, taumek Gilead-aaq Bashan-aaq-llu, calaralirnera Jordan-aam, elliinun pikiutngullrulria. 
JOS.17.2	Nuna kanavalirnerani Jordan-aam pikaqevkaumauq allanun ilakuralriartainun Manasseh-m: ukut angutet — Abiezer, Helek, Asriel, Shechem, Hepher, Shemida-llu. Ukut angutnguut kinguvri Manasseh-m, qetunraan Joseph-aam, ilakuralriit atakluki. 
JOS.17.3	Zelophehad-aq, qetunraa Hepher-aam, qetunraa Gilead-aam, qetunraa Machir-aam, qetunraa Manasseh-m, qetunraitellruuq. Paningqerrluni tau͡gaam, atrit-wa Mahlah, Noah, Hoglah, Milcah, Tirzah-wa. 
JOS.17.4	Ullagaat Eleazar-aaq agayulirta Joshua-llu, qetunraa Nun-am, ciuliqagtet-llu, qanerluteng, “
JOS.17.5	Man'a pitekluku Manasseh-q akurtullruuq qulnek cuqnernek ilaklukek Gilead-aaq Bashan-aaq-llu calaralirnerani Jordan-aam, 
JOS.17.6	arnat kinguvri ayuqluki angutet-llu kinguvri nunamek pikangata. Nunii Gilead-aam pikevkaumaluni allanun kinguvrinun Manasseh-m.
JOS.17.7	Nunautii Manasseh-m ayagtuq waken Asher-aamek Michmethath-aamun, calaralirnerani Shechem-aam. Engelii-llu ayagluni ungalatmun ilakluki yui Entappuah-m. 
JOS.17.8	Nuna avatiini Tappuah-m pikluku Manasseh-m, tau͡gaam nunarraq Tappuah-q, engelmi uitalria, Ephraim-aam kinguvrin pikluku. 
JOS.17.9	Engela tuaken ayagtuq kuiggaarmun Kanah-mun. Nunarpiit ungalalirnerani kuiggaaraam Ephraim-aam pikluki, Manasseh-m nunautiini uitangraata. Manasseh-m nuniin engelii ayagtuq neglirneran kuiggaam mengliikun, iquklilluni-llu imarpigmun Mediterranean Sea-mun. 
JOS.17.10	Ephraim-aaq ungalalirnermetuq, Manasseh-llu neglirnermenani, imarpik Mediterranean Sea-aq kanavalirnermegni engelekluku. Asher-aaq keggaknelirne'rmenani Issachar-aq-llu kiugkenlirne'rmenani. 
JOS.17.11	Issachar-am Asher-aam-llu nuniignek iluani Manasseh pingqertuq Beth Shan-amek Ibleam-aamek-llu, tapeqluki nunarraat avatekegni, cali ilakluku Dor-aq (cen̄amelnguq), ukut-llu Endor, Taanach, Megiddo, avaqliit-llu nunat. 
JOS.17.12	Manasseh-m tau͡gaam yuin, anevkarciigatellruit yuut tamakunek nunarpagnek, tua-i Canaanite-at tamaantaurallruut. 
JOS.17.13	Piniring'e'rmeng Israel-aat nangluki anevkallrunritait Canaanite-at, tau͡gaam ellimerturluki calivkallruit ellmeggnun.
JOS.17.14	Joseph-aam kinguvri qanertut Joshua-mun, “Ciin ataucimek nunam iliinek cikircikut pikamten̄ek? Wangkuta yugyagtukut 
JOS.17.15	Joshua-llu kiuguq, “Amllessiyaakuvci, qemililria-llu Ephraim-aam nunii mikelkelluku, ayagci napalilrianun carrirluku-llu pikarci tamaani nuniitni Perizzite-at Rephaim-aat-llu.”
JOS.17.16	Taukut kiugaat, “Qemililria nuna ikgetuq wangkutnun, tau͡gken Canaanite-at carr'ilqami cavignek ayagassuuterluteng, Beth Shan-ami uitalriit avatiini-llu nunani cali-llu kuignayugmi Jezreel Valley-mi uitalriit.”
JOS.17.17	Joshua-m qanrutai yuullgutkellriartai Ephraim-aam West Manasseh-m-llu, “Ilumun-wa amllellriaci pinirluci-llu. Cuqa atauciq cipluku nunautengciquci. 
JOS.17.18	Qemililria nuna pikciqerci. Napalilriarungraan carrirciqerci pikluku-llu avatmun iquanek ayagluku yaaqvanun engelii tekilluku. Canaanite-at-llu anevkarciqaci tegglinek ayagassuutengqengraata pinilriarungraata-llu.”
JOS.18.1	Tamana nuna tegurraarluku tamaq'apiarmeng Israel-aat quyurtut Shiloh-mi naparrluku-llu 
JOS.18.2	Malrunelgen cali yuullgutkellriartai Israel-aam allakaricimaksaunateng pikaatnek nunamek. 
JOS.18.3	Tua-i Joshua-m qanrutai Israel-aam yui, “Qaillun pitalriamek utaqaqatarceci iterpailegpeciu tegunaluku nuna 
JOS.18.4	Ataki angutnek pingayunek piqercia, atauciuqaqluki yuullgutkellrianek. Ayagceciiqanka tamiinun nunamun, ayaganiartut tamaani paqtaarluku nuna piksullerteng. Ataam-llu wangnun uterrluteng. 
JOS.18.5	Nuna avgumaarkauguq ellaitnun malrunelguluni; Judah nunamini uitaciquq ungalalirnermi, Joseph-aaq-llu nunamini neglirnermi. 
JOS.18.6	Igauskiciki qaillun ayuquciat taukut malrunelgen avgumallrat, igautelci-llu wangnun tailluki. Nutaan wii nall'arcetaariciiqamci wani 
JOS.18.7	Levite-at tau͡gaam nunamek akurturngaitut elpeci ilagarluci, tua-i-wa ellaita pikngatgu kevgiullerkarteng agayulirten͞guluteng 
JOS.18.8	Taukut angutet ayagtut paqluku nuna alerqurraartelluteng Joshua-mun waten: “Tamalkuan nuna paqeskiciu ayuqucia-llu igaulluku, ataam-llu wangnun uterrluci. Nutaan Shiloh-mi 
JOS.18.9	Tua-i angutet ayagaut nunami tamalkuan igaulluku-llu qaillun avgillerteng tamatumek nunamek malrunelguluku, atrit-llu nunat tamaanelnguut elliluki. Ataam-llu uterrluteng ullagluku Joshua uitavimeggni Shiloh-mi. 
JOS.18.10	Joshua-m-llu nall'arcetaaritai Shiloh-mi 
JOS.18.11	Nuna ilakuralriartain yuullgutkellriartain Benjamin-aam allakaraat ciumek. Nuniit uitauq akuliigni yuullgutkellriartakenka Judah-nkuk Joseph-aaq-llu. 
JOS.18.12	Neglirnermi nuniita engelii ayagnirtuq Jordan-aamek ayagluni-llu mayurluni uvernerkun neglirnerakun Jericho-m, kanavatmurrluni-llu qemililriakun Bethaven-aam yuilqurra kinertellria tekilluku. 
JOS.18.13	Engela-llu ayagluni uvernerkun ungalalirnerakun Luz-am (una cali aterpagcimaluni Bethel-aamek), atrarluni-llu Ataroth Addar-amun, ingrim qainganun ungalalirnerani Lower Beth Horon-aam. 
JOS.18.14	Engela cali allakun ayagtuq caqirrluni ungalatmun kanavalirneranek uum ingrim, ayagluni-llu Kiriath Baal-amun (wall'u Kiriath Jearim), yuullgutkellriartain Judah-m piatnun. Man'a kanavalirnermi engelnguuq. 
JOS.18.15	Ungalalirneq engela ayagnirtuq mengliinek Kiriath Jearim-aam ayagluni-llu ulvelriartainun Springs of Nephtoah-m. 
JOS.18.16	Ayagtuq tua-llu atrarluni ingrim acianun, tuaken kiarrnaqluni kuignayuk Hinnon Valley, neglirnermi kuignayuum Rephaim Valley-m iquani. Tuaken ayagtuq ungalatmun kuignayuk Hinnon Valley tumekluku, Jebusite-at quaguatgun, tungiinun Enrogel-aam. 
JOS.18.17	Caqirtuq-llu negetmun Enshemesh-amun ayagluni-llu Geliloth-amun akmatiinun tevyaram Adummim Pass-am. Engela-llu ayagluni teggalqumun Stone of Bohan (Bohan-aq qetunraqaa Reuben-aam) 
JOS.18.18	kiturluni-llu neglirnerakun quaguum, tuaken acitmun kiarrnaqluni kuignayuk Jordan Valley. Atrarluni-llu kuignayugmun, 
JOS.18.19	kiturtuq neglirnerakun quaguan Beth Hoglah-m, iquklilluni-llu neglirnermi kangiqutaani imarpiim Dead Sea-m, Jordan-aam anumavian. Man'a ungalalirnermi engelnguuq. 
JOS.18.20	Jordan-aaq calaralirneruluni engelnguuq. Makut engelkai nunam ilakuralriit yuullgutkellriartain Benjamin-aam akurtullrata piksagulluku.
JOS.18.21	Nunarpiit ilakuralriit yuullgutkellriartain Benjamin-aam piit makuugut: Jericho, Beth Hoglah, Emek Keziz, 
JOS.18.22	Beth Arabah, Zemaraim, Bethel, 
JOS.18.23	Avvim, Parah, Ophrah. 
JOS.18.24	Chepharammoni, Ophni, Geba-llu: qula malrugnek cipluku (12), nunarpiit ilakluki nunat avataitni. 
JOS.18.25	Cali-llu pitarluni Gibeon, Ramah, Beeroth, 
JOS.18.26	Mizpah, Chephirah, Mozah, 
JOS.18.27	Rekem, Irpeel, Taralah, 
JOS.18.28	Zela, Haeleph, Jebus (wall'u Jerusalem), Gibeah, Kiriath Jearim-aaq-llu: akimiarunritaraan (14) nunarpiit, nunat-llu tapeqluki avataitni. Man'a nuna Benjamin-aam yuullgutkellriartaini ilakuralriit akurtullruat paiciutekluku.
JOS.19.1	Tungliq cikiutekumalria allakaumauq ilakuralrianun yuullgutkellriartainun Simeon-aam. Tamana nuna ayagtuq iterluku nuna pikiutekumalria Judah-m yuullgutkellriartainun. 
JOS.19.2	Tamatum ilakluku Beersheba, Sheba, Moladah, 
JOS.19.3	Hazar Shual, Balah, Ezem, 
JOS.19.4	Eltolad, Bethul, Hormah, 
JOS.19.5	Ziklag, Beth Marcaboth, Hazar Susah, 
JOS.19.6	Beth Lebaoth, Sharuhen-aq-llu: qula pingayunek cipluku (13) nunarpiit nunat-llu avataitni ilakluki.
JOS.19.7	Cali pitarluni ukunek Ain, Rimmon, Ether, Ashan-aaq-wa: cetaman nunarpiit nunat-llu ilakluki avataitni. 
JOS.19.8	Mat'um ilakai nunat avatiitnelnguut makut nunarpiit, tekilluku Baalath Beer-aq (wall'u Ramah), ungalalirnermi. Man'a nuna akurtulqaat ilakellriit yuullgutkellriartain Simeon-aam, ellaita pikarkauluku. 
JOS.19.9	Judah-mun allakaumalria angenruan aturyukiitni ilii tunumauq Simeon-aam yuullgutkellriartainun.
JOS.19.10	Pingayuat cikiutekumalria allakaumauq ilakuralrianun yuullgutkellriartainun Zebulun-aam. Nuna akurtullrat tekisngauq Sarid-aamun. 
JOS.19.11	Tuaken engela ayagtuq kanavatmum Mareal-aamun agturluku Dabbesheth-aaq kuiggaar-llu calaralirnerani Jokneam-aam. 
JOS.19.12	Sarid-aam akilirnerani ayagtuq calaratmun engeliinun Chisloth Tabor-am, tuaken-llu Daberath-aamun, mayurluni-llu Japhia-mun. 
JOS.19.13	Tua-i-llu ayagtu'rluni calaratmun tuaken Gath Hepher-aamun Ethkazin-aamun-llu, caqirrluni-llu tungiinun Neah-m ciuneqluku Rimmon-aaq. 
JOS.19.14	Neglirnermi engela caqirtuq tungiinun Hannathon-am, iquklilluni-llu kuignayugmun Iphtahel Valley-mun. 
JOS.19.15	Tamatum ukut ilakluki Kattath-aq, Nahalal-aaq, Shimron-aaq, Idalah-q, Bethlehem-aaq-llu: qula malrugnek cipluku (12) nunarpiit, ilakluki nunat avataitni. 
JOS.19.16	Makut nunarpiit nunat-llu tamaantut nunami ilakuralriarita yuullgutkellriartain Zebulun-aam akurtullratni ellaita pikarkauluku.
JOS.19.17	Cetamiit allakaumalriit cikiutnguarkat tut'uq ilakuralriartainun yuullgutkellriartain Issachar-am. 
JOS.19.18	Angtacian iluantut Jezreel-aq, Chesulloth-aaq, Shunem-aq, 
JOS.19.19	Hapharaim-aaq, Sihon-aaq, Anaharath-aaq, 
JOS.19.20	Rabbith-aaq, Kishion-aaq, Abez-aaq, 
JOS.19.21	Remeth-aaq, Engannim-aaq, Enhaddah-q, Bethpazzez-aaq-llu. 
JOS.19.22	Ngelem-llu agtuumaa Tabor-aq, Shahazumah-q, Beth Shemesh-aaq-llu, iquklilluni Jordan-aamun. Ilakai akimiaq ataucimek cipluku (16) nunarpiit ilakluki nunat avataitni. 
JOS.19.23	Makut nunarpiit nunat-llu avataitnelnguut iluantut nunam akurtullrata pikarkauluku ilakuralriarin yuullgutkellriartain Issachar-am.
JOS.19.24	Tallimiit allakaumalriit cikiutnguarkat tut'uq Asher-aam yuullgutkellriartain ilakuralriarinun. 
JOS.19.25	Angtacian ilakaa Helkath-aq, Hali-q, Beten-aaq, Achshaph-aaq, 
JOS.19.26	Allam Melech-aaq, Amad-aq, Mishal-aq-llu. Calaralirnerani engeliin agtuumaluku Carmel-aaq Shihor Libnath-aaq-llu. 
JOS.19.27	Calaratmurcami-llu engelii ayagtuq Bethdagon-aamun, agturlukek Zebulun-aaq kuignayuk-llu Iphtahel Valley negetmurcami Bethemek-aamun Neiel-aamun-llu. Ayagtu'rluni-llu negetmun Cabul-amun, 
JOS.19.28	Ebron-aamun, Rehob-amun, Hammon-aamun, Kanah-mun-llu, tekilluku Sidon-aaq. 
JOS.19.29	Tuamtellu engela qipluni tungiinun Ramah-m, tekilluku qacarnerluni asvairqumalria nunarpak Tyre-aq; tuaken-llu caqirrluni Hosah-m tungiinun iquklilluni-llu imarpigmun Mediterranean Sea-mun. Mat'um iluani ilakluki Mahalab-aq, Achzib-aq, 
JOS.19.30	Ummah-q, Aphek-aq, Rehob-aq-llu: yuinaq malrugnek cipluku (22) nunarpiit ilakluki nunat avataitni. 
JOS.19.31	Ukut nunarpiit nunat-llu avataitni nunam iluantut allakaumalriami, Asher-aam yuullgutkellriartain ilakuralriarinun pikesqelluku.
JOS.19.32	Arvinelgat allakaumalriit tut'uq yuullgutkellriarin ilakuralriartainun Naphtali-m. 
JOS.19.33	Engelii ayagtuq Heleph-aamek napamun oak-amun Zaanannim-amun, tuaken-llu Adaminekeb-amun Jamnia-mun-llu, tekilluku Lakkum-aq, iquklilluni-llu Jordan-aamun. 
JOS.19.34	Tuani engela caqirtuq kanavatmun Aznoth Tabor-amun, tuaken-llu Hukkok-amun, agturluku Zebulun-aaq ungalalirnermi, Asher-aaq-llu kanavalirnermi, Jordan-aaq-llu calaralirnermi. 
JOS.19.35	Qacarnelget asvairqumalrianek nunarpiit ukuugut: Ziddim-aq, Zer-aq, Hammath-aaq, Rakkath-aaq, Chinnereth-aaq, 
JOS.19.36	Adamah, Ramah, Hazor-aq, 
JOS.19.37	Kedesh-aaq, Edrei-aq, Enhazor-aaq, 
JOS.19.38	Yiron-aaq, Migdalel-aaq, Horem-aaq, Bethanath-aaq, Beth Shemesh-aaq-llu. Yuinaunritarauluteng (19) nunarpiit ilakluki nunat avataitni. 
JOS.19.39	Makut nunarpiit iluantut nunami allakaumalriami akurtullratni Naphtali-m yuullgutkellriartain ilakuralriarin.
JOS.19.40	Malrunelgat allakaumalriit tut'uq ilakuralrianun yuullgutkellriarini Dan-am. 
JOS.19.41	Nuniin ilakai Zorah-q, Eshtaol-aq, Irshemesh-aaq, 
JOS.19.42	Shaalbim-aaq, Aijalon-aaq, Ithlah-q, 
JOS.19.43	Elon-aaq, Timnah, Ekron-aaq, 
JOS.19.44	Eltekeh-aq, Gibbethon-aaq, Baalah, 
JOS.19.45	Jehud-aq, Beneberak-aq, Gathrimmon-aaq, 
JOS.19.46	Mejarkon-aaq, Rakkon-aaq-llu, ilakluku-llu nuna avatiini Joppa-m. 
JOS.19.47	Dan-am yuin nunaseng tegumallrani ayallruut curukarluku-llu Laish-aaq. Tegullruat tuqulluki-llu yui, ellaita-llu pikliulluku nuniit. Tuavet elkartellruut cimirluku-llu atra Laish-aamek Dan-aurrluku, acirluku atranek ciuliameng. 
JOS.19.48	Ukut nunarpiit avataitni-llu nunat iluantellruut allakaumalriami, pikarkauluku Dan-am yuullgutkellriartain ilakuralriartain.
JOS.19.49	Israel-aam yui qaqiciameng avgillermeggnek nunamek cikiraat Joshua, qetunraa Nun-am, nunamek pikaanek. 
JOS.19.50	 alerqullratun cikiraat nunarpagmek cucukellranek: Timnah Serah-mek cikiraat qemililriamelngurmek Ephraim-aam nuniini. Elliin ataam nunarpaurtellrua tauna tuavet-llu elkarrluni.
JOS.19.51	Agayulirtem Eleazar-aam, Joshua-m Nun-am qetunraan, ciulirnerita-llu ilakuralriartain Israel-aam yuullgutkellriartain, makut paitarkiutet elkartellruit yugkaitnun nall'arcetaarutetgun 
JOS.20.1	Tua-llu 
JOS.20.2	qanrucesqelluki Israel-aam yui, “Cucuklirci nunarpagnek qimagviugarkanek Moses-aamun qanrutkevkallemnek. 
JOS.20.3	Ilasi tuqucikuni yugmek pitsaqevkenani, tuavet qimagyugngauq qimagluku akinauringnaqellria. 
JOS.20.4	Yuk qimagyugngaluni makut nunarpiit iliitnun, qanercetaarviim-llu iteryaraanun piluni nalqigulluki ciuliqagtet qaillun pillerminek. Nutaan taukut iterceciiqaat uitavigkaanek-llu piluku tuancesqelluku. 
JOS.20.5	Akinaungnaqellriim-llu maligeskaku tuavet, nunarpiim yuin tun'arkaunritaat taumun. Cavkanritarkaugaat, tua-i-wa pitsaqevkenaku yuk tuqutellruaku, qenerrluni pivkenaku. 
JOS.20.6	Nunarpagni uitaarkauguq yugnun niitelluni qanercetaarumanatkaminun tuqunatkaanun-llu angutem taum nalliini Agayulirten͞gunrulriim. Nutaan tauna angun utercugngariciquq kingunerminun, unitellerminun qimallermini.”
JOS.20.7	Tua-i kanavalirnerani Jordan-aam allakariut Kedesh-amek Galilee-amelngurmek, qemililriamelngurmek Naphtali-mi; Shechem-aamek-llu qemililriamelngurmek Ephraim-aami; Hebron-aamek-llu qemilegtaani Judah-m. 
JOS.20.8	Calaralirnerani Jordan-aam, kinertellriami manignermi calaralirnerani Jericho-m, cucuklirtut Bezer-aamek nuniini Reuben-aam; Ramoth-aamek-llu Gilead-aami, nuniini Gad-am; Golan-aamek-llu Bashan-aami, nuniini Manasseh-m. 
JOS.20.9	Makut nunarpiit cucukumaut tamarmeng uqisvigkauluteng Israel-aam yuinun wall'u allanernun nunalguciusngalrianun tamaani. Kina yugmek tuqucikuni pitsaqevkenani tamakunun qimagyugngaluni, qimagluku akinaurluni tuqucingnaqellria; tuqucimasciiganani yugnun niitelluni apqaurumavailegmi.
JOS.21.1	Levite-at ilakuralriartaitni ciuliqagtet ullagaat agayulirta Eleazar-aaq Joshua-llu Nun-am qetunraa, ciulirnerit-llu ilakuralriit yuullgutkellriartaini Israel-aam. 
JOS.21.2	Tuani Shiloh-mi nuniini Canaan-aam qanertut taukunun, “
JOS.21.3	Tua-i 
JOS.21.4	Tungayakellgutkellriarini ilakuralriartai Levite-am Kohath-am ciumek akurtullruut nunarpagnek. Ilakuralriit Aaron-aam agayulirtem kinguvri allakaricimaut qula pingayunek cipluku (13) nunarpagnek uitalrianek nuniini Judah-m, Simeon-aam, Benjamin-aam-llu. 
JOS.21.5	Allat-llu tungayakellgutkellriari Kohath-am cikiumaluteng qulnek nunarpagnek. Kingunengqerrluteng nunaitnek Ephraim-aam, Dan-am, West Manasseh-m-llu.
JOS.21.6	Tungayakellgutkellriari-llu Gershon-aam cikiumaluteng qula pingayunek cipluku (13) nunarpagnek nunautaitnek Issachar-am, Asher-aam, Naphtali-m, East Manasseh-m-llu.
JOS.21.7	Ilakuralriartai-llu yuullgutkellriartainek Merari-m cikiumaluteng qula malrugnek cipluku (12) nunarpagnek nunautaitnelngurnek Reuben-aam, Gad-am, Zebulun-aam-llu.
JOS.21.8	Nall'arcetaariyarakun Israel-aam yuin allakaritellruit Levite-at makunek nunarpagnek marartuumaita 
JOS.21.9	Makunek aprumaut nunarpiit kingunelget nunautekegnek Judah-m, Simeon-aam-llu, cikiutekumallret 
JOS.21.10	kinguvrinun Aaron-aam, tungayallgutkellriarinun Kohath-am. Una kinguveqluku Levi-am. Ciumek ukut allakaricimallruut. 
JOS.21.11	Cikiumallruut nunarpiinek Arba-m (Arba atakaa Anak-aam), watua aprumaluni Hebron-aamek, qemilegtaani Judah-m ilakluku maraq avatiini. 
JOS.21.12	Tau͡gaam marai nunarpiim nunat-llu avatiini ak'a cikiutekumallruluteng Caleb-aamun Jephunneh-m qetunraanun, elliinun pikesqelluki.
JOS.21.13	Ilaluku Hebron-aaq (nunarpiit qimagviit iliit), makut nunarpiit cikiutekumallruut kinguvrinun Aaron-aam agayulirtem: Libnah, 
JOS.21.14	Jattir-aaq, Eshtemoa, 
JOS.21.15	Holon-aaq, Debir-aaq, 
JOS.21.16	Ain-aq, Juttah, Beth Shemesh-aaq-llu, marautait ilakluki. Qulngunritarauluteng nunarpiit yuullgutkellriartakegnek Judah-m Simeon-aam-llu. 
JOS.21.17	Nuniinek Benjamin-aam cikiumaut ukunek cetamanek nunarpagnek: Gibeon-aamek, Geba-mek, 
JOS.21.18	Anathoth-aamek, Almon-aaq-llu, marait ilakluki. 
JOS.21.19	Qula pingayunek cipluku (13) tapeqluteng nunarpiit marartuumarmeng cikiutekumallruut agayulirten̄un, kinguvrinun Aaron-aam.
JOS.21.20	Allat ilakuralriit Levite-at yuullgutkellriartaini Kohath-am cikiumallruut ilaitnek nunarpiit nuniinek Ephraim-aam. 
JOS.21.21	Cikiumallruluteng cetamanek nunarpagnek: Shechem-aamek (qimagviit nunarpiit iliit) marautai-llu qemililriarani Ephraim-aam nuniin, Gezer-aamek. 
JOS.21.22	Kibzaim-amek, Beth Horon-aamek-llu, marautait ilakluki. 
JOS.21.23	Nuniinek Dan-am cikiumaut cetamanek nunarpagnek: Eltekeh-amek, Gibbethon-amek, 
JOS.21.24	Aijalon-aamek, Gathrimmon-aaq-wa, marautait ilakluki. 
JOS.21.25	Nuniinek West Manasseh-m cikiumallruut malrugnek nunarpiignek, Taanach-aamek Gathrimmon-aamek-llu marartuumakenka. 
JOS.21.26	Makut ilakuralriit yuullgutkellriartainek Kohath-am akurtullruut qulnek nunarpagnek tapeqluki marait.
JOS.21.27	Allat quyungqalriit Levite-at, tungayakellriari Gershon-aam, akurtullruut nuniinek East Manasseh-m malrugnek nunarpiignek: Golan-aamek (nunarpiit qimagviit iliit) Bashan-aami Beeshterah-mek-llu marartuumakenka. 
JOS.21.28	Nuniinek-llu Issachar-am akurtullruut cetamanek nunarpagnek: Kishion-aamek, Daberath-aamek, 
JOS.21.29	Jarmuth-aamek, Engannim-aamek-llu, marait tapeqluki. 
JOS.21.30	Nuniinek-llu Asher-aam akurtullruut cetamanek nunarpagnek: Mishal-amek, Abdon-aamek, 
JOS.21.31	Helkath-amek, Rehob-aq-wa, marartuumaita. 
JOS.21.32	Nuniinek-llu Naphtali-m akurtullruut pingayunek nunarpagnek: Kedesh-amek, Galilee-melngurmek, marartuumaan (nunarpiit qimagviit iliit), Hammoth Dor-amek, Kartan-aaq-wa, marartuumakenka. 
JOS.21.33	Ayuqenrilnguut ilakuralriit yuullgutkellriartainek Gershon-aam akurtullruut qula pingayunek cipluku (13) nunarpagnek marartuumaita.
JOS.21.34	Allat Levite-at, tungayakellriartai Merari-m akurtullruut cetamanek nunarpagnek marartuumaita nuniini Zebulun-aam: ukuuluteng Jokneam-aaq, Kartah-q, 
JOS.21.35	Dimnah-q, Nahalal-aaq-wa. 
JOS.21.36	Nuniinek Reuben-aam akurtullruut cetamanek nunarpagnek marartuumaita: Bezer-aaq, Joahaz-aaq, 
JOS.21.37	Kedemoth-aaq, Mephaath-aaq-wa. 
JOS.21.38	Yuullgutkellriartainek Gad-am akurtullruut cetamanek nunarpagnek: Ramoth-aamek Gilead-aamelngurmek, marartuumaan (iliit nunarpiit qimagviit), Mahanaim-amek, 
JOS.21.39	Heshbon-aamek, Jazer-aaq-wa, marartuumaita. 
JOS.21.40	Tua-i tungayakellriartai Merari-m cikiumallruluteng qula malrugnek cipluku (12) nunarpagnek.
JOS.21.41+JOS.21.42	Yuinaak malruk pingayunlegnek cipluku (48) amllertalriit nunarpiit avatmegteggun marartuumarmeng, cikiutekumallruut Israel-aat nunautaitnek Levite-anun.
JOS.21.43	Tua-i 
JOS.21.44	 akqutkellni aturluku uitanqegcivkallrui yun'i, akqellrucirmitun ciuliarit. Atauciunger'mi inglukestaita cirlakesciiganaki, 
JOS.21.45	 atullrui tamalkuita akqutkellni Israel-aam yuinun.
JOS.22.1	Tua-llu Joshua-m quyurcetai yuullgutkellriartai Reuben-aam, Gad-am, East Manasseh-m-llu. 
JOS.22.2	Qanrutai, “Cat tamalkuita Moses-aam 
JOS.22.3	Man'a-llu tekilluku ataucirquungraan cakaariqaqsaituci Israel-aarullgutevcen̄ek. Mulngaku'urluci-llu atungnaqu'urluki pisqutai 
JOS.22.4	Watua akqellrucimitun 
JOS.22.5	Pinritevkenaki maligtaquniaraci makut picirkiutet Moses-aam alerquutekellri elpecen̄un: kenkiciu 
JOS.22.6+JOS.22.7+JOS.22.8	Joshua-m atawaqercetai utertelluki-llu, waten-llu qanrulluki: “Uterteqatartuci cakneq tukuuluci, amllernek-llu ungungssingqerrluci, cali piuterluci qerrirlimek, suulutaanek, punernernek, cavignek, amllernek-llu aturanek. Avgutniaci yuullgutkellriarullguteci canek ingluvcen̄ek tegullerpecen̄ek.” Taukut-llu ayagtut uterrluteng. Moses-aam cikiutekellrua nuna calaralirnerani Jordan-aam avgitnun yuullgutkellriartain Manasseh-m. Tau͡gaam avgit Joshua-m cikillrui nunamek kanavalirnerani Jordan-aam, allat yuullgutkellriit pillgutekluki.
JOS.22.9	Tua-i yuut yuullgutkellriartait Reuben-aam, Gad-am, East Manasseh-m-llu utertut nunameggnun, unilluki allat Israel-aat Shiloh-mun Canaan-aamelngurmun. Ayagluteng-llu nunameggnun Gilead-aamun, tegullermeggnun 
JOS.22.10	Tuani yuullgutkellriarit Reuben-aam, Gad-am, East Manasseh-m-llu tekicameng Geliloth-amun, kanavalirnerani Jordan-aam, angtuamek ekuaviliut kuigem caniani. 
JOS.22.11	Taukut-llu allat Israel-aat qanrucimaut, “Atam yuullgutkellriartai Reuben-aam, Gad-am, East Manasseh-m-llu ekuavilillinilriit Geliloth-ami, tunglirnemten̄i Jordan-aami!” 
JOS.22.12	Tuani niicameng mat'umek Israel-aam yui, tamarmeng taukut nunalgutkellriit quyurtut Shiloh-mun, ayagluteng anguyagyarturnaluki calaralirnerem yuullgutkellriartai.
JOS.22.13	Tua-llu yuin Israel-aam ayagcetaat Phinehas-aaq, qetunraa Eleazar-aam agayulirtem, yugnun yuullgutkellriartainun Reuben-aam, Gad-am, East Manasseh-m-llu nuniini Gilead-aam. 
JOS.22.14	Qulen-llu ciuliqagten͞gulriit maligtaat Phinehas-aaq, atauciq kanavalirnermi yuullgutkellrianek piaqluni, tamarmeng-llu ilakuralriit ciuqliqaggluku tungayallgutkellriani. 
JOS.22.15	Tekitut nuniinun Gilead-aam, yuinun Reuben-aam, Gad-am, East Manasseh-m-llu. 
JOS.22.16	-llu yui qanrucilluki qanertut taukunun, “Ciin waten mat'umek assiilngurmek piceci inglulirluku Agayutiit Israel-aat? Ingluliurutuci 
JOS.22.17	Neq'akiciu assiilngilput Peor-ami, 
JOS.22.18	Qessakeqatararci-qaa maligtellerkaa wani-wa? Ingluliuquvciu watua 
JOS.22.19	Tua-llu watua, nunasi agayularviksunailkan, taici 
JOS.22.20	Neq'erciu qaillun Achan-aam qetunraan Zerah-m narurcillra alerquutmun inerquusngalrianun navguutekamek iqulegnun. Tamana-llu pitekluku tamaq'apiarmeng Israel-aat anucimirqecetaarumaluteng, Achan-aaq-llu kiimetenrituq tuqulleq assiilngillni pitekluku.”
JOS.22.21	Tua-llu yuullgutkellriartain Reuben-aam, Gad-am, East Manasseh-m-llu kiugait ciuliqagtait kanavalirnermi yuullgutkellriit: 
JOS.22.22	“Pinilria Agayutnguuq! Ellii 
JOS.22.23	Narurtellrukumteggu 
JOS.22.24	Qang'a! Wangkuta pillruukut mat'umek alingamta kinguqvaarni kinguveci qanernayukluki wangkuta irniamten̄un waten, ‘Cakseciu 
JOS.22.25	Elliin Jordan-aaq engelngurtellrua akunlemten̄i wangkuta elpeci-llu yuitni Reuben-aam Gad-am-llu. Elpeci ilaunrituci 
JOS.22.26	Taumek ekuavililriakut, ekuagilarngaunata elliilarngaunata-llu, 
JOS.22.27	tau͡gaam nallunailkutauluku wangkuta yumten̄un elpeci-llu, tunglirkamten̄un-llu kingumten̄i, ellaitnun nallunritesqelluku agayulaucirput 
JOS.22.28	Umyuarteqellruamta, tuatnallikata kinguveput kiuyugngaluteng, ‘Atam! Ciuliaput ekuavilillruut ayuqiinek 
JOS.22.29	Ilumun ingluliurngaitarput 
JOS.22.30	Phinehas-aam agayulirtem qulen-llu ciuliqagcilriit angutet quyungqalrianek nayurtain, yuungnaqellriit-llu ataita kanavalirnermi yuullgutkellriit, niitait yuullgutkelriarita Reuben-aam, Gad-am, East Manasseh-m-llu qanellrat, ilukegcitekluku-llu. 
JOS.22.31	Phinehas-aaq, qetunraa Eleazar-aam agayulirtem, qanertuq taukunun, “Nallunrirarput 
JOS.22.32	Nutaan Phinehas-aam ciuliqagcilriit-llu unitait Reuben-aam Gad-am-llu yui Gilead-aami uterrluteng-llu Canaan-aamun Israel-aat yuitnun, qanrulluki-llu qaillun pillermeggnek. 
JOS.22.33	Qanemcicateng Israel-aat tua-i ilukegciut nanrarluku-llu Agayun. Qanenrirluteng-llu anguyallerkameggnek piunrirnaluku nuna Reuben-aam Gad-am-llu yuin nunalgarrvikellrat.
JOS.22.34	Yuk'ek Reuben-aankuk Gad-aq-llu qanertut, “Uum ekuaviim nallunairaa tamamten̄un 
JOS.23.2	Tua-i-llu taisqai tamalkuita Israel-aat, ciulirneret, ciuliqagtet, cuqcistet, atanerruarit-llu yuut, qanerluni-llu, “Waniwa cakneq ak'allaurtua. 
JOS.23.3	Cat tamalkuita tangellruaci 
JOS.23.4	Allakaritellruamci pikarkauvkarluku yuullgutkellriarpecen̄un nuniitnek atanruviit cali maa-i uitalriit, ilakluki nunait angayuqauvillgutkellriit ak'a tegullrenka calaralirnermi Jordan-aami, imarpik Mediterranean Sea tekilluku kanavalirnermi. 
JOS.23.5	 Agayutevci kingupiarceciiqai elpecen̄ek, ayagceciiqai-llu iluvaquvci. Nuniit-llu pikciqerci, 
JOS.23.6	Taumek mulngakluci niisngakici, aturluki-llu cat tamalkuita igausngalriit kalikarni alerquutaini Moses-aam. Ilarrii-llu cakaaqsaunaku, 
JOS.23.7	ilagautenritniartuci makut angayuqauviit avatevcen̄i yuitnun. Apaaksaunaki agayutaita atrit wall'u atuqsaunaki atrit tamakut ukvernarcariaqavci wall'u agayuksaunaci tamakunun ciktaarvikeksaunaki-llu. 
JOS.23.8	Tau͡gaam piciuluci 
JOS.23.9	 qimagcetellrui angelriit piniq'apigtellriit-llu angayuqauvillgutkellriit iluvallerpecen̄i. Kia-llu inglulirciigataqluci man'a tekilluku. 
JOS.23.10	Ilavci-llu atauciuluni tiissitsaat angutet qimagcecugngai, tua-i-wa 
JOS.23.11	Mulngakluci kitak, kenekluku 
JOS.23.12	Piciunrilkuvci ilaulluci-llu tamakunun angayuqauvignun maa-i uitalrianun avatevcen̄i wall'u aipangaqluci tamakunek, 
JOS.23.13	nallunriciiqerci ilumun 
JOS.23.14	“Watua tuqullerkaqa tekituq. Tamaq'apiarpeci nallunrituci ircaqurpeciuggun yuucirpeciuggun-llu 
JOS.23.15	Tau͡gaam atullrucimitun tamalkuita assilriit akqutkellni elpecen̄un, akeqnerrlugutni cali tamalkuita pinritevkenani tuc'eciiqai. 
JOS.23.16	Atunrilkuvciu akquyun 
JOS.24.1	Joshua-m quyurtai tamalkuita yuullgutkellriartai Israel-aam Shechem-aami. Taisqai ciulirneret, ciuliqagtet, cuqcistet, atanerruarit-llu Israel-aat, taukut-llu tailuteng Agayutem ciuqerranun. 
JOS.24.2	Joshua qanertuq tamalkuitnun yugnun, “Waten 
JOS.24.3	Tua-llu Abraham-aaq ciuliarci tegullruaqa nunamek akianek Euphrates-aam, ciuliqaggluku-llu nuniikun tamalkuan Canaan-aam. Cikillruaqa-llu amllernek kinguvrinek. Ciki'irqa Isaac-aamek, 
JOS.24.4	Isaac-aaq-llu Jacob-aamek Esau-mek-llu. Esau-llu cikirluku qemililriamek nunamek Edom-aamek pikaanek. Tau͡gaam ciuliarci Jacob-aaq irniani-llu atrallruut Egypt-aamun. 
JOS.24.5	Kinguqvaarni ayagcetellruagka Moses-aankuk Aaron-aaq-llu, angelriamek-llu arenqiallugutmek Egypt-aamun pillruunga. Tau͡gaam ciuliqaggluci anutellruamci. 
JOS.24.6	Anutellruanka ciuliaci Egypt-aamek, Egypt-aarmiut-llu kingunrirtullruit pektessuuterluteng horse-arluteng-llu. Tau͡gaam ciuliarpeci tekitellermeggni imarpigmun Red Sea-mun, 
JOS.24.7	qayagaullruatnga ikayuusqelluteng. Tan'germek-llu elliillruunga akuliitnun ellaita Egypt-aarmiut-llu. Imarpiim-llu mer'anun Egypt-aarmiut patuvkallruanka qecuqitevkarluki. Nallunritarci qaillun pillruciqa Egypt-aamun.
JOS.24.7	“‘Yuilqumi mertailngurmi ak'anun uitallruuci. 
JOS.24.8	Tua-i-llu wiinga Amorite-at nuniitnun ayautellruamci, uitalrianun calaralirnerani Jordan-aam. Tuani callullruiceci, tau͡gaam cikillruamci cirlakillerkarpecen̄ek ellaitnek. Nuniit-llu tegullruarci, wiinga-llu piunrirluki iluvallerpecen̄i. 
JOS.24.9	Tua-i-llu angayuqran Moab-am, Balak-aam qetunraan Zippor-am, callugluci inglulirluci. Qanermek-llu ayagceciluni Baalam-aamun qetunraanun Beor-am elliinun aniqlaasqelluci. 
JOS.24.10	Tau͡gaam wiinga niitellrunritaqa Baalam-aaq, taumek atawaqercetellrukiici tau͡gaam. Waten pilua anirtullruamci Balak-aamek. 
JOS.24.11	Elpeci qerallruarci Jordan-aaq Jericho-mun-llu tailuci. Angutain-llu Jericho-m anguyagluci, cali-llu Amorite-at, Perizzite-at, Canaanite-at, Hittite-at, Girgashite-at, Hivite-at, Jebusite-at-llu callugluci. Tau͡gaam tamakut elpecen̄un cirlakevkallruanka tamalkuita. 
JOS.24.12	Iluvaavci nuniircetellruanka qimagcetnalukek malruk angayuqak Amorite-ak. Nuussirpagpeciuggun urluverpeciuggun-llu cirlakellrunritaci. 
JOS.24.13	Cikillruamci nunamek caliaqeksailkevcen̄ek nunarpagnek-llu elpeci piliaqelqenrilkevcen̄ek. Maa-i-llu tua-i uitaluci tamaani, ner'aqluci atsanek wine-arkanek naumalrianek nauceciilqenrilkevcen̄ek, olive-aanek-llu napanek cali nauceciilqenrilkevcen̄ek.’
JOS.24.14	“Watua taumek qigcikiciu 
JOS.24.15	Kevgiuryunrilkuvciu 
JOS.24.16	Tua-llu yuut kiugut, “Wangkuta 
JOS.24.17	 Agayutemta anutellruakut ataput-llu teguarullemten̄ek Egypt-aami, wangkuta-llu tangellruaput irr'inarqelrialiari. Elliin picurlallerkamten̄ek aviusngallruakut yugugaat nunalgutkenrilnguut akuliitgun ayagallemten̄i. 
JOS.24.18	Maavet-llu nunamun iluvallemten̄i 
JOS.24.19	Joshua qanertuq yugnun, “Tau͡gaam elpeci kevgiuryugngangailngatarci 
JOS.24.20	uniskuvciu-llu kevgiurnaluki tangnerranarqellriit agayutet, tuiggvikluci anucimirqecetaarciqaaci. Piunrirciqaaci ciungani assirluci pillrung'e'rmici.”
JOS.24.21	Yuut qanertut Joshua-mun, “Qang'a! Wangkuta kevgiurciqerput 
JOS.24.22	Joshua-m-llu qanrutai, “Elpecen̄ek nallunritestekuci qanllerpecen̄un cucukluku kevgiurciqniluku 
JOS.24.23	Joshua-m pii, “Kitak-wa pegciki tamakut tangnerranarqellriit agayutait avalici, akqiluci-llu ilumuullerkarpecen̄ek 
JOS.24.24	Tua-llu yuut qanertut Joshua-mun, “Wangkuta kevgiurciqerput 
JOS.24.25	Tua-i Joshua akquyutmek taqutuq yuut pillgutekluki taumi ernermi, tuani-llu Shechem-aami elliin cikirai alerquutnek picirkanek-llu aturarkaitnek. 
JOS.24.26	Joshua-m igautai makut alerquutet kalikanun Agayutem Alerquutain kalikainun. Tua-i-llu tegulluni angelriamek teggalqumek elliluku-llu napam acianun 
JOS.24.27	Qanerluni-llu yugnun tamalkuitnun, “Una teggalquq nallunritestekciqerput. Niitellrui tamalkuita qaneryaraat 
JOS.24.28	Tua-i-llu Joshua-m ayagcetai yuut, tamarmeng-llu uterrluteng nakmiin nunameggnun.
JOS.24.29	Taum kinguakun 
JOS.24.30	Tungmagtaat elliin nakmiin nuniinun Timnath Serah-mi, qemilegtaani Ephraim-aam, neglirnerani Ingrim Gaash-am.
JOS.24.31	Joshua-m unguvallran taktaciatun Israel-aam yuin kevgiullruat 
JOS.24.32	Temii Joseph-aam, yuin Israel-aat taitellrat Egypt-aamek, tungmagcimallruuq Shechem-aami, nunarrarmi Jacob-aam kiputellrani qetunrainek Hamor-am, atiin Shechem-aam. Tauna kiputellra akingqellruluni yuinarnek tallimanek (100) akinek. Una nuna paitaqellruat Joseph-aam kinguvrin.
JOS.24.33	Eleazar-aaq qetunraa Aaron-aam tuqullruuq tungmagcimaluni-llu Gibeah-mun, nunanun qemilegmi nuniini Ephraim-aam, cikiutekumallermun qetunraanun Phinehas-aamun.
JDG.1.1	Joshua-m tuqullran kinguani Israel-aam yuin aptaat 
JDG.1.3	Judah-llu qanertuq Simeon-aamun anelgutminun, “Maligesnga tamaavet nunamun wangnun cikiutngullermun, anguyagniarapuk Canaan-aarmiut; tuaten-llu wiinga maligciiqamken tamaavet nunamun elpenun cikiutngullermun.” Tua-i-llu Simeon-aam maligtaa. 
JDG.1.4	Tua-llu Judah ayagtuq 
JDG.1.5	Tekitaat-llu Adonibezek-aaq Bezek-aami, anguyagluku-llu, cirlakluki-llu Canaan-aarmiut Perizz-aarmiut-llu. 
JDG.1.6	Adonibezek-aaq-llu qimagtuq; tau͡gaam malirqeraat anguluku-llu, ayautek-llu keplukek putukuk-llu. 
JDG.1.7	Adonibezek-aaq-llu qanertuq, “Yuinaat pingayun qulmek cipluku (70) angayuqat ayautait putukuit-llu kepumaluteng kaimllernek avulallruut estuuluma aciani; tuaten pillruamki, Agayutem akinauraanga ayuqiinek.” Taitaat-llu Jerusalem-aamun, tuani-llu yuunrirluni.
JDG.1.8	Judah-m-llu anguyagtain curugaat Jerusalem-aaq, teguaqluku-llu. Yui-llu tuqurqait ekuavkarluku-llu nunarpak. 
JDG.1.9	Taum-llu kinguani Judah-m anguyagtai atrartut anguyagyarturluki Canaan-aarmiut pengulilriami nunami uitalriit, acimi ingrit menglaitni, kinertellriami-llu nunami ungalalirnermeggni. 
JDG.1.10	Ayagtut-llu inglulirluki Canaan-aarmiut Hebron-aami uitalriit nunarpiini Hebron-aam, aterpagcimalallermi ciungani Kiriath Arba-mek. Tuani cirlakait tungayakellriarit Sheshai-am, Ahiman-aam Talmai-am-llu.
JDG.1.11	Tuaken-llu ayagluteng anguyagaat Debir-aam nunarpii, taum nalliini aterluni Kiriath Sepher-aamek. 
JDG.1.12	Iliit, at'lek Caleb-aamek, qanertuq, “Cikiutekciqaqa panika Achsah kassuucesqelluku kitumun angutmun teguaqestiinun Kiriath Sepher-aam.” 
JDG.1.13	Othniel-aam, Caleb-aam kinguqlian Kenaz-aam qetunraan, teguaqaa nunarpak, tua-i-llu Caleb-aam cikiraa Achsah-mek kassuucesqelluku nuliqsagulluku. 
JDG.1.14	Kassuutellermek erenrani Othniel-aam ellimerturaa kaigavikesqelluku atii naucetaarvigmek nunamek. Atrartuq-llu ciulvami qainganek, Caleb-aam-llu aptaa camek piyuucianek. 
JDG.1.15	Ellii-llu kiuguq, “Elakanek piyugtua. Nuna cikiutellren kinertellriami nunami uitauq.” Tua-i Caleb-aam cikiraa qulliitnek aciqliitnek-llu mernek carvanilrianek.
JDG.1.16	Kinguvrin-llu Kenite-am, Moses-aam cakian, maligtait Judah-m yui tuaken nunarpagmek palm-anek napalilriamek yuilqurtaanun ungalalirneranun Arad-am Judah-mi. Tamaani nunaliut Amalek-aarmiunun ilaulluteng. 
JDG.1.17	Judah-m-llu yuin maligtait Simoen-aam yui, ilikluteng-llu cirlakait Canaan-aarmiut Zephath-aam nunarpiini uitalriit. Aniqlaagaat nunarpak, piunrirluku, acirluku-llu Hormah-mek. 
JDG.1.18	 ikayurai Judah-m yui, pikliutaat-llu qemililria nuna. Tau͡gaam teguaqenritaat Gaza, Ashkelon-aaq, Ekron-aaq-llu, avataitni-llu nunautait. 
JDG.1.19	Tamakut yuut tamaanelnguut cen̄ami ayagassuutengqertut cavignek, taumek Judah-m yuin antesciigatellrukait. 
JDG.1.20	Hebron-aaq-llu cikiutekumauq Caleb-aamun, Moses-aam qanellruciatun; tuaken-llu Anak-aam pingayun tungayakellriit antai. 
JDG.1.21	Tau͡gaam Benjamin-aam yuin antenritait Jebus-aarmiut Jerusalem-aami uitalriit, taumek man'a erneq engelkarrluku Jebus-aarmiut uitallgutek'larait Benjamin-aam yui Jerusalem-aami.
JDG.1.22	Kinguveqellriarin Ephraim-aam Manasseh-m-llu anguyagaat nunarpii Bethel-aam, taum nalliini aterpagcimalria Luz-amek. 
JDG.1.23	Ayagceciut nalluatni yuvriastekanek, 
JDG.1.24	tangertut-llu angutmek anelriamek tuaken nunarpagmek, ellait-llu qanertut taumun, “Apertuuteqerkut iteryaraanek nunarpiim, wangkuta-llu qaillun pingaitamteggen.” 
JDG.1.25	Taum-llu apertuutai, Ephraim-aankuk-llu Manasseh-llu yuk'enka tuqutait tamalkuita nunarpiim yui, tau͡gaam tauna angun ilai-llu pivkenaki. 
JDG.1.26	Atatakuan angun tauna ayagtuq Hittite-at nuniitnun, nunarpaliluni-llu tuani, acirluku-llu Luz-amek, tuaten-llu aterpagcimauq una erneq tekilluku.
JDG.1.27	Kinguvellgutkellriarin Manasseh-m antenritait yuut nunarpaitni Beth Shan-am, Taanach-aam, Dor-am, Ibleam, Megiddo-m, avataitni-llu nunacuaraat; Canaan-aarmiut-llu uitaurtut tamaani nunami. 
JDG.1.28	Israelite-at-llu piniriameng, Canaan-aarmiut umyugait aturcetevkenaki calisteksagutait, tau͡gaam nangqapiggluki antevkenaki.
JDG.1.29	Kinguvellgutkellriarin Ephraim-aam antenritait Canaan-aarmiut nunarpiini Gezer-aam uitalriit, taumek Canaan-aarmiut uitaurtut ilagarluki.
JDG.1.30	Zebulun-aam kinguvellgutkellriarin antenritait yuut nunarpaini Kitron-aam uitalriit, Nahalal-aami-llu, tau͡gaam Canaan-aarmiut uitaut ilagarluki, umyuateng-llu aturpek'naki calisten͞gurrluteng ellaitnun.
JDG.1.31	Kinguvellgutkellriarin Asher-aam antenritai yuut nunarpaini Acco-am uitalriit, Sidon-ami, Ahlab-ami, Achzib-ami, Helbah-mi, Aphik-ami, Rehob-ami-llu. 
JDG.1.32	Asher-aam yui uitaut ilagarluki Canaan-aarmiut tamatum nunam yui, tua-i-wa ancimallrunrilata.
JDG.1.33	Kinguvellgutkellriarin Naphtali-m antenritai yuut nunarpaini Beth Shemesh-aam uitalriit Bethanath-ami-llu. Naphtali-m yuin uitallgucirait Canaan-aarmiut nutem tamakurmiut, tau͡gaam umyuarit aturpek'naku calisteksagulluki.
JDG.1.34	Amorite-at qessangraata ellimerturluki ayagcetait yuut kinguvellgutkellriarinek Dan-am qemililriamun nunamun atrarceteksaunaki-llu napailngurmun carr'ilqamun. 
JDG.1.35	Amorite-at uitaurtut Aijalon-aami, Shaalbim-aami, Ingrimi-llu Heres-aami, tau͡gaam kinguvellgutkellriartakek Ephraim-aankuk Manasseh-llu cakneq ataniurait umyugait-llu aturcetevkenaki calicitevkangluteng.
JDG.1.36	Neglirnera Sela-m, Edomite-at nuniita cetran engelii ayagtuq Akrabbim Pass-akun.
JDG.2.1	Tua-llu 
JDG.2.2	Elpet-llu akqutmek taqusngaituten yuut maani uitalriit pillgutekluki. Navgurarkaugaten ekuaviit.’ Tau͡gaam elpet maligtaqullrunritan alerquuteka. Pairrluku pillruuten! 
JDG.2.3	Taumek wani-wa qanertua anesngaitanka ciunerpenek makut yuut. Ingluksaguciiqaaci, napciiquten-llu agayuyaaraitnun agayutmeggnun.” 
JDG.2.4	An'gilaq-llu mat'umek qanrraartelluku tamalkurmeng Israel-aam yui erinateng anlluki qiagut, 
JDG.2.5	taumek nuna aciraat Bochim-aamek, tuani-llu elliitnek ekuavkariut 
JDG.2.6	Joshua-m ayaasqen͞gateng Israel-aam yui ayagtut, tamarmeng-llu piksagulluki nunat ellmeggnun cikiutekumalriit. 
JDG.2.7	Yuut-llu kevgiuraat 
JDG.2.8	Joshua-llu Nun-am qetunraa, 
JDG.2.9	Tungmagtaat-llu nunautiinun, elliin cikiutellranun Timnath Serah-mi qemililriami nuniini Ephraim-aam, neglirnerani Ingrim Gaash-am. 
JDG.2.10	Taukut-llu yuulgutkelriit cali yuunrirluteng, kinguatgun-llu allat yuulgutkelriit nalluyagutaat 
JDG.2.11	Tua-llu Israel-aam yui assiilngirtut 
JDG.2.12	Taqluku agayulallerteng 
JDG.2.13	 taqaat agayuviknermek kevgiurluki-llu Baal-at Astartes-at-llu. 
JDG.2.14	Tua-llu 
JDG.2.15	Anguyagyarturluteng an'aqata, 
JDG.2.16	Tua-llu 
JDG.2.17	Tau͡gaam Israelite-at caukenritait ciuliqagteteng. Israel-aat piciuvkenateng 
JDG.2.18	 cikiraqamiki Israel-aat ciuliqagtekaitnek, 
JDG.2.19	Tau͡gaam ciuliqagta yuunriraqan tunutelaraat, arcaqanruluteng-llu callrat ciuliameggni. Maliggluki allat agayutet, kevgiurluki ciktaarvikluki-llu; taqevkenaki piciryarateng pamailucirteng-llu. 
JDG.2.20	Taumek 
JDG.2.21	anesngaitanka ciunratnek angayuqauvillgutkellriit maani nunalgulriit Joshua-m tuqullrani uitallret. 
JDG.2.22	Ellait aturluki Israelite-at yuvrirciqanka piciryaramnun maligutetassiarluki, ciuliameng pillracetun.” 
JDG.2.23	Tua-i 
JDG.3.1	Tua-llu-gguq, 
JDG.3.2	Waten piuq kinguvellriarinun Israelite-am elitnaurnaluki anguyagmek, arcaqerluki imkut ciungani anguyagmi uitaqaqsailnguut. 
JDG.3.3	Taukut unegtellret nunamun ukuugut talliman Philistine-at nunarpait, tamalkuita Canaanite-at, Sidonian-aat, Hivite-at-wa nunalget Ingriini Lebanon-aam Ingrimek Baal-amek ayagluteng yaaqvaq tevyaraq Hamath Pass-aq tekilluku. 
JDG.3.4	Taukut naspaatekauluteng Israel-aamun, nallunairarkauluku Israel-aamun maligtaquarkaucii alerquuteklerminek ciuliaritnun Moses-aakun. 
JDG.3.5	Tua-i Israel-aam yui tamaantut ilagarluki Canaanite-at, Hittite-at, Amorite-at, Perizzite-at, Hivite-at, Jebusite-at-llu. 
JDG.3.6	Tamakunek kassuutelartut agayutaitnun-llu agayulangluteng.
JDG.3.7	Israel-aam yuin nalluyagutaat 
JDG.3.8	Taumek 
JDG.3.9	Tau͡gaam Israel-aam yui qayagallratni 
JDG.3.10	 anernera tut'uq elliinun, ciuliqagten͞gurtuq-llu Israel-aamun. Othniel-aaq ayagtuq anguyagyarturluni, 
JDG.3.11	Qinuituq-llu nuna allrakuni yuinaagni malrugni (40). Tua-i-llu Othniel-aaq Kenaz-aam qetunraa yuunrirluni.
JDG.3.12	Israel-aam-llu yui ataam assiilngirtut 
JDG.3.13	Eglon-aaq-llu ilaliutuq Ammonite-anun Amalekite-anun-llu; cirlakaat-llu Israel-aaq teguaqluku-llu Jericho-q nunarpak palm-anek napatalek. 
JDG.3.14	Israelite-at-llu kevgiuraat Eglon-aaq allrakuni akimiaq pingayunek cipluku (18).
JDG.3.15	Tau͡gaam Israel-aam yui qayagallratni 
JDG.3.16	Ehud-aaq-llu nuussirpaliuq pikaminek atunem kegginalegmek, cingutmek qaqumun taktalriamek; naqyulluku-llu tallirpilirnermun qugtuqaminun, aturami aciatnun. 
JDG.3.17	Tunai-llu cikiutet Eglon-aamun angayuqranun Moab-am. Tauna Eglon-aaq uquripiartuq. 
JDG.3.18	Ehud-aam cikiucet tunrraarluki utercetai tegumiaqestellrit. 
JDG.3.19	Ellii-llu utertuq, teggalqunun canaumalrianun Gilgal-aam mallgeskiini, qanertuq-llu, “Aassaqnarqellriamek qanerkangqertua elpenun, Angayuqaaq.”
JDG.3.19	Eglon-aaq-llu piuq, “Nepaici.” Tamarmeng-llu nayurtai an'ut uitallranek.
JDG.3.20	Ehud-aam-llu ullagaa, kiimi aqumgiin nengllamaanaarmi enem kangran enetaani. Ehud-aaq-llu qanertuq, “Qanerkangqertua Agayutmek elpenun.” Eglon-aaq-llu nangertuq aqumgallminek. 
JDG.3.21	Ehud-aam carumiminek tegua nuussiq tallirpilirneminek qugtuqaminek, kap'lerulluku-llu aqsaqruanun. 
JDG.3.22	Tamarmi-llu nuussiq itertuq, uqum-llu patuluku, amunrilaku aqsaqruanek; iqaq-llu an'uq. 
JDG.3.23	Ehud-aaq-llu an'uq elaturramun, patuluki-llu amiigi enem qainganelnguum, kelucarluki-llu. 
JDG.3.24	Ayaumarian-llu, pistet taigut; tangrramegteki-llu amiiget kelucaumaciit umyuartequt, “Yuqerrngatuq yuqerrvianun nengllamanarqellriim enem.” 
JDG.3.25	Utaqalgirtut-llu kiituan paqnayungut; ikircunrilaki amiiget, kelucairissuun teguluku ikirtait; tangrraat-llu atanerruarteng natermi inangqaluku tuqumaluni.
JDG.3.26	Ehud-aaq-llu ayakartuq qarillratni, kiturluki teggalqut canaumalriit, qimagluni-llu Seirah-mun. 
JDG.3.27	Tuavet-llu tekicami, cupu'uryaraq qalriavkaraa qemililriami Ephraim-aam nuniini; Israel-aam-llu yui atrartut maliggluku qemililriamek nunamek, ciuliqagtelluteng. 
JDG.3.28	Elliin-llu qanrutai, “Kingunemkun maligcia; 
JDG.3.29	Taum-llu nalliini tuquciut tayima qulen tiissitsaat (10,000) nuniitni Moab-armiunek, tamarmeng pinilrianek, natlugnerilngurnek angutnek, atauciunger'mi-llu anagpek'nani. 
JDG.3.30	Tua-i taumi ernermi Moab-aq cirlakumallruuq Israel-aakun. Nuna-llu qinuitellruuq allrakuni yuinarni cetamani (80).
JDG.3.31	Kinguakun-llu Shamgar-aq Anath-aam qetunraa ciuliqagten͞gullruuq, tauna tuqucillruluni tiissitsaam avga yuinarnek tallimanek cipluku cali qulnek cipluku (600) Philistine-anek kuluviit pamacetaaratnek muragamek caskirluni; elliin-llu aviutellrui Israel-aat.
JDG.4.1	Israel-aam-llu yui ataam assiitellriamek caliut tangvallrani 
JDG.4.2	-llu cirlakevkarai Jabin-amun angayuqranun Canaan-aam, tauna angayuqauluni Hazor-aami; anguyagtain ciuliqagtiit Sisera-rullruuq uitaluni Harosheth-aaratni-Gentile-at. 
JDG.4.3	Tua-llu Israel-aam yui qayagaut 
JDG.4.4	Taum nalliini Deborah, arnaq ciunerkarcurta Lappidoth-aam nulirra cuqcisten͞gullruuq Israel-aamun. 
JDG.4.5	Aqumgalallruuq Deborah-m napartaan aciani akunliigni Ramah-nkuk Bethel-aaq-llu qemililriami nuniini Ephraim-aam, Israel-aam-llu yuin ullalaraat cuqcilallra pitekluku. 
JDG.4.6	Taum tungciraa taisqelluku Barak-aaq, qetunraa Abinoam-aam Kedesh-aarmium Naphtali-mi, qanertuq-llu elliinun, “
JDG.4.7	Anuciiqaqa-llu Sisera, atanerruarat Jabin-am anguyagtain, pairtesqelluten Kishon-aam Kuigem caniani ayagassuutai anguyagtai-llu malikluki, tunciqaqa-llu elpet unatevnun.’”
JDG.4.8	Barak-aaq-llu qanertuq elliinun, “Maligtarkaukuvnga ayagciqua; tau͡gaam maligtarkaunrilkuvnga ayagngaitua.”
JDG.4.9	Arnaq-llu qanertuq, “Ilumun maligciiqamken; tau͡gaam, cirlakellra elpet nanrautekngaitan, tua-i-wa 
JDG.4.10	Barak-aam-llu taisqak Zebulun-aankuk Naphtali-llu Kedesh-aamun; qulen tiissitsaat (10,000) mayurtut kingunrakun; Deborah-m-llu maliggluku mayurtuq.
JDG.4.11	Wani-wa Heber-aaq Kenite-aq avtellruuq, taukut Hobab-aam kinguveqai, Moses-aam cakian, pelatekani-llu napartellruluku napam Zaanannim-aami uitalriim canianun, taum yaaqsinritaa Kedesh-aaq.
JDG.4.12	Sisera qanrucatni Barak-aaq Abinoam-aam qetunraa mayullruniluku Tabor-aam Ingrianun, 
JDG.4.13	Sisera-m qayagaurai tamalkuita ayagassuutni caviit akalrialget, tiissitsaam avga yuinarnek yuinarnek cipluku (900), anguyagten̄i-llu tamalkuita, Harosheth-aarat-Gentile-at Kishon-aam Kuiga tekilluku.
JDG.4.14	Deborah-llu qanertuq Barak-aamun, “Nangerrluten! Wani-wa uumi ernermi 
JDG.4.15	Barak-aaq anguyagten̄i-llu curukallratni 
JDG.4.16	Barak-aam-llu maligtai ayagassuutet anguyagtet-llu Harosheth-aaratnun-Gentile-at, tamarmeng-llu Sisera-m anguyagtai iquut nuussirpagkun; atauciunger'mi uitavkenani.
JDG.4.17	Sisera-llu qimagtuq aqvaqurluni Jael-aam pelatekaanun, Heber-aam Kenite-am nulirran; inglukutetailan Jabin-aankuk angayuqran Hazor-aam akuliik ilakutellriarin-llu Heber-aam Kenite-am yuin. 
JDG.4.18	Jael-aaq an'uq pairrluku Sisera, elliinun-llu qanertuq, “Taitai, takarnarqellriami, pelatekamnun. Alingevkenak.” Tua-i ellii itertuq, iiraa-llu tunuanun 'lumarram capkutam. 
JDG.4.19	Sisera-llu qanertuq elliinun, “Kaigavikamken merr'icesqellua; meqsugtua.” Ikirciluni-llu qecigmek milegmek imalegmek merr'itaa, cali tuamtellu iirluku. 
JDG.4.20	Sisera-llu qanertuq elliinun, “Nangerten pelatekam amiiganun, kia-llu tailuni apeskaten, ‘Kina-qaa maantuq?’ qanqina, ‘Qang'a.’”
JDG.4.21	Tau͡gaam Jael-aaq Heber-aam nulirra pelatekam ussukcaanek tegutuq, mulut'uugmek-llu, niugilcaarluni-llu ullagaa kapulluku-llu ussukcaq ayakutaraanun, nunamun anvianun, inangqaluni qavallrani mernuami. Tua-i yuunrirtuq. 
JDG.4.22	Barak-aam-llu maligtellrani Sisera, Jael-aaq an'uq paircarturluku, qanertuq-llu elliinun, “Tailuten nasvitnaamken yuaqengarpenek.” Ellii-llu itertuq pelatekaanun; tangrraa-llu Sisera inangqaluni tuqumaluni, pelatekam ussukcaanek kapumaluni ayakutaramikun.
JDG.4.23	Tua-i tuani ernermi Agayutem Israel-aanun cirlakevkaraa Jabin-aaq Canaan-aam angayuqra. 
JDG.4.24	Israel-aam-llu yuin inglukaat pingiinarluku Jabin-aaq Canaan-aam atanra, piunrirvimeggnun.
JDG.5.1	Tua-llu aturtuk Deborah-nkuk Barak-aaq-llu Abinoam-aam qetunraa tuani ernermi:
JDG.5.2	Ciuliqagtet ciuliqagglit Israel-aami
JDG.5.2	yuut tunlit ellmeggnek tengruluteng,
JDG.5.2	atawaqerli 
JDG.5.3	Niici, angayuqani; niicugnici, angayuqat qetunraitni;
JDG.5.3	niitnirqelriamek yuarut'liciqua 
JDG.5.3	Israel-aam Agayutiinun.
JDG.5.4	piyuallerpeni Edom-aam nuniinek,
JDG.5.4	nuna uulegtellruuq,
JDG.5.4	qiliit-llu igtellruut,
JDG.5.4	Aa-ang, amirlut ellallillruut.
JDG.5.5	Ingrit pektellruut 
JDG.5.5	Israel-aam Agayutiin.
JDG.5.6	Shamgar-am, Anath-aam qetunraan nalliini,
JDG.5.6	Jael-aam nalliini ayagalriit ungungssitgun qulugtellriatgun
JDG.5.6	arulaillruut
JDG.5.6	pektaulriit-llu tumyara'arteggun
JDG.5.6	yugyanrilngurteggun gilerrluteng.
JDG.5.7	Israel-aami-llu yuut calilriit caliameggnek arulaillruut,
JDG.5.7	taivigpenun aanaulriatun Israel-aamun, Deborah.
JDG.5.8	Nutarat agayutet cucukumaaqata,
JDG.5.8	anguyak ikirtuqaani uitalartuq.
JDG.5.9	Ircaquqa naklegyugtuq atanirturtainek Israel-aam
JDG.5.9	ellait tunellruluteng ellmeggnek tengruluteng yugnun ilaulluteng.
JDG.5.9	Atawaqerli 
JDG.5.10	Qanrutkiciu, elpeci ayalalriani tungurrlugcetellriatgun ciulvagteggun,
JDG.5.10	elpeci-llu aqumgalalriani akitulriani curuni
JDG.5.10	elpeci-llu piyualalriani tumyaratgun.
JDG.5.11	Niicugniluki aturcetaartet elakat nuniitni,
JDG.5.11	tuani qanrutkenqigtelarait cirlakillri 
JDG.5.11	Cirlakillrit elliin yuin Israel-aami.
JDG.5.11	Atrarluteng-llu ikirtuqamun piyualuteng yui 
JDG.5.12	Tupii, tupii, Deborah!
JDG.5.12	Tupii, tupii atua yuarutmek!
JDG.5.12	Nangerten, Barak, ciuliqaggluki ayauski teguaten,
JDG.5.12	elpet Abinoam-aam qetunraani.
JDG.5.13	Tua-llu atrartut piyualuteng
JDG.5.13	ilakuarrait yuut quyinrita;
JDG.5.13	yui 
JDG.5.13	inglulirluki pinilegpaulriit.
JDG.5.14	Kingunirluteng Ephraim-aamek ayagtut segnayugmun,
JDG.5.14	maliggluten elpet, Benjamin, ilaten-llu;
JDG.5.14	Machir-aamek piyuagut atanirturilriit,
JDG.5.14	Zebul-aamek-llu tegumialriit atanerruam ayaruanek;
JDG.5.15	angayuqat qetunrait Issachar-armiut
JDG.5.15	taigut Deborah maliggluku, Issachar-aq-llu piciuguq Barak-aamun;
JDG.5.15	segnayugmun ciumurtut kingunrakun.
JDG.5.15	Reuben-aam-llu yuini ayuqucingcartut cumiggluteng ircaqumegteggun.
JDG.5.16	Ciin uamsit qusngit eniitni
JDG.5.16	niitnaluku-qaa qalriacetaaq qayagaurutiit katngaat?
JDG.5.16	Reuben-aam yuini ayuqucingcartut cumiggluteng ircaqumegteggun.
JDG.5.17	Gilead-aaq uitauq yaatiini Jordan-aam;
JDG.5.17	Dan-aq-llu ciin uitaurta angyarpagni?
JDG.5.17	Asher-aaq uitaurtuq imarpiim cen̄iini,
JDG.5.17	nunaliluni culurrvillmi caniani.
JDG.5.18	Zebulun-aaq yuuguq aarniurtelluki unguvateng tuqumun;
JDG.5.18	Naphtali-llu anguyautellriit anguyagviktukiitni.
JDG.5.19	Angayuqat taillruut anguyagluteng-llu
JDG.5.19	tua-llu Canaan-aam angayuqri anguyallruut,
JDG.5.19	Taanach-aami, Megiddo-m mer'an caniani;
JDG.5.19	uayaarillrunritut qerrirlinek.
JDG.5.20	Qilagmek agyat anguyallruut, tumemeggni
JDG.5.20	anguyallruut akiurluku Sisera.
JDG.5.21	Ulerpiim Kishon-aam ayautai,
JDG.5.21	Tuknilriim ulerpiim, ulerpiim Kishon-aam.
JDG.5.21	Piyuagi, yuucimaa, pinirpak aturluku!
JDG.5.22	Tua-llu qastuluteng tutmallrat horse-aat it'gait pangalelriit
JDG.5.22	Pangalelriit elliin horse-aarin.
JDG.5.23	Aniqlaamalit assiitellriamek uitavikestai,
JDG.5.23	tua-i-wa taillrunrilata ikayuryarturluku 
JDG.5.23	ikayuryarturluku 
JDG.5.24	Arcaqerluni atawaqaumali arnani Jael-aaq,
JDG.5.24	Heber-aam Kenite-am nulirra,
JDG.5.24	pelatekani uitalriani arnani arcaqerluni atawaqaumali.
JDG.5.25	Sisera kaigallruuq mermek, elliin-llu cikillrua milegmek,
JDG.5.25	taitellrua-llu milgem uitallrem pugcaqrinek
JDG.5.25	tangnirqelriakun qantakun.
JDG.5.26	Jael-aam unatni ellillrua pelatekam
JDG.5.26	ussukcaanun tallirpini-llu calistem mulut'uuganun;
JDG.5.26	kaugtullrua Sisera,
JDG.5.26	ciamtellrua qamiqurra,
JDG.5.26	navgullrua ukilluku-llu ayakutaraa.
JDG.5.27	Igtellruuq, igtellruuq; it'gainun igtellruuq, iqullruuq;
JDG.5.27	iggviminun, iqullruuq tuquluni.
JDG.5.28	Egalerteggun kiartellruuq
JDG.5.28	aanii Sisera-m kiartellruuq
JDG.5.28	akuliitgun egalret patuita:
JDG.5.28	“Ciin ayagassuun akalrialek muluvakarta?
JDG.5.28	Ciin horse-at cukaipakartat?”
JDG.5.29	Umyuartunqurraita arnat kevgain kiugaat,
JDG.5.29	qang'a, ellminek kiuguq,
JDG.5.30	“Yuarluki-qaa averqenritait uayaarateng?
JDG.5.30	Neviarcarmek wall'u malrugnek anguyagta atauciq pikirluku:
JDG.5.30	kepcimalrianek-llu 'lumarrarnek Sisera pikirluku,
JDG.5.30	mingeqluki qaraliliumalrianek
JDG.5.30	malrugnek kepcimalriignek mingeqlukek
JDG.5.30	qaraliliumalriignek 'lumarraagnek
JDG.5.30	wiinga uyaqumni atu'urkamnek?”
JDG.5.31	Taumek piunrireski tamalkuita inglukesteten, 
JDG.5.31	tau͡gaam yugnikek'ngaten ayuqlit akertetun
JDG.5.31	puglalriatun pinini aturluku.
JDG.5.31	Nuna-llu qinuituq allrakuni yuinaagni malrugni (40).
JDG.6.1	Israel-aam yui pulenglluteng assiilngirtut 
JDG.6.2	Midian-aat pininruata Israel-aani, Israel-aam yuin iilarait qerranqunun teggalquni pengegnailngurnun-llu qemini. 
JDG.6.3	Tua-i Israel-aat nauceciigaqata, Midianite-at Amalekite-at-llu yuut-llu kinguvellgutkellriit mertailngurmek nunamek taillret curularait. 
JDG.6.4	Pelatekiluteng-llu nuniitni inglukluki piunrirtaqluki nunam naugillri yaaqvaq ungalalirnera Gaza-m nunii tekilluku. Tamalkuita teguaqluki qusngit, kuluviit, ciulviit-llu, camek-llu uitaciivkenateng Israelite-at yuutekaatnek. 
JDG.6.5	Tua-i tailaameng kuluvauteteng pelatekateng-llu malikluki, amllellriatun petgertayulitun tekitaqluteng. Tamarmeng yuut ungungssit-llu qulugtellriit amllertaciit naaqumasciiganateng. Tekilluteng navguraqluku nuna, 
JDG.6.6	Israel-aat-llu qaillun pisciiganaki.
JDG.6.7	Tua-i-llu Israel-aam yui qayagaut 
JDG.6.8	prophet-aamek-llu ellaitnun ayagceciuq qanrucarturtelluki qanellranek 
JDG.6.9	Aviutellruamci Egypt-aarmiunek, yugnek-llu nangcestevcen̄ek maani nunami. Anlluki-llu ciunerpecen̄ek, cikirluci-llu nuniitnek. 
JDG.6.10	Qanrutellruamci-llu 
JDG.6.11	Tua-llu an'gilaa 
JDG.6.12	-llu an'gilaan alairvikaa tuani ellii qanerluni-llu, “
JDG.6.13	Gideon-aaq qanertuq elliinun, “Kaigavikamken qanrusnga, 
JDG.6.14	Tua-llu 
JDG.6.15	Gideon-aaq kiuguq, “Tau͡gaam, 
JDG.6.17	Gideon-aaq-llu qanertuq, “Waniwa elpenun ilukegcinarqekuma, nasvisnga nallunairutmek ilumun elpengucivnek, 
JDG.6.18	Ayagyaqunak taitnatkamnun elpenun cikiutmek neqmek.”
JDG.6.18	Ellii-llu qanertuq, “Uitaurciqua uterrnatkarpenun.”
JDG.6.19	Tua-i Gideon-aaq itertuq eneminun kenirluni-llu qusngirngalngurmek piyagarmek quuleciryarailngurmek-llu kelipiluni usperem pitatiinek mukaamek. Kemek-llu ekaa assigtamun, imarkuaq-llu egatmun, agutai-llu taukut 
JDG.6.20	An'gilam-llu qanrutaa, “Elliu kemek kelipaq-llu wavet teggalqum qainganun, kuvluku-llu imarkuaq qaingagnun.” Gideon-aaq-llu tuaten piuq. 
JDG.6.21	-llu an'gilaa yagtuq agturluku-llu kemek kelipaq-llu nuuganek muraggaam tegumiami. Teggalquq-llu maq'uq kenermek ekualuku-llu kemek kelipaq-llu. Tua-i-llu an'gilaq cataiteqerluni.
JDG.6.22	Gideon-aam-llu elpekaa 
JDG.6.23	Tau͡gaam 
JDG.6.24	Gideon-aaq-llu ekuaviliuq tuani 
JDG.6.25	Tuani unugmi 
JDG.6.26	Nauciluten-llu elluarrluni pilimalriamek ekuavigmek 
JDG.6.27	Tua-i Gideon-aaq nakmiuq qulnek pistem̄inek piluni-llu 
JDG.6.28	Nunat yuit unuakuayaarmi makcameng, tangrraat Baal-am ekuavia navguumaluni, nallunailkutaa-llu Asherah-m iqusngaluni, kuluviim-llu tunglia ekuamaluni ekuavigmi tuani piliaqumallermi. 
JDG.6.29	Ellmeggnun-llu qanruyutut, “Kia una waten piagu?” Kangiiturluteng-llu kangingaat Gideon-aamun Joash-am qetunraanun pillrucia. 
JDG.6.30	Qanertut-llu Joash-amun, “Anusgu qetunraan, tuqutniarput! Navgullruaku ekuavia Baal-am iqulluku-llu Asherah-m nallunailkutaa.”
JDG.6.31	Tau͡gaam Joash-am qanrutai tamalkuita ullagluni apqaurten̄i, “Qanekluartuci-qaa Baal-aq pitekluku? Anagyaaqutarci-qaa? Kina imna qanekluarautekestii tuqucimaciquq unuakurpailgan. Baal-aq-gguq agayutngukuni, ellminek anagyaaqulli. Elliin ekuavia navguumallruuq.” 
JDG.6.32	Tuakenirnek Gideon-aaq aterpagcimauq Jerubbaal-amek, Joash-am qanellra pitekluku, “Baal-aq-gguq ellminek anagyaaqulli; elliin ekuavia navguumallruuq.”
JDG.6.33	Tua-llu Midianite-at, Amalekite-at, mertailngurmek-llu nunamek kinguvellgutkellriit quyurtut, qerarluku-llu Jordan-aam Kuiga, pelatekiurtut Kuignayuani Jezreel-am. 
JDG.6.34	 anerneran imiraa Gideon-aaq, elliin-llu cupu'uryaraq cupaa tailuki angutnun tungayakellriarinek Abiezer-aam maligcesqelluni. 
JDG.6.35	Ayagceciuq-llu kevganek tamiin Manasseh-mun tailuki maligcesqelluni. Ayagceciuq kevganek Asher-aamun, Zebulun-aamun, Naphtali-mun-llu, tailuteng-llu ellaita-llu maligcarturaat.
JDG.6.36	Tua-i-llu Gideon-aaq qanertuq Agayutmun, “Elpet qanertuten umyuangniluten wii aturlua aviutnaluku Israel-aaq. 
JDG.6.37	Tangerrluku, elliigua qivyumek nunamun mukaarkanek carririvikelallemten̄un. Tua-llu unuakumi yukutareskaku qivyuq kiingan, kinerrluku-llu cailkaq tamarmi, nutaan nallunriciiqaqa elpenun aviutarkaucia Israel-aaq wiinga aturlua, qanellrucirpetun.” 
JDG.6.38	Tuatqapiar-llu piuq. Gideon-aaq maktellermini unuakuayaarmi ciurluku-llu qivyuq yukutamek qantam imarkanranek mermek. 
JDG.6.39	Gideon-aaq-llu qanertuq Agayutmun, “Qenngucaaqunii; ataucirqumek cali qanercessnga. Kaigavikamken naspaavkarnga ataucirqumek qivyuq aturluku. Maa-i qivyuq kiingan kinerceskiu, cailkaq-llu mecungevkarluku.” 
JDG.6.40	Agayun-llu tuaten piuq tuani unugmi. Unuakumi tua-i qivyuq kiimi kinertellruuq, tau͡g­ken tamarmi cailkaq mecungluni yukutamek.
JDG.7.1	Tua-llu erenret iliitni Gideon-aaq tamarmeng-llu anguyagtai makcara'arluteng pelatekiurtut Harod Spring-am canianun. Midianite-at pelatekarviat kuignayugmi neglirneratni uitaluni caniani Pengum Moreh-m.
JDG.7.3	Qanruski yuut tamalkuita niitelluki, ‘Kina alingelria kingunerminun uterrli, wangkuta maanciiqukut Ingrimi Gilead-aami.’” Tua-i tiissitsaat yuinaat malrugnek tiissitsaagnek cipluku (22,000) utertut, qulen-llu tiissitsaat uitaluteng (10,000).
JDG.7.4	Tua-llu cali 
JDG.7.5	Gideon-aam atrautai mermun, 
JDG.7.6	Yuinaat akimiaren (300) unatmegteggun mermek qaluciluteng mellruut; ilait-llu tamarmeng ciisqumiggluteng pull'uteng mertut. 
JDG.7.7	-llu qanertuq Gideon-aamun, “Aviuciiqamken cirlakevkarluki-llu Midianite-at anguyagtet yuinaat akimiaren (300) aturluki mellret unatmeggnek. Qanruski ilait utercesqelluki kingunritnun.” 
JDG.7.8	Tua-i Gideon-aam tamalkuita Israelite-at utercetai, uitalluki tau͡gaam yuinaat akimiaret (300), aulukestait tamalkuita aklumeng cupu'uryarat-llu. Pelatekarviat Midianite-at kana-i uitauq aciatni kuignayugmi.
JDG.7.9	Unuan 
JDG.7.10	Tau͡gaam alingekuvet curullerkarpenek, atraa pelatekarvigmun Purah pisten malikluku. 
JDG.7.11	Niiciiqaten camek qalaruciat, tua-i-llu caceturiciquten curullerkarpenun.” Tua-i Gideon-aaq atrartuq Purah pisten̄i malikluku elatiinun inglumi pelatekarviata. 
JDG.7.12	Midianite-at, Amalekite-at, tamarmeng-llu mertailngurmek nunamek kingunelget yuut uitaut sagqurluteng kuignayugmi petgertayulitun amllertaluteng, ungungssiutait-llu naaquciinateng, qau͡gyatun imarpiim sen̄iinelngurtun amllerameng.
JDG.7.13	Gideon-aaq tekitellermini, niituq angutmek qanemcilriamek yugnikekminun qavanguminek. Qanerluni, “Qavangurturtua mukaarkamek barley-mek pilimalriamek kelipamek akalriamek pelatekaumavimtenun, pelatekamun-llu tull'uni. Pelatekaq-llu im'uq cailkami-llu uitaqerluni.”
JDG.7.14	Yugnikek'ngaa qanertuq, “Tauna Israelite-at nuussirpakaat, Gideon-aaq Joash-am qetunraa! Allaunrituq! Cirlakutmek Agayutem cikiraa Midian-aanun tamalkuitnun-llu anguyagtemten̄un.”
JDG.7.15	Gideon-aam-llu niicamiu man'a angutem qavangua taikaniumallra-llu, ciisqumiggluni ciktaartuq 
JDG.7.16	Avgai-llu yuinaat akimiaren (300) anguyagtet pingayuirrluki, cupu'uryaranek-llu tegumiirluki imailngurnek-llu mer'utnek, ekualrianek kumarutnek imirluki. 
JDG.7.17	Qanrutai-llu, “Tekiskuma iquanun pelatekaumaviim, tangvakicia, pillemtun-llu pikici. 
JDG.7.18	Malima-llu cupkumteki cupu'uryaraput, cupkiciki cupu'uryaraci pelatekaumavik kassugarrluku, qayagpagluci, ‘
JDG.7.19	Gideon-aaq-llu malini-llu yuinaat talliman (100) amllertalriit tekitut elatiinun pelatekaumaviim unuk qukaqatartelluku, nayurta cimiqanrakun. Tua-i-llu cupu'uryarat qalriagait navegluki-llu tegumiateng mer'utet, 
JDG.7.20	Malruin-llu malikellriit tuaten cali piluteng. Tamarmeng kumarutet ekualriit tegumiaqluki iqsulirnerkun, tallirpilirnerkun-llu cupu'uryarat, qayagpagtut-llu, “Nuussirpak 
JDG.7.21	Tamarmeng-llu nangengqaut uitallerkiurumallermeggni kassugulluku pelatekaumavik, anguyagtet-llu tamarmeng aqvaqurluteng ayaguraut qayagpagaluteng. 
JDG.7.22	Gideon-aam anguyagtain qalriavkallratki cupu'uryarat, 
JDG.7.23	Anguyagtet-llu kinguveqellriartainek Naphtali-m, Asher-aam, tamiinek-llu Manasseh-mek qayagaurumaut, malirqerait-llu Midianite-at. 
JDG.7.24	Gideon-aaq-llu ayagceciuq kevganek tamiin pengulilriamun nuniinun Ephraim-aam qanerluteng, “Anguyagyarturciki Midianite-at nayurluki-llu kuiget qerallerkait, Bethbarah tekilluku, Jordan-aaq-llu.” Tua-i tamarmeng Ephraim-aarmiut anguyagtet qayagaurumaut, nayurait-llu kuiget Bethbarah tekilluku, Jordan-aaq-llu. 
JDG.7.25	Angayuqak-llu qetunrakegnek malrugnek tegutut, Oreb-aankugnek Zeep-aq-llu; tuqulluku-llu Oreb-aaq, Oreb-aam Teggalqurtaani, Zeep-aq-llu tuqulluku Wine-aliviani Zeep-am. Maligqurarait-llu Midianite-at taitagket-llu qamiqukek Oreb-aankuk Zeep-aq-llu Gideon-aamun, keggaknelirneranun Jordan-aam tekitnerakun.
JDG.8.1	Ephraim-aarmiut-llu qanertut Gideon-aamun, “Ciin qayagauqsaicikut anguyagyartullerpeni Midianite-at?” Qanemyuugartut-llu umyuateng assiinaku.
JDG.8.2	Elliin tau͡gaam qanrutai, “Wiinga piyugngalqa caunrituq pitassiaruskumten̄i elpeci caliallerpecen̄un. Carraunge'rmi caliallerci elpeci Ephraim-aam yuini carpaunruuq caliallratni tamarmeng tungayama. 
JDG.8.3	Elpeci-wa, Agayutem piniakun tuqutellrukci malruk Midianite-at angayuqak qetunrakek, Oreb-aankuk Zeep-a-llu. Camek wii pillrusia ayuqestassiigutkamnek elpeci pillerpecen̄un?” Waten qanran, eq'urtellrat elliinun utumartuq.
JDG.8.4	Gideon-aaq yuinaat-llu akimiaret (300) anguyagtet waniwa tekitellrurtut Kuigmun Jordan-aamun qerarluku-llu. Mernuqapiarluteng, tau͡gken cali ingluteng maliggluki. 
JDG.8.5	Tekicameng-llu Sukkoth-aamun, qanertuq taukut nunat angutaitnun, “Kaigavikamci cikiisqelluki anguyagtenka kelipanek. Wani-wa mernuata, wiinga-llu maligglukek Zebah-nkuk Zalmunna-llu Midianite-ak angayuqak.”
JDG.8.6	Tau͡gaam atanerruari Sukkoth-aam qanertut, “Ciin cikirciqseta anguyagteten neqkamek? Zebah-nkuk Zalmunna-llu teguaqeksaileng'e'rpekek?”
JDG.8.7	Taumek Gideon-aaq qanertuq, “Kitaki, 
JDG.8.8	Gideon-aaq ayagtuq Penuel-aamun kaigavikluki-llu tamakumiut yuut cali tuaten, tau͡gaam Penuel-aarmiut-llu kiugaat Sukkoth-aarmiut kiullruciacetun. 
JDG.8.9	Taumek elliin qanrutai, “Tainqigciiqua camek natlugutaunii tuani-llu una sugtulria ena imciiqaqa!”
JDG.8.10	Zebah-nkuk Zalmunna-llu Karkor-amtuk anguyagcetek ilakluki. Tamarmeng anguyagtet mertailngurmek nunamek kinguvellgutkellriit akimiaren tiissitsaat (15,000) nuniini amllertalriit uitaqallruut; tuani piunriumallruut yuinaat arvinlegen tiissitsaat (12,000). 
JDG.8.11	Gideon-aaq-llu ayagtuq tumyarakun mertailnguum nunam iquan mengliikun, calaralirnerakun Nobah-m Jogbehah-m-llu, curugluki-llu anguyagtet alangiilluki. 
JDG.8.12	Imkuk malruk Midianite-ak angayuqak qetunrakek Zebah-nkuk Zalmunna-llu qimagtuk, tau͡gaam elliin maligtak teguaqlukek-llu, tamalkuita-llu anguyagtekek nanikuavkarluki.
JDG.8.13	Tua-i-llu Gideon-aaq utertellermini anguyagmek atraryaraakun Heres-aam, 
JDG.8.14	tegukenguq ayagyuamek yun'erra'armek Sukkoth-aarmiumek, apqaurluku-llu. Ayagyuam yun'erra'araam igaulluki tunai Gideon-aamun atrit atanerruarita ciulirnerita-llu Sukkoth-am, yuinaat pingayun akimiaq malrugnek cipluku (77). 
JDG.8.15	Gideon-aam-llu anguyagtai Sukkoth-am qanerluni-llu, “Neq'akaci-qaa wangnek ikayuqengyuumiitellerci? Qanellruuci cikiqengengaitniluci neqmek mernulrianun anguyagtemnun teguaqeksaitnilukek Zebah-nkuk Zalmunna-llu. Tangercikek kitak waniwa!” 
JDG.8.16	Tegutuq-llu cukilanainek yuilqum napanek-llu cukilanat naumakaitnek tamakunek-llu aturluni anucimirqecetaarai ciuliqagtai Sukkoth-am. 
JDG.8.17	Imtaa-llu sugtulria enengutii Penuel-aam, tuqulluki-llu nunarpiim angutai.
JDG.8.18	Tua-llu Gideon-aam aptak Zebah-nkuk Zalmunna-llu, “Angutet-mi imkut tuquteltek Tabor-aami?” Kiuguk-llu, “Elpetun taukut ayuqellruut tamaq'apiarmeng angayuqam qetunraitun ayuqluteng.”
JDG.8.19	Gideon-aaq qanertuq, “Anelgutkellruanka, wii nakmiin aanama qetunrai. 
JDG.8.20	Qanertuq-llu Jether-aamun qetunrangqerraarutminun, “Kiiki, tuquskek!” Tau͡gaam tan'gaurluum nuussini amunritaa. Uitaqertuq, tua-i-wa ayagyuarami.
JDG.8.21	Tua-llu Zebah-nkuk Zalmunna-llu qanertuq Gideon-aamun, “Kiiki, elpenek tuquskuk. Angutem caliaqerkaugaa angutem caliarkaa.” Tua-i Gideon-aam tuqutak teguluki-llu tangnircaucet uyaqurritnelnguut ungungssiita qulugtellriit.
JDG.8.22	Tamatum kinguani, Israelite-at qanrutaat Gideon-aaq, “Atanirturkut, elpet kinguveten-llu. Anirtullruavkut Midianite-anek.”
JDG.8.23	Gideon-aaq kiuguq, “Wiinga atanrungaitua elpecen̄un, wall'u qetunraqa. 
JDG.8.24	Waten-llu iqulirluku, “Pitekliqerlii ilavcen̄ek. Tamarpeci cikircia aqlitnek uayaaqengallerpecen̄ek.” (Midianite-at, ilamegcetun mertailngurmi nunami uitalalriacetun, suulutaanek aqlitengqerrata.)
JDG.8.25	Yuut-llu kiugut, “Tengruluta cikiutekciqaput.” Sagciut-llu 'lumarrarmek, tamarmeng-llu elliivikaat aqlitnek tegukengallermeggnek. 
JDG.8.26	Suulutaat aqlitet Gideon-aam piteklillrin uqamiit amllertauq yuinaak malruk (40) cipluku usperumallermeggni, ilakevkenaki tangnircautet, uyamiit, kavirlit-llu 'lumarraat angayuqrita Midianite-at atulallrit, uyaqurrutellrit-llu ungungssit qulugtellriit. 
JDG.8.27	Gideon-aaq piliuq agayutnguamek taukut aturluki, nunarpaminun-llu elliluku, Ophrah-mun. Tamarmeng Israelite-at cakaaraat Agayun tauna-llu ullagluku ciktaarvikaat agayutnguaq. Gideon-aamun nakmiin-llu ilainun man'a napcetaarutnguuq.
JDG.8.28	Tua-i Midian-aat cirlakumaut Israelite-atgun alingnairulluteng. Nuna-llu uitanqegcinariut allrakuni yuinaagni malrugni (40), Gideon-aam tuqullra tekilluku.
JDG.8.29	Gideon-aaq utertuq nakmiin eneminun tuanlluni-llu. 
JDG.8.30	Wani-wa Gideon-aaq qetunrangqertuq yuinaat pingayun qulmek cipluku (70), tua-i amllernek nuliangqerrami. 
JDG.8.31	Malrukanengqertuq-llu cali Shechem-aami; tuaggun-llu qetunranguq, aciraa-llu Abimelech-aamek. 
JDG.8.32	Gideon-aaq-llu Joash-am qetunraa yuunrirtuq ak'allaurtenqegcaarluni, tungmagcimaluni-llu qunguani Joash-am atami, Ophrah-mi, nunarraatni tungayakellriarin Abiezer-aat.
JDG.8.33	Kinguani Gideon-aam tuqullran, Israel-aam yui cali ukvenrirtut Agayutmun agayulangluteng-llu Baal-anun. Agayuteksagulluku Baal-aa Akqutem, 
JDG.8.34	kevgiunrirluku-llu 
JDG.8.35	Gideon-aam nakmiin ilai elingrakevkenaki tamalkuitnek assilrianek pillritnek Israel-aamun.
JDG.9.1	Gideon-aam qetunraa Abimelech-aaq ayagtuq nunarrarmun Shechem-aamun, aanami ilakutain uitaviatnun, qanrulluki-llu 
JDG.9.2	apcesqelluki angutai Shechem-aam, “Naliak assinrua elpecen̄un, tamalkuitnun yuinaat pingayun qulmek cipluku (70) qetunrainun Gideon-aam ataniurtelluci, wall'u-qaa ataucimun angutmun? Umyuaqiciu Abimelech-aaq nakmiin kemellgutkarci aullgutekluku-llu.” 
JDG.9.3	Aaniin-llu ilakutain qanrucitaat makunek angutainun Shechem-aam, angutai-llu Shechem-aam maligucugtut Abimelech-aamun, ilakutaqngamegteggu. 
JDG.9.4	Cikiraat yuinarnek pingayunek (60) qerrirlinek agayuvianek Baal-am Akqutem, taukut-llu akit aturluki calistekanek pillruuq cautngunrilngurnek angutnek ilikaminek. 
JDG.9.5	Ayagtuq atami eniinun Ophrah-mi, tuani-llu teggalqum ataucim qaingani tuqutai yuinaat pingayun qulnek cipluku (70) anelgutni, Gideon-aam qetunrai. Jotham-aaq tau͡gaam Gideon-aam qetunrain kinguqlikacagiit iirtuq tuqucimavkenani-llu. 
JDG.9.6	Tua-i-llu tamarmeng angutai Shechem-aam Bethmillo-m-llu quyurrluteng ayagtut qigcignarqellriamun napamun oak-amun Shechem-aami, tuani-llu Abimelech-aaq angayuqrurtaat.
JDG.9.7	Mat'umek Jotham-aaq niicami, ayagtuq nangerrluni-llu kangranun Gerizim-aam Ingrian qayagpagluni-llu qanertuq ellaitnun, “Niicugnicia, Shechem-aam angutaini, Agayutem-llu niicugnikilici! 
JDG.9.8	Napat caqerluteng ayagtut cucuklirnaluteng atanerkameggnek. Qanertut olive-aat napaatnun, ‘Ataniurkut.’ 
JDG.9.9	Tau͡gaam olive-aat napaat kiuguq, ‘Ataniuqataqumci, taq'erkaugaqa uqulilalqa, atuulalria takarnarcarluki agayutet yuut-llu.’ 
JDG.9.10	Tua-llu napat qanertut fig-anek atsangtulimun napamun, ‘Tailuten ataneqnaamteggen.’ 
JDG.9.11	Tau͡gaam napa fig-anek atsangtuli kiuguq, ‘Ataniuqataqumci, taqnarqaqa naugilalqa assilrianek neqnirqellrianek naunrarnek.’ 
JDG.9.12	Cali tua-i napat qanertut wine-am napaanun, ‘Taitai ataniurluta-llu.’ 
JDG.9.13	Tau͡gaam wine-am napa kiuguq, ‘Ataniurarkaukumci, taqnarqaqa wine-alilalqa, angnirivkartiit agayutet yuut-llu.’ 
JDG.9.14	Tua-llu tamarmeng napat qanertut cukilanamun, ‘Tailuten ataniurkut.’ 
JDG.9.15	Cukilanaq-llu kiuguq, ‘Piciulriakun cucukekuvcia ataneqsuglua, kitak tailuci uqici talinemnun. Pinrilkuvci, keneq anciquq cukilanamnek ekualuki-llu napai cedar-aat Lebanon-aam.’
JDG.9.16	“Tua-llu kitak,” Jotham-aaq cali qanertuq, “ilumun-qaa iqluvkenaci piciullruuci Abimelech-aaq atanrurtellerpecen̄i? Umyuavciuggun-qaa takaqutmek pillruaci Gideon-aaq ilai-llu assirluki ilaliurluki, elliin caliallra pitekluki? 
JDG.9.17	Umyuaqiciu atamnun calluutellrucirci. Unguvani aarniurtelluku aviulluci-llu Midianite-anek. 
JDG.9.18	Tau͡gaam ernerpak caulinqaci atama ilai. Tuqutaci qetunrai, yuinaat pingayun qulmek cipluki (70) qaingani ataucim teggalqum, Abimelech-aam, qetunraan pistekun arnakun, ilakellra pitekluku, angayuqrurtaci Shechem-aamun. 
JDG.9.19	Tua-llu, waten pillerci ernerpak iqluurutngunrilkan piciuluni-llu Gideon-aamun ilainun-llu, angnillgucirciu Abimelech-aaq elliinun-llu angnillgucircelluci. 
JDG.9.20	Tau͡gaam tuaten pinrilkan, keneq anli Abimelech-aamek, ekualuki-llu angutet Shechem-aarmiut, Bethmillo-rmiut-llu. Keneq-llu cali anli angutainek Shechem-aam Bethmillo-m-llu ekualuku-llu Abimelech-aaq” 
JDG.9.21	Tua-i alingami anelgutminek Abimelech-aamek Jotham-aaq qimagtuq Beer-ami uitayarturluni.
JDG.9.22	Abimelech-aam-llu ataniuraa Israel-aaq allrakuni pingayuni. 
JDG.9.23	Agayutem-llu Abimelech-aaq Shechem-aarmiut-llu angutait inglukucetai, taukut-llu inglulitut Abimelech-aamun. 
JDG.9.24	Waten pivkaumaut Abimelech-aaq angutai-llu Shechem-aam, ellimerturtellri tuqucesqelluki Gideon-aam yuinaat pingayun qulmek cipluku (70) qetunrai, nunulirnaluku assinrilnguq caliallrat. 
JDG.9.25	Shechem-aarmiut-llu elkarciut yugnek ingrit kangritnun nayurtekanek, uayaalarait-llu tamalkuita kiturteteng tamaaggun. Qanrutaat-llu mat'umek Abimelech-aaq.
JDG.9.26	Gaal-aq-llu Ebed-aam qetunraa tekituq Shechem-aamun anelgutni malikluki, Shechem-aarmiut-llu angutaita ellii kemyukaat. 
JDG.9.27	Tamarmeng ayagtut wine-arkanek naucetaarvimeggnun quyurrluki-llu wine-arkat atsat, wine-aliluki tutmarluki, nerevkariluteng-llu. Itertut-llu agayuvianun agayutmeng, nerluteng merluteng-llu Abimelech-aaq-llu temciarautekluku. 
JDG.9.28	Gaal-aq-llu qanertuq, “Qaillun wangkuta ayuqellriarucetaa Shechem-aarmiuni? Ciin kevgiurceta Abimelech-aaq? Kituuga-llu? Gideon-aam qetunraa! Zebul-aam-llu kevgiularaa, ciin-mi tua-i wangkuta kevgiuqatarceta? 
JDG.9.29	Ukut-tuq yuut wani-wa wii ataniuqerlaki! Abimelech-aaq au͡g'aryaqeka! Qanrucaraqa, ‘Amllerikanirki anguyagteten, anluten-llu callua!’”
JDG.9.30	Zebul-aaq, nunarpiim atanirturtii, eq'uqertuq niicamiki qanellri Gaal-am. 
JDG.9.31	Kevganek-llu ayagceciuq Abimelech-aamun Arumah-mi, qaneryartuusqelluki, “Tangerrluku, Gaal-aq Ebed-aam qetunraa ilakutani-llu taillruut Shechem-aamun, itercessngaitaatgen-llu nunarpagmun. 
JDG.9.32	Taumek, ayakici unugmi, maliten malikluki nayurluci-llu naucetaarvigni. 
JDG.9.33	Tua-llu unuakumi, akerta pugutiini, curukaqiciu nunarpak. Gaal-ankut malini-llu curukaci, pitacirrarpeciuggun akiurniaci!”
JDG.9.34	Abimelech-aaq-llu tua-i tamalkuita-llu malini ayagtut unugmi nayurluku-llu Shechem-aaq avegluteng cetamainguluteng. 
JDG.9.35	Abimelech-aam ilini-llu tangrramegteggu Gaal-aq anluni nangertellrani casguani nunarpiim, nangertut iirumavimeggnek. 
JDG.9.36	Gaal-am-llu tangrrai qanerluni-llu Zebul-aamun, “Atam tangerqerciki! Angutet atralriit ingrit kangritnek!”
JDG.9.36	“Tamakut angutngunritut,” Zebul-aq kiuguq. “Talinruut ingrini.”
JDG.9.37	Gaal-aq-llu qanenqigtuq, “Atam! Angutet atrartut ingrim kangrakun allat-wa cali tailriit tumyarakun kingunerluteng oak-amek napaanek ciunerkarcurtet!”
JDG.9.38	Zebul-aam-llu qanrutaa, “Nauwa imkut qanataalten? Elpet apqaullruuten ciin kevgiurnarqucimten̄ek una angun Abimelech-aaq. Imkuugut ukut angutet anglanitekelten? Anluten wanirpak ingluliuryarturki.” 
JDG.9.39	Gaal-am-llu ciuliqaggluki Shechem-aarmiut anutai, Abimelech-aaq-llu anguyagluku. 
JDG.9.40	Abimelech-aam-llu malirqeraa Gaal-aq, Gaal-aq-llu qimagtuq. Amlleret-llu akngiringaut, ikirtuqaani tuaten nunarpiim. 
JDG.9.41	Abimelech-aaq-llu uitauq Arumah-mi; Zebul-aam-llu antaa Gaal-aq ilakutai-llu, Shechem-aami uitangairutevkarluki.
JDG.9.42	Unuaquani Abimelech-aaq nallunrirtuq Shechem-aam yui picirkiullinilriit naucetaarvignun anenaluteng, 
JDG.9.43	tua-i anguyagten̄i avgai pingasuingurrluki, iirluteng-llu naucetaarvignun, utaqaluteng. Tangrramiki angutet anevkarluki nunarpagnek, curugai tuquqnaluki. 
JDG.9.44	Abimelech-aaq anguyagten̄i-llu ciuvaarcata nayurnaluku nunarpiim ikirtuqaa, malruin avgumalriit anguyagtet curugait tamalkuita naucetaarvigni uitalriit tuqulluki-llu tamalkuita. 
JDG.9.45	Anguyautut ernerpak taqeksaunateng. Abimelech-aam-llu teguaqaa nunarpak, yuut-llu tuanelnguut tuqulluki, navgurluku-llu nunarpak, taryumek-llu saggvikluku.
JDG.9.46	Tamarmeng-llu nayurvigmi Shechem-aami ciuliqagtet mat'umek niicameng, ellmeggnek anagyaaqutut pengegnailngurmun agayuvianun Baal-am Akqutiinun. 
JDG.9.47	Abimelech-aaq-llu qanrutaat tuavet quyurrniluki, 
JDG.9.48	tua-i mayurtuq Zalmon-aam Ingrianun anguyagten̄i-llu. Tuani piqertuutarmek tegutuq, kepulluni-llu napam avayaanek, elliluku-llu tusminun. Qanrulluki-llu anguyagten̄i cukamek ellmitun pisqelluki. 
JDG.9.49	Tamarmeng-llu keputut napam avayaanek; ayuqeliluku-llu Abimelech-aaq ellilarluki muriit pengegnairqumalriim enem mengliinun. Ekuavkaraat-llu, yugtuumaan, tamarmeng-llu tuanelnguut asvairqumalriami tuquut, tayima tiissitsaat (1,000) angutet arnat-llu.
JDG.9.50	Tua-llu Abimelech-aaq ayagtuq Thebez-aamun, avatairaat-llu tauna nunarpak, teguaqluku-llu. 
JDG.9.51	Tau͡gaam pengegnairqumalriamek sugtulriamek enemek pitangqertuq tuani nunarpagmi, tamarmeng-llu angutet arnat-llu nunarpagmi, ciuliqagtetuumarmeng qimagtut tuavet. Amiiget-llu kelucarluki mayurtut enem qainganun. 
JDG.9.52	Abimelech-aam tekicami anguyagyarturluku pengegnairqumalria sugtulria ena, ullagaa amiiga ekuavkarnaluku. 
JDG.9.53	Tau͡gaam arnam milqautaa miilissuutem teggalqua qamiqurranun, navekcagluku-llu ilqurra. 
JDG.9.54	Patangnaqluni-llu qayagauq yun'erra'armun caskumi tegumiaqestainun qanrulluku-llu, “Nuussirpiin amugluku tuqusnga, qanresqumanritanka arnamun tuqutnilua.” Yun'erraam tua-i kapaa, ellii-llu tuquuq. 
JDG.9.55	Israelite-at-llu yuin tangrramegteggu Abimelech-aam tuqucia, tamarmeng utertut kingunermeggnun.
JDG.9.56	Tuaten Agayutem akinauraa picurlallra Abimelech-aam ataminun, tuqutellerminiki yuinaat pingayun qulmek cipluki (70) anelgutni. 
JDG.9.57	Agayutem cali Shechem-aarmiut cakviurcetai assiiluciat pitekluku, Jotham-aam, Gideon-aam qetunraan, qanellruciatun aniqlaallerminiki.
JDG.10.1	Abimelech-aam tuqullran kinguakun Tola, Puah-m qetunraa, Dodo-m tutgarii, tekituq Israel-aaq aviucarturluku. Kingunerluni kinguvellgutkellriarinek Issachar-am uitaaqluni Shamir-aami pengulilriami nuniini Ephraim-aam. 
JDG.10.2	Ciuliqagtekellrua Israel-aam allrakuni yuinaq pingayunek cipluku (23). Yuunrirluni-llu tungmagcimaluni-llu Shamir-aami.
JDG.10.3	Kinguakun-llu Tola-m piurtuq Jair-aq Gilead-aamek. Taum ciuliqagtaa Israel-aaq allrakuni yuinaq malrugnek cipluku (22). 
JDG.10.4	Qetunrangqellruuq-llu yuinaq qulmek cipluku (30) ayagaqluteng yuinaq qulmek cipluku (30) ciulvagteggun. Nunarpauterluteng yuinaq qulmek cipluku (30) Gilead-aami, cali aterpagcimaluteng nunacuarautainek Jair-am. 
JDG.10.5	Jair-aq-llu yuunrirtuq, tungmagcimaluni-llu Kamon-ami.
JDG.10.6	Ataam cali Israelite-at assiilngirtut 
JDG.10.7	Taumek 
JDG.10.8	Allrakuni akimiaq pingayunek cipluku (18) calirpagcetait nanglluki-llu Israelite-at uitalriit Amorite-at nuniitni calaralirnerani Jordan-aam Kuigan Gilead-aami. 
JDG.10.9	Kiituan-llu Ammonite-at qeraraat Jordan-aaq anguyagyarturluki kinguvellgutkellriartai Judah-m, Benjamin-aam, Ephraim-aam-llu. Israel-aaq angtuamek cakviurluni.
JDG.10.10	Tua-i Israelite-at qayagaut 
JDG.10.12	Sidonian-aat, Amalekite-at, Maonite-at-llu caknaavkallruiceci, elpeci-llu qayagallruuci wangnun. Anirtullrunritamci-qaa ellaitnek? 
JDG.10.13	Tau͡gaam elpeci cakaallruavcia agayuvikluki-llu allat agayutet; taumek wiinga aviutenqiggngaitamci. 
JDG.10.14	Ayagluci qayagaci agayutnun cucukellerpecen̄un. Ellaitnun aviutevkarci arenqiallugutmun tekiskuvci.”
JDG.10.15	Tau͡gaam Israel-aam yui qanertut 
JDG.10.16	Tua-llu au͡g'arait ilakumanrilnguut agayutnguarit agayuvikluku-llu 
JDG.10.17	Tua-llu Ammonite-at uptut anguyallerkameggnun, pelateka'arluteng-llu Gilead-aami. Israel-aam-llu yui quyurtut, pelateka'arluteng-llu Mizpah-mi Gilead-aami. 
JDG.10.18	Tuani yui ciuliqagtai-llu Israelite-am kinguveqellriari, ellmeggnun apyutut, “Kia ciuliqagciiqau anguyak Ammonite-anun? Kina imna pilria ciuliqagten͞gurciiquq Gilead-aam yuinun.”
JDG.11.1	Jephthah, Gilead-aarmiu alingunani anguyagta, qetunraqellrua akissum. Atii Gilead-aaq 
JDG.11.2	allanek cali qetunrarluni nuliamikun, angliameng-llu, ayagcetaat Jephthah enemeggnek. Qanrulluku, “Elpet paitangengaituten atamten̄ek; allam arnam qetunraqaaten.” 
JDG.11.3	Jephthah-llu qimagtuq anelgutminek Tob-armiungurrluni-llu. Tuani cautngunrilngurnek angutnek ilalinguq, taukut-llu maligquralaraat natmun ayallra tamalkuan.
JDG.11.4	Piinanermeggni atatakuan Ammonite-at anguyagtut Israel-aanun. 
JDG.11.5	Waten piata, ciuliqagtai Gilead-aam ayagtut ut'rucarturluku Jephthah Tob-am nuniinek. 
JDG.11.6	Qanertut elliinun, “Tailuten ciuliqagcarturkut, Ammonite-at anguyagniaput.”
JDG.11.7	Tau͡gaam Jephthah kiuguq, “Elpeci eq'ukellruavcia cakneq ayagcetellruavcia atama eniinek? Ciin waniwa wangnun taiceci arenqiallugtellerpecen̄i?”
JDG.11.8	Qanertut-llu Jephthah-mun, “Wani-wa caugamteggen maligcesqelluta anguyagluki-llu Ammonite-at ciuliqagcesqelluki-llu Gilead-aam yui tamalkuita.”
JDG.11.9	Jephthah-m qanrutai, “Ut'ruskuvcia anguyaasqelluki Ammonite-at 
JDG.11.10	Taukut kiugut, “Umyuallguciramteggen. 
JDG.11.11	Tua-i Jephthah-m maligtai ciuliqagtai Gilead-aam, yuut-llu ataniurteksagutaat ciuliqagteksagulluku-llu. Jephthah-m-llu qanrutkai tamalkuita pisqumallni Mizpah-mi 
JDG.11.12	Tua-llu Jephthah kevganek ayagceciuq angayuqratnun Ammon-aarmiut qanresqelluki, “Camek qanekluarautengqercit wangkutnun? Ciin nunaput anguyagyarturciu?”
JDG.11.13	Angayuqrata Ammon-aarmiut kiugai Jephthah-m kevgai, “Israelite-at anllermeggni Egypt-aamek, nunautaillruatnga Arnon-aam Kuiganek ayagluku Jabbok-aam Kuiganun Jordan-aam-llu Kuiganun. Taumek wani-wa utercetnarqan nepailngurkun.”
JDG.11.14	Jephthah-llu ataam kevganek ayagceciuq Ammon-aarmiut angayuqratnun 
JDG.11.15	waten kiuluku: “Piciunrituq Israel-aamun tegullruniluku Moab-am nunii, wall'u Ammon-aarmiut nuniit. 
JDG.11.16	Waten pillruuq: Israelite-at unitellermeggni Egypt-aaq, ayallruut yuilqukun mertailngurkun nunakun Kangiqutaanun Aqaba-m tekilluteng-llu Kadesh-aamun. 
JDG.11.17	Tua-llu ayagcecillruut kevganek Edom-aam angayuqranun apelcirnaluteng nunii tumekluku kituryugluteng. Tau͡gaam Edom-aam angayuqran pisqumallrunritai. Cali-llu aptaat Moab-am angayuqra, tau͡gaam elliin-llu nunamikun ayaasqumanritai. Tua-i Israelite-at uitallruut Kadesh-aami. 
JDG.11.18	Tua-llu egilraullruut qau͡gyarrlainarkun yuilqukun, uivluku Edom-aam nunii Moab-am-llu nunii tekisvimeggnun calaralirnera Moab-am, akilirnerani Arnon-aam Kuigan. Tuani qavartartut, tau͡gaam qeranritaat Arnon-aaq cuqiin engelekngaku Moab-am. 
JDG.11.19	Tua-llu Israelite-at ayagcecillruut qanerten̄ek Sihon-aamun, Amorite-amun angayuqranun Heshbon-aam, apelcirluku tumekluku nunii kituryugluteng nakmiin nunameggnun. 
JDG.11.20	Tau͡gaam Sihon-aam tuatnasqumanritaa Israel-aaq. Quyurtai-llu tamalkuita anguyagten̄i, pelateka'arluteng-llu Johaz-ami, anguyagluki-llu Israel-aat. 
JDG.11.21	Tau͡gaam 
JDG.11.22	Piksagutellruat-llu tamalkuan nuniit Amorite-at Arnon-aamek ungalalirnermi Jabbok-aamun negeqvalirnermi mertailngurmek-llu yuilqumek keggaknelirnermi Jordan-aamun calaralirnermun. 
JDG.11.23	Cuna-wa 
JDG.11.24	Elpet-qaa utermun tegungnaqeqataran? Pikurarru Chemosh-aam agayutvet cikiutellra elpenun. Wangkuta tau͡gaam pikciqaput tamalkuita 
JDG.11.25	Tua-i-qaa elpet umyuartequten assinruyukluten Balak-aami Zippor-aam qetunraani, angayuqrani Moab-am? Israel-aaq unayaqeqaqsaitaa akiuresqelluni, Anguyagyartuqsaitaakut-qaa? 
JDG.11.26	Allrakuni yuinarni akimiarni (300) Israel-aam yirturallruak Heshbon-aankuk Aroer-aaq-llu, nunacuaraat-llu avatiinelnguut, tamalkuita-llu nunarpiit Arnon Kuigem cen̄iinelnguut. Ciin ak'a teguksaiciki tamatum nalliini? 
JDG.11.27	Qang'a, wiinga picurlagmek piksaitamken. Elpet alartuten anguyallerpegun wiinga. 
JDG.11.28	Tau͡gaam Ammonite-at angayuqrata pamatekenritaa qanrucartuumallni Jephthah-mek kingunelegmek.
JDG.11.29	Tua-llu anernera 
JDG.11.30	Jephthah-m-llu akqaa 
JDG.11.31	ekuagiciqua elliitekluku ciumek anluni enemnek pairrsaagtemnek, ut'reskuma cirlakillemnek. Elliitekciqaqa yuk tauna elpenun ekuagilua.”
JDG.11.32	Tua-i Jephthah-m qeraraa kuik callugyarturluki Ammonite-at, 
JDG.11.33	Anguyagai tamalkuita Aroer-aamek ayagluni Minnith-aam nuniinun, quyurmeng nunarpiit yuinauluteng (20), yaaqsingraan-llu tekilluku Abel Keramun-aaq. Amlleqapiaraat tuqucimaut, Israel-aam-llu cirlakai Ammonite-at.
JDG.11.34	Jephthah utercan kingunerminun Mizpah-mun, pania an'uq pairrsaagluku kallakutangqerrluni yurarluni-llu. Tauna elliin kiingan yukaa. 
JDG.11.35	Tangrramiu, aturani allgurai angniitem ugaani qanerluni-llu, “Arenqiapaa, panimaa! Ircaquqa navguran! Ciin elpengua nangteqnamek taicesteka? Piciulriamek akqutmek 
JDG.11.36	Arnaq qanertuq, “Akqillrukuvet 
JDG.11.37	Tau͡gaam atani apelciraa, “Uumek ataucimek pivkarnga. Kiimetevkarnga iralugni malrugni, yugnikek'nganka malikluki ayaganiartua ingrini angniilutekluku tuqullerkaqa angutmun agtuumavkenii.” 
JDG.11.38	Qanrutaa-llu ayaasqelluku ayagtelluku-llu iralugni malrugni. Arnaq-llu yugnikek'ngani-llu mayurtut ingrinun angniilutekluku-llu tuquarkaurcan kassuupailegmi irniarunani-llu. 
JDG.11.39	Iraluk malruk kinguagni utertuq ataminun. Piuq-llu akqillermitun 
JDG.11.39	Man'a ayagneqaa piciryaram Israel-aami 
JDG.11.40	arnait Israel-aat ayalararkaurrluteng allamiaquaqan ernerni cetamani angniilutekluku qiateksarturluku pania Jephthah-m Gilead-aarmium.
JDG.12.1	Ephraim-aam anguyagtai uptut anguyallerkameggnun; qeraraat-llu Jordan-aam Kuiga Zaphon-aamun qanerluteng-llu Jephthah-mun, “Ciin qerallrusit anguyagyarturluki Ammonite-at unayaqevkenata? Enen ekuavkarciqaput tapqulluten.”
JDG.12.2	Tau͡gaam Jephthah-m qanrutai, “Wiinga yuunka-llu Ammonite-at-llu cakneq kiutaagutellruukut. Qayagaullruyaaqamken, elpet tau͡gaam aviutengnaqellrunritarpenga ellaitnek.” 
JDG.12.3	Tangrramku piqatanrilucin, unguvaka qevvluku, qerallruunga anguyagyarturluki, 
JDG.12.4	Tua-llu Jephthah-m quyurtai tamalkuita anguyagtai Gilead-aam, callugluki-llu Ephraim-aam anguyagtai cirlakluki-llu. (Ephraim-aarmiut qanellruluteng, “Elpeci Gilead-aarmiuni Ephraim-aami Manasseh-mi-llu, cakaarilriaruuci Ephraim-aamek!”) 
JDG.12.5	Ephraim-aarmiut tua-i anagturcetenritengnaqluki, Gilead-aarmiut teguit qeraryarai Jordan-aam. Ephraim-aarmiut iliit qerassaalria apelcirqan qeraryugluni, Gilead-aarmiut aptelalliniit, Ephraimite-auguten-qaa? Qanraqan, “Qang'a,” 
JDG.12.6	pilalliniat waten qanresqelluku “Shibboleth,” tauna-llu qanerluni, “Sibboleth,” assirluku aperciigalamiu. Teguluku tua-i tuqutelalliniat qeraryarat iliitni Jordan-aam Kuigani. Taum-llu nalliini tiissitsaat yuinaak malruk malrugnek cipluku (42,000) Ephraim-aarmiut tuqutaullruut.
JDG.12.7	Jephthah-m ciuliqagtellrua Israel-aaq allrakuni arvinlegni. Tua-i-llu tuquluni tungmagcimaluni-llu Gilead-aami.
JDG.12.8	Kinguakun Jephtham-am, Ibzan-aam Bethlehem-aarmium ciuliqagtaa Israel-aaq. 
JDG.12.9	Qetunrangqellruuq yuinaq qulmek cipluku (30), panigluni-llu yuinaq qulmek cipluku (30). Uingevkallrui panini tungayakenrilkaitnek tailluni-llu nasaurlurnek yuinaq qulmek cipluku (30) tungayakenrilkaitnek qetunrarmi nulirkaitnek. Ibzan-aam ciuliqagtaa Israel-aaq allrakuni malrunlegni, 
JDG.12.10	tua-i-llu yuunrirluni tungmagcimaluni-llu Bethlehem-aami.
JDG.12.11	Kinguakun Ibzan-aam, Elon-aam Zebulun-aarmium ciuliqagtaa Israel-aaq allrakuni qulni. 
JDG.12.12	Yuunrirtuq-llu tungmagcimaluni-llu Aijalon-aami nunautiini Zebulun-aam.
JDG.12.13	Kinguakun Elon-aam, Abdon-aam Hillel-aam qetunraan Pirathon-aarmium ciuliqagtaa Israel-aaq. 
JDG.12.14	Qetunrangqellruuq yuinaagnek malrugnek (40) tutgararluni-llu yuinaq qulmek cipluku (30), taukut-llu ayalartut yuinaat pingayun qulmek cipluku (70) ciulvagteggun. Abdon-aam Israel-aaq ciuliqagtaa allrakuni pingayunlegni, 
JDG.12.15	tua-i-llu yuunrirluni tungmagcimaluni-llu Pirathon-aami nunautiini Ephraim-aam pengulilriami nuniitni Amalekite-at.
JDG.13.1	Israelite-at ataam assiilnginqigtut 
JDG.13.2	Angucetangqellruuq-llu aterluni Manoah-mek nunacuariinek Zorah-m. Ilakluku kinguvellgutkellriarin Dan-am. Nulirra qingayuunani irniangesciigani. 
JDG.13.3	-llu an'gilaan alairvikaa arnaq qanerluni-llu, “Irniangesciigatellruuten, tau͡gaam ak'anivkenak qingarciquten qetunrangluten-llu. 
JDG.13.4	Murilkenqegcaarqina wine-amek tuknilriamek-llu merkamek meq'e'ryaqunak, nereksaunak-llu inerquusngalriamek, 
JDG.13.5	qetunrarpet yuurtellran kinguani, nuyai kepqeryaqunaki, waniwa ernermek yuurtellerminek ayagluni allakaumaciquq tan'gaurluq Agayutmun nazirite-auluni. Elliin ayagnirciiqaa aviucimallerkaat Israel-aat, Philistine-anek.”
JDG.13.6	Arnam-llu ullagluku qanrutaa uini, “Agayutem kevgaa taillruuq wangnun, tangellra-llu alingnartauq kegginaatun an'gilaan Agayutem. Aptellrunritaqa naken pillrucianek, qanrutenritaanga-llu at'minek. 
JDG.13.7	Tau͡gaam qanrutaanga qingarciqnilua qetunrangciqnilua-llu. Qanrullua-llu mer'esqevkenii wine-amek wall'u tuknilriamek merkamek, wall'u inerquusngalriamek neresqevkenii, tua-i-wa-gguq tan'gaurluq allakaumaciqngan Agayutmun nazirite-auluni unguvallran taktaciatun.”
JDG.13.8	Tua-llu Manoah piicagtuq 
JDG.13.9	Agayun-llu piuq Manoah-m apelcillratun, an'gilaa-llu ataam taiguq arnamun naucetaarvigmi aqumgainanrani. Uingan Manoah-m aipirpek'naku, 
JDG.13.10	tua-i egmian aqvaqurluni ullagaa qanrulluku-llu, “Atam tangerqerru, angun tailleq wangnun amatiigni alainqigtuq wangnun.”
JDG.13.11	Manoah-llu nangertuq maliggluku-llu nuliani. Ullagluku angun aptaa, “Elpet-qaa taunguuten angun qalartelleq nuliamnun?” “Aa-ang,” kiuguq.
JDG.13.12	Manoah-llu qanertuq, “Kitaki, qanelten piciureskata, qaillun tan'gaurluq piarkauga? Qaillun ayuqluni yuuciqa?”
JDG.13.13	An'gilaa-llu 
JDG.13.14	Ner'arkaunrituq wine-arkat nauviatnek kingunelegmek; mer'arkaunrituq wine-amek wall'u tuknilriamek merkamek, wall'u nerluni inerquusngalriamek. Tamalkuita alerquutellrenka elliinun maligtaquarkaugai.
JDG.13.15	Nalluluku 
JDG.13.16	Tau͡gaam an'gilaq qanertuq, “Uitakuma, nerngaitua neqevtegnek. Tau͡gaam keniryukuvgu, ekuavkaqiu elliitnguluku 
JDG.13.17	Manoah qanertuq, “Qanruskuk aterpenek, qanelten piciureskata nanrarniaramegten?”
JDG.13.18	An'gilaq aptuq, “Ciin atqa nallunriryugcetgu? Atruuq irr'inaqluni.”
JDG.13.19	Tua-i Manoah tegutuq piyagarmek qusngirngalnguyagarmek mukaarkamek-llu, elliitekluki-llu teggalqumi ekuavigmi 
JDG.13.20	Keneq-llu mayullrani qulmun ekuavigmek, Manoah-nkuk nuliani-llu tangrraak 
JDG.13.21	An'gilaa-llu 
JDG.13.22	Manoah-llu qanertuq nuliaminun, “Ilumun tuquarkaurtukuk, tangellruamegnegu Agayun!”
JDG.13.23	Tau͡gaam nulirra kiuguq, “
JDG.13.24	Arnaq-llu irniuq qetunrangluni acirluku-llu Samson-aamek. Mikelnguq angliuq 
JDG.13.25	 pinian pinirivkaraa, Zorah-nkuk Estaol-aaq-llu akunliigni Pelatekarviani Dan-am uitallrani.
JDG.14.1	Erenrit iliitni Samson-aaq atrartuq Timnah-mun, tuani-llu tangertuq ayagyuamek Philistine-amek arnamek. 
JDG.14.2	Utercami-llu angayuqaagni qanrutak, “Philistine-amek arnamek pitangqertuq Timnah-mi tangllemnek. Aqvat'gu wii piteklua; kassuucugaqa.”
JDG.14.3	Tau͡gaam atiin aaniin-llu aptaak, “Ciin tua-i taukunun ayagluten agayumanrilngurnun Philistine-anun nulirkassaakatarcit? Kitumek-qaa nalaqucugnganrituten nakmiin tungayamten̄ek, yuullgutemten̄ek?” Tau͡gaam Samson-aam qanrutaa atani, “Taumek arnamek aqvacicesqumaunga elpenun. Assikaqa.”
JDG.14.4	Angayuqaagken nallullruak 
JDG.14.5	Tua-i Samson-aaq atrartuq angayuqaagni-llu Timnah-mun. Ayallermeggni wine-at naucetaarviat tumekluku, niituq uirranilriamek yugtutulimek taqnerurteksailngurmek. 
JDG.14.6	Alqunaq 
JDG.14.7	Tua-llu atrarluni qanellgutkaa neviarcar, elliin-llu assikaa. 
JDG.14.8	Erenrit amllenrilnguut kinguatgun Samson-aam ullagluku kassuucarturaa. Ayainanermini tumyaraq unilluku paqtaa tuqutellni yugtutuli, alangaartuq-llu taum temiin iluani tangllermini 'vegtarnek neqkautiitnek-llu. 
JDG.14.9	Elliin-llu cipegtaa evegtaat neqiit unatminun ayagtuq-llu tuaken nerluni. Ullagak-llu aatani aanani-llu tuaken-llu cikirlukek. Elkenka-llu neraak, tau͡gaam qanrutenritak tegullruniluku evegtaat neqiit yugtutulim temiinek.
JDG.14.10	Atii tua-i atrartuq arnam eniinun, Samson-aaq-llu nerevkariuq tuani. Tuaten yun'erraat piciryaraqngatgu. 
JDG.14.11	Philistine-at-llu tangrramegteggu, ayagceciut yuinaq qulmek cipluku (30) ilakainek. 
JDG.14.12	Samson-aaq-llu qanertuq ellaitnun, “Qanrutqernaamci taringesciigatnarqellriamek. Qanrucugngakuvcia caucianek nerevkaritem erenrin malrunlegen iluatni, cikirarkaugamci yuinaq qulmek cipluku (30) aturaqegtaarnek yuinaq-llu qulmek cipluku (30) cimiritkavcen̄ek aturaqegtaarnek 
JDG.14.13	tau͡gaam qanrucesciigalkuvcia caucianek, elpeci cikirciqerpecia yuinaq qulmek cipluku (30) aturaqegtaarnek, yuinaq-llu qulmek cipluku cimiritkamnek aturaqegtaarnek.”
JDG.14.13	“Qanruskut apyutevnek,” ellait qanertut “Niitnaurput.”
JDG.14.14	Samson-aaq-llu qanertuq,
JDG.14.14	“Nertulimek an'uq neqkaq.
JDG.14.14	Pinilriamek-llu an'uq neqnirqellria.”
JDG.14.14	Ellaita-llu ernerni pingayuni cauciitaat kiutii.
JDG.14.15	Erenrit-llu cetamiitni qanertut Samson-aam nulirranun, “Qarusgu uin usvituyarulluku qanrutnauraakut caucianek taringesciigatnarqellria. Pinrilkuvet ekuavkarciqaput atavet enii tapeqluten. Elpetek-qaa maavet kelellruavkut uayarnaluta?”
JDG.14.16	Tua-i Samson-aam nulirran aluviliurluni ullagaa qanerluni-llu, “Kenkenritarpenga! Eq'ukarpenga! Qanrutellruaten yugnikek'nganka apyutmek wiinga tau͡gken qanrutevkenii caucianek.”
JDG.14.16	Ellii-llu qanertuq nuliaminun, “Atam qanruteksailkegka-llu ataka aanaka-llu. Ciin tua-i elpet qanrucarciken?” 
JDG.14.17	Qiatekaa-llu tamana ernerni malrunlegni nerevkaritem taktaciatun. Tau͡gaam erenret malrunelgatni qanrutaa taringesciigatnarqellriim caucianek, cakneq apqaurumiini. Tua-i-llu arnam qanrulluki Philistine-at. 
JDG.14.18	Tua-llu erenret malrunelgatni, Samson-aaq qavarviminun pivailgan, angutet tuaken nunarpagnek qanrutaat,
JDG.14.18	“Ca neqnirqenruyarta yuilqurmiutarmi paatakaami?
JDG.14.18	Ca pininruyarta yugtutulimi?”
JDG.14.18	Ellii-llu qanertuq ellaitnun,
JDG.14.18	“Itumcillrunrilkuvci nunamek kuluvauteka aturluku,
JDG.14.18	apyutma kiutii nallunrillruyanritaci.”
JDG.14.19	Alkunaq-llu pinian 
JDG.14.20	nulirra-llu tunumallrulliniluni kassuutellragni elliin caniani nangengqallermun.
JDG.15.1	Atatakuan, mukaarkanek quyurciyaram nalliini, Samson-aam sen̄irtaa nuliani piyagarmek qusngirngalngurmek payuggluku. Qanertuq-llu taum atiinun, “Iteryugtua nuliama qavarvianun.”
JDG.15.1	Tau͡gaam nulirran atiin itresqumanritaa. 
JDG.15.2	Qanrulluku-llu Samson-aaq, “Ilumun umyuarteqellruunga elpenun cakneq eq'uksukluku, taumek cikiutekellrukeka yugnikekevnun. Tau͡gaam kinguqlia kenegnanruuq, piukuvgu nuliqsagusgu.”
JDG.15.3	Samson-aaq qanertuq, “Maa-i avalitngungaitua Philistine-anun, camek pillemnek.” 
JDG.15.4	Tua-i ayagtuq tegukengluni-llu akimiarnek yuinarnek (300) kaviarnek. Malruuqaqluki, pamyuit qillerqaarluki elliiguq kumarutnek qillernernun. 
JDG.15.5	Kumarcimariamiki-llu kumarutet, kaviaret ayagcetai Philistine-at mukaarkanek nauceciiviitnun. Waten piluni ekuavkarai quyurcimalriit kiingita pivkenaki, naumalriit-llu mukaarkat quyurcimaksailnguut ekuavkarai. Olive-aat-llu napait cali ekuavkarluki. 
JDG.15.6	Philistine-at apcameng kitumun man'a pillrucianek, nallunriraat Samson-aamun pillrucia tua-i-wa cakian, angutem Timnah-rmium, nulirra tunlliniaku yugnikek'ngaanun Samson-aam. Philistine-at tua-i mayurtut, ekuavkarluku-llu tuqutaat tauna arnaq atiin-llu enii cali ekuavkarluku.
JDG.15.7	Samson-aam qanrutai, “Waten ayuqelliniuci! Akqiunga taqngaitua-llu tamarpeci akinaurnatkamnun!” 
JDG.15.8	Curugai-llu aaqevkenani tuqulluki-llu amlleret. Ayagtuq-llu uitaluni-llu qerranqumun pen̄amelngurmun Etam-aami.
JDG.15.9	Philistine-at-llu mayurluteng pelateka'artut Judah-mi, curugluku-llu nunarrii Lehi-am. 
JDG.15.10	Judah-m-llu yuin aptait, “Ciin curukarcecikut?”
JDG.15.10	Ellait-llu qanertut, “Taigukut teguyarturluku Samson-aaq, elliin pillran ayuqiinek pinaluku.” 
JDG.15.11	Tua-i ukut pingayun tiissitsaat (3,000) angutet atrartut qerranqumun pen̄amelngurmun Etam-aami qanerluteng-llu Samson-aamun, “Nalluan-qaa Philistine-at atanirturten͞guciit wangkutnun? Ciin waten pisikut?”
JDG.15.11	Ellii kiuguq, “Ellaita pillruciacetun, wiinga-llu tuaten pillruanka.”
JDG.15.12	Qanrutaat, “Wangkuta taigukut qillerqessarturluten, tunenaluten Philistine-anun.” Samson-aaq qanertuq, “Akqicia elpeci tuqusngaitnilua.”
JDG.15.13	“Aa-ang,” ellait qanertut, “kiingan qillerciiqamteggen tunluten-llu Philistine-anun; tuqusngaitamteggen.” Tua-i qillertaat malrugnek nutaragnek ilavkugnek, mayuulluku-llu teggalqumek.
JDG.15.14	Tekican-llu Lehi-amun, Philistine-at pairrsaagaat aqvaqurluteng, qayagpagaluku. Alqunaq 
JDG.15.15	Tua-llu nalaqutuq nutaragnek agluqugkenek ciulviim tuqunerram. Tegulukek-llu taukuk saskuklukek tuquciuq tiissitsaanek (1,000) angutnek. 
JDG.15.16	Taumek Samson-aaq aturtuq,
JDG.15.16	“Ciulviim agluqugken'gun tuquciunga tiissitsaanek angutnek;
JDG.15.16	Ciulviim agluqugken'gun quyurtanka qalliryaggluki.”
JDG.15.17	Taum kinguakun, egtak agluquk. Waten mat'um pivillra atengqertuq “Ramath Lehi.”
JDG.15.18	Samson-aaq-llu cakneq meqsuum tekitaa, taumek qayagauq 
JDG.15.19	Agayutem-llu ikirtaa qerratalria nunami tuani Lehi-ami, tuaken-llu meq an'uq. Samson-aaq-llu mertuq ayuqucia-llu ataam assiriluni. Tauna-llu ulevlaq atengqertuq Hakkore-amek; tuantuq cali Lehi-ami.
JDG.15.20	Samson-aam ciuliqagtaa Israel-aaq allrakuni yuinarni (20) Philistine-at ataniullratgu nuna.
JDG.16.1	Erenret iliitni Samson-aaq ayagtuq Philistine-at nunarpiitnun Gaza-mun, tuani-llu tangertuq akissumek, inartellgutekluku-llu. 
JDG.16.2	Gaza-rmiut-llu nallunriraat Samson-aam tuanlucia, tua-i avatairaat nuna Samson-aaq-llu utaqaluku unugpak nunarpiim casguani. Nepailcaartut unugpak, umyuarteqluteng, “Utaqanaurput erqaarallerkaa, nutaan tuqutniarput.” 
JDG.16.3	Tau͡gaam Samson-aaq inangqauq unuum qukarnatkaanun. Tua-i-llu maktuq tegua-llu nunarpiim casgua amugluku-llu ikirtuqaa, naparyak, kelucaa-llu tapqulluki, tua-i tamalkuan. Qugluki-llu ayaulluki yaaqvanun kangranun pengum Hebron-aamun caumalriim.
JDG.16.4	Uum kinguakun, Samson-aam kenegyagutaa arnaq Delilah-mek at'lek, Kuignaiyuani Sorek-aam uitalria. 
JDG.16.5	Talliman Philistine-at angayuqat ullagaat Delilah qanerluteng-llu, “Qarusgu Samson-aaq usvituyarulluku qanrutevkarluten-llu ciin pinissiyaagucianek qaillun-llu wangkutnun cirlaksugngallerkarput, qillerqessugngallerkarput, pekviirulluku. Ataucitaarluta-llu cikirciqamteggen tiissitsaaq yuinarnek tallimanek cipluku (1,100) qerrirlinek.”
JDG.16.6	Tua-i Delilah qanertuq Samson-aamun, “Qanrutqernga camun waten pitaluten pinircecucirpenek. Kia-llu qillerrluten pekviiryukuniten qaillun piartaten?”
JDG.16.7	Samson-aaq kiuguq, “Qillreskatnga malrunlegnek nutaranek urluvrem qelutainek kinerciumaksailngurnek, piniaciiqua, allatun yugtun ayuqlua.”
JDG.16.8	Tua-i Philistine-at angayuqrita taitaat Delilah malrunlegnek nutaranek urluvrem qelutainek kinerciumaksailngurnek, elliin-llu qillertaa taukunek.
JDG.16.9	Tuani angutnek utaqalriartangqertuq enem iluqliani, Delilah-llu qayagpagtuq, “Samson-aaq! Philistine-at tikitaatgen!” Tau͡gaam kevkartai urluvrem qelutai pelacinak kep'artelauciatun kenrem agturaqani. Tua-i qanrutkumanrilnguq piniucian naken picia nallunriumanrituq.
JDG.16.10	Delilah-m qanrutaa Samson-aaq, “Atam elpet, anglanitekekevnga, piciunrilngurmek-llu qanrullua. Qanrutqernga kitak qaillun kitumun qillerqessugngacin.”
JDG.16.11	Qanrutaa, “Qillreskatnga nutaranek ilavkugnek atuumaksailngurnek, piniaruciiqua allatun yugtun ayuqlua.”
JDG.16.12	Tua-i Delilah nutaranek ilavkugnek piuq qillerrluku-llu. Qayagpagtuq-llu, “Samson-aaq! Philistine-at taigut!” Angutet-llu utaqaluteng enem iluqliani uitallruut. Tau͡gaam Samson-aam kevkarqai ilavkuut talligminek yualukatun.
JDG.16.13	Delilah qanertuq Samson-aamun, “Cali anglanitekarpenga piciunrilngurmek-llu qanrullua. Qanrusnga qaillun kitumun qillerqessugngacin.”
JDG.16.13	Samson-aaq-llu qanertuq elliinun, “Piirrikuvki malrunelgurrluki nuyanka 'lumarrissuutekun, cagnilluku-llu nuqcissuutmek, piniaruciiqua ayuqlua-llu allatun yugtun.”
JDG.16.14	Delilah-m tua-i qavangcarluku qavaqercetaa, tegulluni-llu malrunelgurrluki nuyainek piirrii 'lumarrissuutekun. Cagniqaarluku-llu nuqcissuutmek qayagpagtuq, “Samson-aaq! Philistine-at taigut!” Tau͡gaam tupagtuq qavaminek, nuyani-llu amugluki 'lumarrissuutmek.
JDG.16.15	Tua-i arnaq qanertuq elliinun, “Ciin qanlarcit keneknilua, tamana piciunrilengraan? Anglanitekellrurtarpenga pingayurqunek, cali-llu tua-i qanruteksaunii camun piningqercecucirpenek.” 
JDG.16.16	Apqaurturaraa-llu unuaquaqan. Mernuyagutqapiaraamiu tamatumek piurallra 
JDG.16.17	qanrucaqliraa piciulriamek. “Nuyanka kepumaqayuitut,” qanertuq, “Cikiutekumallruunga Agayutmun nazirite-aulua yuurqaanemnek. Nuyanka kepumakata, pinima uniciiqaanga, piniaruciiqua-llu allatun yugtun ayuqlua.”
JDG.16.18	Delilah-m-llu taringamiu qanruyucini piciulriamek, ayagceciuq qanrucarturtelluki atanerruarit Philistine-at qanerluni, “Taiqerci ataucirqumek. Qanrutaanga piciulriamek.” Tua-llu taigut akit-llu malikluki. 
JDG.16.19	Delilah-m-llu qavaqercetaa Samson-aaq ciisqugmi qaingagni taisqiluni-llu angutmek, tauna-llu keputuq Samson-aam malrunelguringalrianek nuyainek. Tua-llu arnam cakneq nangteqevkaraa, pinian unicaku. 
JDG.16.20	Qayagpagtuq-llu, “Samson-aaq! Philistine-at taigut!” Tupiimi-llu umyuartequq, “Petuirlua anagciqua, ciungani pilallemtun.” Nalluluku 
JDG.16.21	Philistine-at-llu teguat, iik-llu qagerrlukek. Atrautaat-llu Gaza-mun, qillerrluku-llu punernernek kalivnernek, calivkarluku-llu miilissuutmi miilivkarluku itercivigmi. 
JDG.16.22	Tau͡gaam nuyai naunqigtut.
JDG.16.23	Tua-llu atanerruarit Philistine-at quyurtellruut angnirnaluteng angtuamek-llu elliinaluteng ekuagarkamek Dagon-aamun agayutmeggnun. Aturpagtut, “Agayutemta cikiraakut cirlakutmek inglumten̄un Samson-aamun!” 
JDG.16.24+JDG.16.25	Angniameng quyurrluteng, qanertut, “Taivkarciu Samson-aaq, anglanivkarnauraakut.” Anucatgu Samson-aaq itercivigmek, anglanitekaat nangertelluku-llu akunliignun naparyak. Yuut tangrramegteggu, aturpagtut nanrautmek agayutmeggnun: “Agayutemta cikiraakut cirlakutmek inglumten̄un, navgurtellranun nunamta amlleret-llu ilamta tuqurqestellratnun!” 
JDG.16.26	Samson-aaq-llu qanertuq tan'gaurlurmun tass'uqestem̄inun, “Agturcetqerkek naparyak enem tusnganrek. Tulurviksugagka.” 
JDG.16.27	Tuani ena muirumallruuq angutnek arnanek-llu. Tamalkurmeng-llu atanerruarit Philistine-at tuantellruut, enem-llu qaingani tayima pingayun tiissitsaat (3,000) uitallruut angutet arnat-llu, tangvalriit Samson-aamek anglanitekluku.
JDG.16.28	Tua-llu Samson-aaq piicagtuq, “Artuqailnguq 
JDG.16.29	Samson-aam-llu teguak qukaqliik naparyak enem nayumiqastek. Inglugtun unatni ellii naparyagnun, cinglukek tuaten 
JDG.16.30	qayagpagtuq, “Tuqullguteklaki Philistine-at!” Pinini tamalkuan aturluku cing'uq, enem-llu imutai tamalkuita talliman angayuqat tamalkuita-llu yuut tuanelnguut. Samson-aaq tuani tuquciuq amllenritnek tuqucilallmi unguvallermini.
JDG.16.31	Tua-llu anelgutai tamarmeng-llu ilai atrartut temii aqvaluku. Ut'rutaat-llu tungmaggluku-llu, akuliigni Zorah-nkuk Eshtaol-aq-llu, qunguanun Manoah-m elliin atiin. Ciuliqagtekellrua Israel-aam allrakuni yuinarni (20).
JDG.17.1	Angucetangqellruuq aterluni Micah-mek, uitaaqluni pengulilriami nuniini Ephraim-aam. 
JDG.17.2	Aanani qanrutaa, “Kia teguillraten tiissitsaaq yuinarnek tallimanek cipluku (1,100) qerrirlinek, aniqlaallruan tauna teglengalria. Niitellruamken tuatnallerpeni. Atam, waniwa wii akit nunaqliqanka. Wang'ullruuq taukut tegustellrat.”
JDG.17.2	Aanii-llu qanertuq, “
JDG.17.3	Tunai-llu utertelluki aanaminun, aanii-llu qanertuq, “Aniqlaan tucetnavkenaku qetunramnun, wiinga wangnek umyuaqa tamalkirrluku cikiutekanka qerrirlit akit 
JDG.17.4	Tua-i-llu utertelluki akit aanaminun. Aanii tegutuq yuinarnek qulnek (200) qerrirlinek, tunluki-llu caviliurtem̄un, tauna-llu agayutngualiuq, murauluku qallirrluku-llu qerrirlimek. Elliat-llu Micah-m eniinun.
JDG.17.5	Una angun Micah nakmiin elliin piminek ciktaarvingqellruuq. Pilillruuq-llu agayutnguanek as'arcen̄a'armek-llu, apertuiguq-llu qetunrami iliitnek agayulirteknaluku. 
JDG.17.6	Tamatum nalliini atanertaitellruuq Israel-aami; yuut-llu tamarmeng elluakekmegteggun yuuluteng.
JDG.17.7	Taum nalliini ayagyuartangqellruuq Levite-amek uitaaqluni nunarrarmi Bethlehem-aami Judah-mi. 
JDG.17.8	Ayagtuq Bethlehem-aamek yuaryarturluni uitavigkaminek allami nunami. Ayainanermini tekituq Micah-m eniinun pengulilriamun Ephraim-aam nuniinun. 
JDG.17.9	Micah-m aptaa, “Naken tekicit?”
JDG.17.9	Ellii-llu kiuguq, “Levite-augua Bethlehem-aamek Judah-mi, Kiartua nani uitavigkamnek.”
JDG.17.10	Micah qanertuq, “Uitallgucirnga. Alerquasteknaamken agayulirten͞guneqluten-llu, cikilarniamken qulnek qerrirlinek allrakumi, aturanek, neqkarpenek-llu.” 
JDG.17.11	Ayagyuaq Levite-aq maligutuq uitallgucirnaluku qetunraqellriatun-llu elliini ayuqliriuq. 
JDG.17.12	Micah-m cucukaa agayulirteksugluku, Micah-m-llu eniini uitalangluni. 
JDG.17.13	Micah-llu qanertuq, “Nutaan Levite-amek agayulirtengama, 
JDG.18.1	Tamatum nalliini atanertaitellruuq Israel-aami. Taum nalliini kinguvellgutkellriartai Dan-am nunamek yuallruut ellaita piksagulluku tamaavet nunalinaluteng ellait nunautengeksailameng nakmiin pikameggnek kinguvellgutkellriarini Israel-aam. 
JDG.18.2	Taumek Dan-am yui cucuklirtut tallimanek elluatuulrianek angutnek tamalkuitnek ilakellriit kinguvellgutkellriit ilangaqtaarluki ayagtelluki-llu Zorah-mek Estaol-aamek-llu kingunelget alerqurluki yuvriisqelluku nuna nalluatni. Tekicameng-llu pengulilriamun nuniinun Ephraim-aam, eniini Micah-m uitaut. 
JDG.18.3	Tuanelnginanermeggni, elitaqaat qanlauciakun Levite-aq ayagyuaq, tua-i ullagluku aptaat, “Calisit maani? Kia maavet taitellruaten?”
JDG.18.4	Agayulirten͞guneq kiuguq, “Micah-llu pillerkiurangqertukuk taqellranek umyuallguteklua, akililaraanga kevgiuresqelluni agayulirten͞gunrulua elliinun.”
JDG.18.5	Qanertut-llu elliinun, “Apteqerr'u kitak Agayun ayakatallerput piluaqerarkaucianek.”
JDG.18.6	Agayulirten͞gunrem-llu kiugai, “Camek umyuarniurnarqenritaaci. Ayallerkarci 
JDG.18.7	Tua-i talliman angutet ayagtut nunarrarmun-llu Laish-aamun tekilluteng. Tangrraat-llu qaillun yuut tuani uitaciat aarniurpek'nateng Sidon-aarmiucetun. Qinuilnguuluteng nepailnguuluteng yuut, camek-llu ilameggnun qanleravkenateng; nuuqitevkenateng. Yaaqsikiitni Sidon-iarmiut uitaluteng allanun-llu yugnun ilagautevkenateng. 
JDG.18.8	Angutet taukut talliman utercata Zorah-mun Estaol-aamun-llu, yuut aptait camek nalaquyuciitnek. 
JDG.18.9	“Kitaki,” kiugut, “Curugnauput Laish-aaq. Tangellruarput nuna, assipiartuq. Cavkenani maani uitaurpek'naci; kiiki! Iterluku teguyarturciu! 
JDG.18.10	Tuavet tekiskuvci, tangerciqaci yuut camun pinayukluteng neryuniurpek'nateng. Nunarpauguq; ca tamarmi yuum piyugarkaa tamaanlluni, Agayutem-llu tunellrua elpecen̄un.”
JDG.18.11	Tua-i tiissitsaam avga yuinarnek tallimanek cipluku (600) anguyagtet kinguveqellriartainek Dan-am ayagtut Zorah-mek Eshtaol-amek-llu, upingaluteng anguyallerkameggnun. 
JDG.18.12	Mayurtut-llu pelateka'arluteng-llu calaralirnerani Kiriath Jearim-aam Judah-mi. Taumek nuna tauna cali maa-i aterpagtelaqiit Qavartarvianek Dan-am. 
JDG.18.13	Ayagtut-llu tuaken tekilluteng-llu Micah-m eniinun pengulilriami nuniini Ephraim-aam.
JDG.18.14	Tua-llu talliman angutet ayallret paqtaarluku nunii aassaqluteng Laish-aam qanertut piullgutmeggnun, “Nallunritarci-qaa ukut enet iliitni muragamek agayutnguartangqerrucia qallircimaluni qerrirlimek? Allanek-llu agayutnguartarluni as'arcen̄a'artarluni-llu. Qaillun tua-i piqatarceta?” 
JDG.18.15	Tua-i ag'ut Micah-m eniinun, yun'erraraam Levite-am uitavianun, apluku-llu Levite-aq qaillun ayuqucianek. 
JDG.18.16	Imkut-llu tiissitsaam avga yuinarnek tallimanek cipluku (600) Dan-am anguyagtai, upingaluteng, nangerngaut ikirtuqami. 
JDG.18.17	Talliman aassaqluteng yuvririlriit enemun ciunirluteng itertut teguluku-llu agayutnguaq qalliliumalria qerrirlimek, allat-llu agayutnguat, as'carcena'ar-llu, agayulirten͞guneq iteryaramelnginanrani ilagarluki tiissitsaam avga yuinarnek tallimanek cipluku (600) angutet caskulget anguyagcuutnek.
JDG.18.18	Angutet-llu itellratni Micah-m eniinun teguluki-llu qigcignarqellriit agayulirten͞gunrem aptai, “Caceci?”
JDG.18.19	Piat-llu, “Nepaiten. Camek qanqeryaqunak. Maligeskut agayulirten͞guneqniamteggen alerquastekluten-llu. Agayulirten͞guyuumiituten-qaa tamalkuitnun Israel-aam kinguveqellriarinun ataucim angutem ilainun kiingan pivkenak?” 
JDG.18.20	Mat'um agayulirten͞guneq angninga'arcetaa, tua-i tegui qigcignarqellriit cat maliggluki-llu.
JDG.18.21	Kingutmun-llu cauluteng ayagtut, irniateng, katngateng, akluteng-llu ciuqliqluki. 
JDG.18.22	Yaaqsigiqerluki enemek Micah-m qayagaurai elaqlini anguyaasqelluki. Anguit-llu Dan-am yui 
JDG.18.23	qayagpagluki-llu. Dan-am yui kingutmun caugut apluku-llu Micah, “Qaillun pisit? Ciin yugyagpakarcit?”
JDG.18.24	Micah-llu kiuguq, “Ciin waten apcit, ‘Qaillun pisit?’ Elpeci tang tegukeci agayulirten͞guneqa agayutet-llu piliallrenka, ayagluci-llu. Camek unisvikcecia?”
JDG.18.25	Dan-am yuin qanrutaat, “Camek qanenqigcaqunak ukut anguyagtet qenqerrluki curuusqumanrilkuvet. Elpet tamalkuita-llu ilaten tuqucugngait.” 
JDG.18.26	Tua-i-llu Dan-am yui ayagluteng. Micah-m tangrrai ellmini pininrurpauciat, tua-i tuigtuq uterrluni-llu eneminun.
JDG.18.27	Dan-am yuin tegurraarluku agayulirten͞guneq Micah-m-llu piliallri, ayagtut curugluku-llu Laish-aaq, nunarraq nepailngurnek, qinuilngurnek yul'ek kuignayugmi uitallgutekluki Bethrehob-aam. Tuqutait yui ekuavkarluku-llu nunarraq. 
JDG.18.28	Kitumek yurnakestaunateng, Laish-aaq yaaqsian Sidon-aamek, yugnun-llu allanun ilaliucuilameng. Dan-am yuin nunarraq nautenqigtaat tuavet-llu nunalgarrluteng. 
JDG.18.29	Atra-llu cimiraat Laish-aunrirluku Dan-aurrluku, ciuliameggnek Dan-amek, Jacob-aam qetunraanek. 
JDG.18.30	Dan-am yuin napartaat agayutnguaq agayuvikelaasqelluku, Jonathan-aaq-llu, qetunraa Gershom-aam Moses-aam-llu tutgarii, agayulirten͞gunrurtuq Dan-am yuinun, kinguvri-llu agayulirten͞gunruaqluteng yuut nunameggnek ayaucimallrat engelkarrluku. 
JDG.18.31	Micah-m agayutnguara uitaurallruuq Pelatekaq Agayutmun agayuvikelallrat napallra taktaciluku Shiloh-mi.
JDG.19.1	Tamakuni ernerni Israel-aaq atanengvailgan, Levite-artangqelliniuq yuulriamek keluqvani qemililriami nuniini Ephraim-aam. Tegutuq ayagyuamek arnamek Bethlehem-aamek Judah-mi nulirruaqnaluku. 
JDG.19.2	Tau͡gaam arnam qenrutlerminiu utertuq atami eniinun Bethlehem-aami, tuanlluni-llu cetamani iraluni. 
JDG.19.3	Tua-i taum angutem maligtaa qarulluku-llu maliggluni utercesqelluku. Malingqellruuq pistem̄inek malrugnek-llu ciulviignek. Arnam itrutaa Levite-aq enemun, atiin tangrramiu, quyaluni ciuniuraa. 
JDG.19.4	Atiin quurituataa tamaanteqaasqelluku, tua-i-llu uitaluni ernerni pingayuni. Taukuk aipaqutellriik tamaani nerlartuk qavaraqlutek-llu. 
JDG.19.5	Unuaquani erenrit cetamiita makcara'artuk unuakuayaarmi uplutek-llu ayagnaluni. Tau͡gaam nasaurluum atii qanertuq Levite-amun, “Camek ciumek nererraartek. Ayuqucitek assiriqerrniartuq. Waniku ayagniartutek.”
JDG.19.6	Tua-i aqumlutek angutek nerellgutkuk mellguteklutek-llu. Arnam-llu atiin pia, “Cali qavartaa assililuten-llu maani.”
JDG.19.7	Levite-aq nangertuq ayagnaluni, tau͡gaam taum ataulriim aguagutaa cali uitasqelluku. 
JDG.19.8	Erenret-llu tallimiitni maktuq unuakuayaarmi ayagnaluni, nasaurluum-llu atii qanertuq, “Nererraara camek. Wanikullerkaa utaqaluku.” Tua-i nerellgutkuk.
JDG.19.9	Tua-llu angun tauna, nulirruara, pista-llu nangertenqigcata ayakatarluteng, atii qanertuq, “Atam, erneq atakuyarturtuq; cali tang unugici. Tan'geriniarartuq; maanci assililuci. Unuaqu makcara'arluten unuakuayaarmi ayallerkarpenun uterrniartuten kingunerpenun.”
JDG.19.10	Tau͡gaam uitayuumiituq unugpak tamaani, taumek ellii nulirruani-llu ayagtuq, pistetek-llu, malruk-llu ciulviik atmaglutek. Erenrurrnerakun canimelliat Jebus-aaq (tauna, Jerusalem-aaruuq), tua-i pista qanertuq angayuqaminun, “Arulainrilamta-wa qavartarluta-llu wani Jebusite-at nunarpiitni?” 
JDG.19.11	Atakuyartunrakun canimelliat Jebus-aaq (tauna Jerusalem-aaruuq), tua-i pista qanertuq atanerminun, “Arulainrilamta-wa qavartarluta-llu wani Jebusite-at nunarpiitni?”
JDG.19.12	Tau͡gaam angayuqra qanertuq, “Arulairngaitukut nunarpagmun Israel-aarunrilngurnek yul'egmun. 
JDG.19.13	Kiturciququt yaaqvaarnun ayagluta qavartarluta-llu Gibeah-mi wall'u Ramah-mi.” 
JDG.19.14	Tua-i kituraat Jebus-aaq arulairpek'nateng-llu ayagluteng. Akerta teviqatarluku tekitut Gibeah-mun nunamun uitaviatnun kinguveqellriartain Benjamin-aam. 
JDG.19.15	Tumyaramek caqirtut tuani qavartarnaluteng. Itertut nunarrarnun aqumluteng-llu nunarpiim qukaanun quyurrvigmun, tau͡gaam kia allaneqsunritai enemini unugpak uitasqelluki.
JDG.19.16	Tuanelnginanratni, angukara'urluq tamaagguirtuq utertellria calillerminek naucetaarvigmi. Tauna kingunengqellruuq pengulilriamek nuniinek Ephraim-aam, tau͡gaam Gibeah-rmiiungurtellruluni. (Tamakurmiut nunam taum yui kinguvellgutkellriaruut Benjamin-aamek.) 
JDG.19.17	Angukara'urluum murilkartaa tauna allanek nunarpiim quyurrviani uitalria apluku-llu, “Naken taisit? Natmun ayagcit?”
JDG.19.18	Levite-aq kiuguq, “Bethlehem-aametellruukut Judah-mi, waniwa-llu kingunemten̄un uterrluta yuilqumun pengulilriamun nuniinun Ehpraim-aam. Kia allaneqenritaakut 
JDG.19.19	neqkautengqengraata canegkarluteng-llu ciulvaput, cali-llu wangkuk nulirruaqa-llu pisteka-llu taquarluta kelipamek wine-amek-llu. Camek nuuqitevkenata.”
JDG.19.20	Angukara'urluq qanertuq, “Ciuniurumauci enemni! Aulukciqamci; qavarngaituci nunarpiim quyurrviani.” 
JDG.19.21	Tua-i ut'rutai malikluki eneminun ciulvait-llu nerevkarluki. Erurai-llu allanemi it'gait nerluteng-llu.
JDG.19.22	Angnirluteng piinanratni tangerrluku alqunaq picirkartulriit taukumiut angutet avatairaat ena amiigkun-llu tukriarangluteng. Qanertut-llu angukara'urlurmun, “Anusgu angun enevnun itleq! Akusraruteksugarput!”
JDG.19.23	Tau͡gaam angukara'urluq an'uq qanrulluki-llu, “Qang'a, yugnikekmaa! Watnanrici anernerrlugtarmek! Una angun allaneqaqa. 
JDG.19.24	Atam waniwa! Wani-wa-tang nulirruara wiinga-llu nakmiin panika angutem agtuqsailkii. Wanirpak anutnaugka, elkek piniagci. Qaillun piyullerpecetun piniagci. Tau͡gaam una angun tamatumek assiitqapiarmek piyaqunaciu!” 
JDG.19.25	Tau͡gaam taukut angutet niitenritut. Tua-i Levite-am nulirruani tegua anlluku-llu ellaitnun. Agaat-llu nanglluku unugpak arulaiqsaunateng errvianun.
JDG.19.26	Erqaarallrani arnaq taiguq iquluni-llu amiiganun angukara'urluum eniin, uimi uitavian. Tuaken-llu pekpailgan ertuq. 
JDG.19.27	Uinga maktuq tuani unuakumi, amiik-llu ikirtellermini ayagyarturnaluni, tangrraa nulirruani enem ciuqerrani tallik amiigem tungiinun yagingalutek. 
JDG.19.28	Qanertuq-llu, “Makten. Ayagnaurtukut.” Tau͡gaam kiunrituq. Tua-i elliluku temii ciulviim qainganun ayagtuq kingunerminun. 
JDG.19.29	Tekicami, enemun itertuq nuussimek-llu tegulluni. Teguluku-llu nulirruami temii, kepuraa qula malrugnek cipluku (12) amllertaluku, ayagtelluki-llu ataucitaarluki naaluki qula malrugnek cipluku (12) kinguveqellriartainun Israel-aam. 
JDG.19.30	Tamarmeng-llu tangertai qanertut, “Waten pilriamek niiteqaqsaitukut! Ca waten piksaituq Israel-aam yui anrraanratnek Egypt-aamek. Una waten pilria uitatevkenaku pinarqaput! Cauciqa?”
JDG.20.1	Tamarmeng Israel-aam yui Dan-amek negeqvami Beersheba-mun ungalami, cali-llu Gilead-aam nuniinek keggaknermi, qayagaurumallerteng niitaat. Quyurtut umyuallgutekluteng 
JDG.20.2	Ciuliqagtai tamarmeng kinguvellgutkellriartainek Israel-aam tuantut tuani quyurtellratni Agayutem yui, tiissitsaat-llu yuinaat yuinaq (400,000) nunakualriit anguyagtet. 
JDG.20.3	Tuaten-llu piinanratni Benjamin-aam yui niitelliniut Israel-aam yui quyurrniluki Mizpah-mun.
JDG.20.3	Israel-aam yui kangingyugluteng aptut, “Qanruskut, qaillun una picurlak piurta?” 
JDG.20.4	Levite-am nulirruaranek tuqucesciullrem kiugaa, “Wangkuk nulirruaqa-llu ayallruukuk Gibeah-mun Benjamin-aam nunautiinun qavartarnalunuk. 
JDG.20.5	Gibeah-rmiut-llu angutait taigut aqvalua avatairluku-llu ena unugmi. Tuqutellerkaqa kiingan pitekluku; tau͡gaam nulirruaqa agaat, ellii-llu yuunrirluni. 
JDG.20.6	Teguluku tua-i temii, kepuraqa avegluku, ataucitaarluki-llu avvlemnek tuyuranka qula malrugnek cipluku (12) kinguvellgutkellriartai Israel-aam. 
JDG.20.7	Tamarpeci wanelngurni Israel-aam yukaaci. Qaillun tua-llu man'a piqatarceciu?”
JDG.20.8	Tamarmeng-llu yuut nangertut qanerluteng-llu, “Ilavut atauciunger'mi, pelatekami uitali wall'u enemi, uterrngaituq eneminun. 
JDG.20.9	Waten piqatartukut: nall'arcetaariqatartukut cucuklirluta-llu angutnek curugtekainek Gibeah-m. 
JDG.20.10	Yuinaat talliman (100) angutet Israel-aami paivciciqut neqkaitnek anguyagtet, ilaita-llu ayagluteng anucimirqecetaarciqaat Gibeah kasngunarqellriamek taqutellra pitekluku Israel-aami.” 
JDG.20.11	Tua-i tamarmeng angutai Israel-aam quyurtut atauciq pitekluku, curugnaluku nunarraq tauna.
JDG.20.12	Israel-aam yuin kinguvellgutkellriartai ayagceciut qaneryartulrianek tamalkuitnun kinguvellgutkellriartainun Benjamin-aam waten qanerluteng, “Cauga man'a picurlak taqutellerci? 
JDG.20.13	Wangkutnun tuniciki kasngunarqelrialilriit Gibeah-mi, tuqutnauput assiilnguq-llu au͡g'arniaput Israel-aamek.” Tau͡gaam Benjamin-aam yuin ilangcinritait Israelite-aullguteteng. 
JDG.20.14	Tamalkuitnek-llu nunarpainek Benjamin-aam taigut Gibeah-mun anguyagnaluki ilateng Israel-aam yui. 
JDG.20.15	Qayagaurait yuinaq arvinlegnek cipluku tiissitsaat (26,000) anguyagtet nunarpameggnek tuani ernermi. Avatiitgun-llu taukut, Gibeah-rmiut quyurcillruut angutnek tiissitsaam avga yuinarnek qulnek cipluku (700) urenkutmek nakmikumalrianek 
JDG.20.16	carumilegnek. Tamaq'apiarmeng teggalqumek elluuyugngaluku nuyaq, uniurtevkenaku-llu. 
JDG.20.17	Israel-aam-llu yui, Benjamin-aaq ilakevkenaku, quyurtut yuinarnek yuinarnek tiissitsaanek (400,000) angutnek anguyagarkanek, tamarmeng ukut anguyiurten͞guluteng.
JDG.20.18	Israel-aam yui ayagtut agayuvikelallratnun Bethel-aami, tuani-llu apluku Agayun, “Naliata kinguvellgutkellriit ciumek curugciqaki Benjaminite-at?”
JDG.20.19	Tua-i Israelite-at ayagtut unuaquan, arulairluteng-llu nunarpiim Gibeah-m mallgeskiinun. 
JDG.20.20	Ayagtut curugyarturluki Benjamin-aam anguyagtai, nekaitnun-llu elkarrluki anguyagtet nunarpak caumaluku. 
JDG.20.21	Benjamin-aam anguyagtai nunarpagmek an'ut, erneq-llu iquklipailgan Israelite-anek anguyagten̄ek tuquciut yuinaq malrugnek cipluku tiissitsaanek (22,000). 
JDG.20.22	Tua-llu Israelite-at ayagtut agayuvikelallratnun ilutequaluteng-llu angniinateng ciuqerrani 
JDG.20.23	Tua-i Israelite-at anguyagtet caceturiqertut, nekaitnun-llu anguyagteteng elkartenqiggluki, akwauvaq enellratnun.
JDG.20.24	Ciutmun-llu ayagtut tungiitnun Benjamin-aam anguyagtain aipiriluteng. 
JDG.20.25	Aipiriluteng-llu Benjaminite-at Gibeah-mek an'ut, tuani-llu tuqutait akimiaq pingayunek cipluku tiissitsaat (18,000) anguyiutulit Israelite-at anguyagtait. 
JDG.20.26	Tua-llu tamarmeng Israel-aam yui mayurtut Bethel-aamun piciryarateng-llu aturluku qiagut. Tuani aqumgaut ciuqerrani 
JDG.20.27	Agayutem Akqutiin Yaassiiga tuantellruuq Bethel-aami tamakuni ernerni, 
JDG.20.28	Phineas-aaq-llu Eleazar-aam qetunraa, Aaron-aam tutgarii, tarikestekaa. Yuut aptaat 
JDG.20.29	Tua-i Israelite-at elkarciut anguyagten̄ek iirtelluki avatiinun Gibeah-m. 
JDG.20.30	Erenret-llu pingayun aturluki ullagturarait anguyagtai Benjamin-aam elkarrluki-llu anguyagteteng anguyallerkaatnun cauluku Gibeah, ciungani pillrucimegcetun. 
JDG.20.31	Benjaminite-at an'ut callugyarturluteng ayaucimaluteng-llu nunarpagnek. Ciungani pillrucirmegcetun, tuqurqiut Israelite-at yuilngurmi, tumyarami Bethel-aamun ayalriami cali-llu Gibeah-mun tumyarami. Tuquciut tayima yuinaq qulmek cipluku (30) nuniini Israelite-anek. 
JDG.20.32	Benjaminite-at qanertut, “Cirlakaput ciunganicetun.”
JDG.20.32	Tau͡gaam Israelite-at picirkiullruluteng kingupiarnaluteng maligtelluteng-llu nunarpak unilluku tumyaranun. 
JDG.20.33	Taumek Israelite-at piuranrit anguyagtet kingupiarluteng quyu'urtellratni Baaltamar-ami, angutet kassugusngastai Gibeah-m anqerraut iirvimeggnek teggalqulilriamek yuilqumek nunarpiim avatiinek. 
JDG.20.34	Qulen tiissitsaat (10,000) anguyagtet, urenkutmek cucukumalriit tamalkuan Israel-aamek, curugaat Gibeah, callullrat-llu tukniuq. Benjaminite-at elpekumanritaat perriumaqatalteng. 
JDG.20.35	-llu cikiraa Israel-aaq cirlakutmek anguyagtainun Benjamin-aam. Israelite-at tuquciut yuinaq tallimanek cipluku tiissitsaanek, (25,100) yuinaat-wa talliman inglumeggnek tuani ernermi, 
JDG.20.36	tua-i Benjaminite-at taringut cirlakumacimeggnek.
JDG.20.36	Amllenrit-llu Israelite-am anguyagtain kingupiallruluteng imkut anguyagtet iirumallret Gibeah-m avatiini qageqluki, piyugngaciat ukveqngamegteggu. 
JDG.20.37	Ukut anguyagtet cukamek aqvaqurtut Gibeah-m tungiinun; saggluteng-llu nunarpagmun tuqutait tamalkuita tamaanelnguut. 
JDG.20.38	Taukut Amllenrit anguyagtet, anguyagtet-llu iirumalriit pillerkiullruut nallunailkutarkameggnek. Tangerquneng amirlurpagmek aruvagmek mayulriamek nunacuarmek tuaken, 
JDG.20.39	Israelite-at anguyausvigmi uitalriit kingutmun caugarkauluteng. Tuani Benjaminite-at ak'a tuqucillruluteng yuinaq qulmek cipluku (30) Israelite-anek. Umyuartequt-llu ellmeggnun, “Aa-ang, cali-am tua-i cirlakaput ciungani pillrucimcetun.” 
JDG.20.40	Tua-llu nallunailkutaq nauguq; amirluluni aruvak nauguq kinguneqluki nunat. Benjaminite-at kingyaameng tangrraat alangaarluteng-llu nunarpagmek tamarmi ekualriamek. 
JDG.20.41	Tua-llu Israelite-at kingutmun caugut, Benjaminite-at-llu nuniingartut tua-i-wa taringamegteggu piunriumaqatalteng. 
JDG.20.42	Kingupiartut Israelite-anek qimagluteng-llu yuilqum tungiinun, tau͡gaam anagciigatut. Nagtut akuliigni anguyagtet amllenrita anelriit-llu nunarpagmek piunriumaut-llu. 
JDG.20.43	Israelite-at ingluteng qimagviirait, arulairpek'nateng maligtait Gibeah-m calaralirneranun, tumemeggni tuaten tuqulluki. 
JDG.20.44	Akimiaq pingayunek cipluku tiissitsaat (18,000) Benjaminite-at anguyagtaita assinqurrait iquut. 
JDG.20.45	Ilait-llu tuiggluteng qimagtut yuilqum tungiinun Rimmon-aam Teggalqurtaanun. Tiissitsaat talliman (5,000) piunriumaut tumyarani. Israelite-at maligqurarait ilait Gidom-aamun, malrugnek-llu tiissitsaagnek (2,000) cali tuquciluteng. 
JDG.20.46	Quyurmeng, yuinaq tallimanek cipluku tiissitsaat, (25,000) Benjaminite-at tuqucimaut tuani ernermi, tamarmeng alinguraralriaruvkenateng anguyagtet.
JDG.20.47	Tau͡gaam tiissitsaam avga yuinarnek tallimanek cipluku (600) qimagyugngallruut yuilqumun Teggalqurtaanun Rimmon-aam, uitaluteng-llu tuani iraluni cetamani. 
JDG.20.48	Israelite-at-llu yuin uterrvikait anguyagluki-llu Benjaminite-at, tuqulluki-llu tamalkuita—angutet, arnat, mikelnguut, ungungssit-llu. Nunat-llu tamalkuita nataqelteng ekuavkarluki.
JDG.21.1	Israel-aam yui akqiut quyurtellermeggni Mizpah-mi, “Kia ilamta tunngaitaa paniini kassuucarakun Benjaminite-amun.” 
JDG.21.2	Yuut-llu ayagtut Bethel-aamun, tuani-llu aqumgaluteng atakurvianun ciuqerrani Agayutem, erinateng-llu nalugluki qiaqapigtut. 
JDG.21.3	Qanertut-llu, “
JDG.21.4	Unuaquan-llu yuut makcaraartut, ekuavigmek-llu pililuteng, ekuavkariluteng-llu elliitnek, uitanqegcitem-llu elliitainek. 
JDG.21.5	Israel-aam-llu yui qanertut, “Naliit ilakellriarin Israel-aam taillrunritat quyurtellemten̄i 
JDG.21.6	Israel-aam-llu yuin takumcukaat Benjamin-aaq anelgutseng, qanerluteng-llu, “Atauciin ilakellriit au͡gaumaut Israel-aamek uumi ernermi. 
JDG.21.7	Benjamin-aam angutain nuliangellerkait qaillun piciqseta, akqillruamta 
JDG.21.8	Qanertut-llu, “Naliat Israel-aam ilakellriarin taillrunritat 
JDG.21.9	Tua-i yuut quyurtellratni, atauciunge'rmi Jabesh-aam Gilead-aami yuin iliit tuantellrunrituq. 
JDG.21.10	Tua-i quyungqalriit ayagceciut tuavet qula malrugnek tiissitsaanek (12,000) alingilqurrameggnek angutnek, alerqurluki, “Ayagluci piunrirciki Jabesh-aam Gilead-aami yui nuussirpagteggun; arnat mikelnguut-llu ilakluki. 
JDG.21.11	Una wani-wa piarkarci; tamalkuita angutet, arnat-llu tamalkuita angutmek inartellgucillret piunrirteqapigtarkaugaci.” 
JDG.21.12	Nataqutut-llu Jabesh-aam Gilead-aami yuini yuinarnek yuinarnek (400) neviarcarnek angutmek agtuumaksailngurnek inartellgutekluki; taitait-llu Shiloh-amun pelateka'arvigmun, Canaan-aam nuniini uitalriamun.
JDG.21.13	Tua-llu tamarmeng yuut quyungqalriit qanermek ayagceciut Benjaminite-anun Rimmon-aam Teggalqurtaani uitalrianun, qanerluteng anguyak taqsugluku. 
JDG.21.14	Benjaminite-at-llu utertuq taum nalliini; Israelite-at-llu cikirait arnanek Jabesh-aarmiunek Gilead-aami uitatlermeggnek tuqutevkenaki, tau͡gaam nuringaluteng ellaitnun. 
JDG.21.15	Yuut-llu takumcuyugtut Benjaminite-anek tua-i-wa 
JDG.21.16	Tua-llu quyungqalriit ciulirneret qanertut, “Qaillun nulirkaitnek piciqseta ilakuarulriit, Benjamin-aam yuini arnat piunriumallruata?” 
JDG.21.17	Kinguvartangqerarkaugut Benjamin-aam yui unguvalriit, ilakellriit perriumanritnaurtut Israel-aamek. 
JDG.21.18	Tau͡gaam cikirciigataput panimten̄ek nulirkaitnek. Israel-aam yui akqillruata, “Aniqlaamali cikiqengelria nulirkamek Benjaminite-amun.”
JDG.21.19	Tua-i qanertut, “Atam, allamiaqan 
JDG.21.20	Alerqurait-llu Benjaminite-at qanerluteng, “Ayagluci nayuryarturci wine-arkanek naucetaarvigni, 
JDG.21.21	murilkelluci-llu; panii Shiloh-am ankata yuraryarturluteng nerevkaritmi, anluci wine-arkanek naucetaarvignek teguskici tamarpeci nulirkarpecen̄ek Shiloh-am paniinek, ayagluci-llu Benjamin-aam nuniinun. 
JDG.21.22	Atait-llu wall'u anngait taikata qanemyuugarluteng wangkutnun, qanruciiqaput, ‘Cikiutekiciki nepailngurkun wangkutnun; tua-i-wa anguyagkun tegullrunrilamteki nuliqnaluki; wall'u elpeci tunellrunritaci, tunellrukuvciki pinarqelriaruyartuci akqillerpeci navellranek.’”
JDG.21.23	Tuaten-llu Benjaminite-at piut, tamarmeng nulirkameggnek tegulluteng, ayautellermeggnek yurar­yar­tuu­mal­ria­nek Shiloh-ami; nutaan-llu utertut nakmiin nunameggnun, nautenqiggluki-llu nunat uitavikait. 
JDG.21.24	Israel-aam-llu yui tuaken ayagtut taum nalliini, uterrluteng yuullgutmeggnun ilameggnun-llu, nakmiin-llu nunautmeggnun.
JDG.21.25	Tamakuni ernerni atanertaitellruuq Israel-aami; tamarmeng yuut yuuluteng tangllermeggni elluakellermegteggun.
RUT.1.1	Ak'a tamaani, cuqcisten̄ek ciuliqagtengqellratni Israel-aat, angayuqanek angayuqangqelangvailgata, piitnaq tut'ellruuq tamaavet nunamun. Taumek angun, Bethlehem-aarmiu Judah-m nuniini ayagtuq Moab-amun uitaqernaluni tamaani, malikluki nuliani malruk-llu qetunraagni. 
RUT.1.2	Taum angutem atra Elimelech-aaruluni nulirran-llu atra Naomi-uluni, qetunraagken-llu atkek Mahlon-aaq Chilion-aaq-llu; Ephrathite-auluteng Bethlehem-aarmiunguluteng Judah-melngurmi. 
RUT.1.3	Tamaann͞ginanermeggni Elimelech-aaq Naomi-m uinga tuquuq, Naomi-llu kiimellirluni qetunraagminek tau͡gaam ilaluni. 
RUT.1.4	Taukuk qetunraak nulirturtuk Moabite-agnek, aipaa aterluni Orpah aipaa-llu Ruth-amek. Allrakut qulngungalnguut kinguatni; 
RUT.1.5	tamarmek Mahlon-aankuk Chilion-aaq-llu tuquuk, Naomi-llu nutaan kiimellirluni uingiucami qetunrairulluni-llu.
RUT.1.6	Tamatum kinguani Naomi niituq 
RUT.1.7	Malikluteng ayagtut Judah-mun uterrnaluteng, tau͡gaam tumemeggni 
RUT.1.8	Naomi-m qanrutak, “Uterrlutek aanatek nayuryarturteki. 
RUT.1.9	-llu allanek uingyugngarivkaqilitek uitavigkangniartutek.”
RUT.1.9	Tua-i Naomi-m melugarak tua-ingunrituurlukek. Tau͡gaam taukuk aluviliurlutek 
RUT.1.10	qanrutaak, “Qang'a! Maligciiqamegten yugpenun.”
RUT.1.11	Naomi-m kiugak, “Paniigmaa, ciin maligcugcetegnga? Umyuartequtek-qaa allanek uikarpetegnek qetunrangnayuklua? 
RUT.1.12	Utertek kingunerpetegnun, wiinga ak'allaurtessiyaagama uingenqiggngaitua. Umyuarteqsaaqeng'e'rma cali tuaten piyugngayuklua, tua-llu-qaa ataku uingekuma qetunranglua-llu, 
RUT.1.13	utaqauryartutek-qaa anglinatkaagnun? Tuaten-llu-qaa pikuma allanek uingesciigaluteksarartek? Qang'a, paniigmaa, nallunritartek tamana caperrnarquq. 
RUT.1.14	Aluviliurtuk cali taukuk. Orpah-m-llu cakini melugarluku tua-ingunrituurraarluku uterrluni kingunerminun, tau͡gaam Ruth-am unicuumiitaa. 
RUT.1.15	Naomi-m tua-i qanrutaa, “Ruth-aaq, arcin utertuq yum'inun agayutminun-llu. Maliggluku kingunerpenun uterten.”
RUT.1.16	Tau͡gaam Ruth-am kiugaa, “Unitesqenrilu wangnun! Maligcugamken. Natmun ayallerpenun wiinga-llu ayagciqua; nani uitakuvet wiinga-llu tuanciiqua. Yut'en yuksaguciiqanka, Agayuten-llu Agayuteksagulluku. 
RUT.1.17	Nani-llu tayima tuqukuvet, tuani-llu wiinga tuquciqua, tuani-llu tungmagcimaciqua. 
RUT.1.18	Tua-i Naomi-m tangrramiu Ruth-aq taq'ingaitellinian maligcullerminek, qanenqigtenrituq.
RUT.1.19	Tua-i ayagtuk tekitnatkamegnun Bethlehem-aamun. Tekitellragni yuut tamaani qiilertut, arnat-llu qanerluteng, “Una-qaa ilumun Naomi-uguq?”
RUT.1.20	Kiuluki qanertuq, “Naomi-mek aterpagtevkenii Marah-mek tau͡gaam aterpagcia,
RUT.1.21	Maaken ayallemni camek nuuqiutaunii ayallruunga, tau͡gaam 
RUT.1.22	Tua-i waten ayuqellruuq Naomi-m utertellra Moab-amek Ruth-amek Moabite-amek ukurraminek maligluni. Tekitellragnek nalliini Bethlehem-aamun quyurciyaraq mukaarkanek barley-nek nutaan ayagnillruuq.
RUT.2.1	Naomi tungayangqertuq aterluni Boaz-amek, tukuuluni takarnaqluni-llu ilakluku uillran Elimelech-aam. 
RUT.2.2	Erenret iliitni Ruth-am qanrutaa Naomi, “Ayagcessnga naucetaarvignun avurniartua mukaarkanek calistet katagaitnek. Nalaqutenrilngaitua iliitnek calisqumastekamnek naucetaarvimini.” Naomi-m kiugaa, “Kiiki tuaten pi, panimaa.”
RUT.2.3	Ruth-aq tua-i ayagtuq naucetaarvigmun calistet-llu kingunratgun avurluni mukaarkanek pinritellritnek. Cuna-wa naucetaarvik tauna Boaz-am piklinikii.
RUT.2.4	Caqerluni tamatum kinguakun Boaz-aq tekituq Bethlehem-aamek calilriit-llu aryuqutmek pii. Qanerluni-llu ellaitnun, “
RUT.2.4	Taukut-llu calistet kiuluku qanerluteng, “
RUT.2.5	Boaz-am aptaa calilrianek ciuliqagcilria, “Kituuga ingna nasaurluq?”
RUT.2.6	Calilriit-llu ciuliqagtiita kiugaa, “Allanruuq tailleq Moab-amek Naomi maliggluku. 
RUT.2.7	Apelcillruanga kingunrirturyugluki calistet avurluni mukaarkanek. Unuakuarmek ayagluni calillruuq, nutaan ava-i arulaiqertuq mernuinercirluni uqisviim acianun piluni.”
RUT.2.8	Tua-llu Boaz-aq Ruth-amun qanertuq, “Ayuqucirtuqerluten qanruarteqernaamken. Allani naucetaarvigni pivkenak maani tau͡gaam avulaqina. Calillgucirki arnat maani; 
RUT.2.9	kepliarilriit nani piciat murilkurluku nayurluki pilarniaten. Alerqullruanka angutet calistenka qaillun piqaasqevkenak. Meqsugaqavet-llu mel'arniartuten mervignek imillritnek.”
RUT.2.10	Ruth-aq ciktuq kegginaminek nuna agturluku, Boaz-amun-llu qanerluni, “Ciin tua-i nakleksia? Ciin takumcuyugcit allanermek?”
RUT.2.11	Boaz-am kiugaa, “Niitellruanka cat tamalkuita piuralten cakivnun uin tuqurraanranek. Nallunritaqa-llu unitellrucigken angayuqaagken nakmiin-llu nunan, maavet-llu taillren uitanaluten yugni ciungani nallunriteksailkevni. 
RUT.2.12	 nunuliqiliten tuaten pillren pitekluku. Nunuliutengkina tamalkuulriamek 
RUT.2.13	Ruth-am kiugaa, “Naklegtaqapigtuten wangnun. Qanenqegcaaraullua nalluyuryuaralqa utumarivkaran, cakegtaunrilngerma elpet pistevni.”
RUT.2.14	Nernarian Boaz-am qanrutaa Ruth-aq, “Tailuten kelipamek neri akurrluku avukaanun.” Tua-i calistet ilalirluki aqumuq, Boaz-am-llu cikiraa uucimalriamek neqkaanek. Ner'uq-llu camirrluni ilakuiluni-llu. 
RUT.2.15	Anumarian Ruth-aq avuryarturluni, Boaz-am alerqurai calistet, “Avurceskiciu qillerqaat akulekengraatgu, ancurtungararutekaanek-llu qanqeryaqunaci. 
RUT.2.16	Quyurtaarpeci-llu ilait igcetaqluki avularniarai.”
RUT.2.17	Tua-i Ruth-aq avurtuq naucetaarvigmi atakullra tekilluku, caranglluirraarluki maaten piuq uqamangqellinilriit avullri yuinaq tallimanek cipluku (25). 
RUT.2.18	Ut'rutai-llu uitavimegnun nasvilluku-llu cakini qaillun amllertalrianek avullminek. Cali-llu cikirluku nerrlermini ilakuallminek. 
RUT.2.19	Naomi-m-llu aptaa, “Naken avurcit makunek mukaarkanek unuamek? Kia naucetaarvianek avullrusit? Agayutem atawaqertelliu tauna angun nallunguartekenritellren!”
RUT.2.19	Tua-i Ruth-am qanrutaa Naomi avullruniluni Boaz-am naucetaarviani.
RUT.2.20	Naomi-llu qanertuq, “
RUT.2.21	Tua-llu Ruth-aq qanertuq, “Quyanarqenrulriamek qanrutaanga avurturaasqellua calistet ilalirluki quyurcillermeggnek qaqiutnatkaatnun.”
RUT.2.22	Naomi-m qanrutaa Ruth-aq, “Aa-ang, panimaa, assinruciquq caliurquvet ilalirluki arnat Boaz-am naucetaarviani. Allami pikuvet pengegnarquq qaillukuaruteknayukluten.” 
RUT.2.23	Tua-i Ruth-am calillgucirai avurluni mukaarkanek qaqiutnatkaatnun. Uitavikurluku-llu cali cakini.
RUT.3.1	Tamatum kinguaraani Naomi-m Ruth-aq qanrutaa, “Panimaa, uikarpenek pingnaqutnarqamken nakmiin pivnek enengqerrniartuten. 
RUT.3.2	Iciwa tauna angun Boaz-aq, nauwa arnat calistai ilagallrukten, tungayakarpuk. Kitaki niicugninga. Ataku caranglluiriciquq mukaarkanek. 
RUT.3.3	Ervuqaa, tepkegcarluten-llu, aturarpet-llu assinqurraitnek all'uten. Ayagluten-llu carririvianun, tau͡gaam elliinun nallunrircecaqunaku tamaanlucin, nerumarikan tau͡gaam mer'umarikan-llu. 
RUT.3.4	Nallunairturniaran natmun inartellra, qavaqan ullagluku ulia qakeggluku inarrniartuten it'gain caniatnun. Qanruciiqaaten qaillun picirkarpenek.”
RUT.3.5	Ruth-am kiugaa, “Qanellren tamalkuan maliggluku piciqua.”
RUT.3.6	Tua-i Ruth-aq ayagtuq tuavet carririvigmun, tuaten-llu piluni cakimi alerqullratun. 
RUT.3.7	Boaz-aq nerumariami mer'umariami-llu camek umyuarrlugutaitellruuq. Tamaani-llu mukaarkanun quyungqalrianun inarrluni qavartuq. Ruth-am nepailcaarluni ullagaa, ulia-llu qakeggluki it'gain caniatnun inarrluni. 
RUT.3.8	Unuumainanrani Boaz-aq alqunaq tupakartuq, mumigtellermini-llu alangaartuq arnamek inangqalriamek it'gami caniatni. 
RUT.3.9	Boaz-am aptaa, “Kituusit?”
RUT.3.9	Kiugaa, “Ruth-augua. Canimenak tungayakngamken aulukarkaqerpenga. Taumek kassuusnga.”
RUT.3.10	Tua-llu Boaz-aaq qanertuq, “
RUT.3.11	Kitaki umyuassuugaryaqunak, Ruth. Pisqelten tamalkuita piciqanka; yuut tamarmeng wani nunarrarni nallunriluciacetun elpet assilriaruuten. 
RUT.3.12	Tua-i piciuguq canimenii tungayakuciqa ikayuyunaqluten, tau͡gaam angucetangqertuq wangni canimellruluku tungayakestevnek. 
RUT.3.13	Maantauraa unugpak, unuaqu nallunairniarput taumun tungayagpenun pisquciumallermikun auluksugngacin. Tua-i piyugngakuni canrituq; tau͡gaam pisciigalkan wani-wa akqiunga unguvalriakun 
RUT.3.14	Tua-i it'gain caniatni inangqauq, tau͡gaam tanqigivailgan maktuq Boaz-am kitumun nallunritesqumanrilaku tuantellrucia. 
RUT.3.15	Boaz-am qanrutaa, “Ulikutan yuuluku sagesgu wavet.” Tuaten pian Boaz-aq kuviuq yuinaak malruk qulnek cipluku (50) uspernek mukaarkanek qainganun, ikayurluku-llu equlirluku taumek. Nutaan utertuq nunarrarnun tauna iqukluku. 
RUT.3.16	Kingunerminun tekican cakian aptaa, “Tua-llu-qaa qaillun ayuqa tamana pillren?”
RUT.3.16	Ruth-am-llu qanemcitaa Boaz-am pillrinek tamalkuitnek. 
RUT.3.17	Cali-llu qanerluni, “Qanrutaanga-llu camek tegumiarunii elpenun utertesqumavkenii, tua-llu cikiraanga ukunek mukaarkanek barley-nek.”
RUT.3.18	Naomi-m qanrutaa, “Kitaki nerinisngialliqsaqunak nallunrirnatkarpenun qaillun mat'um iqungqerrarkaucianek. Boaz-aq unuamek arulairngaituq man'a elluarinatkaanun.”
RUT.4.1	Boaz-aq ayagtuq quyurtaarviatnun nunat iteryaraatni uitalriamun, aqumluni-llu tuavet. Uitainanrani Elimelech-aam canimenaku tungayii, Boaz-am qanrutkellra, tamaaggun kiturtuq. Boaz-am-llu qayagaurluku, “Tailuten wavet canimnun aqumi.” Taum-llu ullagluku canianun aqumluni. 
RUT.4.2	Boaz-aq-llu aqvatuq qulnek tuani nunani ciuliqagten̄ek, tuavet-llu cali aqumesqelluki. Aqumumariata, 
RUT.4.3	qanertuq tungayaminun, “Naomi utercami maavet Moab-amek, tunyugaa nuna tungayamta Elimelech-aam nunautellra, 
RUT.4.4	umyuartequa-llu elpenun man'a nallunritnaqsukluku. Tua-i piyukuvgu kipusgu ukut aqumgalriit angutet takuatni yum'a-llu ciulirnerita takuatni. Tau͡gaam piyuumiilkuvgu qanra, tua-i-wa kiputellerkaan piyunarqucia ciumek elpenun pimauq, nutaan-llu kipucuumiilkuvgu wiinga kipucugngaarkauluku.”
RUT.4.4	Angun tauna qanertuq, “Kipuciiqaqa.”
RUT.4.5	Boaz-aq-llu qanerluni, “Wangni canrituq, nuna kipuskuvgu Naomi-mek, Ruth-aq tapeqluku kipuciiqan Moabite-aq aipaineq, nuna tauna tuqullrem ilaini uitauraasqelluku.”
RUT.4.6	Tua-llu angutem kiugaa, “Tuaten ayuqekan nunam kiputellerkaanun piyunarquciqa pegtaqa, nakmiin irniamnun kinguvarngaitellinian. Elpet kipuskiu; wiinga piyuumiirutaqa.”
RUT.4.7	Tamatum nalliini piciryarangqellruut nunautmek tuniaqameng wall'u navruciaqameng, tun'ilriim aluilitani yuularaa tunluku-llu kiputellriamun. Waten piluteng Israelite-at nasvalaraat tamana tun'illerteng wall'u navrucilteng caqtaarngairucelluku.
RUT.4.8	Taumek taum angutem qanrucamiu Boaz-aq, “Elpet kipusgu,” aluilitani yuuluku Boaz-amun tunaa. 
RUT.4.9	Tua-i-llu Boaz-am qanrutai ciulirneret allat-llu yuut tuanelnguut, “Elpeci nallunritesten͞guuci unuamek kiputellemnun Naomi-mek cat tamalkuita Elimelech-aam pikellri qetunraagken-llu Chilion-aankuk Mahlon-aaq-llu pikelkek. 
RUT.4.10	Tamakunun-llu tapeqluku Ruth-aq Moabite-aq, Mahlon-aam nuliallra, wiinga nuliqsagulluku. Maaggun aklui tuqullrem uitaurararkaurrluteng ilaini, kinguvrin-llu kinguvallrat arulairngaunani yuini nakmiin-llu nuniini. Mat'umun nallunritesten͞guuci unuamek.”
RUT.4.11	Taukut-llu ciulirneret allat-llu tuanelnguut qanertut, “Wangkuta nallunritesten͞guukut. 
RUT.4.12	Mikelnguut 
RUT.4.13	Tua-i Boaz-am Ruth-aq ut'rutaa eneminun nuliqsagulluku. 
RUT.4.14	Nunaqliin arnat Naomi qanrutaat, “Nanraumali 
RUT.4.15	Ukurrarpet kenkaaten, elpenun-llu callra amllenruuq malrunlegni qetunrani. Wani-wa-llu tutgarangevkaraaten tan'gaurlurmek, taum nutaramek yuucimek piciqaaten ak'allaureskuvet-llu aulukciqaaten.” 
RUT.4.16	Naomi-m-llu mikelnguq teguamiu manuminun ellia, aulukluku-llu.
RUT.4.17	Nunalgutain arnat tan'gaurluq aciraat Obed-aamek. Yuut-llu tamalkuita qanrulluki, “Naomi irnianguq qetunrangluni!”
RUT.4.17	Obed-aaq ataksagutellrua Jesse-m, Jesse-llu David-aam atakluku.
RUT.4.18+RUT.4.19+RUT.4.20+RUT.4.21+RUT.4.22	Wani-wa ilakellriit Perez-aamek ayagluteng David-aamun: Perez, Hezron, Ram, Amminadab, Nahshon, Salmon, Boaz, Obed, Jesse, David.
1SA.1.1	Angucetangqellruuq Elkanah-mek aterluni, Ephraim-aam ilakellriarinek, nunarriini Ramah-m uitallruuq qemililriami nuniini Ephraim-aam. Qetunraqluku Jeroham-am, tutgaqluku-llu Elihu-m, ilakluku ilakellriarin Tohu-m, taukut Zuph-am ilakuralriarin ilakluki. 
1SA.1.2	Elkanah malrugnek nuliangqellruuq, Hannah-nkugnek Peninnah-llu. Peninnah irniangqertuq, tau͡gaam Hannah irniarituq. 
1SA.1.3	Allrakut tamalkuita Elkanah ayalallruuq Ramah-mek agayuluni elliitnek ekuagiyarturluni 
1SA.1.4	Ernermi ekuagiyarami Elkanah-m ataucimek pikanermek kemegmek cikilaraa Peninnah nuliani tamalkuita-llu pikanermek qetunrai panii-llu. 
1SA.1.5	Keneksaaqeng'e'rmiu-llu Hannah, cikilaraa kiingan ataucimek pikanermek, tua-i-wa 
1SA.1.6	Peninnah-m, Hannah-m inglussuan, qinucetaalaraa takaryugtelluku, tua-i-wa 
1SA.1.7	Tuaten piuratuluku allamiaqan; ayagaqameng eniinun 
1SA.1.8	Uingan Elkanah-m aptelaraa, “Hannah, ciin qiasit? Ciin-llu neryuumiicit? Ciin angniiquralarcit? Elpenun-qaa wiinga pinrunritua qulni qetunrani?”
1SA.1.9+1SA.1.10	Cat iliitni, taqngameng nernermek 
1SA.1.11	Hannah piciulriamek akqiuq: “
1SA.1.12	Hannah piicagtu'rtuq 
1SA.1.13	Piicagtuq nepaunani; qerrluk pekqurlutek, tau͡gaam nepaunani. Taumek Eli-aq umyuarteqellria taangiqsukluku, 
1SA.1.14	qanertuq-llu elliinun, “Taangiqluten tangvagcetenrilu. Taqluku mer'allren assiringnaqi!”
1SA.1.15	“Qang'a, taangiqenritua,” ellii kiuguq. “Mer'aksaitua! Uuqassugartua, piicagturallruunga-llu, arenqiallugutenka qanrutekluki 
1SA.1.16	Umyuartequtenrilnga arnatun cakegtaunrilngurtun. Waten piicagtu'rtua angniicessiyaagama.”
1SA.1.17	“Ayii uitanqegciluten,” Eli-aq qanertuq, “Agayutiin-llu Israel-aam cikirliten elliinun kaigatkellerpenek.”
1SA.1.18	“Umyuangqerqina assilriamek tungemnun,” ellii kiuguq. Ayagtuq-llu, nerluni-llu neqmek, angniitenrirluni-llu.
1SA.1.19	Unuaquani Elkanah nakmiin-llu ilani makcara'artut, agayurraarluteng-llu 
1SA.1.20	Tua-llu tuaten piuq qingarluni irniluni-llu qetunrangluni. Aciraa-llu Samuel-aamek,
1SA.1.21	Pillerkaq tekitenqigtuq Elkanah-m nakmiin-llu ilani ayalallrat Shiloh-mun elliiyarturluteng 
1SA.1.22	Tau͡gaam maa-irpak Hannah ayanrituq. Uini qanrutaa, “Egmian aamayuiruciatun mikelnguq, 
1SA.1.23	Elkanah kiuguq, “Kitaki, assinrungatellrakun elpenun piniartuten; enemten̄i maantauraa aamayuirutnatkaanun. 
1SA.1.24	Aamayuirucan, ayautaa Shiloh-mun, angucaluyaarmek kuluvagmek pingayunek allrakungelriamek maligluni, cuqmek-llu mukaamek, caqutmek-llu qecigmek wine-amek muirumaluni imalegmek. Malikluku Samuel-aaq, mikelnguungraan, 
1SA.1.25	Tuqucimariamegteggu-llu angucaluq, mikelnguq ullautaat Eli-amun. 
1SA.1.26	Hannah-m qanrutaa, “Elitaqerpenga-qaa? Wiinga imuugua arnaq tangellren nangerngaluni wani, piicagluni 
1SA.1.27	Kaigavikellruaqa uumek mikelngurmek, elliin-llu cikillruanga kaigatkellemnek. 
1SA.1.28	Taumek cikiutekaqa 
1SA.1.28	Tua-i-llu piicagvikaat 
1SA.2.1	Hannah piicagtuq:
1SA.2.1	“
1SA.2.1	angniqapiartua elliin caliallranek!
1SA.2.1	Temciarautekanka inglunka;
1SA.2.1	angniqapiartua Agayutem ikayullruanga!
1SA.2.2	“Kitumek tanqilriartaituq 
1SA.2.2	ellii ayuqaituq,
1SA.2.2	allamek aulukestetaituq Agayutemcetun ayuqellriamek.
1SA.2.3	Taqiu qastuluten ucuryagtellren;
1SA.2.3	nepairki ucuryaggluten qanerkaten.
1SA.2.3	Tua-i-wa 
1SA.2.3	cuqcimai-llu yuut tamalkuita callrit.
1SA.2.4	Urluvrit pinilriit anguyagtet navguumaut,
1SA.2.4	tau͡gken pinialnguut piniriinartut.
1SA.2.5	Yuut camirrluteng neruratullret
1SA.2.5	akingengnaqut neqkangqerrnaluteng,
1SA.2.5	tau͡gaam kaillret kainrirtut.
1SA.2.5	Qingayuitelleq nuliaq irniuq malrunlegnek mikelngurnek,
1SA.2.5	tau͡gken aanaulria amllernun atauciungraan unegtaarituq.
1SA.2.6	ayagcecilartuq yugnek tuqumalriit nuniitnun
1SA.2.6	tuamta-llu ut'rulluki.
1SA.2.7	Yuut ilait arrsaurcet'larai ilait-llu tukuurtelluki;
1SA.2.7	ilait pikegtaunrircet'larai ilait-llu nalugluki.
1SA.2.8	Nalularai arrsaulriit urr'amek
1SA.2.8	nangertelarai-llu piitulriit nangteqellratnek.
1SA.2.8	Ilagaryugngavkarilarai angayuqat qetunrait
1SA.2.8	aqumevkalarai-llu takarnarqellriit ilagarluki.
1SA.2.8	Nunam tusnganri 
1SA.2.8	qaingatnun-llu piliaqellrua ellarpak.
1SA.2.9	“Qaunqelarai unguvait ukvertulriit yum'i,
1SA.2.9	tau͡gaam carrluulriit tamartut tan'germun;
1SA.2.9	yuk cirlakiyuituq nakmiin elliin pinimikun.
1SA.2.10	Inglukestai 
1SA.2.10	ellaitnun qilagmek kalirciquq.
1SA.2.10	pinimek cikirciqaa angayuqani,
1SA.2.10	nakmikellni angayuqaq elliin cirlakivkarciqaa.”
1SA.2.11	Tua-i-llu Elkanah kinguneminun utertuq Ramah-mun. Tan'gaurluq-llu Samuel-aaq uitauq Shiloh-mi kevgiuraa-llu 
1SA.2.12	Qetunrai Eli-am yurrluuqapiartut. Caukevkenaku 
1SA.2.13	alerquutet-llu atuusqumalriit agayulirtet canek piteklilallerkait yugnek. Tau͡gaam, kina imna elliigaqan ekuagarkanek, agayulirtem kevgaa tailartuq tegumiarluni pingayunek nuulegmek kapsuutmek. Kemek-llu uuvailgan, 
1SA.2.14	kap'lerutelaraa egatmun, taum-llu kapsuutem antellra agayulirtem pik'laraa. Tamarmeng Israel-aam yui tailriit Shiloh-mun elliiyarturluteng ekuagarkanek pilarait waten. 
1SA.2.15	Tuamta-llu, uqua au͡g'arluku ekuamavailgan, agayulirtem pistii tailuni qanlartuq elliiluni ekuagilriamun, “Cikirnga kemegmek agayulirtem maniarkaanek; ciuniurngailaku qallaucimalria kemek elpenek, tau͡gaam qassaulria.”
1SA.2.16	Yuk kiukan, “Pilauciat aturluku elegqaarnaurtuq uqua ciumek; nutaan tegutniartuten piyullerpetun,” agayulirtem kevgaa qanerciquq, “Qang'a! Taisgu wanirpak! Pinrilkuvgu, teguarkaurciiqaqa allurrluten!”
1SA.2.17	Una assiilnguat qetunrain Eli-am arcaqerluni pinarqelriaruuq 
1SA.2.18	Waten pillrata nalliini tan'gaurluum Samuel-aam kevgiurturaraa 
1SA.2.19	Allamiaqan aaniin pililaraa ulikutacuarmek taitaqluku-llu elliinun maligtaqamiu uini elliiyarturaqan allrakum ekuagiyaraani. 
1SA.2.20	Tua-i-llu Eli-am atawaqercet'larak Elkanah nulirra-llu, qanerluni-llu Elkanah-mun, “
1SA.2.20	Taum kinguani utertelartuk kingunermegnun.
1SA.2.22	Wani-wa Eli-aq cakneq ak'allaurtuq, niitelarai-llu tamalkuita qetunrami qaillun pilallrat Israel-aanun, inangqalallrat-llu arnanek tutegluteng kevgiulrianek iteryaraani Pelatekaan 
1SA.2.23	Taumek qanrutai, “Ciin makunek caliceci? Yuut tamarmeng qanrut'laraatnga elluanritqapiarnek caliavcen̄ek. 
1SA.2.24	Waten pinrirci, qetunramaa! Man'a assiitqapiartuq yuin 
1SA.2.25	Kina imna assiilngiqan ilaminun, Agayutem anagyaaquciiqaa alartellria, tau͡gaam kia anagyaaquciiqau kina assiilngilria 
1SA.2.26	Tan'gaurluq Samuel-aaq angliurtuq ilukegcinariinarluni-llu 
1SA.2.27	Prophet-aaq tekituq Eli-amun waten qanerkarluni 
1SA.2.28	Tamalkuitnek ilakellriartainek Israel-aam cucukellruanka elliin nakmiin ilai wangnun agayulirten͞gusqelluku, kevgiuresqelluki ekuavigmi, tepkegcilriamek aruviaralaasqelluki, manuilitamek-llu as'arcen̄a'armek atulaasqelluku
1SA.2.29	Ciin-mi tua-i iigpegun piksugiinermek imangqerrluten tangvagciki ekuagarkat elliitet-llu piteklillrenka yumnek? Ciin, Eli-aaq, qetunraten qigcikenrusiki wangni uqungcartelluki assinqurritnek ekuagarkat yum'a elliitaitnek wangnun? 
1SA.2.30	Wiinga, 
1SA.2.31	Niicugni, pillerkaq agiirtuq tuqucillerkaqa tamalkuitnek ayagyuanek angutnek ilavni ilakuralriarpeni-llu, atauciunger'mi angun ilavni unguvangairulluku ak'allaurtellerkaa tekilluku. 
1SA.2.32	Arenqiallugingaluci tangvalarciqaci ayuqniarluki tamalkuita atawaqautet cikiutekanka allanun yugnun Israel-aanun, tau͡gaam kina atauciunger'mi ilavni unguvangairuciiquq ak'allaurtellerkani tekilluku. 
1SA.2.33	Kinguverpet tau͡gaam iliit unguvavkarciqaqa, kevgiurciqaanga-llu agayulirten͞guluni. Tau͡gaam ellii cikmirciquq neryuniurutairulluni-llu, tamarmeng-llu kinguveten pilluggluteng tuquciqut. 
1SA.2.34	Qetunraagken malruk Hophni-nkuk Phinehas-aaq-llu tamarmek tuqukagnek ernermi ataucimi, tamatum nallunairciqaa qanellrenka tamalkuita piciurtarkauciat. 
1SA.2.35	Cucuklirciqua agayulirtem̄ek piciugarkamek wangnun maliggluki-llu pisqellrenka pistekaatnek. 
1SA.2.36	Kinguverpet iliit tuqutaullrunrilnguq agayulirtem̄un taumun ullaulluni kaigalarciquq akimek neqkamek-llu, takumcuca'arluni-llu ikayuryugluki agayulirtet, nerlallerkani pitekluku.”
1SA.3.1	Tamakuni ernerni, tan'gaurluum Samuel-aam kevgiullrani 
1SA.3.2	Unuut iliitni Eli-aq, takviarulluni cikmiqatarluni, qavartuq qavarvimini; 
1SA.3.3	Samuel-aaq qavarluni agayuvigpagmi, qigcignarqellriim Akqutem Yaassiigan uitaviani. Erqaarpailgan, kenurraq cali kumaluni, 
1SA.3.4	 qayagauraa Samuel-aaq. Kiuguq-llu “Aa-ang!” 
1SA.3.5	aqvaqurluni-llu Eli-amun qanertuq, “Qayagauravnga, taigua wani-wa.”
1SA.3.5	Tau͡gaam Eli-aq kiuguq, “Qayagaunritamken; inarcartua.” Tua-i ataam Samuel-aaq inarcarturtuq.
1SA.3.6+1SA.3.7	Tau͡gaam Eli-aq kiuguq, “Qetunramaa, qayagaunritamken; inarcartua.”
1SA.3.8	Nutaan Eli-am taringaa 
1SA.3.9	taumek qanrutaa, “Inarcartua; qayagaunqigeskaten, qanerniartuten, ‘Qanra, 
1SA.3.10	Samuel-aaq kiuguq, “Qanra; pisten niicugniuq.”
1SA.3.12	Tuani ernermi tuc'eciiqanka tamalkuita akeqnerrlugutellrenka Eli-am nakmiin ilainun, ayagnillranek ayagluku iquklitellranun. 
1SA.3.13	Ak'a qanrutellruaqa anucimirqecetaaqatarniluki nakmiin ilai akwarpak tua-i-wa qetunrai qalartellruata assiitqapiaralrianek wangnun. Eli-am nallunritellruyaaqluku watnallrat, tau͡gaam inerqullruvkenaki. 
1SA.3.14	Taumek piciulua qanertua Eli-am nakmiin ilainun ekuagarkamun wall'u elliitmun au͡g'arngailucia mat'um pinarqutii assiitqapiaraam assiilnguum.”
1SA.3.15	Samuel-aaq inangqauq unuakurvianun; tua-i-llu makluni ikirqai amiigi 
1SA.3.16	Eli-am qayagauraa, “Samuel-aaq, qetunramaa!”
1SA.3.16	“Aa-ang,” kiuguq Samuel-aaq.
1SA.3.17	“Camek 
1SA.3.18	Tua-i Samuel-aam qanrutaa tamalkuitnek; iliitnek-llu iirutevkenaku. Eli-aq-llu qanerluni, “Ellii 
1SA.3.19	Samuel-aaq-llu anglillrani, 
1SA.3.20	Tua-i tamarmeng-llu Israel-aam yuin, nunameng iquanek ayagluteng iquanun, nallunriraat ilumun Samuel-aaq prophet-aaqucianek 
1SA.3.21	-llu pulengtaq nallunailartuq Shiloh-mi, alairvillermini Samuel-aamun ellii-llu qalarulluku. Samuel-aaq-llu qanraqan Israel-aam yui tamarmeng niicugnilartut.
1SA.4.1	Taum nalliini Philistine-at quyurtut anguyagyartuqatarluteng Israel-aamun, tua-i Israel-aam yui ayagtut callugyarturluki. Israel-aam yui pelatekiurtut Ebenezer-aami Philistine-at-llu Aphek-aami. 
1SA.4.2	Philistine-at curuameng, callugluki cirlakait Israelite-at tuquciluteng-llu tiissitsaat cetaman nuniitni (4,000) angutnek tamaani anguyagvimeggni. 
1SA.4.3	Tuqutenritellrit-llu tekicata uitavimeggnun, ciulirnerit Israel-aat qanertut, “Ciin-kiq 
1SA.4.4	Tua-i ayagceciluteng kevganek Shiloh-mun taitaat 
1SA.4.5	Tua-i-llu Yaassiiga Akqutem tekiucatgu, tamarmeng Israel-aat angnimek qastuluteng qayagpiita nuna qiivuq. 
1SA.4.6	Tua-i Philistine-at niitaat qayagpagallrat qanerluteng-llu, “Niiciki qayagpagalriit Hebrew-t arulaingqaviatni! Ca pitekluku piat?” Nallunriameng 
1SA.4.7	alingut, qanerluteng-llu, “Agayun tekituq arulaingqaviatnun.” Qanertut-llu, “Nakleng wangkuta! Waten ayuqellriim ciungani tekiteksaitakut! 
1SA.4.8	Kia aviuciiqakut piniatnek makut pinilriit agayutet? Makut agayutet nalarpagcetellruit Egypt-aarmiut ayuqenrilngurteggun cangerlagteggun yuilqumi! 
1SA.4.9	Cacetuluci, Philistine-ani! Angutet pilauciicetun callugluci, pisten͞gurcuartukut Hebrew-nun, ellait pistekellrucimcetun. Taumek callugci angutet pilauciicetun!”
1SA.4.10	Tua-i Philistine-at callugtut pitacirramegcetun Israel-aat-llu cirlakluki, qimagtut-llu qingunermeggnun. Amlleret-llu tuqurpagtut: yuinaq qulmek cipluku tiissitsaat (30,000) tuqucimallruut. 
1SA.4.11	Agayutem-llu Akqutiin Yaassiiga tegumauq, Eli-am-llu qetunraak Hophni-nkuk Phinehas-aaq-llu, tamarmek tuqutauguk.
1SA.4.12	Angun ilakellriarinek Benjamin-aam aqvaqurturluni anguyalrianek Shiloh-mi ayagtuq tekilluni-llu tuani ernermi. Angniitellni-llu maniluku, aturani allgullrulliniluki urr'arrluku-llu qamiquni. 
1SA.4.13	Tuani tekitellrani, Eli-aq aqumllemini tumyaram mengliini aqumgallruuq kiarqurluni, ircaqurrlugcani Agayutem Yaassiiga pitekluku. Angutem-llu sagtaa man'a qanemciq tamalkuan nunanun, yuut-llu tamarmeng nepngartut alingluteng. 
1SA.4.14	Eli-am niitaa nepiit apluni-llu, “Ca pitekluku neplirtat?” Angun-llu cukangnaqluni taiguq qanrulluku-llu Eli-aq. 
1SA.4.15	(Eli-aq wani-wa yuinaat cetaman akimiaq pingayunek cipluku (98) allrakungluni takviarutqapiarluni-llu.) 
1SA.4.16	Angun qanertuq Eli-amun, “Ayakallruunga anguyagmek ernerpak-llu aqvaqurturlua maavet tekillua.”
1SA.4.16	Eli-am-llu aptaa, “Qaillun piat, qetunramaa?”
1SA.4.17	Qanemcimek taitellria kiuluni qanrutaa, “Israel-aat qimallruut Philistine-anek; amlleqapiaraat tuqucimaut! Taukut-llu avatiitni, qetunraagken Hophni-nkuk Phinehas-aaq-llu tuqutaullruuk, Agayutem-llu Akqutiin Yaassiiga tegumaluni!”
1SA.4.18	Qanrutkellrani Akqutem Yaassiiga, Eli-aq qetkallagtuq aqumlleminek caniani ikirtuqam. Ak'allaussiyaagami-llu uquriluni-llu igcami ayimtaa uyaquni, tuquluni-llu. Ciuliqagten͞gullruluni Israel-aami allrakuni yuinaak malruk (40) aturlukek.
1SA.4.19	Eli-am ukurrii, nulirra Phinehas-aam, qingartuq, irniniararluni-llu. Niitellermini Agayutem Akqutiin Yaassiiga tegumaniluku, cali-llu cakimi uimi-llu tuquciak, alqunaq nep'ngutaa irniluni-llu. 
1SA.4.20	Tuquqataan, arnat ikayurtain qanrutaat, “Piningnaqluten! Qetunranguten!” Tau͡gaam murilkenrituq kiuvkenani-llu. 
1SA.4.21	Aciraa-llu mikelnguq Ichabod-amek,
1SA.4.22	“Agayutem ucurnarqucian unitaa Israel-aaq,” ellii qanertuq, “Agayutem Akqutiin Yaassiiga tegumiin.”
1SA.5.1	Philistine-at teguamegteggu Akqutem Yaassiiga, ayautaat Ebenezer-aamek Ashdod-aamun nunarpameggnun, 
1SA.5.2	agutaat-llu agayuvianun agayutmeng Dagon-aam, elliluku-llu canianun yuguam taum ayuqiin. 
1SA.5.3	Unuayaarmi yuin Ashdod-aam tangrraat Dagon-aam yuguaq ayuqii igtellrullinilria pucikarluni nunamun ciuqerranun 
1SA.5.4	Tau͡gaam makcameng unuakuarmi unuaquan tangrraat Dagon-aam ayuqii yuguaq cali igtellrullinilria ciuqerranun Akqutem Yaassiigan. Maa-i qamiqurra inglugtun-llu tallik navgumalutek iteryaram-llu caniani uitalutek; temii kiimi uitaluni. 
1SA.5.5	(Taumek man'a tekilluku agayulirtai Dagon-aam tamarmeng-llu tuavet agayutulit Ashdod-aami taum nallii amllirluku it'lalriit piyuaviksuunaku-llu.)
1SA.5.7	Tangrramegteki makut waten pilriit, qanertut, “Agayutiin Israel-aam anucimirqecetaaraakut agayutput-llu Dagon-aaq. Akqutem Yaassiiga maancecunairutaput.” 
1SA.5.8	Tua-i ayagceciut kevganek quyurtelluki-llu tamalkuita talliman angayuqrit Philistine-at apluki-llu, “Cakqatarceta Akqutem Yaassiiga Agayutiita Israel-aat pia?”
1SA.5.8	“Aguciu Gath-amun,” taukut kiugut; tua-i ayautaat Gath-amun, allamun cali Philistine-at nunarpiitnun. 
1SA.5.9	Tau͡gaam tuavet tekitellran kinguani, tauna-llu nunarpak 
1SA.5.10	Tua-i ayaucetaat Akqutem Yaassiiga Ekron-aamun, allamun cali Philistine-at nunarpiitnun; tau͡gaam tuavet tekiuyuciatun, yuut qayagpagangartut, “Taitellianiat Akqutem Yaassiiga Agayutiita Israel-aat pia maavet, tuqurqen̄aluta tamamta!” 
1SA.5.11	Tua-i taisqenqigtait imkut Philistine-at angayuqrit tamalkuita qanerluteng-llu, “Ut'ruciu Akqutem Yaassiiga nakmiin uitavianun, tuquavkanritnauraakut ilaput-llu.” Nuniirtuq nunarpak tamarmi Agayutem tamarmeng anucimirqecetaarateng assiitqapiarmek. 
1SA.5.12	Ilait-llu tuqunrilnguut naugiut puvelrianek qaimegteggun yuut-llu qayagaut agayutmeggnun ikayuusqelluteng.
1SA.6.2	yuut taisqait agayulirtet angalkut-llu apluki-llu, “Qaillun piqatarceta 
1SA.6.3	Kiugut, “Ut'ruskuvciu Akqutem Yaassiiga Agayutiita Israel-aat pia, malilirarkaugarci cikiutmek elliinun assiilnguvci akiliutekaatnek. Akqutem Yaassiiga uterrngaituq cikiutmek maliinani. Waten pillerpeciuggun mam'ivkaumaciquci, nallunrirciqaci-llu ca pitekluku anucimirqecetaarturallranek.”
1SA.6.4	“Camek cikiutmek maliliqatarceta?” yuut aptut.
1SA.6.4	Kiugut, “Tallimanek suulutaanek pilinguanek qaimi naullret ayuqaitnek tallimanek-llu cali suulutaanek uugnararuanek, tuaten ataucitaarluki amllertataitnek Philistine-at angayuqrita. Man'a cangerlak taivkaumallruuq tamarpecen̄un taukunun-llu tallimanun angayuqanun. 
1SA.6.5	Pilinguarnarqaaci puvelriit qaimi nautulit uugnararuat-llu ayuqaitnek navguilrianek nunavcen̄i, qigcikutmek-llu pinarqaci Agayutiit Israel-aat. Anucimirqecetaanermek taqsalliaci, agayuteci, nunaci-llu. 
1SA.6.6	Ciin teggevkarciqseciki ircaquci Egypt-aarmiut Pharaoh-m-llu teggevkallruciicetun ircaquteng? Nalluyagucaqunaku qaillun Agayutmun usviirutevkallruciit ayagcetnatkaatnun Israelite-at Egypt-aamek. 
1SA.6.7	Taumek upcici nutaragnek ikamrarraagnek malrugnek-llu kuluviignek atmagcuuciumaksailnguugnek, petuglukek-llu kuluviik ikamrarraagnun ut'rullukek-llu piyagakek ungungssirvigmun. 
1SA.6.8	Teguciu 
1SA.6.9	Murilkelluku-llu ayallra; ayakan tungiinun nunarraam Beth Shemesh-aam, taum nallunairciqaa Agayutiita Israelite-at taivkallrucia man'a cangerlak wangkutnun. Tau͡gaam pinrilkan, tua-i nallunriciiqerput taungunrilucia, tau͡gaam pitsaqevkenani picia.”
1SA.6.10	Pisqumacirmegcetun piut: tegulluteng malrugnek kuluviignek petuglukek-llu ikamragnun, iterrlukek-llu ungungssirvigmun piyagakek. 
1SA.6.11	Elliluku-llu Akqutem Yaassiiga ikamragnun, yaassiigek-llu imalgek suulutaanek avelngaruanek puvneruanek-llu. 
1SA.6.12	Kuluviik-llu nakerrlutek ayagtuk tungiinun Beth Shemesh-aam tumyaraq atauciq aturluku. Qalriagurlutek ayagtuk. Talliman angayuqrita Philistine-at kingunrirturagket Beth Shemesh-aam engelii tekilluku.
1SA.6.13	Taum nalliini yui Beth Shemesh-aam quyurciut mukaarkanek kuignayugmi, alqunaq-llu kiartellermeggni tangrraat Akqutem Yaassiiga. Angnirpagtut-llu tangrramegteggu. 
1SA.6.14	Ikamrak-llu tekituk naucetaarvigmun pikestellegmun angutmun Joshua-mek at'legmek, Beth Shemesh-aarmiumun, arulairtuq-llu tuavet teggalqurpiim nuniinun. Yuut-llu itumtagket muragak ikamrarraak tuqullukek-llu kuluviik ekuavkarlukek-llu ekuagilaucirmegcetun 
1SA.6.15	Levite-at atrartagket 
1SA.6.16	Talliman Philistine-at angayuqrita tangvagait waten pillratni, utertut-llu tuani ernermi Ekron-aamun.
1SA.6.17	Philistine-at tuyuqait talliman suulutaat puvneruat 
1SA.6.18	Cali ayagceciut suulutaanek avelngarnek, ataucitaarluki nunarpagnun talliman Philistine-at angayuqat ataniumakaitnun, tamarkegenka cayailkuciumalriit nunat avatmegteggun-llu casguilnguut nunarraat. Teggalqurpak nunautiini uitalria Joshua-m Beth Shemesh-aarmium, inguqaqellrat 
1SA.6.20	Tua-i angutai Beth Shemesh-aam qanertut, “Kina nangengerngaciqa ciuqerrani 
1SA.6.21	Ayagceciut qaneryartulrianek yuinun Kiriath Jearim-aam qanresqelluki, “Philistine-at utercetaat 
1SA.7.1	Tua-i yuin Kiriath Jearim-aam teguluku 
1SA.7.2	Akqutem Yaassiiga 
1SA.7.3	Samuel-aaq qanertuq Israel-aam yuinun, “Ataam utertarkaukuvci 
1SA.7.4	Tua-i Israelite-at piunrirait agayutnguari Baal-am Astarte-am-llu, agayuaqluteng-llu kiingan 
1SA.7.5	Tua-llu Samuel-aam tamalkuita Israelite-at quyurcesqai Mizpah-mun, qanrulluki, “
1SA.7.6	Tua-i quyurtut tamarmeng Mizpah-mun. Mertarluteng-llu kuvaat elliitekluku 
1SA.7.7	Philistine-at niicameng quyurrniluki Israelite-at Mizpah-mun, talliman Philistine-at angayuqrit anguyagtemeggnek maligluteng curugluki ayagtut. Israelite-at mat'umek niicameng alingqapigtut, 
1SA.7.8	qanerluteng-llu Samuel-aamun, “Piicagturaa 
1SA.7.9	Samuel-aaq-llu tuquciuq qusngiyagarmek ekuavkarluku-llu tamalkuuciatun elliitekluku 
1SA.7.10	Samuel-aaq-llu elliitminek ekuagiinanrani, Philistine-at ciutmun ayagtut curugyarturluteng; tau͡gaam piqerluni 
1SA.7.11	Israelite-at quyurmeng anluteng Mizpah-mek malirqerait Philistine-at tekitenritqerluku Bethcar-aq, tuqulluki tuaten tumemeggni.
1SA.7.12	Samuel-aaq-llu teggalqumek tegutuq, elliluku-llu akuliignun Mizpah-n-kuk Shen-aq-llu, qanerluni-llu, “
1SA.7.13	Tua-i Philistine-at cirlakumaut, 
1SA.7.14	Tamalkuita nunarpiit Philistine-at teguaqellrit akuliigni Ekron-aankuk Gath-aq-llu utercecimaut Israel-aamun, tua-i Israel-aam nunautni tamalkuan piksagutenqiggluku. Uitanqegcicetanguq-llu akuliik Israelite-at Canaanite-at-llu.
1SA.7.15	Samuel-aam atanirturaa Israel-aaq unguvami taktaciatun. 
1SA.7.16	Ayagalallruuq-llu allrakuaqan Bethel-aamun, Gilgal-aamun, Mizpah-mun-llu tamakuni-llu nunani ayuqenrilutait kitugilarai. 
1SA.7.17	Utertelallruuq-llu ataam Ramah-mun nunaminun, cali tuani calilaami picirkiristen͞guluni. Ramah-mi-llu nauciuq ekuavigmek 
1SA.8.1	Ak'allaurtellermini Samuel-aaq, qetunrani picirkiristen͞gurtai Israel-aami. 
1SA.8.2	Ciuqlikaca'ar qetunraa atengqertuq Joel-aamek tunglia-wa Abijah; picirkiristen͞gulutek Beersheba-mi. 
1SA.8.3	Tau͡gaam atamek pilaucia maligtaqunritaak; akimek tau͡gaam unangellerkartek arcaqakaak, taumek ciuniurilartuk cikiutnek elluanrilgurnek picirkiriaqlutek-llu piciuvkenatek.
1SA.8.4	Tua-llu tamarmeng ciuliqagtet Israel-aami quyurtut, ayagluteng-llu Samuel-aamun Ramah-mi, 
1SA.8.5	qanrulluku-llu, “Atam waniwa, ak'allaurtellriaten qetunrarpet-llu pilaucin maligtevkenaku. Taumek, watua ap'ri wangkutnun angayuqamek ataniurtekamten̄ek, angayuqangqerrniartukut, allat nunat pingqerruciicetun.” 
1SA.8.6	Samuel-aam umyugaa nall'artenrituq piteklillratnek angayuqerkameggnek; taumek piicagtuq 
1SA.8.7	-llu qanertuq, “Niicugniki yuut qanellrit tamalkuita elpenun. Elpet qessakenritaatgen; wiinga tau͡gaam qessakaatnga angayuqaqsuumiini.” 
1SA.8.8	Anuqaanemnek Egypt-aamek, unillua allanun agayutnun agayulangut; maa-i-llu ellaita pingaatgen wangnun pilallermeggnek. 
1SA.8.9	Taumek kitak, niicugniki, tau͡gaam caqtaanrilngurmek aarcirturluki nalqigulluki-llu qaillun ellaitnun angayuqrita ayuqucirkaatnek.
1SA.8.10	Samuel-aam qanrutai yuut apcesten̄i angayuqerkameggnek tamalkuitnek 
1SA.8.11	“Waten angayuqerpeci ayuquciiqaaci,” Samuel-aam nalqigutai. “Qetunraci anguyagciciqai; ilait kevgiurciqut anguyaucessuutegni ikamragkeni, ilait anguyagtaini, ilait-llu maryarcesten͞guluteng ikamrain ciunratni. 
1SA.8.12	Ilait atanerruarurciiqai qaunqivkarluki tiissitsaanek (1,000) angutnek, ilait-llu qaunqivkarluki yuinaak malruk qulmek cipluku (50) angutnek. Qetunrarpeci itumtelarciqai naucetaarvii, pinarikan-llu quyurrluki naullret, pililuki-llu caskui aklui-llu ikamrain. 
1SA.8.13	Panici-llu tepkegcaliurten͞gurciiqut elliinun, caliciqut elliinun kenirten͞guluteng, kelipisten͞guluteng-llu. 
1SA.8.14	Teguciqai assinqurrit nunautevci, naucetaarvigpeci, olive-aat-llu napait, atanerruaminun-llu tunluki. 
1SA.8.15	Teguciqai-llu qulngurutait mukaarkautevci wine-arkautevci-llu anguyagtet-llu angayuqritnun allanun-llu atanerruanun tunluki. 
1SA.8.16	Teguciqai-llu pisteci assinqurrait-llu kuluvautevci ciulvautevci-llu, ellminun-llu calivkarluki. 
1SA.8.17	Teguciqai-llu qulngurutait katngautevci, elpeci-llu elliin teguaqsaguciiqaaci. 
1SA.8.18	Tauna pillerkaq tekiskan, qanekluarciquci cumilnguluci angayuqaci pitekluku, imna elpecen̄ek cucukelci, tau͡gaam 
1SA.8.19	Tau͡gaam yuut niicugniyuumiitaat Samuel-aaq, qanerluteng, “Qang'a! Angayuqangyugtukut, 
1SA.8.20	tuaten pikumta wangkuta-llu ayuqniartukut allacetun angayuqauvilegcetun, nakmiin angayuqamten̄ek ataniurterluta ciuliqagcesterluta-llu anguyagyartuqumta callullgucirluta-llu anguyagmi.” 
1SA.8.21	Samuel-aam niicugnii qanellrit tamalkuita tua-i-llu 
1SA.8.22	 kiuguq, “Piyullrat aturru angayuqerkaatnek-llu cikirluki.” Tua-i Samuel-aam qanrutai tamalkuita angutai Israel-aam kingunritnun utercesqelluki.
1SA.9.1	Angucetangqellruuq tukuulriamek maligcestelirluni-llu Kish-amek aterluni, ilakellriarinek Benjamin-aam; qetunraqluku Abiel-am tutgaqluku-llu Zeror-aam, Becorath-am ilain ilakluku, ilakutaqluku ilain Aphiah-m. 
1SA.9.2	Qetunrarluni at'legmek Saul-aamek, tangkegcinaqluni natlugnericaram nalliinlluni. Saul-aaq ilamini tamalkuitni Israel-aami sugtunruluni it'ganermek ataucimek, tangkegcinarqenruluni-llu.
1SA.9.3	Ciulvautain ilait Kish-am ayagalliniata, Saul-aaq pia, “Pistet iliit malikluku yuaryarturki ciulviit.” 
1SA.9.4	Ayagtuk qemililriarakun Ephraim-aam nuniikun-llu Shalishah-m, tau͡gaam nalaqevkenaki; cali ayagtuk nuniikun Shaalim-aam, tau͡gaam ciulviit tamaantenritut. Tua-i-llu cali ayagtuk nunautiikun Benjamin-aam, tau͡gaam cali nalaqevkenaki. 
1SA.9.5	Tekicamek Zuph-am nuniinun, Saul-aam pisten̄i pia, “Uterrnaurtukuk kingunemegnun, atama umyuaqenrirluki ciulviit, wangkuk peng'gangyuaraakuk.”
1SA.9.6	Pista kiuguq, “Uitaqaa! Wani nunarrarmi agayumalriamek angucetangqertuq cakneq qigcikumaluni qanellri tamalkurmeng piciurtelaata. Ullagnaupuk, qanrucuaraakuk nani nataqellerkaatnek ciulviit.”
1SA.9.7	“Ullakumegnegu, camek cikirciqsen̄uk?” Saul-aaq aptuq. “Issratpuk neqtairutuq, camek-llu cikiutekaunanuk, atam-qaa?”
1SA.9.8	Pista kiuguq, “Akicuarmek qerrirlimek pingqertua. Taumek cikiryugngaaqa, elliin qanrutniaraakuk nani nalaqellerkamegnek.”
1SA.9.9+1SA.9.10+1SA.9.11	Saul-aaq kiuguq, “Assirtuq tuaten! Kitak ayagluk.” Tua-i ayagtuk nunarrarmun agayumalriim angutem uitavianun. Mayuinanermegni pengukun nunarrarnun, pairkenguk ayagyuanek arnanek mertalrianek. Aptakek ukut arnat, “Ciunerkamek-qaa apertuagituli uitauq nunarrarni?”
1SA.9.9+1SA.9.10+1SA.9.11	(Tamatum nalliini prophet-aaq pilallruat ciunerkamek ap'ritulimek, taumek kia imum camek apcukuniu Agayun qanlallrulriit, “Ullagnaupuk ciunerkamek ap'rituli.”)
1SA.9.12+1SA.9.13	“Aa-ang,” ayagyuat arnat kiugut. “Tangrriu, ava-i ciungarpetegni. Cukangnaqkuvtek, anguciqertek. Nunarrarnun tekiteqerlutek, anguciqertek. Tekitellruuq ernerpak yuut ekuavkariqataata elliitnek ekuavigmi qemim qaingani. Yuut kelgumalriit nerngaitut tekiskan tau͡gaam, elliin atawaqercetarkaungaku ekuavkaritekaq ciumek. Waniwa ayakuvtek, anguciqertek neryarturluni mayurpailgan qemikun.” 
1SA.9.14	Tua-i Saul-aaq pisten̄i-llu nunarraat tungiitnun ayagtuk, itqanermegnegun-llu nunanun tangrraak Samuel-aaq agiirtelluku tungmegnun agayuvikelallratnun ayagluni.
1SA.9.15	Wani-wa akwauvauluku 
1SA.9.16	“Unuaqu mat'um nalliini taivkariciqua angutmek ilakellriarinek Benjamin-aam; mingukiu atanirturten͞gurrluku yumnun Israel-aanun, elliin-llu anirturciqai Philistine-anek. Tangrramku nangteqellrat yum'a niilluki-llu qayagatait ikayuusqelluteng.”
1SA.9.17	Samuel-aam iigkenun ekngan Saul-aaq, 
1SA.9.18	Tua-i-llu Saul-aam ullagaa Samuel-aaq, ikirtuqam caniantellrani, aptaa-llu, “Qanrusnga nani uitalarta ciunerkarcurta?”
1SA.9.19	Samuel-aaq kiuguq, “Wiinga ciunerkarcurten͞guunga. Mayurtek ciumni agayuvikelallratnun. Wani-wa unuamek nerellgucirarkaungavtegnga. Unuaqu unuakumi kiuciqanka apyutetek tamalkuita tua-i-llu utertellutek. 
1SA.9.20	Imkut-llu ciulviit tamallret amatiini, peng'garcaqunaki; ak'a nalaqumallruut. Tau͡gaam kituuga Israel-aam yuin piyugpakaqengaat? Elpenguuq, elpet atavet-llu nakmiin ilai.”
1SA.9.21	Saul-aaq kiuguq, “Benjamin-aam ilakellriarin ilakaatnga, yuullgutkellriit mikelqurrak'acagiit Israel-aami, wiinga-llu nakmiin ilanka cakegtaunrilqurrauluteng ilakellriani. Ciin, taumek wangnun waten qalarcit?”
1SA.9.22	Tua-i Samuel-aam agutak Saul-aankuk pistii-llu angtuamun enemun aqumevkarlukek-llu stuuluata iquanun kelgumalriit, yuinaq qulmek cipluku (30) aqumgaviatnun. 
1SA.9.23	Samuel-aam kenirta qanrutaa, “Taisgu imna kemek tunelqa elpenun allakaasqelluku.” 
1SA.9.24	Tua-i kenirtem taitaa assinkacagii irupacuum ciuqerranun-llu Saul-aam elliluku. Samuel-aaq-llu qanertuq, “Tangrriu wani-wa allakaumalleq elpet pitekluten. Neriu. Minaumaurallruamken neresqelluku ilagarluki yuut kelellrenka.”
1SA.9.24	Tua-i Saul-aam nerellguciraa Samuel-aaq tuani ernermi. 
1SA.9.25	Agayuvikelallratnek atraameng nunanun, ingliuraat Saul-aaq enem pakmani qaingani,
1SA.9.26	tuani-llu qavartuq.
1SA.9.26	Unuayaarmi Samuel-aam qayagauraa Saul-aaq enem qaingani, “Makluten, ayagcecaaqniamken.” Saul-aaq maktuq, tua-i-llu Samuel-aaq-llu an'uk maliklutek tumyaramun. 
1SA.9.27	Nunat iquatnun tekicamek, Samuel-aam qanrutaa Saul-aaq, “Qanrusgu pista ayaasqelluku ciunemegnegun.” Pistem unitak, Samuel-aaq-llu qanenqigtuq, “Wantauraqaqaa, qanrutniamken Agayutem qanellrinek.”
1SA.10.1	Tua-llu Samuel-aaq tegutuq putiilekaamek olive-aam uquanek kuvluku-llu qamiqurranun Saul-aam, cingarraarluku-llu qanrutaa, “
1SA.10.2	Ernerpak uniskuvnga, pairkengciquten malrugnek angutegnek yaaqsinrilkiini qunguan Rachel-aam Zelzah-mi nuniini Benjamin-aam. Qanruciiqaagten ciulviit yualten ak'a nalaqumallruniluki, taukut-llu atavet peng'gartenrirluki elpenek tau͡gaam peng'gartengluni, aptengluni-llu, ‘Qaillun piqatarcia qetunraqa?’ 
1SA.10.3	Tuaken ayagciquten tekisvivnun qigcignarqellriamun napamun Tabor-ami, tuani pairkengciquten pingayunek angutnek elliiyartulrianek ekuagiluteng Agayutmun Bethel-aami. Iliit ayauciluni pingayunek qusngirngalguyagarnek, iliit-llu tegumiarluni pingayunek kelipanek, pingayuak-llu tegumiarluni qecigmek muirumalriamek wine-amek. 
1SA.10.4	Taukut aryuqutmek piciqaatgen cikirluten-llu malrugnek kelipagnek, taukut ciuniurarkaugaten. 
1SA.10.5	Tua-i-llu ayagciquten Qemianun Agayutem Gibeah-mi, Philistine-at pelatekaumaviatnun. Nunat iteryaraatni pairkengciquten prophet-aanek atralrianek ekuavigmek qemimelngurmek, aturcetaarluteng qelutelegnek, cauyarluteng, cupu'uryara'arluteng, qelutviarluteng-llu lyre-atgun. Yurarluteng qayagpagaluteng tuaten. 
1SA.10.6	Alqunaq 
1SA.10.7	Waten makut pikata, Agayutem pisqellri tamalkuita pikiki. 
1SA.10.8	Ciumkun atrarciquten Gilgal-aamun, tuani ullakumken elliiciqukuk ekualuki elliitnek ilakuyucaram-llu elliitiinek. Tuani ernerni malrunlegni utaqakina tekitellerkamnun qanrutlerkamnun-llu qaillun pillerkarpenek.”
1SA.10.9	Saul-aaq tuigcan uniteqatarluku Samuel-aaq, Agayutem tusvikaa Saul-aaq nutaramek ayuqucimek. Tamarmeng-llu Samuel-aam qanrutkellri elliinun tuani ernermi piciurtut. 
1SA.10.10	Tua-llu Saul-aaq pisten̄i-llu tekicagnek Gibeah-mun, quyungqalriit prophet-aat pairtaat. Alqunaq Agayutem anerneran iluiraa, ilagarluki-llu ilungluni yurartuq qayagpagaluni tuaten. 
1SA.10.11	Yuut ciungani nallunricestain tangrramegteggu waten pivkarluku ilameggnun qanertaagutut, “Qaillun una Kish-am qetunraa pia? Saul-aaq-qaa prophet-aarurtuq?” 
1SA.10.12	Angun-llu taukumiu aptuq, “Makut-mi allat prophet-aat kinkunek atangqerrsukseciki?” Waten man'a qaneq ayagnengqertuq, “Saul-aarung'e'rmi-llu-qaa prophet-aarurtuq?” 
1SA.10.13	Saul-aaq taqngami ilungluni yuranermek qayagpaganermek-llu, ayagtuq ekuavigmun qemimi.
1SA.10.14	Saul-aam angiin tangrramiu pistii-llu aptak, “Nantellrucetek?” “Yuallruapuk ciulviit,” Saul-aam kiugaa. “Nalaqesciigalamegneki, Samuel-aaq ullagluku tangerrsartullruapuk.”
1SA.10.15	“Camek tua-llu qanrutatek?” Saul-aam angii aptuq.
1SA.10.16	“Qanrutaakuk ungungssit nataqumallruniluki,” Saul-aaq kiuguq — tau͡gaam qanrutenritaa angani Samuel-aam qanellranek angayuqrurciiqniluni.
1SA.10.17	Samuel-aam yuut quyurcetai agayuyaasqelluki Mizpah-mi 
1SA.10.18	qanrulluki-llu, “
1SA.10.19	Wiinga Agayutkarpecia, anirtuasceci tamalkuitnek arenqiallugutevcen̄ek piyunailliqutevcen̄ek-llu, tau͡gaam ernerpak qessakavcia apelcirlua-llu cikiisqelluci angayuqerkarpecen̄ek. Kitaki tua-i, quyurci ciuqerranun 
1SA.10.20	Tua-i-llu Samuel-aam atauciuqaqluki ilakellriit taigu'rcetai, 
1SA.10.21	Tua-llu Samuel-aam ilakellriit kinguveqellriarinek Benjamin-aam taivkarai, Matri-m-llu ilai cucukumaut. Tua-i-llu angutait taukut Matri-m ilain ciuvartut ciuqerranun, Saul-aaq-llu Kish-am qetunraa cucukumauq, kiarcaaqaat, nalaqesciigalamegteggu, 
1SA.10.22	aptaat 
1SA.10.23	Tua-i aqvaqurluteng ullagarrluku anutaat Saul-aaq yugnun, maaten piat it'ganermek ataucimek sugtunrullinilria tamalkuitni ilamini. 
1SA.10.24	Samuel-aaq qanertuq yugnun, “Wani-wa una angun 
1SA.10.24	Yuut tamarmeng qayagpagtut, “Akwanun unguvakili angayuqaq!”
1SA.10.25	Samuel-aam nalqigtai angayuqam piyunarqucii caliarkai-llu, tua-i-llu igauluki maktaanun, taukut-llu nek'eggtellrui tanqilriamun uitavigmun. Tua-i-llu yuut utertelluki. 
1SA.10.26	Saul-aaq-llu ayagmiuq uterrluni kinguneminun Gibeah-mun. Pinilriit-llu angutet, Agayutmek ircaqruit agtuumalriit, pillguciraat. 
1SA.10.27	Tau͡gaam ilait cakegtaunrilnguut yuut qanertut, “Qaillun uum angutem assilriamek piciqakut?” Ellaita-llu caunrilkaat Saul-aaq, cikiutnek-llu taitevkenaku.
1SA.11.1	Iraluq cipteqerluku Angayuqam Nahash-am Ammon-aarmium ciuliqagtai anguyagten̄i nunarrarmun Jabesh-aamun nunautiini Gilead-aam kassugulluku-llu. Angutain Jabesh-aam qanrutaat Nahash-aq, “Umyuallguteksagulluta qanra, ciuniurniamteggen atanirturteksagulluten.”
1SA.11.2	Nahash-aq kiuguq, “Umyuallguteksaguciiqamci waten tau͡gaam piarkaukuma: Ikugciqaqa tamarpeci tallirpilirneq iici kiaresngialirluku-llu tamalkuan Israel-aaq.”
1SA.11.3	Ciuliqagtai-llu Jabesh-aam qanertut, “Cikirkut ernernek malrunlegnek ayagceciniartukut qaneryartulrianek qaqilluku nunii Israel-aam. Kia ikayunrilkakut, nutaan wangkutnek tuneniartukut elpenun.”
1SA.11.4	Kevgat qaneryartulriit tekitut Gibeah-mun, Saul-aam uitavianun, qanemciata-llu, yuut qiangartut ciunerkairulluteng. 
1SA.11.5	Saul-aaq tekicarturluni maramek kuluvautminek maligluni, aptuq-llu, “Qaillun piat? Ciin yuut tamarmeng qiagat?” Qanrutaat kevgat qaneryartulriit Jabesh-aamek egmirtellratnek. 
1SA.11.6	Man'a Saul-aam niicaku, Agayutem anerneran iluiraa, qenertem-llu tull'uku. 
1SA.11.7	Malrugnek kuluviignek tegulluni, kepurak itumllukek, kevganun-llu qaneryartulrianun ayagatelluki tamalkuan nuniinun Israel-aam uumek aarcirtuutmek tapirluku: “Kia imum maligtenrilkunikek Saul-aankuk Samuel-aaq-llu anguyagmun waten pimaciqut kuluvautai!”
1SA.11.7	Yui Israel-aam alingut qaillun 
1SA.11.8	Saul-aam quyurtai Bezek-ami: Israel-aamek pilriit yuinaat akimiaq tiissitsaarullruut (300,000). Judah-mek-llu pillret yuinaat qulen tiissitsaat (30,000). 
1SA.11.9	Qanertut kevganun tekitellernun Jabesh-aamek, “Qanruciki yuc'i unuaqu-gguq erneq qukarpailgan anirtuumaciqut.” Yuin Jabesh-aam man'a niicamegteggu, angniqapiartut 
1SA.11.10	qanerluteng-llu Nahash-amun, “Unuaqu wangkutnek tunciqukut elpenun, tua-i piyullerpetun piniarpekut, assirngatellrakun.”
1SA.11.11	Tuani unugmi Saul-aam yun'i avgai pingasuirrluki, unuayaarmi-llu alqunaq tekiarrluteng inglumeng pelatekarviatnun curukarait Ammonite-at. Erenrem-llu qukallra tekiteqerluku nangluki tuqutait. Tuqutenritellrit-llu sagtut, qimagluteng ellmeggnek anagyaaqulluteng.
1SA.11.12	Tua-llu yui Israel-aam qanertut Samuel-aamun, “Nauwa taukut yuut qanellret Saul-aaq wangkutnun angayuqauyunaitniluku? Taiciki wangkutnun, tuqutniaput!”
1SA.11.13	Tau͡gaam Saul-aaq qanertuq, “Yuk atauciunger'mi tuqucimangaituq ernerpak, tua-i-wa mat'umi ernermi 
1SA.11.14	Samuel-aam-llu qanrutai, “Gilgal-aamun ayalta tamamta yuut-llu tamalkuita niitelluki qanrutkenqiggluku-llu Saul-aaq wangkutnun angayuqaqsagulluku.” 
1SA.11.15	Tamarmeng tua-i ayagtut Gilgal-aamun, tuani-llu tanqilriami uitavigmi nallunairaat yuut tamalkuita nallunrirtelluki Saul-aaq angayuqruniluku. Ekuagiut ilakuyutem elliitainek, Saul-aam-llu yuin-llu tamarmeng Israel-aam angnirpautekaat tuaten pillra.
1SA.12.1	Tua-llu Samuel-aaq qanertuq yuinun Israel-aam, “Caliaqellruaqa ellimertuutelci. Cikillruamci angayuqamek atanirturtekarpecen̄ek, 
1SA.12.2	tua-i elliin ciuliqagtarkaurrluci. Tau͡gaam wiinga ak'allaurtua qiilinglua-llu, qetunraanka-llu elpecen̄i uitaluteng. Ciuliqagqurallruamci ayagyuarraanemnek man'a engelkarrluku. 
1SA.12.3	Wani-wa wantua. Picurlallrukuma, picilircia ciuqerrani 
1SA.12.4	Yuut kiugut, “Qang'a, piciuvkenak piksaitavkut wall'u uitacurlagceteksaunata; teguteksaunak-llu camek kitumek.”
1SA.12.5	Samuel-aaq kiuguq, “
1SA.12.5	“Aa-ang, 
1SA.12.6	Samuel-aaq qanenqigtuq, “
1SA.12.7	Kitaki uitaqerci nangengqavigpecen̄i, picilirniamci 
1SA.12.8	Jacob-aaq nakmiin-llu ilani itellratni Egypt-aamun uitacurlagceciimaluteng-llu Egypt-aarmiunek, ciuliaci qayagallruut 
1SA.12.9	Tau͡gaam yuut nalluyagutellruat 
1SA.12.10	Tua-i-llu qayagaluteng 
1SA.12.11	 taivkallrui Gideon-aaq, Barak-aq, Jephthah, kingumek-llu wiinga. Ataucitaarluta anirtullruamceci ingluvcen̄ek, tua-i-llu unguvaluci pengegnailngurmi. 
1SA.12.12	Tau͡gaam taringellerpecen̄i Angayuqamun Nahash-amun Ammon-aarmiumun curukataucirci, qessakellrauci 
1SA.12.13	“Kitak wani-wa angayuqaq cucukellerci; piyuutekellruarci, wani-wa-llu 
1SA.12.14	Ca tamarmi elluarrluni ayagciquq qigcikekuvciu 
1SA.12.15	Tau͡gaam niisnganrilkuvciu 
1SA.12.16	Taumek, uitaurci nangengqavigpecen̄i, tangerrniararci ucurnarqellria 
1SA.12.17	Kinernarqellriim-qaa nalliintenritukut? Tau͡gaam piicagciqua, 
1SA.12.18	Tua-i Samuel-aaq piicagtuq, tuani-llu ernermi 
1SA.12.19	qanertut-llu Samuel-aamun, “Kitaki, piicakaa 
1SA.12.20	“Alingevkenaci,” Samuel-aaq kiuguq. “Mat'umek assiitqapiarmek taqutellrung'e'rpeci, tuigcaqunaci 
1SA.12.21	Maligcaqunaciki piciunrilnguut agayutet; ikayurciigataaci anirturciiganaci-llu, piciunrilameng. 
1SA.12.22	 piciulriamek akqillruuq, elliin-llu taq'lerturluni unisngaitaaci, pillerkiullruami elliin nakmiin yuksagutnaluci. 
1SA.12.23	Wiinga-llu wani-wa, 
1SA.12.24	Niisngaciu 
1SA.12.25	Tau͡gaam taqeksaunaci assiilngirturquvci, elpeci angayuqerci-llu piunriumaciquci.”
1SA.13.1	Saul-aaq allrakungellruuq (yuinarmek qulmek cipluku 30) angayuqaurtellermini, angayuqaullruuq-llu Israel-aami (tayima allrakuni yuinaagni malrugnek 40).
1SA.13.2	Saul-aaq cucuklirtuq pingayunek tiissitsaanek (3,000) angutnek, elliin malruk tiissitsaak (2,000) nunaqliqlukek Michmash-ami, qemililriami-llu nuniini Bethel-aam, ayagtelluki-llu atauciq tiissitsaaq (1,000) maligtevkarluku qetunrani Jonathan-aaq Gibeah-mun, nuniitnun ilakellriartain Benjamin-aam. Ilait-llu angutet Saul-aam utertelluki kingunritnun.
1SA.13.3	Jonathan-aam tuqutaa Philistine-at anguyagtaita atanirturtiit Geba-mi, allat-llu Philistine-at man'a niitaat. Tua-i Saul-aaq ayagceciuq kevganek qayagasqelluki Hebrew-t anguyagmun cupu'uryaraq cupu'urluku tamalkuan sen̄iluku nuniit. 
1SA.13.4	Niitut-llu Israel-aam yui tamarmeng Saul-aamun tuqutniluku Philistine-at atanirturtiit, Philistine-anun-llu cakneq eq'ukniluteng. Yuut tua-i qayagaurun maligtaat pillguciryartuusqelluku Saul-aaq Gilgal-aami.
1SA.13.5	Philistine-at-llu quyurtut anguyallerkameggnun Israel-aam yui; yuinaq qulmek tiissitsaat (30,000) anguyagcuutet akalrialget ikamrat, arvinelgen-llu tiissitsaat (6,000) horse-aalget anguyagtet, anguyagtet-llu qau͡gyaitun imarpiim cen̄iini amllertalriit. Michmash-amun ayagtut, calaralirneranun Bethaven-aam, tuani-llu qavartarluteng. 
1SA.13.6	Tua-i-llu tukniluteng curugait Israel-aam yui, uuqassugartelluki. Ilait Israel-aam yui iirtut qerranernun ukinernun-llu wall'u teggalqut akulaitnun petmignun elakanun-llu; 
1SA.13.7	ilaita qeraraat Jordan-aaq Kuik nunainun Gad-am Gilead-aam-llu.
1SA.13.7	Saul-aaq cali Gilgal-aamlluni, yuut-llu ilai kakavluteng alingem ugaani. 
1SA.13.8	Utaqa ernerni malrunlegni Samuel-aaq, Samuel-aam alerqullruciatun, tau͡gaam Samuel-aaq cali taiksaituq Gilgal-aamun. Kiituan yuut unitengaat Saul-aaq, 
1SA.13.9	tua-llu elliin qanrutai, “Taiciki wangnun ekualuki elliitekat, ilakuyutem-llu elliitai.” Elliin-llu elliitekai ekuavkarluki, 
1SA.13.10	wani-wa-llu taqeqanrakun, Samuel-aaq tekilluni. Saul-aam-llu anluni pairrsaagaa ciuniurluku-llu, 
1SA.13.11	tau͡gaam Samuel-aaq qanertuq, “Callrusit?”
1SA.13.11	Saul-aaq kiuguq, “Yuut unitengellruatnga, elpet-llu taiksaunak taiciqnillerpeni; tamatum-llu avatiini cali, Philistine-at ama-i quyurrluteng Michmash-ami. 
1SA.13.12	Taumek umyuartequa, ‘Philistine-at curukataraatnga wani Gilgal-aami, wiinga-llu piksaunii qaillun ilukegcivkallerkaanek 
1SA.13.13	“Umyugailnguum tau͡gaam piyallratun piuten,” Samuel-aaq kiuguq. “Maligtaqunritan alerquutii 
1SA.13.14	Tau͡gaam watua atanirturinriqatartuten. Narurtellruavgu ellii, 
1SA.13.15	Samuel-aaq-llu ayagtuq Gilgal-amek Gibeah-mun Benjamin-aam nuniinelngurmun. Yuut-llu Gilgal-ami uitalriit maligtaat Saul-aaq ullallrani anguyagten̄i. Gilgal-aamek ayagtut Gibeah-mun nunautiinun Benjamin-aam. Saul-aam yuvrirai anguyagten̄i, tiissitsaam avga yuinarnek tallimanek cipluku (600) amllertaciat nuniinlluni. 
1SA.13.16	Saul-aaq, Jonathan-aaq-llu qetunrani, anguyagtetek-llu arulairtut Geba-mi nunautiini Benjamin-aam; Philistine-at arulaingqaviat Michmash-amlluni. 
1SA.13.17	Philistine-at anguyagtet ayalartut arulaingqavimeggnek uayaariyarturluteng pingasuirrluteng quyungqalriit: atauciin quyungqalriit Ophrah-m tungiinun ayagtut nunautiinelngurmun Shual-am, 
1SA.13.18	allat-llu quyungqalriit tungiinun Beth Horon-aam, allat-llu tuiggluteng tungiinun cetrem caumaluku Zeboim-am Kuignayua yuilquq-llu.
1SA.13.19	Caviliurtetaituq Israel-aami Philistine-at murilken͞gatki Hebrew-t nuussirpagnek narulkarcuutnek-llu cakneq pilisqumavkenaki. 
1SA.13.20	(Israel-aat tua-i ullalarait Philistine-at itumcissuutmeng nuugit, cakicissuuteteng, piqertuutateng, kepliarissuuteteng-llu ipegcaryarturluki; 
1SA.13.21	akiliutii-wa akicuar atauciq piqertuutamek ipegcarikuvet wall'u kapqaqussuutmek, malruk-wa akicuaraak ipegcarikuvet itumcissuutmek cakicessuutmek-llu.) 
1SA.13.22	Taumek ernermi anguyautellratni Israel-aam yuin anguyagtai atauciunger'mi piitelallrulriit nuussirpagnek narulkarcuutnek-llu Saul-aankuk tau͡gaam qetunrani-llu Jonathan-aaq pingqerraqlutek.
1SA.13.23	Philistine-at ayagceciut anguyagten̄ek nayuusqelluku Michmash-ami Tevyaraq.
1SA.14.1	Erenret iliitni Jonathan-aaq qanertuq tan'gaurlurmun saskumi aulukestiitnun, “Qeraqerluk Philistine-at arulaingqaviatnun.” Tau͡gaam Jonathan-aam aatani Saul-aaq qanrutenritaa, 
1SA.14.2	atii uitallruuq pomegranate-anek naugitulim napam aciani Migron-aami, yaaqsinrilkiini Gibeah-m; maligluni tiissitsaam avga yuinarnek tallimanek cipluku (600) anguyagten̄ek. 
1SA.14.3	(Agayulirta tegumialria as'arcen̄aarmek qat'gailitamek Ahijah-ullruuq, qetunraqluku Phinehas-aam tutgaqluku-llu Eli-am, agayulirtiin 
1SA.14.4	Michmash-am Qeraryaraani, Jonathan-aam tumkaani qeraquni Philistine-at pelatekaumaviatnun, malrugnek ipellriignek teggalqurpagtangqertuq, akiqliqlutek qeraryarami: atauciq aterluni Bozez-amek aipaa-llu Seneh-mek. 
1SA.14.5	Aipaa neglirnerani qeraryaram uitaluni, Michmash-aq caumaluku, aipaa-wa ungalalirnerani, Geba caumaluku.
1SA.14.6	Jonathan-aam qanrutaa tan'gaurluq, “Qeraqerluk uitaviatnun agayutailnguut Philistine-at. 
1SA.14.7	Tan'gaurluq kiuguq, “Qaillun piyullerpetun, umyuallguciramken.”
1SA.14.8	“Kitaki,” Jonathan-aaq qanertuq. “Qerarciqukuk Philistine-anun-llu tangertellunuk. 
1SA.14.9	Qanruskakuk utaqasqelluteng ellaita ullagnalunuk, uitaurniartukuk nani uitavimegni. 
1SA.14.10	Tau͡gaam taisqekatkuk, tuaten piniartukuk, tauna nallunailkutauciquq 
1SA.14.11	Tua-i tamarmek tangercetuk Philistine-anun, Philistine-at-llu qanertut, “Tang atam! Hebrew-t ilait anelriit igten̄ek iirvimeggnek!” 
1SA.14.12	Tua-llu qayagaurtut Jonathan-aamun tan'gaurlurmun-llu, “Wavet mayuqertek! Qanerkangqertukut elpetegnun!”
1SA.14.12	Jonathan-aam qanrutaa tan'gaurluq, “Maligesnga. 
1SA.14.13	Jonathan-aaq mayurtuq tuaken tevyaramek aurrluni, tan'gaurluum-llu maligtaa. Jonathan-aam curukarai Philistine-at iqurqelluki-llu, tan'gaurluum-llu tuqurqelluki. 
1SA.14.14	Ciuqlirmi tuani tuqurqillermegni Jonathan-aaq tan'gaurluq-llu tuquciuk yuinaam (20) nuniini angutnek nunam acre-aam avgan iluani. 
1SA.14.15	Tamarmeng Philistine-at nunarrarnelnguut alingniurtut cakneq; uayaaristet anguyagtet-llu uitavimeggni uulgata'artut alingem ugaani; nuna pekluni, angtuamek-llu ciunerkairulluteng.
1SA.14.16	Saul-aam anguyagtain murilkellriit Gibeah-mi nunautiini Benjamin-aam tangrrait Philistine-at aqvaqualriit uunguciinateng. 
1SA.14.17	Tua-i Saul-aam qanrutai anguyagten̄i, “Naaqiciki anguyagtet nallunairluku-llu kina catailucianek.” Tuaten piameng nallunriraat Jonathan-aaq tan'gaurluq-llu saskuin ayagacestiit cataitellinilriik. 
1SA.14.18	“Taisgu as'arcen̄a'ar qat'gailitaq wavet,” Saul-aaq qanertuq Ahijah-mun agayulirtem̄un. (Tuani ernermi Ahijah-m ayautellrua ciunratgun Israel-aam yuin.) 
1SA.14.19	Saul-aam-llu qalarusnginanrani agayulirta, uunguciirutellrat Philistine-at arulaingqaviatni arcariinartuq, taumek Saul-aam qanrutaa, “Pillerkartaituq apelcillerkaanek 
1SA.14.20	Tua-i ellii anguyagten̄i-llu ciutmun ayagtut anguyagyarturluki Philistine-at, calluutellriit ellmeggnun uunguciitem ugaani. 
1SA.14.21	Hebrew-t ilait, Philistine-anun ilautellret maligutellret-llu qavartarviatnun, cimirinqigtut ilimeggnek ilaksagullukek-llu Saul-aankuk Jonathan-aaq-llu. 
1SA.14.22	Ilait, iirumallret qemiini Ephraim-aam, niitut Philistine-at qimaganiluki, tua-i ellait-llu ilautut curugluki-llu Philistine-at, 
1SA.14.23	callugluteng ayagtut kiturluku Bethaven-aaq. Tuani ernermi 
1SA.14.24	Israelite-at piniatut kaigluteng tuani ernermi, tua-i-wa Saul-aaq, piciuluni akqillermikun, pisqutmek taqutellruan: “Aniqlaan kitumun imumun tuciiquq nerelriamun neqmek ernerpak akinaurpailegma inglumnun.” Taumek kina nereksailnguq camek ernerpak. 
1SA.14.25	Tamarmeng tekitut napalilriamun nataqulluteng-llu evegtaat neqaitnek tamiini cailkami. 
1SA.14.26	Napalilria tamana yuilqurmiutarmek paatakaarrlainauluni, tau͡gaam kina atauciunger'mi nerenrituq ilarriinek tua-i-wa tamarmeng alinguryuameng Saul-aam akeqnerrlugutiinek. 
1SA.14.27	Tau͡gaam Jonathan-aam niitellrunritaa atani akeqnerrlugtellrani yuut aniqlaatmek; taumek yagtaa tegumiani muraggak, kapulluku-llu evegtat eniitnun, neraa-llu yuilqurmiutaq paatakaaq. Egmian-llu wanirpak ayuqucia assiriqertuq. 
1SA.14.28	Tau͡gaam anguyagtet iliita qanrutaa, “Tamamta kaigem piniacetaakut, tau͡gaam atavet akeqnerrlugtellruakut qanerluni-llu, ‘Umyuarrlugciun tull'i kitumun imumun neqmek nerelriamun ernerpak.’”
1SA.14.29	Jonathan-aaq kiuguq, “Assiitqapiarmek-llu atamni taqupaa yumten̄un! Tangerciu qaillun pitalriamek assiriqertellra ayuqucima nerngama evegtaat neqaitnek! 
1SA.14.30	Qaillun-kiq pitalriamek assinrullruyarta ernerpak yumta nerellrukunegteki neqet tegulteng cirlaklermeggni ingluput. Nutaan-kiq qaillun amllertalrianek Philistine-anek tuqucillruyartat!”
1SA.14.31	Tuani ernermi Israel-aam yuin cirlakellruit Philistine-at, anguyagluteng ayagluteng Michmash-amek Aijalon-aaq tekilluku. Wani-wa-llu tua-i Israel-aam yui piniatqapiarangluteng kaigem ugaani, 
1SA.14.32	tua-i-llu curukarait tegulteng inglumeggnek, teguluki-llu qusngit kuluviit-llu, pilagait tuani, nerluki-llu kemgit augtuumaita. 
1SA.14.33	Saul-aaq-llu qanrutaat, “Tangerrluku, yuut assiilngirtut 
1SA.14.34	Allamek-llu ellimeqlirtuq: “Yuut akuliitnun ullagaluki qanruciki wavet taicesqelluki kuluvautait qusngiutait-llu. Wani tuqurqekaugait nerluki-llu; assiilngirarkaunritut 
1SA.14.35	Saul-aaq nauciuq ekuavigmek 
1SA.14.36	Saul-aam qanrutai anguyagten̄i, “Atrarluta curugnauput Philistine-at unugmi, teglegiluki erqaarvianun, tamalkuita-llu tuqulluki.”
1SA.14.36	“Kiiki assiryuklerpetun pii,” ellait kiugut.
1SA.14.36	Tau͡gaam agayulirta qanertuq, “Ciumek Agayun apelcirraarnaurput.”
1SA.14.37	Tua-i Saul-aam kangiiturvikaa Agayun, “Curuglaki-qaa Philistine-at? Cirlakutmek-qaa cikirciqerpekut?” Tau͡gaam Agayun tuani ernermi kiunrituq. 
1SA.14.38	Tua-llu Saul-aaq qanertuq ciuliqagtaitnun yuut, “Tailuci wavet nallunrirnaurci ca assiilnguq atuumallrucianek ernerpak. 
1SA.14.39	Akqiunga unguvalriakun 
1SA.14.40	Tua-llu Saul-aam qanrutai, “Tamarpeci nangerci yaavet, Jonathan-aaq-llu wangkuk wavet nangerciiqukuk.”
1SA.14.40	“Assirngatellrakun elpenun pii,” ellait kiugut.
1SA.14.41	Saul-aaq qanertuq 
1SA.14.42	Tua-llu Saul-aaq qanertuq, “Nalimegnek cucuklirci qetunraqa Jonathan-aaq wall'u wiinga.” Jonathan-aaq-llu cucukumauq. 
1SA.14.43	Tua-llu Saul-aam aptaa Jonathan-aaq, “Callrusit?”
1SA.14.43	Jonathan-aaq kiuguq, “Nerqallruunga evegtaat neqaitnek muraggarkun tegumiamkun. Kitaki waniwa, upingaunga tuqullerkamnun.”
1SA.14.44	Saul-aaq qanertuq, “Agayutem tuquskilia tuqutaunrilkuvet!”
1SA.14.45	Tau͡gaam yuut qanertut Saul-aamun, “Jonathan-aaq-qaa, uumek angtuamek cirlakutmek anagkengucetellra Israel-aam, tuqutauqatartuq? Qang'a! Akqiukut unguvalriakun 
1SA.14.46	Taum kinguani, Saul-aam maligtenrirai Philistine-at, utertut-llu nakmiin nunautmeggnun.
1SA.14.47	Saul-aam angayuqaurtellmi Israel-aanun kinguani, anguyagai ingluni tamaita: Moab-am yui, Ammon-aam, Edom-aam-llu, angayuqri Zobah-m, Philistine-at-llu. Nani tamiin anguyagaqami cirlakilartuq. 
1SA.14.48	Anguyallruuq alingunani cirlakellruluki-llu Amalek-aam yui. Anaulluki-llu Israel-aam yui tamalkuitnek curugtaitnek.
1SA.14.49	Saul-aam qetunrai ukuullruut Jonathan-aaq, Ishvi, Malchishua-wa. Alqaqliat paniin aterluni Merab-amek, kinguqlia-wa Michal-aaq. 
1SA.14.50	Nulirra-wa Ahinoam-aaq, pania Ahimaaz-am; anguyagtain-wa atanirturtiit elliin ilurii Abner-aaq, qetunraa elliin angiin Ner-am. 
1SA.14.51	Saul-aam atii Kish-aaq Abner-aam-llu atii Ner-aq qetunraqellruak Abiel-aam.
1SA.14.52	Unguvallmi taktaciatun, Saul-aam tukniluni anguyaallrui Philistine-at. Taumek nallunrirqami angutmek pinilriamek alinguraranrilngurmek-llu, anguyagtem̄inun ilautelallrukai.
1SA.15.1	Samuel-aaq qanertuq Saul-aamun, “Wiinga wani-wa 
1SA.15.2	Anucimirqecetaaqatarai Amalek-aam yui ciuliarita inglukellruitki Israel-aam yui Egypt-aamek taillratni. 
1SA.15.3	Ayagci curugluki-llu Amalek-aam yui piunrinqegcaarluki-llu cait tamalkuita. Carraungraan uitaciiyaqunaci; tamalkuita tuqulluki angutet, arnat, mikelnguut, mikelnguyagaat-llu; kuluviit, qusngit, qulugnelget ungungssit, ciulviit-llu.”
1SA.15.4	Saul-aam quyurtai anguyagten̄i yuvrirluki-llu Telem-aami: yuinaulliniut qulen tiissitsaat (200,000) anguyagtet Israel-aamek qulen-wa tiissitsaat (10,000) Judah-mek. 
1SA.15.5	Tua-i-llu ellii anguyagten̄i-llu ayagtut Amalek-aam nunarpiinun utaqaluteng-llu alangiilluki curukallerkameggnek kuignayugmi. 
1SA.15.6	Ayagceciuq-llu aarcirtuutmek Kenite-anun yuinun, yuut taukut ciuliarita assirluki ilaliullrukait Israel-aam yui taillratni Egypt-aamek: “Ayagci unilluki Amalekite-at, tapqulluci tuqutenritniamci.” Tua-i Kenite-at ayagtut.
1SA.15.7	Saul-aam cirlakai Amalek-aam yui, callugluki Havilah-mek ayagluni Shur-aaq tekilluku, calaralirnerani Egypt-aam; 
1SA.15.8	elliin-llu teguaqaa Angayuqaq Agag-aq Amalek-aarmiu unguvaluku tuqulluki-llu yuut tamalkuita. 
1SA.15.9	Tau͡gaam Saul-aam anguyagten̄i-llu uitataat Agag-am unguvii tuqutevkenaki-llu assinqurrait qusngit kuluviit-llu, assinqurrait kuluvayagaat qusngiyagaat-llu, wall'u allat assilriit; kiingan piunrirait atuungailnguut wall'u caungailnguut.
1SA.15.11	“Pinqigcuumiraunga angayuqrurtellemnek Saul-aaq; wangnek tuigtuq alerquutenka-llu narurrluki.” Samuel-aaq-llu qenertuq, unugpak-llu takumcuca'artuq 
1SA.15.12	Unuayaarmi ercan ayagluni kiarcarturaa Saul-aaq. Niituq-llu Saul-aaq ayallruniluku nunarrarmun Carmel-aamun, tuani-llu naucillrulliniuq nallunailkutamek ellminek umyuaqluni, tua-i-llu Gilgal-aamun ayagluni. 
1SA.15.13	Samuel-aam ullagaa Saul-aaq, ciuniuraa-llu elliin, qanerluni, “
1SA.15.14	Samuel-aaq aptuq, “Ciin-mi, niicia kuluviit nepaitnek qusnginek-llu?”
1SA.15.15	Saul-aaq kiuguq, “Anguyagtem̄a tegukengalqait Amalek-aam yuinek. Uitatellruit qusngit kuluviit-llu assinqurrait elliiteknaluki ekualuki 
1SA.15.16	“Arulaiqaqaa,” Samuel-aam qanrutaa, “qanrutniamken camek 
1SA.15.16	“Qanrusnga,” Saul-aaq qanertuq.
1SA.15.17	Samuel-aaq kiuguq, “Elpenek umyuartequteng'e'rpet cakegtauvkenak, ciuliqagtekaatgen ilakellriartain Israel-aam. 
1SA.15.18	ayagcetellruaten-llu ellimerrluten piunriisqelluki taukut umyuarrliqpialriit Amalek-aam yui. Qanrutellruaten anguyagluki tamalkuita tuqutesqelluki. 
1SA.15.19	Ciin-mi, tua-i, niitenriciu? Ciin avula'allrusit tukuutnek, taqulluten-llu quyakenrilkiinek 
1SA.15.20	“Maligtaqullruaqa 
1SA.15.21	Tau͡gaam anguyagtem̄a tuqutellrunritait assinqurrit qusngit kuluviit-llu tegulteng; tailluki tau͡gaam maavet Gilgal-aamun elliiteknaluki ekualuki 
1SA.15.22	Samuel-aaq qanertuq, “Naliak 
1SA.15.23	Ingluliurutlek elliinun cangallrunrituq angalkiyaratun, ucuryagcaraq-llu assiilngiryarauluni agayutngualiyaratun. Taumek qessakngavgu 
1SA.15.24	“Aa-ang, assiilngillruunga,” Saul-aaq qanertuq. “Narurtellruaqa 
1SA.15.25	Watua tau͡gaam kaigaunga, au͡g'arisgu assiilnguqa maligglua-llu utertellemni, agayuniartua 
1SA.15.26	“Maliggluten uterrngaitua,” Samuel-aaq kiuguq. “Qessakellruan 
1SA.15.27	Tua-llu Samuel-aaq tuigtuq ayakatarluni, tau͡gaam Saul-aam tegua ulikutaakun, allegtuq-llu. 
1SA.15.28	Samuel-aam qanrutaa, “
1SA.15.29	Israel-aam ucurnarqelria Agayutii iqluyuituq umyualinqigcuunani-llu. Yuunginaraunrituq — umyuani-llu cimiyuinaku.”
1SA.15.30	“Assiilngirtua,” Saul-aaq qanertuq. “Tau͡gaam caunrilkenritqaqia tangvallratni ciuliqagtaita yuut Israel-aam-llu yuin. Utertellemni maligesnga agayuniartua 
1SA.15.31	Tua-i Samuel-aam maligtaa, Saul-aaq-llu agayuuq 
1SA.15.32	“Taiciu Angayuqaq Agag-aq wangnun,” Samuel-aaq qanertuq. Agag-aq elliinun taiguq, uuleggluni alingluni, umyuarteqluni, “Qatlinarqellriatun-llu ayuqvaa tuquqatallermi!” 
1SA.15.33	Samuel-aaq qanertuq, “Nuussirpagpet amlleret aanaulriit irniariucetellruciatun, waniwa aanan irniariuciiquq.” Kepuraa-llu Agag-aq tumaumanrirluku ekuaviim ciuqerrani Gilgal-aami.
1SA.15.34	Tua-i-llu Samuel-aaq ayagtuq Ramah-mun, Angayuqaq-llu Saul-aaq kinguneminun uterrluni Gibeah-mun. 
1SA.15.35	Samuel-aam-llu unguvallmi taktaciatun tangenqigtenritaa angayuqaq; tau͡gaam angniilutek'laraa. 
1SA.16.2	“Qaillun tuaten piciqsia?” Samuel-aaq aptuq. “Saul-aam niiskuniu man'a tuquciiqaanga!”
1SA.16.3	Unayaqniaran Jesse ekuagillerkamun, qanruciiqamken qaillun pillerkarpenek. Uqumek mingugniaran angayuqrurrluku angun pisqumalqa.”
1SA.16.4	Samuel-aaq piuq 
1SA.16.5	“Aa-ang,” ellii kiuguq. “Taigua elliiyarturlua ekuagilua 
1SA.16.6	Tekicameng, Samuel-aam tangrraa Jesse-m qetunraa Eliab-aaq umyuarteqluni-llu, “Una angun wani nangengqalria 
1SA.16.7	Tau͡gaam 
1SA.16.8	Tua-llu Jesse-m qayagauraa qetunrani Abinadab-aq tailluku-llu Samuel-aamun. Tau͡gaam Samuel-aaq qanertuq, “Qang'a, cali una 
1SA.16.9	Tua-i Jesse-m taitaa Shammah-q. “Qang'a, cali una 
1SA.16.10	Tuaten piurluni Jesse-m taitai malrunlegen qetunrani Samuel-aamun. Samuel-aaq-llu qanertuq elliinun, “Qang'a, 
1SA.16.11	Tua-llu aptaa, “Cali-qaa allanek qetunrangqertuten?”
1SA.16.11	Jesse kiuguq, “Kinguqlikacaangqertut, tau͡gaam tayima qusnginek qaunqiuq.”
1SA.16.11	“Aqvavkarru,” Samuel-aaq qanertuq, “Elliitekngaitarput ekuagarkaq taivailgan.” 
1SA.16.12	Tua-i Jesse-m taisqevkaraa. Tauna tangkegcinarquq, calrunani yun'erraq, iik-llu qevlialutek. 
1SA.16.13	Samuel-aam olive-aam uqua tegua mingugluku-llu David-aaq anelgutain ciuqerratni. Egmian-llu 
1SA.16.15	Elliin pistain qanrutaat, “Nallunritarput anernerrlugmun Agayutmek kingunelegmun nangteqevkaucin. 
1SA.16.16	Taumek ellimerkut kiarrniartukut angutmek aturcetaaryugngalriamek qelutelegmek harp-amek. Anernerrluk tuskan elpenun, angun tauna aturcetaarniartuq, elpet-llu ataam canrirciquten.”
1SA.16.17	Saul-aam ellimerrai, “Yuarucia angutmek aturcetaayulriamek tailluku-llu wangnun.”
1SA.16.18	Nayurtain iliit qanertuq, “Jesse nunarriini Bethlehem-aam qetunrangqertuq aturcetaayulimek. Cali-llu alingura'arpek'nani tangkegcinaqluni-llu, anguyagtekegtaar, puqigluni-llu. 
1SA.16.19	Tua-i Saul-aaq ayagceciuq kevganek Jesse-mun qanresqelluki, “Taivkarru qetunraan David-aaq, qaunqituli qusnginek.” 
1SA.16.20	Jesse-m ayagcetaa David-aaq Saul-aamun malilirluku piyagarmek qusngirngalngurmek, ciulvagmek atmirluku kelipanek, qecik-wa caqun wine-amek muirumaluni. 
1SA.16.21	David-aaq tekituq Saul-aamun kevgiullerkani-llu ayagnirluku. Saul-aam cakneq assikaa nakmikaa-llu ellii saskuminun ayagacisten͞gurcesqelluku. 
1SA.16.22	Tua-llu Saul-aaq ayagceciuq kevgamek Jesse-mun qanerluni, “Assikaqa David-aaq. Maani uitavkarru caliamni.” 
1SA.16.23	Tuaken ayagluni, anernerrluk Agayutmek kingunelek tut'aqan Saul-aamun, David-aam aqvaluku qelutelek harp-aq aturcetaalartuq. Anernerrluk-llu ayalartuq, Saul-aam-llu ayuqucia assiriluni ayuqucimitun-llu ayuqliriluni.
1SA.17.1	Philistine-at quyurtut Socoh-mun anguyakatarluteng, nunarrarmun Judah-melngurmi; pelatekiurtut Ephes Dammim-aamek at'legmun, Socoh-m Azekah-m-llu akuliinelngurmun. 
1SA.17.2	Saul-aaq Israel-aam-llu yui quyurtut pelatekiurluteng-llu Elah-m Kuignayuani, tuani-llu uptut anguyakatarluki Philistine-at. 
1SA.17.3	Philistine-at caniqliqu'urluteng nangertut qemimun Israel-aam-llu yui akilirneranun, akuliitni-wa kuignayuk.
1SA.17.4	Angun at'lek Goliath-aamek, nunarpiinek Gath-am, an'uq Philistine-at pelatekaumaviatnek inglukarcurluni Israel-aat yuin iliitnek. It'ganret qulngunritaraat cipluku sugtutauq 
1SA.17.5	aturluni punernermek qat'gailitamek uqamaltaluni usperet yuinaat arvinlegen talliman-wa (125) punernermek-llu qamiqurriryailkutmek. 
1SA.17.6	Iruk-llu cali akngircailkuterlutek punernermek capkutamek, tegumiarluni-llu punernermek narulkarcuutmek tusgani agaluni. 
1SA.17.7	Narulkautaa ellegtaluni muragtaatun 'lumarrissuutem muriim, cavik-llu cingilga akimiarnek (15) uspernek uqamaltaluni. Anguyagta-wa ciunrakun ayalria tegumiaqluku capkutaa. 
1SA.17.8	Goliath-aam nangerrluni qayagpagai Israel-aam yui, “Caliceci maani, upingaluci anguyagmun? Wii Philistine-augua, elpeci Saul-aam pistaini! Cucuklirci iliitnek anguyagtevci callugtekamnek. 
1SA.17.9	Anagkengluni tuquskanga, pisteksaguciiqerpecikut wangkuta; tau͡gaam wii anagkenglua tuquskumku, elpeci pisteksaguciiqamceci. 
1SA.17.10	Wani-wa wanirpak ingluliisqua Israel-aam yuin anguyagtainun. Alingura'arpek'naci cucukliisqamci kitumek callugtekamnek!” 
1SA.17.11	Saul-aam anguyagten̄i-llu man'a niitellermeggni, alingqapiartut.
1SA.17.12	David-aaq qetunraqellrua Jesse-m, Ephrathite-auluni Bethlehem-aamek Judah-mi. Jesse qetunrangqellruuq pingayunlegnek, Saul-aam-llu angayuqrullran nalliini, ak'a angukaraurlu'urrluni. 
1SA.17.13	Kinguqliqellriit pingayun qetunrain maligtellruat Saul-aaq anguyagmun. Amaqliat Eliab-aaruluni, kinguqlia-wa Abinadab-aq, pingayuak-wa Shammah-q. 
1SA.17.14	David-aaq kinguqliqacagauluni, pingayun-llu anngani Saul-aami uitallratni, 
1SA.17.15	David-aaq ut'rartaqluni Bethlehem-aamun pilallruuq, atami ungungssii auluksarturluki.
1SA.17.16	Goliath-aam ingluliisqelluni Israel-aam yui piurallrui unuakut atakut-llu tamalkuita erenret yuinaak malruk (40) aturluki.
1SA.17.17	Erenret iliitni Jesse qanertuq David-aamun, “Ayauten avganek puckam kelipimalrianek mukaarkanek ukunek-llu qulnek kelipanek, cukangnaqluten ayautniaten anelgutevnun pelatekaumaviatni. 
1SA.17.18	Ukut-llu cali ayaulluki qulen cheese-aat atanirturtiitnun. Kangingnaurniaran qaillun amaqlirpet ayuquciat ut'rulluten-llu camek nasvagarkarpenek nallunairluku tangellruciit assirluteng-llu piciit. 
1SA.17.19	Angayuqaq Saul-aaq, anngaten, allat-llu tamarmeng Israel-aam yui, Elah-m Kuignayuani anguyagluki Philistine-at.”
1SA.17.20	David-aaq makcara'artuq unuaquan, allamek-llu qaunqescirluki qusngit, teguluki neqet, ayagtuq Jesse-m ellimerruciatun. Tekituq pelatekaumaviatnun Israel-aam yui anuraqanratgun anguyallerkameggnun, qayagauraluteng anguyagcuutmek. 
1SA.17.21	Philistine-at Israel-aam-llu yuin anguyagtai nek'ameggnun nangertut anguyakatarluteng, atunem caumalluteng. 
1SA.17.22	David-aam unitai neqet atanerruamun qaunqestiitnun aklut, aqvaqurluni-llu anguyallerkaata engeliinun, ullagluki anngani, aptai qaillun ayuquciitnek. 
1SA.17.23	Qalarusnginanrani, Goliath-aaq ciuvartuq Israel-aam-llu yuinek inglukarcurluni ciungani pilaucirmitun. David-aam-llu niitaa. 
1SA.17.24	Israel-aam yuin tangrramegteggu Goliath-aaq, aqvaqurluteng qimagaut alingqapiarluteng. 
1SA.17.25	“Atam tangerqerru!” ilameggnun qanertaarutut. “Niiciu unayaqutii calluusqelluni! Angayuqaq Saul-aaq akqillruuq angtuamek akilirciqniluku kina imna tuqutestii; tunciqaa-llu panini kassuucesqelluku, taum-llu atiin ilai akiliqurautnek akilicivkarngaunaki.”
1SA.17.26	David-aam aptai angutet mallgesken̄i, “Camek nunuliutengqerciqa angun uum Philistine-am tuqucestii petuirluku-llu Israel-aaq mat'umek kasngunarqellriamek? Kituuga-llu una agayumanrilnguq Philistine-aq narurciyugngalria anguyagtainek unguvalriim Agayutem?” 
1SA.17.27	Qanrutaat-llu qaillun pimallerkaanek angun tuqucestii Goliath-aam.
1SA.17.28	Eliab-aam, David-aam anngaan, niitaa David-aaq angutet qalarutellrani. Qenqerrutaa David-aaq qanerluni-llu, “Calisit maani? Kia aulukaki qusngiten yuilqumi? Elpet elisngakugtaalalriami! Kiingan taiguten tangvagyarturluki callulriit!”
1SA.17.29	“Qaillun-mi-tanem waniwa pisia?” David-aaq aptuq. “Camek-qaa ap'arcesciigatua?” 
1SA.17.30	Tuiggluni-llu allamun angutmun tuaten cali aptaa, uumikuaqan tua-i aptaqan, kiutiit ayuqurluni.
1SA.17.31	Ilaita angutet niitaa qanellra David-aam, qanrutaat-llu Saul-aaq, elliin-llu taisqevkaraa. 
1SA.17.32	David-aaq qanertuq Saul-aamun, “Elpet Ucurnarqellriami, kina alingenrilli uumek Philistine-amek! Ullagluku wiinga callugyarturciqaqa.”
1SA.17.33	“Qang'a,” kiuguq Saul-aaq. “Qaillun elpet callugyarciu? Tan'gaurluuguten, ellii-llu anguyagten͞gumallruluni yuurqaanerminek!”
1SA.17.34	“Elpet Ucurnarqellriami,” David-aaq qanertuq, “Wii atama qusngii qaunqelaranka. Iliini yugtutuli wall'u taqukaq ayauciaqan qusngiyagarmek, 
1SA.17.35	kingunrakun maligtelaraqa, curukarluku-llu, anirtularaqa qusngiyagaq. Yugtutulim-llu wall'u taqukam caukanga, qecugmigluku tuqluakun kaugtuarulluku tuqutelaraqa. 
1SA.17.36	Tuqucillrurtua yugtutulinek taqukanek-llu, tuaten-llu piyugngaaqa una agayumanrilnguq Philistine-aq, caunrilkilria anguyagtainek unguvalriim Agayutem. 
1SA.17.37	 aviutellruanga yugtutulinek taqukanek-llu; aviuciiqaanga-llu uumek Philistine-amek.”
1SA.17.37	“Kitaki,” Saul-aaq kiuguq, “Ayii, 
1SA.17.38	Tunaa-llu elliin nakmiin qat'gailitani David-aamun atuusqelluku: punerneq qamiqurri'iryailkun, ellia David-aam qamiqurranun, paltuugluku-llu akngircailkutmek. 
1SA.17.39	David-aam nemrutaa Saul-aam nuussirpii qat'gailitam qainganun, piyuangnaqluni, tau͡gaam pisciigatuq, tamakunek atuneq elisnganrilamiu. “Callugciigatua makunek aturlua,” qanertuq Saul-aamun. “Waten pineq elisnganritaqa.” Tua-i tamalkuita yuugai. 
1SA.17.40	Tegua qusngiliurcuun ayaruni tegulluni-llu tallimanek manigcetellrianek teggalqunek kuiggaarmek ekluki-llu qemaggviminun. Elluqautni upingaluku, an'uq pairrsaagluku Goliath-aaq.
1SA.17.41	Philistine-aq piyuaguq tungiinun David-aam, capkutami tegumiaqestii ciunermikun piyuavkarluku. Canimelliinarluni, 
1SA.17.42	tangrramiu-llu mecikluku David-aaq, umyuamikun cakneq caunrilkaa tan'gaurluqegtaaraungan. 
1SA.17.43	Qanertuq-llu David-aamun, “Cassuutngua tamana muragaq? Qimugten͞guyukarpenga-qaa?” Qayagaurauq-llu aniqlaatnek agayutminek David-aamun. 
1SA.17.44	“Kitaki,” kiikirturaa David-aaq, “tuneniarqa temen yaqulegnun ungungssinun-llu neresqelluku.”
1SA.17.45	David-aaq kiuguq, “Ullagarpenga nuussirpagluten, narulkautarluten, cavigmek-llu nuulegmek narulkarcuuterluten, tau͡gaam wiinga ullagamken atrakun 
1SA.17.46	Mat'umi ernermi 
1SA.17.47	tamarmeng-llu maanelnguut tangerciqaat 
1SA.17.48	Goliath-aaq ataam piyuaguq David-aam tungiinun, David-aaq-llu cukamek aqvaqurtuq Philistine-at anguyagmun upingalriit tungiitnun callugyarturluku. 
1SA.17.49	Kauluku qemaggvini anciuq teggalqumek, tauna-llu elluqautaa Goliath-aamun. Nall'artaa cunguakun qupluku ilqurra, Goliath-aaq-llu iquuq pucikarluni nunamun. 
1SA.17.50	Tua-i, nuussirpagmek aturpek'nani, David-aam cirlakluku tuqutaa Goliath-aaq elluqautmek teggalqumek-llu caskirluni! 
1SA.17.51	Aqvaqurluni ullagartaa, canianun-llu nangerrluni, tegua Goliath-aam nuussirpii caquanek, qamiqurra-llu kepaa tuqulluku.
1SA.17.51	Philistine-at tangrramegteggu anamacestem̄eng tuqucia, qimagluteng ayagtut. 
1SA.17.52	Anguyagtain Israel-aam Judah-m-llu qayagpagaluteng aqvaqurluteng maligtait Gath-aq tekilluku ikirtuqainun-llu Ekron-aam. Philistine-at iqulartut akngiringalriit tumyaram mengliinun ayalriim Shaaraim-amun, tekilluku Gath-aq Ekron-aaq-llu. 
1SA.17.53	Tua-llu Israel-aam yui utercameng malirqallermeggnek Philistine-at, uayaaraat qavartarviat. 
1SA.17.54	David-aam-llu teguluku Goliath-aam qamiqurra ayautaa Jerusalem-aamun, tau͡gaam Goliath-aam saskui elliin avaliqai pelatekamini.
1SA.17.55	Tua-llu Saul-aam tangllerminiu David-aaq callugyartullrani Goliath-aaq, aptaa Abner-aaq, anguyagtem̄i atanirturtiit, “Abner-aaq, kia au͡gna qetunraqau?”
1SA.17.55	“Nalluaqa,” Abner-aam kiugaa.
1SA.17.56	“Kitak ayagluten nallunringnaqiu,” Saul-aam ellimerraa.
1SA.17.57	Tua-i-llu David-aaq utercan pelatekaumavigmun tuquqaarluku Goliath-aaq, Abner-aam ullautaa Saul-aamun. David-aam cali ang'aqluku Goliath-aam qamiqua. 
1SA.17.58	Saul-aam aptaa, “Tan'gurraaq, kia qetunraqaten?”
1SA.17.58	“Wiinga qetunraqaanga kevgarpet Jesse-m Bethlehem-aamek,” David-aaq kiuguq.
1SA.18.1	Saul-aankuk David-aaq-llu qalarutlermegnek qaqiutuk. Taum kinguani, Saul-aam qetunraa Jonathan-aaq yugnikutmek imanguq David-aamun keneksagulluku-llu ellmitun pitarrluku. 
1SA.18.2	Saul-aam avaliqsagutaa David-aaq tuaken ernermek ayagluni utercetevkenaku-llu kingunranun. 
1SA.18.3	Jonathan-aaq akqiuq nangyuilngurmek yugnikutmek David-aamun cakneq kenkellni pitekluku. 
1SA.18.4	Yuugaa ulikutaq atuqengani tunluku-llu David-aamun, tapeqluku qat'gailitani cali-llu nuussirpani, urluvni, naqugutni-llu. 
1SA.18.5	David-aaq piluaqerluni pilallruuq tamalkuitni caliaqsartullmini Saul-aam ayagcetaqani, taumek Saul-aam atanerruarurtellrukii anguyagtem̄inun. Mat'umek quyatengqertut tamarmeng Saul-aam atanerruari anguyagtai-llu.
1SA.18.6	David-aaq uterrnginanrani tuquqaarluku Goliath-aaq anguyagtet-llu uterrnginanratni tamarmeng, arnat nunainek Israel-aam anluteng pairrsaagaat Angayuqaq Saul-aaq. Aturluteng angnirnarqellrianek yuarutnek, yurarluteng, aturcetaarluteng-llu tambourine-anek lyre-anek-llu. 
1SA.18.7	Angnillermeng nalliini arnat aturtut, “Saul-aaq tuqucillruuq tiissitsaanek (1,000), tau͡gaam David-aaq qulnek tiissitsaanek (10,000).” 
1SA.18.8	Saul-aam man'a assikenritaa, cakneq-llu qenngenguq. Qanertuq, “David-aaq pillruniat qulnek tiissitsaanek (10,000), tau͡gken wiinga kiingan tiissitsaanek (1,000). Piinanermeggni-llu angayuqrurciiqaat waniwa!” 
1SA.18.9	Taumek ciknayagutaa paqnakengluku-llu David-aaq tuaken ernermek ayagluni.
1SA.18.10	Unuaquan anernerrluum Agayutmek kingunelgem iluiraa Saul-aaq, qanpagauq-llu enemini usviirutellriatun. David-aaq aturcetaartuq qelutelegmek harp-amek, unuaquaqan pilaucirmitun, Saul-aam-wa tegumiaqurqii narulkarcuun. 
1SA.18.11	“Ussukcauciiqaqa qacarnermun,” Saul-aaq umyuartequq, malrurqugnek-llu narulkaraa; tau͡gaam David-aaq avitaqluni.
1SA.18.12	Saul-aam alikaa David-aaq 
1SA.18.13	Taumek Saul-aam ayagcetaa ataniurten͞gurrluku-llu tiissitsaanun (1,000) anguyagten̄un. David-aam anguyagten̄i ciuliqagtelarai anguyagmi 
1SA.18.14	piluaqerrlainarluni-llu callmini tamalkuitni, 
1SA.18.15	Saul-aam tanglaraa David-aam piluaqerallra alikevsiangluku-llu. 
1SA.18.16	Tau͡gaam tamarmeng yuut Israel-aami Judah-mi-llu kenkaat David-aaq piluaqerluni ciuliqagten͞gullra pitekluku.
1SA.18.17	Tua-i Saul-aaq qanertuq David-aamun, “Wani-wa alqaqliq panika Merab-aq. Tunciqaqa elpenun nuliqsagucesqelluku elpenun kevgiuresqellua uluryaunak piciuluten-llu anguyagten͞guluten, inglulirluki-llu 
1SA.18.18	David-aaq kiuguq, “Kituungama nakmiin-llu ilanka-llu caungata nengaugaurteqatarcia Angayuqamun?” 
1SA.18.19	Tau͡gaam pillerkaq tekican Merab-am tunumallerkaa David-aamun, tunumallruuq Adriel-aamun Meholah-rmiumun.
1SA.18.20	Saul-aam panian Michal-aam, kenegyagutaa David-aaq, Saul-aam-llu niitellerminiu man'a, ilukegcitkaa. 
1SA.18.21	Saul-aaq umyuartequq, “Tunciqaqa Michal-aaq David-aamun; elliikun napceciiqaqa, tuqutauniartuq Philistine-atgun.” Taumek aipiriluni Saul-aaq qanertuq David-aamun, “Nengauksaguciiqamken.” 
1SA.18.22	Ellimerrai atanerruani kiimelulluku qalarucesqelluku David-aaq waten qanrulluku, “Angayuqam ilukegcitkaaten atanerruarin-llu assikaatgen; waniwa assirciquq elpet kassuuskuvgu pania.”
1SA.18.23	Tua-i mat'umek qanrutaat David-aaq, ellii-llu kiuguq, “Angtuamek takarnarqelriaruuq nengaugurtellerkaq angayuqamun, angtuaruuq wangtun arrsaulriamun camek-llu takarnarqutailngurmun.”
1SA.18.24	Pistet-llu qanrutaat Saul-aaq David-aam qanellranek, 
1SA.18.25	Saul-aam-llu ellimerrai David-aaq qanrucesqelluku: “Kiingan tua-i angayuqam piyuutekaa elpenun nulirruciisqelluku nulirkaa Philistine-at nuugillritnek yuinarnek tallimanek (100), akinaurutekluku ingluminun.” (Waten Saul-aaq picirkillruuq David-aaq tuqutausqelluku Philistine-atgun.) 
1SA.18.26	Saul-aam atanerruarin egmirtaat David-aamun Saul-aam qanellra, David-aaq-llu angniqapiartuq umyuaqegciluni angayuqamun nengaugurteqatallerminek. Unuaqu kassuuteqatarluni, 
1SA.18.27	David-aaq anguyagten̄i-llu ayagluteng tuquciut qulnek yuinarnek (200) Philistine-anek. Nuugillrit-llu agutai angayuqamun naaqluki-llu takuani, nengauksagucesqelluni. Tua-i Saul-aam tun'arkaurtaa panini Michal-aaq kassuucarakun David-aamun.
1SA.18.28	Saul-aam taringaa nallunailngurmek 
1SA.18.29	Taumek alikevsiangaa David-aaq ingluku'urluku-llu unguvallmi taktaciatun.
1SA.18.30	Philistine-at anguyagtait tailartut callugluteng-llu, tau͡gaam anguyalteng tamalkuan David-aaq piluaqanruuralartuq tamalkuitni Saul-aam allani atanerruarini. Tamana-llu pitekluku David-aaq neq'ayaraurtuq.
1SA.19.1	Saul-aam qanrutaa Jonathan-aaq qetunrani tamalkuita-llu atanerruani, upniluni tuqutnaluku David-aaq. Tau͡gaam Jonathan-aam assikqapiararaa David-aaq, 
1SA.19.2	taumek elliin qanrutaa, “Atama tuquituraaten. Mulngakekina unuaqu unuakumi; iiqina nallunarqellriamun natmun tuantaurluten-llu. 
1SA.19.3	Ayagciqua nangerrlua-llu atama caniani naucetaarvigmi iirumavigpeni, qanerciqua-llu elpenek elliinun. Camek nallunriquma nallunriceciiqamken.”
1SA.19.4	Jonathan-aam nanraraa David-aaq Saul-aamun qanerluni-llu, “Picurlagmek caliyaqunak kevgarpenun David-aamun. Ellii picurlagmek taquteqaqsaituq elpenun; pairrluku tau͡gaam, ca tamalkuan pillra angtuaruluni ikayuutnguuq elpenun. 
1SA.19.5	Unguvani qevellrua tuqutellerminiu Goliath-aaq, 
1SA.19.6	Saul-aaq ilumunqaartuq Jonathan-aam qanellranek akqiluni-llu 
1SA.19.7	Tua-i Jonathan-aam qayagauraa David-aaq qanrulluku-llu canek tamalkuitnek pillernek; tua-i-llu ullaulluku Saul-aamun, David-aam-llu kevgiuraa angayuqaq ciungani pillrucimitun.
1SA.19.8	Anguyak-llu Philistine-at inglukluki ayagninqigtuq. David-aam curugai cirlakuurateng-llu qimagtut.
1SA.19.9	Erenret iliitni anernerrluum 
1SA.19.10	Saul-aam David-aaq ussukcaucessaagyaaqaa qacarnermun narulkautmikun, tau͡gaam David-aaq avituq, narulkaun-llu qacarnermun kapulluni. David-aaq-llu qimagluni anagtuq.
1SA.19.11	Tuani cali unugmi Saul-aaq ayagceciuq anguyagten̄ek David-aam enii murilkesqelluku tuqucesqelluku-llu unuaqu unuakumi. Michal-aam, David-aam nulirran, aarcirturaa, “Atakurpak qimanrilkuvet, unuaqu tuqumaciquten.” 
1SA.19.12	Atrartaa egalerkun, qimagluni-llu anagtuq. 
1SA.19.13	Tua-llu tegulluni enemelngurmek agayutnguamek, ellia inglermun, putuskaq-llu qusngirngalnguut melquitnek pilimalria qamiquan nalliinun elliluku, patuluku-llu. 
1SA.19.14	Saul-aam-llu anguyagtain tailuteng aqvallratgu David-aaq, Michal-aam qanrutai naulluuniluku. 
1SA.19.15	Tau͡gaam Saul-aam utercetai ellaitnek tangrresqelluku David-aaq. Elliin ellimerrai, “Akigarluku ingelrikun wangnun taiciu, tuqutniarqa.” 
1SA.19.16	Itertut-llu ellait nataqluku-llu enemiutaq agayutnguaq inglerni putuskaq-llu qusngirngalnguut melqurritnek piliaq qamiquan nalliini. 
1SA.19.17	Saul-aam aptaa Michal-aaq, “Ciin picirkartuyarucia waten ingluka-llu ayagtelluku?”
1SA.19.17	Arnaq kiuguq, “Qanellruuq tuquciiqnilua ikayunrilkumni anagtelluku.”
1SA.19.18	David-aaq anagtuq ayagluni-llu Samuel-aamun Ramah-mi qanrutaa-llu canek tamalkuitnek Saul-aam ellminun pillrinek. Tua-i Samuel-aaq-llu ayagtuk Naioth-aamun tuantaurlutek-llu. 
1SA.19.19	Saul-aaq-llu qanrutaat David-aaq Naioth-aametniluku Ramah-mi. 
1SA.19.20	Ayagceciuq-llu anguyagten̄ek qillerrluku tegustekainek. Tangertut quyungqalrianek prophet-aanek yuralrianek qayagpagaluteng-llu, Samuel-aamek ciuliqagterluteng. Tua-llu Agayutem anerneran nuvai Saul-aam anguyagtai, ellait-llu cali yurangut qayagpagaluteng-llu. 
1SA.19.21	Mat'umek Saul-aaq niicami, cali kevganek ayagceciuq, taukut-llu cali ellait yurangut qayagpagaluteng-llu. Ayagcecinqigtuq-llu pingayiriluni, taukut-llu tuaten cali piut. 
1SA.19.22	Tua-i-llu ellii ayagtuq Ramah-mun. Tekicami-llu elakarpagmun Secu-mi, apyutkak nanluciagnek Samuel-aankuk David-aaq-llu qanrutaat-llu Naioth-aametnilukek. 
1SA.19.23	Ayainanrani ellii-llu anerneran Agayutem iluiraa, yuranguq-llu qayagpagaluni tuaten Naioth-aaq tekilluku. 
1SA.19.24	Aturani yuugai yurarluni-llu qayagpagaluni Samuel-aam takuani, inangqaluni-llu matarmi tuani ernermi unugpak-llu. (Man'a ayagneqaa waten qanlallrata, “Saul-aaq-llu-qaa prophet-aarurtuq?”)
1SA.20.1	Tua-llu David-aaq qimagtuq Naioth-aamek Ramah-mi ullagluku-llu Jonathan-aaq. “Camek pillrusia?” ellii aptuq. “Camek picurlagmek atullrusia? Camek picurlagmek pillrusia aatavnun tuquituutekaanek?”
1SA.20.2	Jonathan-aaq kiuguq, “Agayutem piyuutekenritaa tuqullerkan! Aatama qanrut'laraanga canek tamalkuitnek pillerminek, arcaqalrianek wall'u arcaqanrilengraata, man'a-llu wangnun iirumasngaitaa. Piciunritqapiartuq!”
1SA.20.3	Tau͡gaam David-aaq kiuguq, “Aatavet nallunritqapiararaa qaillun pitalriamek elpenun assikuciqa, umyuamikun-llu taqutellruuq qaillun piqatallminek nallunrircessngaunak, tua-i-wa cakneq akngirterpagciqngavet. Piciulriamek qanertua elpenun unguvalriakun 
1SA.20.4	Jonathan-aaq qanertuq, “Piyullerpenek wii piciqua caungraan.”
1SA.20.5	“Unuaqu piyaraqaa Nutaram Iralum Nerevkaritem,” David-aaq qanertuq, “nerellgucirarkaugaqa-llu angayuqaq. Tau͡gaam cangalkenrilkuvgu, ayaglua iirumaciqua naucetaarvigni atakurnatkaanun yaaliaku. 
1SA.20.6	Atavet elpekekaku estuulumtenriluciqa, qanruskiu taqsuarirlua kaigavikellruniluten cukangnaqlua kingunemnun utercuglua Bethlehem-aamun, pillerkaq tekican pinariaqan ekuavkarilallerput wangkuta tamamta ilakellriani. 
1SA.20.7	Qanqan, ‘Canrituq,’ Assirciqua; tau͡gaam qenqerreskan, nallunriciiqan cumiggluni elliinun wii akngircuucia. 
1SA.20.8	Uumek niigarteqernga, pegtevkenaku-llu takarnarqellria akqutellren wangnun. Tau͡gaam pinarqutengqerquma, elpet tuquskia. Ciin atavnun ullaucarcia tuqutausqellua?”
1SA.20.9	“Umyuarteqsunaitaaten mat'umek!” Jonathan-aaq kiuguq. “Nallunrilkumku-qaa atamnun cumiggluni akngirtengnaqucia, qanrucanritamken?”
1SA.20.10	Tua-llu David-aaq aptuq, “Kia-mi nallunriceciiqanga atavet kiukaten qenerrluni?”
1SA.20.11	“Ayakarnaurtukuk naucirivignun,” Jonathan-aaq kiuguq. Tua-i ayagtuk, 
1SA.20.12	Jonathan-aam-llu qanrutaa David-aaq, “
1SA.20.13	Akngirtengnaqerkaukaten, 
1SA.20.14	Unguvakuma-llu, pegcaqunaku umyugailkartevkenak akqutellren piciuluten-llu wangnun pikina; tau͡gaam tuqukuma, 
1SA.20.15	manimakiu wangnun piciuluten pillren nakmiin ilamnun akwarpak. 
1SA.20.16	akqutelpuk atunem navgumanrilkili. Navgumakan, 
1SA.20.17	Pulenglluni Jonathan-aam David-aaq akqivkaraa ellii kenkesqelluni, Jonathan-aam kenekngamiu David-aaq ellmitun pitarrluku. 
1SA.20.18	Tua-llu Jonathan-aam qanrutaa, “Unuaqu Nutaram Iralum Nerevkaritekngaku, cataitellren nallunaiciiquq uitanrilkuvet neryarami. 
1SA.20.19	Amatiiku cataitellren nallunaiciiquq arcaqerluni; taumek ayii tuavet iirviklerpenun ciungani, iirluten-llu tunuatnun teggalqut qalliqellriit tuani. 
1SA.20.20	Nutaan tauna pitgarciqaqa pingayunek pitegcautnek, iingaaquqellriatun. 
1SA.20.21	Tua-llu qanruciiqaqa kevgaqa kiarcartuusqelluki. Waten qanruskumku, ‘Tangerrluku, pitegcautet ukalirnerpeni uitaut; aqvaki,’ taum nallunairciqaa aarnailucia elpenun anyugngacin-llu. Piciulriamek qanertua unguvalriakun 
1SA.20.22	Tau͡gaam qanruskumku, ‘Pitegcautet akilirnerpeni uitaut,’ ayakina, tua-i-wa 
1SA.20.23	Imna-llu atunem akqutlerpuk, 
1SA.20.24	Tua-i David-aaq iirtuq naucetaarvignun. Nutaram Iralum Nerevkaritiini, Angayuqaq Saul-aaq neryarturtuq 
1SA.20.25	aqumluni-llu nek'elallerminun qacarnerem canianun. Abner-aaq canianun aqumuq, Jonathan-aaq-llu akianun aqumuq estuulumi. David-aam uitavia yuunani, 
1SA.20.26	Saul-aaq-llu camek qanenrituq tuani ernermi, tua-i-wa umyuarteqngami, “Qaillun imna piuq, piciryaraq aturluku menuitenrituq.” 
1SA.20.27	Unuaquani Iralum Nutaram Nerevkaritiin, David-aam enekelallra cali yuituq, Saul-aam-llu Jonathan-aaq apluku, “Ciin David-aaq taiksaita neryarturluni akwauvaq ernerpak-llu?”
1SA.20.28	Jonathan-aaq kiuguq, “Taqsuarirluni pillruanga ayagcecesqelluni Bethlehem-aamun. 
1SA.20.29	‘Ayagcessnga,’ ellii qanellruuq, ‘nakmiin ilama angnirluteng atuqataatgu ekuagiluteng kalukaryaraq nunani, anelgutma-llu ellimellruanga tuancesqellua. Taumek, yugnikek'ngaqkumken, ayagcessnga tangerrnianka ilakutanka.’ Tamatumek picirluni aqumllermini estuuluvni uitanrituq.”
1SA.20.30	Saul-aam qenqerrutaa Jonathan-aaq qanrulluku-llu, “Inglucitellruuq ukvertuvkenani-llu aanan! Wani-wa nallunriraqa ingluarvikucia David-aaq kasngunariuten elpenek aanan tapeqluku! 
1SA.20.31	Nalluan-qaa David-aaq unguvaluku angayuqaurcesciigalucin mat'umun nunamun? Wanirpak taicarturru maavet — ellii tuqutnarqaa!”
1SA.20.32	“Ciin tuquarkauga?” Jonathan-aaq aptuq. “Callrua?”
1SA.20.33	Tuaten pian, Saul-aam narulkaraa narulkarcuutminek Jonathan-aaq tuqutnaluku, Jonathan-aam-llu taringaa ataminun ilumun cumiggluni tuqucuucianek David-aaq. 
1SA.20.34	Jonathan-aaq nang'e'rtuq estuulumek qenerrluni tuani-llu ernermi camek nerevkenani — erenran aipani Nutaram Iralum Nerevkaritem. Cakneq umyuarniurutkaa David-aaq, Saul-aam-wa tua-i assiitellriakun qanrutekngaku. 
1SA.20.35	Unuaquan unuakumi Jonathan-aaq ayagtuq naucetaarvigmun tangerrsarturluku David-aaq, pillerkiullrucirmegtun. Malilirluni tan'gaurlurmek 
1SA.20.36	qanrutaa-llu, “Aqvaqurluten yuarniaten pitegcautet pitgautarkanka.” Tan'gaurluq akvaqurluni ayagarcan, Jonathan-aaq pitgartuq ciunranun. 
1SA.20.37	Tan'gaurluum tekicaku pitegcautem tusvillra, Jonathan-aam qayagpagaa, “Pitegcaun ava'antuq! 
1SA.20.38	Tuani nangerngaurpek'nak! Kiiki!” Tan'gaurluum tegua pitegcaun uterrluni-llu angayu­qa­minun, 
1SA.20.39	nalluluku camek iqungqerrucia; kiimek Jonathan-aankuk David-aaq-llu nalluvkenaku. 
1SA.20.40	Jonathan-aam tunai saskuni tan'gaurlurmun qanrulluku-llu ut'rucesqelluki nunanun.
1SA.20.41	Tan'gaurluq ayaumarian, David-aaq nangertuq qalliqellriit teggalqut tunuatnek, ciisqumiggluni palurtuq kegginaminek nuna agturluku pingayurqunek-llu ciktaarluni. Tamarmek Jonathan-aaq-llu qialutek cingautellermegni; David-aam angniitellra arcaqanruluni Jonathan-aami. 
1SA.20.42	Tua-llu Jonathan-aaq qanertuq David-aamun, “Agayutem nayurliten. 
1SA.21.1	David-aaq ayagtuq agayulirtem̄un Ahimelech-aamun Nob-ami. Ahimelech-aaq an'uq uuleggluni pairrsaagluku apluku-llu, “Ciin maavet taisit kiivet?”
1SA.21.2	“Taigua angayuqam ellimerranga,” David-aam kiugaa. “Qanrutellruanga kitumun nallunriisqevkenaku ca pitekluku taivkaucini. Malinka qanrutellruanka nani quyurtellerkamten̄ek. 
1SA.21.3	Wanirpak canek avalingqercit? Cikirnga tallimanek kelipanek canek-llu allanek pingqerrutacirpetun.”
1SA.21.4	Agayulirta qanertuq, “Kelipapianek piitua, kiingan tanqilrianek kelipanek; teguyugngaaten maliten ukaqvaggun arniuqsailkata.”
1SA.21.5	“Piksailnguut-wa,” David-aaq kiuguq. “Malinka piciryarat aturluki menuitelartut natmun-llu ayacuarangramta; maa-i arcaqerluteng ellimerrumallemten̄i pinarqelriamek!”
1SA.21.6	Tua-i agayulirtem cikiraa David-aaq tanqilrianek kelipanek, kiingan kelipautengqerrami elliitngullernek Agayutmun, au͡g'arluki qigcignarqellriamek estuulumek cimillritnek nutaranek kelipanek.
1SA.21.7	(Saul-aam qusngiliurtain ciuqliat, Doeg-aaq, Edom-aarmiu, nall'arulluni tamaantellruuq tuani ernermi, agayumacikun caliarkani caliaqsartuumaluku.)
1SA.21.8	David-aaq qanertuq Ahimelech-aamun, “Narulkarcuutengqertuten-qaa wall'u nuussirpagmek wangnun cikiuteksugngakevnek? Angayuqam ellimerrutiin ayagarcecanga patakarlua pillerkaitellruunga aqvallerkamnek narulkarcuuteka wall'u allamek saskumek.”
1SA.21.9	Ahimelech-aaq kiuguq, “Nunaqliqaqa nuussirpii Goliath-aam Philistine-am, tuqutellerpet Elah-m Kuignayuani; tunuantuq as'arcen̄araam qat'gailitam, nemrusngaluni 'lumarrarmun. Piyukuvgu, teguu, kiimi saskuuguq maani.”
1SA.21.9	“Taisgu,” David-aaq qanertuq. “Allamek assinranek nuussirpagmek pitaituq nani.”
1SA.21.10	Tua-i David-aaq ayagtuq, qimagauluni Saul-aamek, ayagluni-llu Angayuqamun Achish-amun Gath-armiumun. 
1SA.21.11	Angayuqam atanerruari qanertut Achish-amun, “Una-qaa David-aarunrituq, angayuqaulria nunamini? Una imuuguq arnat atuutekellrat, yurarluteng, ‘Saul-aaq tuqucillruuq tiissitsaanek (1,000), tau͡gaam David-aaq tuqucillruuq qulnek tiissitsaanek (10,000).’”
1SA.21.12	Qanellrita cakneq agturaat David-aam ayuqucia, alinguryukapiartuq-llu Angayuqamek Achish-amek. 
1SA.21.13	Taumek David-aaq avatiitni uitaaqami, umyugairusngualanguq usvillugtellriatun-llu ayuqliriluni nayumiqangnaqaqatni; igaqtaraqluni-llu nunarpiim ikirtuqainun nuiqluni tuaten ungaminun. 
1SA.21.14	Tua-i Achish-aq qanertuq atanerruaminun, “Atam tangerqerru! Angun una usvillugtuq! Ciin taiceciu wangnun? 
1SA.21.15	Amllenritut-qaa ak'a usvillugtellriit avatemni? Ciin allamek taiceci paayaartekamnek usvillugtellriamek maani nakmiin enemni?”
1SA.22.1	David-aaq qimagtuq nunarpiinek Gath-am ayagluni-llu qerranqumun yaaqsinrilkiini nunarraam Adullam-aam. Anelgutain nakmiin-llu ilain niicamegteggu tuanetniluku ullagaat. 
1SA.22.2	Yuut pikegtakumanrilnguut wall'u akiilngulget wall'u narrlagcimalriit ullagaat, nuniini yuinaat yuinaat (400) angutet quyurmeng, ciuliqagteksagutaat-llu.
1SA.22.3	David-aaq ayagtuq tuaken Mizpah-mun Moab-ami qanerluni-llu angayuqranun Moab-am, “Kitaki aataka aanaka-llu uitavkaqerkek elpeni nallunrirnatkamnun qaillun Agayutem piqatallra wangnun.” 
1SA.22.4	Tua-i unitak angayuqaagni angayuqranun Moab-am, tuantaurtuk-llu David-aam iirumallran taktaciatun qerranqumi.
1SA.22.5	Tua-llu prophet-aaq Gad-aq taiguq David-aamun qanerluni-llu, “Maani uitanrilu; patagmek ayii nuniinun Judah-m.” Tua-i David-aaq an'uq ayagluni-llu napainun Hereth-aam.
1SA.22.6	Caqerluni Saul-aaq Gibeah-metellruuq, aqumgaluni napam tamarisk-amek atellgem aciani qemim qaingani, narulkarcuutminek tegumiarluni, tamarmeng-llu atanerruari nangengqaluteng avatiini. Qanrutaat-llu David-aam anguyagtain-llu nanluciat nallunrirniluku, 
1SA.22.7	qanertuq-llu atanerruaminun, “Niicugnici, yuini Benjamin-aam! Umyuartequci-qaa David-aamun cikirnayukluci naucetaarvignek wine-arkat-llu naucetaarviitnek tamarpeci, atanerruarurrluci-llu anguyagtem̄inun? 
1SA.22.8	Tamana-qaa pitekluku aassaqluci camek picirkiurtuci wangnun? Atauciunger'mi ilavci qanrutenritaanga wiinga nakmiin qetunraqa taqutniluku ililirarkaurrluku David-aaq? Kia atauciunger'mi umyuarniurutkenritaanga wiinga wall'u qanrutevkenii David-aaq, nakmiin anguyagtem̄a iliit, wanirpak waniwa yuarniluku pillerkamek tuqutnalua, qetunramnun-llu eguaqurniluku.”
1SA.22.9	Doeg-aaq tuani nangerngallruuq Saul-aam atanerruari ilagarluki, ellii-llu qanertuq, “Tangellruaqa David-aam ullallraku Ahimelech-aaq qetunraa Ahitub-aam Nob-ami. 
1SA.22.10	Ahimelech-aam aptellrua 
1SA.22.11	Tua-i-llu Angayuqam Saul-aam taisqaa agayulirta Ahimelech-aaq tamalkuita-llu ilakutai, taukut cali agayulirten͞gulriit Nob-ami, taigut-llu elliinun. 
1SA.22.12	Saul-aaq qanertuq Ahimelech-aamun, “Niicugni, Ahimelech-aaq!”
1SA.22.12	“Wani-wa, angayuqamaa,” ellii kiuguq.
1SA.22.13	Saul-aam aptaa, “Ciin elpetek David-aaq-llu aassaqlutek picirkiurcetek wangnun? Ciin neqnek cikillrusiu nuussirpagmek-llu, apelciucilluku-llu Agayutmun? Tua-i waniwa ingluksagutaanga utaqaluni-llu qaku arenqikallrani tuqutnalua!”
1SA.22.14	Ahimelech-aaq kiuguq, “David-aaq piciunqurrauguq atanerruarpeni! Nakmiin nengaukan, atanerruaqluku ciuqliuluni nakmiin nayurtevnun, quyinrulriamek-llu takaqumaluni takarnarqellriami atanruvigmi. 
1SA.22.15	Aa-ang, apelciutelaraqa Agayutmun, nutaan-llu pivkenaku. Man'a-llu aassaqlunuk picirkiurnillrat, Elpet Ucurnarqellriami, piciliyunarqenritarpenga wiinga wall'u nakmiin ilama iliit. Wiinga camek nalqapiartua mat'um waten pilriim tungiinun!”
1SA.22.16	Angayuqaq qanertuq, “Ahimelech-aaq, elpet tamalkurmeng-llu ilakutaten tuqunarquci.” 
1SA.22.17	Tua-llu qanertuq nayurten̄un canimini nangengqalrianun, “Tuquciki 
1SA.22.18	Tua-i Saul-aaq qanertuq Doeg-aamun, “Elpet tuquski!” —Doeg-aam-llu tamalkuita tuqutai. Tuani ernermi tuquciuq yuinaat cetaman tallimanek cipluku (85) agayulirten̄ek piyunarquciliumaluteng as'arcen̄araam qat'gailitam aturyugngastainek. 
1SA.22.19	Saul-aam-llu tamalkuita yui Nob-am, nunarpiita agayulirtet, tuqurqevkarai: angutet arnat-llu, mikelnguut anqiiyagaat, kuluviit, ciulviit, qusngit-llu — tamarmeng tuqucimaut.
1SA.22.20	Tau͡gaam Abiathar-aq, Ahimelech-aam qetunrain iliit, ayakartuq, ayagluni-llu ilaksagutaa David-aaq. 
1SA.22.21	Qanrutaa qaillun Saul-aam tuqurqillranek agayulirtainek 
1SA.22.22	David-aam qanrutaa, “Tuani ernermi tangllemni Doeg-aaq, nallunritellruaqa nallunailngurmek Saul-aaq qanrutarkaucianek. Taumek wiinga pinarqelriaruunga tuqutaullratnun tamarmeng ilakutarpet. 
1SA.22.23	Wangnetauraa alingyaqunak-llu. Saul-aam tamamnuk tuqucugaakuk, tau͡gaam wangni pengegnaiciiquten.”
1SA.23.1	David-aaq niituq Philistine-anun anguyagniluku nunarrii Keilah-m tegliurluteng-gguq tuaten quyurrnerra'arnek mukaarkanek. 
1SA.23.2	Tua-i apelciraa 
1SA.23.2	“Aa-ang,” 
1SA.23.3	Tau͡gaam David-aam anguyagtain qanrutaat, “Wangkutnun alingnarqellriit amllertut maani Judah-mi; nutaan arcaqanruciquq ayakumta Keilah-mun anguyagyarturluki Philistine-at anguyait.” 
1SA.23.4	Tua-i David-aam cali apelcinqigtaa 
1SA.23.5	David-aaq tua-i anguyagten̄i-llu ayagtut Keilah-mun anguyaluki-llu Philistine-at; tuqutait amlleret ungungssiutait teguluki-llu. Tuaten tua-i David-aam anirturaa tauna nunarraq.
1SA.23.6	Abiathar-am qetunraan Abimelech-aam ayakarluni ilautellermini David-aamun Keilah-mi, ang'aqellrua as'arcen̄aar qat'gailitaq.
1SA.23.7	Saul-aaq-llu qanrutaat David-aaq ayagniluku Keilah-mun, qanertuq-llu, “Agayutem pinimnun ellia. David-aaq ellminek naptuq tailuni casgulegmun nunarrarmun asvairquciumalriamek ikirtuqalegmun.” 
1SA.23.8	Tua-i Saul-aam qayagaurai anguyagten̄i anguyagyartuusqelluki, piyualuki ullaasqelluku Keilah-q kassugulluki-llu David-aaq anguyagtai-llu.
1SA.23.9	David-aam niicami Saul-aamun curukatarniluni, qanertuq agayulirtem̄un Abiathar-amun, “Wangnun taisgu as'arcen̄aar.” 
1SA.23.10	Tua-i-llu David-aaq qanerluni, “
1SA.23.11	Yuin-qaa Keilah-m tunciqaatnga Saul-aamun? Ilumun-qaa Saul-aaq taiciquq, niitellrucimtun? 
1SA.23.12	“Yuin-llu-qaa Keilah-m tunciqai anguyagtenka wiinga-llu Saul-aamun?” David-aaq aptenqigtuq.
1SA.23.12	“Piciqut,” 
1SA.23.13	Tua-i David-aaq anguyagten̄i-llu tiissitsaam avga yuinarnek tallimanek cipluku (600) nuniini amllertalriit, quyurmeng egmian Keilah-mek ayagtut arulaiqsaunateng. Saul-aam-llu niicami David-aaq ayakarniluku Keilah-mek, taq'itaa pillerkiullni.
1SA.23.14	David-aaq uitaurtuq iirumaluni qemililriami nunami, yuilqumi Ziph-am yaaqsinrilkiini. Saul-aam yuarturalaraa, tau͡gaam Agayutem tuneksaitaa David-aaq elliinun. 
1SA.23.15	David-aam elpekaa Saul-aamun tuqutengnaqucini.
1SA.23.15	David-aaq Horesh-aami uitauq, yuilqumi Ziph-am yaaqsinrilkiini. 
1SA.23.16	Jonathan-aam ullagaa tuani caceturqaurluku-llu Agayutem aulukutiin piciucianek, 
1SA.23.17	qanerluni elliinun, “Alingenrilu. Atama Saul-aam akngircesciigaciiqaaten. Nallunritqapiararaa elpengucia angayuqerkaa Israel-aam wiinga-llu kinguqlirraugarkauciqa elpenun.” 
1SA.23.18	Elkek umyugailkartevkenatek akqiuk yugnikutarkaulutek atunem. David-aaq uitauq Horesh-aami, Jonathan-aaq-llu kingunerminun uterrluni.
1SA.23.19	Yuut ilaita Ziph-armiut ullagaat Saul-aaq Gibeah-mi qanerluteng-llu, “David-aaq iirumauq nunautemten̄i Ingrimi Horesh-aami Hachilah-mi, ungalalirnermi Judea-m yuilqurtaani. 
1SA.23.20	Nallunritarput, Elpet Ucurnarqellriami, qaillun pitalriamek teguaqsuucia elpenun, taumek taitai nunamten̄un, pinritevkenaku teguvkarciqaput elpenun.”
1SA.23.21	Saul-aaq kiuguq, “
1SA.23.22	Ayagci nallunrivsiaryarturluku-llu; nallunrinqegcaarluku nanlucia kitumun-llu tuani tangellrucia. Niitellruunga picirkartupiarniluku. 
1SA.23.23	Nallunrirciki nanteqapiarauciitnek iirvik'lallri, pinritevkenaci-llu egmian qanrucarturniavcia. Nutaan maliggniamci, uitakan-llu tua-i tamaani uitanillratni, wiinga pissurciqaqa, Judah-m nunii tamalkuan qaqilluku yuararkaungramku.”
1SA.23.24	Tua-i ayagtut uterrluteng-llu Ziph-amun ciungani Saul-aam. David-aaq anguyagten̄i-llu uitaluteng yuilqurtaani Maon-aam, nunanialngurmi kuignayugmi ungalalirnerani Judea-m yuilqurtaan. 
1SA.23.25	Saul-aaq anguyagten̄i-llu ayagtut kiarcarturluku David-aaq, tau͡gaam ellii mat'umek niituq ayagtuq-llu teggalqulilriamun qemimun yuilquani Maon-am tuanlluni-llu. Saul-aam man'a niicamiu, kingunrirturaa David-aaq. 
1SA.23.26	Saul-aaq anguyagten̄i-llu qemim akilirnerani uitaut, avvingaluteng David-aamek anguyagtainek-llu, amalirnemeggni uitalrianek. Cukangnaqluteng qimangnaqait Saul-aaq anguyagtai-llu, taukut anguluki teguaqeqataiceteng. 
1SA.23.27	Tua-llu piqerluni kevgaq tekituq Saul-aamun-llu qanerluni, “Uterten wanirpak! Philistine-at itertut nunamun!” 
1SA.23.28	Tua-i Saul-aaq utertuq maligtellerminek David-aaq anguyagyarturluki Philistine-at. Taumek tauna nuna pilaqiit Avvucaraq Qemiq. 
1SA.23.29	David-aaq-llu ayiimi ayagtuq nuniinun Engedi-m, tuani-llu iirumaurluni.
1SA.24.1	Saul-aaq utercan anguyallerminek Philistine-at, qanrutaat David-aaq uitaniluku yuilqumi Engedi-m yaaqsinrilkiini. 
1SA.24.2	Saul-aaq malilirluni tiissitsaanek pingayunek (3,000) assinqurritnek anguyagtet Israel-aami yuaryarturait David-aankut anguyagtai-llu calaralirnerani atellget Nuyurtalriit Qusngirngalnguut Teggalqut. 
1SA.24.3	Tekituq qerranqumun mallgeskiitni qusngit casguita tumyaram mengliini iterluni-llu yuqerrnaluni. Cuna-wa waniwa qerranquq tauna David-aam anguyagtain-llu iirumaviat qamani iluqvani. 
1SA.24.4	Qanrutaat, “Waniwa pillerkan! 
1SA.24.5	Tau͡gaam David-aaq umyuarniunguq, 
1SA.24.6	qanertuq-llu anguyagtem̄inun, “
1SA.24.7	Tua-i David-aam taringevkarai anguyagten̄i curugarkaunritniluku Saul-aaq.
1SA.24.7	Saul-aaq nangertuq, anluni qerranqumek, ayagluni-llu. 
1SA.24.8	Nutaan David-aaq an'uq kingunrakun qayagaurluku-llu, “Elpet Ucurnarqellriami!” Saul-aaq kingyartuq, David-aaq-llu palurtuq nunamun qigcigyugluni 
1SA.24.9	qanerluni-llu, “Ciin ukveqlarciki yuut qanelriit wangnun akngirtengnaqniluten? 
1SA.24.10	Elpenek waniwa tangrran qerranqum 
1SA.24.11	Tang, atamaa, tangrru una ulikutarpet ilii tegumiaqa! Tuqucugngallruyaaqamken, tau͡gaam kiingan uumek ilairutellruunga. Uum taringevkarliten wiinga umyuarteqenrilucimnek elpet ingluknaluten wall'u akngirrnaluten. Elpet pissuravnga tuqutnalua, wiinga camek assiitellriamek piksailengramken. 
1SA.24.12	Kitaki 
1SA.24.13	Nallunritan avaken qanruyun, ‘Assiilnguq atularaat kiimeng assiilnguut yuut.’ Taumek wiinga akngirrngailkemken. 
1SA.24.14	Tangrru angayuqran Israel-aam tuqutengnaqkengaa! Tangrru malirqerakengaa! Tuqumalria qimugta, ungilagliar! 
1SA.24.15	 cuqciciquq, ellii-llu nallunairiciquq nalirpuk alarucianek. Kitaki man'a yuvriqiliu, ikayurlua, anirturlua-llu wiinga elpenek.”
1SA.24.16	David-aaq taqngan qanenermek, Saul-aaq qanertuq, “Ilumun-qaa elpenguuten, David-aaq qetunramni?” Qiangarrluni-llu. 
1SA.24.17	Tua-llu qanertuq David-aamun, “Elluarrluten piuten, wiinga-llu alarrlua. Cakneq assirlua pillruarpenga, wiinga assiitellriamek cakneq taquteng'e'rma elpenun! 
1SA.24.18	Mat'umi ernermi manian assilria calian wangnun, tuqutenrilavnga, 
1SA.24.19	Qavcirqunek kia ingluni pitaqerraarluku ayagcetenqigtelartau akngirtevkenaku? 
1SA.24.20	Waniwa ilumunqaartua angayuqrurtarkaucivnek Israel-aamun angayuqauvik-llu ciumuugarkaucia atanirturiluten elpet. 
1SA.24.21	Tau͡gaam akqia 
1SA.24.22	David-aaq akqiuq tuaten piciqniluni.
1SA.24.22	Tua-i-llu Saul-aaq kingunerminun uterrluni, David-aankut-llu anguyagten̄i-llu uterrluteng iirumavimeggnun.
1SA.25.1	Samuel-aaq tuquuq, Israel-aam-llu yuin tamarmeng quyurrluteng angniilutkaat. Tua-i-llu qunguulluku nuniinun Ramah-mi.
1SA.25.1	Mat'um kinguani, David-aaq ayagtuq yuilqurtaanun Paran-aam. 
1SA.25.2+1SA.25.3	Angutetangqellruuq ilakellriarinek Caleb-aam aterluni Nabal-amek, kingunengqerrluni nunarriinek Maon-am, nunauterluni-llu yaaqsinrilkiini nunarraam Carmel-aam. Angun una tukuuqapiarluni, pikistekluku tiissitsaat pingayun (3,000) qusngit tiissitsaat-llu (1,000) qusngirngalnguut. Nulirra Abigail-aq kenegnaqapiartuq elisngalriaruluni-llu, tau͡gaam ellii angun umyuarrliqellriaruuq, qenngalriaruluni-llu.
1SA.25.2+1SA.25.3	Nabal-aq kepliarillruuq qusngiutminek Carmel-aami, 
1SA.25.4	David-aam-llu, yuilqumtellriim, man'a niitaa, 
1SA.25.5	taumek ayagceciuq qulnek ayagyuanek angutnek ellimerrluki ayaasqelluki Carmel-aamun, yuaresqelluku Nabal-aq, aryuqutmek-llu ellminek kingunelegmek qanrutesqelluku. 
1SA.25.6	Elliin alerquagai waten Nabal-aq qanrucesqelluku: “David-aam aryuqutmek tuyuraaten, yugnikekmaa, umyuaqutkegtaarmek piluten, nakmiin-llu ilaten, tamalkuita-llu cat piuteten. 
1SA.25.7	Niituq asmegciniluten qusngivnek, nallunricesqumaaten-llu qusngiliurteten wangkutni uitallruniluki wangkuta-llu picurlallrunritaput. Ca-llu ellaita piat teglegumallrunrituq Carmel-aami uitallrata taktaciatun. 
1SA.25.8	Apeskiki, ellaita qanruciiqaatgen. Taigukut kalukaryarami, David-aam-llu apelciraaten ciuniunqegcaaraasqelluta. Taumek cikirkut wangkuta kevgarpeni pikangqerrutacirpetun yugnikek'ngavnun-llu David-aamun.”
1SA.25.9	David-aam anguyagtain qanrutkaat man'a qanrutkarkaq Nabal-amun David-aam atrakun. Utaqaluteng-llu tuani, 
1SA.25.10	Nabal-aq-llu kiuyaqlirtuq, “David-aaq-qaa? Kituuga tauna? Ciungani niiteksaitua taumek! Makuni ernerni nuna man'a muirumauq ayakallernek pisten̄ek! 
1SA.25.11	Wiinga tegungaitanka kelipautenka mer'utkaa-llu, ungungssit-llu tuqurqellrenka qusnginek kepliartemnun pikisqelluki, tunluki-llu yugnun taillernun naken kingunengqerruciinateng!”
1SA.25.12	David-aam anguyagtai utertut elliinun qanrulluku-llu Nabal-am qanellranek. 
1SA.25.13	“Naqugci nuussirpagpecen̄ek!” ellimerrai, tamarmeng-llu tuaten piut. David-aaq-llu cali ellii naqugtuq nuussirpaminek ayagluteng-llu yuinarnek yuinarnek (400) nuniini anguyagtem̄inek maligluni, unilluki yuinaat qulen (200) kingunemeggnun akluliurtelluki.
1SA.25.14	Pistain Nabal-am iliit qanertuq Nabal-am nulirranun Abigail-amun, “Niitellruuten-qaa? David-aaq taivkariuq kevganek yuilqumek kingunerluteng aryuqutmek tuyurluku atanerruaput, tau͡gaam elliin ciuniucurlagai. 
1SA.25.15	Tau͡gken ellait wangkutnun assirluteng pillruut; qaillukuaqallrunritaakut, ilakurallemten̄i-llu yuilqumi, ca wangkutnek pikestelek teglegumallrunrituq. 
1SA.25.16	Camun pinayukluta murilkellruitkut ernermi unugtuumaan ilalillemta taktaciatun qaunqelluki katngaput. 
1SA.25.17	Kitak man'a umyuangcauskiu nallunairluten-llu qaillun pillerkarpenek. Man'a assiitqapiarciqsugnarquq atanerruamten̄un tamalkuitnun-llu nakmiin ilainun. Umyuarrliqsiiyaagami kina maligtaqungaitaa!”
1SA.25.18	Abigail-aq cukangnaqluni quyurciuq yuinarnek qulnek (200) kelipanek, malrugnek qeciignek caqutegnek muirumalutek wine-amek, tallimanek kelipimalrianek qusnginek, malrugnek cuqegnek kelipimalrianek mukaarkanek, yuinarnek tallimanek (100) qillerqanek issuumayagarnek, qulnek-llu yuinarnek (200) kinertarnek fig-anek, atmiulluki-llu ciulvagnun. 
1SA.25.19	Qanrutai-llu pistet, “Ciumek ayagci maligciiqamci.” Tau͡gaam camek uini qanrutevkenaku.
1SA.25.20	Ayainanermini qemiq uivluku alqunaq igvaartai David-aaq anguyagtai-llu tungminun tailriit. 
1SA.25.21	David-aaq umyuartequ'urallruluni, “Ciin-kiq qaunqellrusia au͡g'um angutem aklui maani yuilqumi? Ca-llu elliin pia teglegumallruvkenani, waten tua-lli-wa ayuqellriakun akinauqiinga ikayullemnek! 
1SA.25.22	Agayutem yaggviklua tuquskilia tuqutenrilkumki tamaq'apiaraita au͡gkut anguyagtet unuakuurpailgan!”
1SA.25.23	Abigail-am tangrramiu David-aaq, atraqertuq aqumgaviminek nunamun-llu palurrluni 
1SA.25.24	David-aam it'gainun, qanerluni-llu elliinun, “Kitaki niicugninga! Wiinga avalitngunaurtua. 
1SA.25.25	Ilangcivkenaku uitasgu Nabal-aq, camun atuunrilnguq! At'mi kangia atuq'apiararaa — usvitunrilnguq!
1SA.25.26	 tauna akinaurcetenritevkallren tuqutenritevkartiit-llu inglukestevvet. Akqiunga waniwa unguvalriakun 
1SA.25.27	Kitaki, ciuniurru una cikiun taitelqa elpenun, tunluku-llu anguyagtevnun. 
1SA.25.28	Kitaki-tang au͡g'arisnga, carraungraan picurlallemnek. 
1SA.25.29	Kia imum curukaqaten tuqutengnaqluten-llu, 
1SA.25.30	-llu tamalkuita pimarikaki assilriit akqutkellni elpenun angayuqaurrluten-llu Israel-aamun, 
1SA.25.31	pinqigcuumirataiciiquten wall'u umyuarniurutaunak, tuqucillerpenek camek pitaunak wall'u umyuan aturluku akinaullerpenek. 
1SA.25.32	David-aaq-llu qanertuq elliinun, “Nanraumali 
1SA.25.33	Quyanarquq Agayun umyuaqegtaaravnek mat'umek-llu ernerpak caliarpenek wiinga aviullua tuqucillerkamnek wall'u umyuaqa aturluku akinaullerkamnek. 
1SA.25.34	 nayumiqallruanga akngircetevkenak. Tau͡gaam piciulriamek qanertua unguvalriakun Agayutiikun Israel-aam cukangnaqluten paiqallrunrilkuvnga, tamarmeng Nabal-am anguyagtai tuqutauyartut unuakullrani.” 
1SA.25.35	Tua-i-llu David-aam ciuniurai taitellri ellminun qanerluni-llu elliinun, “Uterten kingunerpenun peng'garcaqunak-llu. Pisqumallren aturciqaqa.”
1SA.25.36	Abigail-aq utertuq Nabal-amun, enemini kalukalriamun angayuqam kalukalauciatun. Taangiqluni angnirluni-llu, tua-i camek qanrutenritaa unuaquan tau͡gaam. 
1SA.25.37	Tua-i-llu, taangiqenrian, qanrutaa tamalkuitnek. Nal'aqertuq-llu temii pekcesciiganani. 
1SA.25.38	Erenret-llu tayima qulen kinguatni 
1SA.25.39	David-aam niicami Nabal-aq tuquniluku, qanertuq, “Nanraumali 
1SA.25.39	Tua-i-llu, David-aaq ayagceciuq qanermek kassuucugluku Abigail-aq. 
1SA.25.40	Pistain ullagaat Carmel-aami qanrulluku-llu, “David-aam taivkaraakut ellminun taicesqelluten nuliqsugluten.”
1SA.25.41	Abigail-aq palurtuq nunamun qanerluni-llu, “Wiinga kevgaugua elliinun, upingalua pistain it'gaitnek erurillerkamnun.” 
1SA.25.42	Egmian nangertuq ekluni-llu ciulvaminun. Maligluni tallimanek kevgaminek, maligtai David-aam pistai, David-aam-llu nuliqsagutaa.
1SA.25.43	David-aaq nulirtullruuq Ahinoam-aamek Jezreel-armiumek, tua-i-llu cali waniwa Abigail-aq nuliqsagulluku. 
1SA.25.44	Tamatum-llu nalliini, Saul-aam tunellruluku panini Michal-aaq, David-aam nuliaqellra, Palti-mun qetunraanun Laish-aam, kingunelegmek nunarriinek Gallim-aam.
1SA.26.1	Angutet qavcin taigut Ziph-amek Saul-aamun Gibeah-mi qanrulluku-llu David-aaq iirumaniluku Ingrimi Hachilah-mi iquani Judea-m yuilqurtaan. 
1SA.26.2	Egmian Saul-aaq ayagtuq maligluni pingayunek tiissitsaanek (3,000) assinqurraitnek anguyagtet Israel-aami yuilqurtaanun Ziph-am David-aaq yuaryarturluku, 
1SA.26.3	qavartartut-llu tumyaram mengliini Ingrim Hachilah-m. David-aaq cali yuilqumlluni, nallunriami-llu Saul-aamun tailuku yuaryarturniluni, 
1SA.26.4	ayagceciuq aassaqu'urluteng nallunringnaqerkanek, nallunrirtuq-llu ilumun Saul-aam tuantellinicianek. 
1SA.26.5	Egmian ayagtuq nallunairluku-llu naniqapiar uitacia Saul-aankuq Abner-aaq-llu qetunraan Ner-am, atanerruarata Saul-aam anguyagtain, qavartarviak. Saul-aaq qavartuq qavartarvimeggni, anguyagtai-wa avatiini.
1SA.26.6	Tua-llu David-aam aptak Abimelech-aaq Hittite-aq, Abishai-aq-llu anelgutii Joab-am (aanalutek Zeruiah-mek), “Nalirpetek maligciiqanga Saul-aam qavartarvianun?”
1SA.26.6	“Wii piciqua,” Abishai-aq kiuguq.
1SA.26.7	Tua-i tuani unugmi David-aankuk Abishai-aq-llu itertuk Saul-aam qavartarvianun tangrraak-llu Saul-aaq qavarluni qavartarvimeng qukaani panani kapusngaluku nunamun qamiqumi canianun. Abner-aaq anguyagtet-llu qavarluteng avatiini. 
1SA.26.8	Abishai-aq qanertuq David-aamun, “Agayutem inglun pinirpenun ellia atakurpak. Kitaki narulkautnauqa elliin nakmiin panaa anpaciluku pekviirluku nunamun ataucirqumek narulkarluku—Aipirinqiggviirluku!”
1SA.26.9	Tau͡gaam David-aaq qanertuq, “Akngirtarkaunritan! 
1SA.26.10	Unguvalriakun 
1SA.26.11	 inerqurlia akngirtengnaqlerkaanek tauna elliin 
1SA.26.12	Tua-i David-aam tegua panaq mervik-llu canik'acagaanek Saul-aam qamiquan, tua-i-llu elkek Abishai-aq-llu ayaglutek. Kia tangenrritaa wall'u nallunrinritaa watnallrak wall'u kina tupagpek'nani—tamarmeng qavaryugluteng, tua-i-wa 
1SA.26.13	Tua-i-llu David-aaq qerarluni akilirneranun kuignayuum pengum kangranun, yaaqsiggarluni pingailkiitnun, 
1SA.26.14	qayagpagluni-llu Saul-aam anguyagtainun Abner-aamun-llu, “Abner-aaq! Niicugngaavnga-qaa!”
1SA.26.14	“Kina imna qayagpagalria tuparqelluku angayuqaq?” Abner-aaq kangingnaurtuq.
1SA.26.15	David-aaq kiuguq, “Abner-aaq, angenqurraunrituten-qaa yugni Israel-aami? Ciin-mi tua-i murilkenriciu camun pillerkaa angayuqerpet? Ava-i kina itellruuq qavartarvigpecen̄un tuqucarturluku angayuqan. 
1SA.26.16	Elluarrluku caliaqenritan caliarkan, Abner! Piciulua qanertua unguvalriakun 
1SA.26.17	Saul-aam elitaqaa David-aam erinii aptuq-llu, “David-aaq, elpenguuten-qaa, qetunramaa?”
1SA.26.17	“Aa-ang, Angayuqaaq,” David-aaq kiuguq. 
1SA.26.18	Cali-llu ilaluku, “Ciin, tua-i cali malirqeraurcia, wiinga kevgavni? Camek pillrusia? Camek picurlagmek taqutellrusia? 
1SA.26.19	Angayuqaaq, niicugniu qanerkaqa. 
1SA.26.20	Tuqutauvkaryaqunii nunakumanrilngurmi, uitavikenrilkiini 
1SA.26.21	Saul-aaq kiuguq, “Wiinga alarrlua piunga. Uterten, David-aaq, qetunramaa! Wiinga akngirtenqiggngaitamken, tua-i-wa unguvaka piunrinrilavgu mat'umi unugmi. Usviinii pillruunga. Angelriamek alartellruunga!”
1SA.26.22	David-aaq kiuguq, “Wani-wa panan, Angayuqaaq. Anguyagtevvet iliit taivkarluku aqvavkarru. 
1SA.26.23	 nunulilarai yuut ukvertulriit ellualriit-llu. Ernerpak paivcaaqaten wangnun, tau͡gaam wiinga akngirtenritamken, elpet 
1SA.26.24	Ernerpak unguvan piunrillrunrilucimtun, tuaten-llu 
1SA.26.25	Saul-aaq qanertuq David-aamun, “Agayutem atawaqertelliten, qetunramaa! Piluaqerciquten callerpeni tamaitni!”
1SA.26.25	Tua-i David-aaq ayagtuq, Saul-aaq-llu uterrluni kinguneminun.
1SA.27.1	David-aaq ellminek qanrutuq, “Erenret makut iliitni Saul-aam tuquciiqaanga. Assinruciquq wangnun qimakuma Philistia-mun. Saul-aam yuanrirniaraanga Israel-aami, wiinga-llu camek aarniunritniartua.” 
1SA.27.2	Tua-i David-aaq anguyagten̄i-llu tiissitsaam avga yuinarnek tallimanek cipluku (600) amllertalriit egmian ayagtut Achish-amun qetunraanun Moach-am, angayuqranun Gath-am. 
1SA.27.3	David-aaq anguyagten̄i-llu nunalgartut tuani Gath-ami nakmiin ilateng ilakluki. David-aam nuliagni malruk malikak, Ahinoam-aaq Jezreel-armiu, Abigail-aq-llu, aipaineq Nabal-am kingunra, Carmel-aarmiu. 
1SA.27.4	Saul-aam niicami David-aaq qimallruniluku Gath-amun, taqaa yuanermek.
1SA.27.5	David-aaq qanertuq Achish-amun, “Yugnikekuvnga, nunacuarmek cikirnga uitavigkamnek. Canricaaquq, wiinga uitallgutkenrilengramken atanruvigmi nunarpagmi.” 
1SA.27.6	Tua-i Achish-am cikiraa nunacuarmek Ziklag-amek, man'a-llu pitekluku Ziklag-aq nakmiillaqaat angayuqrin Judah-m tuakenirnek. 
1SA.27.7	David-aaq Philistia-mi uitallruuq iraluni akimiaq ataucimek cipluku.
1SA.27.8	Tamatum nalliini David-aam anguyagten̄i-llu curulallruit yui Geshur-aam, Girzi-m, Amalek-aam-llu, tamakumiungumallret nunami ak'anun. Alangiilluki curugaqluki nunait yaaqsilria Shur-aq tekilluku, ak'akik-llu camavet Egypt-aamun, 
1SA.27.9	tuqurqelluki tamalkuita angutet arnat-llu tegularluki-llu qusngit, kuluviit angucalut, ciulviit, qulugtellriit-llu ungungssit, aturaungraata-llu. Utertaqluni Achish-amun, 
1SA.27.10	taum aptaqluku, “Natmun maa-irpak ayallrusit?” David-aam-llu qanrulluku ayallruniluni ungalalirneranun Judah-m wall'u nunautiitnun ilakellriarin Jerahmeel-am wall'u nunautiitnun Kenite-at uitaviata. 
1SA.27.11	David-aam tuqurqaqluki yuut tamalkuita, angutet arnat-llu, kina uterrluku Gath-amun qanemcisqevkenaku qaillun anguyagten̄i-llu piqapiarallratnek. Waten waniwa David-aaq pillrulliniuq Philistia-mi uitallmi taktaciatun. 
1SA.27.12	Achish-am kemyukaa David-aaq qanrulluni, “Cakneq eq'ukumallni pitekluku nakmiin yum'inek Israelite-anek qaillun piviinani kevgiurciqaanga unguvallmi taktaciatun.”
1SA.28.1	Tamatum kinguani Philistine-at quyurtait anguyagteteng anguyagnaluku Israel-aaq, Achish-aq-llu qanertuq David-aamun, “Taringumakina anguyagteten-llu callugarkaucirci wiinga ililirlua.”
1SA.28.2	“Aa-ang,” David-aaq kiuguq. “Wiinga kevgaqerpenga, tungaunaku-llu tangerciqan qaillun piyugngalqa.”
1SA.28.2	Achish-aq qanertuq, “Assilliniuq! Nakmiin wiinga murilkesteksaguteqataramken.”
1SA.28.3	Wani-wa Samuel-aaq tuqullruuq, tamarmeng-llu Israel-aat angniilutkellruluku tungmaggluku-llu Ramah-mun, nakmiin nuniinun. Saul-aam-llu antellrui ciunerkarcutulit angalkumirtaatulit-llu Israel-aamek anesqelluki.
1SA.28.4	Philistine-at anguyagtet quyurtut pelatekiurluteng-llu yaaqsinrilkiinun nunarraam Shunem-aam; Saul-aam-llu quyurtai Israel-aam yui pelatekiurluteng-llu Ingrimi Gilboa-mi. 
1SA.28.5	Saul-aam tangllermini anguyagtait Philistine-at, cakneq alinguq, 
1SA.28.6	taumek aptaa 
1SA.28.7	Tua-llu Saul-aam ellimerrai atanerruani, “Kiarucia arnamek ciunerkarcurtem̄ek, wiinga ullagluku apqauryarturniarqa.”
1SA.28.7	“Endor-ami ataucimek pitangqertuq,” ellait kiugut.
1SA.28.8	Tua-i Saul-aaq nallunarcartuq ellminek; allanek aturanek at'uq, tan'gerian-llu ayagtuq malrugnek anguyagtegminek maligluni arnaq tangerrsarturluku. “Kangiituucisnga anernernun qanrullua-llu qaillun piarkamek,” tauna qanrutaa, “Qayagaurru anernera angutem aterpagtellma.”
1SA.28.9	Tauna arnaq kiuguq, “Ilumun nallunritan Angayuqam Saul-aam qaillun pillrucia, qaillun qessangraata ayagcetellrucianek ciunerkarcutulit angalkumirtaatulit-llu Israel-aamek. Ciin-mi, tua-i, napcetengnaqlua tuqutauvkangnaqsia?”
1SA.28.10	Tua-i-llu Saul-aam arnaq akqaa, “Unguvalriakun 
1SA.28.11	“Kitumek qayagaurutqatarciken?” tauna arnaq aptuq.
1SA.28.11	“Samuel-aamek,” ellii kiuguq.
1SA.28.12	Arnam tangrramiu Samuel-aaq, aarpagtuq qanerluni-llu Saul-aamun, “Ciin picirkartuyarucia? Elpet Angayuqauguten Saul-aaq!”
1SA.28.13	“Alingenrilu!” angayuqam qanrutaa. “Camek tangercit?”
1SA.28.13	“Tangertua anernermek pugelriamek nunamek,” arnaq kiuguq.
1SA.28.14	“Qaillun tangellra ayuqa?” aptaa.
1SA.28.14	“Angukara'urluuguq alailria,” kiuguq. “Ulikutamek aturluni.”
1SA.28.14	Tua-i Saul-aam nallunriraa Samuel-aarucia, palurtuq-llu nunamun qigcigyugluni.
1SA.28.15	Samuel-aaq qanertuq Saul-aamun, “Ciin uitacurlagcecia? Ciin utercecia?”
1SA.28.15	Saul-aaq kiuguq, “Wiinga angtuamek arenqiallugingaunga! Philistine-at anguyagaatnga, Agayutem-llu cakaarlua. Kiunanrirlua, prophet-aatgun, qavangutgun-llu. Taumek qayagauqemken, elpenun qanrucesqellua qaillun pillerkamnek.”
1SA.28.16	Samuel-aaq qanertuq, “Ciin qayagaurcia 
1SA.28.17	 piaten qanrutlerminek elpet tumeklua: tegullrua angayuqauvik elpenek tunluku-llu David-aamun. 
1SA.28.18	Elpet narurtellruan 
1SA.28.19	Tunciqaatek elpet Israel-aaq-llu Philistine-anun. Unuaqu qetunraten-llu ullagciqerpecia, cali-llu Israel-aam anguyagtai 
1SA.28.20	Egmianun Saul-aaq iquuq nengingaluni-llu nunami, cakneq alingluni Samuel-aam qanrutellranek. Pinianani, camek nereksailami ernerpak unugpak-llu. 
1SA.28.21	Arnam-llu ullagaa tangerrluku-llu alingqapiarallra, taumek qanrutaa, “Kitaki, angayuqaaq, unguvaka qevvluku pisqellerpetun pillruunga. 
1SA.28.22	Niiskiu pisqelqa. Neqkiuqerlaken. Nernarqaaten piningqerrniartuten pektaullerpeni.”
1SA.28.23	Saul-aaq niicuumiituq qanerluni-llu ellii camek nerngaitniluni. Tau͡gaam atanerruarin kiikirturaat neresqelluku. Cayaqlirluni tua-i niituq, nangertuq-llu nunamek, aqumluni-llu inglernun. 
1SA.28.24	Arnam cukangnaqluni tuqutaa kuluvayagaq uqungcallni. Mukaamek-llu piluni, uptaa, kelipiluni-llu quleciryaraunaku. 
1SA.28.25	Ellii neqet Saul-aam atanerruarin-llu ciuqerratnun, nerait-llu. Ayagluteng-llu tuani unugmi.
1SA.29.1	Philistine-at quyurtait tamalkuita anguyagteteng Aphek-aamun, Israel-aam yui pelatekiurumallratni ulevlami Jezreel-am Kuignayuani. 
1SA.29.2	Talliman Philistine-at angayuqrit ayagtut anguyagteteng-llu ilait yuinaat tallimaugaqluteng (100) tiissitsaaruaqluteng-llu (1,000) anguyagtet; David-aaq anguyagten̄i-llu ayagtut kingunratgun maliggluku Angayuqaq Achish-aq. 
1SA.29.3	Philistine-at atanirturtaita tangrrait apluteng-llu, “Caliat makut Hebrew-t maani?”
1SA.29.3	Achish-aq kiuguq, “Una David-aaruuq, atanerruara Angayuqam Saul-aam Israel-aami. Nayullrurtaanga akaarnun maa-i. Camek taquteksaituq canganarqutkaminek tairraanerminek wangnun.”
1SA.29.4	Tau͡gaam Philistine-at atanerruarita qenrutaat Achish-aq qanerluteng-llu elliinun, “Utercessgu tauna angun nunakiutellerpenun. Maligcecaqunata anguyagyartuqumta; anguyausnginanemten̄i ingluksagucuaraakut. Cakun-qaa allakun angayuqaminun cayuumaksagutenqigtellerkaituq tuqurqillermikun tau͡gaam anguyagtemten̄ek? 
1SA.29.5	Tua-i-wa, una imuuguq David-aaq, arnat atuutekellrat, yurarluteng tuaten, ‘Saul-aaq tuquciuq tiissitsaarugarnek (1,000s), tau͡gaam David-aaq qulnguaqluki tiissitsaarugaat.’” (10,000s)
1SA.29.6	Achish-am taisqaa David-aaq qanrulluku-llu, “Piciulua qanertua unguvalriakun Agayutiikun Israel-aam elpet piciullruniluten wangnun; quyalua-llu maliksaramken callugyarturlua anguyagmi. Camek picurlautmek nataquteksaitua elpeni tairraanerpenek wangnun. Tau͡gaam allat angayuqat ciuniunritaatgen. 
1SA.29.7	Taumek uterten kingunerpenun nepaunak, camek-llu taqucaqunak umyugaita qiperrlutekaatnek.”
1SA.29.8	David-aaq-llu kiuguq, “Camek picurlallrusia? Tua-i qanllerpetun, camek nataquteksailkuvet picurlallemnek wangni ernermek ayaglua kevgiungerraanemnek, ciin maligcesciigacia elpet, angayuqamni, callugluki-llu ingluten?”
1SA.29.9	“Wiinga umyuallguciramken,” Achish-aq kiuguq. “Wiinga umyuarteqlemni piciuguten an'gilaatun Agayutem. Tau͡gaam allat angayuqat qanertut maligcesciigatniluta anguyagmun. 
1SA.29.10	Taumek, David-aaq, unuaqu unuakumi elpeci tamarpeci Saul-aaq unilluku taillerni wangnun makcara'arluci tanqigiarauciatun ayakici.”
1SA.29.11	Tua-i David-aaq anguyagten̄i-llu ayagyara'artut unuaquan unuakumi uterrluteng Philistia-mun, Philistine-at-llu ciumurrluteng Jezreel-amun.
1SA.30.1	Erenrek malruk kinguagni David-aaq anguyagten̄i-llu tekitut Ziklag-amun. Amalekite-at curullrulliniat ungalalirnera Judah-m anguyagluku-llu Ziklag-aq. Ekuavkarluku-llu nunarraq 
1SA.30.2	teguluki-llu arnat tamalkuita; kitumek tuqucillruvkenateng, tau͡gaam yuut ayaulluki tamalkuita ayiimeng. 
1SA.30.3	Tua-llu David-aaq anguyagten̄i-llu tekicameng, tangrraat nunarraq ekuamaluni nulirrit-llu, qetunrait, paniit-llu ayautellrulliniluki. 
1SA.30.4	David-aaq anguyagten̄i-llu qiagut mernupiangameng tau͡gaam taqluteng. 
1SA.30.5	David-aam-llu nuliak malruk tamarmek ayautellrullinilukek.
1SA.30.6	David-aaq tua-i waniwa arenqiallugterpagtuq, tamarmeng anguyagten̄i angtuamek angniilata irniameggnek tamarilteng pitekluku, akeqnerrlualuku-llu teggalqunek miluquyugluku; tau͡gaam 
1SA.30.7	David-aaq-llu qanertuq Abiathar-amun agayulirtem̄un qetunraanun Abimelech-aam, “Taisgu as'arcen̄a'ar qat'gailitaq,” Abiathar-am-llu taitaa elliinun. 
1SA.30.8	David-aam-llu kangiiturvikaa 
1SA.30.8	Ellii kiuguq, “Kingunrirturki; anguciqaten anauciiqaten-llu teguat.”
1SA.30.9	Tua-i David-aaq anguyagten̄i-llu tiissitsaam avga yuinarnek tallimanek cipluku (600) ayagtut, tekicameng-llu Kuiggarmun Besor-amun, ilait tuavet unegtut. 
1SA.30.10	Tua-i David-aaq arulairpek'nani ayagtu'rtuq maligluni yuinarnek yuinarnek (400) anguyagten̄ek; allat yuinaat qulen (200) mernussiyaagameng qerallerkameggnek kuicuar unegtut. 
1SA.30.11	Anguyagtet David-aam malii nalaqutut Egypt-aarmiumek ayagyuamek yuilqumi David-aamun-llu ullaulluku. Cikiraat neqkamek mermek-llu, 
1SA.30.12	kinertarnek-llu fig-anek, malrugnek-llu qillerqaagnek issuumanek. Nererraarluni, piniriqertuq; camek nereksaitellrulliniuq wall'u meqsaunani ernerni pingayuni. 
1SA.30.13	David-aam aptaa, “Kituuga angayuqan, camiungusit-llu?”
1SA.30.13	“Egypt-aarmiunguunga, pisten͞gulua Amalekite-amun,” kiuguq. “Angayuqama unitellruanga amatiinim yaatiini naulluulqa pitekluku. 
1SA.30.14	Curugluku uayallruaput nunautiit Cherethite-at ungalalirnerani Judah-m nunautiit-llu ilakellriarin Caleb-aam, ekuavkallruaput-llu Ziklag-aq.”
1SA.30.15	“Ayaucugngaavnga-qaa taukunun uayaaristen̄un?” David-aam aptaa.
1SA.30.15	Ellii kiuguq, “Piciqamken Agayutem atrakun akqekuvnga tuqusngaitnilua wall'u tunngaitnilua angayuqamnun.” 
1SA.30.16	Ayautaa-llu David-aaq taukunun.
1SA.30.16	Uayaaristet uitaut sagingaluteng tamaani, nerluteng, merluteng, angnirluteng-llu amlleqapiaraat tegukengateng pitekluki Philistia-mek Judah-mek-llu. 
1SA.30.17	Erqaarallrani unuaquan David-aam curugai anguyagluki-llu atakurvianun. Taukut-llu yuinaat yuinaat (400) yun'erraat qulugtellrianun ungungssinun ekluteng ayakallret avatiitni, kitumek qimagluni ayalriartaituq. 
1SA.30.18	David-aam anirturai yuut tamalkuita pikliutenqiggluki-llu tamalkuita aklut-llu Amalek-aat tegullrit, nuliagni-llu malruk tapeqlukek; 
1SA.30.19	ca carraungermi cataitevkenani. David-aam ut'rutai tamalkuita anguyagtem̄i qetunrait paniit-llu, aklut-llu tamalkuita Amalek-aat tegullrit. 
1SA.30.20	Tegunqigtai-llu tamalkuita katngiit; anguyagtain ayautait ungungssit tamalkuita ciuqliqluki qanertut-llu, “Ukut David-aamek pikestengqertut!”
1SA.30.21	Tua-llu David-aaq utertuq imkunun yuinarnun qulnun (200) angutnun piniatessiyaagluteng maligucesciiganateng unegtellernun kuicuarmi Besor Brook-ami. Taigut-llu pairrsaagluki David-aankut anguyagtai-llu, David-aam-llu ciuniurai angnirluni. 
1SA.30.22	Tau͡gaam umyuarrliqellriit pikegtaunrilnguut-llu anguyagtet David-aam malillri qanertut, “Maligtellrunrilatkut, cikirngaitaput ilaitnek uayaaramta. Tegurraarluki nuliateng irniateng-llu ayagniartut.”
1SA.30.23	Tau͡gaam David-aaq kiuguq, “Anelgutemni, waten pinarqenrituci 
1SA.30.24	Kia imum ciuniurngaitaa qanelci! Tamarmeng tuvqakutarkaugut: kina imna uneggluni aklut nayullrukaki ayuqluku cikiumaciquq pikaanek ayagluni anguyalleq pitacirluku.” 
1SA.30.25	David-aaq mat'umek picirkiutmek taqutuq, tuakenirnek-llu piciryaraqluku Israel-aami.
1SA.30.26	David-aaq utercami Ziklag-amun, ayauceciuq tegukengameng ilaitnek yugnikek'ngaminun, ciuliqagtainun Judah-m, qanercirluki, “Wani-wa cikiun elpecen̄un uayaaramten̄ek 
1SA.30.27	Ayaucetai Bethel-aam yuinun, Ramah-m yuinun ungalalirnerani Judah-m, nunarraat-llu yuitnun Jattir-aami, 
1SA.30.28	Aroer-aami, Siphmoth-aami, Eshtemoa-mi, 
1SA.30.29	Racal-aami-llu; ilakellriarinun Jerahmeel-am, Kenite-anun, 
1SA.30.30	yuinun-llu nunarraitni Hormah-m, Borashan-aam, Athach-aam, 
1SA.30.31	Hebron-aam-llu. Ayagceciuq tamalkuitnun nunanun anguyagten̄i-llu ayagavillermeggnun.
1SA.31.1	Philistine-at anguyagtut inglukluki Israel-aat Ingrimi Gilboa-mi. Amlleret Israel-aam yui tuani tuqucimaut, ilait-llu, Angayuqaq Saul-aaq qetunrai-llu ilakluki qimagtut. 
1SA.31.2	Tau͡gaam Philistine-at anguluki pingayun Saul-aam qetunrai tuqutait, Jonathan-aaq, Abinadab-aq, Malchishua-llu. 
1SA.31.3	Callullrat tukniuq Saul-aam avatiini, ellii-llu nall'artaat ingluin pitegcautiita cakneq akngirrluku. 
1SA.31.4	Qanrutaa-llu yun'erraq saskumi tegumiaqestiit, “Amuluku nuussirpiin tuqusnga, makut agayumanrilnguut Philistine-at ciriteklua tuqutenritniaraatnga.” Tau͡gaam yun'erraq tuaten pillerkaminek alingeqapiartuq. Taumek Saul-aam nakmiin nuussirpani tegua ellminek-llu tuavet iqullu­ni. 
1SA.31.5	Yun'erraam tangrramiu Saul-aam tuqucia, ellii-llu iqullu­ni nakmiin nuussirpaminun tuqullgutekluku-llu Saul-aaq. 
1SA.31.6	Tua-i tuaten Saul-aaq, pingayun qetunrai, yun'erraq-llu tuqullruut; tamarmeng Saul-aam anguyagtai tuquluteng tuani ernermi. 
1SA.31.7	Tua-i Israel-aam yui akilirnerani Kuignayuan Jazreel-aam calaralirnerani-llu Kuigem Jordan-aam niicameng Israel-aam yui anguyagtet qimagniluki Saul-aaq-llu qetunrai-llu tuquniluki, nunarrateng cakaarluki qimagtut. Philistine-at-llu tekilluteng nunarraat tamakut yiirait.
1SA.31.8	Unuaquani anguyallmeng Philistine-at ayagtut tuqumalriit uayaryarturluki akluitnek, nalaqait-llu Saul-aaq qetunrain-llu temait cailkami taklarmeng Ingrimi Gilboa-mi. 
1SA.31.9	Qamiqurriraat Saul-aaq, akngircailkutairluku, kevganun-llu ayagatevkarluku Philistia-q qaqilluku qanrutkesqelluku qanemcikegtaar agayutnguaritnun yuitnun-llu. 
1SA.31.10	Tua-i-llu saskui elliluki agayuvianun agayutnguarata arnam Astarte-am, ussukcaulluku-llu temii qacarnermun avapailitaanun nunarpiim Beth Shan-am.
1SA.31.11	Niitellermeggni yui Jabesh-aam Gilead-aami mat'umek Philistine-at pillratnek waten Saul-aamun, 
1SA.31.12	alingilqurrait angutet ayagtut arulaiqsaunateng unugpak Beth Shan-amun. Atrartait temait Saul-aam qetunrain-llu qacarnermek, ut'rutait Jabesh-aamun, ekuavkarluki-llu tuani. 
1SA.31.13	Enrit-llu teguluki elaulluki napacuaraam tamarisk-aam acianun nunarrarni, yagluteng-llu nereksaunateng ernerni malrunlegni.
2SA.1.1	Saul-aam tuqullran kinguani David-aaq utertuq cirlakraarluki Amalek-aam yui erenregni-llu malrugni uitaluni Ziklag-ami. 
2SA.1.2	Unuaquan ayagyuaq angun tekituq Saul-aam yuilqumi uitavianek. Nasvagnaluku angniilucini aturani allgullruluki urr'amek-llu qamiquni elliivikluku. Ullagluku David-aaq ciktuq nunamun qigcikutni maniluku. 
2SA.1.3	David-aam aptaa, “Naken taillrusit?”
2SA.1.3	“Ayakallruunga Israel-aam yuin uitaviatnek,” ellii kiuguq.
2SA.1.4	“Qanrusnga qaillun pillratnek,” David-aaq qanertuq.
2SA.1.4	“Anguyagteput qimallruut calluutellrianek,” tauna kiuguq, “amlleret-llu anguyagteput tuqucimaluteng. Saul-aankuk-llu qetunrani-llu Jonathan-aaq cali tuqucimallruuk.”
2SA.1.5	“Qaillun nallunriciu Saul-aankuk Jonathan-aaq-llu tuqullruciak?” David-aam aptaa.
2SA.1.6	Ellii kiuguq, “Ingrim Gilboa-m qaingantellruunga, tangellruaqa-llu Saul-aaq narulkarcuutminun aksaumaluni ayagassuutet-wa akalrialget horse-aatgun-llu pilriit ingluin kassugucartuqiit. 
2SA.1.7	Tua-llu tuigtuq, tangerrlua-llu, qayagauraanga. Kiugaqa, ‘Aa-ang, wantua!’ 
2SA.1.8	Aptaanga kituucimnek, qanrutaqa-llu Amalekite-aunilua. 
2SA.1.9	Tua-llu qanertuq, ‘Tailuten tuqusnga! Wiinga cakneq akngiringaunga, tuquqatarlua-llu.’ 
2SA.1.10	Tua-i ullagluku tuqutellruaqa, nallunrilamku tuquciqngan egmian iqukuni. Tua-i-llu teguluku nasqerrun qamiqurranek talliraq-llu tallianek, taitellruagka elpenun.”
2SA.1.11	David-aam aturani allgurai angniinani, tamarmeng-llu anguyagtai elliitun piluteng. 
2SA.1.12	Iluteqluteng angniitut yagluteng-llu atakurnatkaanun Saul-aaq Jonathan-aaq Israel-aaq-llu pitekluki, yui 
2SA.1.13	David-aam aptaa yun'erra'ar qanrucarturtellni qanemcimek, “Camiungusit?”
2SA.1.13	“Amalek-aaruunga, tau͡gaam nunavcen̄i uitalartua.”
2SA.1.14	David-aam aptaa, “Qaillun piluten alingunak tuquciu 
2SA.1.15	Tua-llu David-aam anguyagtem̄i iliit qayagauraa qanerluni-llu, “Tuqusgu!” Taum anguyagtem kaugturaa Amalekite-aq akngirrluku egmirtelluku-llu, 
2SA.1.16	qanrutaa-llu David-aam Amalek-aaq tauna, “Elpenek mat'umun tekiututen. Elpenek picurlaututen apervikuallerpeni tuqutellruniluku 
2SA.1.17	David-aam atullrua man'a yuarun angniilun Saul-aamun qetunraanun-llu Jonathan-aamun, 
2SA.1.18	alerquulluku-llu elitnaurutkesqelluku yuinun Judah-m. (Igausngauq 
2SA.1.19	“Qaingatni Israel-aam qemiin ciuliqagteput tuquut!
2SA.1.19	Cacetunqurrait anguyagtemta iquut!
2SA.1.20	Qanruteksaqunaku Gath-ami
2SA.1.20	wall'u tumyaraini Ashkelon-aam.
2SA.1.20	Arnait Philistia-rmiut quyavkaryaqunaki;
2SA.1.20	paniit agayumanrilnguut nunaniryugcecaqunaciki.
2SA.1.21	“Ellalluk yukutaq-llu igtenrilli Gilboa-m ingriinun;
2SA.1.21	naucetaarvii-llu kesianek naugiyuilkilit!
2SA.1.21	Capkutait cacetulriit uitiita cailkami kasngunaqluteng;
2SA.1.21	capkutaa Saul-aam qevlercaumanrirtuq uqumek.
2SA.1.22	Jonathan-aam urluvra tuqunarqellruuq,
2SA.1.22	Saul-aam nuussirpii naklegitellruuq,
2SA.1.22	iqutaqluki pinilegpaulriit, tuqutaqluki inglut.
2SA.1.23	“Saul-aaq Jonathan-aaq-llu angnirnaqlutek kenegnaqlutek-llu;
2SA.1.23	quyurmek unguvami, quyurmek tuqumi;
2SA.1.23	cukanrulutek yaqulpagni, pininrulutek yugtutulini.
2SA.1.24	“Arnaini Israel-aam, angniilutkiciu Saul-aaq!
2SA.1.24	Aturirtuumallruaci akitulrianek kavirlinek taqmagnek
2SA.1.24	tangnirqucirluci-llu qevlialrianek suulutaanek-llu.
2SA.1.25	“Cacetulriit anguyagtet iqucimaut,
2SA.1.25	tuqucimaluteng anguyagmi.
2SA.1.25	Jonathan-aaq taklauq tuqumaluni qemini.
2SA.1.26	“Angniilutkamken, anelgutmaa Jonathan-aaq;
2SA.1.26	kenegnarqellruuten wangni!
2SA.1.26	assiqapigtellruuq kenken wangnun,
2SA.1.26	assinruluni-llu kenkutiini arnam.
2SA.1.27	“Cacetulriit anguyagtet iquut,
2SA.1.27	saskuit cakaarumaut atuunrirluteng.”
2SA.2.1	Mat'um kinguakun, David-aam aptaa 
2SA.2.1	“Aa-ang,” 
2SA.2.1	“Naliat?” David-aaq aptuq.
2SA.2.1	“Hebron-aaq.” 
2SA.2.2	David-aaq tua-i ayagtuq Hebron-aamun, maliklukek malruk nuliagni: Ahinoam-aaq, Jezreel-armiulleq, Abigail-aq-llu Nabal-am aipainra, Carmel-aarmiulleq. 
2SA.2.3	Cali-llu malikai anguyagten̄i nakmiin-llu ilait, nunalgarrluteng-llu nunarrarnun Hebron-aam avatiinun. 
2SA.2.4	Tua-i-llu Judah-m yui tekilluteng Hebron-aamun uqumek mingugaat David-aaq angayuqaurrluku Judah-mun.
2SA.2.4	Niitellermini David-aaq yugnun Jabesh-aami Gilead-aamelngurmi tungmagtellrucia Saul-aaq, 
2SA.2.5	ayagceciuq anguyagtet ilaitnek qanerkirluki: “
2SA.2.6	Watua-llu 
2SA.2.7	Piniqici cacetuluci-llu! Angayuqerci Saul-aaq tuquuq, yuin-llu Judah-m uqumek mingullruatnga ellaita angayuqaqsagullua.”
2SA.2.8	Atanerruarat Saul-aam anguyagtain, Abner-aaq qetunraa Ner-am, qimallruuq Saul-aam qetunraanek Ishbosheth-amek maligluni Jordan-aam akianun Mahanaim-amun. 
2SA.2.9	Tuani Abner-aam angayuqrurtaa Ishbosheth-aaq nunautainun Gilead-aam, Asher-aam, Jezreel-am, Ephraim-aam, Benjamin-aam-llu, tamiini-llu Israel-aami. 
2SA.2.10	Ellii yuinaagnek malrugnek (40) allrakungellruuq angayuqrurtellermini Israel-aamun, atanirturiluni-llu allrakugni malrugni.
2SA.2.10	Tau͡gaam yuullgutkellriari Judah-m maligtaat David-aaq, 
2SA.2.11	atanirturaa-llu Hebron-aamlluni tamalkuan Judah malrunlegni avegmek cipluku allrakuni.
2SA.2.12	Abner-aaq atanerruari-llu Ishbosheth-aam ayagtut Mahanaim-amek nunarpiinun Gibeon-aam. 
2SA.2.13	Joab-aq, aanalek Zeruiah-mek, allat-llu David-aam anguyagtain atanerruarin paiqerait nanvarra'armi, tuani-llu tamarmeng aqumut, Israel-aam yui ukalirnermun Judah-m-llu yui akilirnermun. 
2SA.2.14	Abner-aaq qanertuq Joab-amun, “Kitaki yun'erraat ilait akiqliitnun saskutgun anagtassiigutevkaqerlaut.”
2SA.2.14	“Kitaki,” Joab-aq kiuguq.
2SA.2.15	Tua-i qula malrugnek cipluku (12) angutet, Ishbosheth-aamek ilakellriartain Benjamin-aam, callugait qula malrugnek cipluku David-aam yui. 
2SA.2.16	Tamarmeng ingluteng qamiqurritgun tegularait kap'lerulluku-llu nuussirpani caniqerranun inglumi, tua-i yuinaq cetamanek cipluku (24) tamarmeng iquut tuquluteng ataucikun. Taumek nuna tauna Gibeon-aami atengqellria “Nuussirpiit Nuniit.”
2SA.2.17	Tua-llu tuknilria anguyak ayagnirtuq, Abner-aaq-llu Israel-aam-llu yui cirlakait David-aam anguyagtain. 
2SA.2.18	Pingayun qetunrai Zeruiah-m tuantut: Joab-aq, Abishai, Asahel-aaq-llu. Asahel-aaq, aqvaquryugngalriim cukataluni yuilqurmiutartun tuntutun, 
2SA.2.19	malirqeraa Abner-aaq, aqvaqurluni ciuneqluku ullagluku. 
2SA.2.20	Abner-aaq kingyarluni qanertuq, “Elpenguuten-qaa, Asahel-aaq?”
2SA.2.20	“Aa-ang,” kiuguq.
2SA.2.21	“Malirqanrilnga!” Abner-aaq qanertuq, “Malirqerru anguyagtet iliit teguluku-llu ca tegumiara.” Tau͡gaam Asahel-aam taqevkenani malirqeraa. 
2SA.2.22	Pulenglluni Abner-aam qanrutaa, “Malirqaranrirnga! Ciin tuqucetengnaqu'urcit wangnun? Qaillun tangerrsugngaciqsia anelguten Joab-aq?” 
2SA.2.23	Tau͡gaam Asahel-aaq taqsunrituq; tua-i Abner-aam, tunutmun kap'lerulluku narulkarcuutni, aqsiigken'gun nall'artaa narulkarcuun tunuakun anqertelluku. Asahel-aaq-llu nunamun ayaluqertuq tuquluni, tamarmeng-llu tuavet tekitellriit taklavianun arulairluteng tuavet nangengqalartut.
2SA.2.24	Tau͡gaam Joab-ankuk Abishai-aq-llu kingunrirturaak Abner-aaq, akertem-llu tevillrani tekituk qemianun Ammah-m, keggaknelirneranelnguum Giah-m tumyaraani yuilqurtaanun Gibeon-aam. 
2SA.2.25	Angutet ilakellgutkelriartainek Benjamin-aam quyurtut Abner-aam avatiinun ataam nangerrluteng-llu qemim kangranun. 
2SA.2.26	Abner-aaq qayagaurtuq Joab-amun, “Callugturqatartukut-qaa imumirpak? Tangerciigatan-qaa iquani neqnialngurtun ayuqerkaucia? Wangkuta ilakutaqavkut. Qaku anguyagteten alerquqatarciki malirqanermek taqesqelluta?”
2SA.2.27	“Piciulua qanertua unguvalriakun Agayutkun,” Joab-aq kiuguq, “qanenrilkuvet, anguyagtem̄a malirqerturyaraatgen unuakuurrnatkaanun.” 
2SA.2.28	Tua-llu Joab-am cupu'uryaraq cupaa nallunailkutaqluku arulairesqelluki kingunrirtunermek Israel-aam yui; tua-i-llu anguyallrat arulairtuq.
2SA.2.29	Abner-aaq anguyagten̄i-llu eglertut Jordan Valley-kun taumi unugmi; qerarluku Jordan-aaq Kuik, eglerqaarluteng-llu unuaquan unuakumi, tekitut kingunermeggnun Mahanaim-amun.
2SA.2.30	Joab-am taqngameng malirqanermek, yun'i tamalkuita quyurtai nallunrirluni-llu yuinaunritaraan cataitellinilriit, ilaluteng Asahel-aamek. 
2SA.2.31	David-aam anguyagtain tuqutellrulliniit yuinaat akimiaret yuinarnek pingayunek cipluki (360) Abner-aam yui ilakellgutkelriarinek Benjamin-aam. 
2SA.2.32	Joab-am anguyagten̄i-llu teguat Asahel-aam temii tungmaggluku-llu ilakellriit tungmagciviatnun Bethlehem-aami. Egilraurluteng-llu unugpak erqaarallrani-llu kingunilluteng Hebron-aamun.
2SA.3.1	Callugturallrat ukut inglukellriit anausngastain Saul-aam nakmiin ilai, anausngastain-llu David-aam ak'anun pimallrulliniuq. David-aam piniriinallra maliggluku, inglukestai piniarusngiinallruut.
2SA.3.2	Ukut arvinelgen qetunrai, tungliqutacirmegcetun yuurtellermeggni, yuurtellruut David-aamun Hebron-aami: Amnon-aaq, aanaluni Ahinoam-aamek, Jezreel-armiumek; 
2SA.3.3	Chileab-aaq, aanaluni Abigail-amek, Nabal-am aipainranek, Carmel-aarmiunek; Absalom-aaq-llu, aanaluni Maacah-mek, panianek Angayuqam Talmai-am Gesher-aarmium; 
2SA.3.4	Adonijah-q, aanaluni Haggith-aamek; Shephatiah-q aanaluni Abital-aamek; 
2SA.3.5	Ithream-aq-llu, aanaluni Eglah-mek. Tamarmeng ukut qetunrai yuurtellruut Hebron-aami.
2SA.3.6	Callugturallrat taqeksaunani ayagturallrani David-aam Saul-aam-llu nakmiin ilain anguyagtain, Abner-aaq piniriinartuq Saul-aam maligcestaini.
2SA.3.7	Erenret iliitni Ishbosheth-aam Saul-aam qetunraan Abner-aaq piciliraa tut'ellruniluku Saul-aam nulirruara Rizpah, pania Aiah-m. 
2SA.3.8	Mat'umek piterluni Abner-aaq cakneq qenertuq. “Umyuartequten-qaa nalluani piciunritlemkun Saul-aaq akngirrnayukluku? Ilumun-qaa umyuartequten kevgiuryukluku Judah?” ellii qanlertuq. “Piqarraamek ayaglua piciullruunga atavnun Saul-aamun tusngalrianun, anelgutainun, yugnikek'ngainun-llu, cirlakevkanrilkurcetellruamken-llu David-aamun; tau͡gken ernerpak picurlautmek nataqututen wangni arnamek picirluten! 
2SA.3.9+2SA.3.10	 akqaa David-aaq angayuqauvik Saul-aamek kinguvrinek-llu teguciqniluku David-aamun-llu ataniurceciiqnilukek tamarkegenka Israel-aaq Judah-llu, nuniita iquanek ayagluku iquanun. Waniwa Agayutem kaugturlua tuquskilia man'a piciurcetenrilkumku!” 
2SA.3.11	Ishbosheth-aaq-llu cakneq alingami Abner-aamek camek qanerciigatuq.
2SA.3.12	Abner-aaq qanerten̄ek ayagceciuq David-aamun, taum nalliini Hebron-aamelngurmun, qanresqelluki, “Kia man'a nuna atanirtuqatartau? Akqutmek taquten pillguteklua, ikayurniamken pikliutelluku Israel-aaq elpenun.”
2SA.3.13	“Assirpaa!” David-aaq kiuguq. “Akqutmek taquciiqua elpenun ataucimek tau͡gaam piterlua: taitnarqan Saul-aam pania Michal-aaq wangnun taikuvet tangerrsarturlua.” 
2SA.3.14	David-aaq-llu ayagceciuq qaneryartulrianek Ishbosheth-aamun qanresqelluki, “Wangnun nulirqa utercessgu Michal-aaq. Akilitellruaqa yuinarnek tallimanek (100) Philistine-at nuugillrita amiitnek nuliqsagutnaluku.” 
2SA.3.15	Tua-i Ishbosheth-aam teguvkaraa uinganek Paltiel-aamek qetunraanek Laish-aam. 
2SA.3.16	Paltiel-aam-llu maligtaa tekilluku Bahurim-aaq, qiagurluni ayagtu'rluni. Tau͡gaam Abner-aaq qanellrani, “Uterten,” tuaten pillruuq.
2SA.3.17	Abner-aam ullagluki ciuliqagtai Israel-aam qanrutellrui, “Ak'anun David-aaq angayuqaqsuumallruarci. 
2SA.3.18	Wani-wa una pillerkarci. Neq'akiciu waten 
2SA.3.19	Abner-aam cali qanrutai yuullgutkelriartai Benjamin-aam ayagluni-llu Hebron-aamun qanrucarturluku David-aaq qaillun Benjamin-aam Israel-aam-llu yui umyuallguteksagulluteng picirkillratnek.
2SA.3.20	Abner-aaq tekican David-aamun Hebron-aami yuinarnek (20) angutnek maligluni, David-aam kalukautellrui. 
2SA.3.21	Abner-aam David-aaq qanrutaa, “Ayaglua wani-wa pikliucartuqatarqa tamalkuan Israel-aaq Elpenun Takarnarqellriamun. Ciuniurciqaatgen angayuqauluten, piksullren-llu piksaguciiqan atanirturluku-llu nuna tamalkuan.” David-aam tua-i Abner-aaq akqaa cayailkuciumaciqniluku ayagtelluku-llu.
2SA.3.22	Tamatum kinguani Joab-aq allat-llu David-aam anguyagtain atanirturtait tekitut uayaryallermeggnek, tekiulluteng amllernek tegukengameggnek. Abner-aaq, tau͡gaam, Hebron-aami tamaantenrirluni David-aami, David-aam ayagcetellruaku akeqluku cayailkuciumaciqniluku. 
2SA.3.23	Joab-aq anguyagten̄i-llu tekicata, qanrutaat Abner-aaq taillruniluku angayuqamun David-aamun ayagcecimallruniluku-llu akeqluku cayailkuciumaciqniluku. 
2SA.3.24	Tua-i Joab-am ullagluku angayuqaq qanrutaa, “Camek taqutellrusit? Abner-aam ullallruaten—ciin tuaten ayagceciu? 
2SA.3.25	Taillruuq iqlunaluten nallunrirnaluku-llu calallren tamalkuan natmun-llu ayallren tamalkuan. Ilumun tamana nallunritan!”
2SA.3.26	David-aaq unicamiu, Joab-aq ayagceciuq qanerten̄ek aqvavkarluku Abner-aaq, ut'rutaat-llu Sirah-m Elakaanek; tau͡gaam man'a nallullrua David-aam. 
2SA.3.27	Abner-aaq tekican Hebron-aamun, Joab-am kiingan agutaa ikirtuqamun, kiingan qalarutqatarnganaku, tuani-llu kapaa aqsiigken'gun. Tua-i Abner-aaq tuqutauguq elliin tuqutellruaku Joab-am anelgutii Asahel-aaq. 
2SA.3.28	David-aam niitellerminiu qanemciq, qanertuq, “
2SA.3.29	Taum anucimirqecetaarutii tusngakili Joab-amun tamalkuitnun-llu nakmiin ilainun! Kinguvaqili ilakellriarini angutnek ciissingqerturluteng akuramegteggun, wall'u pellernarqellriamek ciissirluni qaimikun, wall'u arnartarnek tau͡gaam calitulimek, wall'u tuqutauluni anguyagmi, wall'u-qaa neqkaitu'rturluni.” 
2SA.3.30	Tua-i tuaten Joab-aq anelgutni-llu Abishai-aq akinaurtuk Abner-aamun tuqutellra amaqlirmek anguyagmi Gibeon-aami pitekluku.
2SA.3.31	Tua-i-llu David-aam ellimerturaa Joab-aq yui-llu aturait allguusqelluki, missuullernek atuusqelluki, angniilutekluku-llu Abner-aaq. Tungmagcillratni-llu Angayuqaq David-aaq, ellii, qunguk tunuagnegun piyuallruuq. 
2SA.3.32	Abner-aaq tungmagcimallruuq Hebron-aami, angayuqaq-llu qastuluni qiallruuq qungumi, tamarmeng-llu yuut. 
2SA.3.33	David-aaq atullruuq mat'umek angniilutmek Abner-aamun:
2SA.3.33	“Ciin-kiq Abner-aaq tuqua usvitunrilngurtun?
2SA.3.34	Unatai qillengqavkenateng,
2SA.3.34	It'gai-llu qillrutaunateng;
2SA.3.34	Tuquuq tuqucimalriatun picurlaumalriatgun.”
2SA.3.34	Yuut-llu qiatekenqigtaat.
2SA.3.35	Ernerpak yuut David-aaq camek neresquryaaqaat, tau͡gaam piciuluni akqiuq, “Agayutem igtellua tuquskilia camek nerkuma erneq iquklipailgan!” 
2SA.3.36	Mat'um-llu umyugaat nall'artaa ilukegcitkaat-llu. Tangerrluku, cat tamarmeng angayuqam callrin ilukegcivkarai yuut. 
2SA.3.37	Tamarmeng David-aam yuin Israel-aam-llu yuin taringumaat angayuqam ilagautenritellra tuqutaullranun Abner-aam. 
2SA.3.38	Angayuqam qanrutai atanerruani, “Taringenritaci-qaa mat'umi ernermi angtuaq ciuliqagta tuqucianek Israel-aami? 
2SA.3.39	Wiinga angayuqaunge'rma cucukumalua Agayutmek, ernerpak piniatuq ayuquciqa. Ukut Zeruiah-m qetunrai callugyunqessiyaagtut wangni. 
2SA.4.1	Saul-aam qetunraan Ishbosheth-aam niitellerminiu Abner-aaq tuqucimaniluku Hebron-aami, alinguq, tamarmeng-llu yui Israel-aam alingenga'artut. 
2SA.4.2	Ishbosheth-aaq malrugnek atanerruangqertuq ciuliqagten͞gulriignek uayaaristen̄un, Baanah-nkuk Rechab-aq-llu, qetunraak Rimmon-aam, Beeroth-aarmiuk yuullgutkelriartaini Benjamin-aam. (Beeroth-aaq naaqutnguuq ilakluku Benjamin-aam. 
2SA.4.3	Nakmiin yui qimagaullruluteng Gittaim-amun, tuakenirnek-llu tuantauraraqluteng.)
2SA.4.4	Alla kinguvra Saul-aam Jonathan-aam qetunraqellrua Mephibosheth-aaq, tallimanek allrakungqelleq Saul-aankuk Jonathan-aaq-llu tuqucimallragni. Qanemciq tekican tuqullragnek nunarpiinek Jezreel-am, aulukestiin kevkarluku qimallruuk; tau͡gaam cukangnaqsiyaallermini igcetaa, tussitelanguq-llu.
2SA.4.5	Rechab-ankuk Baanah-llu ayagtuk Ishbosheth-aam eniinun tekillutek-llu tuavet erenrem qukallran nuniini qavaqaciinanrani. 
2SA.4.6	Arnaq amiigmi uitalria qavarningllermini qavaqallruluni mukaarkamek carririinanermini, tua-i Rechab-ankunun Baanah-llu itqata'arlutek itertuk. 
2SA.4.7	Itrumariamek, Ishbosheth-aam inarrvianun itertuk, tuani qavaryugluni qavarluni, tuqutaak-llu. Qamiqurra-llu kepaak, malikluku-llu ayagtuk, unugpak-llu piyualutek kuignayugkun Jordan Valley-kun. 
2SA.4.8	Tunaak-llu qamiquq atanermun David-aamun Hebron-aami qanrulluku-llu, “Wani-wa qamiqua Ishbosheth-aam, qetunraan ingluvet Saul-aam, tuqutessaagcetlerpet. Ernerpak 
2SA.4.9	David-aam kiugak, “Akqiunga unguvalriakun 
2SA.4.10	Qanertem tailuni Ziklag-ami qanrucestellma Saul-aam yuunrillranek umyuarteqsaaqellruuq qanemcikegtaarmek taicuklua. Wii teguluku tuqutevkallruaqa. Tuaten qanemcikegtaarii nunulillruaqa! 
2SA.4.11	Taumi arcaqanruqatarpagta yurrluut tuqucilriit pinarqutailngurmek angutmek qavalriamek elliin nakmiin eniini! Wani-wa wiinga akinauqataramtek tuqutellerpetegnek tauna, nunam-llu qainganek perrirlutek au͡g'arlutek!” 
2SA.4.12	David-aam pisqutni qanrutkaa, anguyagtain-llu tuqutagket Rechab-ankuk Baanah-llu, kepluki-llu unatekek it'gakek-llu, agarrluki-llu nuniinun nanvarraraam Hebron-aami. Teguat-llu Ishbosheth-aam qamiqurra elaulluku-llu Abner-aam qunguanun Hebron-aami.
2SA.5.1	Tua-llu tamarmeng ilakellgutkelriarin Israel-aam ullagaat David-aaq qanrulluku-llu, “Wangkuta elpet kemellgutkarpekut aullgutekluta-llu. 
2SA.5.2	Mat'um ciungani, Saul-aamek-llu atanengqellemta nalliini, yui Israel-aam ciuliqagtellruaten anguyagmi, 
2SA.5.3	Tua-i tamarmeng Israel-aam ciuliqagtain ullagaat angayuqaq David-aaq Hebron-aami. Ellii-llu akqutmek taqutuq pillgutekluki, ellaita-llu mingugaat, angayuqaurtuq-llu Israel-aami. 
2SA.5.4	David-aaq allrakungqellruuq yuinaq qulnek cipluku (30) angayuqrurtellermini, atanirturillruuq-llu allrakuni yuinaagni malrugni (40). 
2SA.5.5	Hebron-aamek atanirtullrua Judah-q tamalkuan allrakuni malrunlegni avegmek cipluku, Jerusalem-aamek-llu Israel-aaq tamalkuan Judah-q-llu allrakuni yuinaq qulmek cipluku pingayun-wa (33).
2SA.5.6	Pillerkaq tekituq angayuqaq David-aaq anguyagten̄i-llu ayallerkaat curugyarturluku Jerusalem-aaq. Jebusite-at, tamakurmiut, umyuartequt David-aamun cirlakngaicukluku nunarpak, taumek qanrutaat, “Watqapik maavet iterngaituten; cikmiumalriarung'e'rmeng tussitellriarung'e'rmeng-llu itercessngaitaatgen.”
2SA.5.7	(Tau͡gaam David-aam teguaqellrua cayailkutalek Zion-aami, nallunairutengluni-llu “David-aam Nunarpiinek.”)
2SA.5.8	Taumi ernermi David-aaq yum'inun qanertuq, “Kia-qaa maani Jebusite-at eq'ukai wangtun pitaluni? Tuqucugngaluki-llu? Kitaki ayagci nunam acianelngurkun mer'em ayagyarakun curukarluki-llu cikmiumaluteng tussitellriit.” (Taumek qanrutkumalria, “Cikmiumalriit tussitellriit-llu iterciigatut 
2SA.5.9	Teguaqerraarluku cayailkun, David-aaq tuani nunalillruuq acirluku-llu “David-aam Nunarpiinek.” Nautaa nunarpak taum avatiikun, ayagnirluni nunamek imirillrata nalliinek keggaknelirnerakun qemim. 
2SA.5.10	Piniriinartuq-llu, 
2SA.5.11	Angayuqaq Hiram-aaq, Tyre-armiu ayagceciuq tuneniarten̄ek David-aamun; pikirluku cedar-aanek muragnek enelisten̄ek-llu teggalquliurten̄ek-llu, atanruvilisqelluku. 
2SA.5.12	Tua-i David-aaq taringuq 
2SA.5.13	Nugtartellmi kinguani Hebron-aamek Jerusalem-aamun, David-aaq allanek ilai nulirruani nuliani-llu, qetunrai-llu panii-llu ilangluteng. 
2SA.5.14	Ukut mikelnguut elliinun yuurtellruut Jerusalem-aami: Shammua-q, Shobab-aq, Nathan-aaq, Solomon-aaq, 
2SA.5.15	Ibhar-aq, Elishua-q, Nepheg-aq, Japhia-q, 
2SA.5.16	Elishama-q, Eliada-q, Eliphelet-aaq-llu.
2SA.5.17	Philistine-at qanrutait David-aaq angayuqaurtellruniluku Israel-aanun, tua-i anguyagtait ayagtut teguaqsarturluku. David-aam niicamiu man'a, atrartuq cayailkut'legmun. 
2SA.5.18	Philistine-at tekitut kuignayugmun Rephaim Valley-mun tauna-llu yirluku. 
2SA.5.19	David-aam apelciraa 
2SA.5.19	“Aa-ang, curua!” 
2SA.5.20	Tua-i David-aaq ayagtuq Baal Perazim-aamun tuani-llu cirlakai Philistine-at. Qanertuq, “
2SA.5.21	Philistine-at qimagluteng ayakallermeggni, agayutnguateng katagait, David-aam-llu yun'i-llu ayautait.
2SA.5.22	Tua-i-llu Philistine-at utertut kuignayugmun Rephaim Valley-mun yinqiggluku-llu. 
2SA.5.23	Pulenglluni David-aam apelcinqigtaa 
2SA.5.24	Niiskuvet nepiitnek arulaiqsaunateng ayalriit napat kangritgun, nutaan curukina tua-i ayagciqngama ciuvni cirlaksarturluki Philistine-at anguyagtait.” 
2SA.5.25	David-aam tua-i 
2SA.6.1	Pulenglluni David-aam quyurcetai assinqurrait anguyagtet Israel-aami, quyurrluteng tiissitsaat yuinaat qulmek cipluku (30,000) anguyagtet, 
2SA.6.2	ciuliqaggluki-llu Baalah-mun Judah-melngurmun, tuaken iluvautnaluku Agayutem Akqutiin Yaassiiga, 
2SA.6.3	Teguat Abinadab-am eniinek qemim qainganelngurmek ekluku-llu nutaramun ikamracuarmun. Uzzah-nkuk Ahio-llu, Abinadab-am qetunraagken, nayumiqaluku ikamracuar, 
2SA.6.4	Ahio-q ciunrakun piyualuni. 
2SA.6.5	David-aaq pinrilqurrunateng-llu Israel-aam yui yurarluteng aturluteng-llu pitacirmegcetun qigcignarisqelluku 
2SA.6.6	Tekiteqerluteng mukaarkanek quyurcivianun Nacon-aam, kuluvak paallacalkartuq, Uzzah-m-llu yagqualuni Akqutem Yaassiiga teguleraa. 
2SA.6.7	Egmian-llu 
2SA.6.8	taumek tauna nuna aterpagtelaraat Perez Uzzah-mek
2SA.6.9	Tua-llu David-aaq alinguq 
2SA.6.10	Tua-i umyuartequq malikenritnaluku Jerusalem-aamun; tau͡gaam, tumyaramek caqirrluni ullautaa Obed Edom-aam eniinun, nutem yuuguralriamun nunarpiini Gath-am. 
2SA.6.11	Tuantuq-llu iraluni pingayuni, 
2SA.6.12	Angayuqaq David-aaq niituq Akqutem Yaassiiga pitekluku 
2SA.6.13	Angutet taukut ayaucestai arvinlegnek amlliqanratgun, David-aam arulaircetai elliiviklermini 
2SA.6.14	David-aaq, aturarluni kiingan ungungssit melqurritnek pilimalriamek 'lumarrarmek qukamikun, yurartuq pitacirmitun qigcignarivkarnaluku 
2SA.6.15	Elliin-llu tamarmeng-llu Israel-aam yuin ayautaat Akqutem Yaassiiga mayuulluku Jerusalem-aamun angnirluteng qayagpagaluteng cupu'uryarat-llu qalrialuteng.
2SA.6.16	Yaassiik itrusnginanratgu nunarpagmun, Michal-aaq, Saul-aam pania, egalerkun qinerrluni tangrraa Angayuqaq David-aaq yurarluni qecgaurluni tuaten 
2SA.6.17	Taitaat Yaassiik nekaanun-llu elliluku Pelatekamun David-aam nekiullranun. Nutaan-llu elliiluni ekuagarkanek ilakuyutem-llu elliitiinek 
2SA.6.18	Taqngami elliinermek ekuagarkanek, yuut atawaqercetai atrakun 
2SA.6.19	aruqluki-llu tamalkuita neqnek. Cikirai tamalkuita angutet arnat-llu Israel-aami kelipamek tamalkumek, kemegmek kelipimalriamek, issuumayagarnek-llu. Tua-i-llu tamarmeng kingunermeggnun uterrluteng.
2SA.6.20	Wanikuan, David-aaq utertellrani ilani aryuqsarturluki, Michal-aam anluni paiqeraa. Qanertuq, “Angayuqrata Israel-aat at'mi angucia nallunriqanircetaa ernerpak! Maniluku ellminek umyuarkilucini tangvallratni arnat kevgiurtet anguyagtaini!”
2SA.6.21	David-aaq kiuguq, “Yurallruunga qigcikluku 
2SA.6.22	takarnairutevsiarlua wangnek. Elpet umyuartequteng'e'rpenga cauvkenii elpeni, tau͡gaam taukut arnat carpaulua umyuartequciiqaatnga!”
2SA.6.23	Michal-aaq, Saul-aam pania, irniangeqaqsaituq.
2SA.7.1	Angayuqaq David-aaq elkartuq atanruvimini, 
2SA.7.2	Tua-llu angayuqaq qanertuq prophet-aamun Nathan-aamun, “Tang wiinga uitalrianga enemi piliaqumalriami cedar-aanek napanek, tau͡gken Agayutem Akqutiin Yaassiiga pelatekami uitaaqluni!”
2SA.7.3	Nathan-aaq-llu kiuguq, “Ca imna umyuarteqellren aturru, tua-i-wa 
2SA.7.4	Tau͡gaam taumi unugmi 
2SA.7.5	“Ayagluten qanrucarturru kevgaqa David-aaq waten qanernilua elliinun, ‘Elpengunrituq piliaqestekaa agayuvigpiim uitavigkama. 
2SA.7.6	Aviuqaanemnek ayaglua Israel-aam yui Egypt-aamek man'a tekilluku, agayuvigpagmi uitaqaqsaitua; ayagaurallruunga pelatekami uitaurlua. 
2SA.7.7	Tamiin ayagaurallemni yui Israel-aam malikluki iliit ciuliqagtet cucukellma apteqaqsaitaqa ciin piliksailucimnek agayuvigpagmek cedar-aanek pilimalriamek.’
2SA.7.8	“Taumek qanrusgu kevgaqa David-aaq Wiinga-gguq, 
2SA.7.9	Pillgucillruamken natmun ayallren tamiin, cirlakluki-llu inglukesteten tamalkuita curullerpeni. Ucurnariciqamken angelriatun ciuliqagtaitun ellarpiim. 
2SA.7.10+2SA.7.11	Cucuklillruunga uitavigkaatnek yum'a Israel-aat tuavet-llu elkartellruluki, yuusqelluki nangteqenrirluki. Maavet nunamun itraanermeggnek, curuumalartut aarilngurnek yugnek, tau͡gaam man'a atuumanqiggngaituq. Akqamken qaillun pivkarngaunak tamalkuitnun inglukestevnun kinguverkavnek-llu cikirarkauluten. 
2SA.7.12	Yuunriquvet tungmagcimaluten-llu ciuliavnun ilaulluten, qetunrarpet iliit angayuqrurciiqaqa angayuqauvia-llu pinircetarkauluku. 
2SA.7.13	Ellii taunguciquq naucestekaa agayuvigpagkama, pengegnairciqaqa-llu elliinun kinguvalria atanirturten͞guurallerkaat ilakellriit piugurararkauluku akwarpak. 
2SA.7.14	Wiinga atakeciqaanga ellii-llu qetunraqciqaqa. Picurlakan, anucimirqecetaarciqaqa ataulriim anucimirqecetaarilaucianek qetunraminek. 
2SA.7.15	Tau͡gaam taqngaitaqa nayumiqanermek Saul-aaq taqellrucimtun, au͡g'alqa elpet atanrurcesqelluten. 
2SA.7.16	Kinguvengqerrlainarciquten, angayuqauviin-llu akwarpak piuvkarciqaqa. Atanirturten͞guurallerkarci-llu ilakellriani iquklisngaituq.’”
2SA.7.17	Nathan-aam-llu qanrutaa David-aaq tamalkuitnek Agayutem nasvallrinek ellminun.
2SA.7.18	Tua-llu Angayuqaq David-aaq itertuq Pelatekaanun 
2SA.7.19	Tau͡gken-am cali wani-wa tamakut ilaaten, Nutem Piulriami 
2SA.7.20	Camek cali elpenun qanerciqsia! Wiinga elpet nallunritarpenga, kevgavni. 
2SA.7.21	Elpet pisqutkellruan caliarkaqluku-llu waten piarkaullren; makunek angtuanek taqutellruuten wiinga alerquanalua. 
2SA.7.22	Elpet angtatailnguuvagcit, Nutem Piulriami 
2SA.7.23	Allamek waten angayuqauvillgutkelriartaituq nunami Israel-aatun, anirtullerpenek teguarullratnek elpet nakmiin yuksagutnaluki. Ucurnarqellriit nanrarnarqellriit-llu caliaqellerpet ellaitnun sagtaat ucurnarqucin ella iluarrluku. Antaten allat angayuqauvillgutkelriit agayutait-llu yut'en tekicartullratni, yuut petuilten Egypt-aamek nakmiin piknaluki. 
2SA.7.24	Israel-aaq nakmiin yuksagutan akwarpak, elpet-llu, 
2SA.7.25	“Tua-llu wani-wa, 
2SA.7.26	Ucurnarqucin angtuaruciquq, akwarpak-llu yuut qanerciqut, ‘
2SA.7.27	 Artuqailnguq, Agayutiini Israel-aam! Nalirrugutaunii piicagyugngaunga uumek piicautmek elpenun, manillruavgu man'a tamalkuan wangnun, kevgavnun, qanrullua-llu kinguvrenka angayuqaurciiqniluki.
2SA.7.28	“Tua-llu wani-wa, Nutem Piulriami 
2SA.7.29	Apelciramken atawaqaasqelluki kinguvrenka taqeksaunateng quyakurniaraat naklekuten. Elpet, Nutem Piulriami 
2SA.8.1	Mat'um kinguani Angayuqam David-aam curunqigtai Philistine-at, cirlakluki-llu, ataniurinrirtelluki-llu nunamek.
2SA.8.2	Tua-i-llu cirlakai Moab-armiut. Teguat inarcetai nunamun pingayun-llu malrugnek ilangarqurluki tuqutai. Tua-i Moab-armiut elliin ataniungai akiliqurautnek-llu elliinun akilicilangluteng.
2SA.8.3	Tuamta-llu cirlakaa angyuqra Syria-m nuniin Zobah-mi, Hadadezer-aaq qetunraa Rehob-am, Hadadezer-aaq ayainanrani tegunqigcarturluku ataniullni nuna tamalkuan cen̄iini Kuigem Euphrates-aam kialirnerani uitalria. 
2SA.8.4	David-aam teguaqai tiissitsaaq tiissitsaam-llu avga yuinarnek qulnek cipluku (1,700) horse-aatgun anguyagyaramek elitnaurumalriit yuinaat-wa tiissitsaat (20,000) nangrrarmeng anguyatulit. Uitaciiluni horse-aanek yuinaat talliman (100) ikamrat malrugnek akalrialget anguyagcuutet pikanritnek, cipnerit-llu tamalkuita iruirqelluki.
2SA.8.5	Syrian-aat-llu Damascus-aarmiut ayagcecillratni anguyagten̄ek ikayuryarturluku Angayuqaq Hadadezer-aaq, David-aam curugai tuqulluki-llu yuinaat tiissitsaat yuinarnek yuinarnek cipluku (22,000) anguyagtet. 
2SA.8.6	Tua-i-llu nauciluni anguyagten̄ek yul'egnek uitavignek nuniitni, ellait-llu yuksagutai elliinun akiliqurautnek akilicilangluteng. 
2SA.8.7	David-aam teguaminun tapqutai suulutaat capkutat tegumiaqelallrit Hadadezer-aam anguyagtain ayaulluki-llu Jerusalem-aamun. 
2SA.8.8	Cali tegutuq amlleqapiarmek punernermek Betah-mek Berothai-mek-llu, nunarpiignek atanirtuq'ngagkenek Hadadezer-aam.
2SA.8.9	Angayuqaq Toi-aq Hamath-armiu niituq David-aamun cirlakniluki tamalkuita Hadadezer-aam anguyagtai. 
2SA.8.10	Taumek qetunrani Joram-aaq ayagcetaa ciuniuryartuusqelluku Angayuqaq David-aaq quyakesqelluku-llu cirlakillranek Hadadezer-aamek, inglukluku amllerqunek elliin Toi-am callulallruamiu. Joram-am payuggluku David-aaq cikiutnek piliaqumalrianek suulutaamek, qerrirlimek, punernermek-llu. 
2SA.8.11	Angayuqam David-aam elliitekai atulaasqelluki agayuaqata, ilaluki-llu qerrirlimek suulutaamek-llu tegulallerminek nunarugarnek cirlaklerminek, 
2SA.8.12	Edom-aamek, Moab-amek, Ammon-aamek, Philistia-mek, Amalek-aamek-llu, ilaluki-llu ilaitnek tegullmi Hadadezer-aamek.
2SA.8.13	David-aaq ucurnarivsiartuq utertellermini tuqurqirraarluni akimiaq pingayunek cipluku tiissitsaanek (18,000) Edom-aarmiunek Kuignayuani Taryum. 
2SA.8.14	Nauciuq anguyagtarnek uitavignek tamalkuan Edom-aami, yuut-llu tamaani elliin yuksagutai. 
2SA.8.15	David-aaq atanirturiuq tamiini Israel-aami murilkelluki-llu yum'i elluarrluteng assilriakun-llu pimallerkaat. 
2SA.8.16	Joab-aq, aanalek Zeruiah-mek, atanirturtekellruat anguyagtet; Jehoshaphat-aq-wa qetunraa Ahilud-aam aulukestiit cat igausngalriit; 
2SA.8.17	Zadok-aq qetunraa Ahitub-aam, Ahimelech-aaq-llu qetunraa Abiathar-am agayulirten͞gulutek; Seraiah-llu qanercetaarviim igartekluku. 
2SA.8.18	Benaiah-m qetunraan Jehoiada-m ataniumai David-aam nakmiin murilkestai; David-aam-llu qetunrai agayulirten͞guluteng.
2SA.9.1	David-aaq erenret iliitni paqnayugluni aptuq, “Kitumek-qaa tua-i Saul-aam nakmiin ilaini uitalriartaituq? Pitangqerqan, nakleksugyaaqaqa Jonathan-aaq pitekluku.”
2SA.9.2	Pistetangqellruuq Saul-aam nakmiin ilakluku aterluni Ziba-mek, qanrucimauq-llu David-aaq ullaasqelluku. Angayuqam-llu aptaa, “Ziba-uguten-qaa?”
2SA.9.2	“Wani-wa kevgiuryukaarluten,” ellii kiuguq.
2SA.9.3	Angayuqam aptaa, “Pitairutuq-qaa Saul-aam nakmiin ilainek ellaitnun takaqutmek naklekutmek-llu piarkamnun, Agayun akqellrucimtun tuaten piciqnilua?”
2SA.9.3	Ziba kiuguq, “Ataucimek cali pitangqertuq Jonathan-aam qetunraini. Tauna piyuayuunani.”
2SA.9.4	“Nanta?” Angayuqaq aptuq.
2SA.9.4	“Eniini Machir-aam Ammiel-aam qetunraan Lodebar-ami,” Ziba kiuguq. 
2SA.9.5	Tua-i Angayuqam David-aam aqvavkaraa.
2SA.9.6	Mephibosheth-aaq-llu, qetunraa Jonathan-aam tutgarii Saul-aam, tekicami, ciktuq ciuqerranun David-aam qigcikutni maniluku. David-aaq qanertuq, “Mephibosheth-aaq,” Kiuguq-llu, “Wani-wa kevgiuryuumaluten.”
2SA.9.7	“Alingenrilu,” David-aaq qanertuq. “Naklekciqamken aatan Jonathan-aaq pitekluku. Uterceciiqaqa elpenun nuna tamalkuan apa'urlurpet Saul-aam piutellra, estuulumni-llu ciuniurumarrlainarciquten.”
2SA.9.8	Mephibosheth-aaq ciktenqiggluni qanertuq, “Wiinga cangallrunritua tuqumalriami qimugtem̄i, elpeni takarnarqellriami! Ciin waten assirlua piqatarcia?”
2SA.9.9	Angayuqam-llu qayagauraa Ziba, Saul-aam kevgaa, qanerluni-llu, “Cikiqataarqa Mephibosheth-aaq, atanerruarpet tutgarii, tamalkuitnek Saul-aam nakmiin-llu ilain piinek. 
2SA.9.10	Elpet, qetunravet, pistevet-llu naucirivikciqaat nuna atanerruarpet Saul-aam nakmiin-llu ilai pitekluki quyurciluten-llu, neqkangqercetarkauluki ellait. Tau͡gaam Mephibosheth-aaq ellii ilaurrlainarciquq estuulumni.” (Ziba qetunrarluni akimiarnek yuinarnek-llu (20) pisterluni.)
2SA.9.11	Ziba kiuguq, “Ca tamalkuan caliaqeciqaqa Elpet Takarnarqellriami pisqellren.”
2SA.9.11	Tua-i Mephibosheth-aaq nerlartuq angayuqam estuuluani, angayuqam qetunrai ilalirluki. 
2SA.9.12	Mephibosheth-aaq qetunracuarangqertuq Mica-mek aterluni. Tamarmeng uitalriit Ziba-m nakmiin ilaini pisten͞gurtut Mephibosheth-aamun. 
2SA.9.13	Tua-i Mephibosheth-aaq, piyuasciigalnguq inglugtun it'gagmikun, Jerusalem-aarmiungurtuq, ner'aqluni neryarat tamaitni angayuqam estuuluani.
2SA.10.1	Mat'um kinguakun Angayuqaq Nahash-aq Ammon-aarmiu tuquuq, qetunraa-llu Hanun-aaq angayuqrurrluni. 
2SA.10.2	Angayuqaq David-aaq qanertuq, “Wiinga piciulriamek yugnikutmek piarkaugua Hanun-aamun, elliin atiin Nahash-am wangnun pillruciatun.” Tua-i David-aaq ayagceciuq kevganek qanrucarturtelluku naklekniluku.
2SA.10.2	Tekitellratni Ammon-aamun, 
2SA.10.3	Ammonite-at ciuliqagtet qanertut angayuqamun, “Umyuartequten-qaa aatavnek takaqillni pitekluku David-aaq ukunek taivkariyukluku qanrucarturluten naklekniluten? Tuaten pinrituq! Maavet taivkallrui pinrilnguarluki yuvriryarturtelluku man'a nunarpak, teguaqnaluta!”
2SA.10.4	Teguaqai-llu Hanan-aam David-aam kevgai, ungairai-llu ungaita ingluit, aturait-llu kepluki mecangqait tekilluki, ayagtelluki-llu. 
2SA.10.5	Kasnguyugtut cakneq utertellerkameggnun kingunermeggnun. David-aam niicamiu qaillun pillrat, qanrucarturcetai Jericho-mi uitasqelluki utertevkenaki ungait naunatkaitnun.
2SA.10.6	Ammonite-at taringut ellmeggnek David-aamek inglukiurucimeggnek, tua-i anguyagtekameggnek piteklirtut tiissitsaanek yuinarnek (20,000) Syria-rmiunek anguyagten̄ek Bethrehob-amek Zobah-mek-llu, qula-llu malrugnek cipluku tiissitsaanek (12,000) anguyagten̄ek Tob-amek, angayuqamek-llu Maacah-mek tiissitsaanek (1,000) anguyagtelegmek. 
2SA.10.7	David-aam niitaa man'a ayagcetaa-llu Joab-aq akiuryarturtelluki tamalkuitnun anguyagten̄un. 
2SA.10.8	Ammon-aarmiut ayagtut arulaiqsaunateng upluteng-llu uitavigkameggni Rabbah-m iteryaraani, nunarpameng atanruviani, allat-wa tamarmeng Syria-rmiut anguyagtet-llu Tob-amek, Maacah-llu, uptellriit uitavigkameggni camek capkutailngurmi yuilqumi.
2SA.10.9	Joab-am tangrraa inglumeng anguyagtaitnun curukataucini ciunerminek kingunerminek-llu, tua-i cucuklirtuq Israel-aam anguyagtain assinqurraitnek elliluki-llu Syria-rmiut ciunratnun caumaluki. 
2SA.10.10	Cipnerit anguyagtem̄i tunai anelgutminun Abishai-amun ataniuresqelluki, ellii-llu nekaitnun Ammon-aarmiut caumaluki. 
2SA.10.11	Joab-am qanrutaa, “Syria-rmiunun tangerquvnga cirlakevkarlua, tailuten ikayuryartuqia, Ammon-aarmiut-llu cirlakekatgen, tailua ikayurciqamken. 
2SA.10.12	Piniqici alingevkenaci-llu! Pitacirramcetun calluutnauput yup'ut nunarpai-llu Agayutemta. 
2SA.10.13	Joab-aq yun'i-llu ciutmun ayagtut curugluteng, Syria-rmiut-llu qimagluteng. 
2SA.10.14	Ammonite-at tangrramegteki Syria-rmiut ayagavkarluki aqvaqurluki, qimagtut Abishai-amek uterrluteng nunarpagmun. Tua-i-llu Joab-aq kingutmun cauguq callullerminek Ammon-aarmiut uterrluni-llu Jerusalem-aamun.
2SA.10.15	Syria-rmiut taringut cirlakucirmeggnek Israel-aanun, tua-i-llu qayagaurait tamalkuita anguyagteteng quyurrluki. 
2SA.10.16	Angayuqam Hadadezer-aam taisqevkarai Syria-rmiut keggaknelirnerani Kuigem Euphrates-aam uitalriit, tekitut-llu Helam-aamun ataniurterluteng Shobach-amek, atanerruaratnek anguyagtain Angayuqam Hadadezer-aam Zobah-rmium. 
2SA.10.17	David-aaq mat'umek niicami, quyurtai Israel-aat anguyagtait, qerarluku-llu Kuik Jordan-aaq, arulaiqsaunateng-llu ayagluteng Helam-aamun, tuani Syria-rmiut upingaluteng caumaluku. Tua-llu anguyallrat ayagnirtuq, 
2SA.10.18	Israel-aam-llu yuin kingupiartait Syria-rmiut anguyagtait. David-aaq yun'i-llu tuquciut tiissitsaam avga yuinarnek qulnek cipluku (700) Syria-rmiunek akalrialget alulartaitnek yuinaagnek-llu malrugnek tiissitsaagnek (40,000) horse-aatgun anguyatulinek, ekiliraat-llu Shobach-aq, inglumeng atanerruarat, tauna-llu tuquluni anguyagvimeggni. 
2SA.10.19	Angayuqat yuliucimalriit Hadadezer-aamun taringameng cirlakumacimeggnek Israel-aanun, inglucitenrirluteng ellaitnun iliksagutait. Syria-rmiut-llu alinguqaat ikayullerkait Ammon-aam yui.
2SA.11.1	Up'nerkaani taum allrakum angayuqat anguyaucarturyaraata nalliini, David-aam ayagcetaa Joab-aq atanerruarinek maligluku Israel-aanek-llu anguyagten̄ek; cirlakait Ammon-aarmiut avatairluku-llu kassugulluku Rabbah-m nunarpii. Tau͡gaam ellii David-aaq Jerusalem-aami uitauq.
2SA.11.2	Erenret iliitni, atakuyartumi, David-aaq maktuq qavaqacillerminek atanruviim-llu enem pakmavet qainganun mayurluni. Kangainanermini pakmani, tangertuq arnamek ervuqalriamek enemini. Kenegnaqapiarluni. 
2SA.11.3	Tua-i David-aaq ayagceciuq kevgamek kituuciiresqelluku, nallunriraa Bathsheba-ullinilria, Eliam-aam pania Uriah-m-llu nuliqluku Hittite-am. 
2SA.11.4	David-aaq ayagceciuq kevganek aqvavkarluku, taitaat-llu elliinun, elliin-llu akusrarutekaa. (Wani-wa tauna arnaq taqnerrarluni iralumi piciryaramitun menuircallerminek.) Tua-i-llu uterrluni kingunerminun. 
2SA.11.5	Taum kinguani nallunriraa qingaucini qanrucarturcetaa-llu David-aaq.
2SA.11.6	David-aam-llu qanrucarturtelluku Joab-aq: “Taivkarru Uriah Hittite-aq.” Tua-i Joab-am ayagcetaa David-aamun. 
2SA.11.7	Uriah tekican, David-aam aptaa Joab-aq anguyagtet-llu assiuciatnek, qaillun-llu callullrat ayuqucianek. 
2SA.11.8	Tua-i-llu Uriah qanrutaa, “Kingunerpenun uterrluten mernuinerciqeryartua.” Uriah-llu an'uq, David-aaq-llu cikiutmek ayagceciuq eniinun. 
2SA.11.9	Tau͡gaam Uriah kingunerminun utertenrituq; qavarluni tau͡gaam atanruviim ikirtuqaini angayuqam nayurtai ilagarluki. 
2SA.11.10	David-aaq niicami Uriah eniinun utertellrunritniluku, elliin aptaa, “Cataicimarraarluten nutaan uterteng'e'rpet; ciin enevnun utertenricit?”
2SA.11.11	Uriah kiuguq, “Israel-aam Judah-m-llu angutai ayaumaut anguyagmun, 
2SA.11.12	Tua-i David-aaq qanertuq, “Kitak maanten erneq iquklilluku, unuaqu utercetniamken.” Tua-i Uriah uitauq Jerusalem-aami tuani ernermi unuaquan-llu. 
2SA.11.13	David-aam kelgaa atakutaryartuusqelluku taangiqevkarluku-llu. Tau͡gaam cali tuani unugmi utertenrituq; qavarluni tau͡gaam ulimi qaingani atanruviim nayurtain uitaviatni.
2SA.11.14	Unuaquani unuakumi David-aaq igartuq Joab-amun ayagtelluku-llu Uriah-kun. 
2SA.11.15	Waten igartuq, “Ciuqaqlirnun Uriah ellikiu, callulriit tukninqurraitnun, tua-i-llu kingupiarluci tuqutauvkarluku.” 
2SA.11.16	Tua-i-llu Joab-am nunarpak kassugusnginanermini, Uriah ayagcetaa nallunritlerminun inglumeng tukniluteng callugviatnun. 
2SA.11.17	Ingluita anguyagtait an'ut nunarpagnek callugluki-llu Joab-am anguyagtai; David-aam-llu atanerruarin ilait tuqutaugut, Uriah-llu ilakluku.
2SA.11.18	Tua-i-llu Joab-aq ayagceciuq igamek David-aamun qanemcilluku anguyallermeggnek, 
2SA.11.19	alerquraa-llu kevgaq, “Qanruqaartelluni angayuqaq anguyiim ayuqucianek, 
2SA.11.20	eq'uqerrluni apciiqelliaten, ‘Ciin malleksissiyaagluku nunarpak callugceciki? Nallullruaci-qaa pitgaquyugngaciat qacarnernek? 
2SA.11.21	Neq'akenritaci-qaa qaillun Abimelech-aam Gideon-aam qetunraan tuqutaullra? Nauwa Thebez-aami pillrulria, tuani arnam milqautellrukii miilissuutem teggalqua unavet qacarnerkun tuqulluku-llu. Ciin, tua-i, malleksissaagutellruceci qacarnermun?’ Angayuqam mat'umek apeskaten, qanruskiu, ‘Atanerruan-llu-wa Uriah tuqutaullrulria.’”
2SA.11.22	Tua-i kevgaq ayagtuq David-aamun qanrulluku-llu canek Joab-am ellimerrutainek qanresqelluku elliinun. 
2SA.11.23	Qanertuq, “Ingluput wangkutni pininrullruut anluteng-llu nunarpagnek callugyarturluta yuilqumi, tau͡gaam kingutmun utercetellruaput nunarpiim ikirtuqainun. 
2SA.11.24	Tua-i-llu pitgaquluta qacarnermek, ilait-llu Elpet Takarnarqellriami, atanerruaten tuqutaullruut; cali-llu atanerruan Uriah tuqutauluni.”
2SA.11.25	David-aaq qanertuq kevgamun, “Caceturqauqiu Joab-aq qanrulluku-llu umyuarniuresqevkenaku, nallunarqelaan kina tuquarkaucia anguyagmi. Qanruskiu yaggluku pinirikanirluku curuusqelluku nunarpak teguaqluku-llu.”
2SA.11.26	Bathsheba-m niicamiu uimi tuqutaucia, angniilutkaa. 
2SA.11.27	Angniilutkellra pelluan, David-aam taitevkaraa atanruvigmun; nuliqsagutaa qetunrarkaanek-llu irniuq. Tau͡gaam 
2SA.12.2	Una tukuulria amllernek kuluvangqertuq qusngiucirluni-llu, 
2SA.12.3	tau͡gken arrsaulria tauna ataucirrarmek qusngiyagarluni, kiputellerminek. Aulukenqegcaarluku, angliluni-llu irniari ilagarluki. Ner'aqami-llu neqmi iliinek nerutaqluku, saskaminek-llu mercetaqluku, carliaqaqluku-llu. Elliin qusngiyagaq tauna panikellriatun ayuqulluku. 
2SA.12.4	Erenret iliitni allaneq tekituq tukuulriim eniinun. Tukuulria nakmiin ungungssimi iliitnek tuquciyuumiituq neqkiurutkaminek taumun; tau͡gaam, taum arrsaulriim qusngiyagautii tegua neqkiurluku-llu allaneni.”
2SA.12.5	David-aaq cakneq qenqertuq taum tukuulriim tungiinun qanerluni-llu, “Piciulua qanertua unguvalriakun 
2SA.12.6	Waten taqutellra nangteqnarqellriamek pitekluku, utercetnarqaa cetamarqunek akililluku tegutellni.”
2SA.12.7	“Tauna angun elpenguuq,” Nathan-aaq qanertuq David-aamun. “Waten-llu 
2SA.12.8	Angayuqauvianek cikillruamken nulirrinek-llu; angayuqaurrluten-llu tamalkuanun Israel-aamun Judah-mun-llu. Man'a-llu ikgelkan, malrurqugnek amllerikanirluku cikillruyaramken. 
2SA.12.9	Ciin-mi, tua-i, narurciki alerquutenka? Ciin mat'umek assiitqapiarmek taqucit? Uriah tuqutauvkallruan anguyagmi; Ammon-aarmiunun tuqutelluku, tuamtellu nulirra teguluku! 
2SA.12.10	Tua-i-llu wani-wa, kinguveqellriani tamalkuitni kinguverpet ilait tuqularciqut cakneq nangteqerpagluteng narurtellruavnga Uriah-m-llu nulirra tegullruavgu. 
2SA.12.11	Piciulua qanertua elpenun elpet nakmiin ilavet iliitnun arenqiallugutmun tekiucetarkauluten. Tangerciqan nuliaten teguluki allamun angutmun tunkumki; erenrungraan-llu tutegluteng nulirqellriit atulallratnek aturciqut. 
2SA.12.12	Assiilngillruuten aassaqluten, tau͡gaam man'a waten pivkarciqaqa erenrani tamalkuan Israel-aamun tangertelluku.’”
2SA.12.13	“Wiinga assiilngillruunga 
2SA.12.13	Nathan-aaq-llu qanertuq, “
2SA.12.14	Tau͡gaam elpenek maniavgu catkinritellren 
2SA.12.15	Tua-i-llu Nathan-aaq uterrluni eneminun.
2SA.12.16	David-aaq piicagtuq Agayutmun mikelnguq assirisqumaluku. Neryuumiirulluni, unuut-llu tamalkuita qavarviminun agluni unugpak inangqaaqluni natermi. 
2SA.12.17	Eniini-llu ciulirneret ullagluku makcesqelaryaaqaat, tau͡gaam niiteksaunani nerellguciryuumiitaqluki-llu carraungraan. 
2SA.12.18	Malrunlegen erenret naangata mikelnguq tuquuq, David-aam-llu pistain alingluteng qanrucuumiitaat tuaten pillranek. Qanertut-llu, “Mikelnguq unguvallrani, David-aam kiuyuitellruakut camek qanrutengramten̄i. Qaillun qanrutqatarceta elliin irniara tuquniluku? Ellminek akngircessaagciqsugnarquq!”
2SA.12.19	David-aam tangrramiki qaneksuarautelluki ellmeggnun, taringaa mikelnguum tuqucia. Tua-i aptai, “Mikelnguq-qaa tuquuq?”
2SA.12.19	“Aa-ang, piuq,” kiugut.
2SA.12.20	David-aaq nangertuq natermek, ervuqertuq-llu, nuyuurluni, aturinqiggluni-llu. Tua-i-llu anluni agayuyarturluni 
2SA.12.21	“Man'a taringenritaput,” atanerruarin piat. “Mikelnguq unguvallrani, qiatek'lallruan neryuumiitaqluten-llu; tau͡gken tuquciatun, nangertuten nerluten-llu!”
2SA.12.22	“Aa-ang,” David-aaq kiuguq, “Yallruunga aluviliuraqlua-llu unguvallrani. Umyuarteqlua 
2SA.12.23	Tau͡gaam wani-wa tuquan, ciin yagyarcia? Mikelnguq-qaa unguvavkanqigcugngaaqa? Erenret iliitni ayagciqua uitavianun, tau͡gaam ellii tainqiggngaituq wangnun.”
2SA.12.24	Tua-llu David-aam qarutaa nuliani Bathsheba. Nulirqellriit-llu pilauciicetun aipaqngani, irniuq qetunrangluni, David-aam aciraa Solomon-aamek. 
2SA.12.25	alerqurluku-llu prophet-aaq Nathan-aaq aciisqelluku tan'gaurluq Jedidiah-mek,
2SA.12.26	Tamatum-llu nalliini Joab-am taqeksaitaa piksagutengnaqlerminek Rabbah, nunarpak atanruvia Ammon-aam, wani-wa-llu teguaqniararluku. 
2SA.12.27	Ayagceciuq kevganek David-aamun qaneryarturtelluki: “Curullruaqa Rabbah teguluku-llu mer'utii. 
2SA.12.28	Kitaki quyureski anguyagtevvet nangenrit elpet-llu teguluku. Qanrutkesqumanritua wangnun teguaqniluku.” 
2SA.12.29	Tua-i David-aam quyurtai anguyagten̄i, ayagluni-llu Rabbah-mun, curugluku, teguaqluku-llu. 
2SA.12.30	Qamiqurranek agayutnguam Ammon-aat agayutiita Molech-aam David-aaq tegutuq suulutaamek nasqerrutmek usperkun yuinaat pingayun akimiarmek cipluku (75) uqamarluni qilkirtarluni-llu. David-aam-llu tegua qilkirtaq elliluku-llu nasqerrutminun. Tegutuq-llu cali amllernek tegukenganek nunarpagmek 
2SA.12.31	yui-llu calivkarai, kegglatgun, ciklatgun, cavigteggun-llu piqertuutatgun, umyugaat-llu aturcetevkenaku calivkarluki teggalquliluki. Waten yuut tamalkuita pivkarai nunarrarni tamalkuitni Ammon-aami. Tua-i-llu ellii yun'i-llu uterrluteng Jerusalem-aamun.
2SA.13.1	David-aam qetunraa, Absalom-aaq, kenegnalriamek uingeksailngurmek nayagangqellruuq aterluni Tamar-amek. Amnon-aam, David-aam cali qetunrain iliita, kenegyagutaa. 
2SA.13.2	Kenkessiyaallni-llu pitekluku naulluunguq, elliini caperrnariluni aipaqlerkaa; angutmek agtuumaksailami, angutnun ullagtaarucimanrituq. 
2SA.13.3	Tau͡gaam yugnikek'ngangqertuq, umyuartuqapiarmek aterluni Jonadab-amek, qetunraanek David-aam amaqlian Shammah-m. 
2SA.13.4	Jonadab-aq qanertuq Amnon-aamun, “Angayuqam qetunraqaaten, tau͡gken unuaquaqan tangerrnaamken tangellren angniinani. Qaillun pisit?”
2SA.13.4	“Kenkiunga Tamar-amek nayagaanek allamek atalgem anelgutma Absalom-aam,” ellii kiuguq.
2SA.13.5	Jonadab-aq qanertuq elliinun, “Naulluunguarluten kitak inarten. Atavet tailuni tangerrsartuqaten, qanrutniaran, ‘Kitak apteqerr'u nayagaqa Tamar-aq tailuku nereqsartuusqellua. Neqkiuresqumaaqa maani tangerrsugngakemni, tua-i-llu neqliurlua elliin.’” 
2SA.13.6	Tua-i Amnon-aaq naulluunguarluni inartuq.
2SA.13.6	Angayuqam David-aam tangerrsarturaa, Amnon-aam-llu qanrutaa, “Tamar-aq tang taivkarluku kelipivkaqerr'u neqnirqellrianek tangvak'ngamni, elliinun-llu neqliurtellua.”
2SA.13.7	Tua-i David-aam Tamar-aq qanrucarturcetaa angayuqauvigmi: “Amnon-aam eniinun agluten neqkiuryarturru.” 
2SA.13.8	Tuavet agngami pia inglerni inangqaluni. Keliparkamek tegutuq, uptaa, neqnirqellrianek-llu kelipiluni tangerrsugngakiini. Kelipiluki-llu neqnirqelriit kelipat 
2SA.13.9	ipugluki-llu kelipissuutmek elliinun neresqelluki, tau͡gaam piyuumiituq. Qanertuq, “Tamalkuita yuut anevkarki” tamarmeng-llu an'ut. 
2SA.13.10	Tua-llu qanrutaa arnaq, “Taiski wavet inglemnun kelipat elpet-llu neqliurutekluki.” Teguluki kelipat ullagaa. 
2SA.13.11	Tunnginanrani-llu, teguleraa qanerluni-llu, “Tailuten canimnun inarten!”
2SA.13.12	“Qang'a,” arnaq qanertuq, “Qessange'rma waten pivkanrilnga mat'umek kasngunarqellriamek! Tamana cakneq assiituq! 
2SA.13.13	Qaillun pilua yuut takuatni ciugcugngaciqsia mat'um kinguani? Elpet-llu, angtuamek-llu elpet kasngunaqciquten Israel-aami. Angayuqaq qalarusgu, wii nallunritaqa nallunailngurmek elliin tunciqaanga elpenun.” 
2SA.13.14	Tau͡gaam niitenritaa; elliini-llu pininruami, cirlakaa agluku-llu.
2SA.13.15	Tua-llu Amnon-aaq eq'ukutmek imanguq elliinun; eq'ukaa kenkellmini arcaqanruluku ciungani. Qanrutaa, “Ani!”
2SA.13.16	“Qang'a,” arnaq kiuguq. “Waten ayagcetlerkan pinarqenruuq watnallerpeni wangnun!”
2SA.13.16	Tau͡gaam Amnon-aam pamatekenritaa; 
2SA.13.17	qayagauraa-llu nakmiin kevgani qanerluni-llu, “Arnaq una ciuqamnek au͡g'arru! Elatmun eggluku kelucarru amiik!” 
2SA.13.18	Pistem-llu antaa amik-llu kelucarluku.
2SA.13.18	Tamar-aq aturartullruuq taktuamek ulikutamek alirpalegmek, atutukiitnek kassuuteksailnguut neviarcaraat angayuqat paniita tamatum nalliini. 
2SA.13.19	Kanvaa qamiquni qamllermek, allgurluku ulikutani, kegginani-llu unatminek patuluku ayagtuq qialuni. 
2SA.13.20	Anngaan Absalom-aam tangrramiu, aptaa, “Amnon-aam-qaa kasngunarqellriamek pillruaten? Nayagamaa, mat'umun umyuan assiitessiyaagcetevkenaku pii, allamek aataluni anngaqan, kina mat'umek qanrucaqunaku.” Tua-i Tamar-aq uitaurtuq Absalom-aam eniini, angniinani aliayugluni-llu.
2SA.13.21	Angayuqam David-aam niitellermini qaillun pillra, cakneq qenertuq. 
2SA.13.22	Absalom-aam-llu eq'uksiiyaagamiu Amnon-aaq agellra nayagani Tamar-aq pitekluku camek qanqaucuirutaa.
2SA.13.23	Allrakuk malruk kinguagni Absalom-aam qusngini asmegcetai Baal Hazor-ami, nunarraam Ephraim-aam yaaqsinrilkiini, kelgai-llu tamalkuita angayuqat qetunrait tamalkuita tuancesqelluki. 
2SA.13.24	Ullagluku-llu Angayuqaq David-aaq qanrutaa, “Elpet Ucurnarqellriami, qusnginka asmegcetanka. Tailuten-qaa anguyagtevvet-llu atanerruarit ilaucuumiituten piciryaraput angnirluta atullemten̄i?”
2SA.13.25	“Qang'a, qetunramaa,” angayuqaq kiuguq. “Arenqiallugutnguciquq elpenun tamamta taikumta.” Absalom-aaq aguagtuq cakneq, tau͡gaam angayuqaq maligarutenrituq, Absalom-aaq-llu anesqaa.
2SA.13.26	Tau͡gaam Absalom-aaq qanertuq, “Kitaki tuaten pii, tau͡gaam-qaa anelgutka Amnon-aaq maligucecugngaan?”
2SA.13.26	“Ciin tuaten pinarqa?” angayuqaq aptuq. 
2SA.13.27	Tau͡gaam Absalom-aaq taqsuarirtu'rtuq, David-aaq-llu niicaqlirluni Amnon-aaq, allat-llu tamalkuita qetunrai, maligutevkarvianun Absalom-aamun.
2SA.13.27	Absalom-aaq uptuq nerevkaritekamek pitaciluku angayuqat pilallrat; 
2SA.13.28	alerqualuki-llu pisten̄i: “Murikekiciu Amnon-aam kemningllerkaa, tua-i-llu ellimerruskumku, tuqulluku. Alingyaqunaci. Wiinga avalitkevkarciqua. Cacetukici pinaciarpek'naci-llu!” 
2SA.13.29	Tua-i pistet maligtaquat Absalom-aam alerquatii tuqulluku-llu Amnon-aaq. Ilai-llu tamak'acagarmeng David-aam qetunrai ekluteng ciulvameggnun qimagtut.
2SA.13.30	Uterrnginanratni, David-aaq qanrutaat: “Absalom-aam tuqutellrui tamalkuita qetunraten, iliit atauciunger'mi unegtevkenani!” 
2SA.13.31	Angayuqaq nangertuq, aturani-llu allgurai angniitem pitaciani, nunamun-llu narullgulluni. Pistain-llu nayurtain aturateng allgurmiit. 
2SA.13.32	Tau͡gaam Jonadab-aq, qetunraa Shammah-m David-aam anelgutiin, qanertuq, “Elpet Ucurnarqellriami, tuquteksaitait tamalkuita qetunraten. Kiimi Amnon-aaq tuquuq. Tangllermikun Absalom-aaq nallunaitellruuq umyuangellra waten piarkaurrluni ayagneqluku Amnon-aam agellra nayagani Tamar-aq. 
2SA.13.33	Taumek ukveqsaqunaku qanemcillrat tamalkuita qetunraten tuquniluki; kiimi Amnon-aaq tuqutaullruuq.”
2SA.13.34	Taum nalliini Absalom-aaq ayakarluni qimallruuq.
2SA.13.34	Tua-llu piqerluni anguyagta nayulria tangertuq yugugarnek atralrianek qemikun Horonaim-amek tumyaraq aturluku. Angayuqaq ullagaa qanrutekluki-llu tangellni. 
2SA.13.35	Jonadab-aq qanertuq David-aamun, “Tamakut qetunraqaten tailriit, qanellrucimtun waten piciqniluki.” 
2SA.13.36	Taqeq'anrakun waten qanenermek, David-aam qetunrai tekilluteng itertut; qiagut-llu, David-aaq-llu anguyagtain-llu atanerruarit qiaqapigtut.
2SA.13.37+2SA.13.38	Absalom-aaq qimagtuq ayagluni-llu angayuqranun Geshur-aam, Talmai-amun qetunraanun Ammihud-aam, tuanlluni-llu allrakuni pingayuni. David-aam-llu angniilutkumallrua qetunrani Amnon-aaq; 
2SA.13.39	tau͡gaam pelluamiu Amnon-aam tuqullranek tuaten pillni, umyuanguq tangerrsugluku qetunrani Absalom-aaq.
2SA.14.1	Joab-am nallunritaa Angayuqamun David-aamun yuarnakucia Absalom-aaq cakneq, 
2SA.14.2	taumek taisqevkaraa umyuartulria arnaq Tekoa-rmiu. Tekican, qanrutaa, “Angniilnguara tuquillertun, all'uki tuquissuutet aturaten, nuyaten-llu nuyuuqsaunaki. Pinguarluten arnatun tuquiluni angniicimalriatun. 
2SA.14.3	Tua-i-llu ullagluku angayuqaq qanrulluku-llu wii qanrucesqellemnek.” Nutaan qanrutaa qanerkaanek.
2SA.14.4	Tua-i arnam ullagaa angayuqaq, cikluni nunamun qigcikellni mania, qanerluni-llu, “Ikayurnga, Elpet Ucurnarqellriami!”
2SA.14.5	“Camek piyugcit?” aptaa.
2SA.14.5	“Wiinga arrsaagaulua aipainruunga,” elliin kiugaa. “Uika tuqullruuq. 
2SA.14.6	Malrugnek qetunrangqellruunga, erenret iliitni kiutaarutellruuk naucirivigmi, kitumek avvucestekaunatek, aipaan-llu tua-i aipani tuqulluku. 
2SA.14.7	Tua-i-llu wani-wa ilakutama tamarmeng eq'uyagullua taicesqu'urluku-llu qetunraqa ellmeggnun, tuqucugluku anelgutni tuqutellra pitekluku. Watnakata, qetunrairuciiqua. Ner­yu­niu­ru­tai­ru­cii­qua uika-llu qetunrairulluni at'mi maktacestekaanek.
2SA.14.8	“Uterten kingunerpenun,” angayuqaq kiuguq, “wiinga aulukciqaqa tauna pinarqellria.”
2SA.14.9	“Elpet Takarnarqellriami,” arnaq qanertuq, “qaillun ping'e'rpet, wiinga nakmiin-llu ilakutanka avalitnguyugtukut; elpet atanruviin-llu camek pinarqutaituci.”
2SA.14.10	Angayuqaq qanertuq, “Kia imum alingcira'arqaten, wangnun taiskiu, taum caaksuaranqiggngaitaaten.”
2SA.14.11	Arnaq qanertuq, “Elpet Takarnarqellriami, piicagvikqerru 
2SA.14.11	“Akqamken unguvalriakun 
2SA.14.12	“Kitaki, Elpet Ucurnarqelriami, cali ataucimek qanqerlii,” arnaq qanertuq.
2SA.14.12	“Kitaki,” ellii kiuguq.
2SA.14.13	Arnam qanrutaa, “Ciin picurlautmek taqucit Agayutem yuinun? Elpet pillerkamek cikiqsaitan nakmiin qetunraan utercesqelluku qimagaullranek, taumek elpenek akeqnerrlugutmun tekiututen waten qanllerpegun. 
2SA.14.14	Tamamta tuquciqukut; mertun ayuqukut kuvumalriatun nunamun, ataam quyurtenqigcesciiganani. Agayutem-llu tuaten tuqulria unguircetenrilengraaku, tau͡gaam angayuqaq qaillun ut'rutellerkaanek nallunriryugngauq qimagaulria. 
2SA.14.15	Tua-llu, Elpet Ucurnarqellriami, uumek avalitengqerrlua tailua qanellguteksullruamken yuut akeqnerrlugtellratnek, taumek umyuartequa qanellguteknaluten neryuniurlua piyulqa elpenun atuusqumaluku. 
2SA.14.16	Umyuartequa niillua elpenun anirtuusqumayaaqlunuk qetunraqa-llu tuqutengnaqestem̄egnek au͡g'arlunuk nunamek Agayutem cikiutellranek yum'inun. 
2SA.14.17	Wangnek qanrutua akqutevnun camun pivkarngaitnilua, angayuqaq Agayutem an'gilaatun ayuqngan taringyugngaluku assilria assiitellriamek. 
2SA.14.18	Angayuqaq kiuguq, “Apteqataramken apyutmek, qanrutnarqavnga piciulriamek.”
2SA.14.18	“Apesnga piyullerpenek, Elpet Ucurnarqellriami,” arnaq kiuguq.
2SA.14.19	“Joab-am-qaa waten pisqaaten?” arnaq aptaa.
2SA.14.19	Kiuguq-llu, “Ukvernarcariunga qigcignarqellriakun, Elpet Ucurnarqellriami, kiunricesciigataqa apyuten. Ilumuuguq anguyagtevvet atanerruarata Joab-am qaillun pillerkamnek qanrutellruanga qaillun-llu qanllerkamnek. 
2SA.14.20	Tau͡gaam waten pillruuq waten man'a pinarqellria kitugingnaqluku. Elpet Ucurnarqellriami, umyuartunek pikan an'gilaatun Agayutem nalluvkenaki-llu cauralriit tamalkuita.”
2SA.14.21	Atatakuan angayuqam Joab-aq qanrutaa “Piarkaurtaqa wani-wa piyullren. Ayagluten aqvau yun'erraq Absalom-aaq ut'rulluku-llu maavet.”
2SA.14.22	Joab-aq ciktaartuq nunamun ciuqerranun David-aam qigcigyugluni, qanerluni-llu, “Agayutem atawaqertelliten, Elpet Ucurnarqellriami! Wani-wa nallunriraqa quyakuciqa elpenun, unakicavgu kaigatka.” 
2SA.14.23	Nangerrluni-llu ayagtuq Geshur-aamun ut'rulluku-llu Absalom-aaq Jerusalem-aamun. 
2SA.14.24	Angayuqaq, tau͡gaam, alerquriuq Absalom-aaq atanruvigmi uitangaitniluku. “Tangerrsuumiitaqa,” angayuqaq qanertuq. Tua-i Absalom-aaq nakmiin enemini uitauq angayuqamun ageksaunani.
2SA.14.25	Allamek pitaituq Israel-aami tangkegcinartatailngurmek Absalom-aatun; camek canganarqutaunani kakangcaminek ayagluni kanavet it'gagminun. 
2SA.14.26	Nuyai mamtupiarluteng, kep'arkauluki-llu allrakumi ataucirqumek; taklirissiyaagaqata uqamairulluteng-llu. Uqamangqerraqluteng uspernek tallimanek uqamaltassiarcuutai atanruviim aturluki. 
2SA.14.27	Absalom-aaq pingayunek qetunrarluni atauciq-wa pania Tamar-amek aterluni, cakneq kenegnaqpiarluni arnaq.
2SA.14.28	Absalom-aaq uitallruuq Jerusalem-aami allrakugni malrugni tangeqsaunaku angayuqaq. 
2SA.14.29	Tua-llu aqvavkaraa Joab-aq, ellimirrnaluku angayuqamun kevgartuusqelluni; tau͡gaam Joab-aq taiyuumiituq. Cali Absalom-aam taisqevkaraa, tuamtellu Joab-aq qessaluni taiyuumiinani. 
2SA.14.30	Tua-i Absalom-aaq qanertuq pistem̄inun, “Tangerciu Joab-am naucirivia pima canianlluni, canegpagnek-llu naumalriartarluni. Ayagluci ekuavkaryarturciu.” Tua-i ayagluteng naucirivik ekuavkaraat.
2SA.14.31	Joab-aq agluni Absalom-aam eniinun aptaa, “Ciin pistevvet naucirivika ekuavkartatgu?”
2SA.14.32	Absalom-aam kiugaa, “Tua-i-wa taisqengramken taiyuumiitellruavet. Ayagluten angayuqamun apyucicartuusqumayaaqellruunga: ‘Geshur-aaq ciin unilluku maavet taisia? Wangnun assinrullruyartuq tamaantaurallrukuma.’” Absalom-aaq-llu cali qanerluni, “Arenqigcesqumaaqa elpenun wangnun tangllerkaa angayuqam, pinarqutengqerquma-llu elliin tuqutauvkarniaraanga.”
2SA.14.33	Tua-i Joab-am Angayuqaq David-aaq ullagaa qanrulluku-llu Absalom-aam qanellranek. Angayuqam taisqevkaraa Absalom-aaq, tailuni-llu ciuqerranun cikluni nunamun. Angayuqam-llu ciuniuraa cingarluku.
2SA.15.1	Mat'um kinguani, Absalom-aaq pikarciuq ellminek pekcessuutmek akalrialegmek horse-aanek-llu, yuinaak-llu malruk qulmek cipluku (50) angutnek maligcestekaminek. 
2SA.15.2	Makcara'arluni-llu ayalartuq nangerngaurluni-llu tumyaram caniani nunarpiim ikirtuqaani. Kina tua-i tuavet tekitaqan apyuterluni arenqiallugutmek inglukucarakun angayuqamun ikayurluni arenqigisqelluku, Absalom-aam taisqelluku aptelaraa camiungucianek. Qanrucani-llu tua-i kinkunek ilakellrianek piciminek, 
2SA.15.3	Absalom-aaq qanerluni, “Tangerrluku, alerquutet maliggluki ikayuumayugngauten, tau͡gaam qanertetaituq angayuqamek kingunelegmek niicugnistekarpenek.” 
2SA.15.4	Iquliraqluku waten, “Qanercetaaristen͞guyularyaaqua! Nutaan kina imna arenqiallugutellek, wall'u teguarkalek, tailaryalria wangnun, wiinga-llu elluarrluku caliaqelaryaraqa.” 
2SA.15.5	Kina yuk taigaqan Absalom-aam ciuqerranun palurcarturluni, Absalom-aam, yaggvikluku tegularaa, cingarluku-llu. 
2SA.15.6	Absalom-aam Israel-aam yui waten pilarai tamalkuita tailriit angayuqamun cuqcimanaluteng pitekluku, tuaten-llu pillermikun unakai ellminun ilaksagutelluki.
2SA.15.7	Allrakut cetaman kinguatni Absalom-aaq qanertuq Angayuqamun David-aamun, “Ayagcetqernga Hebron-aamun akqutkelqa atuqernaurqa 
2SA.15.8	Geshur-aarmiungullemni Syria-mi, 
2SA.15.9	“Ayii uitanqegcitkun,” angayuqaq qanertuq. Tua-i Absalom-aaq ayagtuq Hebron-aamun. 
2SA.15.10	Tau͡gaam kevgatgun qanrucarturcetai tamalkuita ilakellriartai Israel-aam qanertelluki waten, “Niiskuvciki cupu'uryarat qalrialriit, qayagpakici, ‘Absalom-aaq angayuqaqsagutaa Hebron-aam!’” 
2SA.15.11	Yuinaat qulen (200) angutet Absalom-aam unayaqngateng ayallruut Jerusalem-aamun maliggluku; nalluluteng aassaqluni picirkiuraanek ayagluteng ukveqluku. 
2SA.15.12	Elliinginanermini-llu ekuagarkanek, Absalom-aaq ayagceciuq nunarrarmun Gilo-mun taisqelluku Ahithophel-aaq, Angayuqam David-aam arenqiirturtain iliit. Aassaqluni picirkiuraa cukamek tukniriinartuq, Absalom-aam-llu maligcestai amlleriluteng.
2SA.15.13	Kevgam qanrutaa David-aaq, “Israel-aam yui akqiut piciuluteng kevgiurnaluku Absalom-aaq.”
2SA.15.14	Tua-i David-aam qanrutai tamalkuita anguyagtem̄i atanerruarit nayurten̄i Jerusalem-aami, “Wanirpak ayagnarqaakut qimagluku Absalom-aaq! Patagmek! Tekiarrluni tayima cirlakciqaakut tuqulluki-llu yuut tamalkuita nunarpagmi wani.”
2SA.15.15	“Aa-ang, Elpet Ucurnarqelriami,” taukut kiugut. “Wangkuta upingaukut qanellren aturarkauluku.” 
2SA.15.16	Tua-i angayuqaq ayagtuq, maligluni nakmiin ilakutaminek atanerruaminek-llu, tau͡gaam qulen nulirruari pivkenateng, taukut unilluki atanruvik qaunqesqelluku.
2SA.15.17	Angayuqaq malini-llu annginanermeggni nunarpagmek, enemun nangneqlikacaarmun arulairtut. 
2SA.15.18	Tamarmeng anguyagtain atanerruari nangertut canainun atanruviim murilkestai ciuqamegteggun kitullratni. Cali-llu tiissitsaam avga yuinarnek tallimanek cipluku (600) anguyagtet maligcestellri Gath-amek kiturluteng, 
2SA.15.19	tua-llu angayuqaq qanertuq Ittai-amun, ciuliqagtem̄eggnun, “Ciin maligcikut? Uterrluten nayuryarturru nutaraq angayuqaq. Allanruuten, qimagauluten nakmiin nunavnek. 
2SA.15.20	Makumiungurtellren akaurteksaituq, ciin wii malikluten ayagaciiqsia? Natmun-llu wii ayakatauciqa nalluluku. Uterrluten quyurcarturki nunalguteten 
2SA.15.21	Tau͡gaam Ittai-aq kiuguq, “Elpet Ucurnarqelriami, ukvernarcariunga 
2SA.15.22	“Assirpaalli!” David-aaq kiuguq. “Kiiki ciutmun ayii!” Tua-i Ittai-aq ayagtuq tamalkuita malini ilait-llu malikluki. 
2SA.15.23	Yuut qastuluteng qiagut David-aam maligcestai ayallratni. Angayuqam qeraraa Kuicuar Kidron-aaq, yuin kingunrirturluku, malikluteng-llu ayagtut yuilqum tungiinun.
2SA.15.24	Zadok-aq agayulirta tuanlluni, Levi-am yuinek ilaluni, ayaulluku qigcignarqellria Akqutem Yaassiiga. Elliat-llu nunamun tegunqigtevkenaku-llu yuut tau͡gaam nangeng'ata anelriit nunarpagmek. Tuantellruuq-llu cali agayulirta Abiathar-aq. 
2SA.15.25	Tua-llu angayuqaq qanertuq Zadok-aamun, “Ut'rusgu Akqutem Yaassiiga nunarpagnun. 
2SA.15.26	Tau͡gaam umyugaa nall'artenrilkan tungemnun, elliin qaillun piyullmitun pikilia.” 
2SA.15.27	Tuamtellu Zadok-aq qanrulluku, “Tangerrluku, malikluku qetunraan Ahimaaz-aq, Abiathar-am-llu qetunraa Jonathan-aaq uterten uitanqegcitkun nunarpagmun. 
2SA.15.28	Wani-wa tau͡gaam, utaqaciqua kuigem qeraryaraini yuilqumi qanemcimek niitnatkamnun elpenek.” 
2SA.15.29	Tua-i Zadok-aankuk Abiathar-aq-llu ut'rutaak Akqutem Yaassiiga Jerusalem-aamun tuantaurlutek-llu.
2SA.15.30	David-aaq mayurtuq Olive-aat Ingriatgun qialuni; kamilangqaluni qamiquni patumaluku angniitellni maniluku. Malii-llu tuaten qamiquteng patuluki ellait-llu qiagut. 
2SA.15.31	Qanrucimallermini-llu David-aaq Ahithophel-aaq ilautniluku Absalom-aam inglukillranun, ellii piicagtuq, “Kitaki, 
2SA.15.32	David-aam kangllicaku qemim kangra, agayularvigmek pitalek, piciuluni yugnikek'ngaan Hushai-am Arch-armium paiqeraa aturai allgurluteng qamiqua-llu marayirluni. 
2SA.15.33	David-aam qanrutaa, “Maligeskuvnga wangnun ikayuutngungaituten, 
2SA.15.34	tau͡gaam ikayurciqerpenga wani-wa ut'reskuvet nunarpagmun qanrulluku-llu Absalom-aaq kevgiurciqniluku piciuluten atii kevgiullrucirpetun. Pitacirpetun-llu akiurluki aturpek'naki picirkiutet Ahithophel-aam ellimerrutai. 
2SA.15.35	Agayulirtek Zadok-aankuk Abiathar-aq-llu tuanciiquk; qanrutaqlukek piniagken canek tamalkuitnek niitellerpenek angayuqam atanruviani. 
2SA.15.36	Tamarmek qetunratek Ahimaaz-aq Jonathan-aaq-llu nunaqliqakek, wangnun taicet'larniaten tamalkuita nallunrilten elkegnun.”
2SA.15.37	Tua-i Hushai-aq, David-aam yugnikek'ngaa, utertuq nunarpagnun Absalom-aaq tekiteqanrakun.
2SA.16.1	David-aam qemim kangra kituqanrakun, alqunaq Ziba-m pairtaa, pistiin Mephibosheth-aam, malrugnek ciulviignek maligluni atmaglutek yuinarnek qulnek (200) kelipanek, yuinarnek tallimanek (100) qillernernek issuumayagarnek, yuinarnek tallimanek (100) arunerra'arnek kiagmi naunranek, qecik-wa caqun wine-amek muirumaluni. 
2SA.16.2	Angayuqam David-aam aptaa, “Cakqatarciki makut tamalkuita?”
2SA.16.2	Ziba-llu kiuguq, “Ciulviik, Elpet Ucurnarqellriami, nakmiin ilavet aturarkaqagket, kelipat-llu naunrat-llu anguyagtevvet neqkaqluki, wine-aq-llu merkaqluku mernukuneng yuilqumi.”
2SA.16.3	“Nauwa Mephibosheth-aaq, tutgarii atanerruarpet Saul-aam?” angayuqam aptaa.
2SA.16.3	“Jerusalem-aami uitauq,” Ziba kiuguq, “umyuamikun ukveqngamiu Israel-aam yuinun ellminun utercetqataryukluku angayuqauvia apa'urlumi Saul-aam.”
2SA.16.4	Angayuqaq Ziba-mun qanertuq, “Ca tamalkuan Mephibosheth-aamek pikestengqelleq elpet piksagutan.”
2SA.16.4	“Wiinga kevgaqerpenga,” Ziba kiuguq, “Umyuan-tuq wani-wa nall'arquralaqilaku, Elpet Ucurnarqellriami!”
2SA.16.5	Angayuqaq David-aaq tekitellrani Bahurim-aamun, Saul-aam ilakutain iliita, Shimei-am Gera-m qetunraan, anluni pairrsaagaa, aniqlaaluku-llu tekicarturaa. 
2SA.16.6	Shimei-m teggalqunek miluqunga'artaa David-aaq anguyagtai-llu, David-aaq anguyagtain kassugusngangraatgu nakmiin-llu murilkestain. 
2SA.16.7	Shimei-m-llu aniqlaagaa qanerluni-llu, “Ayii! Ayii! Tuqutarayulii! Caruyaak! 
2SA.16.8	Saul-aam angayuqauvia tegullruan, taumek waniwa 
2SA.16.9	Abishai-aq, aanalek Zeruiah-mek, qanertuq angayuqamun, “Elpet Ucurnarqelriami, ciin uumun qimugtem̄un aniqlaavkarcit? Wangnun ullagluku qamiqua kepevkarru!”
2SA.16.10	“Man'a elpetek caliarkaqenritatek,” angayuqaq qanertuq Abishai-amun anelgutiinun-llu Joab-amun. “Aniqlaakanga 
2SA.16.11	Tua-i-llu David-aaq qanertuq Abishai-amun tamalkuitnun-llu anguyagtainun, “Wiinga nakmiin qetunrama tuquituraanga; ciin-mi tua-i alangaarutekseciu una Benjamin-aam yua? 
2SA.16.12	 elpekciqlia umyuamnek nangteqelqa atawaqertellua-llu man'a aniqlaatii enairluku.” 
2SA.16.13	Tua-i David-aaq anguyagten̄i-llu ayagtu'rtut tumyarakun. Shimei-am angumaurarai, maligqurluki piyuagurluni qemim qacarnerakun; aniqlaaluni miluquluni teggalqunek urr'amek tuaten. 
2SA.16.14	Angayuqaq anguyagten̄i-llu mernupiarluteng tekitellruut Jordan-aamun, tuani-llu mernuinercirluteng.
2SA.16.15	Absalom-aaq tamarmeng-llu Israel-aam yui malii itertut Jerusalem-aamun, Ahithophel-aam-llu ilagarluki. 
2SA.16.16	Hushai-am, David-aam piciuluni yugnikek'ngaan, paircamiu Absalom-aaq, qayagpagtuq, “Unguvamali angayuqaq! Unguvamali angayuqaq!”
2SA.16.17	“Nauwa-mi imna takaquten yugnikek'ngarpenun David-aamun?” Absalom-aam aptaa. “Ciin maligtenriciu?”
2SA.16.18	Hushai-aq kiuguq, “Qaillun tuaten piyarcia? Wiinga piteklirtua cucukumalriamun 
2SA.16.19	Tangerrluku, kina kevgiuqatarcia, ataniurtem̄a qetunraa pinrilkumku? Aatan kevgiullrucimtun, taumek wani-wa elpet wiinga kevgiurciqamken.”
2SA.16.20	Tua-llu Absalom-aaq cauluni Ahithophel-aamun qanertuq, “Kitak tua-i ilaksagucavkut, camek alerquryugcikut pisqelluta?”
2SA.16.21	Ahithophel-aaq-llu kiuguq, “Ullagluki atavet nulirruari atanruvigmek qaunqisqelluki unitellri akusraruteksarturki. Nallunrirniaraat yuut tamarmeng Israel-aami atavnun ingluksaguyucin, maligcesteten-llu cakneq eguaquumaniartut.” 
2SA.16.22	Tua-i pelatekamek naparciut atanruviim pakmavet qainganun, yuut-llu tamarmeng takuatni Absalom-aam iterluni akusrarutekai atami nulirruari.
2SA.16.23	Tamalkuan alerquun Ahithophel-aam pisqumallra tamakuni ernerni ciuniurumalallruuq Agayutem qanellratun pitarrluku; tamarmek-llu David-aankuk Absalom-aaq-llu maligtellruluku.
2SA.17.1	Tamatum kinguani akaurpailgan, Ahithophel-aam qanrutaa Absalom-aaq, “Cucukliqatartua qula malrugnek cipluku tiissitsaanek (12,000) angutnek, tua-i-llu ataku ayagluta David-aaq kingunrirturluku. 
2SA.17.2	Curugciqaqa mernullran cayuumiitellran-llu nalliini. Alingeciquq cakneq, anguyagtai-llu tamarmeng qimagciqut. Kiingan angayuqaq tuquciiqaqa 
2SA.17.3	tailluki-llu tamalkuita anguyagtai elpenun, uingnerrartun arnatun utertellriatun uiminun. Tuqucugan atauciq angun; yuut ilai qaillun pimangaitut.” 
2SA.17.4	Man'a assilriarungatuq alerquun Absalom-aamun tamalkuitnun-llu Israel-aam yuin ciuliqagtaitnun.
2SA.17.5	Absalom-aaq qanertuq, “Kitaki Hushai-aq qayagaurluku, niitniaput elliin qanerkaa.” 
2SA.17.6	Hushai-aq tekican, Absalom-aam qanrutaa, “Uumek pisqutmek Ahithophel-aam cikiraakut; maligglaut-qaa? Pingailkan, elpet qanruskut qaillun pillerkamten̄ek.”
2SA.17.7	Hushai-aq kiuguq, “Watua Ahithophel-aam alerquutii elpecen̄un assinrituq. 
2SA.17.8	Nallunritan elpet aatan, David-aaq, anguyagten̄i-llu tukniluteng callugten͞guciat alingnaqsugngaciat-llu taqukatun irniaminek teguimalriatun. Aatan elisngaqapiarluni anguyagten͞guuq unugmi-llu anguyagten̄i ilagayuunaki. 
2SA.17.9	Wanirpak-llu tayima aipaagni tegalqum qerranquani iirumauq wall'u allami. Egmian David-aam curuuciatun anguyagteten, kinkut niitellriit qanerciqut anguyagteten ak'a cirlakumaniluki. 
2SA.17.10	Tua-i-llu cacetulriarung'ermeng-llu anguyagtet, alingilnguunger'meng-llu yugtutulitun, alingeciqut tamarmeng Israel-aami nallunrilamegteggu atavet nangrunaunani anguyagten͞gucia anguyagtai-llu tukniluteng callugten͞guciat. 
2SA.17.11	Wiinga pisqutkaqa elpenun quyurcesqelluki Israel-aam yui nunam uitavimta iquanek ayagluki akillilluku; amllertaluteng imarpiim cen̄iin qau͡gyaatun, elpenun-llu tungaunak ciuliqagcesqelluki anguyagmun. 
2SA.17.12	Nataqeciqerput David-aaq nanlengraan, nalluani-llu curugluku. Ellii anguyagten̄i-llu anagngaitut. 
2SA.17.13	Qimakan nunarpagmun, yup'ut ilavkugnek tailluteng qamurciqaat nunarpak atraulluku unavet kuignayugmun. Teggalqurrartairulluku qemim qainga.”
2SA.17.14	Absalom-aaq tamarmeng-llu Israel-aam yui qanertut, “Picirkiutii Hushai-am assinruuq Ahithophel-aam pillrani.” 
2SA.17.15	Tua-llu Hushai-am qanrutak agayulirtek Zadok-ankuk Abiathar-aq-llu qaillun pisqellerminek Absalom-aaq Israel-aat-llu yuita ciuliqagtait, qaillun-llu Ahithophel-aam pisqellrinek cali. 
2SA.17.16	Hushai-am-llu ilaluku, “Patagmek, wanirpak! Qanrucarturceciu David-aaq unugisqevkenaku kuiget qeraryaraitni yuilqumi, tau͡gaam egmian qeraasqelluku Jordan-aaq, ellii anguyagtai-llu teguluki tuqucimasqevkenaki.”
2SA.17.17	Abiathar-am qetunraa Jonathan-aaq, Zadok-aam-llu qetunraa Ahimaaz-aq, utaqauk Enrogel-aam ulevlaani, elatiini Jerusalem-aam, kitumun tangrresqumavkenatek itertellutek nunarpagmun. Kevgam arnam akultutaciqeggluni qanrucarturaqlukek qaillun pilrianek, tua-i-llu elkenka ayaglutek qanrucarturluku Angayuqaq David-aaq. 
2SA.17.18	Tau͡gaam erenret iliitni tan'gaurluum tangerqerak, qanrulluku-llu Absalom-aaq; taumek cukangnaqlutek ayagtuk iiryarturlutek uum angutem eniinun Bahurim-aami. Elakarluni enemi canimelkiini, tuavet ek'uk. 
2SA.17.19	Angutem nulirra patukamek piuq, saggluku-llu tauna elakam painganun mukaarkanek-llu saggvikluku, kitumun tangertiinun nallunariluku. 
2SA.17.20	Absalom-aam anguyagtai tekitut enemun aptaat-llu arnaq, “Nauwa Ahimaaz-ankun Jonathan-aaq-llu?”
2SA.17.20	“Kuik qerallruak,” ellii kiuguq.
2SA.17.20	Anguyagtet yuaryaaqakek tau͡gaam nataqenritakek, tua-i-llu uterrluteng Jerusalem-aamun. 
2SA.17.21	Ayaumariata, Ahimaaz-ankuk Jonathan-aaq-llu nuglutek elakamek, ayaglutek qanemciyarturtuk Angayuqamun David-aamun. Qanrutaak qaillun Ahithophel-aam pillerkiullranek elliin tungiinun qanerlutek-llu, “Cukangnaqluten qerarru kuik.” 
2SA.17.22	Tua-i David-aaq anguyagten̄i-llu qerartut Jordan-aakun, erqaarallrani-llu nangluteng tamarmeng qeraumariluteng.
2SA.17.23	Ahithophel-aam tangrramiu picirkiutmi atuumanritellra, ciulvani aqumvilirluku utertuq nunaminun. Caliarkani elluarqaarluki, ellminek agartuq. Qunguutaat-llu nakmiin ilain qungurviatnun.
2SA.17.24	David-aaq tekitellruuq nunarriinun Mahanaim-am Absalom-aam Israel-aam-llu yuin qerallrata nalliini Jordan-aaq. 
2SA.17.25	(Absalom-aam Amasa ellillrua ciuliqagcesqelluki anguyagtet Joab-aq enaiqertelluku. Amasa Jether-aam qetunraqluku Ishmaelite-am; aanii Abigail-auluni, Nahash-am panikluku Joab-am-llu aaniin Zeruiah-m nayagaqluku.) 
2SA.17.26	Absalom-aaq anguyagten̄i-llu pelatekiurluteng qavartartut nunami Gilead-aami.
2SA.17.27	David-aaq tekitellrani Mahanaim-amun, Shobi-m Nahash-am qetunraan ciuniuraa, nunarpiinek Rabbah-m kingunerluni Ammon-aami, cali-llu Machir-aam Ammiel-aam qetunraan, Lodebar-armium, Barzillai-am-llu, Rogelim-aarmium Gilead-aami. 
2SA.17.28+2SA.17.29	Taitut qantanek, egatnek qikunek, inarvigkaitnek-llu, neqkanek-llu David-aamun anguyagtainun-llu: mukaarkanek, barley-nek, meluyaarnek, kelipimalrianek grain-anek, papinek, peas-aanek, yuilqurmiutarmek paatakaamek, cheese-amek, milegmek, qusnginek-llu. Nalluvkenaku David-aaq anguyagten̄i-llu kaigarkauciat, meqsugluteng, mernuluteng-llu yuilqumi.
2SA.18.1	Angayuqam David-aam quyurtai anguyagten̄i tamalkuita, avegluki-llu quyungqalriit tiissitsaaruaqluki (1,000), ilait-llu yuinauluki talliman (100), atanerrualirluki-llu atanirturtekaitnek. 
2SA.18.2	Tua-i-llu ayagtelluki pingasuinguluki quyungqalriit, Joab-aq, anelgutii-llu Abishai-aq, Ittai-aq-llu Gath-armiu, tamarmeng quyungqalrianek atanirturiluteng. Angayuqaq-llu anguyagtem̄inun qanertuq, “Maligciiqamci wangnek.”
2SA.18.3	“Maligcunaitarpekut,” ellait kiugut. “Cakaniutngungaituq inglumten̄un ilaput kingutmun qimakata, wall'u avput tuqucimangraata; elpet tau͡gaam wangkutni tiissitsaatun (1,000) pitauten. Assinruciquq maanelkuvet nunarpagmi taivkariluten-llu ikayurkamten̄ek.”
2SA.18.4	“Ca imna elpeci assiryuklerci aturciqaqa,” angayuqaq kiuguq. Tua-i-llu ikirtuqat mengliitni nangerngaurluni anguyagten̄i ayallratni quyungqalriaruaqluteng tiissitsaartaarluteng (1,000) yuinauluteng-llu tallimataarluteng (100). 
2SA.18.5	Alerquutnek-llu cikirai Joab-aq, Abishai-aq, Ittai-aq-llu: “Wiinga piteklua akngircaqunaciu yun'erra'ar Absalom-aaq.” Tamarmeng-llu anguyagtet niitaat angayuqaq David-aaq waten picirkirivkarluku anguyagtem̄i atanerruaritnun.
2SA.18.6	David-aam anguyagtai ayagtut yuilqumun anguyagluki-llu Israel-aam yui Ephraim-aam Napalilriarani. 
2SA.18.7	Israel-aam-llu yui cirlakumaut David-aam anguyagtaikun; assiitqapiaralriakun cirlakumaluteng, yuinaat tiissitsaat (20,000) anguyagtet tuqucimaluteng taumi ernermi. 
2SA.18.8	Callullrat sagtuq tamiinun yuilqumun, amllenrit-llu anguyagtet tuquut napalilriami anguyautellratni amllenruluteng.
2SA.18.9	Alqunaq Absalom-aam David-aam-llu anguyagtai nall'arutut. Absalom-aaq ciulvagkun ayagluni, aciirinanrani-llu naparpak, Absalom-aam qamiqua nagtuq napam avayainun. Ciulvak ciutmun ayagartuq Absalom-aaq unilluku napami agaluku. 
2SA.18.10	David-aam anguyagtain iliita tangrraa qanrutekluku-llu Joab-amun, “Absalom-aaq tangrraqa agavkarluku naparpagmi!”
2SA.18.11	Joab-aq kiuguq, “Tangellrukuvgu-mi, ciin tuani egmian tuqutenriciu? Wiinga wangnek cikillruyaramken qulnek qerrirlinek akinek naqugutmek-llu.”
2SA.18.12	Tau͡gaam anguyagta kiuguq, “Cikingerpenga tiissitsaanek (1,000) qerrirlinek, yuarama iliit yagcanritaqa angayuqam qetunraanun. Tamamta niitellruaput angayuqam alerqullrani elpet Abishai-aq Ittai-aq-llu, ‘Wiinga piteklua akngircaqunaku yun'erra'ar Absalom-aaq.’ 
2SA.18.13	Tau͡gaam-llu wiinga narurtellrukumku angayuqaq tuqulluku-llu Absalom-aaq, angayuqam niitellruyaraa, camek iirumalriartailan angayuqamek, elpet-llu anagyaaqutellrunricararpenga.”
2SA.18.14	“Qaritekngairutamken,” Joab-aq qanertuq. Pingayunek narulkautnek tegutuq narupaulluki-llu Absalom-aam qat'gainun unguvaluni againanrani naparpagmi. 
2SA.18.15	Qulen-llu Joab-am anguyagtain quy'uqrulluku Absalom-aaq tuquvsiaraat.
2SA.18.16	Joab-am cupu'uryaraq cupevkaraa arulairesqelluku callullrat, anguyagtai-llu uterrluteng malirqallermeggnek Israel-aam yui. 
2SA.18.17	Teguat-llu Absalom-aam temii, eggluku-llu petmigmun napat akuliitni, patuluku-llu teggalqurugarnek. Tamarmeng-llu Israel-aam yui qimagtut nakmiin nunameggnun.
2SA.18.18	Unguvallermini Absalom-aaq naucillruuq nallunailkutmek napalriamek teggalqumek ellminun Kuignayugmi King's Valley-mi, ellii qetunrailami at'mi agumacestekaanek. Tua-i tauna aciraa ellminek, man'a-llu erneq tekilluku nallunriumauq Absalom-aam Nallunailkutiinek.
2SA.18.19	Tua-llu Ahimaaz-aq Zadok-am qetunraa qanertuq Joab-amun, “Aqvaqurturlua ayaglii angayuqamun qanemcikegtaar ayaulluku 
2SA.18.20	“Qang'a,” Joab-aq qanertuq, “Ernerpak elpet ayausngaituten camek qanemcikegtaarmek. Allami ernermi piarkauyaaquten, tau͡gaam ernerpak pingaituten, tua-i-wa angayuqam qetunraa tuquan.” 
2SA.18.21	Tua-llu qanertuq Ethiopia-rmiumun pistem̄un, “Ayagluten qaneryartua angayuqamun camek tangllerpenek.” Pista-llu ciktaaqerraarluni aqvaqurluni ayakarluni.
2SA.18.22	Ahimaaz-aq aguagtuq, “Umyuarniunritua canek allanek piarkanek; wangnun-llu qanrutkarkaq ayaucetqerru.”
2SA.18.22	“Ciin tua-i piyugpakarciu, qetunramaa?” Joab-am aptaa. “Camek nunuliutengengaituten.”
2SA.18.23	“Ca qaillun pingraan,” Ahimaaz-aq qanenqigtuq, “Ayagyugtua.”
2SA.18.23	“Kitak tua-i ayii,” Joab-aq qanertuq. Tua-i Ahimaaz-aq ayakartuq aqvaqurturluni tumyaraq aturluku Jordan Valley-kun kuignayugkun, ak'anivkenani-llu anguluku kiturluku pista.
2SA.18.24	David-aaq aqumgallruuq carr'ilqami ilulirnerem elalirnerem-llu nunarpiim ikirtuqagken akuliigni; tarikesta-llu kangranun mayurtuq casgum nangerrluni-llu ikirtuqam qainganun; kiarcami tangertuq angutmek aqvaqurturalriamek kiimenani. 
2SA.18.25	Kanavet qayagaurluku angayuqaq qanrutaa, angayuqaq-llu qanertuq, “Kiimelkuni, assilriamek qanemcimek taituq.” Aqvaqulria-llu maa-i canimelliinarluni.
2SA.18.26	Tua-llu tarikesta allamek cali angutmek aqvaqulriamek tangertuq kiimenani, kanavet-llu qanrutaa ikirtuqam qaunqestii, “Tangerrluku! Cali alla angun aqvaqurturalria!” Angayuqaq kiuguq, “Cali tamaa-i tamana taitellria assilriamek qanemcimek.”
2SA.18.27	Tarikesta qanertuq, “Ciuqliim tamatum angutem aqvaqullran Ahimaaz-aq ayuqaa.”
2SA.18.27	“Ellii yuk'egtarauguq,” angayuqaq qanertuq, “taituq-llu qanemciqegtaarmek.”
2SA.18.28	Ahimaaz-aq qayagaurtuq aryuqutmek angayuqamun, ciuqerranun-llu nunamun palurrluni, qanerluni-llu, “Nanraumali 
2SA.18.29	“Yun'erraar-qaa Absalom-aaq assirtuq?” Angayuqaq aptuq.
2SA.18.29	Ahimaaz-aq kiuguq, “Anguyagtevvet atanerruarata Joab-am ayagcetellranga, tangellruunga cakneq nuniirluteng pilrianek, tau͡gaam wiinga camek piciitellruanka.”
2SA.18.30	“Yaavet nangerten,” angayuqam qanrutaa; agluni-llu tuavet nangertuq.
2SA.18.31	Tua-llu Ethiopia-rmiu pista tekituq qanerluni-llu angayuqamun, “Qanemcikegtaarmek taitamken, Elpet Ucurnarqellriami! Ernerpak 
2SA.18.32	Angayuqam aptaa, “Yun'erraar-qaa Absalom-aaq assirtuq?” Pista kiuguq, “Wiinga piyuuteksaaqaqa qaillun elliinun pimallra tamalkuitnun ingluvnun tuaten-llu ellait pisqumayaaqluki, inglucitellrianun-llu elpenun.”
2SA.18.33	Angayuqaq tua-i angniitem naligaa. Mayurtuq enecuarmun ikirtuqam quliinelngurmun aluviliurluni-llu. Mayurluni tuaten qiaguq qanerluni, “Qetunramaa! Qetunramaa, Absalom-aaq! Absalom-aaq, qetunramaa! Wiinga-tuq tau͡gaam tuqullrulii enevni, qetunramaa! Absalom-aaq, qetunramaa!”
2SA.19.1	Qanrutaat Joab-aq Angayuqaq David-aaq aluviliurluku angniitniluku Absalom-aamek picirluku. 
2SA.19.2	Tua-i-llu angnillrat cirlakillermeggnek picirluteng mumigtuq angniitmun tamarmeng David-aam anguyagtainun taumi ernermi, niicameng angayuqaq angniitniluku qetunrani pitekluku. 
2SA.19.3	Utertut nunarpagnun nepaunateng, anguyagtet kasnguyulauciicetun anguyalrianek qimagaullret. 
2SA.19.4	Angayuqam kegginani patuluku qiaguq qastuluni, “Qetunramaa! Qetunramaa, Absalom-aaq! Absalom-aaq, qetunramaa!”
2SA.19.5	Joab-aq ag'uq angayuqam eniinun qanrulluku-llu, “Ernerpak umyugait atrartaten anguyagtevvet, anguyagtet unguvavnek anirturillret, qetunrarpet panivet-llu unguvaitnek nuliarpet-llu nulirruarpet-llu. 
2SA.19.6	Pairtaten kenkesteten ikayurluki-llu eq'ukesteten! Nallunairiuten anguyagtevvet atanerruarit anguyagteten-llu elpenun caunriluciat. Tangrraqa angniryaucin Absalom-aaq ernermi mat'umi unguvakan wangkuta tau͡gken tuqullruluta. 
2SA.19.7	Taumek wanirpak ayii caceturrluki-llu anguyagteten. Nallunairiunga 
2SA.19.8	Tua-llu angayuqaq nangertuq, anluni-llu aqumuq nunarpiim ikirtuqain yaaqsinrilkiitnun. Anguyagtain niitaat tuanetniluku, tamarmeng-llu quyurtut avatiinun.
2SA.19.8	Mat'um nalliini Israel-aam yui qimagallruut nakmiin nunameggnun. 
2SA.19.9	Nunameggni tamarmeng kiutaagut'ngut ilameggnun. “Angayuqam David-aam aviutellruakut inglumten̄ek,” qanraqluteng ilameggnun. “Anirtullruakut Philistine-anek, tau͡gaam qimagtuq Absalom-aamek nunavut-llu unilluku. 
2SA.19.10	Atawaqercetellruarput Absalom-aaq angayuqaqsagulluku, tau͡gaam tuqutaullruuq anguyagmi. Ciin-mi tua-i wani-wa kia ut'rutengnaqenritau Angayuqaq David-aaq?”
2SA.19.11	Qanemcim qaillun Israel-aam yuin qalartellratnek tekitaa Angayuqaq David-aaq. Tua-i ayagcetak agayulirtek Zadok-ankuk Abiathar-aq-llu apcesqelluki ciuliqagtai Judah-m, “Ciin kinguqlikacagaulutek ikayuucetek angayuqam ut'rutlerkaanun atanruvianun? 
2SA.19.12	Elpeci wiinga ilakamci, nakmiin kemellgutekluci, aullgutekluci-llu; ciin kingumek ut'rutengnaqucetegnga?” 
2SA.19.13	David-aam cali qanrutak waten qanresqellukek Amasa-mun, “Ilakutaqamken. Wak'nirnek ayagluten ataniumasqanka elpenun anguyagtenka Joab-aq enaiqerluku. Agayutem yaggviklua tuquskilia watnanrilkuma!” 
2SA.19.14	David-aam qanellrin ukverrluki piciuluki tuigcetai tamalkuita Judah-m anguyagtai, qanrucarturcetaat-llu utercesqelluki, tamalkuita-llu atanerruari malikluki.
2SA.19.15	Uterrnginanermini angayuqaq anguyagtainek Judah-m pairkenguq Jordan-aam Kuigani, taillret Gilgal-aamun qeraucarturluku kuigkun qerallrani. 
2SA.19.16	Taum-llu nalliini, Benjamin-aam yuinek, Shimei-aq qetunraa Gera-m Bahurim-aarmiu, cukangnaqluni ayagtuq Jordan-aamun pairrsaagluku Angayuqaq David-aaq. 
2SA.19.17	Maligluni anguyagten̄ek tiissitsaanek (1,000) Benjamin-aam ilakellriarinek. Ziba-llu, pistiit Saul-aam nakmiin ilain, maligutuq qetunraminek akimiarnek yuinarnek-llu (20) pistem̄inek maligluni, tekilluteng-llu Jordan-aamun angayuqam ciungakun. 
2SA.19.18	Qeraraat-llu kuik ikayurluki qerautnaluki Angayuqaq ilai-llu qerallratni angayuqam-llu cat piyullri pinaluki.
2SA.19.18	Angayuqaq-llu uptellrani qeraqatarluni, Shimei-aq ciktuq ciuqerranun 
2SA.19.19	qanerluni-llu, “Elpet Ucurnarqellriami, kitaki nalluyaguteqerr'u picurlalqa tuani ernermi ayautevni Jerusalem-aamek. Wangnun tauna ellimauranrirluku umyuaqenrirluku-llu. 
2SA.19.20	Nallunritaqa, wiinga assiilngilqa, man'a-llu pitekluku ciuqlirnun ilautua tailrianun negeqlirnek ilakutellrianek paiqertevnun ernerpak, Elpet Ucurnarqellriami.”
2SA.19.21	Abishai-aq qetunraa Zeruiah-m qanertuq, “Shimei-aq tuqutnarquq elliin aniqlaallruaku 
2SA.19.22	Tau͡gaam David-aaq qanertuq Abishai-amun anelgutiinun-llu Joab-amun, “Kia umyuarteqlerpenek aptaten? Picurlagcetaaqatararpenga-qaa? Wiinga wani-wa atanrulriarurtua Israel-aami, ernerpak-llu kina Israel-aam yua tuqutaungaituq.” 
2SA.19.23	Cali-llu qanertuq Shimei-amun, “Qanrutamken elpet tuqutaungaituten.”
2SA.19.24	Tua-llu Mephibosheth-aaq, Saul-aam tutgarii, atrartuq paiqerluku angayuqaq. It'gani eruqsaitai, ungani-llu engelkegteksaunaki, aturani-llu iqaiqsaunaki ayaggaanranek angayuqaq Jerusalem-aamek utertellra cirlakillminek tekilluku. 
2SA.19.25	Mephibosheth-aaq tekican Jerusalem-aamek paiqerluku angayuqaq, angayuqam qanrutaa, “Mephibosheth-aaq, maligtellrunritarpenga. Ciin pillrunricit?”
2SA.19.26	Kiuguq, “Nallunrilucirpetun, Elpet Ucurnarqellriami, wiinga tussitua. Pillruyaaqaqa pisteka aqumgavia ciulviim ellisqelluku ekumalua maliggnaluten, tau͡gaam narurtellruanga. 
2SA.19.27	Iqluurutkellruanga Elpenun Ucurnarqellriamun, tau͡gaam elpet ayuquten Agayutem an'gilaatun, taumek assikellren kiiki maligesgu. 
2SA.19.28	Tamarmeng atama nakmiin ilai tuqucimanaqsaaqut, Elpet Ucurnarqellriami, tau͡gken elpet piunarqucimek cikiravnga nerellguciisqelluten estuuluvni. Wiinga camek allamek apcunaitamken ikayurcetaarutmek, Elpet Ucurnarqellriami.”
2SA.19.29	Angayuqaq kiuguq, “Camek allamek qanenermek taqnariaten. Wiinga pillerkiullruunga elpetegnun Ziba-llu tamarpetegnun pikesqelluku Saul-aam nunautii.”
2SA.19.30	“Tamalkuan Ziba-mun pikevkarru,” Mephibosheth-aaq kiuguq. “Wangni amllertuq, Elpet Ucurnarqellriami cavkenak utertellren.”
2SA.19.31	Barzillai-aq-llu, Gilead-aarmiu, atrallruuq Rogelim-aamek ikayurluku maligcarturluku angayuqaq qerallrani Jordan-aakun. 
2SA.19.32	Barzillai-aq angulluapiartuq, allrakungluni yuinarnek cetamanek (80). Tukuuqapiarluni angayuqaq-llu neqkiumallruluku Mahanaim-aamtellrani. 
2SA.19.33	Angayuqam qanrutaa, “Maligesnga Jerusalem-aamun, aulukniamken.”
2SA.19.34	Tau͡gaam Barzillai-aq kiuguq, “Wiinga unguvamangairutua; ciin wiinga maligciiqsia, Elpet Ucurnarqellriami, Jerusalem-aamun? 
2SA.19.35	Ak'a allrakungua yuinarnek cetamanek (80), camek-llu wangni anglanarqellriartairulluni. Nerellrenka mellrenka-llu elpegciyuirutanka, aturtet-llu erinait niicuirulluki. Kiingan cakviurutnguciqua Elpenun Ucurnarqellriamun. 
2SA.19.36	Wiinga nunuliutmek angtuamek pinarqenritua. Taumek kiingan kituqerluku Jordan-aaq maligarciiqamken. 
2SA.19.37	Nutaan utercetniarpenga nunamnun tuquniartua-llu angayuqaagma qungugken mallgeskiigni. Wani-wa tang qetunraqa Chimham-aq, kevgiurtekan, malikiu, Elpet Ucurnarqellriami, aulukniaran assikellerpegun.”
2SA.19.38	Angayuqaq-llu kiuguq, “Malikeciqaqa pisqumallerpegun-llu aulukluku. Ca-llu tamalkuan pisqellren wii piciqaqa.” 
2SA.19.39	Tua-i-llu David-aam tamarmeng-llu anguyagtain qeraraat Jordan-aaq. Cingaraa Barzillai-aq atawaqertelluku-llu, Barzillai-aq-llu utertuq kingunerminun.
2SA.19.40	Angayuqaq qeraumariami, ikayurluku Judah-m yuin tamarmeng Israel-aam-llu yuin avgin, ciumutmun ayagtuq Gilgal-aamun, Chimham-am-llu maligtaa. 
2SA.19.41	Tua-llu tamarmeng Israel-aam yuin ullagaat angayuqaq qanerluteng-llu elliinun, “Elpet Ucurnarqellriami, ciin anelgutput Judah-m anguyagtai umyuarteqat ayaucugngariluten ikayuryugngariluten, nakmiin-llu ilaten, anguyagteten-llu qeraulluci Jordan-aakun?”
2SA.19.42	Judah-m anguyagtain kiugaat, “Watnallruukut angayuqaq ilakngamteggu. Ciin mat'um eq'uqercetaci? Neqkaput akiliuteksaitai wall'u camek cikiqsaunata.”
2SA.19.43	Israel-aam yui qanertut, “Wangkuta qula naaluku piyunarqucingqenruukut Angayuqamun David-aamun elpecen̄i, ilakeng'e'rpeciu. Ciin caunrilleksecikut? Nalluyagucaqunaku wangkuta ciumek qalarutkellerput angayuqaq ut'rutengnaqnaluku!”
2SA.19.43	Tau͡gaam Judah-m anguyagtai alingnartaarluteng piyunarqucingqenruniut anguyagtaini Israel-aam.
2SA.20.1	Gilgal-aami yugtangqelliniuq cakegtakumanrilngurmek yugmek aterluni Sheba-mek qetunraanek Bikri-m, ilakellriartainek Benjamin-aam. Cupsaraq cupluku qayagaurauq, “Atrarli David-aaq! Maliggngaitarput! Anguyagtaini Israel-aam, kingunemten̄un uterrnaurtukut!” 
2SA.20.2	Tua-i Israel-aam yuin yuirautaat David-aaq maliggluku-llu Sheba, tau͡gaam Judah-m anguyagtai cakanirpek'nateng maligtaat David-aaq Jordan-aamek ayagluteng Jerusalem-aamun.
2SA.20.3	David-aaq tekicami atanruviminun Jerusalem-aami, qulen nulirruani tegui unitellni atanruvini aulukesqelluku murilkescirluki-llu. Aturyuk'ngait-llu pikirluki, tau͡gaam tutegpek'naki. Unguvameng taktaciatun kelucausngaluteng, aipainertun ayuqluteng.
2SA.20.4	Angayuqaq tua-llu qanertuq Amasa-mun, “Judah-m anguyagtai quyurceski malikluki maanetniartuci amatiiku.” 
2SA.20.5	Amasa ayagtuq quyurcarturluki, tau͡gaam angayuqam pillerkillra tamaancesqelluki nall'artenritaa. 
2SA.20.6	Tua-i angayuqaq qanertuq Abishai-amun, “Sheba-m picurlagcetenruciqaakut Absalom-aami. Malikluki anguyagtenka kingunrirturru, pengegnaircaumalriit nunat piksagucuarai anagluni-llu wangkutnek.” 
2SA.20.7	Taumek Joab-am anguyagtai, angayuqam-llu nayurtai, tamarmeng-llu allat anguyagtet ayagtut Jerusalem-aamek Abishai-aq pillgucirluku kingunrirturnaluku Sheba. 
2SA.20.8	Tekiteqertelluki teggalqurpagmun Gibeon-aami, Amasa-m pairtai. Joab-aq upingaluni anguyagcuutnek aturluni, nuussirpii caqumini qungasngaluni naqugutiinun qillrusngaluni. Ciutmurteqanrakun, nuussirpak igtuq. 
2SA.20.9	Joab-aq qanertuq Amasa-mun, “Qaillun ayuqsit, yugnikekmaa?” teguluku-llu ungaikun tallirpilernerkun unatmikun cingarnaluku. 
2SA.20.10	Amasa-q keltevkenani Joab-am tegumiaranek nuussirpagmek unatmi ingluanek, Joab-am-llu kap'leraa aqsiigken'gun, cakungllui-llu maq'errluteng nunamun. Egmian-llu tuquuq, Joab-am-llu yaggvikenqigtevkenaku.
2SA.20.10	Tua-i-llu Joab-ankuk anelgutni-llu Abishai-aq ayagtuk kinguakun Sheba-m. 
2SA.20.11	Joab-am anguyagtain iliit nangerrluni Amasa-m temiin canianun qayagpagtuq, “Kina imna Joab-ankugnun David-aaq-llu ilauyulria maliggliu Joab-aq!” 
2SA.20.12	Amasa-m temii, auguluni, nevengqauq tumyaram qukaani. Joab-am anguyagtiin tangrrai yuut tamarmeng arulairturalriit tuavet, taumek qamuraa temii tumyaramek cailkamun maavet patuluku-llu uligmek. 
2SA.20.13	Tema au͡gaumarian tumyaramek, yuut tamarmeng maligtaat Joab-aq malirqerluku Sheba.
2SA.20.14	Sheba-m tumkaa nunautiit ilakellriartain Israel-aat tekilluni-llu nunarpiinun Abel Beth Maacah-m, tamarmeng-llu tungayai Bikri-m quyurtut maliggluku-llu itellrani nunarpagmun. 
2SA.20.15	Joab-am anguyagtain niitaat Sheba tuanetniluku, tua-i ullagluku kassugutaat nunarpak. Quyurciut-llu nunamek elalirnerani casgum acilirnerakun-llu cali casgum elagluteng ayaluqercetengnaqluku. 
2SA.20.16	Umyuartulriamek-llu tuani nunarpagni arnartangqertuq qayagaurauq-llu casgumek, “Kaaka, kaaka! Qanruciu Joab-aq wavet taisqelluku; qanelguteksugaqa.” 
2SA.20.17	Joab-am tua-i ullagaa, arnam-llu aptaa, “Joab-auguten-qaa?”
2SA.20.17	“Aa-ang, taunguunga,” ellii kiuguq.
2SA.20.17	“Niicugninga wiinga,” arnaq qanertuq.
2SA.20.17	“Niicugniunga,” elliin kiugaa.
2SA.20.18	Arnaq qanertuq, “Akaar imumi waten qanlallruut, ‘Ayagluten kiutekan niicarturru nunarpagmi Abel-aami,’ tuaten-llu tua-i piyarturaqluteng. 
2SA.20.19	Wangkuta nunarpagput assipiartuq, ilakluku qinuilnguut piciulriit-llu Israel-aami. Ciin navgungnaqsiu? Piunrircugan-qaa 
2SA.20.20	“Tuaten pingaitqapiartua!” Joab-aq kiuguq. “Watqapik piunrirngaitaqa wall'u navgurngaitaqa nunarpagci! 
2SA.20.21	Tamana pillerkiuraqenritarput. Angun aterluni Sheba-mek qetunraa Bikri-m, kingunelek qemililriamek nuniinek Ephraim-aam, ayagnercillruuq inglulilluni Angayuqamun David-aamun. Una angun atauciq taiciu wangnun, nunarpagmek ayagniartua.”
2SA.20.21	“Egciiqaput qamiqurra casgum quliikun elpenun,” arnaq qanertuq. 
2SA.20.22	Tua-i-llu ayagluni pillerkiurani qanrutkaa nunarpiim yuinun, Sheba-m-llu qamiqurra kepluku egtaat casgum quliikun Joab-amun. Cupsaraq-llu cupluku elpengcarai anguyagten̄i nunarpagmek ayaasqelluki, tua-i-llu uterrluteng kingunermeggnun. Joab-aq-llu uterrluni Jerusalem-aamun angayuqamun.
2SA.20.23	Joab-am ataniumai anguyagtai Israel-aam; Benaiah-m-llu qetunraan Jehoiada-m ataniumaluki David-aam nakmiin nayurtai; 
2SA.20.24	Adoniram-aaq-llu qaunqesten͞guuq umyuarteng aturpek'naku calivkaumalrianun; Jehoshaphat-aq qetunraa Ahilud-aam igarten͞guluni; 
2SA.20.25	Sheva qanercetaarviim igartekaa; Zadok-ankuk Abiathar-aq-llu agayulirten͞gulutek, 
2SA.20.26	Ira-llu nunarriinek Jair-am ilakaat David-aam agayulirtain.
2SA.21.1	David-aam angayuqrullran nalliini kainiqerpagtut allrakut pingayun naaluki. Tua-i David-aam 
2SA.21.2	(Gibeon-aam yui Israelite-aunritut; amllerpek'nateng quyungqalriaruut Amorite-auluteng Israel-aam yuin akqellri murilkelarciqniluki, tau͡gaam Saul-aam piunrirtengnaqellruyaaqluki cumigtellni niilluku ikayurnaluki Israel-aam yui Judah-m-llu.) 
2SA.21.3	Tua-i David-aam taisqai Gibeon-aam yui qanrulluki-llu, “Camek wangnun pisqumaceci? Picurlaumallerci assirikaniircecugyaaqaqa, atawaqercecesqelluki elpecen̄un 
2SA.21.4	Kiugut, “Wangkuta umyuarput assiinaku kiutaarutelput Saul-aamun nakmiin-llu ilainun qerrirliq wall'u suulutaaq aturluku elluaringaituq, tuquciyuumiinata-llu Israelite-at iliitnek.”
2SA.21.4	“Camek tua-llu umyuarteqceci casqumaluci wangnun?” David-aaq aptuq.
2SA.21.5	Kiugut, “Saul-aam piunrircullruakut ilaput ataucirraungraan unguvasqumavkenaku Israel-aami. 
2SA.21.6	Taumek wangkutnun taiski malrunlegen angutet kinguvri, agarrniaput 
2SA.21.6	“Taiciiqanka,” angayuqaq kiuguq.
2SA.21.7	Tau͡gaam qigcignarqellriamek atunem akqillertek Jonathan-aaq-llu pitekluku, David-aam ilakevkanritaa Jonathan-aam qetunraa Mephibosheth-aaq, tutgarii Saul-aam. 
2SA.21.8	Tau͡gaam teguak Armoni-nkuk Mephibosheth-aaq-llu, malruk qetunraak Rizpah-m, Aiah-m panian Saul-aamun irnillrek; talliman-llu cali qetunrai Saul-aam panian Merab-am irnillni Adriel-aamun Barzillai-am qetunraanun, Meholah-rmium. 
2SA.21.9	David-aam tunai yuinun Gibeon-aam, taukut-llu agartait ingrimun ciuqerrani 
2SA.21.10	Tua-llu Saul-aam nulirruara Rizpah, pania Aiah-m, missuullermek aturluni uqruciurtuq teggalqum qaingani temaita tuqumalriit uitaviatni, tuanlluni-llu quyurciyaram ayagnillranek ayagluni uksuarmi ellallirturalallra tekisvianun. Erenrani yaqulget ayalegtelarai taukunun tuqumalriit temaitnun, tuamta-llu unuan yuilqurmiutarnun ungungssinun pillerkaat murilkelaraa.
2SA.21.11	David-aam niicamiu Rizpah-m tuatnallra, 
2SA.21.12	ayagtuq Saul-aam-llu enri teguluki qetunraan-llu Jonathan-aam Jabesh-aam yuinek Gilead-aami. (Teglegaqellruit nunat quyurrviatnek Beth Shan-ami, Philistine-at temnek agarcivillratnek taumi ernermi tuqutellermeggni Saul-aaq Ingrimi Gilboa-mi.) 
2SA.21.13	David-aam tegui Saul-aankuk Jonathan-aaq-llu enkek cali-llu quyurrluki enrit malrunlegen angutet agarcimallret. 
2SA.21.14	Elautait-llu Saul-aam Jonathan-aam-llu enri qunguanun Saul-aam atiin Kish-am, Zela-mi nunautiini Benjamin-aam, angayuqam pisqellra tamalkuan maliggluku. Taum-llu kinguani, Agayutem piicautait kiugai nunateng pitekluku.
2SA.21.15	Allamek cali anguyagtut Philistine-at Israel-aat-llu, David-aankut-llu anguyagten̄i-llu ayagtut callugluki-llu Philistine-at. Callugpiinret iliitni David-aaq mernunguq. 
2SA.21.16	Yugpak aterluni Ishbibenob-aamek, tegumialek punernermek narulkautamek uqamarluni uspernek malrunlegnek avegmek cipluku, nutaramek-llu nuussirpakegciluni, umyuartequq David-aaq tuqucugngayukluku. 
2SA.21.17	Tau͡gaam Abishai-aq, qetunraa Zeruiah-m, taiguq ikayurnaluku David-aaq, curukaraa-llu yugpak, tuqulluku-llu. Tua-i-llu David-aam anguyagtain David-aaq akqivkaraat maligtenqigtarkaunrirtelluteng anguyagmun. “Israel-aarmiut ciunerkameggnun cacetuqutekaatgen, wangkuta-llu ilakenriryuumiitamteggen,” ellait qanerluteng.
2SA.21.18	Taum kinguani cali anguyagtut Philistine-anek Gob-ami, tuani-llu Sibbecai-aq Hushah-rmiu tuquciuq yugpagmek at'legmek Saph-amek.
2SA.21.19	Cali tuamtellu anguyagluteng Philistine-anek Gob-ami, Elhanan-aam-llu qetunraan Jair-am Bethlehem-aarmium, tuqutaa Goliath-aaq Gath-armiu, taum narulkautaan epua ellegtaluni tupigluki ulilistet teguyaraatun.
2SA.21.20	Ataam cali allamek anguyagtut Gath-ami, yugpagtarluni tuani callugyunqellriamek. Unatek inglugtun yuararlutek arvinlegnek it'gai-llu cali arvinlegnek putukurluteng inglugtun. 
2SA.21.21	Taum Israel-aam yui ingluliurai, Jonathan-aam-llu, David-aam anelgutiin Shammah-m qetunraan, tuqutaa.
2SA.21.22	Ukut cetaman kinguveqait yugpacaryuut Gath-armiut, tuqutait-llu David-aankut anguyagten̄i-llu.
2SA.22.2	ellii pinilriaruuq capkutaqa.
2SA.22.3	Agayutka cayailkutkaqa,
2SA.22.3	elliini cam pingaitanga.
2SA.22.3	Capkuciumalaraanga akngircailkutetun;
2SA.22.3	akiurullua camun pivkarngaitanga.
2SA.22.3	Anirturtekaqa;
2SA.22.3	cayailkucirlua anirtularaanga callualrianek.
2SA.22.4	Qayagaurtua 
2SA.22.4	elliin-llu aviutaanga inglumnek.
2SA.22.4	Nanraumali 
2SA.22.5	Tuqum qairin kassugutellruatnga;
2SA.22.5	carvanrin piunririlriim naligaatnga;
2SA.22.6	Aarnarqutiin tuqum kassugutaanga,
2SA.22.6	qungum-llu negani civtaa wii piteklua.
2SA.22.7	Arenqiallugutemni qayagaaqa 
2SA.22.7	Qayagaurtua Agayutemnun ikayuusqellua.
2SA.22.7	Agayuvigpamini niitaa erinaka;
2SA.22.7	niitaa-llu qayagalqa ikayuusqellua.
2SA.22.8	Tua-llu nuna qiivuq arulaluni-llu;
2SA.22.8	tusnganri ellam uvaaluteng qiivut
2SA.22.8	tua-i-wa Agayun qenercan!
2SA.22.9	Puyuq an'uq qengagkenek,
2SA.22.9	piunrircilria keneq ekualriit-llu qetget an'ut qanranek.
2SA.22.10	Kilak allegluku ikirtaa atrarluni-llu,
2SA.22.10	tungulria-wa amirluq it'gain acilirneratni.
2SA.22.11	Cukaluni tengluni ayagtuq yaqulgem ungungssimi qaingakun;
2SA.22.11	egilrallruuq yaqugkeni anuqem.
2SA.22.12	Patuuq ellminek tan'germek;
2SA.22.12	mamtulriit amirlut, muirumalriit mermek kassugutaat;
2SA.22.13	kumalriit qetget ekuallagtut kalluum kenranek ciunrani.
2SA.22.14	Tua-llu 
2SA.22.14	erinii Artuqailnguum Agayutem niitnauguq.
2SA.22.15	Pitegcautni pitgautai eskavvluki-llu ingluni;
2SA.22.15	kallugmek kenerpallagaluni ayakarcetai akvaqurluki.
2SA.22.16	Imarpiim terr'a carriumauq,
2SA.22.16	tusnganri-llu nunam patuirumaut
2SA.22.16	aarpagalluki-llu qenerrluni.
2SA.22.17	nugtaanga et'ulrianek mernek.
2SA.22.18	Aviutaanga pinilrianek inglumnek
2SA.22.18	eq'ukestemnek-llu—
2SA.22.18	taukut pininrussiyaagtut wangni.
2SA.22.19	Arenqiallugingallemni, curugaatnga,
2SA.22.19	tau͡gaam 
2SA.22.20	Ikayuraanga arenqiallugutmek anullua;
2SA.22.20	anirturaanga ilukegcitekngamia.
2SA.22.21	atawaqercet'laraanga camek pinerrlugutailama.
2SA.22.22	Niisngallruaqa pisqutii 
2SA.22.22	avteksaitua Agayutemnek.
2SA.22.23	Maligtellruanka alerquutai tamalkuita;
2SA.22.23	Narurteksaitanka elliin pisqutai.
2SA.22.24	Elliin nallunritaa picurlautaitelqa,
2SA.22.24	wangnek murilkelqa assiitellriamek atuqsaunii.
2SA.22.25	Taumek elliin nunuliraanga assilria atulqa pitekluku,
2SA.22.25	nallunrilamiu pinarqutailuciqa.
2SA.22.26	assirrlainarluten-llu kinkunun imkunun canganarqutailngurnun.
2SA.22.27	Menuituten kinkunun imkunun menuilngurnun,
2SA.22.27	yugnikutaunak-llu yurrluulrianun.
2SA.22.28	Anirtularaten ellmikutuulriit,
2SA.22.28	tau͡gaam atrartelaraten ucuryagtellriit.
2SA.22.29	Elpet, 
2SA.22.29	ayagcet'laran tan'geq wangnelnguq.
2SA.22.30	Pinimek cikirlua curugcet'laraten inglunka
2SA.22.30	piyunarqucimek-llu cirlakutekamnek ingluliurutaitnun.
2SA.22.31	Uum Agayutem—natlugneripagtat caliari,
2SA.22.31	ukvernaqvagtat qaneryarai!
2SA.22.31	Capkutatun ayuquq
2SA.22.31	tamalkuitnun kinkunun yuartainun elliin aulukutiin.
2SA.22.32	Agayun kiingan ingluliurucestekarput.
2SA.22.33	Una Agayun pinilria uqisvikaqa;
2SA.22.33	picurlautaicet'laraa tumkaqa.
2SA.22.34	Tutmalqa elluarcetaa tuntutun;
2SA.22.34	camun pivkaqsaitaanga ingrini.
2SA.22.35	Elitnaularaanga anguyallerkamun,
2SA.22.35	wangnun aturyugngarivkarluku tukninqurraat urluvret.
2SA.22.36	ikayuutvet ucurnarivkaraanga.
2SA.22.37	Teguaruvkanritarpenga,
2SA.22.37	paallakaqsaitua-llu.
2SA.22.38	Kingunrirturanka inglunka cirlakluki-llu;
2SA.22.38	arulaiyuitua piunrirnatkamnun.
2SA.22.39	Iqutelaranka, makcesciiganateng-llu;
2SA.22.39	ciuqamni cailkamtut cirlakumaluteng.
2SA.22.40	Pinimek cikiravnga anguyautellerkamun
2SA.22.40	cirlakutmek-llu inglumnun.
2SA.22.41	Inglunka qimagcet'laraten wangnek;
2SA.22.41	piunrirtelaranka eq'ukestenka.
2SA.22.42	Kiartelartut ikayurtekameggnek, tau͡gaam kia anirtuqsaitai;
2SA.22.42	qayagalartut 
2SA.22.43	Passitanka, urr'atun-llu ayuqliriut;
2SA.22.43	tutmautanka marayatun tumyarani.
2SA.22.44	Aviutelararpenga inglulitellrianek yumnek
2SA.22.44	taqevkarpek'naku-llu atanirturilqa angayuqauvignek;
2SA.22.44	yuut nallullrenka maa-i yuksagutanka.
2SA.22.45	Ilakumanrilnguut ciktaarvikaatnga;
2SA.22.45	niicamegtenga, pisqutenka maligtait.
2SA.22.46	Caceskelli'irrluteng
2SA.22.46	taigut qiivluteng cayailkutalegnek nunameggnek.
2SA.22.47	Qanemcikluku angtatailucia pinilriim Agayutem anirturtem̄a!
2SA.22.48	Cirlakevkalarai inglunka;
2SA.22.48	cirlakinrircet'larai angayuqauvillgutkelriit ataniuqenganka
2SA.22.49	anirturlua-llu inglukestemnek.
2SA.22.49	akngircailkucirlua-llu nangcitalrianek angutnek.
2SA.22.50	Taumek nanraramken angayuqauvillgutkelriit akuliitni;
2SA.22.50	Aturtua nanrautnek elpenun.
2SA.22.51	Agayun cikiqengtuuq angtuanek cirlakutnek angayuqaminun;
2SA.22.51	taqsuunani kenkutni maniuralaraa elliin cucukellminun,
2SA.22.51	David-aamun kinguvrinun-llu akwarpak.
2SA.23.1	David-aaq Jesse-m qetunraa angutngullruuq Agayutem ucurnarivkallra, Agayutiin Jacob-aam cucukellra angayuqausqelluku, piliaqestekluku-llu yuarutkegtaaraat Israel-aanun. Ukut David-aam nangneruut qanellri:
2SA.23.2	Anernera 
2SA.23.2	qanrutkarkaa qerrlugemnetuq.
2SA.23.3	Agayutiit Israel-aat qanertuq;
2SA.23.3	Israel-aam qaunqestii qanertuq wangnun:
2SA.23.3	“Angayuqaq atanirturilria elluarrluni,
2SA.23.3	atanirturilria niisngaluni Agayutmun,
2SA.23.4	ayuquq akertetun ciqinqalriatun availriami erqaarmi,
2SA.23.4	akertetun qevliavkarilriatun canegnek ellallirraartelluku.”
2SA.23.5	Tuaten ayuqellriakun Agayutem atawaqerceciiqai kinguvrenka,
2SA.23.5	nangyuilngurmek akqellruamia,
2SA.23.5	picirkangun navgumangailnguq,
2SA.23.5	akqun cimiumangailnguq.
2SA.23.5	Kiingan taumek piyuutengqertua;
2SA.23.5	tauna wiinga cirlakutekciqaqa,
2SA.23.5	ilumun-llu Agayutem piciurceciiqaa.
2SA.23.6	Tau͡gaam agayutailnguut yuut cukilanatun ayuqut egcimaarkatun;
2SA.23.6	kia agturasciiganaki tungaunaki unatni.
2SA.23.7	Cavigmek calissuutmek wall'u narulkautamek aturarkauluteng agturastait;
2SA.23.7	tua-i-wa ekuamaciqngameng nangluteng.
2SA.23.8	Ukut wani-wa atrit David-aam piluaqallret neq'ayarat anguyagtain: ciuqliq Josheb Bassabeth-aullruuq Tachemon-aamek, ciuliqagtekellruluku “Pingayun”; callullruuq narulkautamikun tiissitsaam avga yuinarnek akimiarnek cipluku (800) anguyagten̄ek tamalkuita-llu tuqulluki ataucimi anguyautnermi.
2SA.23.9	Tungliat taukut neq'ayarat pingayun Eleazar-aarullruuq qetunraa Dodo-m, ilakellriarinek Ahoh-m. Erenret iliitni elliin David-aam-llu unayaqlinii calluucugluki Philistine-at quyurtellratni anguyakatarluteng. Israel-aam yui kingupialliniut, 
2SA.23.10	tau͡gaam ellii taq'illrunrituq callugluki-llu Philistine-at, unatain-llu qeluameng pegcesciigataat nuussirpii. 
2SA.23.11	Pingayuat neq'ayarat pingayun Shammah-rullruuq qetunraa Agee-am Harar-amek. Philistine-at quyurtellruluteng Lehi-amun, naucetaarvilegmek peas-aanek. Israel-aam yui qimagtut Philistine-anek, 
2SA.23.12	tau͡gaam ellii Shammah-q taq'ivkenani, inglulirluki, tuqutellrui Philistine-at. 
2SA.23.13	Nuniini ayagnillran quyurciyaram pingayun ilameggnek aterpagingalrianek “Yuinaq Qulmek Cipluku” (30) atrartut Adullam-aamek at'legmun tegalqumun nayunermun David-aam uitavianun, ilikellriit Philistine-at arulaingqallratni kuignayugmi Rephaim Valley-mi. 
2SA.23.14	Taum nalliini David-aaq tuani uitallruuq cayailkut'legmi qemimi, quyungqalriit-llu Philistine-at yirturluku Bethlehem-aaq. 
2SA.23.15	David-aaq cupegtenguq qanerluni-llu, “Kia-tuq wani-wa taiteqerlia merkamnek elakamek ikirtuqam caniani uitalriamek Bethlehem-aami.” 
2SA.23.16	Taukut-am pingayun neq'ayarat anguyagtet itqerrluteng Philistine-at qavartarviatnun, qaluciut mermek elakamek, ut'rulluku-llu David-aamun. Tau͡gaam meryuumiitaa; kuvluku tau͡gaam elliitekluku 
2SA.23.17	qanerluni-llu, “
2SA.23.17	Tamakut tamaa-i caliallrit alingunateng taukut pingayun neq'ayarat anguyagtet.
2SA.23.18	Joab-am anelgutii Abishai-aq (aaniit Zeruiah-ruluni) ciuliqagtekellruat ukut “Neq'ayarat Yuinaq Qulmek Cipluku” (30). Callullruuq narulkarcuutmikun akimiarnek yuinarnek (300) angutnek tuqulluki-llu, neq'ayaraurrluni-llu ukut “Yuinaq Qulmek Cipluku” ilakluki. 
2SA.23.19	Ellii arcaqerluni neq'akumauq ukuni “Yuinaq Qulmek Cipluku” (30) ciuliqagteksagulluku-llu, tau͡gaam aciqsinruluni neq'ayarani “Pingayun.”
2SA.23.20	Benaiah qetunraa Jehoiada-m Kabzeel-amek cali neq'ayarauguq; amllernek taqutellruuq alingunani callermikun, ilakluku tuqucillra pinilriignek malrugnek Moab-armiugnek anguyiignek. Caqerluni-llu atrarluni elanermun qanugpallrani tuqucillruuq yugtutulimek. 
2SA.23.21	Cali tuqucillruuq Egypt-aarmiumek, yugpagmek narulkarcuutmek saskulegmek. Benaiah-m curukallrua kaugtuutarpagluni, cayugarqaarluku-llu narulkautaq Egypt-aarmium unatiinek, tuqutaa tuaggun. 
2SA.23.22	Tamakut tamaa-i alingunani callri Benaiah-m, iliit ukut “Yuinaq Qulmek Cipluku” (30). 
2SA.23.23	Ellii qanemciulallruuq, tau͡gaam ukutun pitavkenani “Pingayun.” David-aam atanerruarurtaa nakmiin murilkestem̄iinun.
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Allat uitalriit ukuni “Yuinaq Qulmek Cipluku” ukuullruut:
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Asahel-aaq, anelgutii Joab-am
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Elhanan-aaq qetunraa Dodo-m Bethlehem-aamek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Shammah-nkuk Elika-llu Harod-aamek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Helez-aaq Pelet-aamek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Ira qetunraa Ikkesh-aam Tekoa-mek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Abiezer-aaq Anathoth-aamek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Mebunnai-aq Hushah-mek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Zalmon-aaq Ahoh-mek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Maharaia-q Netophah-mek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Heleb-aaq qetunraa Baanah-m Netophah-mek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Ittai-aq qetunraa Ribai-am Gibeah-mek Benjamin-aami
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Benaiah-q Pirathon-aamek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Hiddai-aq kuignayugnek Gaash-am mallgeskiini
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Abialbon-aq Arabah-mek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Azmaveth-aaq Bahurim-aamek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Eliahba Shaalbon-aamek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Qetunraak Jashen-aam
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Jonathan-aaq
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Shammah Harar-amek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Ahiam-aaq qetunraa Sharar-am Harar-amek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Eliphelet-aaq qetunraa Ahasbai-am Maacah-mek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Eliam-aaq qetunraa Ahithophel-aaq Gilo-mek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Hezro-q Carmel-aamek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Paarai-aq Arab-amek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Igal-aaq qetunraa Nathan-aam Zobah-mek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Bani-q Gad-amek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Zelek-aq Ammon-aamek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Naharai-aq Beeroth-aamek, Joab-am akngircailkutaan ayagacestii
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Ira-nkuk Gareb-aaq-llu Jattir-aamek
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Uriah Hittite-aq.
2SA.23.24+2SA.23.25+2SA.23.26+2SA.23.27+2SA.23.28+2SA.23.29+2SA.23.30+2SA.23.31+2SA.23.32+2SA.23.33+2SA.23.34+2SA.23.35+2SA.23.36+2SA.23.37+2SA.23.38+2SA.23.39	Yuinaq Qulmek Cipluku malrunlegen-wa (37) ucurnarqellriit anguyagtet quyurmeng.
2SA.24.1	Cat iliitni 
2SA.24.2	Tua-i David-aam ellimerraa Joab-aq, anguyagtet angayuqrat: “Ayii atanerruaten malikluki tamalkuitnun ilakellriartainun Israel-aam nunam iquanek ayagluten akianun, naaqluki-llu yuut. Nallunricuganka qaillun amllertaciit.”
2SA.24.3	Tau͡gaam Joab-am kiugaa angayuqaq, “Elpet Ucurnarqellriami, 
2SA.24.4	Tau͡gaam angayuqam Joab-amun atanerruarinun-llu picirkiutni maligtaquvkaraa; unilluku tua-i ayagluteng naaqsarturait Israel-aam yui.
2SA.24.5	Jordan-aaq qerarluku qavartartut ungalalirnerani Aroer-aam, nunarpak tauna qukaani kuignayuum, nunautiini Gad-am. Tuaken ayagtut negetmun Jazer-aamun, 
2SA.24.6	kiturluteng Gilead-aamun Kadesh-aamun-llu, Hittite-at nunautiitnun. Tua-i-llu ayagluteng Dan-amun, Dan-amek-llu ayagluteng calaratmun Sidon-aamun. 
2SA.24.7	Tua-i-llu ayagluteng ungalatmun cayailkut'legmun nunarpiinun Tyre-am, tamalkuitnun-llu nunarpainun Hivite-at Canaan-aarmiut-llu, tua-i-llu nangnermek Beersheba-mun, ungalalirnerani Judah-m. 
2SA.24.8	Tua-i iralut qulngunritaraat kinguatni erenret-llu yuinaat utertut Jerusalem-aamun, ayagamarra'arluteng nunarpak tamana qaqilluku. 
2SA.24.9	Qanrutkaat angayuqamun amllertaciata naaqutiit angutet anguyagten͞guyugngalriit: tiissitsaam avga yuinarnek akimiarnek cipluku (800,000) Israel-aami tiissitsaam-wa avga (500,000) Judah-mi.
2SA.24.10	Tau͡gaam kinguani David-aam igaucillmi yugnek, umyuarniunguq, qanertuq-llu 
2SA.24.13	Gad-aq ullagaa, qanrulluku-llu 
2SA.24.14	David-aaq kiuguq, “Wiinga ciunerkairutellriatun ayuqua! Tau͡gaam anucimirqecetaaresqumanritua yugteggun. Elliin tau͡gaam 
2SA.24.15	Tua-i 
2SA.24.16	 an'gilaan unatni yaggluku piunriqatartelluku Jerusalem-aaq, 
2SA.24.17	David-aam tangrraa an'gilaq tuquteqatartiit yuut, qanerluni-llu 
2SA.24.18	Tuani ernermi Gad-am ullagaa David-aaq elliinun-llu qanerluni, “Ayagluten Araunah-m kepliarvianun ekuavigmek nauciyartua 
2SA.24.19	David-aam niitaa 
2SA.24.20	Araunah acitmun kiartuq tangerrluku-llu angayuqaq atanerruani-llu agiirtellriit. Cikluni nunamun palurtuq ciuqerranun David-aam 
2SA.24.21	apluni-llu, “Elpet Ucurnarqellriami, ciin maavet taisit?”
2SA.24.21	David-aaq kiuguq, “Kipucarturqa kepliarviin naucinalua ekuavigmek 
2SA.24.22	“Kiiki teguu, Elpet Ucurnarqellriami,” Araunah qanertuq, “elliiluten-llu 
2SA.24.23	Araunah-m tamalkuita tunai angayuqamun qanrulluku-llu, “
2SA.24.24	Tau͡gaam angayuqam kiugaa, “Qang'a, akilirciqamken. Elliingaitua 
2SA.24.25	Tua-i-llu nauciluni ekuavigmek 
1KI.1.1	Angayuqaq David-aaq ak'allaurtuq, pistain-llu ulignek patuqtuungraatni urugciigaliluni. 
1KI.1.2	Taumek atanerruarin qanrutaat, “Elpet Ucurnarqellriami, yuaqernaurtukut ayagyuamek arnamek nayurtekarpenek aulukestekarpenek-llu. Inartelarniartuq canivnun urumaurtelluten-llu.” 
1KI.1.3	Yuartut-llu tamalkuan Israel-aam nunii qaqilluku arnaqegtaarmek ayagyuamek, Shunem-aami-llu nalaqutut arnamek aterluni Abishag-amek, tailluku-llu angayuqamun. 
1KI.1.4	Kenegnapiartuq cakneq, kevgiuraa-llu angayuqaq aulukluku-llu, tau͡gaam nulirqellriit pilauciicetun piksaitaa.
1KI.1.5+1KI.1.6	Tua-i Absalom-aaq tuqullruan, Adonijah, qetunraak David-aankuk Haggith-aaq-llu, ciuqlikacaarqaat unguvalriit qetunrakenka. Cakneq tangkegcinaqluni angun. David-aam canganarqutiinek camek atauciungraan qalarutqaqsaitaa, cumiggluni-llu cakneq angayuqrurcugluni. Ellminek-llu pikarrluni anguyagcuutnek akalrialegnek, horse-aanek, ilikaminek-llu yuinaak malruk qulmek cipluku (50) angutnek. 
1KI.1.7	Qanellgutkellrua Joab-aq (aanaluni Zeruiah-mek) Abiathar-aq-llu agayulirta, taukuk-llu maligutuk ikayuanaluku piyullranek. 
1KI.1.8	Tau͡gaam Zadok-am agayulirtem, Benaiah-m-llu qetunraan Jehoiada-m, Nathan-aam prophet-aam, Shimei-am, Rei-am, David-aam-llu nakmiin nayurtain Adonijah pillgucinritaat.
1KI.1.9	Erenret iliitni Adonijah elliiguq ekuagiluni qusnginek, angucalunek, uqungcaumalrianek-llu kuluvagnek, caniani Ciissirpiim Teggalquan, mallgeskiini ulevlartaan Enrogel-aam. Kelgai-llu allat qetunrai Angayuqam David-aam angayuqam-llu atanerruari Judah-mek taisqelluki ekuagiluni kalukamun, 
1KI.1.10	tau͡gaam kelenritaa atamikun anelgutni Solomon-aaq wall'u Nathan-aaq prophet-aaq wall'u Benaiah, angayuqam-llu nakmiin nayurtai.
1KI.1.11	Tua-llu Nathan-aam ullagaa Bathsheba, Solomon-aam aanii, apluku-llu, “Niiteksaitan-qaa Haggith-aaq qetunraa Adonijah-m ellminek angayuqrurtellra? Angayuqam-llu David-aam nalluluku tamana! 
1KI.1.12	Unguvan anirturyukuvgu unguvii-llu qetunrarpet Solomon-aam, alerquramken 
1KI.1.13	ayaasqelluten egmianun Angayuqamun David-aamun apluku-llu, ‘Elpet Ucurnarqellriami, elpet-qaa piciuluten akqellrunritarpenga wiinga nakmiin qetunramnun Solomon-aamun cimirciqniluten angayuqrurrluni? Qaillun-mi, piluni, Adonijah angayuqrurta?’” 
1KI.1.14	Waten-llu Nathan-aam ilaluku, “Tua-llu, qalarusnginanerpeni Angayuqaq David-aaq, wiinga iterciqua qanerlua-llu piciuniluku qanemcin.”
1KI.1.15	Tua-i Bathsheba-m ayagluni tangerrsarturaa angayuqaq qavarviani. Ak'allaurtepiarluni, Abishaq-am-llu, arnam ayagyuam Shunem-armium, aulukluku. 
1KI.1.16	Bathsheba ciktuq ciuqerrani angayuqam, elliin-llu aptaa, “Camek piyugcit?”
1KI.1.17	Arnaq kiuguq, “Elpet Ucurnarqellriami, piciuluten akqellruavnga atrakun 
1KI.1.18	Tau͡gaam Adonijah-q ak'a angayuqrurtellruuq, elpet-llu nalluqapiarluku. 
1KI.1.19	Elliiluni ekuagillruuq amllernek angucalunek, qusnginek, uqungcaumalrianek-llu qusngiyagarnek, kelegluki-llu qetunraten, Abiathar-aq-llu agayulirta, Joab-aq-llu atanrat anguyagtevvet qalukamun, tau͡gken qetunraan Solomon-aaq kelegpek'naku. 
1KI.1.20	Elpet Ucurnarqellriami, yuin tamarmeng Israel-aam tangvagaatgen qanrucesqelluteng elpenun kitumun cimirarkaucirpenek angayuqruluni. 
1KI.1.21	Pinrilkuvet, tuqucirpetun, wiinga qetunraqa-llu Solomon-aaq tangvaumaciqukuk inglukesten͞gulunuk.”
1KI.1.22	Qanenermek taqvailgan, Nathan-aaq prophet-aaq tekituq atanruvigmun. 
1KI.1.23	Angayuqaq-llu qanrutaat prophet-aaq tainiluku, Nathan-aaq-llu itertuq cikluni-llu ciuqerranun angayuqam. 
1KI.1.24	Ellii-llu qanertuq, “Elpet Ucurnarqellriami, qanellruuten-qaa Adonijah-q angayuqaugarkauniluku kinguvkun? 
1KI.1.25	Mat'umi ernermi ayallruuq elliiluni-llu ekuagarkanek amllernek angucalunek, qusnginek, uqungcaumalrianek-llu kuluvayagarnek. Tamalkuita-llu qetunraten kelellrui, Joab-aq atanerruarat anguyagtevvet, Abiathar-aq-llu agayulirta; wanirpak-llu waniwa kalukartut ilakluku qayagpagaqluteng, ‘Unguvamakili angayuqaq Adonijah!’ 
1KI.1.26	Tau͡gaam wiinga kelenritaanga, wall'u Zadok-aq agayulirta wall'u Benaiah-q wall'u Solomon-aaq. 
1KI.1.27	Man'a-qaa, Elpet Ucurnarqellriami, ciuniullruan qanrutevkenaki-llu atanerruaten kina kinguvkun angayuqaurtarkaullranek?”
1KI.1.28	Angayuqaq David-aaq qanertuq, “Bathsheba-q piciu wangnun utercesqelluku.” Itertuq-llu ciuqerranun-llu nangerrluni. 
1KI.1.29	Qanrutaa-llu, “Akqamken unguvalriakun 
1KI.1.30	ernerpak elpenun akqutkelqa aturarkauluku atrakun 
1KI.1.31	Bathsheba-llu ciktuq qanerluni-llu, “Kitaki ataneqa angayuqaq unguvakili akwarpak!”
1KI.1.32	Angayuqam-llu David-aam taisqevkarai Zadok-aaq, Nathan-aaq, Benaiah-q-llu. Itrata, 
1KI.1.33	qanrutai, “Maligtelluci qanercetaarvima atanerruarinun; qetunramnun Solomon-aamun aturceciu wiinga nakmiin ciulvaka, maliggluku-llu atrauciu ulevlamun Gihon Spring-amun, 
1KI.1.34	Zadok-ankuk Nathan-aaq-llu mingugvigkaagnun angayuqaurtelluku Israel-aamun. Tua-i-llu cupu'uryaraq cupluku qayagpagluci-llu, ‘Unguvamakili Angayuqaq Solomon-aaq!’ 
1KI.1.35	Maliggniaraci kingunrakun taikan aqumyarturluni atanruvima aqumllertaanun. Elliin enaiqerlua kingumkun angayuqrurteqatartuq, tua-i-wa ellii wiinga cucukellruamku atanirturtekesqelluku Israel-aamun Judah-mun-llu.”
1KI.1.36	“Tuaten pimaciquq,” kiuguq Benaiah-q, “kitaki-llu 
1KI.1.37	 nayullrucirmitun, Elpet Ucurnarqellriami, elliin cali nayuqiliu Solomon-aaq, atanirturillra-llu piluaqeranrukili elpet pillerpeni.”
1KI.1.38	Tua-i Zadok-am, Nathan-aam, Benaiah-m-llu, nakmiin-llu murilkestain aqumtaat Solomon-aaq Angayuqam David-aam ciulviinun maliggluku-llu atraulluku ulevlamun Gihon Spring-amun. 
1KI.1.39	Zadok-am teguluku caqumalria olive-aat uquat taitellni Pelatekaanek 
1KI.1.40	Tua-i-llu tamarmeng maligtaat kingunrakun, angnirluteng qayagpagaluteng, aturcetaarluteng cupsaranek, nepiita kiituan qiivtaa nuna.
1KI.1.41	Adonijah-nkut allaneni-llu taqeqanermegteggun kalukanermek, niitaat nepiit. Joab-am-llu niicamiu cupu'uryaraq, apyutkaa, “Ca pitekluku neplissiyaagpakartat nunarpagmi?” 
1KI.1.42	Qanrinanrani-llu, tangerrluku, Jonathan-aaq, qetunraa Abiathar-am tekituq. “Iterluten,” Adonijah-q qanertuq, “Yuk'egtarauguten — niitekegcinarqellriamek taitelliuten.”
1KI.1.43	“Tavaqaa,” Jonathan-aaq kiuguq. “Elliin Ucurnarqellriim Angayuqam David-aam Solomon-aaq angayuqaurcetaa. 
1KI.1.44	Ayagcetellrui Zadok-aq, Nathan-aaq, Benaiah-q, nakmiin-llu murilkestai maliggluku atrautelluku. Ekumavkarluku angayuqam ciulviini, 
1KI.1.45	Zadok-aankuk-llu Nathan-aaq-llu mingugluku angayuqaurrluku ulevlami Gihon Spring-ami. Tua-i-llu iterluteng nunarpagmun, qayagpagaluteng angnirluteng, yuut-llu tua-i waniwa nepengluteng. Nepiit waniwa niitaci. 
1KI.1.46	Solomon-aaq waniwa angayuqaurtuq. 
1KI.1.47	Tamana-llu ilaluku, qanercetaarviim atanerruari iterluteng cakaarpek'naku cali qigcikuteteng maniyartullruat Elliinun Ucurnarqellriamun Angayuqamun David-aamun qanerluteng-llu, ‘Agayutvet kitaki Solomon-aam atanirturillra piluaqanruvkaqiliu elpeni pinruluku.’ Tua-i-llu Angayuqaq David-aaq cikluni inglemini 
1KI.1.48	piicagluni-llu, ‘Nanrarnaurput 
1KI.1.49	Adonijah-m-llu allanri alingut, tamarmeng-llu nangerrluteng an'ut, kingunermeggnun uterqaqluteng. 
1KI.1.50	Adonijah-llu, alingqapiggluni Solomon-aamek, ag'uq Pelatekaanun 
1KI.1.51	Qanrucimauq-llu Angayuqaq Solomon-aaq Adonijah-q elliinek alingniluku tegumiaqniluki-llu ekuaviim kangirai qanerniluku-llu, “Ciumek, Angayuqamun Solomon-aamun akqesqua tuqutauvkarngaitnilua.”
1KI.1.52	Solomon-aaq qanertuq, “Ellii piciuluni pikan, atauciunge'rmi nuyain iliit agtuumangaituq; tau͡gaam tuaten ayuqenrilkan, tuquarkauguq.” 
1KI.1.53	Angayuqam Solomon-aam taisqevkaraa Adonijah-q atrartevkarluku-llu ekuavigmek. Adonijah-m-llu ullagluku angayuqaq ciktuq ciuqerranun, angayuqam-llu qanrutaa, “Kitak enevnun uterten.”
1KI.2.1	David-aam tuqullerkani mallgian, taisqaa qetunrani Solomon-aaq qanrulluku-llu nangnernek ayuqucirtuutminek: 
1KI.2.2	“Tuqullerkaqa tekituq. Ukveqkiu elpenek piyugngacin taqsuarinqeggluten-llu, 
1KI.2.3	aturluki-llu cat 
1KI.2.4	Niisngakuvgu, piciurciiqaa 
1KI.2.5	“Cali allamek pitangqertuq. Neq'akan Joab-am pillra wangnun tuqullukek atanerruak Israel-aat anguyagtaitni, Abner-aaq qetunraa Ner-am, Amasa-llu qetunraa Jether-aam. Umyuaqan qaillun tuqutellrak nepaitellrem nalliini akinaurluku tuqurqillrak anguyautellrata nalliini. Elliin tuqutellruak pinarqutailnguuk angutek, tua-i-llu wani-wa wiinga cakviurutekluku tusngaluni wangnun tamana pillra, nangtequtekluki-llu wiinga kingunra. 
1KI.2.6	Qaillun pillerkan nallunritan; tuquvkararkaunritan tuqulaucikun.
1KI.2.7	“Tau͡gaam nakleklukek qetunraak Barzillai-am Gilead-aamek auluklukek-llu, tua-i-wa naklekellruagnga qimagaullemni anelgutevnek Absalom-aamek.
1KI.2.8	“Au͡gna-llu cali Shimei-aq qetunraa Gera-m, nunamek Bahurim-aamek Benjamin-aami. Aniqlaallruanga cakneq ernermi ayautemni Mahanaim-un, tau͡gaam pairtellranga Jordan-aami Kuigmi, wiinga piciulua akqellruaqa atrakun 
1KI.2.9	Tau͡gaam elpet ayagcecaqunaku anucimirqecetaarpek'naku. Nallunritan qaillun pillerkan, elpet-llu pinritevkaryaqunaku tuqutauvkallerkaa.”
1KI.2.10	David-aaq tuquuq tungmagcimaluni-llu David-aam Nunarpiini. 
1KI.2.11	Angayuqaullruuq Israel-aani allrakuni yuinaagni malrugni (40), atanirturiluni malrunlegni allrakuni Hebron-aami, yuinaq-llu qulmek cipluku pingayunek (33) allrakuni Jerusalem-aami. 
1KI.2.12	Solomon-aam enairaa atani David-aaq atanrurrluni, atanirturillra-llu caqtaarpek'nani elkarcimaluni takarnarqellria-llu pinia ayagniluaqaumaluni.
1KI.2.13	Tua-llu Adonijah, aanangqellria Haggith-aamek, ayagtuq Bathsheba-mun, tauna Solomon-aam aanakaa. “Man'a-qaa yugnikutnguuq nunatellren?” Bathsheba aptuq.
1KI.2.13	“Tuaten piuguq,” Adonijah-m kiugaa, 
1KI.2.14	kingunertaa-llu, “Qanerkangqertuq elpenun.”
1KI.2.14	“Cauga?” arnaq aptuq.
1KI.2.15	Adonijah-m-llu kiugaa, “Nallunritan atanrurtarkaurtellruyaaquciqa yuut-llu tamarmeng Israel-aami neryuniurutkellruluku. Tau͡gaam tuaten pillruvkenani, anelgutka angayuqrurtellruuq tua-i-wa 
1KI.2.16	Waniwa-llu ataucimek piyuumiutengqertua; niitenricaqunii.”
1KI.2.16	“Cauga?” Bathsheba aptuq.
1KI.2.17	Kiuguq, “Ataki Angayuqaq Solomon-aaq kaigavikeqerru—nallunritaqa niitenrilngaitaaten—cikiisqellua Abishag-amek Shunammite-amek nuliqsagutniarqa.”
1KI.2.18	Bethsheba qanertuq, “Ilumun-wa; angayuqaqa qanellgutkeciqaqa pitekluten.”
1KI.2.19	Tua-i Bathsheba-m ullagaa angayuqaq qalarucarturluku Adonijah pitekluku. Angayuqaq nangertuq ciuniurluku aanani cikvikluku-llu. Aqumluni-llu atanruviminun allamek-llu aqumllermek itrutelluki aqumevkaraa tallirpilirneminun. 
1KI.2.20	Aanii qanertuq, “Angenrilngurmek kaigaviksugamken; niitenricaqunii.”
1KI.2.20	“Ca piyullren qanrutkiu, aanaa; tua-i-wa niitenrilngailamken.”
1KI.2.21	Kiugaa, “Anelgutevnun Adonijah-mun Abishag-aq nulirqevkarru.”
1KI.2.22	“Ciin pisia Abishag-aq tunesqelluku Adonijah-mun?” angayuqam aptaa. “Apesnga-llu atak atanruvik aqumlleqa tunesqelluku elliinun. Tua-i-wa amaqliungan wangnun, Joab-ankuk-llu Abiathar-aq-llu agayulirta ililirturluku!” 
1KI.2.23	Tua-i-llu Solomon-aaq piciulriamek akqiuq 
1KI.2.24	 elkartellruanga asvaunii atama David-aam aqumllerranun atanruvigmun; akqutni piciurtellrua tailluku-llu angayuqauvik wangnun kinguvemnun-llu. Piciulua qanertua unguvalriakun 
1KI.2.25	Tua-i Angayuqam Solomon-aam ellimerraa Benaiah-q, tauna an'uq tuqulluku-llu Adonijah.
1KI.2.26	Tua-i-llu Angayuqaq Solomon-aaq qanertuq Abiathar-amun agayulirtem̄un, “Ayii nunavnun Anathoth-aami. Elpet tuqucimanarquten, tau͡gaam wiinga tuqucessngaitamken watua, tua-i-wa qaunqesten͞gullruavet 
1KI.2.27	Tua-i-llu Solomon-aam ayagtelluku Abiathar-aq kevgiullranek agayulirten͞guluni 
1KI.2.28	Joab-aq niituq qaillun pillratnek. (Elliin piyuumiutellruamiu Adonijah Absalom-aaq pivkenaku.) Tua-i qimagtuq 
1KI.2.29	Qanemcimek niicami Angayuqam Solomon-aam Joab-aq qimagniluku pelatekamun canianetniluku-llu ekuaviim, Solomon-aaq ayagceciuq kevgamek apcarturtelluku Joab-aq ciin qimaucianek ekuavigmun. Joab-aq kiuguq qimallruniluni 
1KI.2.30	Ayagtuq-llu pelatekamun 
1KI.2.30	“Qang'a.” Joab-aq kiuguq. “Tuquciqua wani.”
1KI.2.30	Beniah-llu utertuq angayuqamun qanrulluku-llu Joab-am qanellranek.
1KI.2.31	“Pii Joab-am qanellratun.” Solomon-aaq kiuguq. “Tuqulluku tungmaggluku-llu. Nutaan wii wall'u David-aam kinguvri pinarqutairutniartukut Joab-am pillranun tuqutellermini pinarqenrilnguut angutet. 
1KI.2.32	 anucimirqecetaarciqaa Joab-aq tamakut tuqucimallret pitekluki, elliin pillri nalluvkarluku ataka David-aaq. Joab-aq tuqucillruuq malrugnek angutegnek pinarqutailnguugnek ellmini assinrulriignek: Abner-aamek atanirturtiit anguyagtain Israel-aam, Amasa-llu, atanirturtiit anguyagtain Judah-m. 
1KI.2.33	Anucimirqecetaarutiit tuqucimallrata tuciiquq Joab-amun kinguvrinun-llu akwarpak. Tau͡gaam 
1KI.2.34	Tua-i Beniah ayagtuq pelatekaanun 
1KI.2.35	Angayuqam-llu Beniah atanrurtaa anguyagten̄un enairluku Joab-aq, Zadok-aq-llu agayulirta elliluku Abiathar-am eniinun.
1KI.2.36	Tua-llu angayuqam taisqaa Shimei-aq qanrulluku-llu, “Eneli pikavnek maani Jerusalem-aami. Tuanetniartuten ayagyaqunak-llu nunarpagnek. 
1KI.2.37	Ayakaquvet kiturluku kuicuar Kidron Brook-aq, ilumun tuquarkauguten—elpet-llu tau͡gaam avalitnguarkauguten.”
1KI.2.38	“Ilumun-wa, Elpet Takarnarqellriami,” Shimei-aq kiuguq. “Wiinga qanllerpetun piciqua.” Taumek Jerusalem-aami uitamauq ak'anun.
1KI.2.39	Tau͡gaam allrakut pingayun kinguatni, malruk Shimei-am teguak ayakallruuk Gath-armiut angayuqratnun, Achish-aq qetunraa Maacah-m. Shimei-am niitellermini Gath-amluciak, 
1KI.2.40	aqumgavilirraarluku ciulvani ayagtuq Angayuqamun Achish-aamun Gath-ami, kiarrnalukek teguagni. Nataqak-llu ut'rullukek-llu. 
1KI.2.41	Solomon-aam niicamiu Shimei-am pillra, 
1KI.2.42	aqvavkarluku qanrutaa, “Akqivkallruamken atrakun 
1KI.2.43	Ciin-mi tua-i navegciu akquten narurrluku-llu alerquuteka? 
1KI.2.44	Elpet nallunritqapiararan tamalkuan narurcillren atamnek David-aamek. 
1KI.2.45	Tau͡gaam atawaqerceciiqaanga wiinga, elliin-llu David-aam angayuqauvia asvairiciqaa akwarpak.”
1KI.2.46	Tua-llu angayuqam ellimerrutminek cikiraa Beniah, anluni-llu tuqutaa Shimei-aq. Solomon-aam tua-i waniwa piyullni atuqapiarangaa.
1KI.3.1	Solomon-aaq taqutuq ilakuyutmek angayuqrat-llu Egypt-aarmiut nuliqsagutellermikun pania. Ayautaa David-aam Nunarpiinun taqnatkaanun eneni, Agayuvigpak, casguq-llu avatiini Jerusalem-aam. 
1KI.3.2	Agayuvigpak-llu wani-wa piliaqumaksaituq 
1KI.3.3	Solomon-aam kenkaa 
1KI.3.4	Tamakut ayallmi iliitni ayagtuq Gibeon-aamun elliiluni ekuaginaluni tuanlan ekuavikuralallrat. Tuani ekuagilallruuq amllerqunek tamatum ciungani. 
1KI.3.5	Tuani unugmi 
1KI.3.6	Solomon-aaq kiuguq, “Nallunairimallruuten angelriamek caqtaanrilngurmek kenekmek pistevnun, David-aamun atamnun, ellii-llu assirluni, caqtaarpek'naku piciullni, picirrlugtuvkenani-llu ilakuyutmini elpenun. Elpet-llu maniiqurallruan angtuamek taqsuilngurmek-llu kenkevnek cikirluku qetunrarkaanek erneq man'a tekilluku atanirturilriamek eniini. 
1KI.3.7	 Agayun, elpet enaircetan ataka angayuqrurrlua, ayagyuapianger'ma atanirturillerkaqa-llu nallungramku. 
1KI.3.8	Wiinga waniwa yuut ilagarluki cucukelten elpet nakmiin piknaluki, yuut amllessiyaagameng naaqumasciigalnguut. 
1KI.3.9	Taumek cikirnga umyuartuyaramek aturyuk'ngamnek ataniurnaunka yut'en elluakun nallunritniarqa ayuqenriluciak assilriim assiilnguum-llu. Tuatnanrilkuvnga, qaillun ataniuyunarqeciqsia ukut elpet yugugaten?”
1KI.3.11	taumek qanertuq elliinun, “Tua-i cikiisqen͞gavet umyuartuyaramek elluarrluten atanirturinaluten, ak'anun unguvallerkarpenek wall'u tukuutnek wall'u ingluvet tuqullerkaitnek kaiganrilavet, 
1KI.3.12	kaigaten piciqaqa. Cikirciqamken angtuamek umyuartuyaramek taringyuyaramek-llu mat'um ciungani kia atuqsailkiinek wall'u atunqiggngailkiinek. 
1KI.3.13	Cikirciqamken-llu cali kaigatkenritlerpenek: unguvaqallerpeni pikciqagken tukuutet takarnarqun-llu, anaggluki allat angayuqat piutait. 
1KI.3.14	Niisngakuvnga-llu aturturluki-llu picirkiutenka alerquutenka-llu, atavet David-aam pillruciatun, erneten taklicarciqanka.”
1KI.3.15	Solomon-aaq uituq taringa-llu Agayutmun qanruyucini qavangukun. Tua-i-llu ayagluni Jerusalem-aamun nangerrluni-llu ciuqerranun 
1KI.3.16	Erenret iliitni malruk akissuk taiguk nangerrlutek-llu Angayuqam Solomon-aam ciuqerranun. 
1KI.3.17	Aipaak qanertuq, “Elpet Ucurnarqelriami, una-llu arnaq enelgutkukuk; irniunga-llu tan'gaurlurmek tamaani enemi uitallrani. 
1KI.3.18	Erenrek malruk irnillma kinguani, una cali arnaq irniuq tan'gaurlurmek. Wangkuk kiimnuk tuani enemi uitaukuk allamek ilaitukuk. 
1KI.3.19	Tua-i-llu unuut iliitni pitsaqa'artevkenaku engigaa irniani epluku-llu. 
1KI.3.20	Makluni-llu unugmi, teguluku qetunraqa canimnek qavallemni, ingleminun agutaa; tua-i-llu elliluku tuqumalria irniani inglemnun. 
1KI.3.21	Unuaquan, uicama aamarteqataryaaqellemni, tangrraqa tuqumallinilria. Tangevsiaramku maaten piaqa irniaqenritlinikeka.”
1KI.3.22	Tau͡gaam aipaa arnaq qanertuq, “Qang'a, unguvalria mikelnguq pikaqa, tuqumalria-llu elpet pikluku!”
1KI.3.22	Ciuqliq arnaq kiuguq, “Qang'a! Tuqumalria mikelnguq elpet pikan, unguvalria-llu wii pikluku!”
1KI.3.22	Tua-i kiutaarutuk angayuqam ciuqerrani.
1KI.3.23	Tua-llu Angayuqaq Solomon-aaq qanertuq, “Elpetek tamarpetek pikniluku unguvalria mikelnguq piutek tuqumalria-llu mikelnguq aipavtegnun pikniluku.” 
1KI.3.24	Taicesqiuq-llu nuussirpagmek, taicatgu-llu, 
1KI.3.25	ellii qanertuq, “Kepiciu unguvalria mikelnguq qukaakun arnak-llu tamarkegenka avegmek cikirlukek.”
1KI.3.26	Nakmiin-llu aanii, ircaquni tamalkuan muirumiin kenekmek qetunraminun, qanertuq angayuqamun, “Arenqiapaa, Elpet Ucurnarqellriami, watqapik mikelnguq tuqucaqunaku! Tuniu arnamun!”
1KI.3.26	Tau͡gaam aipaa arnam qanertuq, “Taicaqunaku aipamegnun; kiiki qukaakun kepiciu.”
1KI.3.27	Tua-llu Solomon-aaq qanertuq, “Tuqucaqunaku mikelnguq! Tuniciu ciuqlirmun arnamun—ellii ilumun aanakaa.”
1KI.3.28	Tamarmeng Israel-aam yui niitellermeggni Solomon-aam pillerkiullranek, tamarmeng umyugait qigcikutmek imangut elliinun, nutaan nallunriamegteggu ilumun Agayutmun elisngamek cikillrullinicianek inglukutellriit inglukutait cuqtelallerkaitnek elluarrluki.
1KI.4.1	Solomon-aaq angayuqaqellrua tamarmi Israel-aam, 
1KI.4.2	ukut-llu quyilriaruluteng elliin atanerruaqellrui:
1KI.4.2	Agayulirta: Azeriah qetunraa Zadok-am
1KI.4.3	Qanercetaarviim igartai: Elihoreph-aankuk Ahijah-llu, qetunraak Shisha-m
1KI.4.3	Kalikaat igausngalriit qaunqestiit: Jehoshaphat-aaq qetunraa Ahilud-aam
1KI.4.4	Atanerruarat anguyagtet: Benaiah qetunraa Jehoiada-m
1KI.4.4	Agayulirtet: Zadok-ankuk Abiathar-aq-llu
1KI.4.5	Ciuliqagtiit nunat allakaqtaarluteng atanerruarita: Azariah qetunraa Nathan-aam
1KI.4.5	Angayuqamun Alerquagista; agayulirta Zabud-aaq qetunraa Nathan-aam
1KI.4.6	Ataniurtiit atanruviim kevgain: Ahishar-aq
1KI.4.6	Ataniurtiit calivkaumalriit: Adoniram-aaq qetunraa Abda-m
1KI.4.7	Solomon-aaq cucuklirtuq qula malrugnek cipluku (12) angutnek nunat allakaqtaarluteng atanerruarkaitnek. Nunameggnek neqkangqercetarkauluku angayuqaq enelgutai-llu, iralumi ataucimi allrakum iluani angun atauciq cikiqengaqluni. 
1KI.4.8	Ukut wani-wa atrit taukut qula malrugnek cipluku (12) atanerruat nunat-llu allakaqtaarluteng ataniuqengait:
1KI.4.8	Benhur-aq: qemililria nunii Ephraim-aam
1KI.4.9	Bendeker-aaq: nunarpai Makaz-am, Shaalbim-aam Beth Shemesh-aam, Elon-aam, Beth Hanan-aaq-wa
1KI.4.10	Benhesed-aaq: nunarpai Arubboth-aam Socoh-llu tamalkuan-llu nunautii Hepher-aam
1KI.4.11	Benabinadab-aaq, kassuusngalria Solomon-aam panianun Taphath-amun: Tamalkuan nunautii Dor-am
1KI.4.12	Baana-q qetunraa Ahilud-aam: nunarpai Taanach-aam, Megiddo-m, tamalkuan-llu nuna mallgeskiini Beth Shan-am, mallgeskiini nunarraam Zarethan-am, ungalalirnerani nunarraam Jezreel-am, yaaqsingraan tekilluku nunarpii Abel Meholah-m nunarpii-llu Jokmeam-aam
1KI.4.13	Bengeber-aaq: nunarpii Ramoth-aam Gilead-aami, nunacuaraat-llu Gilead-aami pikestelget ilakellriartainek Jair-am, Manasseh-m kinguvran, nunautii-llu Argob-am Bashan-aami, yuinaat pingayun (60) nunarpacuaraat quyurmeng, cayailkuciumaluteng qacarnernek punernernek-llu naparyiumalrianek ikirtuqarluteng
1KI.4.14	Ahinadab-aq qetunraa Iddo-m, nuniini Mahanaim-am
1KI.4.15	Ahimaaz-aq, kassuutelleq Basemath-aamun, Solomon-aam paniin iliit: nunautii Naphtali-m
1KI.4.16	Baana qetunraa Hushai-am: nunautii Asher-aam nunarrii-llu Bealoth-aam
1KI.4.17	Jehoshaphat-aaq qetunraa Paruah-m: nunautii Issachar-am
1KI.4.18	Shimei-aq qetunraa Ela-m: nunautii Benjamin-aam
1KI.4.19	Geber-aaq qetunraa Uri-m: nunautiini Gilead-aam, atanirtuumalleq Angayuqakun Sihon-akun Amorite-anek Angayuqakun-llu Og-akun Bashan-aarmiukun
1KI.4.19	Ukut-llu qula malrugnek cipluku avatiitgun, ataucimek nunam atanerruaranek pitangqertuq.
1KI.4.20	Judah-nkuk Israel-aaq-llu yuk'ek amlleriqapiartut kavyaitun qau͡gyam imarpiim cen̄iinelngurtun; ner'ut merluteng-llu, angnirluteng-llu. 
1KI.4.21	Solomon-aam atanruvian ilakai tamalkuita angayuqauvillgutkelriit Euphrates-aam Kuiganek tekilluku Philistia-q Egypt-aam-llu engeliinun. Taukut akiliqurautnek akilicivik'laraat niisngaluku-llu unguvallran taktaciatun.
1KI.4.22	Aturyulallri Solomon-aam erenret tamalkuita piut: yuinaat malrunlegen qulmek cipluku cuqet (150 bushels) miilimalriamek mukaamek yuinarnek-llu akimiarnek (300 bushels) mukaarkanek. 
1KI.4.23	Qulnek nerqevvigteggun nerqumalrianek kuluvagnek, yuinarnek tallimanek (100) qusnginek, avatiitgun tuntut, tuntuyagaat, angucaluyagaat, yaqulget-llu.
1KI.4.24	Solomon-aaq ataniurillruuq tamalkuan nunami kanavalirnerani Kuigem Euphrates-aam, Tiphsah-mek ayagluni Euphrates-aami uitalriamek tekilluku kanavalirnermi Euphrates-aam nunarpii Gaza-q. Tamarmeng angayuqat kanavalirnerani Euphrates-aam elliinun yuliusngaut, ellii-llu uitanqegcitengqerrluni avaqliminun nunanun. 
1KI.4.25	Unguvallran taktaciatun, yuut tamalkuan Judah-nkugni Israel-aami-llu uitaut alingniurutaunateng, yuungnaqellriit tamarmeng nakmiin pimeggnek wine-arkanek atsangtulinek-llu naucetaarvigluteng figs-aanek-llu naugitulinek napauterluteng.
1KI.4.26	Solomon-aaq yuinaagnek malrugnek tiissitsaanek (40,000) nerqivingqertuq ikamrarcuutminun horse-aanun qula-llu malrugnek tiissitsaanek (12,000) horse-aatgun anguyatulit kuuniitnun. 
1KI.4.27	Elliin qula malrugnek (12) cipluku atanirturtai nunani, tamarmeng iralumi pillerkiumallermeggni, neqkiumalaraa Angayuqaq Solomon-aaq tamalkuita-llu nerlalriit atanruvigmi; pikiumarrlainarluki canek tamalkuitnek aturyukaitnek. 
1KI.4.28	Tamarmeng-llu atanerruat mukaarkameng can'gutmeng-llu, ilaitnek avgut'larait nani piitaqata, ikamrat horse-aarit calissuutet-llu ungungssit pikaitnek.
1KI.4.29	Agayutem Solomon-aaq cikillrua ciungani tangrrumaksailngurmek elisngamek taringyuyaramek-llu, nallutaicaramek-llu cuqcimasciigalngurmek. 
1KI.4.30	Solomon-aaq umyuartunruluni umyuartulriani calaramek wall'u umyuartulriarini Egypt-aam. 
1KI.4.31	Umyuartunqurrauluni tamalkuitni angutni: umyuartunruluni Ethan-aami Ezrahite-ami, Heman-aami-llu, Calcol-aami, Darda-mi-llu qetunraagkeni Mahol-aam, ucurnarqucia-llu cekavtuq tamiini angayuqauvignun. 
1KI.4.32	Ellii piurcillruuq qanruyutnek tiissitsaanek pingayunek (3,000), tiitsitsaaq-llu (1,000) cipluku yuarutnek. 
1KI.4.33	Qalarutkellrui napat naunraat-llu, Lebanon-aam napainek naunraat-llu qacarnermi nautulriit; qalarutkellrui ungungssit, yaqulget, ciissillraat, neqet-llu. 
1KI.4.34	Angayuqat tamiini ellam iluani niitaat umyuartucia ayagceciaqluteng-llu yugnek niicugnisqelluku ellii.
1KI.5.1	Angayuqam Hiram-aam Tyre-armium yugnikuratullrullinia David-aaq, niicami-llu Solomon-aamun atii David-aaq enaiqerniluku angayuqrurrluni, ayagceciuq cingilgulrianek elliinun. 
1KI.5.2	Solomon-aam kiugaa Hiram-aaq: 
1KI.5.3	“Elpet nallunritan anguyagturalallruata ataka David-aaq callugturalallruuq ingluminek avatmini, agayuvigpak naucesciiganaku agayularvigkani 
1KI.5.4	Tau͡gaam watua 
1KI.5.5	 akqellrua ataka David-aaq, ‘Elpet qetunrarpet angayuqrurtarkama kinguvkun, caliaqeciqaa agayuvigpagkaqa.’ Waniwa-llu wii umyuamkun taqutua caliaqnaluku agayuvigpak agayularvigkaq 
1KI.5.6	Taumek ayagceski pisteten Lebanon-aamun kep'iyartuutellua unailngurnek napanek cedar-aanek. Pistem̄a calillgucirciqait, akilirciqanka-llu pisteten qaillun elpet ap'rillerpetun. Nallunrilucirpetun, pistem̄a nalluat kepurineq napanek assirtaluteng pistevtun.”
1KI.5.7	Hiram-aaq cakneq ilukegciuq Solomon-aam qanellranek niicami, qanerluni-llu, “Nanraumali 
1KI.5.8	Tua-i Hiram-aaq qanermek ayagceciuq Solomon-aamun: “Ciuniuraqa qanellren, wiinga-llu upingaunga pisqellerpetun. Cikiutekciqanka unailnguut napat cedar-aat nekevraartut-llu. 
1KI.5.9	Pistem̄a atrauciiqait napat Lebanon-aamek imarpigmun qillrulluki-llu quyurrluki angyarrlugkun atercetarkauluki sen̄akun natmun pisqumallerpenun. Tuani pistem̄a angiciiqait, pistevvet-llu qaunqeciqait tamaani. Elpenun tau͡gaam neqkaitnek pikiumasqumayaaqanka elpenun pistenka.”
1KI.5.10	Tua-i Hiram-aam pikiraa Solomon-aaq unailngurnek napanek cedar-aanek nekevraartunek-llu piyullrinek, 
1KI.5.11	Solomon-aam-llu pikirluku Hiram-aaq yuinarnek tallimanek tiissitsaanek (100,000) cuqnek mukaarkamek yuinaat-llu talliman tiissitsaat qulmek cipluki (100,000) gallon-aanek ecuilngurmek olive-aat uquitnek allamiaquaqan neqkaitnek pistain.
1KI.5.13	Angayuqaq Solomon-aaq quyurciuq yuinaq qulmek cipluku tiissitsaanek (30,000) angutnek umyuateng aturpek'naku caliarkanek tamalkuan Israel-aamek, 
1KI.5.14	ellimerrluku-llu Adoniram-aaq murilkesten͞gusqelluku taukunun. Avegluki-llu pingasuirrluki qulnguluki tiissitsaaruqa'aqluki (10,000) angutet, atauciin uitaaqluteng ataucimi iralumi Lebanon-aami malrugni-llu iralugni kingunermeggni. 
1KI.5.15	Solomon-aaq cali pingqertuq yuinarnek cetamanek tiissitsaanek (80,000) angutnek qemililriami nunami qupuritulinek teggalqunek, yuinaat-llu pingayun qulmek cipluku tiissitsaanek (70,000) angutnek ayauqurtekaitnek, 
1KI.5.16	elkarciluni-llu tiissitsaanek pingayunek yuinarnek akimiarnek cipluki (3,300) qaunqestekaitnek alerquastekaitnek calillratni. 
1KI.5.17	Angayuqam Solomon-aam alerquuciatun qupuriaqluteng teggalquqegtaarnek angelrianek tusnganerkainek agayuvigpiim. 
1KI.5.18	Solomon-aankuk Hiram-aam-llu calistekegnek, angutet-llu nunarpiinek Byblos-aam, uptait teggalqut muriit-llu nautellerkaanun Agayuvigpak.
1KI.6.1	Yuinaat yuinaq yuinaat-wa cetaman (480) allrakut kinguatni Israel-aam yui ayaggaanratnek Egypt-aamek, allrakut-llu cetamiitni Solomon-aam atanirturillran Israel-aanek, iralum aipaani, iraluani Zif-am, Solomon-aam ayagniraa caliaqluku Agayuvigpak. 
1KI.6.2	Ilua taktaluni yuinaat cetaman qulmek cipluku (90) it'ganernek, yuinaq qulmek cipluku (30) it'ganernek iqtutaluni, yuinaak-llu malruk tallimanek cipluku (45) it'ganernek quyigtaluni. 
1KI.6.3	Iteryaraq-llu enecuar ilututaluni akimiarnek it'ganernek yuinaq-llu qulmek cipluku (30) iqtutaluni, iqtutaciluku agayuvik. 
1KI.6.4	Qacarneri Agayuvigpiim ukineliumaluteng, nequkillruaqluteng elalirnerit ilulirnemeggni. 
1KI.6.5	Elalirnerni qacarnerni, avategkeni tunuani-llu Agayuvigpiim, pingayunek qullilegmek ilaluku piliaqumalriartarluni, qulliq atauciq malrunlegen avegmek cipluki (7 1/2) qertutaluteng. 
1KI.6.6	Tamarmeng aciqlikacaarmi enecuaraat malrunelgen it'ganret avegmek cipluki (7 1/2) iqtutaluteng, akunleqlirmi qullirmi qulngunrita'arnek (9) it'ganernek iqtutaluteng, qullik'acagaq-llu qulliq qula avegmek cipluku (10 1/2) it'ganernek iqtutaluteng. Qacarneri Agayuvigpiim tamalkuitni qullirni mamkillruluteng natermi, tua-i enecuaraat uitayugngaluteng qacarnermi ayagtaileng'e'rmeng.
1KI.6.7	Teggalqut-llu atuqengait Agayuvigpak nautellermeggni upcimaluteng tuani uitaviatni, taumek mulut'uulrianek niitnaituq, piqertualrianek, wall'u allanek cavignek calissuutnek Agayuvigpak naucimallrani.
1KI.6.8	Iteryaraq atlikackacagarmun enemun ungalalirnera'antuq Agayuvigpiim, mayuryarartarluni tunglianun qullirmun pingayuatnun-llu qullirmun egmirluni. 
1KI.6.9	Tua-i Angayuqam Solomon-aam qaqitaa piliaqellerminek Agayuvigpak. Qiliraa-llu teggucirluku muragpagnek tuskanek-llu unailngurnek cedar-aanek. 
1KI.6.10	Pingayunek qullilek ilatii, qulliit tamarmeng enet pingayunelgat it'ganret avguaqluku qertutaluteng, taqumaut elalirnernun qacarnerinun Agayuvigpiim, itusngaluteng-llu muragpagnun unailngurnun cedar-aanun ayagten̄un.
1KI.6.12	“Maligtaqukuvki tamalkuita picirkiutenka alerquutenka-llu, elpenun piciurciiqanka akqutellrenka atavnun David-aamun. 
1KI.6.13	Wiinga uitaciqua yum'a Israel-aat akunliitni wani Agayuvigpagmi piliaqek'ngavni, watqapik-llu unisngaitanka.”
1KI.6.14	Tua-i Solomon-aam naulluku qaqivsiaraa Agayuvigpak.
1KI.6.15	Ilulirnermi qacarneret pategciumaut unailngurnek muragnek tumarngalrianek natermek qilii tekilluku, nateq-llu piliaqumaluni muragnek pine-anek. 
1KI.6.16	Iluqlikacaaq encuar aprumalria Tanqinruqapiar, naucimauq tunulirnerani Agayuvigpiim. Taktaluni yuinaq qulmek cipluku (30) it'ganernek capkuciumaluni-llu unailngurnek tuskanek cedar-aanek natermek qilii tekilluku. 
1KI.6.17	Enecuar ualirnerani Tanqinruqapiaralriim taktauq yuinarnek pingayunek (60) it'ganernek. 
1KI.6.18	Unailnguut tumarneret cedar-aat tangnircaumaut nuussitgun naucetaanek mamtulrianek qeltelegnek naucetaanek-llu; tamarmi-llu ilua patumaluni unailngurnek muragnek cedar-aanek tumarnernek qaqilluni, teggalqut qacarnermi tangrruungairutelluki.
1KI.6.19	Tunulirnerani Agayuvigpiim iluqliq enecuar piliaqumauq, 
1KI.6.20	Una iluqlikacaar ena taqumauq yuinaak malruk qulmek cipluku (30) it'ganernek taktaluni, yuinaak malruk qulmek cipluku (30) iqtutaluni, quyigtaluni-llu yuinaak cali malruk qulmek cipluku (30), tamarmi qallircimaluni suulutaamek. Ekuavik qallircimauq unailngurnek muragnek cedar-aanek tumarngalrianek. 
1KI.6.21	Ilua Agayuvigpiim qallircimauq suulutaamek, suulutaanek-llu kalivnernek ellivikumaluni qeratmun iteryaraa iluqliim, cali tauna patumaluni suulutaamek. 
1KI.6.22	Qaqilluni tamarmi ilua agayuvigpiim qallircimauq suulutaamek, ekuavik-llu tuaten Tanqinruqapiaralriim Uitaviani.
1KI.6.23	Malruk yaqungqellriik piliak taqumalutek allakucinek napanek nalayuilngurnek olive wood-anek ellimalutek-llu Tanqinruqapiarmun, tamarmek akimiarnek it'ganernek sugtutalutek. 
1KI.6.24+1KI.6.25+1KI.6.26	Tamarmek ayuqlutek angtaciak eluciak-llu. Tamarmek malrugnek yaqurlutek, tamarmek yaqukek pingayunelgat it'ganret avguluku (7 1/2) taktalutek, taktaciak yaqum nuuganek ayagluni ikavet ingluan nuuganun akimiarnek (15) it'ganernek taktaluni. 
1KI.6.27	Ellimalutek-llu caniqliqlutek Tanqinruqapiaralriim Uitaviani, tamarmek yaqukek yagingalriik nuukek agtuusngallutek atunem natrem qukaan nalliini, yaqugkenka-llu inglukek yagingalriik agtumaluku qacarneq. 
1KI.6.28	Tamarmek yaqulgek piliak caqumalutek suulutaamek.
1KI.6.29	Tamarmeng qacarneri enem iluqliim-llu tangnircaumaut nuussitgun pilianek elucilegnek yuguanek yaqulegnek, palm-anek napanek, naucetaanek-llu. 
1KI.6.30	Natra-llu qallircimaluni suulutaamek.
1KI.6.31	Pategtelek ikirtuqaq piliaqumalria allakucinek napanek nalayuilngurnek olive wood-anek ellimauq iteryaraanun Tanqinruqapiaralriim; qulirneran amiigem cingikegglutek kangiraak. 
1KI.6.32	Amiiget-llu tangnircaumaluteng nuussitgun pilianek elucilegnek yuguanek yaqulegnek, palm-at napaitnek, naucetaanek-llu. Amiiget, yaqulget piliat, palm-at-llu napat qallircimaluteng suulutaamek. 
1KI.6.33	Iteryararkaa enemun taksurnilriamek yaassiiguamek unailngurmek muragmek cedar-aamek pikiuraat. 
1KI.6.34	Tuani amiigtangqertuq imtuliinek taqumaluteng napanek pine-anek 
1KI.6.35	tangnircaumaluteng nuussitgun yaqulegnek pilinguanek, palm-anek napanek, naucetaanek-llu, pitatekluteng qalliliumalrianek suulutaamek.
1KI.6.36	Iluqliq apqaurvik piliaqumauq ciuqerrani Agayuvigpiim, avaciumaluni qacarnernek pingasuin qalliryagusngalriit teggalqut akuliliumaaqluteng muragnek cedar-aanek quaguluryagnek.
1KI.6.37	Tusnganra Agayuvigpiim ellimallruuq tungliani iralum, iraluani Zif-am, cetamiitni allrakut ataniurillran Solomon-aam. 
1KI.6.38	Pingayunelgatni iralut, iraluani Bul-am, qula ataucimek cipneratni (11) allrakut ataniurraanranek Solomon-aaq, Agayuvigpak taqellruuq atuqapiarluku picirkiurumallra. Allrakut malrunelgen aturluki Solomon-aam piliaqellrua tauna.
1KI.7.1	Solomon-aaq cali eneliuq pikaminek, allrakuni qula pingayunek cipluku piliaqaa. 
1KI.7.2+1KI.7.3	Ena Napainek Lebanon-aam
1KI.7.4	Avategkeni qacarneregni egalertangqerrluni pingayunek nalleqliqellrianek. 
1KI.7.5	Amiiget egalret-llu takernilrianek menglengqerrluteng pingasuin-llu nalleqliqellriit egalret tamarkegni qacarneregni caumaluki akiqliteng nalleqliqellriit.
1KI.7.6	Pekcaraq naparyatgun taktallruuq yuinaat pingayun akimiarmek cipluku (75) it'ganernek, iqtutaluni-llu yuinaak malruk tallimanek cipluku (45) it'ganernek. Qilalegmek elaturrarluni, naparyanek ayagterluni.
1KI.7.7	Atanruvik, Apqaurvigmek cali aterpagcimalria, Solomon-aam arenqiirturvia pinarqellrianek, qacarniumallruluni unailngurnek napanek cedar-aanek tumarnernek natrem engeliinek qilai tekilluki.
1KI.7.8	Solomon-aam elliin nakmiin uitavii, allam apqaurviim tunuani, piliaqumaut allacetun ela'avkaacetun taqumalriacetun. Elliin cali ayuqiinek nuliani enelia, Egypt-aarmiut atanrata pania.
1KI.7.9	Tamarmeng makut eneliat ilakluku angelria apqaurvik taqumaut teggalquqegtaarnek tusnganritnek ayagluki qilaita engeliitnun. Teggalqut upcimaluteng tegumavimeggni kepumaluteng engelqiulluki uitallerkaatnun, ilulirnerkait elatekait-llu manigcaumaluteng kegglarluki. 
1KI.7.10	Tusnganret piliaqumaluteng upcimaluteng-llu teguviatni taqumaluteng angelrianek teggalqunek ilait taktaluteng qula malrugnek cipluku it'ganernek (12) allat-llu akimiarnek it'ganernek (15). 
1KI.7.11	Qaingitni allanek teggalqurtarluni, kepumaluteng engelqiulluteng, napat-wa unailnguut cedar-aat naparyat. 
1KI.7.12	Atanruviim quyurrvia, iluqliq quyurrvia Agayuvigpiim, itraryarai-llu Agayuvigpiim qacarnengqertut muragnek unailngurnek cedar-aanek naparyanek atauciinek qalliqluteng pingasuingit teggalqunek kepumalrianek pingqerraqluteng.
1KI.7.13	Angayuqaq Solomon-aaq taisqiuq angutmek aterluni Huram-aamek, pilinguarta uitaluni nunarpiini Tyre-am, punerneliuryaramek elisngalria. 
1KI.7.14	Elliin atii, unguvanrilleq, Tyre-armiungullruluni, elisngamillruluni-llu punernernek pilinguaryaramek; aanii kingunerluni Naphtali-m ilakellriarinek. Huram-aaq umyuartulriaruluni elisngalriaruluni-llu calinguaryaramek. Elliin ciuniuraa Solomon-aamek kelgumallni caliaqesqelluku tamalkuan punerneliuryaraq.
1KI.7.15	Huram-aam qallilirak malruk naparyak punernermek, tamarmek yuinaq malrunlegnek cipluku (27) it'ganernek sugtutalutek akimiaq-llu pingayunek cipluku (18) it'ganernek uivetmun angtalutek, ellilukek-llu iteryaraanun Agayuvigpiim. 
1KI.7.16	Malrugnek-llu cali piliuq punerneregnek kangerkiurluni atauciq pingayunelgat it'ganret avguluku (7 1/2) sugtutaluni, ellimaarkaulutek kangkegnun naparyak. 
1KI.7.17	Kangkek tamarmek naparyak tangnircaumalutek piirrimalrianek kalivnernek 
1KI.7.18	nalleqliqellrianek-llu punernernek qeltairyararngalngurnek atsanek.
1KI.7.19	Kangrek taukuk eluciliumalutek naucetaatun lily-tun, arvinlegnek it'ganernek sugtutalutek, 
1KI.7.20	ellimalutek-llu uivenqellriamun quliitni uitalriamun piirrimalriit kalivneret. Pitangqertuq yuinarnek qulnek (200) qeltairyararngalngurnek atsanek nalleqliqellrianek kassutmun kangregni tamarkenka.
1KI.7.21	Huram-aam elliak ukuk punernerek naparyak ciuqerranun iteryaraan Agayuvigpiim: ungalalirnermelnguq atengqertuq Jachin-aamek
1KI.7.22	Naucetaatun lily-tun elucilgek kangerkak punernerek uitalutek naparyak kangkegni.
1KI.7.22	Tua-i caliaqumallrat naparyat qaqituq.
1KI.7.23	Huram-aaq piliuq punernermek mervigmek, pingayunelgat it'ganret avguluku (7 1/2) et'utaluni, akimiarnek-llu it'ganernek uivenqegtaluni, yuinaak-llu malruk tallimanek cipluku (45) it'ganernek uivetmun angtaluni. 
1KI.7.24	Mengliini elalirnermi kassutmun merviim malruinek nalleqliqellrianek punernernek nuts-aarngalngurtarluni, kaugtuarumalrianek ilakliiyulluki mervigmun. 
1KI.7.25	Mervik tusngaluni tunuitnun qula malrugnek cipluku (12) punernernun kuluviit angucaluitnun elatmun caumalrianun, pingayuluteng caumallgutkaqluteng. 
1KI.7.26	Avatai merviim pingayunek cuqnernek mamtutaut. Qerrlua-llu qerrluatun saskam ayuqluni, cillangqaluni naucetaam lily-m naugillran cillarneratun. Mervik imangqerrsugngaluni tiissitsaanek qulnek (10,000) gallon-aanek.
1KI.7.27	Huram-aaq cali piliuq qulnek ikamracuanek punernernek; atauciq arvinlegnek it'ganernek taktaaqluni, arvinlegnek-llu it'ganernek iqtutaaqluni, tallimiit-llu avegluku (4 1/2) qertutaaqluni. 
1KI.7.28	Taqumaaqluteng yaassiigenqellrianek tumarnernek ellimaluteng tarenrarvignun avatellegnun, 
1KI.7.29	pilinguartarluteng yugtutulinek, angucalunek kuluvagnek, yaqungqellrianek-llu qaingatni tumarneret; qaingatni-llu tarenrarviit avatellget, quliitni aciatni-llu yugtutulit, angucalut-llu kuluviit, qilunguarngalngurnek cimiqaumasterluteng. 
1KI.7.30	Tamarmeng ikamracuaraat cetamanek punernernek akalriarluteng punernernek-llu nuvuterluteng akalriarit. Kangiraitni cetamani punernernek tegg'ucetarluni ermigcuutet nekaitnek; tegg'utet tangnircaumaluteng qilunguanek enairtaagulluteng. 
1KI.7.31	Uivenqellriartarluni kangritni tusngavigkanek ermigcuutnun. Caumaluni qulmun quyigtaluni akimiaq pingayunek cipluku cuqnek quliignek ikamrak malrunlegnek-llu cuqnek iluagnun acitmun pimaluni. Nuussitgun pilinguartarluni avatii. 
1KI.7.32	Akalriat yuinaq tallimanek cipluku (25) cuqnernek qertutaluteng; aciitnelluteng tumarneret, nuvutait akalriat ilakliiyusngaluteng ikamranun. 
1KI.7.33	Akalriat ayuqluteng pekcessuutet akalriaricetun; nuvutet, menglait, akalriat-llu teggutait, akalriat-llu patuit tamarmeng punerneruluteng. 
1KI.7.34	Cetamanek teggucetarluni atlirnerni cetamani kangiraitni ikamrat, ilakliiyusngaluteng ikamranun. 
1KI.7.35	Pitangqerrluni-llu qulngunrita'arnek cuqnek iqtutalrianek nemrutnek avataitni kangrita ikamrat; teggutait tumarneret-llu ilakliiyusngaluteng ikamranun. 
1KI.7.36	Tegg'utat tumarneret-llu tangnircaumaluteng elucilegnek yaqulegtun, yugtutulitun, napatun-llu palm-at nengqerrutaciicetun, qilunguarngalngurnek tamarmi avaterluni. 
1KI.7.37	Wani-wa, una, qaillun ikamrat taqumallruciat; ayuqurluteng, angtatekluteng, elucillgutekluteng-llu.
1KI.7.38	Huram-aaq cali piliuq qulnek ermigcuutnek, ataucimek ikamraq piaqluku. Atauciq ermigcuun arvinlegnek it'ganernek uivenqegtaaqluni imangqerrsugngaaqluni-llu yuinarnek qulnek (200) gallon-aanek. 
1KI.7.39	Elliiguq tallimanek ikamracuarnek ungalalirneranun Agayuvigpiim, cali-llu tallimanek neglirneranun; mervik-llu ellia ungalam calaralirneranun kangiramun.
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Huram-aaq cali pilillruuq egatnek, qanikciurutnek, miiskaanek-llu. Qaqitai tamalkuita caliani Angayuqamun Solomon-aamun 
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Malruk naparyak
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Malruk qantatun elucilgek naparyak kangregkeni
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Qaralit kuvyangalnguut kalivneret kangregken qaingatni
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Yuinaat-llu yuinaat (400) punerneret qeltairyararngalnguut atsat, malruin nalketatekuurluteng yuinaat tallimauqaqluteng (100) avataitni kangrita
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Qulen ikamracuat
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Qulen ermigcuutet
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Mervik
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Qula malrugnek cipluku (12) angucalut kuluviit nayumiqastiit merviim
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Egatet, qanikciurutet, miiskaat-llu
1KI.7.40+1KI.7.41+1KI.7.42+1KI.7.43+1KI.7.44+1KI.7.45	Tamarmeng makut aklukai Agayuvigpiim, Huram-aam piliallri Angayuqamun Solomon-aamun, pilimaut qevlercaumalriamek punernermek. 
1KI.7.46	Angayuqam piliaqevkallrui tegglinek urugcivigmi akuliigni Sukkoth-ankuk Zarethan-aaq-llu, kuignayugmi Jordan Valley-mi. 
1KI.7.47	Solomon-aam makut punernernek piliaqumalriit uqamaltassiillrunritai, amllessiyaagata, taumek qaillun uqamiita pitacia nallunriumanrilnguq.
1KI.7.48	Solomon-aam cali pilivkarai suulutaat taqevsiarutai Agayuvigpiim: ekuavik, estuuluat kelipat elliitekumalriit Agayutmun, 
1KI.7.49	qulen kenurrarviit napalriit ciuqerrani Tanqikapiaralriim, talliman ungalalirnermenateng talliman-llu neglirnermi; naucetaat, kenurrat, pupsuut-llu uuqnarqellrianek; 
1KI.7.50	saskat, nipcissuutet, miiskaat, qantat aruviarcuutet, kenercissuutet-llu egatet, suulutaat; arivneri-llu amiigin Tanqikapiaralriim elaqliit-llu amiigin Agayuvigpiim. Tamarmeng makut taqumaut suulutaarrlainarnek.
1KI.7.51	Tuani Angayuqam Solomon-aam qaqicamiki caliaqumaarkat Agayuvigpagmi, nek'egtai tamalkuita Agayuvigpiim elagyaanun tamalkuita cat atami David-aam umyuaqusngallri 
1KI.8.1	Tua-llu Angayuqam Solomon-aam taisquurai tamalkuita ciuliqagtait ciuliallgutkelriit ilakuralriit-llu Israel-aami ellminun tailuki Jerusalem-aami taicartuusqelluku 
1KI.8.2	Tamarmeng quyurtut Festival of the Shelter-aami iralut malrunelgatni, iraluani Ethanim-aam. 
1KI.8.3	Ciuliqagtet tamarmeng quyurcimariata, agayulirtet kevgaat Akqutem Yaassiiga 
1KI.8.4	ayaulluku-llu Agayuvigpagmun. Levite-at agayulirtet-llu ayausmiat Pelatekaa 
1KI.8.5	Angayuqaq Solomon-aaq tamarmeng-llu Israel-aam yui quyurtut ciuqerranun Akqutem Yaassiigan ekuagiluteng-llu amllernek qusnginek, kuluvagnek-llu — amllessiyaagluteng naaqumallerkaat. 
1KI.8.6	Tua-i-llu agayulirtet itrulluku Akqutem Yaassiiga Agayuvigpagmun elliluku-llu Tanqikapiaralriamun, aciagnun yaqungqellriik ungungssiruak. 
1KI.8.7	Nengingalriiq yaqukenka patumaluku yaassiik naparyak-llu ayagatsuutek. 
1KI.8.8	Iqukek naparyak tangerrsugngaak kia ciuqakacagiini nangerngalriim Tanqikapiaralriim, tau͡gaam allami nangerngalriim tangerciiganakek. (Naparyak cali tuantuk unuamek.) 
1KI.8.9	Cataituq iluak Akqutem Yaassiigan malruk tau͡gaam igarviik teggalquk Moses-aam ellillrek Ingrimi Mount Sinai-ami, 
1KI.8.10	Agayulirtet annginanratni Agayuvigpagmek, alqunaq muiqe'rtuq amirlumek 
1KI.8.11	ciqinqerluni qitngirnarqellriamek tanqianek 
1KI.8.12	Tua-llu Solomon-aaq piicagtuq:
1KI.8.12	“Elpet, 
1KI.8.12	tau͡gken cucukan uitanaluten amirluni tan'germi-llu.
1KI.8.13	Wani-wa pilillruunga ucurnarqellriamek agayuvigmek elpenun,
1KI.8.13	uitavigkarpenek akwarpak.”
1KI.8.14	Yuut nangengqallratni tuani, Angayuqam Solomon-aaq tuiggluni caugai, kaigatkaa-llu Agayutem atawaqaasqutii ellaitnun. 
1KI.8.15	Qanertuq, “Nanraumali 
1KI.8.16	‘Anuterraanemnek yuunka Egypt-aamek, cucukliqsaitua nunarpiit iliitnek tamalkuan nuniitni Israel-aat natmun agayuvigpak nautellerkaanek piicagvikumalallerkaqa. Tau͡gaam cucukellruamken elpet, David, yuunka ciuliqagcesqelluki.’”
1KI.8.17	Solomon-aaq cali qanertu'rtuq, “Ataka David-aaq uptellruuq caliaqnaluku agayuvigpak piicalarvigkaq 
1KI.8.18	tau͡gaam 
1KI.8.19	tau͡gaam elpet nausngaitan. Qetunrarpet, elpet nakmiin qetunrarpet, taum nauciiqaa wii agayuvigpaka.’
1KI.8.20	“Tua-i-llu wani-wa 
1KI.8.21	Cali-llu uitavigkiullruluku Agayuvigpagmi Akqutem Yaassiiga imalek teggalqugnek igarviignek 
1KI.8.22	Tua-llu takuatni yuut Solomon-aaq itrartuq nangerrluni-llu ciuqerranun ekuaviim, tuani yagtak qulmun talligni. 
1KI.8.23	Piicagluni-llu, “
1KI.8.24	Piciurtan akquten atamnun David-aamun; unuamek tamarmeng qanrutkumalriit piciurcimaut. 
1KI.8.25	Tua-llu watua, 
1KI.8.26	Taumek watua, Agayutiita Israel-aat, cat tamalkuita piciurceski akqutkelten atamnun David-aamun, kevgarpenun.
1KI.8.27	“Tau͡gaam-qaa elpet, Agayun, ilumun nunamecugngauten? Tamarmi-llu qiliim tegumiaqsugnganrilkaten, qaillun tua-llu piluni uum Agayuvigpiim nautellma tegumiaqsugngaciqaten? 
1KI.8.28	 Agayutmaa, pistekarpenga. Niisgu piicauteka, piciurrluki-llu piyullrenka unuamek elpenun. 
1KI.8.29	Tarikesqaqa una Agayuvigpak ernerni unugni-llu, una cucukellren elpenun agayularvikesqelluku. Niiskia cauluku una Agayuvigpak piicakuma. 
1KI.8.30	Niiski piicautenka piicautait-llu yuv'et cauluku una piicakata. Uitavigpenek qilagmi niiskut au͡g'arilluta-llu.
1KI.8.31	“Yuk pinarqut'liumakan picurlallra allamun pitekluku taicimaluni-llu ekuavigpenun wani Agayuvigpagmi qaneryarturluni piciulriamek pinarqenriluciminek, 
1KI.8.32	, niicugni qilagmi cuqluki-llu pisteten. Anucimirqecetaarru pinarqelria pinarquciatun, avalitairulluku-llu pinarqutailnguq.
1KI.8.33	“Yut'en Israel-aat cirlakumakata inglumeggnek assiilngillrat elpenun pitekluku, tua-i-llu cauluteng elpenun tailuteng-llu uumun Agayuvigpagmun, ellmikutuurrluteng piicagvikluten au͡g'aritmek, 
1KI.8.34	niicugniki qilagmi. Au͡g'ariski assiilnguit yuv'et ut'rulluki-llu nunamun cikiuteklerpenun ciuliaritnun.
1KI.8.35	“Ellalliqsaicetaqavgu-llu yugpet assiilngillrat elpenun pitekluku, umyualinqiggluteng-llu caukatgu una Agayuvigpiin, ellmikutuurrluteng piicagvikluten, 
1KI.8.36	niiski qilagmek. Au͡g'arisgu assiilnguinek angayuqaq yui-llu Israel-aam, elitnaurluki-llu atullerkaanek elluam. Tua-llu 
1KI.8.37	“Piitnaqan-llu nunami wall'u cangerlagluteng wall'u naucetaat piunriumakata uuqnarqelriakun anuqekun wall'u ciissitgun, wall'u calluumakata yut'en inglumeggnek wall'u cangerlak, naulluun pikan ellaitni, 
1KI.8.38	niisgu piicautiit. Iliit yugpet Israel-aat, ircaqumikun angniinani yageskan, piicagluni tungiinun uum Agayuvigpiim, 
1KI.8.39	niisgu piicautiit. Niicugniki uitavigpenek qilagmi, au͡g'arilluki, ikayurluki-llu. Elpet kiivet nallunritaten umyuarteqellri yuum ircaqruan. Caliaqiki yuut ataucitaarluki pinarqutengqerruciicetun, 
1KI.8.40	elpet yugpet niisnganiaraatgen kesianek yuullermeggni nunami elpet cikiuteklerpenun ciuliaritnun.
1KI.8.41+1KI.8.42	“Ilakumanrilnguum-llu yaaqvani nunalgem, niiskuniu ucurnarqucin, angtuat-llu caliaten elpet yugpenun, tailuni-llu agayuyartuqan elpenun piicagyarturluni-llu uumi Agayuvigpagmi, 
1KI.8.43	niicugniu elliin piicautii. Qilagmi uitavigpeni niisgu kaigallratun-llu piluten, tua-i tamarmeng yuut ellarpagmi nallunritniaraatgen niisngaluten-llu yugpetun Israel-aacetun. Nutaan nallunrirniaraat una Agayuvigpak wii piliaqelqa agayularvigkaucia elpenun.
1KI.8.44	“Tua-llu alerququvki yut'en callugyartuusqelluki ingluitnun piicakata-llu elpenun, nanleng'e'rmeng, caumaluku una nunarpak elpet nakmikellren una-llu Agayuvigpak nautelqa elpenun, 
1KI.8.45	niicugniki piicautait. Niiski qilagmi qakvautmek-llu cikirluki.
1KI.8.46	“Nani yut'en assiilngirqata elpenun—atauciungraan assiilngiyuilngurmek pitailan— qenertellren-llu niilluku ingluitnun cirlakevkarluki teguaruvkarluki-llu allamun nunamun, nuna-llu tauna yaaqsingraan, 
1KI.8.47	niicugniki yugpet piicautait. Tamaani nunami umyualinqiggluteng piicagvikekatgen, apervikualuteng qaillun assiilngillermeggnek umyuarrliqlermeggnek-llu, niiski piicautait, 
1KI.8.48	Tamaani-llu nunami piciuluteng cumiggluteng-llu umyuarnayaguciluteng piicakata elpenun cauluku man'a nuna cikiutekellren ciuliamten̄un, una-llu nunarpak elpet nakmikellren, una-llu Agayuvigpak nautelqa elpenun, 
1KI.8.49	kitaki niicugniki piicautait. Uitavigpenek qilagmi niiski takumcukluki-llu. 
1KI.8.50	Au͡g'ariski tamalkuitnek assiilnguitnek, inglulicullratnek-llu, ingluitnun-llu naklekevkarluki. 
1KI.8.51	Yuk'aten nakmiin elpet, anutelten Egypt-aamek, taumek ekualriamek kaminiamek.
1KI.8.52	“Quyinrulria 
1KI.8.53	Nakmikellruaten tamalkuitnek yugnek elpet nakmiin yuknaluki, qanrutellrucirpetun kevgarpegun Moses-aakun anutellerpeni ciuliaput Egypt-aamek.”
1KI.8.54	Tuani Solomon-aaq piicanermek taqngami 
1KI.8.55	Qastuluni piyuutekaa Agayutem atawaqaasqutii tamalkuitnun yugnun tuani quyungqalrianun. Qanertuq, 
1KI.8.56	“Nanraumali 
1KI.8.57	Kitaki 
1KI.8.58	niisgalriarurrlikut ellminun, yuugurniartukut elliin yuusqumallratun, aturluki tamalkuita alerquutai ellimerrutai-llu cikiutekellri ciuliamten̄un. 
1KI.8.59	Kitaki 
1KI.8.60	Kitaki elpeci, elliin yuini, ukverrlainaqici 
1KI.8.61	Kitaki elpeci, elliin yuini, kesianek pektayiinaci ukverrlainarci 
1KI.8.62	Tua-i-llu Angayuqaq Solomon-aaq tamarmeng-llu yuut tuanelnguut elliigut ekuagiluteng 
1KI.8.63	Ellii ekuagiuq yuinaq malrugnek cipluku tiissitsaanek (22,000) kuluvagnek, yuinarnek-llu arvinlegnek cipluku tiissitsaanek (120,000) qusnginek ilakuyutmun elliitekait. Tua-i Angayuqam yuut-llu tamarmeng naaqitaat Agayuvigpak. 
1KI.8.64	Taumi-llu ernermi cali naaqitaa qukaa carr'ilnguum, tauna ciuqerrani Agayuvigpiim, tuani-llu elliiluni ekuagiuq tamalkuuluku, mukaarkat elliitet, uquit-llu ungungssit ilakuyutmun elliitekai. Waten piuq tua-i-wa punerneq ekuavik miksiyaagan makunun tamalkuitnun elliitnun.
1KI.8.65	Tuani Agayuvigpagmi, Solomon-aam tamarmeng-llu yuin Israel-aam aturaat Angniuteksaraat Uqisviit malrunlegni ernerni. Tuani yugyapiartut yuut tuaten yaaqsigtalriamek Hamath Pass-amek neglirnermi, Egypt-aam-llu engeliinek, ungalalirnermi. 
1KI.8.66	Erenret-llu pingayunelgatni Solomon-aam utercetai yuut kingunritnun. Ellaita tamarmeng nanraraat ellii uterrluteng-llu kingunermeggnun angnirluteng tua-i-wa pitekluki atawaqautet cikiutekellri 
1KI.9.1	Kinguani Angayuqam Solomon-aam qaqiutellran nautellranek Agayuvigpak, atanruvik-llu, allat-llu tamalkuita caliaqsullni, 
1KI.9.2	 alainqigtuq elliinun, Gibeon-aami pillrucimitun. 
1KI.9.3	 qanertuq elliinun, “Niitellruanka piicauteten. Kenciknarivka'rqa una Agayuvigpak caliaqellren piicagvigkauluku wangnun qangvarpak. Murilkeciqaqa cayailkuciumaluku-llu kesianek. 
1KI.9.4	Kevgiurarkaukuvnga takaqlua arenqiallugutaunak-llu, atavet David-aam pillruciatun, niisngakuvki picirkiutenka aturluki-llu tamalkuita elpenun alerquutekellrenka 
1KI.9.5	navegngaitaqa akqutelqa atavnun David-aamun qanrutlemku Israel-aat atanirturtengqerrlainarciqniluki elliin kinguvrinek. 
1KI.9.6	Tau͡gaam elpet wall'u kinguverpet maligtenriqatnga, narurrluki picirkiutenka alerquutenka-llu cikiutekellrenka elpenun, ciktaangluteng-llu allanun agayutnun, 
1KI.9.7	nutaan au͡g'arciqanka yuunka Israel-aat nunamek cikiuteklemnek ellaitnun. Cali-llu cakaarciqaqa una Agayuvigpak kenciknarivkalqa piicalarvigkauluku wangnun. Yuut tamiinek temciarautekciqaat Israel-aaq cautekenrirciqaat-llu. 
1KI.9.8	Una Agayuvigpak ayuqeciquq qalliryagusngalriatun enellertun, tamarmeng-llu kitulriit alangaalarciqut irr'iluteng-llu. ‘Ciin 
1KI.9.9	Yuut kiuciqut, ‘Tua-i-wa ellaita cakaaratgu 
1KI.9.10	Solomon-aam allrakut yuinaat aturluki nautaa Agayuvigpak atanruvini-llu. 
1KI.9.11	Angayuqam Hiram-aam Tyre-armium pikiumallrua napanek unailngurnek cedar-aanek, nekevraartunek-llu pine-anek, suulutaamek-llu piyugtaciatun caliamini. Qaqicimarian Angayuqam Solomon-aam cikiraa Hiram-aaq yuinarnek (20) nunacuarnek avatiini Galilee-am. 
1KI.9.12	Hiram-aam tangerrsartullrui, assikenritai-llu. 
1KI.9.13	Tua-i qanertuq Solomon-aamun, “Tua-i makut, anelgutmaa, maa-i nunacuaraat wangnun cikiutekelten!” Una pitekluku cali maa-i aterpagcimauq Cabul-amek. 
1KI.9.14	Hiram-aam tuyullrua Solomon-aaq malleggluki, talliman cuqet (5 tons) suulutaamek.
1KI.9.15	Solomon-aaq calillruuq calivkaumalrianek piscirluni Agayuvigpagmek atanruviminek-llu, imillerminiu-llu nuna calaralirnerani nunarpiim, qacarneq-llu nunarpiim avatiini. Atullruluki-llu cali napartenqigtellermini nunarpai Hazar-aam, Megiddo-m, Gezer-aam-llu. 
1KI.9.16	Angayuqran Egypt-aam anguyallrua Gezer-aaq teguluku-llu, tuqutellruluki yui nayurtai ekuavkallruluku-llu nunarpak. Tua-i-llu cikiutekellruluku kassuutellrani, panimi Solomon-aamek. 
1KI.9.17	Solomon-aam-llu piliaqenqiggluku. Aturluki calivkaumalriit pisten̄i, Solomon-aam-llu cali piliaqenqigtellrua atliq Beth Horon-aaq, 
1KI.9.18	Baalath-aaq, Tamar-aq yuilqurtaani Judah-m 
1KI.9.19	calissuutai atu'urkai-llu tuani uitaaqluteng, horse-aari pekcessuutai-llu allat-llu cat tamarmeng aturyulallri caliyugaqami, tuani Jerusalem-aami, Lebanon-aami, allani-llu angayuqauvimi iluanelngurni uitaluteng. 
1KI.9.20	Tamarmeng yuut uitaqallret Amorite-at, Hittite-at, Jebusite-at-llu, yuut Israel-aat ilakenrilkait — 
1KI.9.21	kinguvrit unegtellret nunamun kinguatni Israel-aam yuin piunriqapigtellrunrilkait, makut, Solomon-aam pistepaayuurtellrui, tuaten-llu ayuqluteng cali unuamek. 
1KI.9.22	Solomon-aaq tau͡gaam pistepayuurtellrunritai Israel-aat, kevgaugut tau͡gaam elliinun, anguyagten͞guluteng, atanerruaruluteng, alerkuagisten͞guluteng, pekcessuutnek aulukiluteng, horse-aarten͞guluteng-llu.
1KI.9.23	Tamaani pitangqertuq tiissitsaam avga yuinaak malruk qulmek cipluku (550) atanerruanek qaunqesten͞guluteng calivkaumalrianun Solomon-aam caliarkainun alairturalrianun.
1KI.9.24	Solomon-aam imiraa nuna calaralirneratni nunarpiit, kinguakun nuliami, panian atanran Egypt-aam, nugtartellran David-aam Nunarpiinek atanruvigmun Solomon-aam piliaqellranun elliinun.
1KI.9.25	Pingayurqunek allrakumi Solomon-aaq elliilallruuq ekuagiluni, uitanqegcitem-llu elliitiinun, ekuavigmi 
1KI.9.27	 Hiram-aaq ayagceciuq imarpiliutulinek, piminek ikayuucartuusqelluki Solomon-aam pistainun. 
1KI.9.28	Tengalrarluteng-llu nuniinun Ophir-aam, ut'rulluteng-llu Solomon-aamun akimiaq ataucimek usperteggun cuqnek suulutaanek.
1KI.10.1	Angayuqam nulirra Sheba-mi niituq qanngarutiitnek Solomon-aamek, ayagtuq-llu Jerusalem-aamun naspaayarturluku caknernarqellrianek apyutnek. 
1KI.10.2	Maligluni amllernek niicugniarkanek, qulugtellrianek-llu atmiumalrianek ayuqenrilngurnek, qevleqsanek, amllernek-llu suulutaanek. Tangrrucamek Solomon-aaq-llu, apqauraa apyutnek umyuaqurqem̄inek. 
1KI.10.3	Elliin tamalkuita kiugai; camek pitaituq caperqekiinek nalqigcesciigalkiinek. 
1KI.10.4	Angayuqam nulirran Sheba-mi niitaa Solomon-aam umyuartucia tangerrluku-llu atanruvik caliallra. 
1KI.10.5	Tangrrai-llu neqkat aruqutkumalriit estuuluanek, atanerruarin-llu uitauviit, elluqegcimacia-llu atanruvian calistaikun aturait-llu atuqait tangerrluki, pistet-llu utaqalgirturalriit nererpallratni, ekuagiluni-llu elliillra Agayuvigpagmi. Tamakut irr'ivkaraat. 
1KI.10.6	Ellii qanertuq Angayuqamun Solomon-aamun, “Ca niitelqa nunamni elpet pitekluten nallunrilucin-llu, piciulliniuq! 
1KI.10.7	Tau͡gaam ukveqesciigatellruaqa tailua tangerpailemku wangnek. Tau͡gaam niitellrulliniunga avkenrilkiinek; elpet elisngallren tukuullren-llu amllenrurpalliniuq, wii qanrucimallemni. 
1KI.10.8	Pikegcivagtat nuliaten! Pikegcivagtat-llu pisteten, uitarrlainalriit kesianek ciuqerpeni niicuumarrlainarluki-llu ellalegtaat qanelten! 
1KI.10.9	Nanraumali 
1KI.10.10	Tunai-llu cikiutet Angayuqamun Solomon-aamun, malikellni: talliman ton-atgun cuqneret malleggluki suulutaamek amlleqapigtellrianek-llu ayuqenrilngurnek qevleqsanek-llu. Ayuqenrilnguut akurtullri arnam cikiutekellri ellminun amllenruqapiartut akurtulallrini nani tamalkuitni.
1KI.10.11	Hiram-aam angyain, taicillret suulutaamek Ophir-aamek, taicimillruut amllernek nekevraarturngalngurnek qevleqsanek-llu. 
1KI.10.12	Solomon-aam atullrui muriit pekcaranun menglekluki Agayuvigpagmi atanruvigmi-llu, ilait-llu aturcetaaliluki qelutellegnek harp-anek lyre-anek-llu aturcetaarten̄un. Assinquqapiaraugut muriit tamalkuitni taicimalalriani Israel-aamun; ayuqaitnek tangenqigteksaitut kinguatgun.
1KI.10.13	Angayuqam Solomon-aam cikiraa Sheba-m queen-aa canek tamalkuitnek kaigatainek, avatiitgun piyugluni piciryaraq maliggluku elliin cikiutekellrin qunuvkenani.
1KI.10.14	Allamiaquaqan Angayuqaq Solomon-aaq akurtulartuq cipluki yuinaq tallimanek cipnelegnek (25) usperteggun suulutaamek, 
1KI.10.15	ilakluki akiliqurautet akiliutekumalriit kupcaatgun, unangutet-llu navrutaalallermegteggun, cikiutait-llu atanrullgutain Arabia-mek, cali-llu atanirturilriit, nunanek Israel-aami.
1KI.10.16	Solomon-aaq piliuq yuinarnek qulnek (200) anguyagmi capkutanek, tamalkuita-llu qalilircetai malleggluku akimiaret (15) usperet suulutaamek. 
1KI.10.17	Cali-llu pililuni yuinarnek akimiarnek (300) mikellritnek capkutanek, qallilirtelluki-llu tamalkuita usperet cetaman malleggluki suulutaamek. Elliin-llu tamalkuita makut capkutat ellivkarai wavet: Enemun Napainek Lebanon-aam.
1KI.10.18	Elliin-llu cali pilivkarai atanruvigmek aqumllermek. Ilii patuluku tulurngalngurmek, ilii-llu menuilngurmek suulutaamek. 
1KI.10.19	Aqumlleq arvinlegnek tuss'arangqertuq, tunuani-wa kuluviim qamiqua, aqumvian-wa cali avategkeni tallik uitayaragken caniagni akiqliqlutek yugtutuliruak nangermek, 
1KI.10.20	tamarmeng tuss'arat akiqliqluteng pilinguartarluteng nangerngalrianek, quyurmeng qula malrugnek cipluku (12) amllertaluteng. Tamakutun ayuqellrianek piliaqumalriartangqeqsaituq allani angayuqauvigni.
1KI.10.21	Tamarmeng Solomon-aam saskai piliaqumaut suulutaanek, nerrsuutai-llu tamarmeng Ena Napainek Lebanon-aam, menuilnguugut suulutaat. Qerrirliq piliartaunani, nurnalriarullrunrilami Solomon-aam nalliini. 
1KI.10.22	Angyangqertuq imarpiliurcuutnek, maligutaqluteng Hiram-aam angyainun. Allrakut pingayuurtaqata angyai utertaqluteng ut'rulluteng suulutaamek, qerrirlimek, tulurnek-llu, ape-anek, monkey-nek-llu.
1KI.10.23	Angayuqaq Solomon-aaq tukuunruuq, usvitunruluni-llu allani atanrulriani. 
1KI.10.24	Ellarpagmek-llu tamalkuan tailuteng niicugniyarturyularaat umyuartuneq cikiutii Agayutmek elliinun. 
1KI.10.25	Tamarmeng tailriit taitelaraat cikiutnek, qerrirlimek, suulutaamek, ulikutanek, saskunek, neqkanek ayuqenrilngurnek, horse-anek, ciulvagnek-llu. Man'a ayagtu'rluni, allamiaquaqan.
1KI.10.26	Solomon-aaq piliuq yuinarnek pekcessuutnek, qula-llu malrugnek cipluku saskurluteng, horse-aanek. Ilait elliin uitavkalarai Jerusalem-aami, allat nunalgarcetai ayuqenrilngurnun nunanun. 
1KI.10.27	Nalliini atanrullran qerrirliq nallengqertuq teggalqutun, unailnguut-llu napat amllertaut allacetun napacetun acilqamelngurtun nuniini Judah-m. 
1KI.10.28	Angayuqam cingilgin elucilirtualarait horse-alget, Musri-mi Cilicia-mi-llu, 
1KI.10.29	pekcessuutet-llu Egypt-aamek. Atu'urkit'larait Hittite-at Syrian-aat-llu atanrit horse-anek pekcessuutnek-llu, tun'aqluki pekcessuutet tiissitsaam avga yuinaat-wa talliman (600) qerrirlinun atauciq, horse-at-llu yuinaat malrunelgen qulmek cipluku (150).
1KI.11.1	Solomon-aaq kenkilartuq amllernek yaaqvarmiunek arnanek. Avatiikun panian atanrem Egypt-aamek nuliqsagutellmi Hittite-amek arnanek cali nulirturtuq, arnanek-llu Moab-armiunek, Ammon-aamek, Edom-aamek, Sidon-aamek-llu. 
1KI.11.2	Nuliqsagutellrui alerqullrungraaki 
1KI.11.3	Solomon-aaq nulirtullruuq tiissitsaam avga, yuinarnek qulnek cipluku (700) uilingiatanek cali-llu yuinarnek akimiarnek (300) nuliaruangqerrluni. Tamakut tuigtevkaraat Agayutmek. 
1KI.11.4	Ak'allaurtengluku-llu ciktaaryaurcetaat agayutnguanun. Piciunrirluni elliin 
1KI.11.5	Ciktaarvik'langaa Astarte, agayutnguara Sidon-aam, Milcom-aam-llu, uuminarqellria-llu agayutii Ammon-aam. 
1KI.11.6	Assiilngirtuq 
1KI.11.7	Ingrimi calaralirnerani Jerusalem-aam piliuq agayularvigkamek Chemosh-aamun, uuminarqellriamun agayutiinun Moab-am, piicalarvigkaminek-llu Milcom-aamun, uuminarqellriamun agayutiinun Ammon-aam. 
1KI.11.8	Allanek-llu agayularvigkiurtuq tamarmeng nuliami ilakumanrilnguut ekuagiluteng aruviarluteng, elliivigkaitnek ellaita nakmiin agayutmeggnun.
1KI.11.10	Elliin inerqullrungraani Solomon-aaq maligtaqusqevkenaki allat agayutet, Solomon-aam atunritaa 
1KI.11.11	Elliinun-llu qanerluni, “Tua-i-wa elpet pitsaqutmek akquten wangnun navgavgu narurrluki-llu alerquutenka, akqiunga teguciqniluku angayuqauviin elpenek tunluku-llu iliitnun atanerruarpet. 
1KI.11.12	Tau͡gaam aatan David-aaq pitekluku man'a pingaitaqa unguvallerpeni. Tau͡gaam qetunrarpet atanirturillran nalliini. 
1KI.11.13	Tamalkuan angayuqauvik elliinek tegungaitaqa; tau͡gaam atauciinek kinguveqellgutkellrianek uitaciiciqua, pitekluku pisteka David-aaq Jerusalem-aaq-llu nunarpak wii nakmiin pika.”
1KI.11.14	Taumek 
1KI.11.15	Ciuqviini mat'um David-aam Edom-aaq cirlakellrani Joab-aq atanerruarat anguyagtain tuavet ayallruuq tungmagcarturluki tuqumalriit, tuani-llu tuqurqellrui tamalkuita angutet Edom-aami. 
1KI.11.16	Joab-aq tamarmeng-llu Israel-aat tuantellruut arvinlegni iraluni, nangluki angutet piunrirnatkameggnun Edom-aami. 
1KI.11.17	Hadad-aaq tau͡gaam tuqutenritaat ilait-llu atiin pistai Edomite-at, qimallruata Egypt-aamun. (Taum nalliini Hadad-aaq mikelnguullruuq.) 
1KI.11.18	Midian-aamek ayagtut Paran-aamun, tuaken-llu angutnek malilirluteng Paran-aamek ayagtut Egypt-aamun, Pharaoh-mun atanranun Egypt-aam, taum cikiraa Hadad-aq enemek, nunamek, neqkanek-llu. 
1KI.11.19	Pharaoh ilukegciami Hadad-aamek cikiraa nuliami nakmiin nayagaanek. Queen-aanek Tahpenes-aam nulirturtelluku. 
1KI.11.20	Tahpenes-aami qetunranguq aterluni Genubath-aamek, tauna Tahpenes-aam anglicaraa atanruvigmi. Tuani Genubath-aam uitallgutkai Pharaoh-m irniari.
1KI.11.21	Tuani Egypt-aamenani Hadad-aaq niituq David-aaq tuquniluku, Joab-aq-llu atanerruarat anguyagtet cali tuquniluku. Hadad-aaq qanertuq Pharaoh-mun, “Ataki ayagcessnga uterrnaurtua nakmiin nunamnun.”
1KI.11.22	“Camek nuuqitellrusit maantellerpeni utercungluten-llu nakmiin nunavnun?” Pharaoh-q aptuq. Hadad-aaq kiuguq. “Tua-i ataki ayagcessnga!” Utertuq-llu nunaminun.
1KI.11.23	Agayun cali nangerciuq allamek Solomon-aamun ingluliutarkamek, Rezon-aamek qetunraanek Eliada-m, tauna qimallrulria atanerminek Hadadezer-aamek atanranek Zobah-m. 
1KI.11.24	Quyurciuq-llu ilikaminek angutnek ciuliqagten͞gurrluni-llu uayaaritulinun, tuqurqirraartelluku David-aaq; ayagluteng-llu Damascus-aamun, tamakumiungurtut-llu, atanrurrluku-llu Damascus-aamun. 
1KI.11.25	Ellii ingluliurutellruuq Israel-aanun Solomon-aam unguvallran taktaciatun, inerciiganani Hadad-aam pillratun; inglukluku Israel-aaq, ataniurluku-llu Syria-q.
1KI.11.26	Alla cali angun Angayuqamun Solomon-aamun inglucitenglleq atanerruarin ilakellruat, Jeroboam-aaq qetunraa Nebat-aam, Zeredah-rmiu Ephraim-aami. Aanii aipainruluni atengqerrluni Zeruiah-mek. 
1KI.11.27	Mat'umek-llu pitengqerrluni inglulitellruuq atanermun.
1KI.11.27	Solomon-aaq nuniriuq calaralirnerani Jerusalem-aam navguumalria-llu nunarpiim qacarnera kituggluku. 
1KI.11.28	Jeroboam-aaq piumanaqluni ayagyuarluni tan'gaurluuguq, Solomon-aam-llu tangrramiu calirpagturalallra qaunqesten͞gurtaa calivkaumalrianun nunautiitni kinguveqellgutkellriarin Manasseh-m Ephraim-aam-llu. 
1KI.11.29	Taum-llu nalliini, Jeroboam-aaq anngan Jerusalem-aamek, prophet-aam Ahijah-m Shiloh-rmium nall'artaa tumyarami. Wani-wa Ahijah aturangqertuq nutaramek; elkek-llu kiimenatek yuilqumi. 
1KI.11.30	Tua-llu Ahijah-m yaggluku tegua aturaakun nutarakun atuqiikun, allgurluku-llu qula malrugnek cipluku (12) eliqneri amllertariluki. 
1KI.11.31	Qanerluni-llu Jeroboam-aamun, “Teguten qulnek pikarpenek, waten qanran 
1KI.11.32	Solomon-aam atauciin kinguveqellgutkellriit pikciqai, David-aaq pisteka Jerusalem-aaq-llu piteklukek, nunarpak cucukelqa wiinga piknaluku Israel-aam nunautiinek. 
1KI.11.33	Tua-i-wa elliin pegcanga, ciktaarvikluku-llu Chemosh-aaq agayutiit Moab-armiut, Milcom-aaq-llu agayutiit Ammonite-at, pektenrirluni-llu piciryaramkun aturluki piciulriit pisqutenka alerquutenka-llu tangvallemni, atami David-aam pillracetun. 
1KI.11.34	Tuaten pingraan tamalkuan angayuqauvik tegungaitaqa unatainek; tau͡gaam atanruvkarciqaqa erenrin taktaciicetun, pitekluku David-aaq, pisteka cucukelqa, aturtekellrat alerquutma picirkiutma-llu. 
1KI.11.35	Tau͡gaam teguciqaqa angayuqauvik qetunraan unatainek, cikirciqamken-llu elpet qulnek kinguveqellgutkellrianek. 
1KI.11.36	Tau͡gaam cali qetunraa cikirciqaqa atauciinek kinguveqellgutkellrianek, tauna David-aaq wii pisteka kesianek kenurrangqerrlainarniartuq ciuqamni Jerusalem-aami, nunarpagmi cucukellemni atqa ellinaluku. 
1KI.11.37	Teguciqamken-llu elpet, ataniurciqaten-llu tamalkuita yuucirpet piyuumiutai, atanruarkauguten tamalkuitnun Israel-aami. 
1KI.11.38	Niisngakuvki-llu tamalkuita alerquutenka elpenun, piyuakuvet-llu piciryaramtun, aturluku-llu elluaq iigemni, atullerpegun picirkiutenka alerquutenka-llu David-aam pistem̄a pillruciatun, nayurrlainarciqamken, David-aaq pillrucimtun, Israel-aaq-llu elpenun tunciqaqa. 
1KI.11.39	Man'a pitekluku anucimirqecetaarciqanka kinguvri David-aam tau͡gaam qangvarpak pivkenaki.”
1KI.11.40	Solomon-aam taumek tuqungnaqsaaqaa Jeroboam-aaq; tau͡gaam Jeroboam-aaq makluni unuakumi qimagtuq Egypt-aamun, Shishak-aamun atanranun Egypt-aam, Egypt-aamenani-llu tuqunatkaanun Solomon-aaq.
1KI.11.41	Tua-llu tamarmeng caurallri Solomon-aam, tamarmeng-llu pillri elliin, elliin-llu elisngii igausnganritut-qaa kalikarni Solomon-aam caurallrini? 
1KI.11.42	Tamarmeng-llu Solomon-aam ataniullri Jerusalem-aamek tamalkuitnun Israel-aanun yuinaak malruuguk (40) allrakut. 
1KI.11.43	Solomon-aam qavallgucirai atani, tungmagcimaluni-llu nunarpiinun atami David-aam; Rehoboam-aaq-llu atanrurtuq eniini.
1KI.12.1	Rehoboam-aaq ayagtuq Shechem-aamun, tamarmeng yui neglirneranek Israel-aam quyurcata atanrurcarturluku. 
1KI.12.2	Tua-llu Jeroboam-aam qetunraan Nebat-aam, ayallrem Egypt-aamun qimagluni Angayuqamek Solomon-aamek, niicamiu man'a, utertuq Egypt-aamek. 
1KI.12.3	Yuin neglirnermi kinguveqellgutkellriit aqvavkaraat, tamarmeng-llu quyurmeng ullagaat Rehoboam-aaq elliinun-llu qanerluteng, 
1KI.12.4	“Atavet Solomon-aam anagulluni assiinata pilallruakut cakviurtelluta-llu. Makut cakviurnarqellriit uqeglicaquvki yuullerput-llu qacignarikaniquvgu, piciuluta elpenun yuuciqukut.”
1KI.12.5	Ellii qanertuq, “Ataam taikici erenret pingayun kinguatni, tuani kiuciqamci.” Tua-i yuut ayagtut.
1KI.12.6	Tua-llu 
1KI.12.7	Ellaita-llu qanrutaat, “Kevgaugarkaukuvet ukunun yugnun unuamek kevgiurluki, qalarutaqluki assilrianek aperyarirluten kiugaqavki, kevgiurciqaatgen qangvarpak.”
1KI.12.8	Tau͡gaam elliin ciuniunritai qanruyutiit angukara'urluut ellminun, qallatellgutekluki-llu ayagyuat anglillgutellni nangengqalriit ciuqermini. 
1KI.12.9	Aptai-llu elliin, “Qaillun kiusqumaceciki ukut yuut qanellret wangnun, ‘Uqiglicarki atmagkaput atavet ellillri wangkutnun?’”
1KI.12.10	Tua-llu ayagyuat anglillgutellri qanertut elliinun, “Waten qanrarkauguten ukunun yugnun qanelrianun elpenun, ‘Elpet atavet uqamairillrui atmaput, tau͡gaam ataki, elpet uqiglicaqerki wangkutnun; elpet qanrutniaten, Wiinga iqelquqa ellenruuq atama qukaani.’ 
1KI.12.11	Watua, nauwa atama uqamairiluki atmagcet'lallruaci. Wii ilaciqanka atmagarkaci. Atama piqertualallruaci qenutatgun, tau͡gaam wii piqertualarciqamci uqamaillritgun.”
1KI.12.12	Tua-i Jeroboam-aaq tamarmeng-llu yuut taigut Rehoboam-aamun erenret pingayuatni. 
1KI.12.13	Cali atanrem yuut kiucurlagaluki pii, niicugnivkenaki-llu qalaruyutait angukara'urluut ellminun. 
1KI.12.14	Elliin qalarutai ayuqucirtuuciicetun ayagyuat qanerluni, “Atama atmaci uqamairilallrui, tau͡gaam wii ilaciqanka atmaci; atama piqertualallruaci qenutatgun, tau͡gaam wii piqertuarciqamci uqamaillritgun.” 
1KI.12.15	Tua-i 
1KI.12.16	Tua-llu tamarmi Israel-aam tangrramegteggu niicugninrilucirteng ellait, yuut kiugaat angayuqaq, “Camek pikangqerceta David-aamek? Wangkuta paitarkaitukut qetunraani Jesse-m. Uterci pelatekarpecen̄un Israel-aani! Rehoboam-aaq ellminek anagyaaqulli!”
1KI.12.16	Tua-i Israel-aat ayagtut nakmiin pelatekameggnun. 
1KI.12.17	Tau͡gaam Rehoboam-aam ataniurai yui Israel-aam uitalriit nunarpaini Judah-m.
1KI.12.18	Tua-llu angayuqam ayagcetaa Adoram-aaq tarikestiit calivkaumalriit, tamarmeng-llu Israel-aat teggalqutgun tuqutaat. Tua-llu Angayuqaq Rehoboam-aaq cukamek ek'uq pekcessuutminun, qimagluni-llu Jerusalem-aamun. 
1KI.12.19	Taumek Israel-aat ingluliurutut David-aam yuinun, man'a erneq engelkarrluku.
1KI.12.20	Tua-llu Israel-aat niicameng Jeroboam-aaq uterrniluku ayagceciut taisqelluku-llu quyurrvimeggnun, atanrurrluku-llu tamalkuitnun Israel-aanun. Kitumek maligcestairutut David-aam yui, Judah-m tau͡gaam kinguveqellgutkellriarin kiimeng.
1KI.12.21	Tuani Jeroboam-aaq tekicami Jerusalem-aamun, quyurcetai tamalkuita Judah-m yui, kinguveqellgutkellriari-llu Benjamin-aam, yuinaat qulngunritaraan tiitsitsaat cucukumalriit anguyagtet, calluusqelluki inglulirluki Israel-aam yui, piurtenqiggnaluku angayuqauvik Rehoboam-aamun, qetunraanun Solomon-aam. 
1KI.12.22	Tau͡gaam qaneryaraa Agayutem taiguq Shemaiah-mun yuanun Agayutem. 
1KI.12.23	Qanra Rehoboam-aamun, qetunraanun Solomon-aam, atanranun Judah-m, tamalkuitnun-llu yuinun Judah-m, Benjamin-aamun-llu, tamalkuitnun-llu allanun yugnun: 
1KI.12.24	“Qanertuq 
1KI.12.25	Tua-llu Angayuqam Jeroboam-aam Israel-aamek asvairqaa nunarrii Shechem-aam qemililriarani Ephraim-aam, tuani-llu uitauraqerluni. Tuaken-llu ayiimi cali asvairqaa nunarrii Penuel-aam. 
1KI.12.26	Jeroboam-aaq-llu qanertuq ircaqumikun, “Waniwa angayuqauvik uterteqatartuq David-aamun. 
1KI.12.27	Ukut yuut ekuagiyartuquneng eniini 
1KI.12.28	Tua-llu angayuqaq arenqiirturluni, piliuq malrugnek kuluvayagaagnek suulutaagnek. Qanerluni-llu yugnun, “Ayaumamallruuci Jerusalem-aamun mululuci. Tangerrluku agayuceci, Israel-aani, anucesteklerci Egypt-aamek.” 
1KI.12.29	Aipaa-llu elliluku Bethel-aamun, alla-llu Dan-amun elliluku. 
1KI.12.30	Man'a-llu assiilnguurtuq yuut ayalameng agayuyarturluteng taukugnun Bethel-aami aipaanun-llu yaaqsingraan Dan-ami. 
1KI.12.31	Ellii cali agayularvilillartuq qemit kangratni, agayulirciaqluni-llu tamaaken yuut ilaitnek, Levite-aunrilngurnek.
1KI.12.32	Jeroboam-aaq pillerkiurtuq nererpallerkamek akimiarunritariitni erenrin pingayunelgata iralut ayuqluku kalukallrat Judah-mi, elliiluni-llu ekuagiluni ekuavigmi; tuaten piuq Bethel-aami, ekuagiluni kuluvayaagaagnun elliin piliallregminun. Nunalgarciuq-llu Bethel-aamun agayulirten̄ek kevgiurarkanek agayularvigni piliallmini elliin. 
1KI.12.33	Mayurluni-llu ekuavigmun elliin piliallerminun Bethel-aami akimiaratni erenret, pingayunelgatni iralut, iralumi elliin taqlermini piyaraqnaluku; piurciluni-llu kalukaryaramek yuinun Israel-aam, mayurluni-llu ekuagivigmun aruviarmek ekuaginaluni.
1KI.13.2	Maligtaquluku 
1KI.13.3	Nallunailkutaliuq-llu taumi ernermi, qanerluni, Una nallunailkutnguuq 
1KI.13.4	Angayuqam-llu niicamiu man'a, eniraa ellimerrulluku-llu, “Teguu tauna angun!” Egmian-llu angayuqam tallia nalauq, ataam ellminun cayugciigali'irrluki. 
1KI.13.5	Ekuavik alqunaq navgurtuq qamlleq-llu kuvluni nunamun, prophet-aam piciqnillratun 
1KI.13.6	Angayuqaq-llu Jeroboam-aaq qanertuq prophet-aamun, “Piicauteqernga 
1KI.13.6	Prophet-aaq-llu piicagtuq 
1KI.13.7	Angayuqaq-llu qanertuq prophet-aamun, “Maligglua enemnun neryartua. Nunulirciqamken caliallerpenek.”
1KI.13.8	Prophet-aaq kiuguq, “Cikingerpenga avganek tukuutvet, wiinga maligcanritamken wall'u nerngaunii merngauni-llu aipirluten. 
1KI.13.9	Alerqullruanga 
1KI.13.10	Taumek utertenrituq tumllermikun taillermini, tau͡gaam allakun tumyarakun.
1KI.13.11	Taum nalliini uitauq ak'allaq prophet-aaq Bethel-aami. Qetunraagken-llu ullagluku qanrutaak tamalkuitnek prophet-aam pillrinek taumi ernermi Bethel-aami; qanellrinek-llu angayuqamun. 
1KI.13.12	Atiignek-llu qanrutak, “Natetmun ayagta?” Qetunraagken-llu apertuataak natetmun prophet-aam ayallrucianek, tekitelleq Judah-mek. 
1KI.13.13	Ellii-llu qanertuq qetunraagminun, “Aqumgavilirtegu ciulvak.” Tua-i aqumgaviliraak ciulvak ellii-llu ekluni. 
1KI.13.14	Kingunrirturaa-llu prophet-aaq, nalaqaa-llu aqumgallrani aciani napam; elliin-llu qanrutaa, “Elpet-qaa prophet-aaruuten tailleq Judah-mek?”
1KI.13.14	Qanertuq-llu, “Taunguunga.”
1KI.13.15	Tua-llu qanrutaa, “Maligesnga enemnun neryarturluten kelipamek.”
1KI.13.16	Ellii-llu qanertuq, “Maliggluten uterrngaitua, ciuniurngaunaku-llu allaniuruten. Nerellgutekngaitamken wall'u mellgutekluten maani, 
1KI.13.17	tua-i-wa 
1KI.13.18	Tua-llu angukaraurtellria prophet-aaq Bethel-aamek qanertuq elliinun, “Wiinga-llu, prophet-aaruunga elpetun, an'gilam-llu qalarutellruanga alerquuciatun 
1KI.13.19	Tua-i taum maligtaa eniinun, nerluni-llu kelipamek eniini, merluni-llu mermek. 
1KI.13.20	Aqumgauk-llu estuulumi, qaneryaraa-llu 
1KI.13.21	Ellii-llu qanpagtuq prophet-aamun Judah-mek taillermun, “Waten qanertuq 
1KI.13.22	tau͡gaam uterrluten, nerluten-llu kelipamek merluten-llu mermek nunami elpenun qanrutkellrani neresqevkenak kelipamek, mer'esqevkenak-llu mermek; elpet temen qungasngangaituq qunguitnun nakmiin ilavet.’”
1KI.13.23	Nerumariami-llu kelipamek, merluni-llu, aqumgaviliraa ciulvak prophet-aamun taitellerminun. 
1KI.13.24	Ayainanrani-llu yugtutulim pairtaa tumyarami tuqulluku-llu. Temii-llu egingaluni tumyaramun, ciulvak-llu caniani nangengqaluni; yugtutuli-llu nangengqaluni caniani temiin. 
1KI.13.25	Angutet-llu kiturtut tamaaggun tangerrluku-llu temii egcimaluni tumyaramun. Yugtutuli-llu nangengqaluni caniani temiin. Tekilluteng-llu nunarpagmun qanrutkaat angukara'urluum prophet-aam uitaviani.
1KI.13.26	Tua-llu prophet-aam ut'rutestellran tamaaken niicamiu qanertuq, “Taunguuq prophet-aaq narurcilleq qaneryaranek 
1KI.13.27	Ellii-llu qanertuq qetunraagminun, “Aqumlliritegnga ciulvagmek.” Aqumlliriuk-llu. 
1KI.13.28	Ayagluni-llu, nataqluku-llu temii egcimaluni tumyaramun, ciulvak yugtutuli-llu nangengqalutek caniani temiin. Yugtutulim nereksaunaku tema uitalluku-llu ciulvak. 
1KI.13.29	Prophet-aam-llu tema tegua ut'rulluku-llu nunarpagmun angniilutekluku tungmaggnaluku-llu. 
1KI.13.30	Ellia-llu tema nakmiin qunguminun; nangtequtekaat-llu qanerluteng, “Tangerrluku anelgutka!” 
1KI.13.31	Tungmagcimariamiu-llu qetunraagminun qanertuq, “Tuqukuma tungmageskitegnga qungumun prophet-aam tungmagingavianun; elliluki enrenka enrin caniatnun. 
1KI.13.32	Qallatellra qastuluni qanrutkesqellranek 
1KI.13.33	Mat'um kinguani Jeroboam-aaq tuigtenrituq assiiluciminek, tau͡gaam cali agayulirciluni agayularvignun tamaaken yuut ilaitnek; kina tua-i piugngalria naaqitaqluku agayulirten͞gurrluku tamakunun. 
1KI.13.34	Mat'um assiilnguum elliin caliallran taitaa iquklitlerkaa piunrirteqapiggluku elliin kinguvrin-llu angayuqaulallrat.
1KI.14.1	Taum nalliini Abijah qetunraa Jeroboam-aam naulluunguq. 
1KI.14.2	Jeroboam-aaq-llu qanertuq nuliaminun, “Nangerrluten allaunguarluten aturaa elpenek, nallunaqniartuq nulirqucin Jeroboam-aamun, ayagluten-llu Shiloh-mun; Ahijah prophet-aaq tuantuq, qanlleq atanrunaqnilua ukunun yugnun. 
1KI.14.3	Ang'aqluten qulnek kelipanek, cake-aanek-llu, putiilekaamek-llu paatakaarngalngurmek, ullagluku-llu; qanruciiqaaten-llu qaillun pillerkaanek mikelnguum.”
1KI.14.4	Jeroboam-aam nulirra tuaten piuq; nangerrluni ayagtuq Shiloh-mun. Tekilluni-llu eniinun Ahijah-m. Wani-wa Ahijah tangerciigatuq ak'allaurcami iik takvialiuk. 
1KI.14.5	-llu qanrutaa Ahijah, “Tangerrluku nulirra Jeroboam-aam taiguq apqauryarturluten qetunrani pitekluku. Tauna naulluungan.” 
1KI.14.5	Tekicami allaunguarluni piuq. 
1KI.14.6	Tau͡gaam Ahijah-m niicamiu piyuallra, amiigmun tekican, ellii qanertuq, “Itra, Jeroboam-aam nulirra; ciin allaunguarcit? Niitnirqenrilngurmek qanerkangqertua elpenun. 
1KI.14.7	Ayagluten qanrucarturru Jeroboam-aaq, Waten qanertuq 
1KI.14.8	Teguluku-llu angayuqauvik kinguvrinek David-aam tunluku-llu elpenun; tau͡gaam ayuqenrituten pistemtun David-aatun, alerquutma aturtekellratun, maligtesteklemtun-llu ircaquni tamalkirrluku, caliaqluni elluakekemnek tangvallemni. 
1KI.14.9	Tau͡gaam elpet caliuten, assiitellriamek anagvagluki ciuqliten ayagluten-llu elpenek agayut'liluten unatetgun taqumalrianek, qenngevkaraqlua, calligglua-llu kingunerpenun. 
1KI.14.10	Taumek man'a pitekluku assiitellria pivkarciqaqa atanirturillranun Jeroboam-aam, au͡g'arciqanka-llu tamalkuita angutet, teguat teguarunrilnguut-llu Israel-aani, piunrirarkauluki-llu ilai Jeroboam-aam, carriumaciqut anatun. 
1KI.14.11	Kina imna ilii Jeroboam-aam tuqukan nunarpagmi qimugtet ner'arkaugait; kina-llu tuqukan yuilqumi catailngurmi yaqulgin ellam ner'arkaugait; tua-i 
1KI.14.12	“Nangerrluten taumek ayii enevnun, it'gagpet nunarpak itqatgu, mikelnguq tuquarkauguq. 
1KI.14.13	Tamarmeng-llu Israel-aat nepliutekarkaugaat, tungmagciiqaat-llu; tauna kiimi qunguumaarkauguq, tua-i-wa elliini ilukegcinarqellriartangqerran 
1KI.14.14	Tamana ilaluku 
1KI.14.15	 anucimirqecetaarciqaa Israel-aaq, qiiveciquq iitaruaq angalacimalauciatun mermi, qecuumaciquq-llu Israel-aaq naumavikegcillranek nunami cikiutekellrani ciuliaritnun, cekavcimaciqut-llu yaatiinun Kuigem Euphrates-aam, tua-i-wa agayutnguamegteggun Asherim-aakun 
1KI.14.16	Elliin-llu pegciiqai Israel-aat tua-i-wa assiilngui pitekluki Jeroboam-aam.”
1KI.14.17	Tua-i Jeroboam-aam nulirra nangertuq, ayagluni-llu tekituq-llu Tirzah-mun. Tua-llu wani-wa tekilluku amiigem tuc'araa mikelnguq tuquuq. 
1KI.14.18	Tamarmeng-llu Israel-aat tungmagtaat, nepliatekluku-llu, qanellruciatun 
1KI.14.19	Wani-wa allat Jeroboam-aam pillri, anguyautelallri, atanirturillra, tangerrluku tamakut igausngaut igausngaviitni atanrullret Israel-aani. 
1KI.14.20	Taktacia-llu atanirturillran Jeroboam-aam, allrakut yuinaq malrugnek cipluku (22); pillguciutuq-llu ciuliaminun qetunraan-llu Nadab-am enairluku atanrurtuq.
1KI.14.21	Wani-wa Rehoboam-aaq atanrullruuq Judah-mi qetunraa Solomon-aam. Rehoboam-aaq yuinaak malruk ataucimek ciplukek (41) allrakungellruuq atanrurtellermini, atanirturillruluni-llu akimiaq malrugnek cipluku (17) allrakuni Jerusalem-aami, nunarpak 
1KI.14.22	Judah-llu assiinani pillruuq tangvallrani 
1KI.14.23	Naucillruut ciktaalarvigkemeggnek, teggalqunek-llu qalliryagusngalrianek, Asherim-aam agayutnguameng nallunailkutainek qertulriani napat-llu talinilriit aciitni. 
1KI.14.24	Tamaani cali pitangqertuq angutnek, arnanek-llu akissunek nunami. Tuatnalartut uuminarqeqapiggluteng ilakellgutkelriaruluteng piciryarallritnek anevkallrin 
1KI.14.25	Allrakut tallimiitni atanrullran Rehoboam-aam, atanran Egypt-aam anguyagaa Jerusalem-aaq. 
1KI.14.26	Ayautai-llu tukuutai eniin 
1KI.14.27	Angayuqaq-llu Rehoboam-aaq tamakut cimirluki piliuq capkutanek punernernek, tunluki-llu atanerruaritnun tarikestet, qaunqilriit amiiginek angayuqam eniin. 
1KI.14.28	Ayallra tamalkuan Agayuvigpagmun nayurtet tegumiaqelarait ataam-llu ut'rulluki nayurtet uitaviatnun.
1KI.14.29	Wani-wa caurallri Rehoboam-aam, caqallri-llu tamarmeng igausnganritut-qaa Kalikarni Caurallrita Atanrin Judah-m? 
1KI.14.30	Anguyauqu'rtuk-llu Jeroboam-aankuk Rehoboam-aaq-llu taqsuunatek. 
1KI.14.31	Tuqullgucirai-llu Rehoboam-aam atani tungmagcimallgutekluki-llu Nunarpiini David-aam. Aanii atengqerrluni Namah-mek Ammonite-auluni. Abijam-aaq-llu qetunraa enairluku atanrurtuq.
1KI.15.1	Wani-wa akimiaq pingayunek cipluku (18) allrakut pitarillratni ataniurillra atanrem Jeroboam-aam Israel-aami, qetunraan Nebat-aam, Abijah ayagnirtuq atanruluni Judah-mi. 
1KI.15.2	Atanrullruuq Jerusalem-aami allrakuni pingayuni. Aanii atengqertuq Maacah-mek pania Abishalom-aam. 
1KI.15.3	Piyuallruuq-llu assiilngurkun atami pillruciatun ciumini; ircaqrua-llu tamalkiringavkenani 
1KI.15.4	Tuaten pingraan David-aaq pitekluku 
1KI.15.5	 waten pivkaraa David-aaq pillruan elluarrluni tangvallrani, tuigteksaunani-llu alerquutainek yuullmi taktaciatun, tau͡gaam ataucirqumek Uriah-mun Hittite-amun pillermikun. 
1KI.15.6	Wani-wa anguyauqurallruuk ellmegnun Rehoboam-aaq Jeroboam-aaq-llu yuullmek taktaciatun. 
1KI.15.7	Allat pilallri Abijah-m, tamarmeng-llu pillri igausnganritut-qaa kalikarni igausngaviatni Atanrin Judah-m? Anguyauqurallruuk-llu ellmegnun Abijah-nkuk Jeroboam-aaq-llu.
1KI.15.8	Abijah-m-llu tungmagcimallgutkai ciuliani; tungmagtaat Nunarpiinun David-aam, qetunraa-llu Asa enairluku angayuqrurtuq.
1KI.15.9	Yuinaurutiitni allrakut Jeroboam-aam atanirturillran Israel-aanek, Asa ayagnirtuq atanirturiluni Judah-mi, 
1KI.15.10	Atanrullruuq-llu Jerusalem-aami yuinaak malruk ataucimek ciplukek (41). Aanii atengqertuq Maacah-mek pania Abishalom-aam. 
1KI.15.11	Asa-llu caliuq elluarrluni tangvallrani 
1KI.15.12	Piunrirtellrui angutet akissut, au͡g'arluki-llu agayutnguat atami piliallri. 
1KI.15.13	Au͡g'armia-llu aanani Maacah queen-auluni aanaullranek, tua-i-wa uuminarqeqapigtellriamek pingqerran piliaqumalriamek Asherah-mun; Asa-m-llu kepaa agayutnguani ekualuku-llu Kuicuarmi Kidron-aami. 
1KI.15.14	Tau͡gaam agayularviit agayutnguanun au͡gaumanritut. Tuaten pingraan Asa piciuguq 
1KI.15.15	Elkartai-llu Agayuvigpagmun cat tamalkuita atami cikiutekellri Agayutmun, ilakluku suulutaaq, cat-llu qerrirlimek pilimalriit elliin cikiutni.
1KI.15.16	Kesianek-llu Asa Judah-m Angayuqra, Baasha-llu Israel-aam Angayuqra anguyauqurallruuk angayuqaullermek taktaciatun. 
1KI.15.17	Baasha-m-llu atanran Israel-aam itraa Judah, cayailkuciraa-llu Ramah, arulairrnaluku yuut it'lallrat anlallrat-llu Asa-mun atanranun Judah-m. 
1KI.15.18	Tua-llu Angayuqam Asa-m tegui tamalkuita suulutaat qerrirlit-llu uitaqallret Agayuvigpagmi angayuqam-llu eniini, tuyuqluki-llu atanerruamikun Damascus-aamun, Syria-m Angayuqranun Benhadad-aamun, Tabrimmon-aam qetunraanun tutgariinun Hezion-aam, waten qanercirluki: 
1KI.15.19	“Ataki pillguteksagulluk wiinga elpet-llu, atapuk pillruciagtun; tuyuramken cikiutnek qerrirlimek suulutaamek-llu; ullagluku piunrircarturru ilakuyutsek Baasha-q-llu atanra Israel-aam, ayagnaurtuq anguyagten̄i malikluki nunamnek.”
1KI.15.20	Benhadad-aam-llu niitaa Angayuqaq Asa, ayagtelluki-llu alerquastait anguyagtem̄i anguyagtait-llu anguyagluki nunarpait Israel-aat, cirlakluki-llu Ijon-aaq, Dan-aq, Abel Beth Maacah-q, tamalkuan-llu Chinneroth-aaq, nunii-llu tamalkuan Naphtali-m. 
1KI.15.21	Baasaha-m-llu niicamiu tuaten pillrat taqaa caliani Ramah-mi, ayagluni-llu Tirzah-mun.
1KI.15.22	Angayuqaq-llu Asa alerquiguq tamalkuan Judah-mun kina pinritevkenaku ikayuulluki ayaucesqelluki teggalqut Ramah-mi muragpiit-llu, Baasha-m atullri asvairqellermini Ramah. Aturluki-llu Baasha-m asvairqucirak Mizpah Geba-llu, nunarpak Benjamin-aam nunautiinelnguq.
1KI.15.23	Wani-wa tamarmeng caurallrin Asa-m, pinirtacimitun, tamarmeng-llu elliin pillri, nunarpiit-llu piliallri, igausnganritut-qaa tamarmeng kalikaitni igausngaviita caurallrit atanrin Judah-m? Tau͡gaam ak'allaurrluni naulluutengellruuq it'gamikun. 
1KI.15.24	Asa-m-llu tungmagcimallgutkai atani Nunarpiini David-aam atami; Jehoshaphat-aq-llu atanrurtuq enairluku.
1KI.15.25	Nadab-aq qetunraa Jeroboam-aam ataniunguq Israel-aami aipaani allrakum ataniullran atanrem Asa-m Judah-mi; ellii-llu ataniullruuq Israel-aani allrakugni malrugni. 
1KI.15.26	Ellii pillruuq assiinani tangvallrani 
1KI.15.27	Baasha-q qetunraa Ahijah-m ilakellriarinek Issachar-am, uptuq nalluvkarluni inglukluku Nadab-aq; Baasha-m-llu tuqutaa Gibbethon-aami, Philistine-at nunautiitni; tuani Nadab-am tamarmeng-llu Israel-aat kassugusngallratni Gibbethon-aaq. 
1KI.15.28	Tua-i Baasha-m tuqutaa pingayuatni allrakut ataniullran atanran Asa Judah-m, atanrurrluni-llu enairluku. 
1KI.15.29	Tamaa atanrurcami tuqutai tamalkuita ilai Jeroboam-aam; uitaciinrituq iliinek Jeroboam-aam anernelegmek, maliggluku qanellra 
1KI.15.30	Tamana piuq pitekluku assiilngua Jeroboam-aam, Israel-aat-llu elliin assiilngirtelluki, qenngevkallruaku 
1KI.15.31	Wani-wa allat caurallri pillri-llu Nadab-am, igausnganritut-qaa igausngaviitni kalikarni atanrin Israel-aat? 
1KI.15.32	Kesianek-llu Asa Judah-m Anga­yu­qra, Baasha-llu Israel-aam Anga­yu­qra anguyau­qu­rall­ruuk anga­yu­qau­ller­mek taktaciatun.
1KI.15.33	Pingayuatni allrakut Asa-m atanirturillran Judah-mi, Baasha qetunraa Ahijah-m atanirturinguq Israel-aani tamalkuita Tirzah-mek, atanrullruluni-llu allrakuni yuinaq cetamanek cipluku (24). 
1KI.15.34	Ellii-llu piluni assiitellriamek tangvallrani 
1KI.16.2	“Nalullruamken caunritlerpenek ciuliqagten͞gurrluten-llu yumnun Israel-aanun, piyuaguten-llu picillratun Jeroboam-aam, yuunka-llu Israel-aat assiilngirtelluki, eq'uqertellua assiilnguit pitekluki. 
1KI.16.3	Taumek au͡g'arciqaqa Baasha ilai-llu, Jeroboam-aaq pillrucimtun qetunraa Nebat-aam. 
1KI.16.4	Baasha-m ilakellriarin iliit nunarpagmi tuqukan qimugtet nerciqaat kina-llu imna ilii tuqukan yuilqumi yaqulgin ellam nerciqaat.”
1KI.16.5	Wani-wa caurallrin Baasha-m ilait, pillri-llu alingurarpek'nani-llu callri igausnganritut-qaa kalikaitni Igausngaviita Atanrin Israel-aam? 
1KI.16.6	Baasha-m-llu tungmagcimallgutkai ciuliani tungmagcimaluni-llu Tirzah-mi; Elah-llu qetunraa atanrurtuq enairluku.
1KI.16.7	Tamana ilaluku 
1KI.16.8	Yuinaq arvinlegnek cipluku (26) allrakungluku ataniullran Asa-m Judah-mi. Elah qetunraa Baasha-m ayagnirluni ataniungellruuq Tirzah-mi, atanruluni-llu allrakugni malrugni. 
1KI.16.9	Tau͡gaam pistii Zimri-q, alerquastiit avgita ikamrartain, picirkiurtuq inglukluku Elah. Tirzah-metlermini merluni taangiqluni eniini Arza-m, angayuqam eniin tarikestiin Tirzah-mi. 
1KI.16.10	Zimri iterluni iqutaa tuqulluku-llu, yuinaq malrunlegnek (27) cipnengqerluku ataniullra Asa-m atanran Judah-m, ataniurluni-llu enairluku.
1KI.16.11	Ayagniami ataniurluni, ellminek aqumngami aqumllermun, tuqurqai ilai Baasha-m; uitaciinrituq atauciungraan angutmek tungelqurranek wall'u yugnikekiinek. 
1KI.16.12	Tua-i Zimri-m piunrirai ilai Baasha-m, qanellra 
1KI.16.13	Agayutngualiulallermegnegun, Israel-aaq-llu maryarrluku assiilngurmun, Baasha-nkuk qetunrani-llu Elah eq'uqercetellruak 
1KI.16.14	Wani-wa caurallrin ilait Elah-m, pillri-llu tamarmeng, igausnganritut-qaa kalikarni igausngaviitni atanrin Israel-aam?
1KI.16.15	Yuinaq malrunelgatni (27) allrakut Asa-m ataniullran Judah-mi Zimri-q atanrullruuq ernerni malrunlegni, Tirzah-mi. Wani-wa Israel-aat anguyagtet avatairumaat Gibbethon-aaq Philistine-at nuniit. 
1KI.16.16	Anguyagtet-llu niicameng Zimri-m pillerkiullranek tuqulluku-llu angayuqaq, egmian Omri-q atanerruateng atanrurtaat Israel-aamun tuani ernermi. 
1KI.16.17	Tua-i Omri-q mayurtuq Gibbethon-amek, Israel-aat-llu tamarmeng maligtaat, avatairluku-llu Tirzah-q. 
1KI.16.18	Tuani-llu Zimri-m tangrramiu nunarpak tegumacia, itertuq iluqlikacagiinun atanruviim, ekuavkarluku-llu angayuqam enii, tuquluni-llu. 
1KI.16.19	Man'a waten pivkaraat assiilnguin elliin, caarrluuluni pilallran tangerqiini 
1KI.16.20	Wani-wa allat caurallri Zimri-m, aassaqluni-llu pillra igausnganritut-qaa Kalikarni igausngaviitni atanrin Israel-aam?
1KI.16.21	Tua-llu yui Israel-aam avegtut malruirrluteng; avgita maligtaat Tibni-q qetunraa Ginath-aam, ataneqnaluku, avgita-llu maliggluku Omri-q. 
1KI.16.22	Tau͡gaam Omri-m maligcestain cirlakait maligcestai Tibni-m qetunraan Ginath-aam; tua-i Tibni-q tuquuq, Omri-llu atanrurtuq. 
1KI.16.23	Yuinaq qula ataucimek (31) cipnengellrani atanrullran Asa atanran Judah-m, Omri-q ayagnirtuq ataniurluki Israel-aat, atanruuq-llu qula malrugnek (12) cipluku; arvinlegni-llu atanruluni Tirzah-mi. 
1KI.16.24	Kiputaa-llu ingria Samaria-m Shemer-aamek tiissitsaanek arvinlegnek (6,000) akinek; pengegnairturluku-llu ingriq, acirluku-llu nunarpak piliallni, Samaria-mek, umyuaqluku Shemer-aam atra pikestellra ingrim.
1KI.16.25	Omri-llu piuq assiitellriamek tangvallrani 
1KI.16.26	Piyuaguq tamalkuitgun pillrikun Jeroboam-aam qetunraan Nebat-aam, assiilngurteggun-llu pillermikun assiilngircetai Israel-aat, qenngevkaraqluku 
1KI.16.27	Wani-wa allat caurallri Omri-m, piniq-llu elliin nasvallra, igausnganritut-qaa kalikarni igausngaviitni pillrita angayuqrin Israel-aam. 
1KI.16.28	Omri-m-llu tungmagcimallgutkai ciuliani, tungmagcimaluni-llu Samaria-mun; Ahab-aq atanrurtuq enairluku.
1KI.16.29	Yuinaq akimiaq pingayunek cipluku (38) allrakut Asa-m ataniullran Judah-mi, Ahab-aq qetunraa Omri-m ayagnirtuq ataniurluki Israel-aat, Samaria-mi yuinaq malrugnek cipluku (22) allrakuni. 
1KI.16.30	Ahab-aq-llu qetunraa Omri-m assiitellriamek pillruuq tangvallrani 
1KI.16.31	Arcaqalriarunrilan ellmini piyualleq assiilnguikun Jeroboam-aam qetunraan Nebat-aam, nulirtullruuq Jezebel-aamek panianek Ethbaal-am atanrata Sidon-aarmiut, kevgiurluku-llu Baal-aq agayutnguaq ciktaarvikluku tuaten. 
1KI.16.32	Pilillruuq-llu ekuavigmek Baal-amun eniini, Samaria-mi piliallmini. 
1KI.16.33	Ahab-am arcaqanruluni qenngevkalallrua 
1KI.16.34	Hiel-aam ataniullmi nalliini ataam nautellrua Jericho. Ciunguluku-llu 
1KI.17.1	Prophet-aaq at'lek Elijah-mek, Tishbe-mek Gilead-aamelngurmek, qanertuq Angayuqamun Ahab-amun, “Atrakun 
1KI.17.2	Tua-llu 
1KI.17.3	“Ayii maaken caqirrluten-llu calaratmun, iirluten-llu mengliinun kuicuaraam Cherith Brook-am, calaralirnerani Jordan-aam. 
1KI.17.4	Kuicuaraam pikiumaciqaaten merkavnek, alerqullruanka-llu tulukaruut neqkavnek taitelaasqelluten tuani.”
1KI.17.5	Elijah-m niitaa 
1KI.17.6	Mel'artuq-llu kuicuarmek, tulukaruut-llu taitelaraat kelipanek kemegnek-llu unuakumi atakumi-llu. 
1KI.17.7	Kinguqvaarni-llu kuicuar kinraa, tua-i-wa ellalliqsailan tamaani nunami.
1KI.17.8	Tua-llu 
1KI.17.9	“Nangerrluten ayii Zarephath-amun, mallgeskiini Sidon-aam, uitaluten-llu tuani. Tangerrluku alerqullruaqa aipaineq tuani nerevkalaasqelluten.” 
1KI.17.10	Tua-i ayagtuq Zarephath-aamun, tekicami-llu iteryaraanun nunarpiim, tangertuq aipainermek avuqiirluni muragnek. Elliin-llu qayagaurluku qanrutaa, “Taisnga merkamnek mermek.” 
1KI.17.11	Arnam-llu tuaten piqataani, qayagauraa qanerluni, “Kelipamek-llu tegulluten taisnga.”
1KI.17.12	Arnam-llu kiugaa, “Unguvalriakun 
1KI.17.13	Elijah-llu qanertuq arnamun, “Alingevkenak; ayagluten qanllerpetun pii; tau͡gaam ciumek cake-aaliqarraarnga iliinek tailluku-llu wangnun, kingumek piliniartuten pikarpetegnek qetunraan-llu. 
1KI.17.14	Waten qanran 
1KI.17.15	Arnaq-llu piuq Elijah-m qanruciatun; ellii arnaq angun-llu, enelgutkek-llu tamarmeng nerumaluteng ernerni amllerni. 
1KI.17.16	Qantaq imairutevkenani, uquq-llu nangevkenani qanellratun 
1KI.17.17	Mat'um kinguakun qetunraa arnam aipainrem naulluuguq; naulluutii-llu arcaqaami aneryaarciigataqluni. 
1KI.17.18	Arnaq-llu qanertuq Elijah-mun, “Camek inglukutengqercit wangnun, elpet Agayutem yuani? Taiguten umyuaqevkarnaluki ataam assiilnguunka, tuquvkarnaluku-llu qetunraqa!”
1KI.17.19	Ellii-llu qanertuq arnamun, “Taisgu qetunraan.” Tegua-llu manuanek, mayuutaa-llu qullirmun, inarrviminun, elliluku-llu nakmiin ingleminun. 
1KI.17.20	Qayagaluni-llu 
1KI.17.21	Ellminek-llu nengtaqluni qainganun tan'gaurluum pingayurqunek, qayagaluni 
1KI.17.22	-llu niitaa erinii Elijah-m; yuucia mikelnguum utertuq elliinun ataam, canrirluni-llu ataam.
1KI.17.23	Elijah-m-llu mikelnguq teguluku atrautaa qullirmek eniinun tunluku-llu tauna aaniinun; Elijah-llu qanertuq, “Tangrru qetunraan unguvauq.”
1KI.17.24	Arnaq-llu qanertuq Elijah-mun, “Watua nallunri'rqa elpet Agayutmun yuk'ucin, qaneryaraa-llu 
1KI.18.1	Kinguqvaurrnerakun, allrakut pingayuatni ellalliyuitellran, 
1KI.18.2	Tua-i Elijah ayagtuq.
1KI.18.2	Wani-wa piitnaq arcaqangluni Samaria-mi, 
1KI.18.3	taumek Ahab-am-llu qayagauraa Obadiah, enemelnguut angayuqam eniin ciuqliqngatgu. (Wani-wa Obadiah-m qigcikaa cakneq 
1KI.18.4	Jezebel-aam-llu tuqurqellraki prophet-aari 
1KI.18.5	Ahab-aq-llu qanertuq Obadiah-mun, “Ayaglunuk yuvrirlauk tamalkuita ulevlat kuiggaaraat-llu nunami can'get-llu amllertassiarluki horse-at ciulviit-llu unguvatkait. Tuqucimayunaqngaiciiqelliut ungungssimta ilait.” 
1KI.18.6	Tua-llu nuna avgaak ellmegnun pektellerkartek; Ahab-aq-llu kiirrarmi ayagluni tuatmun, Obadiah-llu ayagluni allatmun kiirrarmi.
1KI.18.7	Obadiah-llu ayainanrani tangerrluku Elijah-m pairtaa; Obadiah-m-llu elitaqaa, cikluni-llu ciuqerranun, qanerluni-llu, “Elpenguuten-qaa, atanemaa, Elijah?”
1KI.18.8	Elliin-llu kiugaa, “Wanguunga. Ayagluten qanrucarturru atanren, ‘Tangerrluku, Elijah maantuq.’”
1KI.18.9	Tauna-llu qanertuq, “Camek assiilngircia, tun'arkauluku pisten unatainun Ahab-am tuqucesqellua? 
1KI.18.10	 Agayuten unguvaluku, angayuqauvillgutkellriartaituq wall'u atanruvigtaituq atanema ayagcecivikeksailkiinek yuarluten; qanraqata-llu waten, ‘Cataituq maani,’ angayuqat akqivkalarai piciulriamek qanerniluki nataqeksaitaatniluten. 
1KI.18.11	Wani-wa-llu qanerluten, ‘Atanren qanrucarturru, “Tangerrluku, Elijah maantuq.”’ 
1KI.18.12	Tamaa-llu uniskumken, Anerneran 
1KI.18.13	Niiteksaituten-qaa Jezebel-aam tuqurqellrani prophet-aari 
1KI.18.14	Ciin taumek ellimercia qanrucartuusqelluku ataneq maanetniluten? Elliin tuquciiqanga!”
1KI.18.15	Elijah-llu kiuguq, “
1KI.18.16	Tua-i Obadiah ullautuq Angayuqamun Ahab-amun qanrulluku-llu, Ahab-am-llu pairrsaagaa Elijah. 
1KI.18.17	Tuani-llu Ahab-am tangrramiu Elijah, qanertuq elliinun, “Elpenguuten-qaa, elpet uitacurlagcecestiit Israel-aat?”
1KI.18.18	Elliin-llu kiugaa, “Uitacurlagcetenritanka Israel-aat; tau͡gaam elpet piaten, atavet-llu, tua-i-wa elpet cakaaravki alerquutai 
1KI.18.19	Wani-wa ayagceciluten quyurceski tamalkuita Israel-aat wangnun Ingrimi Carmel-aami, yuinaat-llu yuinaat, yuinaak-llu malruk qulmek cipluku (450) prophet-aari Baal-am agayutnguam, yuinaat-llu yuinaat (400) prophet-aari Agayutnguam Asherah-m, nerlalriit estuuluani Jezebel-aam.”
1KI.18.20	Tua-i Ahab-am ayagcetai yui Israel-aam, quyurtelluki-llu prophet-aat Ingrimi Carmel-aami. 
1KI.18.21	Elijah-llu malkaniutuq yugnun, qanerluni-llu, “Qakurpak nalirugteqatarceci malrugnek piyarangqerrluci? 
1KI.18.22	Tua-llu Elijah qanertuq yugnun, “Wiinga, kiima wiinga, unicimaunga prophet-aarulua 
1KI.18.23	Ataki malruk angucaluk cikiutnguqerlik wangkutnun; cucuklirlit taukut ataucimek angucalumek ellmeggnun, itumlluku-llu mikliriluku, elliluku-llu muriit qaingatnun. 
1KI.18.24	Qayagaurniarci-llu atra agayutevci, wiinga-llu qayagaurciqaqa atra 
1KI.18.24	Tamarmeng-llu yuut kiugut, “Elluarrluni qanertuq.”
1KI.18.25	Tua-llu Elijah qanertuq prophet-aarinun Baal-am, “Cucuklirci elpecen̄ek angucalumek upluku-llu ciumek, elpeci amllerravci; qayagaurluku-llu atra agayutevci, tau͡gaam kumarcaqunaciu.”
1KI.18.26	Teguat-llu angucaluq ellmeggnun taicimalria, upluku-llu ciumek, qayagaurluku-llu atra Baal-am unuakumek ayagnirluteng erenrem qukallranun, qanerluteng, “Baal-aaq, kiugikut!” Tau͡gaam erinatangeksaunani, kina-llu kiuksaunani. Pektut-llu tussilluteng avatiini ekuaviim piliaqellermeng.
1KI.18.27	Erenrem-llu qukallrani Elijah-m picingssautekluki qanertuq, “Qastuluci qayagaciu, qavaralliuq, wall'u nanteqalliuq, wall'u-qaa ayallruuq natmun, wall'u-qaa qavartuq tupaggnaqluni.” 
1KI.18.28	Qastuluteng-llu qayagaut, kilirturluteng-llu ellmeggnek piciryararteng maliggluku, kapurluteng tuaten auk maqnatkaanun qaimeggnun. 
1KI.18.29	Erenrem-llu qukallra kitungluku, cali qayagpagaut elliiyaraq ekuagiluni tekilluku, tau͡gaam erinatangeksaunani; kina kiuksaunani, kitumek-llu niitestaunateng.
1KI.18.30	Tua-llu Elijah qanertuq tamalkuitnun yugnun, “Taikanirluci wangnun,” yuut-llu tamarmeng elliinun malkaniutut. Elliin-llu kitugtaa ekuavia 
1KI.18.31	Elijah-llu tegutuq qula malrugnek teggalqunek naataciluki kinguvellgullgutkellriartai qetunrain Jacob-aam, elliinun tekitellrulria qaneryaraa 
1KI.18.32	Taukunek-llu teggalqunek aturluni ekuaviliuq atrakun 
1KI.18.33	Muriit-llu elliluki picirkaicetun, itumlluku-llu angucaluq mikliriluku elliluki-llu muriit qaingatnun. Qanerluni-llu, “Imirciki cetaman caqut mermek, kuvluki-llu ekuagarkat qaingatnun.” 
1KI.18.34	Qanertuq-llu, “Piciu cali aipiriluku”; aipiriluku-llu piat; ataam qanertuq, “Pingayiriluku piciu”; pingayiriluku-llu piat. 
1KI.18.35	Meq-llu ellngartuq mengliinun elaneq-llu imangluni mermek.
1KI.18.36	Sass'ami erenrem qukallran kinguani Elijah prophet-aaq piicagtuq, malkaniulluni-llu qanertuq, “
1KI.18.37	Kiugia 
1KI.18.38	Tua-llu kenra 
1KI.18.39	Yuut-llu tangrramegteggu tamana, put'ut kegginameggnun; qanerluteng-llu, “
1KI.18.40	Elijah-llu qanertuq ellaitnun, “Teguciki prophet-aari Baal-am; atauciungraan-llu ayagcetevkenaku.” Ellaita-llu teguit; Elijah-m-llu atrautai Kuicuarmun Kishon-aamun, tuqulluki-llu tuani.
1KI.18.41	Elijah-m-llu qanrutaa Ahab-aq, “Mayurluci nerici merluci-llu; tua-i ellarviim nepii niitnarian.” 
1KI.18.42	Tua-i Ahab-aq mayurluni ner'uq merluni-llu; Elijah-llu mayurluni kangranun Carmel-aam; put'uq nunamun, kegginani-llu elliluku ciisqugmi akuliignun. 
1KI.18.43	Ellii-llu qanertuq pistem̄inun, “Mayurluten watua kiarten tungiinun imarpiim.”
1KI.18.43	Mayurluni-llu kiartuq, qanerluni-llu, “Cataituq.” Ellii qanertuq, “Mayunqigtaqluten malrunlerqunek.” 
1KI.18.44	Malrunelgatni-llu qanertuq, “Tangerrluku, amirlucuar, tuar yuum unatii, mayurtuq imarpigmek.”
1KI.18.44	Elliin-llu qanrutaa, “Mayurluten qanrusgu Ahab-aq, ‘Upeski pekcessuuteten atrarluten-llu ellalluum pisciigali'irceciiqaaten.’”
1KI.18.45	Cukamek-llu qilak tunguriuq amirlungluni anuqengluni-llu, tua-i-llu ellarvangluni. Ahab-aq-llu pekluni ayagtuq Jezreel-amun. 
1KI.18.46	Pinia-llu 
1KI.19.1	Angayuqam Ahab-am qanrutaa nuliani Jezebel-aaq tamalkuitnek Elijah-m pillrinek elliin-llu qaillun tuqutellrinek tamalkuita prophet-aat nuussirpagkun. 
1KI.19.2	Tua-llu Jezebel-aaq ayagceciuq kevgamek Elijah-mun qanerluni, “Agayutet agturlua tuquskilitnga unuaqu uum nalliini prophet-aat pillerpetun pinrilkumken.” 
1KI.19.3	Elijah alinguq unguvani-llu qimautaa; malikluku pisten̄i ayagtuq Beersheba-mun Judah-mi. Pista tuavet unilluku, 
1KI.19.4	Elijah ernerpak piyuaguq yuilqumun. Arulairami aqumuq kagitngalnguum napam talinranun tuquyugyaaqluni-llu. “Amllerriuq; watua, 
1KI.19.5	Inarrluni-llu qavartuq, aciani kagitngalnguum napam, tangerrluku-llu an'gilam agturaa qanrulluku-llu, “Makluten neri.” 
1KI.19.6	Kiartuq-llu tangerrluku-llu kelipaq qamiqumi caniani assigtaq-llu mermek imalek. Ner'uq merluni-llu, ataam-llu inarrluni. 
1KI.19.7	An'gilaa-llu 
1KI.19.8	Elijah-llu makluni ner'uq merluni-llu, neqem-llu piniria yuinaagni malrugni (40) ernerni unugni-llu Sinai-am ingrianun piyuayugngariluku tanqilriamun ingrimun. 
1KI.19.9	Tuani qerranermun itertuq inarrnaluni tuavet. Alqunaq 
1KI.19.10	Ellii kiuguq, “
1KI.19.11	“Ani ciuqamnun-llu nangerrluten ingrim kangranun,” 
1KI.19.12	Nunam-llu pektellran kinguakun ekuaguq, tau͡gaam 
1KI.19.13	Elijah-m niicamiu, nemraa kegginani ulikutaminek anluni-llu nangertuq iteryaraanun qerranrem. Tangerrluku-llu, erina elliinun qanertuq, “Calisit maani, Elijah?”
1KI.19.14	Ellii kiuguq, “
1KI.19.16	Jehu-llu qetunraa Nimshi-m uqumek mingugniaran atanrurrluku Israel-aanun, Elisha-llu, qetunraa Shaphat-aam Abelmeholah-rmiu, mingugniaran prophet-aarurrluku elpet enairtekaqluku. 
1KI.19.17	Kina-llu analria nuussirpiinek Hazael-aam, Jehu-m tuquciiqaa; kina-llu analria Jehu-m nuussirpiinek Elisha-m tuquciiqaa. 
1KI.19.18	Tau͡gaam cali uitaciiciqua unguvalrianek tiissitsaanek malrunlegnek (7,000) Israel-aami—kinkut imkut piciulriit wangnun, ciktaaqsailnguut-llu Baal-amun wall'u cingartekeksailkai agayutnguaran.”
1KI.19.19	Elijah ayagtuq nataqluku-llu Elisha nunamek itumcilria angucalunek kuluvagnek qamurterluni, kinguqlikaca'ar aturluku itumciluni. Elijah-m ulikutani yuuluku ac'etaa taumun. 
1KI.19.20	Taum-llu angucaluq kuluvani unilluku malirqeraa Elijah, qanerluni-llu, “Ataki tua-i-ngunrituuryarturraaqerlakek ataka, aanaka-llu, nutaan maliggniamken.”
1KI.19.20	Elijah kiuguq, “Aa-ang, uterten. Qunukngaitamken!”
1KI.19.21	Tua-llu Elijah utertuq qamurtem̄inun kuluvagnun angucalunun, tuqutai, kenirluki-llu kemgit, atmagcuutiit murakluku. Cikiutekai kemgit yugnun, ellaita-llu nerait. Nangerrluni-llu maligtaa Elijah, kevgiurturnaluku.
1KI.20.1	Angayuqam Benhadad-aam Syria-mek quyurtai tamalkuita anguyagten̄i; yuinaq-llu qula malrugnek cipluku (32) angayuqat pillgutkaat, horse-at, ekumassuutet-llu akalrialget, mayurluni-llu kassugutaa Samaria-q, curugluku-llu. 
1KI.20.2	Qanerten̄ek-llu ayagceciuq nunarpagmun Angayuqamun Ahab-amun, Israel-aarmiumun qanrutesqelluku, “Angayuqaq Benhadad-aaq piteklirtuq, 
1KI.20.3	pegcesqelluki ellminun qerrirliuteten suulutaaruteten-llu, arnauteten pininqurrait-llu mikelnguvet.”
1KI.20.4	“Qanrusgu ataneqa, Angayuqaq Benhadad-aaq, wiinga maligutua; piksugnganga piutenka-llu tamalkuita,” Ahab-aq kiuguq.
1KI.20.5	Wanikuan kevgat ataam taigut Ahab-amun allamek piyuuterluteng Benhadad-aamek: “Ayagcecillruunga qanermek elpenun taicesqelluki qerrirliuteten suulutaaruteten-llu, arnauteten mikelnguuteten-llu. 
1KI.20.6	Tuaten pingraan ayagceciciqua pisten̄ek elpenun unuaqu mat'um nalliini, ellaita-llu yuarciqaat elpet enen enait-llu pistevvet, teguciqait-llu cat ellmeggni qelegnarqelriit. Unuaqu tamaanciiqut waten erenrem pitarillran nalliini.”
1KI.20.7	Angayuqam-llu Ahab-am taisqai tamalkuita ciulirneri nunam, qanerluni-llu, “Tangerciu una angun wangkutnek navguriyulria. Qanermek taicetaanga teguiyuglua nuliamnek irniamnek-llu, qerrirliutenka suulutaarutenka-llu, wiinga-llu maligtaquaqa.”
1KI.20.8	Ciuliqagtet yuut-llu kiugut, “Niicugninrilgu; maligarcaqunaku.”
1KI.20.9	Tua-i Ahab-aq qanertuq kevgainun Benhadad-aam, “Qanruciu ataneqa angayuqaq ‘Tamalkuan ciuqliq kaigatellren pistevgun piciqaqa; kinguqlia tau͡gaam maligcesciigataqa.’”
1KI.20.9	Kevgat-llu ayagtut ataam-llu utertut allamek qanerkarluteng 
1KI.20.10	Benhadad-aamek: “Taiciciqua navgurtekaanek uum nunarpagpet ayauciiqait-llu teggalqut navguumalriit. Agayutet nirlua tuquskilitnga pinrilkuma!”
1KI.20.11	Angayuqaq Ahab-aq kiuguq, “Qanrusgu Angayuqaq Benhadad-aaq anguyagtepiaq-gguq tang tau͡gaam ucuryagtaalalria anguyanriraqata, ciungani pivkenani.”
1KI.20.12	Benhadad-aam niitaa Ahab-am kiutii ilini-llu, allat-llu ataniurtet, merainanermeggni pelatekameggni. Anguyagten̄i ellimerrai upcesqelluki curullerkaatnun nunarpak, taumek uitallerkameggnun uptut.
1KI.20.13	Taum nalliini, prophet-aam ullagluku Angayuqaq Ahab-aq qanrutaa, “
1KI.20.14	“Kia ciuliqagciiqaki curulriit?” Ahab-aq aptuq.
1KI.20.14	Prophet-aaq kiuguq, “
1KI.20.14	“Kia ayagnirciqau callullrat?” angayuqaq aptuq.
1KI.20.14	“Elpet,” prophet-aaq kiuguq.
1KI.20.15	Tua-i angayuqam qayagaurai ayagyuat anguyagtet nunat avgumalriit atanerruaritnek ataniumalriit, yuinaat qulen yuinaq qulmek cipluku malruk-wa (232). Tua-i-llu cali kinguatgun quyurtai tamalkuita Israel-aam anguyagtai, quyurmeng tiissitsaaruluteng malrunlegen (7,000).
1KI.20.16	Curullrat ayagnirtuq erenrem qukallrani, Benhadad-aankut iliini-llu yuinaq qulmek cipluku malruk-wa (32) taangiq'ngellratni pelatekameggni. 
1KI.20.17	Ayagyuat anguyagtet ciumek ayagtut. Ciunrirturtait ayagcetellri Benhadad-aam qaneryarturtut quyurmeng anguyagten̄ek anelrianek Samaria-mek. 
1KI.20.18	Ellimerrutai, “Unguvaita tegukiciki, callugyarturluteng taingraata wall'u nepaitmek iliirangraata.”
1KI.20.19	Ayagyuat anguyagtet ciuliqagtaat curullrat, kinguqlirluteng Israel-aat anguyagtaitnek, 
1KI.20.20	tamarmeng callukengateng tuqurqait. Syrian-aat qimagtut, Israel-aat kingunrirtuqait, tau͡gaam Benhadad-aaq qimagtuq horse-akun, maligluni anguyagtet ilaitnek. 
1KI.20.21	Angayuqaq Ahab-aq ayakartuq naucirivigmun, tegui-llu horse-at anguyagcuutet-llu akalrialget, anucimirqecetaarluki-llu tuknilriamek cirlakai Syrian-aat.
1KI.20.22	Tua-llu prophet-aam ullagluku Angayuqaq Ahab-aq qanrutaa, “Uterrluten pinircarki anguyaten picirkiunqegcaarluten-llu, up'nerkanqigeskan atanra Syria-m curunqigciiqngan.”
1KI.20.23	Angayuqam Benhadad-aam atanerruarin qanrutaat ellii, “Agayutait Israel-aam ingrit agayutkait, taumek Israelite-at cirlakekaitkut. Tau͡gaam cirlakenrilngaitaput callukumteki manigcetellriami. 
1KI.20.24	Wanirpak kitak, au͡g'arciki yuinaq qulmek cipluku malruk-wa (32) ataniurtet elkaringallratnek cimirluki-llu yuilqumi ataniurten̄ek. 
1KI.20.25	Quyurciluci-llu anguyagten̄ek amllertataitnek cagmallerpeci, amllertataitnek-llu horse-at ekumassuutet-llu akalrialget. Callugciqaput Israelite-at manigcetellriami, nutaan-llu tuani cirlakciqaput.”
1KI.20.25	Angayuqaq Benhadad-aaq umyuallguciutuq maliggluku-llu picirkiuraat. 
1KI.20.26	Up'nerkanqigcan quyurtai anguyagten̄i arulaiqsaunateng-llu ayallratni maligtai nunarpiinun Aphek-aam curugyarturluki Israelite-at. 
1KI.20.27	Israelite-at qayagaurumaut anguyagcuutait upingaluteng; quyurmeng ayagtut arulaiqsaunateng, quyurmeng-llu malruirrluteng elkartut caumaluki Syrian-aat. Israelite-at tangellrat ayuqluni malruuluteng quyungqakuinalriatun qusngirngalngurcetun mumiggluku Syrian-aat tangellrat, ellait tamalkuan manigcetellriami sagingaluteng.
1KI.20.28	Prophet-aam ullagaa Angayuqaq Ahab-aq qanerluni-llu, “Waten qanertuq 
1KI.20.29	Ernerni malrunlegni Syrian-aat Israelite-at-llu uitaurtut elkarrvillermeggni, caumauraulluteng. Erenret malrunelgatni callulteng ayagniraat, Israelite-at-llu tuquciut yuinarnek tallimanek tiissitsaanek (100,000) Syrian-aanek. 
1KI.20.30	Tuqutenritqallrit qimagaugut nunarpiinun Aphek-aam, tuani-llu qacarnerem ayaluqerrvikai yuinaq malrunlegnek tiissitsaat (27,000) angutet uitaqallret.
1KI.20.30	Benhadad-aaq-llu qimagtuq nunarpagnun iirluni-llu iluqlikacagiinun enem. 
1KI.20.31	Atanerruarin ullagluku qanrutaat, “Niitellruukut atanrit Israel-aat takumcutarniluki. Piunarqucimek cikirkut ayagniartukut atanratnun Israel-aat missuullernek all'uta qukamteggun uyaquput-llu ilavkugnek nemerluki, aipaagni unguvavkaryuaraten.” 
1KI.20.32	Tua-i missuullernek nemertut qukamegteggun, uyaquteng-llu ilavkugnek nemerluki, ayagluteng-llu Ahab-amun qanertut, “Elpet pistevvet Benhadad-aam takumcuca'arvikaaten unguvaminek.”
1KI.20.33	Benhadad-aam atanerruari murilku'rtut assilriamek piunarqucimek, Ahab-aq-llu waten qanellrani “anelguun,” egmian quyaqertut, qanerluteng-llu, “Ilumun qanrucirpetun, Benhadad-aaq anelgutkan!” “Taiciu wangnun,” Ahab-aq ellimerriuq. Tua-i-llu Benhadad-aaq tekican, Ahab-am unayaqaa ekumassuutmi akalrialegmi pillguciisqelluni. 
1KI.20.34	Benhadad-aam-llu qanrutaa, “Nunarpiit atama tegullri atavnek wii kitugciiqanka ayuqucillricetun, elpet-llu tuneniarvignek piurciniartuten Damascus-aami, pillruciatun atama Samaria-mi.”
1KI.20.34	Ahab-aq-llu qanertuq, “Tuaten piarkaurcavet, kitaki, wiinga pegciiqamken.” Akqut'lirraarluni tua-i elliinun ayagcetaa.
1KI.20.36	taumek qanrutaa, “Waniwa elpet narurcavgu 
1KI.20.37	Tua-i-llu taum im'um prophet-aam alla angun ullagluku pia, “Tenglugnga!” Angutem-llu tuaten pia; tengelpagluku akngirrluku-llu. 
1KI.20.38	Prophet-aam kegginani nemraa 'lumarrarmek, nallunarcarluni ellminek, ayagluni-llu nangerngaurtuq tumyaram mengliini, kitullerkaa Israel-aam atanran utaqaluku. 
1KI.20.39	Tua-llu ataneq kituan, prophet-aam qayagauraa qanerluni-llu, “Elpet Ucurnarqellriami, calluinanemni anguyautellriani anguyagtem taitaanga angutmek teguaminek inglumten̄ek qanerluni-llu, ‘Murilkiu una angun; ayakaqan akilirciqan unguvavnek wall'u akiliciluten pingayunek tiissitsaanek (3,000) qerrirlinek.’ 
1KI.20.40	Tau͡gaam allanek-llu yagarcelama tauna angun ayakalliniuq.”
1KI.20.40	Angayuqaq kiuguq, “Elpenek tua-i picirkirtuten, akiliutii-llu aturarkaurtan.”
1KI.20.41	Prophet-aam au͡g'artaa 'lumarraq kegginaminek, egmian-llu atanrem elitaqaa prophet-aanun ilakucia. 
1KI.20.42	Prophet-aaq-llu nutaan qanertuq atanermun, “Man'a qanelqaa 
1KI.20.43	Angayuqaq-llu utertuq nunaminun Samaria-mun, umyuarrlugcarluni angniinani-llu.
1KI.21.1	Jezreel-ami mallgeskiini Angayuqam Ahab-am atanruvian naucetaarvigtangqertuq wine-arkanek pikesterluni angutmek Naboth-aamek at'legmek. 
1KI.21.2	Erenret iliitni Ahab-am pia Naboth-aaq, “Cikirnga wine-arkanek naucetaarvigpenek, canimetuq atanruvimnek, aturniarqa naunrarnek nauceciivikluku. Cikirniamken assinranek wine-arkanek naucetaarvigmek, wall'u assikenrukuvgu, akilirluten pitalqeggiluku akia.”
1KI.21.3	“Paiciutekellruaqa una wine-arkanek naucetaarvik ciuliamnek,” Naboth-aaq kiuga'rtuq. “
1KI.21.4	Ahab-aq-llu eneminun utertuq angniinani qenerrluni-llu pitekluku qanellra Naboth-aam ellminun. Inartuq ingleminun, qacarneq cauluku, neryuumiinani-llu. 
1KI.21.5	Tau͡gaam Jezebel-aam nulirran ullagaa, qanrulluku-llu, “Ciin anerneren kanevvlugpakarta? Ciin neryuumiicit?”
1KI.21.6	Elliin-llu kiugaa, “Tua-i-wa qanellra Naboth-aam wangnun pitekluku. Qanrucaaqaqa kipucugluku wine-arkanek naucetaarvia wall'u, assikenrukaku, allamek naucetaarvigmek cikirluku, tau͡gaam pianga wangnun pikngaitniluku!”
1KI.21.7	“Atanruuten-qaa wall'u piuvkenak?” Jezebel-aaq piuq. “Makluten inglernek, angniringnaqluten neri. Wiinga unanguciiqamken Naboth-aam naucetaarvianek wine-arkanek!”
1KI.21.8	Arnaq-llu igartuq iganek Ahab-am atranek sign-araqluki, takarnarqucirluki-llu takarnarcautiinek, ayagtelluki-llu atanerruarinun ciulirnerinun-llu Jezreel-am. 
1KI.21.9	Igai qanerluteng: “Nallunairici ernermek yagyaramek, yuut-llu quyurceqaarluki nasvagici Naboth-aamun takarnarqutmek. 
1KI.21.10	Elgarciluci-llu angutegnek malrugnek umyuarrliqellriignek picilirtelluku takuani aniqlaallruniluku Agayun angayuqaq-llu. Tua-i-llu anulluku nunarpagnek teggalqutgun-llu tuqulluku.”
1KI.21.11	Atanerruari-llu ciulirneri-llu Jezreel-am qanruciatun Jezebel-aam ellmeggnun piut. 
1KI.21.12	Apertuigut ernermek yagyaramek, yuut-llu quyurtelluki, Naboth-aamun-llu takarnarqutmek nasvagiluteng. 
1KI.21.13	Malruk-llu umyuarrliqellriik yuut takuatni piciliraak aniqlaallruniluku Agayun angayuqaq-llu, tua-i anutaat elatiinun nunarpiim, tuqulluku-llu teggalqutgun. 
1KI.21.14	Tua-llu ayagceciut Jezebel-aamun qanerluteng, “Naboth-aaq tuqucimauq.”
1KI.21.15	Tamaa Jezebel-aam niicamiu qanrucesten̄i, qanertuq Ahab-amun, “Naboth-aaq tuquuq. Kitaki ayagluten piksagucarturru wine-arkanek naucetaarvik elpenun tuneniaqsuumiitellra.” 
1KI.21.16	Ahab-aq egmian ayagtuq wine-anek naucetaarvigmun piksagucarturluku.
1KI.21.17	Tua-llu 
1KI.21.18	“Angayuqamun Ahab-amun ayii Samaria-mi. Naboth-aam wine-arkanek naucetaarviani nalaqeciqan, piksaguteqatarluku. 
1KI.21.19	Qanrutniaran Wiinga-gguq, 
1KI.21.20	Ahab-am tangrramiu Elijah, qanertuq, “Anguavnga-qaa, inglumaa?”
1KI.21.20	“Aa-ang”, kiuguq Elijah, “Elpet cumigtuten assiitellriamek calinaluten 
1KI.21.21	Taumek 
1KI.21.22	Ilaten ayuqliriciqut ilaitun Angayuqam Jeroboam-aam qetunraan Nebat-aam, ilaitun-llu Angayuqam Baasha-m qetunraan Ahijah-m, ayagnercavgu qenertelqa ciuliqagtellerpegun Israel-aam yui assiilngillerkaatnun.’ 
1KI.21.23	Jezebel-aamun-llu cali piuq, 
1KI.21.24	Ilakutarpet iliit tuqulria nunarpagmi qimugtet nerciqaat, iliit-llu tuqulria yuilngurmi nunami yugtutulit yaqulget-llu nerciqaat.’”
1KI.21.25	(Kitumek cumigtellriartaituq assiilngurmek aturnaluni tangvallrani 
1KI.21.26	Ellii atullruuq kasngunarqeqapigtellriamek assiilngurmek agayulallermikun agayutnguanun, Amorite-at pilallracetun, 
1KI.21.27	Elijah qanenermek taqngan, Ahab-am aturani allgurai, missuullernek-llu all'uni. Neqmek qessakiluni, qavaraqluni-llu aturluni missuullernek, pektaqluni-llu angniinani kanavirrluni.
1KI.21.29	“Tangrran-qaa Ahab-aq ellmikutuurtellria ciuqamni? Waten pian, assiitellria tuc'essngaitaqa elliinun unguvaqallrani, tau͡gaam qetunraan unguvallrani tuc'eciiqaqa cangerlak Ahab-am ilainun.”
1KI.22.1	Uitanqegcitangqellruuq Israel-aam Syria-m-llu akuliik malrugni allrakugni, 
1KI.22.2	tau͡gaam allrakut pingayuatni Angayuqam Jehoshaphat-am Judah-rmium ullagaa tangerrsarturluku Angayuqaq Ahab-aq Israel-aarmiu.
1KI.22.3	Ahab-am aptai atanerruani, “Ciin tua-i wangkuta tegunqigtellerkaa qaillukuaqsaiceta Ramoth-aaq Gilead-aami angayuqaanek Syria-m? Wangkuta pikarput!” 
1KI.22.4	Ahab-am tua-i Jehoshaphat-aq aptaa, “Maligcugngaarpenga-qaa curugyarturluku Ramoth-aaq?”
1KI.22.4	“Upingaunga piyugngarikuvet,” Jehoshaphat-aq kiuguq, “tamarmeng-llu anguyagtenka kuunitgun-llu callutulit. 
1KI.22.5	Tau͡gaam ciumek 
1KI.22.6	Tua-i Ahab-am qayagaurluki itercetai prophet-aat, nuniini yuinaq yuinaq (400) amllertalriit, apluki-llu, “Ayaglua-qaa curuglaku Ramoth-aaq, wall'u-qaa pinrillaku?”
1KI.22.6	“Curuggu,” taukut kiugut. “
1KI.22.7	Tau͡gaam Jehoshaphat-aaq aptuq, “Allamek-qaa prophet-aartangqertuq elliikun apelciryugngastiinek 
1KI.22.8	Ahab-aq kiuguq, “Ataucimek pitangqertuq, Micaiah-mek qetunraanek Imla-m. Tau͡gaam wii cakneq eq'ukaqa assilriamek ciunerkamnek ap'ricuilanga; assiitellriarrlainautuuq.”
1KI.22.8	“Tuaten qanernarqenritaaten!” Jehoshaphat-aq qanlertuq.
1KI.22.9	Ahab-aq tua-i itresqiuq qanercetaarviim atanerruaranek qanrulluku-llu ayagluku Micaiah-q wanirpak aqvasqelluku.
1KI.22.10	Malruk angayuqak, aturiumalutek ucurnarqellrianek ulikutamegnek, aqumgauk atanruvigni aqumllemegni kepliarivigmi elakariini ikirtuqaan Samaria-m, prophet-aat-wa tamarmeng ciuqerragni nallunairiqulriik. 
1KI.22.11	Iliit, Zedekiah-m qetunraa Chenaanah, piliuq caviignek cirunregnek qanerluni-llu Ahab-amun, “Waten 
1KI.22.12	Allat-llu tamarmeng-llu prophet-aat qanertut tuaten. “Ayagci pairrluku Ramoth-aaq anagciquci,” ellait qanertut. “
1KI.22.13	Taum nalliini, atanerruam Micaiah-m aqvastiin qanrutaa, “Allat tamarmeng prophet-aat ap'ritaat elluamek angayuqaq, elpet-llu tuaten pimikina.”
1KI.22.14	Tau͡gaam Micaiah-q kiuguq, “Unguvalriakun 
1KI.22.15	Igvaan Angayuqam Ahab-am ciuqerranun, angayuqam aptaa, “Micaiah, wangkuk-qaa Angayuqaq-llu Jehoshaphat-aaq ayaglunuk curuglauk Ramoth-aaq, wall'u-qaa pinrilluk?”
1KI.22.15	“Curugtek!” Micaiah kiuguq. “Anagkengciqutek. 
1KI.22.16	Tau͡gaam Ahab-aq qanertuq, “Qanrutaqavnga 
1KI.22.17	Micaiah kiuguq, “Tangerrsugngaanka anguyagtai Israel-aam sagingaluteng qemit qaingatni qusngitun qusngiliurtailngurtun. 
1KI.22.18	Ahab-am qanrutaa Jehoshaphat-aq, “Qanrutellrunritamken-qaa ciunerkamek ap'ricuitnilua assilriamek? Assiiterrlainatuut!”
1KI.22.19	Micaiah-llu cali qanertuq, “Kitaki niicugniu 
1KI.22.20	 aptuq, ‘Kia iqluuryartau Ahab-aq ayagluni tuqutaullerkaanun Ramoth-aami?’ Ilait an'gilat camek qanertut, ilait-llu cali camek allamek qanerluteng, 
1KI.22.21	piqerluni anerneq ciuqerratnun amllirtuq, ullakanirluku 
1KI.22.22	‘Qaillun?’ 
1KI.22.23	Micaiah-llu nangnermek qanertuq: “Waten pillruuq. 
1KI.22.24	Tua-i-llu prophet-aam Zedekiah-m ullagaa Micaiah, qacarrluku-llu kegginaakun, apluni-llu, “Qangvanirnek 
1KI.22.25	“Nallunrirciqan nani enem kiaqlianun iiryartuquvet,” Micaiah qanertuq.
1KI.22.26	Tua-i-llu Angayuqam Ahab-am ellimerraa narurcunailngurmek atanerruami iliit, “Teguu Micaiah ayaulluku-llu Amon-aamun, nunarpiim angayuqauvianun, Angayuqam-llu qetunraanun Joash-amun. 
1KI.22.27	Qanrulluki itercesqelluku itercivigmun kiingan kelipamek mermek-llu neqirluku cavkenii uterrnatkamnun.”
1KI.22.28	“Cavkenak-wa ut'reskuvet,” Micaiah-llu qanlertuq, “
1KI.22.29	Tua-i-llu Angayuqaq Ahab-aq Israel-aanek, Angayuqaq-llu Jehoshaphat-aq Judah-mek ayagtuk curugyarturluku nunarpii Ramoth-aam Gilead-aami. 
1KI.22.30	Ahab-aq qanertuq Jehoshaphat-aamun, “Anguyagmun ullautellmegni, nallunarcarciqua, tau͡gaam elpet aturaten angayuqaussuutet aturciqaten.” Tua-i angayuqrat Israel-aat anguyagmun ullautuq nallunarcaumaluni.
1KI.22.31	Angayuqran Syria-m alerqullrui yuinaq qulmek cipluku malruk-wa (32) akalrialget anguyagcuutet atanerruarit alla curuusqevkenaki angayuqra tau͡gaam Israel-aam. 
1KI.22.32	Tua-i tangllermeggni Angayuqaq Jehoshaphat-aq, tamarmeng umyuartequt angayuqaqsukluku Israel-aamun, caqirtut-llu curugnaluku. Tau͡gaam qayagpallrani, 
1KI.22.33	taringaat angayuqaqenrilucia Israel-aamun, curulteng-llu arulairaat. 
1KI.22.34	Naspaaluni Syria-rmiu anguyagta pitgartuq pitegcautmek nall'arrluku Angayuqaq Ahab-aq akngircailkutiin arivnerakun. “Akngirtua!” qayagpagtuq anguyagcuutmi akalrialgek alulartiignun. “Uterrluten anguyagmek ani!”
1KI.22.35	Anguyak tamalkisngallrani, Angayuqaq Ahab-aq nangerngaurtuq anguyagcuutegmi iluagni, Syria-rmiut caumaluki. Auga-llu ekianek qurrlurtu'rluni natra patua anguyagcuutek akalrialgek, atakuyartullrani-llu tuquuq. 
1KI.22.36	Akertem teviryartullrani ellimerrun ayagtuq Israel-aat anguyagtaitgun: “Tamarpeci nakmiin nunavcen̄un nunarpavcen̄un-llu uterci!”
1KI.22.37	Tua-i Angayuqaq Ahab-aq tuquuq. Temii-llu ayaucimauq Samaria-mun tungmagcimaluni-llu. 
1KI.22.38	Anguyagcuutek-llu akalrialgek eruragket nanvarrariini Samaria-m, tuani qimugtet auga pairaat akissut-llu tuavet erurluteng, 
1KI.22.39	Cat tamalkuita allat Angayuqam Ahab-am callri, ilakluku-llu igausngaluni elliin atanruvia tangnircaumallra tulunek, tamalkuita-llu nunarpiit nautellri, igauquraumaut 
1KI.22.40	Tuqullran nalliini qetunraan Ahaziah-m cimillrua angayuqrurrluni.
1KI.22.41	Allrakut cetamaurtellratni ataniurillran Angayuqam Ahab-am Israel-aami, Jehoshaphat-aq qetunraa Asa-m angayuqrurtuq Judah-mi 
1KI.22.42	allrakungluni yuinaq akimiarmek cipluku (35), atanirturiluni-llu allrakuni yuinaq tallimanek cipluku (25). Aanii Azubah-uluni, pania Shilhu-m. 
1KI.22.43	Atami pillratun Asa-m ciumini, piciuluni calillruuq 
1KI.22.44	Jehoshaphat-aaq uitanqegcinarqellruuq angayuqranun Israel-aam.
1KI.22.45	Cat tamalkurmeng Jehoshaphat-am callri, cacetullra anguyallri-llu, igauquraumaut 
1KI.22.46	Au͡g'allrui-llu tamalkuita angutet arnat-llu akissut agayumanrilnguut ekuaviatni kevgiulalriit atani Asa angayuqaullrani cali tamaantelallret.
1KI.22.47	Nunii Edom-aam angayuqritellruuq; angayuqran Judah-m ellimellranek atanirturisqelluku ataniurterluni.
1KI.22.48	Angayuqaq Jehoshaphat-aaq imarpigtaatulinek sun'anek pingqellruuq piliaqumaluteng tengalralararkauluteng nuniinun Ophir-aam suulutaassaagluteng; tau͡gaam picurlagluni navgullruluni Eziongeber-aami tua-i-llu tengalranqigtevkenani. 
1KI.22.49	Tua-llu Angayuqam Ahaziah-m Israel-aani tunyaaqai anguyagten̄i tengalrallguciisqelluki Jehoshaphat-m anguyagtai, tau͡gaam ciuniunritaa piyullra.
1KI.22.50	Jehoshaphat-aq tuquuq qunguucimaluni-llu atanruviim qungurviinun David-aam Nunarpiini, qetunraan-llu cimiraa angayuqrurrluni.
1KI.22.51	Allrakut akimiaq malrugnek (17) cipluku nalliitni atanirturillran Angayuqam Jehoshaphat-am Judah-mi, Ahaziah Ahab-am qetunraa angayuqrurtuq Israel-aami, atanirturiluni-llu Samaria-mi allrakugni malrugni. 
1KI.22.52	Assiilngirtuq 
1KI.22.53	Agayuvikaqluku kevgiullrua Baal-aq, atami-llu pillratun ciumini, eq'uqercetaa 
2KI.1.1	Israel-aat Angayuqrat Ahab-aq tuqurraartelluku Moab-armiut inglulitut Israel-aamun.
2KI.1.2	Israel-aat Angayuqrat Ahaziah igtuq akervigmek qiliinelngurmek atanruvimi Samaria-mi cakneq-llu akngirrluni. Tua-i kevganek ayagceciuq ellatessurvikesqelluku Baalzebub-aaq, Philistine-at nunarpiita Ekron-aam agayutii, nallunrirnaluku assiriarkaucini wall'u assiringailucini. 
2KI.1.3	Tau͡gaam an'gilaa 
2KI.1.4	Qanrusgu angayuqaq 
2KI.1.5	kevgat-llu utertut angayuqamun, aptai-llu, “Ciin uterceci?”
2KI.1.6	Taukut-llu kiugut, “Angutem pairrsaallruakut qanrulluta-llu, Uterci angayuqamun ayagcecestevcen̄un qanrulluku-llu, waten qanertuq 
2KI.1.7	Angayuqam-llu aptai, “Qaillun tauna angun pairrsaagcesteci makunek-llu qanrulluci ayuqa?”
2KI.1.8	Taukut-llu kiugaat, “Ulikutangqertuq ungungssit amiitnek pilimalriamek, qecigmek naquguterluni.”
2KI.1.8	Angayuqaq-llu qanlertuq, “Elijah-uguq Tishbite-aq!”
2KI.1.9	Tua-i ayagceciuq atanerruamek yuinaak malruk qulmek ciplukek (50) malilirluku angutnek aqvaluku Elijah. Taum atanerruam ullagaa Elijah, aqumgallrani qemim qaingani qanrulluku-llu, “Agayutem yuani, angayuqam picirkiraaten atraasqelluten.”
2KI.1.10	Tau͡gaam Elijah-m kiugaa, “Wiinga Agayutem yuk'ekanga, keneq atrarli qilagmek ekualuten-llu maliten-llu angucet.” Egmian-llu keneq atrartuq qilagmek piunrirluku tauna atanerruaq malii-llu.
2KI.1.11	Ataam angayuqaq allamek atanerruamek ayagceciuq angutnek yuinaak malruk qulmek ciplukek (50) malilirluku, tauna ayagtuq qanerluni-llu Elijah-mun, “Agayutem yuani, angayuqam picirkiraaten egmian waniwa atraasqelluten!”
2KI.1.12	Elijah kiuguq, “Agayutem yuk'ekanga, keneq atrarli qilagmek ekualuten-llu maliten-llu angucet.” Egmian-llu kenra Agayutem atrartuq qilagmek piunrirluku-llu tauna atanerruaq malii-llu.
2KI.1.13	Cali ataam angayuqaq ayagceciuq atanerruamek yuinaak malruk qulmek ciplukek (50) angutnek malilirluku. Tauna mayurtuq qemimun, ciisqumiggluni-llu ciuqerranun Elijah-m aguagulluku, “Agayutem yuani, kaigavikamken takumcukesqellua ukut-llu maliinka. Unguvavkarkut! 
2KI.1.14	Allak malruk atanerruak malikek-llu angucet kenrem qilagmek tuqutellrui; wiinga tau͡gaam takumcukekia.”
2KI.1.15	Tua-i-llu an'gilaa 
2KI.1.16	qanerluni-llu elliinun, “Waten qanertuq 
2KI.1.17	Tua-i Ahaziah yuunrirtuq, 
2KI.1.18	Allat pillri Angayuqam Ahaziah-m igausngallruut 
2KI.2.2	tumemegni Elijah-m qanrutaa Elisha, “Wani uitaqaa; 
2KI.2.2	Tau͡gaam Elisha-m kiugaa, “
2KI.2.3	Prophet-aat-llu Bethel-aamelnguut anvikluku Elisha aptaat, “Nallunritan-qaa unuamek 
2KI.2.3	Elisha-m kiugaa, “Aa-ang, nallunritaqa. Tau͡gaam qalaruteksuumiitaqa.”
2KI.2.4	Elijah-llu qanertuq Elisha-mun, “Wantauraa, 
2KI.2.4	Tau͡gaam Elisha kiuguq, “
2KI.2.5	Prophet-aat-llu Jericho-melnguut ullagluku Elisha aptaat, “Nallunritan-qaa unuamek 
2KI.2.5	Elisha kiuguq, “Aa-ang, nallunritua; tau͡gaam qalaruteksuumiitaqa.”
2KI.2.6	Tua-llu Elijah-m qanrutaa Elisha, “Wantauraa, 
2KI.2.6	Tau͡gaam Elisha kiuguq, “
2KI.2.7	yuinaak-llu malruk qulnek ciplukek (50) prophet-aat maligtagkek Jordan-aamun. Elijah-nkuk Elisha-llu arulairtuk kuigem canianun, taukut-llu yuinaak malruk qulmek ciplukek prophet-aat nangertut yaaqvaarilukek. 
2KI.2.8	Tuani Elijah-m ulikutani yuugaa imegluku-llu, piqerturaa-llu meq ulikutaminek; meq-llu avegtuq, qerartuk-llu kuigem akianun nunakun kinreskiikun. 
2KI.2.9	Qeraumariamek Elijah qanertuq Elisha-mun, “Qanrusnga camek wangnun pisqumallerpenek tegumavailegma.”
2KI.2.9	Elisha-m-llu kiugaa, “Kaigavikamken, paitangqerceskia malrurqugnek tapluku anernerpenek.”
2KI.2.10	Elijah-m-llu kiugaa, “Caperrnarqellriamek piteklirtuten; tau͡gaam akurturciqan tangvakuvnga elpenek tegumallemni; tangvanrilkuvnga akurturngaitan.”
2KI.2.11	Qalaruqu'urtuk-llu piyuanginanermegni; alqunaq-llu keneq pekcessuun akalrialek elussitangqerrluni kenernek akuliignun piuq, ull'uyam-llu Elijah qilagmun ayautaa! 
2KI.2.12	Elisha-m tangvagaa qayagpagluni-llu Elijah-mun, “Atamaa, atamaa! Pinilria ingluliurutestii Israel-aam! Ayagtuten!” Tangenqigtenritaa-llu Elijah.
2KI.2.12	Angniinani-llu ulikutani allgaa avegluku. 
2KI.2.13	Elijah-m-llu ulikutaa tegua qainganek igtelleq, uterrluni-llu nangertuq Jordan-aam cen̄iinun. 
2KI.2.14	Meq-llu piqerturaa Elijah-m ulikutaanek qanerluni, “Nauwa 
2KI.2.15	Prophet-aat yuinaak malruk qulmek cipluku Jericho-mek tangrraat qanerluteng-llu, “Pinia Elijah-m tut'uq Elisha-mun!” Pairrsaagaat-llu, ciuqerranun-llu pull'uteng nunamun, 
2KI.2.16	qanerluteng, “Yuinaak malruk qulmek ciplukek watua amllertaukut, tamamta pinilriaruluta. Ayagceskut yuaryarturluku angayuqan. Pingatuq anerneran 
2KI.2.16	Elisha-m kiugai, “Qang'a, ayagyaqunaci.”
2KI.2.17	Tau͡gaam aguagutellratni kiaruciirutnatkaanun ayagcetai. Ayagtut taukut yuinaak malruk qulmek ciplukek angucet, tamiini-llu yuarayaaqut Elijah-mek ernerni pingayuni, tau͡gaam nataqevkenaku. 
2KI.2.18	Utertut-llu Elisha-mun Jericho-mi utaqallrani, ellaitnun-llu qanertuq, “Qanrutellrunritamci-qaa ayaasqevkenaci?”
2KI.2.19	Angutet-llu Jericho-mek Elisha ullagaat qanerluteng, “Nallunrilucirpetun, Elisha, una nunarpak assilriaruuq, tau͡gaam mer'a assinrituq irnicuarceciaqluni-llu.”
2KI.2.20	Ellimerrai-llu, “Qantaq nutaraq taryumek imirluku taiciu.” Tua-i taitaat elliinun, 
2KI.2.21	ayagluni-llu carvamun, eggluku-llu taryuq mermun, qanertuq-llu, “Waten qanertuq 
2KI.2.22	Tua-i meq menuirutellruuq una erneq engelkarrluku, Elisha qanellruciatun tuaten piciqniluku.
2KI.2.23	Elisha Jericho-mek ayagtuq Bethel-aamun; ayainanrani tan'gaurlucuaraat an'ut nunanek anglamiqutekluku-llu. Qayagpagaluteng, “Ayii maaken, qamiqulegmi mequmalriamek!”
2KI.2.24	Elisha-llu tuigtuq, tangvanerrlugtai-llu, aniqlaaluki-llu 
2KI.2.25	Tuaken-llu ayagtuq egmirluni Ingrimun Carmel-aamun, tuaken-llu uterrluni Samaria-mun.
2KI.3.1	Jehoshaphat-aam Judah-m angayuqran atanirturillra amllertariqerluki allrakut akimiaq pingayunek cipluku (18), Jehoram-aaq Ahab-am qetunraa angayuqrurtuq Israel-aami, Samaria-mi-llu atanirturiluni allrakuni qula malrugnek cipluku. 
2KI.3.2	Assiitellriamek calillruuq 
2KI.3.3	Tau͡gken ciuqlirmitun Angayuqatun Jeroboam-aatun Nebat-aam qetunraatun, ciuliqagtellrua Israel-aaq assiilngurmun taqsugpek'nani-llu.
2KI.3.4	Tamaani Mesha angayuqra Moab-am qusnginek anglicarilartuq; allamiaqan-llu taitelaraa Israel-aam angayuqra tallimanek tiissitsaanek (100,000) qusngiyagarnek, melqurritnek-llu yuinaat talliman tiissitsaat (100,000) angucalut qusngit. 
2KI.3.5	Tau͡gaam Ahab-aq tuquan, angayuqra Moab-am inglulituq Israel-aamun. 
2KI.3.6	Egmianun-llu Angayuqaq Jehoram-aaq ayagtuq Samaria-mek quyurrluki-llu tamalkuita anguyagten̄i. 
2KI.3.7	Qanermek-llu ayagceciuq Jehoshaphat-aamun Judah-m angayuqranun; “Angayuqra Moab-am inglulituq wangnun; maligciiqerpenga-qaa Moab-aq anguyakumku?”
2KI.3.7	Angayuqam Jehoshaphat-aam kiugaa, “Camek pisqumakuvnga piqainaugua, anguyagtenka-llu tuaten piut elussitanka-llu.” 
2KI.3.8	Qanerluni-llu, “Nau͡gg'un ayagciqseta?” Jehoram-aam kiugaa, “Yaaqsinrakun ayagciqukut yuilqurtaa Edom-aam tumekluku.”
2KI.3.9	Tua-i angayuqra Israel-aam ayagtuq maligluni Judah-m angayuqranek Edom-aam-llu angayuqranek. Pektellerteng nalkuirpek'nateng ernengluku malrunlegni meriutut, merkairulluteng anguyagtet ungungssiit-llu akluitnek atmalget. 
2KI.3.10	Tua-llu angayuqra Israel-aam qanertuq, “Qaillun pisciigaliukut! 
2KI.3.11	Jehoshaphat-aaq-llu qanertuq, “Prophet-aamek-qaa pitaituq man'a tumekluku kangiituryaqput 
2KI.3.11	Tua-llu Israel-aam angayuqran pistain iliita kiugaa, “Elisha Shaphat-aam qetunraa maantuq. Elijah-m ikayuqellrua.”
2KI.3.12	Jehoshaphat-aaq-llu qanertuq, “Tauna piciuluni prophet-aaruuq.” Tua-i angayuqra Israel-aam, Jehoshaphat-aaq, Edom-aam-llu angayuqra ayagtut Elisha-mun.
2KI.3.13	Elisha-llu qanertuq angayuqranun Israel-aam, “Ciin wiinga ikayuryarciken? Ayagluten kangiiturviksarturki prophet-aat atavet aanavet-llu kangiiturvik'lalkek.”
2KI.3.13	Tau͡gaam angayuqran Israel-aam kiugaa, “Qang'a; 
2KI.3.14	Elisha-llu qanertuq, “
2KI.3.15	Tau͡gaam watua aturcetaartem̄ek taicia.”
2KI.3.15	Aturcetaarta-llu aturcetaarinanrani 
2KI.3.16	qanertuq-llu, “Waten qanertuq 
2KI.3.17	Tangerrngaituci anuqmek ellallugmek-llu, tau͡gaam kinreskii kuik imangeciquq mermek, elpeci-llu, kuluvaci, ungungssit-llu akluvcen̄ek atmalget merkarpecen̄ek nuryugcingaituci.’” 
2KI.3.18	Cali Elisha qanertuq, “Man'a-llu cali caperrnarqenrituq 
2KI.3.19	Cirlakciqaci-llu tamalkuita cayailkuciumalriit tangkegcinarqelriit nunarpait; iquciiqaci atsangtulit napautait, arulairrluki carvat mer'et, naungignarqellriit-llu naucetaarviit atuunrirluki patuluki teggalqunek.”
2KI.3.20	Unuaquan, ekuagiyaram elliitnek nalliini, meq carvuq Edom-aam tungiinek nuna-llu patuluku.
2KI.3.21	Moabite-at niicameng angayuqanun anguyagyartuucirmeggnek, tamalkuita angucet caskunek tegumiaryugngalriit, ayagyuankacagameggnek ak'allaunkacagameggnun, qayagaurumaut nunalgarcimaluteng-llu manuqliuluteng. 
2KI.3.22	Unuaquan makcameng, akertem meq ciqinqaumaluku, Moabite-at tangrraat akilirnemeggni kavircen̄ani augtun ayuqluni. 
2KI.3.23	Qanertut-llu, “Man'a auguuq! Pingayun inglukutellriit anguyagtet callullrungatut tuqurqulluteng! Ayagluta uayaryarturnaurarput pelateka'arviit!”
2KI.3.24	Tau͡gaam tekicatgu pelatekarvik, Israelite-at curukarait kaiyimluki kingutmun. Israelite-at maligtait, tumemeggni tuqutaqluki Moabite-at 
2KI.3.25	nunarpait-llu tamalkuita piunrirrluki. Kituraqamegteki nunakeggneret, tamarmeng Israelite-at teggalqunek eggvik'larait naucetaarviit tamarmeng patunatkaatnun; arulairtaqluki-llu carvat mer'et, iqulluki-llu tamalkuita assilriit atsanek naugitulit napat; kiituani nunarpak Kir Heres-aaq angayuqam uitavia kiimi ellirtuq, elluqustet-llu kassugulluku teguat.
2KI.3.26	Tuani Moab-am angayuqran tangrramiu cirlakumaqatallni, tiissitsaam avga yuinarnek qulnek cipluku (700) anguyagten̄ek nuussirpalegnek malilirluni pellungnaqsaaqai ingluni qimagnaluni angayuqranun Edom-aam; tau͡gaam pisciigatut. 
2KI.3.27	Tua-i tegua yum'i amaqliat, atanirturiarkauyaaqelleq kingumikun, ekualuku-llu nunarpiim qacarneran qaingani elliitekluku agayutiinun Moab-am. Israelite-at-llu cakneq alingenga'artut; tua-i kingupiartut nunarpagmek uterrluteng-llu nakmiin nunameggnun.
2KI.4.1	Wani nulirra iliita quyungqalriit prophet-aat ayagtuq Elisha-mun qanerluni-llu, “Uika tuquuq! Nallunrilucirpetun, Agayun qigcikluku yuullruuq, tau͡gaam watua angun akiilngungqerrvia taiguq teguyarturlukek qetunraagka pisteknalukek akiliuteklukek uima akiilnguanun.”
2KI.4.2	Elisha-m-llu qanrutaa, “Camek piciqsiken? Qanrusnga, camek pingqercit enevni?”
2KI.4.2	Arnaq kiuguq, “Camek piitua, angenrilngurmek tau͡gaam assigtamek uqumek imalegmek.”
2KI.4.3	Tua-llu Elisha-m qanrutaa, “Elaqlirpenun agluten navraa imailngurnek assigtanek piugngatacirpetun. 
2KI.4.4	Qetunraagken-llu iterci enemun, patuluku amiik, uqumek-llu imirluki assigtat; una muiraqan calligtaqluku.”
2KI.4.5	Tua-i arnam unilluku itertuq eneminun qetunraagni maliklukek, amiik-llu patuluku, teguluku-llu angenrilnguq assigtaq uqumek imalek kuvluku-llu caqutnun qetunraagmi taitaqagneki. 
2KI.4.6	Tamarmeng imangata assigtat, aptuq allamek cali pitangqerrucianek. Aipaagnek-llu kiugaa, “Tauna nangenruuq.” Uquq taq'uq maqnermek. 
2KI.4.7	Arnam-llu uterrvikluku Elisha, prophet-aaq qanrutaa, taum qanrutaa, “Ayagluten tunyarturki uqut akililluki-llu tamalkuita akiilnguten, ilakuarit qetunraagken-llu yuutekniaci.”
2KI.4.8	Erenret iliitni Elisha ayagtuq Shunem-aamun, tuani tukuulria arnaq uitauq. Kelgaa-llu neresqelluku, tuakenirnek-llu ayallni tamalkuan Shunem-aamun nerlartuq taum arnam eniini. 
2KI.4.9	Arnaq-llu qanertuq uiminun, “Taringaqa una maavet taiguralalria Agayutmun yuk'ucia tanqilriaruluni. 
2KI.4.10	Ataki angenrilngurmek eneliqaalta enem qaingani inglercirluku, estuulumek, aqumllermek, kenurralirluku-llu, nani taigaqami tuantelarniartuq.”
2KI.4.11	Erenret iliitni Elisha utertuq Shunem-aamun mayurluni-llu tuavet enecuarmun mernuinercirnaluni. 
2KI.4.12	Pisten̄i-llu Gehazi qanrutaa, “Taisqiu Shunammite-aq.” Taingan, 
2KI.4.13	qanertuq Gehazi-mun, “Qanrusgu, tangrriu yagarutkellruan man'a wangkuk piteklunuk: akiluku camek wangnun pisqumasit? Angayuqamun-qaa wall'u anguyagtet atanirturtiitnun camek qanrucicesqumauten?”
2KI.4.13	Arnam-llu kiugaa, “Kepqutaitua maani nakmiin yuunka ilagarluki uitiima.”
2KI.4.14	Elisha-m Gehazi aptaa, “Camek-mi tua-i wii piciqsia elliinun?”
2KI.4.14	Gehazi kiuguq, “Atam-wa arnaq qetunraituq, uinga-llu ak'allaurrluni.”
2KI.4.15	Elisha-llu ellimeqlirtuq, “Qanrusgu wavet taisqelluku.” Tailuni-llu nangertuq amiigmi. 
2KI.4.16	Elisha-m-llu qanrutaa, “Uum nalliini allamiku qetunramek tegumiarciquten.”
2KI.4.16	Arnaq qanlertuq, “Ala-i! Nakleklua iqluunrilnga. Agayutem yukaaten!”
2KI.4.17	Tau͡gaam arnaq qingartuq, qetunrangluni-llu tuani up'nerkaan, Elisha-m qanrutellruciatun.
2KI.4.18	Allrakut qavcin kinguatni, quyurciyaram nalliini, unuakut iliitni tan'gaurluq an'uq atani ullagluku, calillrani naucetaarvigmi calilriit quyurciluteng ilagarluki. 
2KI.4.19	Piqatarraarpek'nani qanertuq ataminun, “Qamiquqa akngirnarquq! Qamiquqa akngirnarquq!”
2KI.4.19	“Kevegluku agusgu aaniinun,” atii qanertuq pistem̄un. 
2KI.4.20	Tua-i kevegluku aaniinun agutaa, aaniin-llu tegumiaqaa mikelnguq erenrem qukallra tekilluku, taum-llu nalliini tuquluni. 
2KI.4.21	Arnam-llu mayuulluku ellia Elisha-m ingelrinun, amiik-llu patuluku an'uq. 
2KI.4.22	Uini-llu qayagaurluku qanrutaa, “Taivkari pistet iliitnek ciulvagmek malilirluku. Prophet-aaq Elisha ullagnarqaqa. Piugngaritemni uterciiqua.”
2KI.4.23	Uingan-llu aptaa, “Ciin unuamek ayakatarcit? Sabbath-aarunrituq wall'u Nutaram Iralum Nerevkaritekevkenaku.” Arnaq qanertuq, “Canrituq.” 
2KI.4.24	Arnam-llu aqumviliraa ciulvak, qanerluni-llu pistem̄un, “Ayagcessgu ciulvak cukataciatun, cukailcaryaqunaku-llu pisqevvailemken.” 
2KI.4.25	Tua-i ayagtuq tekilluni-llu Elisha-m uitavianun Mount Carmel-aami.
2KI.4.25	Elisha-m-llu tangrramiu agiirtellrani qanertuq Gehazi-mun pistem̄inun, “Atam man'a, arnaq Shunammite-aq tailria! 
2KI.4.26	Aqvaqurluten pairrsaaggu apniaran canriluciitnek ellii, uinga, qetunraa-llu.”
2KI.4.26	Arnam-llu Gehazi qanrutaa qaillun pinritniluteng, 
2KI.4.27	tau͡gaam tekicami Elisha-mun, put'uq ciuqerranun it'gaakun-llu teguluku. Gehazi-m ullagluku tuaken cingqataryaaqaa. Tau͡gaam Elisha qanertuq, “Uitasgu, tangenrritan-qaa cakviuqapigtellra? 
2KI.4.28	Tua-llu arnaq qanertuq, “Kaigavikellruamken-qaa qetunrarkamnek? Qanrutellrunritamken-qaa ellmikun neryuniurutkamnek pisqevkenii?”
2KI.4.29	Elisha-m tuiggvikluku Gehazi qanrutaa, “Naquggluten, ayaruqa aturluku ayii. Pairkengkuvet kitumek arulairluten aryuqutmek piyaqunaku; kia-llu aryuqutmek pikaten akiyaqunaku; cumiggluten enemun agkina ayaruqa-llu kegginaanun mikelnguum elliluku.”
2KI.4.30	Tua-llu aanii mikelnguum qanertuq, “
2KI.4.31	Gehazi-llu ayagtuq ciungagnegun elliluku-llu ayaruq kegginaanun mikelnguum, tau͡gaam nepaituq tangellra-llu tuqumalriatun ayuquq. Tua-i utertuq Elisha pairrsaagluku qanerluni-llu, “Mikelnguq tupanrituq.”
2KI.4.32	Elisha itrami enemun tangrraa mikelnguq inglerni tuqumaluku. 
2KI.4.33	Elisha iterluni amiik patuluku, allamek ilaunatek, piicagtuq 
2KI.4.34	Qainganun-llu mikelnguum inartuq, qaneni qanranun elliluku, iigni-llu iigkenun, unatni-llu unatainun; qainganun Elisha nengcan mikelnguum kemga puqlanguq. 
2KI.4.35	Ataam makluni Elisha utertaartuq, ataam-llu mayurluni nengtuq mikelnguum qainganun; mikelnguq-llu aqestuq malrunlerqunek, iigni-llu uillukek. 
2KI.4.36	Elisha-m Gehazi taisqelluku qanrutaa mikelnguum aanii taisqesqelluku. Itran Elisha-m qanrutaa, “Waniwa qetunraan.” 
2KI.4.37	Arnam put'uq Elisha-m it'gainun, nuna agturluku; qetunrani-llu teguluku an'uq.
2KI.4.38	Elisha ataam tekituq Gilgal-aamun piitnaq tusngallrani tamiini nunami. Elitnauriinanermini quyungqalrianek prophet-aanek, qanrutaa pisten̄i, “Kenermun egalvagmek maniiluten, soup-amek keniuski prophet-aat.” 
2KI.4.39	Iliit an'uq naucetaarvigmun avurnaluni naumalrianek, nataqulluni-llu wine-at avayaatnek avurluni-llu manuni imiraa nakacuguaruluki, uterrluni-llu ingqiluki keniramun avulluki, nalluluki cauciit. 
2KI.4.40	Neqliurluki-llu angutet neresqelluki. Tau͡gaam uigutmeggni qanertut Elisha-mun, “Agayutem yuani, man'a keniraq tuqunarqelriamek avungqertuq!” Neryuumiinaku-llu. 
2KI.4.41	Elisha qanertuq. “Taicia mukaarkamek miilimalriamek.” Egatmun-llu kuvaa, qanerluni-llu, “Cali neqliurciki.” Tamana-llu neqiit camek canganarqellriamek pitaituq.
2KI.4.42	Cat iliitni angun taiguq Baalshalishah-mek, tailluku Elisha yuinarnek barley-nek kelipanek, tuani allrakumi qecukarraallernek, nutaranek-llu miilimanrilngurnek mukaarkanek. Elisha-m kevgani ellimerraa taukut prophet-aat nerevkaasqelluki tamakunek, 
2KI.4.43	tau͡gaam pistem kiugaa, “Qaillun ukut neqkiutekqatarcia yuinarnun tallimanun (100) angutnun?” Elisha-llu ataam qanenqigtuq, “Tuniki nernaurtut, waten qanran 
2KI.4.44	Tua-i pistem neqkat ellii ciuqerratnun. Tamarmeng-llu ner'ut ilakuiluteng-llu, 
2KI.5.1	Naaman-aaq, atanirturtiit anguyagtain Syria-m, quyilriamek pirpakellrua pivakluku angayuqran Syria-m, Naaman-aaq-wa tumekluku 
2KI.5.2	Tamaani Israel-aat iliitni anguyallermegteki ayautellruut nasaurlucuarmek Israelite-amek, nulirran-llu Naaman-aam pisteksagulluku. 
2KI.5.3	Erenret iliitni qanertuq arnamun pikestem̄inun, “Angayuqama-tuq tangerrsarturliu prophet-aaq Samaria-mi! Canrircecaraa mamyuilnguanek.” 
2KI.5.4	Naaman-aam man'a niicamiu ullagluku angayuqaq qanrutaa nasaurluum qanellranek. 
2KI.5.5	Angayuqaq-llu qanertuq, “Ayii wanirpak, igamek ayagceciciqua angayuqratnun Israel-aat.”
2KI.5.5	Tua-i ayagtuq, ayaulluni tiissitsaanek qulnek (30,000) qerrlimek, arvinlegnek tiissitsaanek (6,000) suulutaanek, qulnek-llu aturaqegtaarnek. 
2KI.5.6	Igaq-llu angayuqratnun Israel-aat tunyarturaa, qanrumalria, “Uum igam tekiskaten, nallunritniaran Naaman-aaq pisteka elpenun ayagcessuciqa, canrircecesqelluku mamyuilnguanek.” 
2KI.5.7	Angayuqran-llu Israel-aam naaqngamiu igaq, aturani allgurai qanerluni-llu, “Agayutnguunga-qaa tuquciyugngalua unguvavkariyugngalua-llu, taumek-qaa uum angutem igaqiinga canrircecesqelluku angun mamyuilnguanek? Nallunaituq qanemyuugautmek ayagniringnaquq ingluklua.”
2KI.5.8	Tau͡gaam prophet-aaq Elisha niicami angayuqratnun Israel-aat allgurniluki aturani, qanrucarturcetaa angayuqaq qanerluni, “Ciin allgurciki aturaten? Taivkarru watua wangnun, nallunrirnauraa prophet-aartangqerrucia Israel-aami.”
2KI.5.9	Naaman-aaq taiguq elussitamikun pekcessuutetgun-llu, arulairluni-llu amiiganun Elisha-m eniin. 
2KI.5.10	Elisha-m pista anevkaraa qanrutesqelluku, “Ayagluten eruryartua Jordan-aamun malrunlerqunek, qain assiriarkauguq ciungani ayuqucillermitun, menuiruciiquten-llu.” 
2KI.5.11	Tau͡gaam Naaman-aaq qenertuq, ayagluni-llu qanerluni, “Umyuarteqsaaqua ilumun tungaunaku anenayukluku wangnun piicagluni-llu 
2KI.5.12	Abana-qaa Pharpar-aq-llu, Damascus-aami kuigek, assinrunrituk tamarmeng kuigini Israel-aam? Eruryunaitua-qaa taukugnun, carriullua-llu?” Tua-i tuigtuq ayagluni-llu qenerteqapiggluni.
2KI.5.13	Tau͡gaam pistain ullagluku qanertut elliinun, “Prophet-aam-qaa pisqekaten camek angelriamek, tuaten piyanrituten? Qaillun pitanruyarta waten qanqan elpenun, ‘Erua, carriulluten-llu?’” 
2KI.5.14	Tua-i atrarluni akurtuq malrunlerqunek Jordan-aamun, Elisha-m alerqullruciatun, qainga-llu canrirtuq mikelnguyagaam kemgatun ayuqliriluni, carriulluni-llu. 
2KI.5.15	Tua-i utertuq Elisha-mun, maligugani malikluki, nangerrluni-llu ciuqerranun; qanertuq, “Nutaan waniwa nallunriraqa agayucetailucia tamalkuan nunam qaingani, Israel-aam tau͡gaam Agayutiinek; taumek akurturru cikiuteka elpenun.”
2KI.5.16	Tau͡gaam Elisha qanertuq, “
2KI.5.17	Tua-llu Naaman-aaq qanertuq, “Ciuniuqatanrilkuvgu, malruk ciulviik ucikanragnek nunamek pilii kingunemnun ut'rutarkamnek, wani-wa wak'nirnek ayaglua elliingaitua ekualuki elliitnek allanun agayutnun kiingan tau͡gaam 
2KI.5.18	Taumek neryuniurtua 
2KI.5.19	Elisha-m-llu qanrutaa, “Ayii uitanqegciluten.” Tua-i Naaman-aaq ayagtuq.
2KI.5.19	Ayakanrakun yaaqsigivailgan, 
2KI.5.20	Gehazi, pistii Elisha-m, qanertuq, “Angayuqama ayagceskii Naaman-aaq Syrian-aaq, ciuniurpek'naki cikiutai taitellri. 
2KI.5.21	Tua-i Gehazi ayagtuq Naaman-aaq maliggluku. Naaman-aam-llu tangrramiu aqvaqulria kingunermikun, yuuguq pekcessuutegminek ciuniurnaluku, apluni-llu, “Ca-qaa imna qaillun piuq?”
2KI.5.22	Tauna-llu qanertuq, “Tamarmeng assirtut. Angayuqama ayagcetaanga elpenun qanrutesqelluten, ‘Waniwa watua tekitellriartangqertuq ingrilegtaanek Ephraim-aam malrugnek ilagketnek quyungqalriit prophet-aat; elliin-llu cikiisqumaak elpenun tiissitsaanek pingayunek (3,000) qerrirlinek yuutekagnek-llu malrugnek aturaqegtaaraagnek.’”
2KI.5.23	Naaman-aaq-llu qanertuq, “Kitaki teguten arvinlegnek tiissitsaanek (6,000) qerrirlinek.” Aguagutaa-llu, qillrulluki-llu qerrirlit malrugnun kalngaagnun, malrugnun-llu pistegminun tunlukek ilaklukek malrugnek yuutekagnek aturaqegtaaraagnek, ayagtellukek-llu Gehazi-m ciungakun. 
2KI.5.24	Tekicameng-llu pengumun Elisha-m uitavianun, Gehazi-m teguak kalngaak itrullukek-llu enemun. Naaman-aam-llu pistek utercetak. 
2KI.5.25	Itertuq-llu enemun nangerrluni-llu angayuqami ciuqerrani, Elisha-llu qanertuq elliinun, “Naken pisit, Gehazi?” Ellii-llu qanertuq, “Natmun ayaksaitua.”
2KI.5.26	Tau͡gaam Elisha-m qanrutaa, “Pillgucinritamken-qaa anernerkun angutem yuuluni pekcessuutminek pairrsaallraten? Akurturnariuq-qaa akinek aturanek-llu, olive-aat napaitnek, wine-at naucetaarviitnek, qusnginek, kuluvagnek, angutnek pisten̄ek, arnanek-llu pisten̄ek? 
2KI.5.27	Watua-llu mamyuilngua Naaman-aam tuciiquq elpenun, kinguverpenun-llu akwarpak.” Tua-i Gehazi an'uq Elisha-m uitallranek mamyuilngurluni, qatertaluni qanikcartun.
2KI.6.1	Erenret iliitni quyungqalriit prophet-aat Elisha-m ataniuqengai qanemyuugartut elliinun, “Uitavigput angayuqaqluten piviitessiyaagtuq. 
2KI.6.2	Ataki ayagceskut Jordan-aamun muragnek aqvalluta, enelinaurtukut uitavigkamten̄ek.” Elisha-llu kiuguq, “Ayagci.”
2KI.6.3	Tua-llu iliita aguagutaa maligtesqelluteng. Elisha-m kiugaa, “Ayagciqua.” 
2KI.6.4	Tua-i ayagtuq maliggluki. Tekicameng-llu Jordan-aamun kepuriut napanek. 
2KI.6.5	Iliit iqurqiinanermini piqertuutaan kegginaa igtuq mermun; qayagpagluni-llu, “Elisha, qaillun piqatarcia? Piqertuutaq navrauguq.”
2KI.6.6	Elisha-llu aptuq, “Natmun igta?”
2KI.6.6	Apertuucani iggvillranek, keputuq muragmek, eggluku-llu tuavet, piqertuutaam-llu qamiqurra cavik pugtercelluku. 
2KI.6.7	Ellii-llu qanertuq, “Mayuresgu.” Tua-i angutem yaggluni tegua.
2KI.6.8	Angayuqran Syria-m anguyallerminiu Israel-aaq, qanellgutkai atanerruani nakmikiluni-llu nani pelatekaumavigkaminek. 
2KI.6.9	Tau͡gaam Elisha ayagceciuq qanermek angayuqranun Israel-aam aarcirturluku taum nunam mallgeskiikun ayaasqevkenaku, Syrian-aat tuanetniluki curugyukaarluki. 
2KI.6.10	Angayuqran-llu Israel-aam aarcirturai yuut tuani uitalriit, taukut-llu keltut. Waten Elisha-m aarcirtularaa, tua-i Israel-aam angayuqra ellminek aviutaqluni qavcirqunek.
2KI.6.11	Umyugaa-llu angayuqran Syria-m cakneq nuniituq man'a pitekluku; anguyagtem̄i-llu atanerruarit taivkarluki apluki, “Nalirpeci ingluarvikau angayuqra Israel-aam?”
2KI.6.12	Iliit-llu kiuguq, “Kia ingluarvikenritaa, atanemaa, angayuqaq; Elisha-m prophet-aam qanrut'laraa Israel-aam angayuqra qanllerpenek enevni-llu kitumek niitestaunak qanllerpenek.”
2KI.6.13	Qanertuq-llu, “Ayagluci yuarciu nanlucia, wiinga teguniarqa.” Qanrutaat, “Dothan-aametuq.” 
2KI.6.14	Tua-i tuavet ayagceciuq elussitalegnek, pekcessuutelegnek anguyagterugarnek-llu; tekitut-llu tuavet unugmi kassugulluku-llu nunarpak. 
2KI.6.15	Pistai-llu Elisha-m makcameng unuakuarmi anluteng tangrrait, anguyagtet elussitalget pekcessuutelget-llu kassugusngakiit nunarpak. Pista-llu qanertuq, “Arenqiapaa, angayuqamaa, qaillun piciqseta?”
2KI.6.16	Elisha qanertuq, “Alingevkenaci, pingqertukut amllenritnek ellaita piitni.” 
2KI.6.17	Tua-llu piicagtuq, qanerluni, “
2KI.6.18	Syrian-aat-llu atrarluteng curullratni, Elisha piicagtuq, “
2KI.6.19	Tua-llu Elisha-m ullagluki qanrutai, “Iqlukun tumyarakun ayagtuci; una nunarpak yuaqengaqenritarci. Maligcia, ayauciiqamci-llu angutmun yuaqengarpecen̄un.” Ayautai-llu Samaria-mun.
2KI.6.20	Tamaa-llu itrameng Samaria-mun, Elisha qanertuq. “
2KI.6.21	Angayuqran Israel-aam tangrramiki Syrian-aat, Elisha aptaa, “Tuqullaki-qaa? Tuqullaki-qaa?”
2KI.6.22	Elisha-m kiugaa, “Tuqusngaitaten. Tuqucugngaaten-qaa teguaqelten nuussirpagpegun urluverpegun-llu? Cikirki tau͡gaam kelipanek mermek-llu nerniartut merluteng-llu, nutaan-llu utertelluki angayuqratnun.” 
2KI.6.23	Tua-i upyutai nererpallerkaat; nerumariata-llu merluteng-llu, ayagcetai utertelluki Syria-m angayuqranun. Tuakenirnek-llu Syrian-aat taqluku Israel-aat nuniitnun anguyalallerteng.
2KI.6.24	Kinguqvaarni Benhadad-am angayuqran Syria-m quyurtai tamalkuita anguyagten̄i, mayurluteng-llu kassugutaat Samaria. 
2KI.6.25	Angelriamek-llu kainiqut Samaria-mi kassugusngallratni, kiituani ciulviim qamiqurran kiputellerkaa akinguq yuinarnek cetamanek (80) qerrirlinek, usperem-llu avga yaqulget dove-at anait
2KI.6.26	Tuani angayuqra Israel-aam kitullrani mengliikun nunarpiim qacarneran, arnaq qayagpagtuq, “Ikayurkut, atanemaa, angayuqaaq!”
2KI.6.27	Elliin-llu kiugaa, “
2KI.6.28	Camek arenqiallugutengqercit?”
2KI.6.28	Arnam kiugaa, “Una arnaq qanertuq wangnun, ‘Qetunraan cikiutekiu nerniarput unuamek, unuaqu wii qetunraqa nerniarput.’ 
2KI.6.29	Tua-i kenirarput qetunraqa nerluku-llu. Unuaquan-llu qanertua arnamun, ‘Cikiutekiu qetunraan, nerniarput’; tau͡gaam iillrullinia qetunrani.”
2KI.6.30	Angayuqam niicamiu arnam qanellra aturani allgurai, yuut-llu qacarnerem mallgeskiini uitalriit tangrraat missuullernek atullinicia iluqliqluki aturaminun. 
2KI.6.31	Qanerluni-llu, “Agayutem kaugtuqilia tuqullua Elisha, Shaphat-aam qetunraan, qamiquirumanrilkan unugpailgan.” 
2KI.6.32	Ayagceciuq-llu pistem̄ek aqvavkarluku Elisha.
2KI.6.32	Taum nalliini Elisha enemini uitallruuq ilaluni ciulirnernek sen̄ircestem̄inek. Angayuqam-llu kevgaa tekipailgan Elisha qanertuq ciulirnernun, “Tauna tuqutarayuli taivkariuq tuqucestekamnek. Tauna tekiskan amiik patukiciu, itercecaqunaciu-llu. Angayuqaq tungaunani kingunrakun iterciqngan.” 
2KI.6.33	Qallatellguteknginanrani-llu, angayuqaq tekituq qanerluni-llu, “Man'a pinerrlugun 
2KI.7.1	Tau͡gaam Elisha qanertuq, “Niisgu qanellra 
2KI.7.2	Tua-llu angayuqam aipirturtii, qanertuq Elisha-mun, “Tamana tuaten pingaituq, 
2KI.7.2	Elisha-m kiugaa, “Nakmiin iigpegun tangerciqan, tau͡gaam nerngaituten neqkam iliinek.”
2KI.7.3	Angucetangqellruuq cetamanek mamyuilngulegnek iteryarain Samaria-m elatiini, qanruyutut-llu ellmeggnun, “Ciin wani aqumgaceta tuqunatkamten̄un? 
2KI.7.4	Iteryaaqengramta nunarpagmun paluciqukut; wani tau͡gken uitakumta, cali tua-i tuquciqukut. Ataki, ayalta Syrian-aat pelatekaumaviatnun; uitaskatkut unguvaciqukut, tuquskatkut-llu tua-i tuquciqukut.” 
2KI.7.5	Tua-i tan'geriarallrani ayagtut Syrian-aat pelatekaumaviatnun; tau͡gaam tekicameng elatiinun piut yugtaunani. 
2KI.7.6	 Syrian-aat niicetellruaki nepiitnek agiirtellriit anguyagterugaat horse-aalget ekumassuutelget-llu akalrialegnek, Syrian-aat-llu umyuartequt angayuqratnun Israel-aat akilillruyukluki Hittite-at, Egytian-aat-llu angayuqat anguyagtait-llu curuusqelluteng. 
2KI.7.7	Taumek qimallrulliniut atakuarallrani pelatekateng, horse-aateng, ciulvateng pelatekaumavigteng-llu ayuquciatun unilluki.
2KI.7.8	Taukut-llu cetaman angucet tekicameng pelatekaumallrata elatiinun, itertut pelatekamun, nerluteng-llu merluteng-llu tamaanelngurnek, tegulluteng-llu qerrirlinek, suulutaanek, aturanek, ayaulluki-llu iirait; ataam-llu uterrluteng itertut allamun pelatekamun, tuaten-llu cali piluteng. 
2KI.7.9	Tua-llu ellmeggnun qanruyutut, “Wangkuta elluamek pinritukut. Niitekegcinarqellriamek pingqellriakut, wangkuta kiimta nallunritnarqenritarput. Ertellerkaa utaqakumteggu qanrutkevkenaku, nallunailngurmek anucimirqecetaarumaciqukut. Ataki ayagluta wanirpak qanrucarturlaut angayuqam atanerruari.” 
2KI.7.10	Tua-i unitaat Syrian-aat pelatekaumaviat, uterrluteng-llu Samaria-mun, qayagaurluki-llu iteryaram tarikestai qanrulluki, “Ayallruukut Syrian-aat pelatekaumaviatnun, kitumek-llu tangerpek'nata niitevkenata-llu; horse-aarit ciulvait-llu petuirumavkenateng, pelatekat-llu ayuqucimegcetun uitaluteng Syrian-aat uniyuciicetun.”
2KI.7.11	Tua-i iteryarat tarikestaita tamana qanrutkaat, qanrutekluku-llu eniini angayuqam. 
2KI.7.12	Cali erteksaunani, tau͡gaam angayuqaq maktuq qanerluni-llu atanerruaminun, “Qanrutnaamci Syrian-aat pillerkiuraatnek. Nallunritaat kaigucirput; taumek pelatekaumauvigteng uniskait iirluteng-llu yuilqumun, umyuarteqluteng, ‘Ankata nunarpagmek unguvaita teguciqaput, iterluta-llu nunarpagmun.’”
2KI.7.13	Iliit-llu atanerruarin qanertuq, “Yuut-wa tua-i maanelnguut nunarpagmi qaillun anagngailnguut, au͡gkucetun amllertun ak'a tuqullertun. Taumek ayagcecilta angutnek talliman elussitat uitaqalriit aturtelluki, nallunrirniarput qaillun piciitnek.” 
2KI.7.14	Tua-i nakmiut malrugnek angutegnek horse-aalgegnek, angayuqam-llu ayagcetak tungairtelluki Syrian-aat anguyagtet, qanrullukek, “Ayaglutek paqteki.” 
2KI.7.15	Tua-i ayagtuk kingunrirturluki tekilluku Jordan-aaq; tumyarami-llu tangrrait aturat saskut-llu Syrian-aat unitellrit qimallermeggni. Uterrlutek-llu qanemciuk angayuqamun. 
2KI.7.16	Tua-llu Samaria-m yuin anluteng uayaaraat pelatekaumaviat Syrian-aat. 
2KI.7.17	Wani-wa angayuqran Israel-aam elkartellruluku atanerruaq, elliin nakmiin aipirturten̄i, murilkesten͞guluku nunarpiim ikirtuqaanun. Tauna yuut tutmaulluku tuqutaat, Elisha-m qanellruciatun angayuqam tangerrsartullrani. 
2KI.7.18	Tua-i Elisha qanellruan angayuqamun, “Qulen usperet barley-mek, yuinaat-llu usperet miilimalria mukaarkaq tunumaciquq ataucimun qerrirlimun, uum nalliini iteryaraini Samaria-mi.” 
2KI.7.19	Atanerruam kiullrukii Elisha, “Tamana tuaten pingaituq 
2KI.7.20	Tua-i tamana elliinun piciurtuq, nunarpiim iteryaraani yuut tutmarluku tuqulluku.
2KI.8.1	Wani-wa Elisha qanellruluni arnamun Shunem-aami uitalriamun, nauwa qetunraa elliin Elisha-m canrircetellrukii, “Upluten ayii tamalkuita ilaten malikluki, arulairniartuci natmun piyugngallerpecen̄un; 
2KI.8.2	Tua-i arnaq nangerrluni tuaten piuq qanruciatun Elisha-m: ayagluni malikluki ilani uitaluni-llu Philistine-at nuniitni malrunlegni allrakuni.
2KI.8.3	Allrakut-llu malrunelgen kinguatni, arnaq utertuq Israel-aamun, ullagluku-llu angayuqaq takumcuca'arviksarturaa eneni nunautni-llu ataam ellminun utercecesqelluki. 
2KI.8.4	Tuani angayuqam qanellgutkellrua Gehazi, Elisha-m pistii, qanerluni, “Qanrusnga tamaitnek irr'inarqelrianek Elisha-m caliallrinek.” 
2KI.8.5	Qanemcisnginanrani-llu angayuqaq Elisha-m unguircecillranek tuqumalriamek, arnam takumcuca'arvikaa angayuqaq. Gehazi-llu qanertuq, “Angayuqaaq, wani-wa tang arnaq, waniwa-llu qetunraa Elisha-m unguircetellra!” 
2KI.8.6	Angayuqam arnaq apcani qanrutaa Gehazi-m qanruciatun tuaten pillruniluku. Angayuqaq-llu atanerruamek nallunairiuq arnam ikayurtekaanek, qanerluni, “Ataam uterteski arnamun tamalkuita piutai, tapeqluki akillrata amllertaciit naucetaarviit naugillrit ayaggaanranek una erneq tekilluku.”
2KI.8.7	Elisha-llu ayagtuq Damascus-aamun Syria-m Angayuqra Benhadad-aaq naulluullran nalliini. Qanrucatni-llu Elisha tamaavet tekitniluku, 
2KI.8.8	qanertuq Hazael-aamun, “Ayaulluten cikiutmek pairrsaaggu Elisha, piniaran kangiituutekesqelluku 
2KI.8.9	Tua-i Hazael-aaq ayagtuq pairrsaagluku, cikiutnek ang'aqluni ayuqenrilngurnek assinqurraitnek Damascus-aarmiutarnek, yuinaak malruk (40) ungungssit qulugtellriit atmirluki. Tekicamiu-llu nangerrluni ciuqerranun, qanertuq, “Kevgarpet Benhadad-am, Angayuqran Syria-m, taivkaraanga aptesqelluten assiriarkaucirminek wall'u assiriarkaunrilucirminek naulluutminek?”
2KI.8.10	Elisha-llu kiuguq, “
2KI.8.11	Elisha-m-llu meciknauqanirluku tangrraa, uluqsaunaku-llu tangvagluku, kiituani Hazael-aaq uitacurlanguq. Alqunaq-llu Elisha qiaguq. 
2KI.8.12	Hazael-aam aptaa, “Ciin qiasit?”
2KI.8.12	Elisha kiuguq, “Nallunrilamki arcaqalriit assiitellriit pillerkaten Israel-aam yuinun. Ekuavkarciqaten asvairqumalriarit, tuqurqeciqaten-llu angutait ayagyuat nuussirpagkun, piqertuulluki-llu navgurluki mikelnguit tuqulluki, pilagluki-llu ikirrluki arnait qingalriit.”
2KI.8.13	Hazael-aaq-llu qanertuq, “Qaillun pilua tuaten pitalriamek piningqerciqsia? Wiinga-wa yuunginaulrianga!”
2KI.8.13	Elisha-m kiugaa, “
2KI.8.14	Hazael-aaq-llu utertuq Benhadad-amun, taum-llu aptaa, “Camek Elisha-m qanrutaten?”
2KI.8.14	Hazael-aam kiugaa, “Qanrutaanga pinritevkenak assiriciqniluten.” 
2KI.8.15	Tau͡gaam unuaquani Hazael-aaq uligmek tegutuq, akurrluku-llu mermun, angayuqaq-llu epluku tuqutaa.
2KI.8.15	Hazael-aaq-llu Benhadad-am eniini angayuqrurtuq Syria-mi.
2KI.8.16	Tallimiitni allrakuin Joram-aam, Ahab-aam qetunraan Israel-aami angayuqrullran, Jehoram-aaq Jehoshaphat-aam qetunraa, ayagnirluni angayuqrurtuq Judah-mi 
2KI.8.17	allrakungluni yuinaq akimiarmek malrugnek cipluku (32), atanirturillruuq-llu Jerusalem-aami pingayunlegni allrakuni. 
2KI.8.18	Nuliangqellruuq Ahab-am panianek, Ahab-am-llu ilakuralriarin pillracetun maligtellrui Israel-aam angayuqrin assiitellriit piciryarait. 
2KI.8.19	tau͡gaam 
2KI.8.20	Jehoram-aam atanirturillran nalliini Edom-aaq inglulituq Judah-mun, allakarluni-llu angayuqauviurrluni. 
2KI.8.21	Tua-llu Jehoram-aaq ayagtuq Zair-amun akalrialget pekcessuutni tamalkuita ayaulluki, tuani-llu Edomite-at anguyagcet avatairait. Unugmi-llu makluni, pekcessuutmi atanirturtait tuqutait Edomite-at avatairumasteteng; tau͡gaam anguyagtai saggluteng qimagtut kingunermeggnun. 
2KI.8.22	Tuakenirnek Edom-aaq Judah-mek avtellruuq una erneq tekilluku. Libnah-llu inglulitellruuq tamatum nalliini.
2KI.8.23	Jehoram-aam allat caurallri igausngaut 
2KI.8.24	Jehoram-aaq-llu yuunrirtuq tungmagcimaluni-llu angayuqat tungmaggviatnun David-aam nunarpiini, qetunraa-llu eniini angayuqrurtuq.
2KI.8.25	Allrakuini qula malrugnek cipluku Israel-aami angayuqaullran Joram-aam Ahab-am qetunraa, Ahaziah, Jehoram-aam qetunraa, angayuqrurtellruuq Judah-mi 
2KI.8.26	allrakungluni yuinaq malrugnek cipluku (22), angayuqaullruuq-llu ataucimi allrakumi Jerusalem-aami. Aanii atengqerrluni Athaliah-mek, Angayuqam Ahab-am panikluku, Israel-aam Angayuqran Omri-m tutgaqluku. 
2KI.8.27	Pektellrumiuq-llu Ahab-am ilani-llu piciryarallratgun, assiitellriamek caliluni tangvallrani 
2KI.8.28	Angayuqam Ahaziah-m pillgucillrua Angayuqaq Joram-aaq anguyallrani Syria-m Angayuqra Hazael-aaq. Calluutut-llu Ramoth-aami Gilead-aamelngurmi, tuani-llu Joram-aaq akngirrluku anguyallermeggni. 
2KI.8.29	Uterrluni-llu Jezreel-amun mamciriyarturluki ekini, Ahaziah-m-llu tuani tangerrsarturaa.
2KI.9.1	Tua-llu prophet-aam Elisha-m taisqaa ayagyuat prophet-aat iliit qanrulluku-llu, “Upluten Ramoth-aamun Gilead-aamelngurmun ayii. Una caqun uqumek imalek malikluku, 
2KI.9.2	tekiskuvet yuarniaran Jehu, Jehoshaphat-aam qetunraa Nimshi-m tutgarii. Itruskiu kiingan enem iluqlianun yuilngurmun, 
2KI.9.3	teguluku-llu caqun uqumek imalek kuvniaran qamiqurranun qanerluten, ‘Waten qanertuq 
2KI.9.4	Tua-i ayagyuaq prophet-aaq ayagtuq Ramoth-aamun. 
2KI.9.5	Tekicami piuq anguyagtet atanerruarit arenqiirturluteng quyungqalriit; qanertuq-llu, “Qanerkangqertua elpenun, atanirturtaa.”
2KI.9.5	Jehu-llu aptuq, “Nalimten̄un qalarcit?”
2KI.9.5	Kiugaa, “Elpenun.” 
2KI.9.6	Tua-i nangertuq, maliklutek-llu enemun iterlutek, taum-llu ayagyuam prophet-aam kuvaa olive-aat uquat Jehu-m qamiqurranun qanrulluku, “Waten qanertuq 
2KI.9.7	Tuqutarkaugan angayuqan ataneq, Ahab-am qetunraa, anucimirqecetaarniarqa Jezebel-aaq tuqutellri pistenka prophet-aat allat-llu pistenka pitekluki. 
2KI.9.8	Tamarmeng Ahab-am ilakuralriari kinguvri-llu tuqucimaarkaugut; tamalkuita angucet ilakuralriarini piunrirciqanka, ayagyuat ak'allaurtellriit-llu ayuqluki. 
2KI.9.9	Wiinga piciqanka ilakuralriari Israel-aam Angayuqran Jeroboam-aam, Israel-aam-llu Angayuqran Baasha-m pillrucimtun. 
2KI.9.10	Jezebel-aaq-llu tungmagcimangaituq; temii qimugtet nerciqaat Jezreel-am nuniini.” Mat'umek-llu qanrraarluni ayagyuaq prophet-aaq an'uq enemek qimagluni-llu.
2KI.9.11	An'uq-llu Jehu atanerruarullgutminun, taukut aptaat, “Assirtuten-qaa? Camek picirluni au͡g'um usviilnguum angutem tangerrsugtaten?”
2KI.9.11	Jehu kiuguq, “Nallunritarci camek piyuucia.”
2KI.9.12	Taukut kiugaat, “Qang'a, nalluarput! Qanruskut camek qanerta!”
2KI.9.12	Jehu-llu qanertuq, “Qanrutaanga 
2KI.9.13	Egmian-llu Jehu-m atanerruarutngullgutain sagtait aturateng akret qaingatnun Jehu-m nangerngavigkiurluku, cupu'uryarat-llu cupait, qayagpagluteng-llu, “Jehu angayuqauguq!”
2KI.9.14+2KI.9.15	Tua-llu Jehu, qetunraa Jehoshaphat-aam Nimshi-m qetunraan, aassaqluni picirkiurtuq Angayuqaq Joram-aaq piluku, tauna Jezreel-ami uitauq, tuavet ayallruluni mamcirnaluki ekini anguyallermeggni Syria-m Angayuqra Hazael-aaq Ramoth-aami ekiliumallni. Tua-i Jehu qanertuq atanerruarullgutminun, “Pillguciquvcia, kina Ramoth-aamek anevkaryaqunaciu aarcirturyarturluki Jezreel-amelnguut yuut.” 
2KI.9.16	Ekluni-llu ayagassuutminun akalrialgegnun ayagtuq Jezreel-amun. Tuani Joram-aaq cali assiriksaitellruluni, Judah-m-llu Angayuqra Ahaziah tuantellruuq tangerrsartuumaluku Joram-aaq.
2KI.9.17	Jezreel-ami tarikestem qertulriami nacessvigmi tangrrai Jehu malii-llu agiirtellratni. Qayagpagtuq-llu, “Angutnek agiirtellrianek tangertua.”
2KI.9.17	Joram-aaq-llu kiuguq, “Horse-aalegmun paqceski yugnikek'ngaqucirput wall'u inglukucirput.”
2KI.9.18	Tua-i kevgam horse-aarluni pairrsaagaa Jehu qanrulluku-llu, “Angayuqaq nallunricugtuq yugnikutekun taicirpenek.”
2KI.9.18	Jehu kiuguq, “Tamana umyuarniurutkaqenritan! Kingunemkun maligesnga.”
2KI.9.18	Nayurta-llu nacessvigmelnguq qanertuq, “Kevgam tekicaaqai, tau͡gaam utertenrituq.” 
2KI.9.19	Allamek cali horse-aalegmek ayagceciuq, taum-llu aptaa Jehu ciuqlirmi apyutellranek. Ataam Jehu kiuguq, “Tamana umyuarniurutkarkaqenritan! Kingunemkun maligesnga.”
2KI.9.20	Ataam nayurta qanertuq, “Tekicaaqai, tau͡gaam utertenrituq. Ciuliqagtiita akalrialgek ayagcuutegni ayautak picuqcarpek'nani, Jehu-m pilauciatun!”
2KI.9.21	Joram-aaq qanertuq, “Ayagassuuteka upciu.” Tua-i tuaten piut, an'uq-llu Angayuqamek Ahaziah-mek maligluni, allakarmek ayagassuuterlutek, Jehu pairrsaagluku. Pairtaak-llu Naboth-aam Jezreelite-am nunautiini. 
2KI.9.22	Joram-aam-llu aptaa, “Uitanqegcitkun-qaa taiguten, Jehu?”
2KI.9.22	Jehu-m kiugaa, “Qaillun uitanqegcicetangqerciqa, cali pingqerrluta angalkut caliaritnek, agayutnguanun-llu agayuyaramek aanavet Jezebel-aam ayagnillrinek?”
2KI.9.23	“Inglulitnguuq, Ahaziah!” Joram-aaq qayagpagtuq, kingutmun caulluku ayagassuutni qimagluni-llu. 
2KI.9.24	Jehu-m urluvni amua, pinirtacimitun-llu pakigluku pitgaraa Joram-aaq tunuakun ircaqrua kapluku. Joram-aaq iquuq ayagassuutegmini tuquluni. 
2KI.9.25	Jehu-llu qanertuq Bidkar-amun ikayuminun, “Aqvaluku temii egesgu Naboth-aam Jezreelite-am nunautiinun. Neqkaqkiu pektellmegni mengleqliqlunuk horse-aatgun kingunrakun Ahab-am Angayuqam Joram-aam atiin, 
2KI.9.26	‘Akwauvaq tangellruaqa tuqucimallra Naboth-aam qetunraagken-llu. Akqillruunga-llu anucimirqecetaarciqniluten wani uumi yuilqumi taukut tuquvillratni.’ Jehu-m alerquraa ikayuni, taumek Joram-aam temii teguluku egesgu Naboth-aam nunautiinun, piciurrluku 
2KI.9.27	Judah-m angayuqran Ahaziah-m tangrramiu man'a, qimagtuq Beth Haggan-aam tungiinun, Jehu-m-llu kingunrakun maligtaa. Anguyagten̄i-llu alerqurai, “Ellii-llu tuquciu!” taukut-llu akngirtaat ayagassuutegni ayautellrani Gur-amun mayuryaram tumyaraakun, canimelkiinun nunarraam Ibleam-aam. Tau͡gaam ayagtu'rtuq akngiringang'e'rmi tekisviminun nunarpak Megiddo, tuani-llu tuquluni. 
2KI.9.28	Pistain-llu ayautaat ayagassuutegken'gun temii ut'rulluku Jerusalem-aamun tungmaggluku-llu angayuqat qungurviatnun David-aam Nunarpiini.
2KI.9.29	Qula ataucimek cipluku allrakuani Joram-aam, Ahab-aam qetunraan, Ahaziah ayagnirtuq ataniurluni Judah-mi.
2KI.9.30	Jehu-llu tekituq Jezreel-amun. Jezebel-aaq, niitellruami qaillun pillratnek, iigni mingugak, nuyani-llu kenuggluki, nangerrluni-llu unavet pekcaraq tangvagluku angayuqam eniin egalrakun. 
2KI.9.31	Jehu-llu itellrani ikirtuqakun qayagpagtuq “Zimri-q!
2KI.9.32	Jehu ciuggluni qayagpagtuq, “Kia pillgucirtanga?” Malruk wall'u pingayun angayuqam eniini atanerruarat kanavet tangvagaat egalerkun, 
2KI.9.33	Jehu-m-llu qanrutai, “Igceciu!” Tua-i igcetaat, auga-llu qecvallerrluni enem qacarneranun, horse-aat-llu qaingatnun. Jehu-m-llu ayagassuutni ayagcetaa temii qaingirluku, 
2KI.9.34	iterluni-llu angayuqam eniinun, nerluni-llu. Nerumariami qanertuq, “Ayaulluku arnaq tauna aniqlaamalria tungmagciu; angayuqam-wa tua-i panikngaku.” 
2KI.9.35	Tau͡gaam tungmagcarturtai anngameng camek nataqutenritut nerrlainarmek tau͡gaam qamiqurranek, enritnek-llu unatain it'gainek-llu. 
2KI.9.36	Uterrluteng-llu Jehu qanrucatni, qanertuq, “Man'a 
2KI.9.37	Temii-llu peksagingaciquq tamaani anatun, kia-llu nallunairciigaciiqai temiin aklui.’”
2KI.10.1	Ahab-aq yuinaat pingayun qulmek (70) cipluku kinguvengqertuq Samaria-m nunarpiini uitaluteng. Jehu-llu igartuq igamek ayuqai ayagcelluki nunarpiim atanerruarinun, ciulirnernun, aulukestaitnun-llu Ahab-am kinguvrin. Waten qanertuq igaq: 
2KI.10.2	“Qaunqestekaaci angayuqam kinguvrin, ayagassuutet-llu akalrialget, horse-aat, caskut, asvairqumalriit-llu nunarpiit teguqainaugut elpecen̄un. Taumek, una igaq akurtuucirpecetun, 
2KI.10.3	angayuqam kinguvrin kemyunanqurraatnek cucukliqici angayuqrurrluku, ingluliuruskiciu-llu.”
2KI.10.4	Atanirturtai-llu Samaria-m alingqapigtut, qanerluteng-llu, “Qaillun-mi wangkuta Jehu inglulirciqseta, Angayuqak Joram-aankuk Ahaziah-llu inglulirciigatellrukiik?” 
2KI.10.5	Tua-i atanerruaq qaunqestii angayuqam eniin nunarpiim-llu atanerruara, ilakluki ciuliqagtet, aulukilriit-llu, ayagceciut Jehu-mun qanerluteng: “Pisten͞guukut elpenun, upingaluta-llu caungraan pisquten aturarkauluku. Tau͡gaam kina angayuqrurrngaitarput; piniartuten tua-i assikekevnek tangllerpeni.”
2KI.10.6	Jehu-m aipiriluni igarai: “Pillguciquvcia upingaluci-llu alerquutenka maligtarkauluki, Angayuqam Ahab-am kinguvrin ciuliqagtait taiskiciki Jezreel-amun unuaqu waten pitarikan.”
2KI.10.6	Angayuqam Ahab-am kinguvri, yuinaat pingayun qulmek cipluki (70) amllertalriit, Samaria-m yuin atanerruarin qaunqellruit, ellaita-llu ayauciiqluki Jehu-mun. 
2KI.10.7	Igaq-llu akurtuamegteggu, ciuliqagtaita Samaria-m, tuqutait yuinaat pingayun qulmek cipluki (70) Ahab-am kinguvri, qamiqurrit-llu issratnun ekluki, tuyuqait Jehu-mun Jezreel-ami.
2KI.10.8	Kevgam ullagluku Jehu qanrucani, “Taitait qamiqurrit Ahab-am kinguvrin,” Jehu qanertuq, “Elliciki qalliqluki malruirrluki iteryaramun unuakurnatkaanun.” 
2KI.10.9	Tua-llu unuaquan an'uq ikirtuqamun tuanelnguut-llu yuut qanrutai, “Elpeci pinarqutaituci. Wanguuq aassaqluni picirkiulleq inglukluku Angayuqaq Joram-aaq, tuqulluku-llu. Tau͡gaam kia tuqutaki ukut? 
2KI.10.10	Mat'um asguranairaa tamalkuan 
2KI.10.11	Jehu-m-llu tuqurqai uitaqalriartai Ahab-am nakmiin ilain Jezreel-ami uitalriit, tamalkuita-llu atanerruari, malleggluki-llu yugnikek'ngai, agayulirten͞gunri-llu; atauciungraan unguvalriartairulluku.
2KI.10.12	Jehu ayagtuq Jezreel-amek Samaria-mun. Tumemi, aprumalriami “Shepherds’ Camp,” 
2KI.10.13	nall'artai Judah-m Angayuqran Ahaziah-m ilait tungelqurrin aptai-llu, “Kinkuuceci?”
2KI.10.13	Kiugaat, “Ahaziah-m tungelquqaakut. Jezreel-amun ayagtukut Queen Jezebel-aam irniari ilai-llu qaruyutmek piyarturluku.” 
2KI.10.14	Jehu-m-llu alerqurai anguyagten̄i, “Unguvaita teguciki!” Teguit-llu, Jehu-m-llu tuqutai petmiim tuanelnguum mallgeskiini. Amllertaluteng yuinaak malruk malrugnek cipluku (42), atauciungraan unguvalriartairulluku.
2KI.10.15	Ataam-llu Jehu ayagtuq, ayainanrani Jehonadab-am Rechab-am qetunraan pairrsaagaa. Jehu-m aryuqutmek piluku qanertuq, “Ayuqlunuk umyuangqertukuk. Ikayurciqerpenga-qaa?”
2KI.10.15	Jonadab-am kiugaa, “Ikayurciqamken.”
2KI.10.15	Jehu-m-llu kiugaa, “Kitak unaten wangnun yagesgu.” Unatmegnegun tegutuk, Jehu-m-llu ikayurluku ayagassuutminun ekevkaraa, 
2KI.10.16	qanerluni, “Maligesnga tungaunaku tangerrnauran qaillun pitalriamek 
2KI.10.17	Tekicamek Samaria-mun, Jehu-m tuqurqai tamalkuita uitaqalriartait tungelqu͡rrin Ahab-am nangqapiarluki. Man'a waten piciqniluku 
2KI.10.18	Jehu-m quyurcetai Samaria-m yui qanrulluki-llu “Angayuqam Ahab-am kevgiullrua Baal-aq carrarmek; wiinga tau͡gaam kevgiurciqaqa kevgiullran amllenerpiinek. 
2KI.10.19	Taisqiciki wangnun prophet-aari Baal-am, tamalkuita-llu ciktaarvik'lartai, tamalkuita-llu agayulirtai; kina cataitenrilkili, angelriamek ekualuku elliitekangqerrama Baal-amun; kina iluvanrilnguq tuqucimaciquq.” Jehu tuatnauq usvituyagulluki piunrirrnaluki ciktaalalriit Baal-amun. 
2KI.10.20	Jehu-llu pisqiuq, “Apertuici ernermek agayullerkamek Baal-amun!” Tua-i apertuigut ernermek, 
2KI.10.21	Jehu-llu qanermek ayagceciuq tamiinun Israel-aamun. Tamarmeng-llu agayulalriit Baal-amun taigut; yugmek kitumek uitalriartaunani tainrilngurmek. Tamarmeng-llu itertut Baal-am agayuvianun, imirluku iquanek iquanun. 
2KI.10.22	Jehu-m-llu ellimerraa agayulirten͞guneq kencignarqelrianun aturanun qaunqesten͞gulria anutesqelluki aturat tunluki-llu agayulrianun. 
2KI.10.23	Taum kinguakun, ellii Jehu itertuq agayuvianun Baal-am maligluni Jehonadab-amek Rechab-am qetunraanek; yugnun-llu tuanelngurnun qanertuq, “Kitak nallunaiqerciki Baal-amun tau͡gaam agayulalriit maanluciit kina 
2KI.10.24	Taum kinguakun Jonadab-aq-llu itertuk elliiyarturlutek ekuagiyarturlutek-llu elliitnek Baal-amun. Wani-wa Jehu nunalgarcillruluni elatiinun agayuviim yuinarnek cetamanek (80) angutnek alerqullruluki-llu: “Tamalkuita ukut yuut tuqutarkaugaci; kina iliitnek anagcecilria unguvaminek akilirciqaa!”
2KI.10.25	Taqucirmitun elliillerminek ekuagiluni, Jehu qanertuq tarikesten̄un atanerruanun-llu, “Iterluci tuqurqiciki; atauciungraan anagcecaqunaciu!” Tua-i itertut nuussiteng amuluki tuqulluki-llu yuut tamalkuita, nayurtem atanerruat-llu temait ellamun qamurluki anutaqluki. Iterluteng-llu iluqlianun agayuviim, 
2KI.10.26	anulluku-llu kenciknarqelria napalria tuani uitalria, ekuavkarluku-llu. 
2KI.10.27	Piunriraat-llu napalria Baal-aq agayuvik-llu, yuqerrviurrluku-llu agayuvik, cali maa-i tuaten piuluni.
2KI.10.28	Tuaten tua-i Jehu-m perrillrua agayulallrat Baal-amun Israel-aami. 
2KI.10.29	Tau͡gaam Jehu tuigtenrituq assiilnguinek Angayuqam Jeroboam-aam, Nebat-aam qetunraan, taum ciuligaqtellrukii Israel-aaq assiilngurmun agayuyaramun suulutaanun kuluvayagarnun napartellminun Bethel-aami Dan-ami-llu. 
2KI.10.30	 qanertuq Jehu-mun, “Elluarrluten piavet caliaqluku piciulria tangvallemni, kinguvrinun-llu Ahab-am pisqumalqa piciurrluku, akqamken kinguveten cetamiit tekilluku angayuqauciqut Israel-aami.” 
2KI.10.31	Tau͡gaam Jehu-m ircaquni tamalkirrluku maligtenritaa Alerquutii 
2KI.10.32	Tamatum nalliini 
2KI.10.33	Jordan-aam calaralirnerani, nunarraq Aroer-aaq tekilluku Arnon River-aami uitalria, Gilead-aam Bashan-aam-llu nunautekek ilaklukek, tuani uitalalriit Gad-am, Reuben-aam yuullgutkelriakek East Manasseh-m-llu.
2KI.10.34	Tamarmeng allat Jehu-m caurallri, alingura'arpek'nani-llu callri ilakluki, igausngaut ukuni: 
2KI.10.35	Tua-i Jehu yuunrirtuq tungmagcimaluni-llu Samaria-mi, qetunraa-llu Jehoahaz-aq angayuqrurtuq eniini. 
2KI.10.36	Jehu atanirturillruuq Samaria-mi angayuqruluni Israel-aamun allrakuni yuinaq pingayunlegnek cipluku (28) allrakuni.
2KI.11.1	Angayuqam Ahaziah-m aaniin, Athaliah-m, nallunriamiu qetunrami tuqutaullra, alerquutai tamalkuita angayuqam ilakuralriartai tuqucesqelluki. 
2KI.11.2	Tau͡gaam Jehosheba-m, Angayuqam Joram-aam panian, Ahaziah-m anelgutiin, tegua Joash-aq Ahaziah-m qetunraa, qimaulluku-llu akuliitnek angayuqam yuin tuqucimaqatalriit. Agutak-llu aulukestii-llu qavarvigmun Agayuvigpagmi iirluku Athaliah-mek, tua-i tuqucimallruvkenani. 
2KI.11.3	Allrakuni-llu arvinlegni Jehosheba-m aulukaa tan'gaurluq iirumaluku Agayuvigpagmi, Athaliah atanirturillrani queen-auluni.
2KI.11.4	Tau͡gaam allrakut malrunelgatni Jehoiada-m, agayulirtem, taisqai atanerruarit angayuqam ilain nayurtaita, eniin-llu nayurtain, qanrulluki-llu Agayuvigpagmun taisqelluki, tuani-llu umyuallguciutevkarai akqivkarluki picirkiuraminun. Nasvitai-llu Angayuqam Ahaziah-m qetunraanek Joash-amek 
2KI.11.5	alerqurluki-llu makunek: “Sabbath-aami caliarci ayagniquvciu, pingasuivci murilkarkaugaat angayuqam enii; 
2KI.11.6	allat-llu pingasuici nayurarkaugut Iteryaraani Sur-am, cali pingasuici nayurarkauluteng iteryarami allat nayurtet tunuatni. 
2KI.11.7	Malruin-llu caliameggnek taqellriit Sabbath-aami nayurarkaugut Agayuvigpagmi angayuqaq nayurluku. 
2KI.11.8	Nayurarkaugarci Angayuqaq Joash-aq nuussirpaci tegumiaqluki natmun-llu ayallra tamalkuan maligtelararkaugaci. Kina-llu mallegceci tuqutarkaugaci.”
2KI.11.9	Atanerruat-llu, maliggluki Jehoiada-m agayulirten͞gunrem alerquutai, taitaqluki elliinun angutet ataniuqengateng Sabbath-aami caliameggnek taqellriit, cali caliateng ayagniqataqait. 
2KI.11.10	Cikirluki-llu atanerruat pananek capkutanek-llu Angayuqam David-aam pillrinek Agayuvigpagmi uitalrianek, 
2KI.11.11	nayurtet-llu elkartai caskuit tegumiaqluki ungalalirneranek Agayuvigpiim negeqvalirneranun, ekuaviim-llu, enem-llu avatiignun. 
2KI.11.12	Tua-llu Jehoiada-m Joash-aq anutaa, nasqerrun-llu elliiluku qamiquanun, cikirluku-llu ayuqaitnek alerquutain angayuqauyaram. Tua-llu Joash-aq uqumek minguumauq, qanrutkumaluni-llu nallunairumaluni angayuqauluku. Yuut-llu qacguuruciluteng qayagpagtut, “Angayuqaq unguvamali!”
2KI.11.13	Queen Athaliah-m niicamiki nepiit tarikestet yuut-llu, cukangnaqluni Agayuvigpagmun ag'uq, yuut tuavet quyurtellruata. 
2KI.11.14	Tuani tangrraa nutaraq angayuqaq nangengqalria napalriim caniani iteryaraani Agayuvigpiim, piciryaraq aturluku. Quyurusngaluku atanerruat cupu'uryaralget-llu, tamarmeng-llu yuut angnirluteng qayagpagaut cupu'uryarateng-llu qalriavkarluki. Athaliah-m-llu allgurai aturani nuniirluni qayagpagluni-llu, “Inglukiuci, inglukiuci!”
2KI.11.15	Jehoiada-m agayulirtem alerqurai anguyagtet atanerruarit, “Anuciu nayurten̄un qukaqmigtelluku, kia-llu ikayungnaqkaku tuquskiciu.” Tua-i agayulirta qanellruan, “Tuqucimanrilli 
2KI.11.16	Teguluku-llu ayautaat angayuqam eniinun, tuani-llu Horse Gate-ami tuqutaat.
2KI.11.17	Agayulirtem Jehoiada-m Angayuqaq Joash-aq yuut-llu akqut'livkarai 
2KI.11.18	Tua-llu yuut ayagtut Baal-am agayuvianun imlluku-llu; navgurluki-llu ekuavii, agayutnguat-llu, tuqulluku-llu Mattan-aaq, agayulirtii Baal-am, ciuqerratni ekuaviit.
2KI.11.18	Jehoiada-llu nunalgarciuq nayurten̄ek Agayuvigpagmi, 
2KI.11.19	tua-llu elliin, atanerruat, angayuqam nayurtain, eniin-llu nayurtain, maligtaat angayuqaq Agayuvigpagmek eniinun, yuut-llu kingunratgun maligtait. Joash-aq itertuq Guard Gate-akun aqumluni-llu atanruvigmun aqumllermun. 
2KI.11.20	Yuut-llu tamarmeng angniqapigtut; nunarpak-llu qinuituq, Athaliah tuqucimallruan angayuqam eniini.
2KI.11.21	Jehoash-aaq allrakungqellruuq malrunlegnek ayagnillermini ataniurluni.
2KI.12.1	Malrunelgatni allrakuin Angayuqam Jehu-m angayuqrullran Israel-aami, Joash-aq
2KI.12.2	Unguvallmi taktaciatun calillruuq piciulriamek tangvallrani 
2KI.12.3	Tau͡gaam agayutnguanun agayularviit piunriumallrunritut, yuut-llu elliilallerteng aruviarnek-llu ekuagilallerteng tamakutgun taqevkenaku ciumurulluku.
2KI.12.4	Joash-am taisqai agayulirtet alerqurluki-llu qemagtesqelluki akit akiliutellret ekuagilallrata Agayuvigpagmi, tamarkenka akiliutellret ekuagilallrata cikiutellrit-llu yuut piugteqelteng maliggluku. 
2KI.12.5	Agayulirtet qemangqalararkauluki taitellrit kevgiuqengameng,
2KI.12.6	Tau͡gaam yuinaq pingayunek (23) ciptellrat allrakut tekilluki Joash-aq atanirturillrani agayulirtet cali kitugciksaitellruut Agayuvigpagmi. 
2KI.12.7	Taumek Angayuqam Joash-am taisqaa Jehoiada agayulirta, allat-llu agayulirtet apluki-llu, “Ciin kitugcunriceciu Agayuvigpak? Wak'nirnek ayagluci qemangqangairutaci akit akurtulci; taitnarqaci, kituggnarqelriit kitugcimanaurtut.” 
2KI.12.8	Agayulirtet-llu mat'umun umyuallguciutut akinek tegusngairulluteng yugnek, cali umyuallguciulluteng kitugcingaunateng Agayuvigpagmi.
2KI.12.9	Tua-llu Jehoiada yaassiigmek tegutuq, ukilluku-llu patua, ekuaviim-llu canianun elliluku, itellriim Agayuvigpagmun tallirpilirnerani uitaarkauluni. Iteryarami-llu calilriit agayulirtet ek'larait yaassiigmun tamalkuita akit agayuyartulriit cikiutait. 
2KI.12.10	Amlleriaqata akit angayuqam igartii, Agayulirten͞guneq-llu tailartuk, naaqerraarluki-llu qillrulluki missuucuarnun. 
2KI.12.11	Igauqaarluki-llu amllertaciit, tunlaragkek atanirturtaitnun Agayuvigpagmi calistet, taukut-llu akit aturluki akililarait muraliurtet, enelistet, 
2KI.12.12	teggalquliurtet, teggalqunek kepuristet, kiputellrit muriit teggalqut-llu tumarutkat, allat-llu pinarqelriit akilitarkat. 
2KI.12.13	Tau͡gaam akit akiliutekeksaitait piliaqumallritnun qerrirlit saskat, qantat, cupu'uryarat, kenurriurcuutet caskut, wall'u allanun qerrirlinek suulutaanek pilimalrianun. 
2KI.12.14	Tamalkuan atularait akikaatnun calistet kipuyutkaitnun-llu cat aturyulriit kitugutkat. 
2KI.12.15	Caliamek atanirturilriit tamarmirrluteng piciugut, taumek qaillun akit atullrit apqauruteknarqeksailnguut. 
2KI.12.16	Akit-llu akiliutngullret anucimirqecetaarutnguluteng, elliitet-llu assiilnguut pitekluki yaassiigmun ekumaksaitut; agayulirtet pikngatki.
2KI.12.17	Tamatum nalliini Syria-m Angayuqran Hazael-aam anguyagaa nunarpak Gath-aq teguluku-llu; tua-llu umyuamikun taqutuq Jerusalem-aaq anguyagnaluku. 
2KI.12.18	Judah-m Angayuqran Joash-am tamalkuita tegui elliitellret ciuqlirmi Judah-m angayuqrin Jehoshaphat-aam, Jehoram-aam, Ahaziah-m-llu cikiutekellrit 
2KI.12.19	Ilait callrin Angayuqam Joash-am, caliallri-llu tamarmeng igausngaut ukuni: 
2KI.12.20+2KI.12.21	Angayuqam Joash-am atanerruari picirkiurtut elliinun, malruulutek-llu, Jozacar-aq Shimeath-aam qetunraan, Jehozabad-aam-llu Shomer-aam qetunraan, tuqutaak enemi uitalriami nunami calaralirnerani Jerusalem-aam, Silla-mun ayalriami tumyarami. Joash-aq tungmagcimauq angayuqat qungurviatni David-aam Nunarpiini, qetunraa-llu Amaziah angayuqrurtuq enairluku.
2KI.13.1	Allrakut yuinaq pingayunek (23) cipnengluku Joash-am, Ahaziah-m qetunraan, angayuqrullran Judah-mi, Jehoahaz-aaq, Jehu-m qetunraa, ayagnirtuq angayuqruluni Israel-aamun Samaria-mi, akimiaq-llu malrugnek cipluku (17) allrakuni angayuqrullruluni. 
2KI.13.2	Ciuqlirmitun Angayuqatun Jeroboam-aatun assiitellriamek calillruuq 
2KI.13.3	Taumek 
2KI.13.4	Tua-llu Jehoahaz-aaq piicagtuq 
2KI.13.5	-llu cikiraa Israel-aaq anirturtekaanek, taum-llu petuirai Syrian-aanek; Israel-aat-llu qinuilngurmi yuugu'rtut, ciungani pillrucimegcetun. 
2KI.13.6	Cali tau͡gaam pegtenritait Angayuqam Jeroboam-aam assiilnguut maryarutellri Israel-aamun, agayutnguaq-llu Asherah-m ayuqii uitaurluni Samaria-mi.
2KI.13.7	Jehoahaz-aam anguyagtai nang'ut, yuinaak tau͡gaam malruk qulmek ciplukek (50) horse-aalget uitaqallruluteng, qulen-llu pekcessuutelget, qulen-llu tiissitsaat (10,000) piyualuteng pitulit; angayuqran Syria-m ilait piunrillruaki tutmaulluki urr'atun.
2KI.13.8	Wani-wa ilait caliallri Jehoahaz-aam tamalkuita-llu alingura'arpek'nani callri, igausngaut ukuni: 
2KI.13.9	Jehoahaz-aaq-llu tuquuq tungmagcimaluni-llu Samaria-mi; Jehoash-aaq-llu qetunraa angayuqrurtuq enairluku.
2KI.13.10	Yuinaq akimiaq malrunlegnek (37) cipnengluku Joash-am angayuqrullra Judah-mi, Jehoash-aaq, Jehoahaz-aam qetunraa, angayuqrurtellruuq Israel-aamun Samaria-mi, angayuqauluni-llu allrakuni akimiaq ataucimek cipluku (16). 
2KI.13.11	Jehoash-aaq calimillruuq assiitellriamek 
2KI.13.12	Ilait callri Joash-am, ilakluku alingura'arpek'nani anguyallra Judah-m Angayuqra Amaziah inglukluku, igausngaut ukuni: 
2KI.13.13	Joash-aq-llu tuquuq tungmagcimaluni-llu angayuqat qungurviatni Samaria-mi, qetunraa-llu Jeroboam II-aaq angayuqrurtuq enairluku.
2KI.13.14	Prophet-aaq Elisha naulluunguq tuqutekaminek, tuquqatarluni-llu inangqallrani, Israel-aam Angayuqran Jehoash-aam tangerrsarturaa, ciuqerrani-llu qialuni-llu qanertuq, “Atamaa! Atamaa! Ingluliurutellruan Israel-aaq pinilriaruluten!”
2KI.13.15	Elisha-m-llu ellimerraa, “Aqvaten urluvermek pitegcautnek-llu”; Jehoash-aaq-llu aqvatuq, 
2KI.13.16	Elisha-m-llu qanrutaa, “Pakiggu urluveq”; angayuqaq-llu tuaten piuq, Elisha-m-llu unatni ellii angayuqam unatainun. 
2KI.13.17	Qanerluni-llu, “Ikiresgu egaleq Syria-m tungiinelnguq”; elliin-llu ikirtaa. Tua-llu Elisha qanertuq, “Pitgaa”; pitgartuq-llu. Pitgautiini prophet-aaq ilungluni qanertuq, “
2KI.13.18	Cali qanertuq, “Teguki pitegcautet”; tegui-llu. Qanertuq-llu, “Kaugturru nuna”, kaugturaa-llu pingayurqunek, taqluni-llu. 
2KI.13.19	Tuatnallran Elisha-m umyugaa assiircetaa, qanerluni-llu angayuqamun, “Kaugturarkauyaaquten tallimarqunek wall'u arvinlerqunek; tuatnallrukuvet kaugturyaran Syria piunrirvigpenun; wani-wa cirlakarkaurtan Syria pingayurqunek.”
2KI.13.20	Tua-i Elisha tuquuq, tungmagtaat-llu.
2KI.13.20	Quyuqetaarluteng-llu Moabite-at itervik'laraat Israel-aam nunii up'nerkarqan. 
2KI.13.21	Caqerluteng angutmek tungmagciinanratni, tamakut ilait quyurmeng uayaarissaagalriit tangrruugut, yuut-llu tauna tema tuqumalria egtaat Elisha-m qunguanun qimagluteng-llu. Egmianun-llu enri Elisha-m temem agtuaki tauna angun unguirtuq, nangerrluni-llu.
2KI.13.22	Wani-wa Angayuqam Hazael-aam caknercetaarturallrui Israel-aat Jehoahaz-aam angayuqrullran taktaciatun, 
2KI.13.23	tau͡gaam 
2KI.13.24	Syria-m Angayuqra Hazael-aaq tuquan, qetunraa Benhadad-aaq angayuqrurtuq enairluku. 
2KI.13.25	Israel-aam-llu Angayuqran Jehoash-aam cirlakaa Benhadad-aaq pingayurqunek tegunqiggluki-llu nunarpiit Benhadad-aam tegullri Jehoash-aam atiin Jehoahaz-aam angayuqaullran nalliini.
2KI.14.1	Aipaani allrakuan Jehoash-aam, Joahaz-aam qetunraan, angayuqrullran Israel-aami, Amaziah, Joash-am qetunraa, angayuqrurtuq Judah-mi. 
2KI.14.2	Allrakungqellruuq yuinaq tallimanek cipluku (25) ayagnillermini angayuqauluni, angayuqrullruuq-llu yuinaq qulngunrita'arnek cipluku (29) Jerusalem-aami. Aanii atengqertuq Jehoaddin-aamek Jerusalem-aarmiunguluni. 
2KI.14.3	Calillruuq assilriamek tangvallrani 
2KI.14.4	Agayutnguanun-llu agayularviit piunrirtellrunritai; tua-i yuut cali ekuagilartut, tepkegcilrianek-llu aruviararaqluteng tamakutgun.
2KI.14.5	Egmian-llu Amaziah-m piksagucamiu angayuqauluni piningqellni, tuqutai atanerruat tuqucestellri atami, angayuqrulriim. 
2KI.14.6	Irniarit tau͡gaam tuqutenritai tuqucillret; maliggluku igausngalria 
2KI.14.7	Amaziah tuqucillruuq tiissitsaanek qulnek (10,000) Edomite-anek anguyagten̄ek Salt Valley-mi; teguluku-llu nunarpak Sela anguyagkun acirluku-llu Joktheel-amek, tauna-llu ateqluku una erneq tekilluku.
2KI.14.8	Tua-llu Amaziah ayagceciuq kevganek qaneryartulrianek Israel-aam Angayuqranun Jehoash-amun tungaunatek qalarucugluku. 
2KI.14.9	Tau͡gaam Angayuqam Jehoash-aam kiugaa qanerluni: “Caqerluni cukilanaq Lebanon-aami qanermek ayagceciuq napamun cedar-aamun: ‘Paniin qetunramnun tuniu nuliqsagutnauraa.’ Yuilqurmiutaq-llu ungungssiq tamaagguirtuq cukilanaq-llu tutmarluku ayalurrluku. 
2KI.14.10	Amaziah, cirlakellruan Edom-aaq, umyuan-llu quyigtuq. Elarakevkenaku niitnaullren kingunerpeni uitauraa. Ciin picurlak ayagniryarciu arenqiallugutmek tau͡gaam taitarkaq elpenun yugpenun-llu?”
2KI.14.11	Tau͡gaam Amaziah niicuumiituq. Tua-i Angayuqaq Jehoash-aaq an'uq malikluki anguyagten̄i, anguyagluku-llu Beth Shemesh-aami, Judah-melngurmi. 
2KI.14.12	Anguyagtai-llu Amaziah-m cirlakluki, tamarmeng-llu anguyagtai qimagtut kingunermeggnun. 
2KI.14.13	Jehoash-aam-llu teguaqaa Amaziah, Jerusalem-aaq-llu curugluku, navgurluku-llu nunarpiim qacarnera Ephraim Gate-amek Corner Gate-aq tekilluku, tamana yaaqsigtauq yuinarnek qulnek (200) yaaltanek. 
2KI.14.14	Tegui-llu tamalkuita suulutaat qerrirlit-llu, tamalkuita-llu Agayuvigpiim aklui, angayuqam-llu eniin akitulriarutai, teguanek-llu tegulluni, ayaulluki-llu ut'rulluki Samaria-mun.
2KI.14.15	Tamarmeng Jehoash-aam caliallri, alingura'arpek'nani-llu anguyallra Judah-m Angayuqra Amaziah, igausngaut ukuni: 
2KI.14.16	Jehoash-aaq-llu tuquuq tungmagcimaluni-llu Samaria-mi Israel-aam angayuqrin tungmaggviatnun, qetunraa-llu Jeroboam-aaq angayuqrurtuq eniini.
2KI.14.17	Judah-m Angayuqra Amaziah unguvallruuq akimiarni allrakuni Israel-aam angayuqran Joash-am tuqullran kinguani. 
2KI.14.18	Ilait piurallrin Amaziah-m, igausngaut ukuni: 
2KI.14.19	Jerusalem-aami-llu picirkiulriartangqertuq Amaziah tuqutnaluku, tua-i qimagtuq nunarpagmun Lachish-aamun, tau͡gaam inglukestain maligtaat tuavet tuqulluku-llu. 
2KI.14.20	Temii-llu horse-aamun elliluku ut'rutaat Jerusalem-aamun tungmagcimaluni-llu angayuqat tungmaggviatnun David-aam Nunarpiini. 
2KI.14.21	Qetunraa-llu Azariah, allrakungelria akimiaq ataucimek cipluku (16), Judah-m yuin nasqerruciraat angayuqrurrluku. 
2KI.14.22	Azariah-m-llu tegunqigtaa Elath-aq nautenqiggluku-llu atami tuqullran kinguani.
2KI.14.23	Akimiaratni allrakuin atanirturillran Judah-mi Amaziah-m, Joash-am qetunraan, Jeroboam-aaq Jehoash-aam qetunraa angayuqaqsagutellrua Israel-aam, atanirturillruuq-llu Samaria-mi yuinaak malruk ataucimek ciplukek (41) allrakuni. 
2KI.14.24	Calillruuq assiitellriamek tangvallrani 
2KI.14.25	Ataam-llu tegunqigtaa tamalkuan Israel-aam nunautellra Hamath Pass-amek negeqvamelngurmek, Dead Sea-q tekilluku. Man'a akqutkelqaa 
2KI.14.27	Tau͡gaam 
2KI.14.28	Wani-wa Jeroboam II-aam caliallri, alingura'arpek'nani anguyalallra, ataam-llu utercetellrak Damascus-aankuk Hamath-aaq-llu Israel-aamun, igausngaut ukuni: 
2KI.14.29	Jeroboam-aaq-llu tuquuq tungmagcimaluni-llu angayuqat qunguumaviatni, Zachariah-llu qetunraa angayuqrurtuq eniini.
2KI.15.1	Allrakut yuinaq malrunelgatni (27) Angayuqam Jeroboam II-aam Israel-aami angayuqrullran, Azariah, Amaziah-m qetunraa, ayagnillruuq angayuqruluni Judah-mi 
2KI.15.2	allrakungluni akimiaq ataucimek cipluku (16), angayuqrullruluni-llu Jerusalem-aami allrakuni yuinaak malruk qula malrugnek cipluku (52). Aanii atengqertuq Jecoliah-mek Jerusalem-aarmiunguluni. 
2KI.15.3	Calillruuq ellualriamek 
2KI.15.4	Tau͡gaam agayutnguanun agayularviit piunriumallrunritut, tua-i yuut cali ekuagilartut elliitnek, aruviararaqluteng-llu tamakuni. 
2KI.15.5	-llu tuc'etaa Azariah mamyuilngurmun apqucimun, tamana-llu assirivkenani unguvallran taktaciatun, enemi-llu allakarmi uitaluni. Qetunraan-llu Jotham-aam angayuqirai ilani, atanirturluki-llu nunam yui.
2KI.15.6	Wani-wa ilait callrin Azariah-m caliallri-llu tamarmeng igausngaut ukuni: 
2KI.15.7	Azariah-llu tuquuq tungmacimaluni-llu angayuqat tungmaggviatni David-aam Nunarpiini, Jotham-aaq-llu qetunraa angayuqrurtuq enairluku.
2KI.15.8	Allrakut yuinaq akimiaq pingayunek cipluku (38) Azariah-m, Judah-m angayuqran, atanirturillran, Zachariah Jeroboam-II-aam qetunraa, angayuqrurtellruuq Israel-aamun, angayuqrullruuq-llu Samaria-mi arvinlegni iraluni. 
2KI.15.9	Calillruuq-llu assiitellriamek tangvallrani 
2KI.15.10	Shallum-aaq-llu, Jabesh-aam qetunraa, picirkiurtuq Angayuqam Zechariah-m tungiinun, tuqutaa-llu Ibleam-aami, ellii-llu angayuqrurrluni enairluku.
2KI.15.11	Wani-wa Zachariah-m callri, igausngaut ukuni: 
2KI.15.12	Tua-i akqun piciurtuq 
2KI.15.13	Shallum-aq, Jabesh-aam qetunraa, ayagnillruuq ataniurluni allrakuin yuinaak malruunritariitni (39) Uzziah-m angayuqrullran Judah-mi, atanrullruuq-llu iralumi ataucimi Samaria-mi.
2KI.15.14	Tua-llu Menahem-aaq, Gadi-m qetunraa, ayagtuq Tirzah-mek Samaria-mun, tuqulluku-llu Shallum-aq, ellii-llu angayuqrurrluni eniini. 
2KI.15.15	Wani-wa callri Shallum-aam, picirkiullra-llu assinrilnguq ilakluku, igausngaut ukuni: 
2KI.15.16	Taum nalliini Menahem-aaq ayallermini Tizrah-mek, piunrirteqapigtaa nunarpak Tappuah yugtuumaan, nuna-llu avatiinelnguq, nunarpak elliinun tunenrilan. Tuaten-llu arnat qingalriit aqsait allegluki ikirtelarai.
2KI.15.17	Allrakuini yuinaak malruunritariitni (39) Azariah-m angayuqran Judah-m, Menahem-aaq, Gadi-m qetunraa angayuqrurtellruuq Israel-aami, ataniullruuq-llu Samaria-mi qulni allrakuni. 
2KI.15.18	Calillruuq-llu assiitellriamek tangvallrani 
2KI.15.19	Pul-am-llu, angayuqran Assyria-m, anguyagaa Israel-aaq, Menahem-aam-llu qerrirlinek cuqnek yuinaq akimiarmek cipluku pingayunelgen-wa (38 tons) cikiraa, elliinun ikayuusqelluku pinimi tuknikanillerkaa angayuqaullermini tamaani nunami. 
2KI.15.20	Menahem-aam pitekliutekellruluki akit Israel-aam tukuulriartainek umyugait aturpek'naki cikiqengevkarluki, yuk atauciq elliivkaraqluku yuinaak malruk qulnek cipluki (50) qerrirlinek. Tua-i angayuqra Assyria-m nakmiin nunaminun utertuq. 
2KI.15.21	Menahem-aam tamarmeng caliallri igausngaut ukuni: 
2KI.15.22	Menahem-aaq-llu tuquuq tungmagcimaluni-llu, qetunraa-llu Pekahiah angayuqrurtuq eniini.
2KI.15.23	Judah-m Angayuqran Azariah-m atanirturillran yuinaak malruk qulmek cipluku (50) allrakuani, Pekahiah, Menahem-aam qetunraa, angayuqrurtuq Israel-aami, Samaria-mi-llu atanirturiluni allrakugni malrugni. 
2KI.15.24	Assiitellriamek-llu calillruuq 
2KI.15.25	Pekahiah-m-llu anguyagtaini atanerruarulria Pekah, Remaliah-m qetunraa, picirkiurtuq Pekahiah inglukluku ilaluni yuinaak malruk qulmek cipnelegnek (50) angutnek Gilead-aarmiunek, tuqutaat-llu Pekahiah Samaria-mi iluqlirmi asvairqumalriartaani angayuqam eniin; ellii-llu ataniurluni enairluku.
2KI.15.26	Wani-wa callri Pekahiah-m tamarmeng igausngaut ukuni: 
2KI.15.27	Allrakuin yuinaak malruk qula malrugnek cipnengutiigni (52) Azariah-m, Judah-m angayuqran ataniullran, Pekah, Remaliah-m qetunraa, Israel-aami angayuqrurtuq, ataniurluni-llu Samaria-mi yuinarni (20) allrakuni. 
2KI.15.28	Ellii-llu assiitellriamek calillruuq 
2KI.15.29	Pekah-m angayuqrullrani Israel-aami, Tiglath Pileser-aam, Assyria-m angayuqran, tailuni tegui nunarpiit Ijon, Abel Beth Maacah, Janoah, Kadesh, Hazor-aaq, Gilead-aam nunai, Galilee, Naphtali-llu; yuut-llu ayaulluki teguaqluki Assyria-mun.
2KI.15.30	Yuinaurutiitni-llu allrakuin Jotham-aam, Uzziah-m qetunraan, ataniullran, Hoshea, Elah-m qetunraa, picirkiurtuq inglukluku Pekah, Remaliah-m qetunraa, tuqulluku-llu, ellii-llu angayuqrurrluni enairluku. 
2KI.15.31	Wani-wa pillri Pekah-m, callri-llu tamarmeng, igausngaut ukuni: 
2KI.15.32	Allrakuan aipaani ataniullran Pekah-m, Remaliah-m qetunraan, angayuqruluni Israel-aami, Jotham-aaq, Uzziah-m qetunraa, ayagnirtuq ataniurluni Judah-mi 
2KI.15.33	yuinaq tallimanek cipluku (25) allrakungluni, ataniullruuq-llu Jerusalem-aami allrakuni akimiaq ataucimek cipluku (16). Aanii atenqertuq Jerusha-amek, Zadok-am panikluku. 
2KI.15.34	Jotham-aaq-llu calillruuq ellualriamek tangvallrani 
2KI.15.35	Tau͡gaam agayutnguanun agayularviit piunriumallrunritut; cali tua-i yuut elliilartut ekuagiluteng, aruviarluteng-llu tamakuni. Jotham-aam piliaqellrua Neglirnermi Iteryaraa Agayuvigpiim.
2KI.15.36	Wani-wa tamarmeng cat pillri Jotham-aam, tamarmeng-llu caliallri, igausngaut ukuni: 
2KI.15.37	Jotham-aam angayuqrullran nalliini 
2KI.15.38	Jotham-aaq-llu tuquuq tungmagcimaluni-llu angayuqat qungurviatnun David-aam Nunarpiini; qetunraa-llu Ahaz-aq angayuqrurtuq eniini.
2KI.16.1	Akimiaq malrugnek cipnengutiini (17) Pekah-m Remaliah-m qetunraan ataniullran Israel-aami, Ahaz Jotham-aam qetunraa angayuqrurtuq Judah-mi 
2KI.16.2	allrakungluni yuinarnek (20), atanrullruuq-llu akimiaq ataucimek cipluku (16) allrakuni Jerusalem-aami. 
2KI.16.3	maliggluki Israel-aam angayuqrin ayuqucillrat. Ekuallruluku-llu qetunrani elliitekluku agayutnguanun, maliggluku uuminarqeqapigtellria piciryaraat angayuqauvillgutkelriit 
2KI.16.4	Ahaz-aq-llu ekuagilartuq aruviarluni-llu agayutnguanun agayularvigni, qemini, aciitni-llu cuyangqellriit napat.
2KI.16.5	Tua-llu Rezin-aam angayuqran Syria-m, Remaliah-m-llu qetunraan Pekah-m, Israel-aam angayuqran, anguyagaak Jerusalem-aaq, kassugulluku-llu, tau͡gaam Ahaz-aq cirlakesciiganaku. 
2KI.16.6	(Taum-llu nalliini Edom-aam angayuqran tegunqigtaa nunarpak Elath-aaq anlluki-llu Judah-m yui Elath-aami uitalriit. Edomite-at-llu elkartut Elath-aamun cali maa-i una erneq engelkarrluku tamaanlluteng.) 
2KI.16.7	Tua-i-llu Ahaz-aq ayagceciuq kevganek Tiglath Pileser-aamun, Assyria-m angayuqranun, qanerluni, “Wiinga pistekarpenga qetunraqlua-llu. Tailuten aviucarturnga angayuqranek Syria-m Israel-aam-llu angayuqranek, taukuk anguyakiignga.” 
2KI.16.8	Ahaz-am tegui qevlercetellriit suulutaat-llu Agayuvigpagmek, angayuqam-llu eniin akivianek, tuyuqluki-llu cikiutnguluki Assyria-m angayuqranun. 
2KI.16.9	Assyria-m-llu angayuqran niilluku; an'uq anguyagyarturluku Damascus-aaq, teguluku-llu, yui-llu ayaulluki teguaqluki Kir-amun, Rezin-aaq-llu tuqulluku.
2KI.16.10	Tuani Angayuqaq Ahaz-aq ayagtuq Damascus-aamun, tangerrsarturluku Angayuqaq Tiglath Pileser-aaq, tangrraa-llu ekuavik tuani, Uriah-mun-llu agayulirten͞gunermun ayuqeqapiarii ekuaviim tuyuqaa, elucia, taqenqegcaarluku tautun ayuqeqapiarluku. 
2KI.16.11	Uriah-llu agayulirta ekuavigmek piliuq tautun ayuqelriamek taqluku-llu Ahaz-aq uterpailgan. 
2KI.16.12	Tekicami Damascus-aamek Ahaz-am tangrraa ekuavik. Malkaniraa-llu ekuavik, mayurluni-llu qainganun, 
2KI.16.13	ekuagiluni-llu elliiguq ungungssimek mukaarkamek-llu, kuvluku-llu wine-aq elliitni, auk-llu ilakuyutem elliitii ciqrulluku elliiviim qainganun. 
2KI.16.14	Punerneq-llu ekuavik 
2KI.16.15	Angayuqam-llu Ahaz-am alerquraa Uriah-q agayulirta qanerluni, “Qaingani angtuam ekuagikina unuakum ekualuku elliitiinek, atakuqlim-llu elliitiinek mukaarkamek, angayuqam-llu ekualuku elliitnek; ilakluki tamarmeng nunam yuin ekualuki elliitait, mukaarkaq-llu elliitiit, wine-aq-llu elliitiit; ciqrulluku-llu qaingatnun tamalkuan augat ekualuki elliitet; tau͡gaam punerneq ekuavik wii kangiiturvik'larciqaqa.” 
2KI.16.16	Uriah-m agayulirtem makut tamalkuita caliaqai Angayuqam Ahaz-am alerquuciatun.
2KI.16.17	Angayuqam-llu Ahaz-am au͡g'arai punerneret akalrialget atulaqait Agayuvigpagmi ermigcuucet-llu au͡g'arluku qainganelnguut. Punerneq-llu mervik au͡g'araa qula malrugnek cipluku punerneret kuluviit angucalut qaingatni uitalleq, elliluku-llu qainganun teggalqum tusnganrem. 
2KI.16.18	Assyrian-aam-llu angayuqam ilukegcillerkaa pitekluku cali au͡g'araa Agayuvigpagmek angayuqam aqumlleran tusngallra capluku-llu angayuqam iteryaraa Agayuvigpagmun.
2KI.16.19	Wani-wa ilait caurallrin Ahaz-am, caliallri-llu, tamakut-qaa igausnganritut 
2KI.16.20	Tua-i Ahaz-am qavallgutkai atani, tungmagcimaluni-llu pillgutekluki atani Nunarpiini David-aam; Hezekiah-llu ataniurtuq enairluku.
2KI.17.1	Allrakuin qula malrugnek cipnengluku (12) Ahaz-am Judah-m angayuqran, Hoshea Elah-m qetunraa, ayagnirtuq ataniurluni Israel-aamun Samaria-mi, ataniurluni-llu qulngunrita'arni allrakuni. 
2KI.17.2	Assiitellriamek-llu calillruuq tangvallrani 
2KI.17.3	Shalmaneser-aam Assyria-m angayuqran anguyagaa; Hosea-llu nunaliurteksagutaa, allamiaqan-llu akililaraa Shalmaneser-aaq. 
2KI.17.4	Tau͡gaam Angayuqran Assyria-m taringaa Hoshea-m aarnarqucia; tua-i-wa ayagcecillruan kevganek So-mun angayuqranun Egypt-aam, akiliutmek-llu cikinrirluku angayuqra Assyria-m pilaucirmitun allamiaquaqan; taumek angayuqran Assyria-m teguvkaraa, qillerqelluku-llu itertaa.
2KI.17.5	Tua-llu angayuqran Assyria-m itervikaa nuna tamalkuan tekilluni-llu Samaria-mun, allrakut-llu pingayun aturluki kassugusngaluku. 
2KI.17.6	Allrakuin qulngunritariitni Hoshea-m atanirturillran Assyria-m angayuqran tegua Samaria, ayautai-llu Israelite-at Assyria-mun, nunalgarrluki-llu Halah-mun, Habor-aamun, kuiganun Gozan-aam, nunarpainun-llu Medes-aam.
2KI.17.7	Man'a waten piuq, tua-i-wa Israel-aam yui assiilngillruata 
2KI.17.8	piyualallratnek-llu piciryaraicetun taukumiut 
2KI.17.9	Israel-aam-llu yui aassaqluteng canek pilartut atawakenrilkainek 
2KI.17.10	tamaitni qemini napat-llu aciatni naparciluteng teggalqunek ekuavignek ayuqainek-llu agayutnguam Asherim-aam, 
2KI.17.11	ekuagilartut-llu aruviarnek agayutnguat ekuaviitni, maliggluki tamakut yuut piciryarait 
2KI.17.12	Kevgiurluki agayutnguat, tamakut piluki 
2KI.17.13	Tua-i cali 
2KI.17.14	Tau͡gaam niicugniyuumiitut, asvaunateng ciuliameng pillruciicetun, taukut 
2KI.17.15	Maligcuumiitait alerquutai, akqun-llu piurtellra pillgutekluki ciuliarit, aarcirtuutai-llu ellaitnun cakevkenaki. Maliggluki agayutnguat, piciunrirluteng, maligtengluki-llu avatmeggni uitalriit angayuqauvillgutkelriit, tamakut piluki 
2KI.17.16	Pegtait-llu tamalkuita alerquutai 
2KI.17.17	Ekualarait-llu qetunrateng, paniteng-llu elliitekluki, ellangcarvikaqluki tuqumalrianun qalarcetulit ciunerkarcutulit-llu, ellmeggnek-llu tunumaluteng assiitellriamek calillerkameggnun tangvallrani 
2KI.17.18	Taumek 
2KI.17.19	Judah-m-llu cali maligtenritai alerquutai 
2KI.17.20	-llu qessayagutellrui tamalkuita kinguvri Israel-aam, nangteqevkarluki-llu, kiituani tunai inglukestaitnun, ayagtelluki tangerqem̄inek.
2KI.17.21	Kinguani 
2KI.17.22	Yui-llu Israel-aam pektut assiilngurkun Jeroboam-aam pillrakun; unitevkenaki-llu, 
2KI.17.23	 au͡g'arnatkaanek Israel-aaq tangerqem̄inek, qanellrucimitun prophet-aatgun pistem̄ikun. Tua-i Israel-aaq ayagcecimauq nakmiin nunaminek Assyria-mun una erneq tekilluku.
2KI.17.24	Angayuqran-llu Assyria-m yuut ayautai Babylon-aamek, Cuthah-mek, Avva-mek, Hamath-aamek, Sepharvaim-aamek-llu, elliluki-llu nunarpainun Samaria-m, yuinun Israel-aam pivkenaki; teguit-llu avalii Samaria-m, uitaluteng-llu nunarpaini. 
2KI.17.25	Uitangqerraallermeggni-llu tuani qigcikellrunritaat 
2KI.17.26	Tua-i angayuqra Assyria-m qanrucimauq, “Yuut ayautellerpet uitavkarluki-llu nunarpaini Samaria-m nalluit alerquutai nunam agayutiin; taumek ayagcecillruuq yugtutulinek akuliitnun, tangerrluku-llu tamakut tuqurqait, tua-i-wa nalluatki alerquutai nunam agayutiin.” 
2KI.17.27	Tua-llu angayuqra Assyria-m alerquriuq, “Uterceci ataucimek agayulirtem̄ek taitellemten̄ek teguaruluku; utertelluku tuani uitavkarciu, elitnaurnaurai yuut alerquutainek agayutiin nunam.” 
2KI.17.28	Tua-i agayulirtet iliit ayautellrat Samaria-mek tailuni uitauq Bethel-aami, elitnaurluki-llu qaillun qigciklerkaatnek 
2KI.17.29	Tau͡gaam tamarmeng angayuqauvillgutkelriit cali agayut'lilartut pikameggnek, elliaqluki agayutnguat ekuaviitnun Samaria-rmiut piliallritnun. Tamarmeng yuut quyungqalriit agayutnguanek pililartut nunarpagni uitavimeggni: 
2KI.17.30	Babylon-aam yui piliut ayuqainek agayutem Succothbenoth-aam, Cuth-am-llu yui piliut Nergal-aamek, Hamath-aam yui piliut Ashima-mek, 
2KI.17.31	Avvite-at-llu pililuteng Nibhaz-amek, Tartak-aamek-llu; Sepharvite-at-llu ekualuki irniateng elliitekait Adrammelech-aamun, Anammelech-aamun-llu, agayutegkenun Sepharvaim. 
2KI.17.32	Ukut yuut cali agayulartut 
2KI.17.33	Tua-i agayuvikelaraat 
2KI.17.34	Una erneq tekilluku cali tuaten pilartut ciungani pilallermegcetun. Agayuviksuitaat 
2KI.17.35	 akqut'lillruuq pillgutekluki ellait, alerqurluki-llu, “Agayuvikeksaunaki allat agayutet; ciktaarvikeksaunaki wall'u kevgiuqsaunaki ekuagiksaunaci-llu tamakunun. 
2KI.17.36	Tau͡gaam qigcikarkaugarci 
2KI.17.37	Picirkiutet, alerquutet, elpecen̄un igautekellri, kesianek mulngakluci atulararkaugaci. Niisngaarkaunritaci allat agayutet. 
2KI.17.38	Nalluyagutarkaunritarci-llu akqun taqelqa pillgutekluci. Niisngaarkaunritaci allat agayutet. 
2KI.17.39	Tau͡gaam niisngaarkaugarci 
2KI.17.40	Tau͡gaam taukut yuut niicuumiitut, taqevkenaki-llu piciryarateng maligtait.
2KI.17.41	Tua-i makut angayuqauvillgutkelriit qigcikaat 
2KI.18.1	Pingayuatni allrakuin Hoshea-m qetunraan Elah-m angayuqran Israel-aam, Hezekiah-q qetunraa Ahaz-am, angayuqra Judah-m, ayagnirtuq ataniurluni. 
2KI.18.2	Yuinaq tallimanek cipluku (25) allrakungellruuq ayagnillermini ataniurluni, ataniullruuq-llu allrakuni yuinaq qulngunrita'arnek cipluku Jerusalem-aami. Aanii atengqellruuq Abi-amek panikluku Zachariah-m. 
2KI.18.3	Ellualriamek pillruuq tangvallrani 
2KI.18.4	Au͡g'arai agayutnguanun elliiviit, navgurluki-llu napartet tegalqut, kepurluku-llu Asherah. Atrartaa-llu navgurluku mikliriluki punerneq ciissirpaguaq Moses-aam piliaqellra. Tauna erneq tekilluku Israel-aam ekuavik'lallrua aruviarnek; aterpagcimauq Nehushtan-aamek. 
2KI.18.5	Ukverumallruuq 
2KI.18.6	Tua-i-wa tegumiaqellruamiu asvaunani 
2KI.18.7	-llu nayullrua; natmun aya'agqami piluaqalartuq. Inglulitellruuq angayuqranun Assyria-m, kevgiuryugpek'naku-llu. 
2KI.18.8	Piunrirtai Philistine-at tekilluku Gaza nunatuumaan, nacessngaviitnek ayagnirluki cayailkuciumalrianun nunarpaitnun.
2KI.18.9	Cetamiitni allrakuin Angayuqam Hezekiah-m, malrunelgatni allrakuin Hoshea-m qetunraan Elah-m, angayuqran Israel-aam, Shalmaneser-aam angayuqran Assyria-m anguyagaa Samaria-q avatairluku-llu. 
2KI.18.10	Iquatni-llu allrakut pingayun tegullrua. Arvinelgatni-llu allrakuin Hezekiah-m, qulngunritariitni allrakuin Hoshea-m angayuqran Israel-aam, Samaria-q tegumallruuq. 
2KI.18.11	Angayuqran Assyria-m ayautai Israelite-at Assyria-mun, elliluki-llu Halah-mun, Habor-aamun-llu, kuiganun Gozan-aam, nunarpaini-llu Medes-aam.
2KI.18.12	Tua-i-wa niisnganrilatgu qanellra 
2KI.18.13	Akimiarunritariitni allrakuin angayuqam Hezekiah-m, Sennacherib-aam angayuqran Assyria-m anguyagai tamalkuita cayailkutalget nunarpai Judah-m teguluki-llu. 
2KI.18.14	Hezekiah-llu angayuqra Judah-m ayagceciuq angayuqranun Assyria-m Lachish-aami, qanerluni, “Wii alartellruunga; anguyallren arulairesgu, ca piyullren akilirciqaqa.” Angayuqran-llu Assyria-m kiugaa Hezekiah, Judah-m angayuqra, tiissitsaanek cetamanek (4,000) uspernek qerrirlinek, yuinarnek-llu yuinarnek (400) uspernek suulutaamek tuyuusqelluni. 
2KI.18.15	Hezekiah-m-llu cikiraa tamalkuitnek qerrirlinek Agayuvigpagmi uitalrianek, akiviini-llu angayuqam eniini uitalrianek. 
2KI.18.16	Taum nalliini Hezekiah-m au͡g'arterai suulutaat amiiginek Agayuvigpiini 
2KI.18.17	Angayuqra-llu Assyria-m ayagceciuq Tartan-aanek, Rabsaris-aanek, Rabshakeh-nek-llu malilirluki amllernek anguyagten̄ek Lachish-aamek Angayuqamun Hezekiah-mun Jerusalem-aami. Taukut-llu mayurtut tekilluteng-llu Jerusalem-aamun. Tekicameng-llu uitaut qurrluryaraani qulliim mer'em, tumyaraanelngurmi 'lumarralistet caliviatni. 
2KI.18.18	Pitekliata-llu angayuqamek an'ut Eliakim-aaq qetunraa Hilkiah-m, enem tamarmi tarikestii, Shebnah-llu igarta, Joah-llu qetunraa Asaph-aam, cat pilriit igautestiit. 
2KI.18.19	Rabshakeh-llu qanertuq ellaitnun, “Hezekiah-mun qanqici, ‘Waten qanertuq angelria angayuqaq, Assyria-m angayuqra: Cam nalirugtevkenak waten pivkartaten? 
2KI.18.20	Umyuartequten-qaa qanengssaggaat elisngaaqsukluki piniutnguyukluki-llu anguyagmun! Kitumek watua cacetuqutengqercit, ingluliuravnga wii? 
2KI.18.21	Neryuniurutkan-qaa Egypt-aamun ikayullerkan, tuaten pikuvet cuplulegmek ayarungqellriatun ayuquq, navegluni unaten kapsugngaa. Tuaten Pharaoh-q, angayuqra Egypt-aam, ayuquq kia imum cacetuqutekekani.
2KI.18.22	“‘Tau͡gaam qanquvet wangnun, “Wangkuta cacetuqutekarput 
2KI.18.23	Tailuten watua, pillerkiurtek angayuqaqa-llu Assyria-m angayuqra; cikirciqamken tiissitsaagnek malrugnek (2,000) elussitanek, ugingavikestekaitnek angutnek tuaten pitalrianek piyugngakuvet! 
2KI.18.24	Pitacirturciigataten Assyrian-aat atanerruat aciqsikacaaqengraatgu, tau͡gken neryuniurtuten Egyptian-aat taivkarinayukluki elpenun akalrialegnek ayagassuutnek anguyagten̄ek-llu. 
2KI.18.25	Cali-llu, cakaarluku-qaa 
2KI.18.26	Tua-llu Eliakim-aaq qetunraa Hilkiah-m, Shebnah-llu, Joah-llu, qanertut Rabshakeh-nun, “Qalaruski pisteten Aramaic-aatun qaneryaraicetun, taringetuamteggu; qalarutenrilkut Judah-m qaneryaraatun yuut niitevkarluki qacarnermelnguut.”
2KI.18.27	Tau͡gaam Rabshakeh-m qanrutai, “Atanema-qaa ayagcetellruanga makunek qallacesqellua atanirturtevcen̄un elpecen̄un-llu, qacarnermi aqumgalriit yuut pivkenaki, ner'arkaurcecimalriit anameggnek mer'arkaurcecimalriit-llu teq'umeggnek?”
2KI.18.28	Tua-llu Rabshakeh-q nangertuq qayagpagluni-llu qastuluni Judah-m qaneryaraatun: “Niiciu qanellra angelriim angayuqam, Assyria-m angayuqran! 
2KI.18.29	Waten qanertuq angayuqaq, ‘Hezekiah-mun iqlutmurucecaqunaci, elliin aviucugngangailaci wii unatemnek. 
2KI.18.30	Hezekiah-mun cacetuqutengevkarcecaqunaci 
2KI.18.31	Niicugninriciu Hezekiah. Angayuqran Assyria-m picirkiraaci anluci nunarpagmek tunesqelluci ellminun. Nutaan tamarpeci nerniartuci nakmiin pivcen̄ek wine-arkanek naucetaanek, figs-aanek-llu nakmiin napautevcen̄ek, merluci-llu nakmiin mervigpecen̄ek. 
2KI.18.32	Tainatkamnun ayaulluci-llu nunamun nunavci ayuqiinun, nunamun mukaarkartalegmun wine-artalegmun-llu, nunamun kelipartalegmun wine-arkanek-llu naucetaartalegnun, nunamun olive-aat napaitnek pitalegmun paatakaartalegmun-llu, unguvasqelluci, tuqusqevkenaci-llu. Niicugniyaqunaciu-llu Hezekiah iqlutmurutessaangraaci qanerluni, 
2KI.18.33	Agayutaita-qaa allat angayuqauvillgutkellriit aviutelarait nunait angayuqranek Assyria-m? 
2KI.18.34	Nauwa-mi agayutait Hamath-aam, Arpad-aam-llu? Nauwa-llu agayutai Sepharvaim, Hena-m, Ivvah-m-llu? Aviutellruat-qaa Samaria-q unatemnek? 
2KI.18.35	Naliata agayutain nunam aviutellruaki nunautait unatemnek? Tua-llu cam umyuarteqevkartaci 
2KI.18.36	Tau͡gaam yuut nepaitut kiuvkenaku-llu aperyararraungraan, tua-i Angayuqam Hezekial-aam qanrutellruateng, “Kiuyaqunaciu.” 
2KI.18.37	Tua-llu Eliakim-aaq qetunraa Hilkiah-m, murilkesta eniini, Shebna-llu igarta, Joah-llu qetunraa Asaph-aam cat igaucestiit, taigut Hezekiah-mun aturateng allgumaluki, qanrulluku-llu qanellrinek Rabshakeh-m.
2KI.19.1	Tuani Angayuqam Hezekiah-m niicamiu, aturani allgurai, ellminek-llu all'uni missuullernek, iterluni-llu 
2KI.19.2	Ayagcelluki-llu Eliakim-aaq qaunqesten͞gulria enemini, Shebna igarta, ak'allaurtellriit-llu agayulirtet, aturarluteng missuullernek prophet-aamun Isaiah-mun qetunraanun Amoz-aam. 
2KI.19.3	Qanertuq-llu elliinun, “Waten qanertuq Hezekiah-q, Man'a erneq erneqaa uitacurlautem qanleryaucimallrem, qessakumallrem-llu; mikelnguut yuurtellerkameggnun tekiutelaryaaqut, tau͡gaam pinirtaituq anglicaumallerkaitnun. 
2KI.19.4	Tua-i-llu pingatuq Atanrem Agayutvet niisngatai qanellri Rabshakeh-m, atanermi atanran Assyria-m ayagcetellri piciliutekluku unguvalria Agayun, qessakluki-llu qaneryaraat 
2KI.19.5	Tuani pistii Angayuqam Hezekiah-m tekicami Isaiah-mun. 
2KI.19.6	Isaiah-m qanrutai, “Qanerniartuci atanerpecen̄un, ‘Waten qanertuq 
2KI.19.7	Tangerrluku elliiciqua anernermek elliinun, tua-i niiciquq qannguamek uterrluni-llu nunaminun; wiinga-llu iquvkarciqaqa nuussirpagkun elliin nakmiin nuniini.’”
2KI.19.8	Rabshakeh-q-llu utercami tangrraa atanra Assyria-m callulria inglulirluku Libnah-q; niituq-llu ataneq ayallrucianek unilluku Lachish-aaq. 
2KI.19.9	Ataneq-llu niituq taumek Tirhakah-mek atanranek Ethiopia-m, “Tangerrluku, tauna ayagtuq callugyarturluten inglukluten,” ayagceciuq-llu qanerten̄ek ataam Hezekiah-mun, qanerluni, 
2KI.19.10	“Waten qanrutarkaugarci Hezekiah-q atanra Judah-m; ‘Agu Agayutevnun atavikekevnun iqluvkaryaqunak akqellrakun Jerusalem-aaq tunumangaitniluku unatainun atanran Assyria-m. 
2KI.19.11	Tangerrluku elpet niitellruan qaillun atanran Assyria-m pillra tamalkuitnun nunanun, piunrirluki tamakut cakneq. Cali-llu elpet tegumaciqngatuten? 
2KI.19.12	Agayutaita-qaa taungullgutkellriit anirtullruit tamakut, taungullgutkellriit atama piunrillrin, Gozan-aaq, Haran, Rezeph-aaq-llu, yuut-llu Eden-aarmiut Telassar-amelnguut? 
2KI.19.13	Nauwa atanra Hamath-aam, atanra Arpad-aam, atanra-llu nunarpiim Sepharvaim-aam, atanra-llu Hena-m, wall'u atanra Ivvah-m?’”
2KI.19.14	Hezekiah-q-llu akurturtuq igamek unataitnek qaneryarturtet, naaqaa-llu; Hezekiah-llu mayurtuq eniinun 
2KI.19.15	Hezekiah-llu piicagtuq ciuqerrani 
2KI.19.16	Maniluku ciuten 
2KI.19.17	Piciulriaruuq 
2KI.19.18	eggluki-llu agayutait kenermun; tua-i agayutngunrilata, tau͡gaam piliaqait yuut unataita, muriit teggalqut-llu; taumek caunriumaut. 
2KI.19.19	Taumek watua, 
2KI.19.20	Tua-llu Isaiah-q, qetunraa Amoz-aam, ayagceciuq Hezekiah-mun qanerluni, Waten qanertuq 
2KI.19.21	Maa-inguuq qaneryaraa 
2KI.19.22	Kina iqluqusiu picilirluku-llu assiitellrianek? Inglulirluku kina qatguurasit ucuryaggluten-llu iigken naluumalukek? Inglukluku Tauna Tanqilriara Israel-aam? 
2KI.19.23	Kevgarpegun iqluqutekan 
2KI.19.24	Elaglua-llu elakanek merlua-llu yaaqvarmiutarmek mermek, kinercetanka it'gama aluitnek tamalkuita kuiggaarai Egypt-aam.’
2KI.19.25	“Niiteksaitarpenga-qaa picirkiurumarillruaqa man'a ak'arpak? Uptellruaqa ciuqvanek maa-i piciureskeka, elpenun piunriisqelluki cayailkuciumalriit nunarpiit caunrirluki. 
2KI.19.26	Yirtuumastait cirlaurtut qacuvallaumaluteng ayuquciinateng, ayuqliriluteng-llu yuilqum naunraitun, evesraartun, canegtun enet qaingitni; qakikaitun nauvailegmeng.
2KI.19.27	“Tau͡gaam nallunritaqa elpet aqumgacin, anucin, itrucin-llu, eqmalluggluten-llu ingluklua. 
2KI.19.28	Tua-i-wa eqmallugtellruavet ingluklua ucuryagtellren-llu taiguq ciutegemnun, wiinga elliciqaqa negcika qengagpenun nallunricesqumakeka-llu qanerpenun, tuigciiqamken-llu utetmun tumllerpegun taillerpeni.
2KI.19.29	“Man'a-llu nallunailkutaugarkauguq elpenun; mat'umi allrakumi; nerlararkauguten naunrarnek ellmeggnek naullernek, aipaani-llu allrakum naulrianek cali ayuqaitnek; pingayuatni nauceciiciquten quyurciluten-llu, naucetaarvililuten-llu ner'aqluten-llu naugillritnek. 
2KI.19.30	Uitaqalriari-llu eniin Judah-m acilqunglarciqut acitmun naugiluteng-llu qulmun; 
2KI.19.31	tua-i anciqut Jerusalem-aamek ilakuarraat, Ingrimek-llu Zion-aamek quyungqalriit anakallret. Takumcutaucian 
2KI.19.32	Taumek qanertuq 
2KI.19.33	Taillermikun tumyarakun, ataam aturluku utertarkauluni, ellii-llu iterngaunani nunarpagmun, qanertuq 
2KI.19.34	Tua-i piyailkuciumaarkaungamku una nunarpak anirturnaluku, wangnek piteklua pitekluku-llu pisteka David-aaq.”
2KI.19.35	Taumi-llu unugmi an'gilaa 
2KI.19.36	Tua-llu Sennacherib-aaq angayuqra Assyria-m ayagtuq, uterrluni nunaminun, uitaluni-llu Nineveh-mi. 
2KI.19.37	Agayuinanrani-llu eniini Nisroch-am agayutmi, Adrammelech-aam Sharezer-aam-llu qetunraagken, tuqutaak nuussirpagkun, qimaglutek-llu Ararat-am nuniinun. Esarhaddon-aaq-llu qetunraa ataniurtuq enairluku.
2KI.20.1	Tamakuni ernerni Hezekiah naulluungenguq tuquciqngariluni-llu. Isaiah-llu prophet-aaq qetunraa Amoz-aam ullagaa, qanrulluku-llu, “Waten qanertuq 
2KI.20.2	Tua-llu Hezekiah-m kegginani tuiggluku qacarneq cauluku piicagtuq 
2KI.20.3	“Umyuaqiu watua, 
2KI.20.4	Anvailgan-llu Isaiah qukaqlirmek carr'ilngurmek enet akuliitni, qaneryaraa 
2KI.20.5	“Uterrluten, qanrucarturru Hezekiah ataniurtiit yum'a, waten qanertuq 
2KI.20.6	Ilaciqanka-llu akimiarnek allrakunek unguvan. Aviuciiqamken una-llu nunarpak unatainek Assyria-m angayuqran, cayailkuciumaciqaqa-llu, una-llu nunarpak wii piteklua pisteka-llu pitekluku David-aaq.”
2KI.20.7	Isaiah-llu qanertuq, “Taici cake-aamek atsanek figs-aanek pilimalriamek. Teguluku ellaita elliniaraat aninguat qaingatnun, assiriniartuq.” 
2KI.20.8	Hezekiah-llu qanertuq Isaiah-mun, “Cauciqa nallunailkutaa 
2KI.20.9	Isaiah-llu qanertuq, “Man'a nallunailkutauciquq elpenun 
2KI.20.10	Hezekiah-q-llu kiuguq, “Qacignarqessiyaagtuq talinrem taklirillerkaa qulnek it'ganernek; ataki talineq utetmun amlliqili qulnek it'ganernek.”
2KI.20.11	Isaiah-llu prophet-aaq qayagauq 
2KI.20.12	Tamatum nalliini Medrodach Baladan-aaq, qetunraa Baladan-aam angayuqran Babylon-aam, ayagceciuq kevganek malilirluki iganek cikiutnek-llu Hezekiah-mun; tua-i niitellruamiu Hezekiah-m naulluullra. 
2KI.20.13	Hezekiah-m-llu ciuniurai, nasvitai-llu tamalkuitnek pirpaku'urqem̄inek, qerrirlinek, suulutaanek, naunrarnek tepkegcilrianek, uquqegtaarnek, anguyaucessuutminek, tamalkuitnek-llu qemangqalrianek qemaggvimini; canek enemini wall'u angayuqauvimini Hezekiah-m pitaitellruuq nasvanritellrinek. 
2KI.20.14	Tua-llu Isaiah prophet-aaq taiguq Angayuqamun Hezekiah-mun, qanrulluku-llu, “Camek ukut angutet qanertat? Qangvaq-llu taillruat elpenun?” Hezekiah-llu qanertuq, “Taillruut yaaqvanek nunamek, Babylon-aamek.”
2KI.20.15	Ellii kiuguq, “Camek tangellruat enevni?” Hezekiah-llu kiuguq, “Tangellruit cat tamalkuita enemni uitalriit; camek pitaituq qemaggvimni nasvanritlemnek ellaitnun.”
2KI.20.16	Isaiah-llu qanertuq, Hezekiah-mun, “Niisgu qanellra 
2KI.20.17	Tangerrluku, erenret agiirtut, tamarmeng enevni uitalriit, atavet-llu qemagtellrit una erneq tekilluku, ayaucimaarkaugut Babylon-aamun; ca unicimangaituq, qanertuq 
2KI.20.18	Ilait nakmiin kinguliaten ayaucimaarkaugut; pisten͞guciqluteng atanruviani angayuqran Babyon-aam.”
2KI.20.19	Tua-llu Hezekiah qanertuq Isaiah-mun, “Qaneryaraa 
2KI.20.20	Ilait caliallrin Hezekiah-m alingura'arpek'nani-llu piniucia, qaillun-llu mervilillra, nayugluku nuna meq tumyariluku nunarpagmun, igausnganritut-qaa 
2KI.20.21	Hezekiah-m-llu qavallgutkai atani; Manasseh-m-llu qetunraa ataniurtuq enairluku atani.
2KI.21.1	Manasseh qula malrugnek cipluku (12) allrakungellruuq ayagnillermini ataniurluni, ataniullruuq-llu yuinaak malruk akimiarmek ciplukek (55) Jerusalem-aami. Aanii atengqertuq Hephzibah-mek. 
2KI.21.2	Calillruuq assiitellriamek tangvallrani 
2KI.21.3	Tua-i-wa nautenqigtellruamiki agayutnguanun ekuaviit Hezekiah-m atami piunrirtellri; ekuavililuni-llu Baal-amun, agayutngualiluni-llu Asherah-mek, kevgiurluki-llu Ahab-aam, angayuqran Israel-aam pillruciatun, agayuaqluni-llu agyanun qilagmelngurnun. 
2KI.21.4	Ekuavililuni Agayuvigpagmi, 
2KI.21.5	Ekuaviliuq-llu malrugni Agayuvigpiim elatiinelnguugnun carr'ilnguugni agayularvigkagnek agyanun. 
2KI.21.6	Ekualuku-llu qetunrani elliitekluku, qalartaqluni ciunerkamek canek-llu piarkanek, calillgutkaqluki-llu tuqumalriit qanellgutketukait angalkut-llu. Angelriamek assiilngillruuq 
2KI.21.7	Agayutngualiallni-llu Asherah-m ayuqii ellia Agayuvigpagmun tuavet 
2KI.21.8	Israel-aam yuin niisngakatgu tamalkuan Alerquun Moses-aam kevgama cikiutekellra ellaitnun, antessngaitanka nunamek ciuliaritnun cikiuteklemnek.” 
2KI.21.9	Tau͡gaam Judah-m yuin maligtaqutenritut 
2KI.21.11	“Manasseh-m, angayuqran Judah-m, atuaki makut uuminarqeqapigtellriit, arcaqanruqapigtellriit Amorite-at pillritni ciunermini uitallret, agayutnguamikun-llu ciuliqagtellruaki Judah-m yui assiilngirtelluki. 
2KI.21.12	Taumek waten qanertuq 
2KI.21.13	Anucimirqecetaarciqaqa Jerusalem-aaq Samaria anucimirqecetaallemtun, Israel-aam-llu Angayuqra Ahab-aq kinguvri-llu pillrucimtun; perrirciqaqa-llu Jerusalem-aaq yuum perrilauciatun qantaq, perrirraarluku palurrluku-llu elliluku. 
2KI.21.14	Pegciiqanka-llu ilakuarrait unguvaqalriit, tunluki-llu ingluitnun, pitarkaurciiqut inglumeggnun uayaarautulriatun-llu ayuqeciqut, 
2KI.21.15	tua-i-wa caliangqellruata assiitellriamek tangvallemni, eq'uqertevkarlua-llu, ernermek tuaken ayagluteng atait anrraanratnek Egypt-aamek.”
2KI.21.16	Manasseh-m pinarqutailnguut augat amlleq kuvaa, kiituani Jerusalem-aam tumyarai qurrlurtu'rtut augmek, man'a-llu ilallrukii maryarrluku Judah agayutnguanun, assiilngircelluki 
2KI.21.17	Wani-wa caliallrin ilait Manasseh-m, tamalkurmeng-llu callri, assiilnguq-llu atullra, tamakut-qaa igausnganritut kalikarni 
2KI.21.18	Manasseh-m-llu qavallgutkai atani, tungmagcimaluni-llu naucetaarvianun angayuqat eniita, naucetaarviani Uzza-m; Amon-aaq-llu qetunraa ataniurtuq enairluku.
2KI.21.19	Amon-aaq allrakungellruuq yuinaq malrugnek (22) cipluku ayagnillermini ataniurluni, ataniullruuq-llu Jerusalem-aami malrugni allrakugni. Aanii atengqellruuq Meshullemeth-aamek panikluku Haruz-aam Jothbah-rmium. 
2KI.21.20	Calillruuq-llu assiitellriamek tangvallrani 
2KI.21.21	tamalkuita ayuqeliluki atami caliallri, kevgiurluki-llu agayutnguat atami kevgiullri, agayuaqluni-llu tamakunun. 
2KI.21.22	Cakaallrua 
2KI.21.23	Pistai-llu Amon-aam picirkiurtut inglukluku, tuqutaat-llu angayuqaq eniini. 
2KI.21.24	Tau͡gaam Judah-m yuin tuqutait taukut tamalkuita Angayuqam Amon-aam tuqucestellri, Josiah-llu qetunraa angayuqrurtaat enairluku.
2KI.21.25	Amon-aam pillrin ilait callri, igausnganritut-qaa 
2KI.21.26	Tungmagcimauq qungurvianun naucetaarvianun Uzza-m; Josiah-llu qetunraa ataniurtuq enairluku.
2KI.22.1	Josiah-q pingayunlegnek allrakungellruuq ayagnillermini ataniurluni Judah-mi, ataniullruuq-llu yuinaq qula ataucimek (31) cipluku Jerusalem-aami. Aanii atengqellruuq Jedidah-mek panikluku Adaiah-m Bozkath-armium. 
2KI.22.2	Calillruuq ellualriamek tangvallrani 
2KI.22.3	Akimiaq pingayunek cipluku (18) allrakungluki ataniullran Angayuqam Josiah-m ayagcetaa Shaphan-aaq qetunraa Azaliah-m, qetunraan Meshullam-aam igartem, Agayuvigpagmun qanerluni: 
2KI.22.4	“Ayii Agayulirten͞gunermun Hilkiah-mun, qanrutekniarai amllertaciit akit agayulirten͞gunret quyurtellrit yugnek Agayuvigpiim iteryaraani. 
2KI.22.5	Qanrutniaran akit tunesqelluki calistainun Agayuvigpiim kitugutain. Akilirarkaugait 
2KI.22.6	muraliurtet, enelistet, teggalqiurtet-llu, akikluki-llu kiputellritnun muragnun teggalqunun-llu, tumarutkainun enem. 
2KI.22.7	Cikiumallret akinek naaqillgutken̄arqinritut tunumallernek ellaitnun, assirluki auluk'laitki.” 
2KI.22.8	Hilkiah-llu agayulirten͞guneq qanertuq Shaphan-aamun igartem̄un, “Nataqellruanka 
2KI.22.9	Shaphan-aaq-llu utertuq angayuqamun, qanemciluni-llu, “Pistevvet teguit akit Agayuvigpagmi uitallret tunluki-llu atanerruaritnun kitugcilalriit.” 
2KI.22.10	Tua-llu qanertuq, “Hilkiah-m agayulirtem cikillruanga kalikarnek.” Naaqitaa-llu angayuqaq qastuluni.
2KI.22.11	Angayuqam-llu niicamiu naaqumallrat alerquutem kalikain, aturani allgurai civuuraluni. 
2KI.22.12	Mat'umek-llu alerquraa Hilkiah-q agayulirta, Ahikam-aaq-llu qetunraa Shaphan-aam, Achbor-aq-llu qetunraa Micaiah-m, Shaphan-aaq igarta, Asaiah-q-llu angayuqam nayurtii, qanerluni: 
2KI.22.13	“Ayagluci apqaurucicarturcia 
2KI.22.14	Tua-i Hilkiah agayulirta, Ahikam-aaq, Achbor-aq, Shaphan-aaq, Asaiah-llu ayagtut Huldah-mun arnamun prophet-aamun, nulirranun Shallum-aam qetunraan Tikvah-m, qetunraan Harhas-aam, murilkestiin aturarviim, (watua uitaluni Jerusalem-aami Second Quarter-aami) qanrutaat-llu tamatumek. 
2KI.22.15	Arnam-llu qanrutai uterrluki angayuqamun qanrutesqelluku, 
2KI.22.16	mat'umek qaneryaramek 
2KI.22.17	Ellaita cakaallruatnga ekuagiaqluteng-llu aruviarnek allanun agayutnun, eq'urtelqa kumarcatgu caliamegteggun tamalkuitgun. Eq'utelqa kumanguq Jerusalem-aam tungiinun, nipcimangaunani-llu. 
2KI.22.18	Tau͡gaam angayuqranun Judah-m, ayagcecestellerpeci apqaurucicesqelluni 
2KI.22.19	umyualinqigcavet ircaqurpegun, ellmikutuurrluten-llu ciuqamni, niitellerpeni aniqlaateka uumun nunamun, yuinun-llu, nunakarniiruciiqniluku yui-llu aniqlaatngurciiqniluki, allgullruavki-llu aturaten qialuten ciuqamni, wiinga-llu niitellruaqa piicauten, qanertuq 
2KI.22.20	taumek quyurciiqamci atavcen̄un, yuunrirciquci-llu nepaitmi, iigpeci-llu tangerrngaitaat assiitellria taitarkaqa maavet nunamun.”
2KI.22.20	Taukut-llu angutet utertut Angayuqamun Josiah-mun mat'umek qanerkarluteng.
2KI.23.1	Tua-llu Angayuqam Josiah-m taisqai tamalkuita ciuliqagtai Judah-m Jerusalem-aam-llu. 
2KI.23.2	Angayuqaq-llu ag'uq Agayuvigpagmun, tamarmeng-llu Judah-m Jerusalem-aam-llu yuin, agayulirtet prophet-aat-llu, tamarmeng-llu yuut, ayuqluteng tukuulriit arrsaulriit-llu maligtaat. Ciuqerratni-llu qastuluni naaqitai iquklilluki kalikai akqutem nalaqellrit Agayuvigpagmi. 
2KI.23.3	Angayuqaq-llu nangengqaluni naparyam mengliini akqiuq 
2KI.23.4	Angayuqam-llu picirkiraa Hilkiah, agayulirten͞guneq, agayulirtet-llu tunglii, amiigem-llu tarikestai, anucesqelluki Agayuvigpagmek cat tamalkuita atuulalriit agayuaqata Baal-amun, Asherah-mun, agyanun; ekuagai-llu elatiini Jerusalem-aam canimelkiini Kidron-aam, ayaulluki-llu qamllerit Bethel-aamun. 
2KI.23.5	Au͡g'arai-llu agayutnguanun calilalriit agayulirtet angayuqrita Judah-m elkartellrit aruviaralararkauluki agayutnguat ekuaviitni nunarpaini Judah-m avatiini-llu Jerusalem-aam; imkut-llu aruviaralallret Baal-amun, akertem̄un, iralumun, agyanun, qilagmelngurnun-llu. 
2KI.23.6	Au͡g'araa-llu agayutnguaq Asherah Agayuvigpagmek, anulluku-llu nunarpagmek Kidron Valley-mun, ekualuku-llu, itumtaa-llu urraurrluku kanevvluku-llu urraa yuunginaulriit qunguitnun. 
2KI.23.7	Imlluki-llu enet Agayuvigpiim iluanelnguut uitaviketukait agayuvigpagmi akissut. Tuani arnat pililartut ulikutanek atulaqaitnek agayuaqameng Asherah-mun. 
2KI.23.8	Anutai-llu tamalkuita agayulirtet nunarpainek Judah-m, tamiini-llu nunami menuurtai agayutnguanun ekuaviit aruviarvik'lallrit agayulirtet, Geba-mek ayagluni Beersheba-mun; itumtai-llu ekuaviit iteryarat uitalriit iteryarturyaraani amiiganun Joshua-m angayuqran nunarpiim, nunarpagmun itellriani iqsulirnermi uitalria. 
2KI.23.9	Taukut agayulirtet umgusngauq kevgiullerkaat Agayuvigpagmi Jerusalem-aami, tau͡gaam neryugngaluteng quuleciriyarailngurnek kelipanek pillgucirluki agayulirten͞gullguteteng.
2KI.23.10	Ilakluku-llu menuurtaa Topheth-aaq, agayularvik agayutnguanun Hinnon Valley-mi, kitumun ekuangairutelluku qetunrani wall'u panini elliitekluku Molech-aamun. 
2KI.23.11	Au͡g'arai-llu elussitat angayuqrin Judah-m elliitek'lallrit agayuaqameng akertem̄un, ekualuki-llu akalrialget ayagassuutet atulaqait tuaten agayuaqameng. (Makut uitavkalallruit carr'ilngurmi agayuvigpiim caniani, yaaqsinrilkiini Nathan Melech-aam uitavian, quyilriaruluni atanerruam.) 
2KI.23.12	Ekuaviit-llu qainganelnguut qulliim uitauvian Ahaz-am, angayuqrin Judah-m piliallrit, ekuaviit-llu Manasseh-m piliallri malrugni carr'ilnguugni elatiinelnguugni Agayuvigpiim, atrartai navgurluki-llu cakneq, eggluki-llu urrait kuicuarmun Kidron-aamun. 
2KI.23.13	Angayuqam-llu menuurtai agayutnguanun ekuaviit calaralirneranelnguut Jerusalem-aam, ungalalirneranelnguut-llu ingrian arumanarqelriim, Solomon-aam angayuqran Israel-aam piliallri Ashtoreth-aamun pellernarqellriartaanun Sidonian-aat, Chemosh-aamun-llu pellernarqellriartaanun Moab-am, Milcom-aamun-llu pellernarqellriartaatnun Ammonite-at. 
2KI.23.14	Navguqapiggluki-llu naparyat, kepurluku-llu Asherim-aaq, nuna-llu uitavillrat patuluku imirluki-llu enritnek yuut.
2KI.23.15	Cali-llu ilakluku ekuavik Bethel-aami, agayutnguanun agayularvik piliallra Jeroboam-aam qetunraan Nebat-aam, taum Israel-aaq assiilngircetellrukai, tauna ekuavik agayutnguanun navguraa itumteqapiggluki-llu teggalqurri, passilluki urraurrluki; ekualuku-llu Asherah-q. 
2KI.23.16	Josiah-m avatni kiarcamiu tangertuq qungunek ingrim qaingani; enret-llu iluitni uitalriit ancetai ekualuki-llu ekuavigmi, menuurrluku ekuavik, maliggluku qanellra 
2KI.23.17	Qanertuq-llu, “Cauga mistulria nallunailkutaq yaani tangelqa?”
2KI.23.17	Bethel-aam-llu yuin qanrutaat, “Agayutem yuan qunguqaa taillruuq Judah-mek qanrutkellrui-llu makut pilten ekuavianun Bethel-aam.”
2KI.23.18	Josiah-llu qanertuq, “Uitaciu; ataki yuum pekcetenrilliki enri.” Tua-i enri uitatait, enri-llu prophet-aam taillrem Samaria-mek tuaten uitalluki.
2KI.23.19	Tamalkuita-llu agayutnguanun ekuaviit Samaria-m nunarpaini uitalriit, angayuqrin Israel-aam piliallrit eq'urtelluku 
2KI.23.20	Tuqutai-llu tamalkuita agayulirtait agayutnguat tamaanelnguut, qaingatni ekuaviit, ekualuki-llu yuut enrit qaingatni. Tua-i-llu uterrluni Jerusalem-aamun.
2KI.23.21	Angayuqam-llu alerqurai tamalkuita yuut, “Aturciu kituun 
2KI.23.22	Tua-i waten ayuqellria kituun atuumaksaituq avakenirnek cuqcistet ataniurraanratnek Israel-aaq, iliita-llu angayuqrin Israel-aam angayuqrin-llu Judah-m atuqsaitellruat; 
2KI.23.23	tau͡gaam akimiaq pingayunek cipluku (18) Josiah-m ataniullran allrakuani kituun atuumalallruuq 
2KI.23.24	Cali Josiah-m au͡g'arai qalaruciyugngangualriit tangvaumanrilngurnek, angalkut, eneni agayutnguat, allat-llu agayutnguat, tamalkuita-llu pellernarqellriit tangrruulalriit nuniini Judah-m Jerusalem-aami-llu, waten piuq cingluki alerquutet igausngalriit kalikarni Hilkiah-m nataqellrini Agayuvigpagmi. 
2KI.23.25	Ciungani elliitun ayuqellriamek angayuqertaitellruuq, kevgiuqiinek 
2KI.23.26	Tau͡gaam cali 
2KI.23.27	-llu qanertuq, “Au͡g'arciqmiaqa-llu Judah tangerqemnek, au͡g'allrucimtun Israel-aaq, qessayaguciiqaqa-llu una nunarpak cucukelqa, Jerusalem-aaq, Agayuvigpak-llu qanrutkelqa, Atqa tuanciiquq.”
2KI.23.28	Wani-wa ilait pillrin Josiah-m, tamalkurmeng-llu caliallri, igausnganritut-qaa 
2KI.23.29	Josiah-m angayuqaullran nalliini Pharaoh Neco-m Egypt-aam angayuqran, ciuliqagtellrui anguyagten̄i Euphrates-aamun angayuqra Assyria-m ikayuryarturluku. Angayuqam Josiah-m arulaircetengnaqsaaqai Egyptian-aat anguyagtet Megiddo-mi Pharaoh Neco-m-llu tuqutaa tuani. 
2KI.23.30	Pistain-llu ayautellruat tuqumaluku ayassuutekun akalrialegkun Megiddo-mek, tailluku-llu Jerusalem-aamun, tungmaggluku-llu nakmiin qunguanun. Judah-m-llu yuin cucukellruat Josiah-m qetunraa Joahaz mingugluku-llu angayuqaurrluku atii enairluku.
2KI.23.31	Jehoahaz-aaq allrakungellruuq yuinaq pingayunek cipluku (23) ayagnillermini ataniurluni, ataniullruuq-llu pingayuni iraluni Jerusalem-aami. Aanii atengqertuq Hamutal-aamek panikluku Jeremiah-m Libnah-rmium. 
2KI.23.32	Jehoahaz-aq calillruuq assiitellriamek tangvallrani 
2KI.23.33	Pharaoh Neco-m-llu teguaqaa Riblah-mi nuniini Hamath-aam, ataniurngairulluku Jerusalem-aami, Judah-llu akilirtelluku elliin cayailkuciumaarkauluku tiissitsaat pingayunelgat avguluku (7,500) uspernek qerrirlinek yuinaat-llu pingayun akimiarmek cipluki (75) uspernek suulutaanek. 
2KI.23.34	Pharaoh Neco-m-llu Eliakim-aaq, qetunraa Josiah-m, angayuqrurtaa enairluku atii Josiah, acinqiggluku-llu Jehoiakim-aamek. Angayuqam-llu Neco Jehoahaz-aaq ayautaa Egypt-aamun, tuani-llu tuquluni.
2KI.23.35	Angayuqam Jehoiakim-aam nunam yui akiliqurautnek akilircet'larai qerrlinek suulutaanek-llu, ciptevkenaku piugngallrat tukuutait tangerrluki, tun'arkaminek Egypt-aam angayuqranun Pharaoh Neco-mun. 
2KI.23.36	Jehoiakim-aaq yuinaq tallimanek cipluku (25) allrakungellruuq ayagnillermini ataniurluni, ataniullruuq-llu qula ataucimek cipluku (11) Jerusalem-aami. Aanii atengqertuq Zebidah-mek panikluku Pedaiah-m Rumah-rmium. 
2KI.23.37	Jehoiakim-aaq assiitellriamek calillruuq tangvallrani 
2KI.24.1	Jehoiakim-aam angayuqrullran nalliini Nebuchadnezzar-aam, angayuqran Babylon-aam, anguyagaa Judah, Jehoiakim-aaq-llu pisteksagutaa pingayuni allrakuni; tua-llu ingluliurutuq Nebuchadnezzar-aamun. 
2KI.24.2	 ayagceciuq anguyagten̄ek Chaldean-aanek, Syrian-aanek, Moabite-anek, Ammonite-anek-llu anguyagluku Jehoiakim-aaq piunrirrnaluku Judah, 
2KI.24.3	Man'a waten piuq alerquuciatun 
2KI.24.4	pinarqutailnguut-llu augit pitekluki aunrarcetellri; tua-i imillruaku Jerusalem-aaq pinarqutailnguut augitnek, 
2KI.24.5	Wani-wa caliallrin Jehoiakim-aam, tamarmeng-llu pillri, igausnganritut-qaa 
2KI.24.6	Jehoiakim-aam-llu qavallgutkai atani, Jehoiachin-aaq-llu qetunraa ataniurtuq enairluku.
2KI.24.7	Angayuqra-llu Egypt-aam anenqigtenrituq Egypt-aamek, tua-i-wa angayuqran Babylon-aam tegullruaku tamalkuan angayuqran Egypt-aam pikillra ayagluku Brook of Egypt-aamek tekilluku Euphrates River-aaq.
2KI.24.8	Jehoiachin-aaq akimiaq pingayunek cipluku (18) allrakungellruuq angayuqrurtellermini, ataniullruuq-llu iraluni pingayuni Jerusalem-aami. Aanii atengqertuq Nehushta-mek panikluku Elnathan-aam Jerusalem-aarmium. 
2KI.24.9	Assiitellriamek calillruuq tangvallrani 
2KI.24.10	Angayuqrullran nalliini Babylonian-aat anguyagcet, ciuliqagterluteng Angayuqam Nebuchadnezzar-aam atanerruarinek, ullallruat Jerusalem-aaq kassugulluku-llu. 
2KI.24.11	Nebuchadnezzar-aaq-llu angayuqra Babylon-aam taiguq Jerusalem-aamun pistem̄i kassugusngainanrani; 
2KI.24.12	Jehoiachin-aaq-llu angayuqra Judah-m tun'uq ellminek angayuqranun Babylon-aam, ellii, aanii, pistai, atanruvigmi-llu atanerruari. Angayuqran-llu Babylon-aam teguaqsagutaa pingayunelgatni allrakut ataniullrin, 
2KI.24.13	ayaulluki-llu tamalkuita akitulriit Agayuvigpagmi, angayuqam-llu eniinelnguut, navgurluki-llu tamalkuita suulutaat assigtat Solomon-aam Israel-aam angayuqran piliallri, 
2KI.24.14	Ayautai-llu tamalkuita Jerusalem-aam yui, tamalkuita angutet alingura'arpek'nateng pinilriit, qulen tiissitsaat (10,000) amllertaluteng quyurrluteng, tamalkuita-llu elisngalriit calianek, ilakluki caviliurtet; kina uitavkenani, kiingita tua-i yuut arrsaunkacagai unilluki Judah-mi.
2KI.24.15	Nebuchadnezzar-aam ayautaa Jehoiachin-aaq Babylon-aamun, aanii, nulirri, atanerruari, angutet-llu ciuliqagtai Judah-m. 
2KI.24.16	Angayuqran-llu Babylon-aam ayautai angutet alingura'arpek'nateng pinilriit amllertaluteng tiissitsaat malrunelgen (7,000), tiissitsaat (1,000) elisngalriit calianek ilakluki caviliurtet, tamarmeng pinirluteng anguyautmun engelqerruluteng.
2KI.24.17	Angayuqran-llu Babylon-aam, Mattaniah Jehoiachin-aam angii, angayuqrurtaa Judah-mun Jehoiachin-aaq enairluku atra-llu cimirluku Zedekiah-mek.
2KI.24.18	Zedekiah allrakungellruuq yuinaq ataucimek cipluku (21) angayuqrurtellermini, atanrullruuq-llu qula ataucimek cipluku (11) allrakuni Jerusalem-aami. Aanii atengqertuq Hamutal-aamek panianek Jeremiah-m Libnah-rmium. 
2KI.24.19	Angayuqaq-llu Zedekiah calillruuq assiitellriamek tangvallrani 
2KI.24.20	-llu eq'urteqapigcami Jerusalem-aam Judah-m-llu yuinun au͡g'allrui tangerqem̄inek.
2KI.24.20	Zedekiah-llu inglulituq angayuqranun Babylon-aam.
2KI.25.1	Qulngunritariitni allrakut ataniullmi, qulngurutiitni iralut, qulngurutiitni iralum erenrin, Nebuchadnezzar-aaq Babylon-aam angayuqra taiguq malikluki tamalkuita anguyagten̄i; kassugulluku-llu; avatiikun-llu qacarneq naparrluku. 
2KI.25.2	Nunarpak-llu kassugusngallruat Angayuqam Zedekiah-m atanirturillra qula ataucimek allrakungellranun. 
2KI.25.3	Erenrin qulngurutiitni iralut cetamiita piitnaq arcaqassiyaagan nunarpagmi neqkairutut yui. 
2KI.25.4	Tua-llu navgutut nunarpiim qacarnerakun; Babylonian-aat-llu kassugusngangraatgu nunarpak tamarmeng anguyagcet qimagtut unugmi. Tumekluku atanruviim naucetaarvia, anluteng-llu iteryarakun akuliignelngurkun qacarnerek, qimagluteng-llu Arabah-m tungiinun. 
2KI.25.5	Tau͡gaam Babylonian-aat anguyagtaita kingunrirturluku Angayuqaq Zedekiah, anguluku teguat manigcetellriami yaaqsinrilkiini Jericho-m; tamarmeng-llu anguyagtain unitaat. 
2KI.25.6	Ayautaat-llu Angayuqamun Nebuchadnezzar-aamun Riblah-mun uitavianun, tuani-llu Nebuchadnezzar-aam itengqallerkiuraa. 
2KI.25.7	Zedekiah-mun-llu tangvagcelluki qetunrai tuqutait, Nebuchadnezzar-aam-llu Zedekiah-m iik qagercetak, kalivnercirluku-llu ayaulluku Babylon-aamun.
2KI.25.8	Iralut tallimiitni, malrunelgatni iralum erenrin yuinaunritariitni allrakuin Angayuqam Nebuchadnezzar-aam, Babylon-aam angayuqran, Nebuzaradan-aaq, ciuqliat angayuqam murilkestain, anguyagtain-llu atanirturtiit tekituq Jerusalem-aamun. 
2KI.25.9	Ekuavkarluki-llu enii Agayuvigpak, angayuqam enii, tamalkuita-llu Jerusalem-aami piuranrita enait. 
2KI.25.10	Anguyagtain-llu Chaldean-aat pillgutain ciuliqagtiita qaunqestet, itumtait qacarneret avatiinelnguut Jerusalem-aam. 
2KI.25.11	Tamalkuita-llu yuut uitaqallret nunarpagmi Nebuzaradan-aam ayautai Babylon-aamun, uitaqallret elisngalriit calianek, ilautellret-llu Babylonian-aanun. 
2KI.25.12	Tau͡gaam unitai Judah-mun ilait arrsaunkacagait yuut, nunautailnguut, wine-aliurten͞gusqelluki naucetaarvigni-llu calisqelluki. 
2KI.25.13	Naparyat-llu punerneret Agayuvigpagmi uitallret, akalrialget-llu atuulalriit Agayuvigpagmi, angtuaq-llu punerneq mervik navguqapigtait, ayaulluki-llu punerneret Babylon-aamun. 
2KI.25.14	Ayaulluki-llu egatet, qanikciurutet, nipcissuutet, qantat aruviarcuutet, tamalkuita-llu assigtat punerneret atuulallret agayuvigpagmi agayuaqata, 
2KI.25.15	kenercissuutet-llu qantat uivluaraat. Tamalkuita ayaulluki cat pilimalriit suulutaat wall'u qerrirlit. 
2KI.25.16	Taukuk-llu punernerek malruk naparyak, angelria-llu mervik, Solomon-aam piliallri Agayuvigpagmun, uqamaicessiyaagameng qaillun uqamaltassiarciiganateng. 
2KI.25.17	Naparyak ayuqlutek: tamarmek yuinaq malrunlegnek (27) it'ganernek quyigtalutek, qulirnerkun-llu kangliumaluni punernermek sugtutaluni tallimiit avguluku it'ganernek. Tamarmek kassutmun kuvyangalngurmek qaralirlutek pomegranates-aanek punernernek.
2KI.25.18	Ilakluku-llu, Nebuzaradan-aam, ciuqliata qaunqestet tegua Seraiah agayulirtet ciuqliat, Zephaniah-llu tungliq agayulirta, pingayun-llu iteryaram tarikestai. 
2KI.25.19	Nunarpagmek-llu tegutuq ciuliqagtiitnek anguyagtet, tallimanek-llu angutnek angayuqam ayuqucirturtainek nunarpagmi cali uitalrianek; igartiinek-llu ciuliqagtiita anguyagtet, taum ataniumai anguyagtaat kalikaat, allanek-llu yuinarnek pingayunek (60) quyilrianek angutnek. 
2KI.25.20	Nebuzaradan-aam-llu ayautai angayuqranun Babylon-aam, Riblah-m nunarpiini. 
2KI.25.21	Angayuqran-llu Babylon-aam nangcetai tuqulluki-llu Riblah-mi nunami Hamath-aami. Tua-i Judah ayaucimauq nunaminek.
2KI.25.22	Taukunun-llu uitaqalrianun nuniini Judah-m, Nebuchadnezzar-aam angayuqran Babylon-aam unitellrinun, angayuqaurtaa Gedaliah Ahikam-aam qetunraa, Shaphan-aam qetunraan, nunam angayuqran. 
2KI.25.23	Waniwa ciuliqagtaita anguyagtet yuilqumelnguut anguyagteteng ilakluki niitaat angayuqranun Babylon-aam Gedaliah nunamun angayuqrurrniluku, ayagtut-llu malikluki anguyagteteng Gedaliah-mun Mizpah-mi, ukuuluteng: atanerruarat Ishmael-aaq qetunraa Nethaniah-m, Johanan-aaq qetunraa Kareah-m, Seraiah qetunraa Tanhumeth-aam Netophathite-am, Jaazaniah-llu qetunraa Maacathite-am. 
2KI.25.24	Gedaliah-m-llu qanrutai, “Alingyaqunaci Chaldean-aat atanerruaritnek; uitaurci nunami, kevgiurluku angayuqra Babylon-aam, cat assirluteng pinaurtut elpecen̄un.”
2KI.25.25	Tau͡gaam malrunelgatni iralut, Ishmael-aaq qetunraa Nethaniah-m, qetunraan Elishama-m, angayuqam ilakuralriartaan iliit, taiguq maligluni qulnek angutnek, yaggluku-llu tuqutaat Gedaliah, Israelite-at-llu Chaldean-aat-llu uitallgutai Mizpah-mi. 
2KI.25.26	Tua-llu tamarmeng yuut, arrsaulriit tukuulriit-llu, ciuliqagtait-llu anguyagtet nangertut, ayagluteng-llu Egypt-aamun; tua-i-wa alingameng Chalean-aanek.
2KI.25.27	Yuinaq akimiaq malrugnek (37) allrakungellrani teguarullran Jehoiachin-aaq angayuqra Judah-m, qula malruurteqerluki allrakut, yuinaq malrunlegnek cipluku ernengqerluku iraluq, Evilmerodach-aaq angayuqra Babylon-aam, allrakumi ayagnillermini ataniurluni, takumcuyukapiggluni angitaa Jehoiachin-aaq angayuqra Judah-m itercivigmek; 
2KI.25.28	assirluku pia quyinratnek-llu takarnarqutmek piluku, pillmi ilainun allanun angayuqat teguarumilriit elliitun Babylon-aami. 
2KI.25.29	Tua-i Jehoiachin-aam aturani itengqallermini atullni yuugai. Unguvami-llu taktaciatun unuaquaqan nerlartuq angayuqam estuuluani. 
2KI.25.30	Erenret-llu tamalkuita, unguvami taktaciatun, cikiumalartuq angayuqamek canun aturyuk'ngaminun atu'urkaminek.
1CH.1.1	Adam-aaq atakellrua Seth-am, Seth-aq-llu atakluku Enosh-aam, Enosh-aaq atakluku Kenan-aam, 
1CH.1.2	Kenan-aaq atakluku Mahalalel-aam, Mahalalel-aaq atakluku Jared-aam. 
1CH.1.3	Jared-aaq atakellrua Enoch-aam, ellii-llu atakluku Methuselah-m; Methuselah-llu atakluku Lamech-aam, 
1CH.1.4	ellii-llu atakluku Noah. Noah qetunrangqellruuq pingayunek: Shem-aq, Ham-aq, Japheth-aaq-llu.
1CH.1.5	Qetunrai Japheth-aam; Gomer-aaq, Magog-aq, Madai-aq, Javan-aaq, Tubal-aq, Meshech-aq, Tiras-aaq-llu. 
1CH.1.6	Kinguvri Gomer-aam yuk'ellrui Ashkenaz-aam, Riphath-aam, Togarmah-m-llu. 
1CH.1.7	Kinguvri Javan-aam yuk'ellrui Elishah-m, Spain-am, Cyprus-aam, Rhodes-aam-llu.
1CH.1.8	Qetunrai Ham-am: Cush-aq, Egypt-aaq, Libya, Canaan-aaq-llu, ciuliaqellruit yuut ellaita atritnek aterpagcimalriit. 
1CH.1.9	Kinguvri Cush-am yuk'ellrui Seba-m, Havilah-m, Sabtah-m, Raamah-m, Sabteca-m-llu. Kinguvri Raamah-m yuk'ellrui Sheba-m Dedan-aam-llu. 
1CH.1.10	(Cush-aq qetunrangqellruuq at'legmek Nimrod-amek, ciuqliuluni tukniluni anguyagtengulleq ellarpiim iluani.) 
1CH.1.11	Egypt-aam kinguvri yuk'ellrui Lydia-m, Anam-aam, Lehab-am, Naphtuh-m-llu, 
1CH.1.12	Pathrus-aam, Casluh-m, Crete-am-llu (tuaken nek'vut Philistine-at). 
1CH.1.13	Canaan-aam qetunrai: Sidon-aaq, ciuqlikacaaq, Heth-aq-wa, ciuliaqellruit yuut ellaita atritnek aterpagcimalriit. 
1CH.1.14	Canaan-aaq-llu cali ciuliaqellruat Jebusite-at, Amorite-at, Girgashite-at, 
1CH.1.15	Hivite-at, Arkite-at, Sinite-at, 
1CH.1.16	Arvadite-at, Zemarite-at, Hamathite-at-llu.
1CH.1.17	Shem-am qetunrai: Elam-aaq Asshur-aaq, Arpachshad-aaq, Lud-aq, Aram-aq, Uz-aq, Hul-aq, Gether-aaq, Meshek-aaq-llu. 
1CH.1.18	Arpachshad-aaq atakellrua Shelah-m; Shelah-llu atakellruluku Eber-aam. 
1CH.1.19	Eber-aaq malrugnek qetunrangellruuq; aipaa aciraat Peleg-a-mek,
1CH.1.20	Kinguvri Joktan-aam yuk'ellrui Almodad-am, Sheleph-am, Hazarmaveth-am, Jerah-m, 
1CH.1.21	Hadoram-aam, Uzal-am, Diklah-m, 
1CH.1.22	Ebal-aam, Abimael-am, Sheba-m, 
1CH.1.23	Ophir-aam, Havilah-m, Jobab-aq-llu.
1CH.1.24	Ilakutellrata kinguvarturallra Shem-amek Abram-aamun waten ayuqluni: Shem-aq, Arpachshad-aaq, Shelah, 
1CH.1.25	Eber-aaq, Peleg-aq, Reu-aq, 
1CH.1.26	Serug-aaq, Nahor-aq, Terah; 
1CH.1.27	Abram-aaq-wa, (cali Abraham-aamek piaqluku).
1CH.1.28	Abraham-aaq malrugnek qetunrangqellruuq, Isaac-aankugnek Ishmael-aaq-llu. 
1CH.1.29	Qetunrai Ishmael-aam ciuliqagten͞gurtellruut qula malrugnek (12) cipluku ilakutellrianun: Nebaioth-aaq (atranek Ishmael-aam qetunrain amaqlikacagiitnek) Kedar-aaq, Adbeel-aq, Mibsam-aaq, 
1CH.1.30	Mishma, Dumah, Massa, Hadad-aq, Tema, 
1CH.1.31	Jetur-aaq, Naphish-aaq, Kedemah-llu.
1CH.1.32	Abraham-aaq nulirruangqellruuq at'legmek Kiturah-mek, tuaggun arvinlegnek qetunrangellruuq: Zimran-aamek, Jokshan-aamek, Medan-aamek, Midian-aamek, Ishbak-aamek, Shuah-mek-llu. Jokshan-aaq malrugnek qetunrangqellruuq Sheba-mek Dedan-aamek-llu. 
1CH.1.33	Midian-aaq tallimanek qetunrangqellruuq: Ephah-mek, Epher-aamek, Hanoch-aamek, Abida-mek, Eldaah-wa.
1CH.1.34	Abraham-aam qetunraa Isaac-aaq malrugnek qetunrangqellruuq, Esau-nkugnek Jacob-aaq-llu. 
1CH.1.35	Qetunrai Esau-m ukuullruut, Eliphaz-aq, Reuel-aaq, Jeush-aaq, Jalam-aq, Korah-wa. 
1CH.1.36	Eliphaz-aq ciuliaqsagutellruat ukut ilakutellriit: Teman-aam, Omar-am, Zephi-am, Gatam-aam, Kenaz-aam, Timna-m, Amalek-aam-llu. 
1CH.1.37	Reuel-aaq-llu ciuliaqsagutellruat ilakutellriartain Nahath-am, Zerah-m, Shammah-m, Mizzah-m-llu.
1CH.1.38+1CH.1.39+1CH.1.40+1CH.1.41+1CH.1.42	Nutem uitavikestai Edom-aam kinguvallruut ukunek qetunrainek Seir-am:
1CH.1.38+1CH.1.39+1CH.1.40+1CH.1.41+1CH.1.42	Lotan-aaq, ciuliaqellruat ilakutellriarin Hori-m Homam-am-llu. (Lotan-aaq arnaunengqellruuq aterluni Timna-mek.)
1CH.1.38+1CH.1.39+1CH.1.40+1CH.1.41+1CH.1.42	Shobal-aq, ciuliarullruuq ilakutellriarinun Alvan-aam, Manahath-am, Ebal-aam, Shephi-m, Onam-aam-llu.
1CH.1.38+1CH.1.39+1CH.1.40+1CH.1.41+1CH.1.42	Zibeon-aaq, qetunrangqellruuq malrugnek, Aiah-nkugnek Anah-llu. Anah atakluku Dishon-aam, Dishon-aaq-llu ciuliaqluku ilakutellriarin Hamran-aam, Eshban-aam, Ithran-aam Cheran-aam-llu.
1CH.1.38+1CH.1.39+1CH.1.40+1CH.1.41+1CH.1.42	Ezer-aaq, ciuliaqluku ilakutellriarin Bilhan-aam, Zaavan-aam, Jaakan-aam-llu.
1CH.1.38+1CH.1.39+1CH.1.40+1CH.1.41+1CH.1.42	Dishan-aaq, ciuliaqluku ilakutellriarin Uz-am Aran-aam-llu.
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Ukut angayuqat ataniullruat Edom-aam nunii kinguqliqluteng, angayuqertangvailgan Israel-aami:
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Bela qetunraa Beor-am Dinhabah-mek
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Joab-aq qetunraa Zerah-m Bozrah-mek
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Husham-aq nuniinek Teman-aam
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Hadad-aq qetunraa Bedad-am Avith-aamek (uum cirlakellrui Midianite-at anguyagmi nunautiini Moab-am)
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Samlah Masrekah-mek
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Shaul Rehoboth-aamek-Kuigmelngurmek
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Baal Hanan-aaq qetunraa Achbor-am
1CH.1.43+1CH.1.44+1CH.1.45+1CH.1.46+1CH.1.47+1CH.1.48+1CH.1.49+1CH.1.50	Hadad-aq Pau-amek (nulirra Mehetabel-auluni, pania Matred-aam tutgarii-llu Mezahab-am)
1CH.1.51	Yui Edom-aam avgumallruut ukunun ilakellgutkellrianun: Timna, Alvah, Jetheth-aq, 
1CH.1.52	Oholibamah, Elah, Pinon-aaq, 
1CH.1.53	Kenaz-aaq, Teman-aaq, Mibzar-aq, 
1CH.1.54	Magdiel-aaq, Iram-aaq-llu.
1CH.2.1	Jacob-aaq qetunrangqellruuq qula malrugnek cipluku: Reuben-aaq, Simeon-aaq, Levi-aq, Judah, Issachar-aq, Zebulun-aaq, 
1CH.2.2	Dan-aq, Joseph-aaq, Benjamin-aaq, Naphtali, Gad-aq, Asher-aaq-wa.
1CH.2.3	Judah tallimanek qetunrangqellruuq. Nuliamikun Bathshua-kun, Canaanite-akun, pingayunek qetunrangellruuq: Er-aq, Onan-aaq, Shelah-wa. Anngaat qetunrain, Er-aq, umyuarrliqsiyaagan 
1CH.2.4	Ukurramikun-llu Tamar-akun Judah cali qetunrangellruuq malrugnek, Perez-ankugnek, Zerah-llu.
1CH.2.5	Perez-aq qetunrangqellruuq malrugnek, Hezron-aamek, Hamul-aamek-llu. 
1CH.2.6	Anelgutii Zerah-m tallimanek qetunrangqellruuq: Zimri, Ethan-aaq, Heman-aaq, Calcol-aq, Darda-wa. 
1CH.2.7	Achan-aaq
1CH.2.8	Ethan-aaq ataucimek qetunrangqellruuq, Azariah-mek.
1CH.2.9	Hezron-aaq pingayunek qetunrangqellruuq: Jerahmeel-aq, Ram-aq, Chelubai-aq-wa.
1CH.2.10	Ilakutaqellriit kinguvallrat Ram-amek Jesse-mun waten ayuquq: Ram-aq, Amminadab-aaq, Nahshon-aaq, (Judah-m yuin ilakellriit quyilria ciuliqagtiit), 
1CH.2.11	Salmon-aaq, Boaz-aq, 
1CH.2.12	Obed-aaq, Jesse-llu.
1CH.2.13	Jesse malrunlegnek qetunrangqellruuq. Kinguqliqutacirmegcetun waten ayuqluteng: Eliab-aaq, Abinadab-aq, Shammah, 
1CH.2.14	Nethanel-aaq, Raddai-aq, 
1CH.2.15	Ozem-aaq, David-aaq-wa. 
1CH.2.16	Cali malrugnek panigluni, Zeruiah-nkugnek Abigail-aq-llu.
1CH.2.16	Jesse-m pania Zeruiah pingayunek qetunrangqertuq: Abishai-aq, Joab-aq, Asahel-aaq-wa. 
1CH.2.17	Panian aipaa Abigail-aq uinguq Jether-aamek, kinguvranek Ishmael-aam, qetunrangamek-llu aciraak Amasa-mek.
1CH.2.18	Hezron-aam qetunraa Caleb-aaq nulirturtuq Azubah-mek paningamek-llu aciraak Jerioth-amek. Pingayunek-llu qetunrangluni: Jesher-aamek, Shobab-amek, Ardon-aaq-wa. 
1CH.2.19	Uzubah-m-llu tuqullran kinguani, Caleb-aaq nulirturtuq Ephrath-aamek, qetunranglutek-llu aterluni Hur-amek. 
1CH.2.20	Hur-am qetunraa Uri-aullruuq, tutgarii-wa tan'gaurluq Bezalel-aam.
1CH.2.21	Hezron-aaq yuinarnek pingayunek (60) allrakungluni, Machir-aam pania nuliqsagutaa, arnaunra Gilead-aam Qetunranguq aterluni Segub-aamek, 
1CH.2.22	Segub-aaq-llu qetunrangluni Jair-amek. Jair-am ataniullrui yuinaq pingayunek cipluku (23) nunarpiit nunautiini Gilead-aam. 
1CH.2.23	Tau͡gaam angayuqauvikek Geshur-aankuk Aram-aaq-llu cirlakillruuk yuinaat pingayun cipluki (60) nunacuarnek, nunarrait-llu ilakluki Jair-am Kenath-am-llu, nunacuaraat-llu avatiitni uitalriit. Yuut tamarmeng tamaanelnguut kinguveqluki Machir-aam, Gilead-aam atiin. 
1CH.2.24	Hezron-aam tuqullran kinguani, qetunraa Caleb-aaq nulianguq Ephrath-amek, atami aipainranek. Qetunrangellruuq aterluni Ashhur-aamek, nunacuaraam Tekoa-m yiq'erraartellranek.
1CH.2.25	Jerahmeel-aq, qetunrain Hezron-aam amaqlikacagiit, tallimanek qetunrangqellruuq: Ram-aq, ciuqlikaca'ar, Bunah, Oren-aaq, Ozem-aaq, Ahijah-llu. 
1CH.2.26+1CH.2.27	Ram-aq pingayunek qetunrangqellruuq: Maaz-aq, Jamin-aq, Eker-aaq-llu. Jerahmeel-aq cali allamek nuliangqellruuq, arnaq aterluni Atarah-mek, cali-llu qetunrarlutek, Onam-aamek. 
1CH.2.28	Onam-aaq malrugnek qetunrangqellruuq, Shammai-ankugnek Jada-llu, Shammai-aq-llu cali malrugnek qetunrarluni, Nadab-ankugnek Abishur-aq-llu.
1CH.2.29	Abishur-aq nulianguq arnamek aterluni Abihail-amek, malrugnek-llu qetunranglutek, Ahban-aamek, Molid-aamek-llu. 
1CH.2.30	Abishur-am anelgutii Nadab-aq malrugnek qetunrangqellruuq, Seled-ankugnek Appaim-aaq-llu, tau͡gaam Seled-aaq-llu tuqullruuq qetunrangevkenani. 
1CH.2.31	Appaim-aaq atakellrua Ishi-m, Ishi atakellrua Sheshan-am, Sheshan-aaq-llu atakluku Ahlai-am.
1CH.2.32	Jada, anelgutii Shammai-am, malrugnek qetunrangqellruuq, Jether-ankugnek, Jonathan-aaq-llu, tau͡gaam Jether-aaq tuqullruuq qetunraunani. 
1CH.2.33	Jonathan-aaq qetunrangqellruuq malrugnek, Peleth-ankugnek, Zaza-llu. Ukut tamalkuita kinguveqellrui Jerahmeel-am.
1CH.2.34	Sheshan-aq qetunraitellruuq, kiingan tau͡gaam panigluni. Egypt-aarmiumek pistengqellruuq aterluni Jarha-mek, 
1CH.2.35	tuavet tunellrua panimi iliit kassuutelluku. Qetunranguk-llu Attai-amek-llu acirluku. 
1CH.2.36	Ilakellriit kinguvallrat Attai-amek ayagluni Elishama-mun waten ayuquq: Attai-aq, Nathan-aaq, Zabad-aq, 
1CH.2.37	Ephlal-aaq, Obed-aaq, 
1CH.2.38	Jehu, Azariah, 
1CH.2.39	Helez-aaq, Eleasah, 
1CH.2.40	Sismai-aq, Shallum-aaq, 
1CH.2.41	Jekamiah-nkuk-wa Elishama-llu.
1CH.2.42	Amaqlikacagiit qetunrain Caleb-aam, Jerahmeel-am anelgutii atengqertuq Mesha-mek. Mesha atakellrua Ziph-am, tauna-llu atakluku Mareshah-m, ellii-llu Hebron-aam atakluku. 
1CH.2.43	Hebron-aaq qetunrangqellruuq cetamanek: Korah, Tapuah, Rekem-aaq, Shema-llu. 
1CH.2.44	Shema atakaa Raham-aam apa'urluqluku-llu Jorkeam-aam. Rekem-aaq Shema-m anelgutii, atakellrua Shammai-am, 
1CH.2.45	ellii atakluku Maon-am, ellii-llu una atakluku Bethzur-aam.
1CH.2.46	Caleb-aaq nuliaruangqellruuq Ephah-mek, elliikun-llu pingayunek cali qetunrangellruluni: Haran-aaq, Moza, Gazez-aaq-llu. Haran-aaq-llu cali qetunrangqellruuq Gazez-amek.
1CH.2.47	(Angun at'lek Jahdai-amek arvinlegnek qetunrangqellruuq: Regem-aaq, Jotham-aaq, Geshan-aaq, Pelet-aaq, Ephah, Shaaph-a-llu.)
1CH.2.48	Caleb-aaq cali allamek nuliaruangqellruuq, Maacah-mek, irniluni-llu malrugnek qetunrangevkarluku, Sheber-aakugnek Tihanah-llu. 
1CH.2.49	Kinguani cali tamatum malrugnek qetunrangellruuq: Shaaph-aamek, ayagnirtellranek nunacuaraam Madmannah-m; Sheva-mek-llu, ayagnirtellragnek nunacuaraak Machbenah-nkuk Gibea-m-llu.
1CH.2.49	Ilanglutek-llu, Caleb-aaq paningluni aterluni Achsah-mek.
1CH.2.50	Makut kinguveqai Caleb-aam.
1CH.2.50	Qetunrai Hur-am yung'eqaarraarutiin Ephrathah-m; Shobal-aaq atii Kiriathjearim-aam, 
1CH.2.51	Salma-q atii Bethelehem-aam, Hareph-aaq-llu atii Bethgader-am.
1CH.2.52	Shobal-aaq atii Kirathjearim-aam allanek qetunrangqertuq; Haroeh-q avekluku Menuhoth-am. 
1CH.2.53	Ilai-llu Kiriathjearim-aam; Ithrite-at, Puthite-at, Shumathite-at, Mishraite-at-llu; makunek taigut Zorathite-at Eshtaolite-at-llu.
1CH.2.54	Qetunrani Salma-m; Bethlehem-aaq, Netophatite-aaq, Atroth Beth Joab-aaq, avgit-llu Manahathite-at, Zorite-at.
1CH.2.55	(Ilait-llu igatulit uitalriit Jabez-aami; Tirathite-at, Shimeathite-at, Sucathite-at-llu. Makut Kenite-augut taillret Hammath-aamek, atiitnek enelgutkellriartain Rechab-am.)
1CH.3.1	Makut qetunraqai David-aam yuurtellret elliinun Hebron-aamun; yung'eqarraarutii Amnon-aaq, Ahioam-aakun Jezreelite-akun; tunglia Daniel-aaq, Abigail-akun Carmelite-auluni. 
1CH.3.2	Pingayuak Absalom-aaq, aanangqerrluni Maacah-mek, panianek Talmai-am, angayuqran Geshur-aam; cetamiit Adonijah-q, aanangqerrluni Haggith-aamek; 
1CH.3.3	tallimiit Shephatiah-q, Abital-aakun; arvinelgat Ithream-aaq, nuliamikun Eglah-kun.
1CH.3.4	Arvinelgen yuurtellruut elliinun Hebron-aami, tua-i ataniullruluni malrunlegni allrakuni arvinelgen-wa iralut. Angayuqrullruuq-llu yuinaq qula pingayunek cipluku (33) allrakuni Jerusalem-aami. 
1CH.3.5	Makut yuurtellruut elliinun Jerusalem-aami; Shimea, Shobab, Nathan, Solomon-aaq-wa, cetaman Bathsheba-kun, paniakun Ammiel-aam.
1CH.3.6	Tua-i-llu Ibharaq, Elishama, Eliphelet, 
1CH.3.7	Nogah, Nepheg, Japhia, 
1CH.3.8	Elishama, Eliada, Eliphelet-aaq-wa qulngunritarauluteng. 
1CH.3.9	Tamalkuita makut David-aam qetunraqai, avatiitgun qetunrami nuliaruamikun; Tamar-aq tamakut nayagaqluku.
1CH.3.10	Kinguvri Solomon-aam; Rehoboam, Abijah elliin qetunraak, Asa elliin qetunraa, Jehoshaphat elliin qetunraa, 
1CH.3.11	Joram, elliin qetunraa, Ahaziah elliin qetunraa, 
1CH.3.12	Amaziah elliin qetunraa, Hezekia, elliin qetunraa, Manasseh elliin qetunraa, 
1CH.3.13	Ahaz, elliin qetunraa, Hezekiah, elliin qetunraa, Manasseh elliin qetunraa, 
1CH.3.14	Amon elliin qetunraa, Josiah elliin qetunraa. 
1CH.3.15	Josiah-m qetunrai: Johanan yung'eqarraarutii, tunglia Jehoiakem; pingayuak Zedekiah, cetamiit-wa Shallum. 
1CH.3.16	Kinguvra Jehoiakim; Jeconiah elliin qetunraa, Zedekiah elliin qetunraa.
1CH.3.17	Qetunrai-llu Jehoiachin-aam, teguam; Shealtiel elliin qetunraa, 
1CH.3.18	Malchir-aam Pedaiah, Sheazzar, Jekamiah, Hoshama, Nebadiah-q-wa; 
1CH.3.19	qetunrai-wa Pedaiah-m; Zerubbabel Shimei; qetunrai-llu Zerubbabel; 
1CH.3.20	Hashubah-q, Ohel, Berechiah, Hasadiah, Jushabhesed, tallimauluteng.
1CH.3.21	Qetunrai Hananiah-m; Pelatiah, Jeshaiah-llu qetunraak, Rephiah, qetunraa Arnan, Obadiah qetunraa, Shecaniah-llu. 
1CH.3.22	Qetunrai Shecaniah-m; Hattush, Igal, Bariah, Neariah, Shaphat-aaq-llu, arvinelguluteng. 
1CH.3.23	Qetunrai Neariah-m; Elioenai, Hizkiah, Azrikam-aaq-wa, pingayuluteng. 
1CH.3.24	Qetunrai Elioeniah-m; Hodaviah, Eliashib, Pelaiah, Akkup, Johanan, Delaiah, Anani-llu malrunelguluteng.
1CH.4.1	Qetunrai Judah-m; Pedrez, Hezron, Carmai, Hur, Shobal-aq-wa. 
1CH.4.2	Reaiah qetunraa Shobal-am, atakluku Jahatham, Jahath-aaq-llu atakluku Ahumai-m, Lahadam-llu. Makut yuungnaqellriartaqait Zoathite-at.
1CH.4.3	Makut-llu qetunraqai Eam-am; Jezreel, Ishma, Idbash-aaq-llu; nayagiit-llu atengqerrluni Hazzelelponi-mek, 
1CH.4.4	Panuel-aaq-llu atakluku, Gedor-am Eser-aaq-llu atakluku Hushah-m.
1CH.4.5	Ashur-aaq, atii Tekoa-m, malrugnek nuliarluni, Helah-mek Naarah-mek-llu; 
1CH.4.6	Naraah-mi qetunrangqellruuq Ahuzzam, Hepher, Temeni, Haahashtari-llu. Makut qetunraqai Naarah-m. 
1CH.4.7	Qetunrai Helah-m; Zereth, Izhar, Ethan-aaq-llu.
1CH.4.8	Kozaq atakaa Anub-aam, Zobebah, yuungnaqellgutai-llu Aharhel-aam qetunraan Harum-aam.
1CH.4.9	Jabez-aaq takarnarqenrullruuq anellgutmini; aaniin-llu aterpagtalaraa Jabez-aamek, qanerluni, “Irniangellruama nangteqlua.” 
1CH.4.10	Jabez-aam qayagauraa Agayutiit Israel-aat, qanerluni, “Ataki elpet atawaqercessnga nunauteka-llu angtucarluku, unatvet-llu pillguciumalitnga, camun-llu pivkaryaqunii akngircuaraanga!” Agayutem-llu niitaa kaigatiinek.
1CH.4.11	Chelub-aaq, anelgutii Shuhah-m, atakellrua Mehir-am, tauna atakellruluku Eshton-aam. 
1CH.4.12	Eshton-aaq-llu atakluku Bethrapha-m, Paseah, Tehinnah-llu ataklukek Irnahash-am. Makut angutekai Recah-m.
1CH.4.13	Qetunrai Kenaz-aam; Othniel, Seraiah-llu; qetunrai-llu Othniel-aam; Hathath, Meonathai-aq-llu. 
1CH.4.14	Meonathai-aq atakellrua Ophrah-m.
1CH.4.14	Seraiah-llu atakluku Joab-am, atiin Geharashim-aam, tuaten aterpagcimaluteng munalriaruata.
1CH.4.15	Qetunrai Caleb-aam qetunraan Jephuuneh; Iru, Elah, Naam-aq-wa; qetunraa-llu Elah-m; Kenaz-aaq.
1CH.4.16	Qetunrai Jehallelel-aam; Ziph, Ziphah, Tiria, Asarel-aaq-llu.
1CH.4.17	Qetunrai Ezrah-m; Jether, Mered, Epher, Jalon-aaq-llu. Makut qetunraqai Bithiah-m, panian Pharaoh-m, Merek-aam nuliqsagutellran; tauna qingarluni qetunrangellruuq Miriam-aamek, Shammai, Ishbah-mek-llu, atiinek Eshtemoa-m.
1CH.4.18	Nulirra Jews-aaq qetunrangellruuq Jered-aamek, atiinek Gedor-am, Heber-aaq atii Soco-m, Jekuthiel-aam-llu atiin Zanoah-m.
1CH.4.19	Qetunrai nulirran Hodiah-m, nayagaan-llu Nahum-aam, atakait Keilah-m, Garmite-am, Eshtemoa-m-llu Maacathite-am.
1CH.4.20	Qetunrai Shimon-am; Amnon, Rinnah, Benhanan, Tilon-aaq-llu. Qetunrai Ishi; Zoheth, Benzoheth-aaq-llu.
1CH.4.21	Qetunrai Shelah-m qetunraan Judah-m; Er-aq atii Lecah-m, Laadah-q atii Mareshah-m, ilakuralriarit-llu eniita 'lumarralistet Bethashbea-mi; 
1CH.4.22	Jokim-aaq angutai-llu Cozeba-m, Joash-nkuk-llu, Saraph-aaq-llu, ataniullrek Moab-ami uterrlutek-llu Lehem-aamun (watua igausngalriit ak'allaurtut). 
1CH.4.23	Makut qikuliurten͞guut uitavikestekluki Netaim Gederah-m-llu; uitaut tuani ilakluku angayuqaq caliara pitekluku.
1CH.4.24	Qetunrai Simeon-aam; Nemuel, Jamin, Jarid, Zerah, Shaul; 
1CH.4.25	Shallum-aaq qetunraa, Mebsam-aam qetunraa, Misham qetunraa. 
1CH.4.26	Qetunrai Mishma-m: Hammuel-aaq qetunraa, Zaccur-aaq qetunraa, Shemei-aq qetunraa. 
1CH.4.27	Shimei-aq akimiaq ataucimek cipluku qetunrangqertuq arvinlegnek-llu panigluni; tau͡gaam anelgutai irnialinritut, wall'u ilakuralriartait amllerillrunritut angutaitun Judah-m.
1CH.4.28	Taukut uitallruut Beersheba-mi Moladah, Hazarshual, 
1CH.4.29	Bilhah, Ezem, Tolad. 
1CH.4.30	Bethuel, Hormah, Ziglak, 
1CH.4.31	Beth Marcaboth, Hazarsusim, Bethviri, Shaaraim-llu. Makut taukut nunarpakellruit David-aaq angayuqaurrnatkaanun. 
1CH.4.32	Nunarrait-llu makuugut, Etam, Ain, Rimmon, Tochen, Ashan-aaq-llu, tallimauluteng nunarpiit. 
1CH.4.33	Ilakluki nunarraat avatiitnelnguut makut nunarpiit tekilluku Baal-aq. Makut nunaksagutelqait, calteng-llu tamalkuita igausngaluki kalikarnun. 
1CH.4.34	Mesobab, Jamlech, Josiah qetunraa Amaziah-m, 
1CH.4.35	Joel-aaq, Jehu qetunraa Joshbiah, qetunraa Seraiah-m, qetunraa Asiel-aam, 
1CH.4.36	Elioenai, Jaalobah, Jeshohaiah, Asaiah, Adiel, Jesimiel, Benaiah, 
1CH.4.37	Ziza qetunraa Shiphi-m qetunraa Allon-aam, qetunraa Jedaiah, qetunraa Shemaiah— 
1CH.4.38	makut aterpagtaumalriit takarnarqellriartaqait enelgutaita, ataita-llu enait angliriut cakneq. 
1CH.4.39	Ayagtut-llu iteryaraanun Gedor-am, calaralirneranun kuignayuum yuarluteng maranek katngauteteng pitekluki. 
1CH.4.40	Tamaani nataqutut canlilriamek assilriamek maramek, nuna cakneq iqtuluni, nepaunani qinuunani; ciungani uitavikestellri Ham-amun pillguciusngallruut.
1CH.4.41	Makut igaucimalriit at'megteggun, taillruut erenrini Hezekiah-m angayuqran Judah-m, piunrillruit pelatekateng eneteng-llu tamaani uitaqallret, qimagtelluki-llu anevkarluki man'a erneq tekilluku, nunaliluteng-llu kingunratnun, tua-i-wa marartangqerran tamana uitavigkaitnek katngautaita. 
1CH.4.42	Ilait-llu, tiissitsaam avga (500) angutet Simeonite-at, ayagtut ingrimun Seir-amun, ciuliqagtengqerrluteng Pelatiah, Neariah, Rephaiah, Uzziel-aaq-llu qetunrai Ishi-m. 
1CH.4.43	Piunrirtait-llu uitaqallret ilait Amalekite-at qimakallret, tamaani-llu uitaluteng man'a erneq engelkarrluku.
1CH.5.1	Qetunrai Reuben-aam yung'eqaarraarutiin Israel-aam (tua-i yung'eqarraarutnguuq; taugaam atami arnautain iliit akusrarutekellruamiu, paitarkaa tunumallruuq qetunraanun Joseph-aam qetunraan Israel-aam, taumek ellii igausnganrituq igausngaviitni pitekluku paitarkaa; 
1CH.5.2	ping'e'rmi Judah pininrurtuq anelgutmini takarnarqut'lek-llu elliinek pimaluni, tau͡gaam paitarkaa Joseph-aamun pimaluni), 
1CH.5.3	qetunrai Reuben-aam, yung'eqaarraarutiin Israel-aam; Hanoch, Pallu, Heron, Carmi-llu.
1CH.5.4	Qetunrai Joel-aam; Shemaiah, qetunraa, Gog-aq qetunraa, Shimei, 
1CH.5.5	Micah, Reaiah, Baal, 
1CH.5.6	Beerah-wa, taum Tilgath-pilneser-aam atanerruara Assyria-m ayautellrukii pektaullerkaanun; ellii atanekuyugtaqellruat Reubenite-at.
1CH.5.7	Ilain-llu angayuqamegteggun, igausngallrat kinguveqlermegteggu naaqumarian; ciulirnerulria Jeiel-aaq, Zachariah-llu, 
1CH.5.8	Bela-llu qetunraa Azaz-aam, qetunraa Shema-m qetunraa Joel-aam, tauna uitallruluni Aroer-aami, tekilluku Nebo-q Baalmeon-aaq-llu. 
1CH.5.9	Ellii-llu uitalartuq calaralirneqvani tekilluku iteryaraa carr'ilqam ukalirnerani Kuigem Euphrates-aam, tua-i-wa kuluvautait amllerillruameng nuniini Gilead-aam.
1CH.5.10	Erenrini-llu Saul-aam anguyautellruut Hagrite-anun tamakut tuqurqellruit unatmegteggun; uitaluteng-llu pelatekaitni tamalkuan nunami calaralirnerani Gilead-aam.
1CH.5.11	Qetunrai Gad-am uitaut akmatiitni inglukluki nunami Bashan-aami tekilluku Salecah-q; 
1CH.5.12	Joel-aaq ciulirneq, Shapham-aq-wa tunglia, Janai-aq Shaphat-aaq-llu Bashan-aami. 
1CH.5.13	Tungelqurrit-llu atamegteggun; Michael, Meshullam, Sheba, Jori, Jacan, Zia, Eber-aaq-llu malrunelguluteng. 
1CH.5.14	Makut qetunraqai Abihail-aam qetunraan Hurim, qetunraan Jaroah-m, qetunraan Jahdom, qetunraan Buz-am. 
1CH.5.15	Ahi-aq qetunraa Abdiel-aam, qetunraan Guni-m ciulirneruuq atami enaini; 
1CH.5.16	Uitaut-llu Gilead-aami, Bashan-aami nunarpaini-llu, tamalkuitni-llu maralegtaini Sharon-aam ellaita engeleksukmeggnun. 
1CH.5.17	(Tamarmeng makut naaqutnguut ciuliamegteggun erenrini Jotham-aam angayuqran Judah-m, erenrini-llu Jeroboam-aam angayuqrata Israel-aat.)
1CH.5.18	Ilakellgutkellriarini Reuben-aam, Gad-am, East Manasseh-m-llu pinilrianek angutengqertut, tegumialegnek capkutanek nuussirpagnek-llu, pitgaraqluteng-llu urluverteggun, piqayulriit anguyautmi, yuinaak malruk cetamanek cipluku tiissitsaat tiissitsaam-llu avga yuinarnek qula arvinlegnek-llu tiissitsaam-llu avga yuinarnek qula arvinlegnek-llu cipluku (44,760), upingalrianek anguyautellerkameggnun. 
1CH.5.19	Anguyautut-llu Hagrites-aanun, Jetur-aamun, Naphish-aamun, Nodab-amun-llu; 
1CH.5.20	ikayunga'artellermeggni-llu inglulirluki tamakut, Hagrite-at tamarmeng-llu pillgucirtait tunumallruut unataitnun, tua-i qayagiimeng Agayutmun callullermeggni, piyullratnek-llu niitai kaigataitnek tua-i-wa cacetuqutekngatni ellii. 
1CH.5.21	Ayautait-llu ungungssiutait: yuinaak malruk qulmek cipluku tiissitsaat (50,000) qulugnelget, yuinaat-llu qulen yuinaak-llu malruk qulnek cipluku tiissitsaat (250,000) qusngiyagaat, tiissitsaak-llu malruk (2,000) ciulviit, yuinaat-llu talliman tiissitsaat (100,000) angutet unguvaluteng. 
1CH.5.22	Tua-i amlleret iqullruut tuquluteng, tua-i-wa anguyautellrat Agayutmek pian. Uitaut-llu nunaitni pektaullerkameggnun.
1CH.5.23	Yui East Manasseh-m nunalgartut nunautiini. Bashan-aam yaaqvaq neglirneq tekilluku Baal Hermon-aaq, Senir-aaq, Ingriq-llu Mount Hermon-aaq, yui-llu cukamek amllerriut. 
1CH.5.24	Makut ataita enaita ciulirneqait: Epher, Ishi, Eliel, Azriel, Jeremiah, Hodaviah, Jahdiel-aaq-llu, anguyagturnilriit, tangluaqaumalriit, ciulirnerit ataita enaita.
1CH.5.25	Tau͡gaam assiilngirtut Agayutiitnun atameng, agturalluteng akissunun agayutaitnun-llu nunam yuin, Agayutem piunrillrin ciuqameggni. 
1CH.5.26	Tua-i Agayutiita Israel-aat akutaa anernera Pul-am angayuqran Assyria-m (cali atran aipaakun piaqluku Tilgath-pilneser-aamek) curuusqelluku nuniit. Ayautai-llu ilakellgutkellriari Reuben-aam, Gad-am, East Manasseh-m-llu nunalgartelluki-llu upanqiggngaunaki Hala-mun, Habor-aamun, Hara-mun-llu, canianun-llu Gozan-aam kuigan.
1CH.6.1	Qetunrai Levi-am: Gershon-aaq, Kohath-aq, Merari-llu. 
1CH.6.2	Qetunrai Kohath-am; Amram-aaq, Izhar-aq, Hebron-aaq, Uzziel-aaq-llu.
1CH.6.3	Irniari Amram-aam: Aaron, Moses, Miriam-aaq-wa.
1CH.6.3	Qetunrai Aaron-aam: Nadab-aq, Abihu, Eleazar-aaq, Ithamar-aq-llu.
1CH.6.4	Eleazar-aaq atakaa Phinehas-aam, Phinehas-aaq-llu Abishua-m, 
1CH.6.5	Abishua-llu Bukki-m, Bukki-llu Uzzi-m, 
1CH.6.6	Uzzi-llu Zerahiah-m, Zerahiah-llu Meraioth-aam. 
1CH.6.7	Meraioth-aaq-llu Amariah-m, Amariah-llu Ahitub-aam, 
1CH.6.8	Ahitub-aaq-llu Zadok-am, Zadok-aaq-llu Ahimaaz-am, 
1CH.6.9	Ahimaaz-aq-llu Azariah-m, Azariah-q-llu Johanan-aam, 
1CH.6.10	Johanan-aaq-llu Azariah-m, (taunguuq kevgiulleq agayulirten͞guluni eniini Solomon-aam piliaqumalriami Jerusalem-aami). 
1CH.6.11	Azariah-q qetunraqaa Amariah-m Amariah-q-llu Ahitub-aam, 
1CH.6.12	Ahitub-aaq Zadok-am, Zadok-aaq-llu Shallum-aam, 
1CH.6.13	Shallum-aaq-llu Hilkiah-m, Hilkiah-q-llu Azariah-m, 
1CH.6.14	Azariah-q-llu Seraiah-m, Seriah-q-llu Jehozadak-aam, 
1CH.6.15	Jehozadak-aaq-llu ayallruuq pektaurrluni 
1CH.6.16	Levi-aq pingayunek qetunrangqellruuq: Gershon-aaq, Kohath-aq, Merari-llu. 
1CH.6.17	Tamarmeng-llu qetunrangqellruluteng. Gershon-aaq atakluku Libni-nkuk Shimei-llu; 
1CH.6.18	Kohath-am atakluku Amram, Izhar-am, Hebron-aam, Uzziel-aam; 
1CH.6.19	Merari-llu atakluku Mahli-nkuk Mushi-llu.
1CH.6.20	Ukut kinguveqai Gershon-aam kinguvalriit: Libna, Jahath-aq, Zimmah, 
1CH.6.21	Joah, Iddo, Zerah, Jeatherai-aq.
1CH.6.22	Ukut kinguveqai Kohath-am kinguvalriit: Amminadab-aaq, Korah, Assir-aaq, 
1CH.6.23	Elkanah, Ebiasaph-aq, Assir-aaq, 
1CH.6.24	Tahath, Uriel-aaq, Uzziah, Shaul-aaq.
1CH.6.25	Elkanah malrugnek qetunrangqellruuq, Amasai-ankugnek Ahimoth-aaq-llu. 
1CH.6.26	Ukut Ahimoth-aam kinguveqai kinguvalriit: Elkanah, Zophai-aq, Nahath-aaq, 
1CH.6.27	Eliab-aaq, Jeroham-aq, Elkanah-llu.
1CH.6.28	Samuel-aaq malrugnek qetunrangqellruuq: Joel-aaq, anngaqliq, Abijah-llu, uyuraa.
1CH.6.29	Ukut kinguveqai Merari-m kinguvalriit: Mahli, Libni, Shimei-aq, Uzzah-llu. 
1CH.6.30	Shimea, Haggiah, Asaiah-llu.
1CH.6.31	Ukut angutet Atanrem David-aam ellillrui ciuliqagten͞gusqelluki aturcetaanun agayuvigmi Jerusalem-aami kinguani Akqutem Yaassiigan tuavet taicimallran kinguani. 
1CH.6.32	Pitaarluteng kevgiulartut Pelatekami 
1CH.6.33	Ilakellriit kinguvalriit tuani calillret waten ayuqut:
1CH.6.33	Tungayakellriarinek Kohath-am: Heman-aaq, ciuliqagtiit ciumek aturtet, qetunraqellrua Joel-aam. Nakmiin ilain tungliqutaciat ak'a avaken Jacob-aamek ayagnillruut waten: Heman-aaq, Joel-aaq, Samuel-aaq, 
1CH.6.34	Elkanah, Jeroham-aq, Eliel-aaq, Toah, 
1CH.6.35	Zuph-aq, Elkanah, Mahath-aq, Amasai-aq, 
1CH.6.36	Elkanah, Joel-aaq, Azariah, Zephaniah, 
1CH.6.37	Tahath-aaq, Assir-aaq, Ebiasaph-aq, Korah, 
1CH.6.38	Izhar-aq, Kohath-aq, Levi-aq, Jacob-aaq.
1CH.6.39	Asaph-aaq ciuliqagtekellruat aipaingita aturtet. Nakmiin ilai ak'a avaken Levi-amek ayagnirluteng waten ayuqut: Asaph-aaq, Berechiah, Shimea, 
1CH.6.40	Michael-aaq, Baaseiah, Malchijah. 
1CH.6.41	Ethni, Zerah, Adaiah, 
1CH.6.42	Ethan-aaq, Zimmah, Shimei, 
1CH.6.43	Jahath-aq, Gershon-aaq, Levi-aq.
1CH.6.44	Ethan-aaq ilakellriarinek Merari-m ciuliqagtekellruat pingasuingita aturtet. Nakmiin ilai ak'a avaken Levi-amek ayagnirluteng waten ayuqut: Ethan-aaq, Kishi, Abdi, Malluch-aaq, 
1CH.6.45	Hashabiah, Amaziah, Hilkiah, 
1CH.6.46	Amzi, Bani, Shemer-aaq, 
1CH.6.47	Mahli, Mushi, Merari, Levi-aq.
1CH.6.48	Allat Levite-at cikiumaluteng allanek caliarkanek agayuvikelallratni.
1CH.6.49	Aaron-aankut kinguveni-llu ellilallruit elliitet puyiaraat elliitet-llu ekuagarkat ekuavigmi. Ellaita caliarkaqluku tamalkuan agayullrat Tanqinrulriami ekuagarkat-llu Agayutem aturluki Israel-aam assiilnguirutkai ilakluki. Makut atulallruit tamalkuita piciryarat alerquamacimegcetun Moses-aakun, Agayutem kevgaakun. 
1CH.6.50	Wani-wa ukut kinguvallrat Aaron-aam kinguvrin: Eleazar-aaq, Phinehas-aaq, Abishua. 
1CH.6.51	Bukki, Uzzi, Zerahiah, 
1CH.6.52	Meraioth-aaq, Amariah, Ahitub-aaq, 
1CH.6.53	Zadok-aq, Ahimaaz-aq.
1CH.6.54	Una waniwa nuna allakaumalria kinguvrinun Aaron-aam tungayakellriarinek Kohath-am. Akurtullruut ciumek nunamek cikiutekumallermek Levite-anun. 
1CH.6.55	Mat'um ilakaa Hebron-aaq nunautiini Judah-m maraq-llu nuna avatiini. 
1CH.6.56	Tau͡gaam nauciriviit nunarraat-llu, nunarpiim pii cikiutekumallruut Caleb-aamun Jephunneh-m qetunraanun. 
1CH.6.57	Qetunrainun Aaron-aam ellaitnun tunait nunarpiit cayailkuciumalriit; Hebron, Libnah marartuumaan, Jatir, Eshtemoa-llu marartuumaan. 
1CH.6.58	Hilen-aaq marartuumaan, Debir-aaq-llu marartuumaan, 
1CH.6.59	Ashan-aaq-llu marartuumaan, Bethshemesh-aaq-llu marartuumaan; 
1CH.6.60	kinguvellgutkellriartainek-llu Benjamin-aam, Geba-q marartuumaan, Alemeth-aaq marartuumaan, Anathoth-aaq-llu marartuumaan. Tamalkuita-llu nunarpait tamalkuan tamaaken ilakuralriartait quyurmeng amllertaut qula pingayunek cipluku. 
1CH.6.61	Allanun-llu ilaitnun Kohathite-at tunumaut nall'arcetaarluki ilakuralriartait kinguvellgutkellriit avmegteggun-llu ilausngalriit avga Manasseh-m, qulen nunarpiit.
1CH.6.62	Gershomite-anun-llu ilakuralriartainun nall'arcetaarutkumaut qula pingayunek cipluku nunarpiit kinguvellgutkellriartainek Issachar-am, Asher, Naphtali, Manasseh-llu Bashan-aamelnguq. 
1CH.6.63	Merarite-amun-llu cuqluki ilakuralriartait nall'arcetaarutkumaut qula malrugnek nunarpiit kinguvellgutkelriartainek Reuben-aam, Gad-aq Zebulun-aaq-llu. 
1CH.6.64	Tua-i yuin Israel-aam cikirait Levite-at nunarpagnek marartuumaita. 
1CH.6.65	Cikirmiit-llu cali nall'arcetaarluki kinguvellgutkellriartainek Judah-m, Simeon, Benjamin-aamek-llu makut nunarpiit aterteggun nallunairumaluteng.
1CH.6.66	Ilait-llu ilakuralriartai qetunrai Kohath-am nunarpautengqertut nunameggni kinguvellgutkellriartainek Ephraim-aam. 
1CH.6.67	Cikiumallruut nunarpagnek cayailkuciumalrianek; Shechem-aamek marartuumaan ingringqellrani Ephraim-aam, Gezer-aamek-llu marartuumaan. 
1CH.6.68	Jokmeam-aamek marartuumaan, Bethoron-aamek-llu marartuumaan, 
1CH.6.69	Aijalon-aamek marartuumaan, Gathrimmon-aamek-llu marartuumaan, 
1CH.6.70	Avmegteggun-llu kinguvellgutkellriartainek Manasseh-m, Aner-aamek marartuumaan, Bileam-aamek marartuumaan, ilatiinun kinguvellgutkellriartain Kohathite-at.
1CH.6.71	Gershomite-at-llu cikiumaut waken avmegteggun ilausngalriartainek Manasseh-m; Golan-aamek Bashan-aamelngurmek marartuumaan Astaroth-aamek-llu marartuumaan.
1CH.6.72	Kinguvellgutkellriartainek-llu Issachar-am; Kadesh-aamek marartuumaan, Daberath-aamek-llu marartuumaan, 
1CH.6.73	Ramoth-aamek marartuumaan, Anem-aamek-llu marartuumaan.
1CH.6.74	Kinguvellgutkellriartainek-llu Asher-aam, Mashal-aamek marartuumaan, Abdon-aamek marartuumaan, 
1CH.6.75	Hukok-aamek marartuumaan Rehob-amek-llu marartuumaan.
1CH.6.76	Kinguvellgutkellriartainek-llu Naphtali-m; Kedesh-aamek Galilee-amelngurmek marartuumaan, Hammon-aamek-llu marartuumaan, Kiriathaim-amek-llu marartuumaan.
1CH.6.77	Allanun-llu Merarite-anun nall'arcetaarutkumaut waken kinguvellgutkellriartainek Zebulun-aam; Rimmon-aaq marartuumaan, Tabor-aaq marartuumaan. 
1CH.6.78	Yaatiini-llu Jordan-aam Jericho-q, calaralirnerani Jordan-aam, kinguvellgutkellriartai Reuben-aam; Bezer-aaq manikapiaralriami marami neqkautellegmi tamalkuan, Jahzah-q-llu marartuumaan, 
1CH.6.79	Kedemoth-aaq marartuumaan, Mephaatha-q-llu marartuumaan.
1CH.6.80	Kinguvellgutkellriarinek-llu Gad-am; Ramoth-aaq Gilead-aamelnguq marartuumaan, Mahanaim-aq marartuumaan, 
1CH.6.81	Heshbon-aaq marartuumaan, Jazer-aaq-llu marartuumaan.
1CH.7.1	Qetunrai Issachar-am; Tola, Puah, Jashub, Shimron-aaq-llu cetamauluteng.
1CH.7.2	Qetunrai Tola-m; Uzzi, Rephaiah, Jeriel, Jahmai, Ibsam, Shemuel-aaq-llu, ciuligaqten͞gulriit-llu atameng eniini, aterpaggluki Tola-mek, pinilriamek anguyautellermikun kinguvemeggnek-llu, naaqumallrat erenrini David-aam pitauq yuinaq malrugnek tiissitsaam-llu avga yuinarnek tallimanek cipluku (22,600).
1CH.7.3	Qetunrai Uzzi-m; Izrahiah. Qetunrai-llu Izrahiah-m; Michael, Obadiah, Joel, Isshiah-q-llu tallimauluteng, tamarmeng atanerruaruluteng; 
1CH.7.4	Ilakluki-llu kinguveqlermegteggun, cuqekluki atameng enait, quyuqetaarluteng anguyauteqainauluteng, yuinaq akimiaq ataucimek cipluku tiissitsaat (36,000), tua-i nulialirtut qetunralirluteng-llu.
1CH.7.5	Tungelqurrit ilakait yuungnaqellriarin Issachar-am quyurmeng pitaut yuinaat cetaman malrunlegnek cipluku tiissitsaat (87,000) naaqumaluteng taungucimegteggun.
1CH.7.6	Qetunrai Benjamin-aam; Bela, Becher, Jediael-aaq-llu, pingayuluteng (3).
1CH.7.7	Qetunrai Bela-m; Ezbon, Uzzi, Uzziel, Jerimoth, Iri-q-llu, talliman, ciulirneruluteng atameng eniini, pinilriit anguyautmi; naaqumallrat-llu ciuliaritgun pitauq yuinaq malrugnek cipluku tiissitsaat yuinaq-llu akimiarunrita'armek cipluku (22,034).
1CH.7.8	Qetunrai Becher-aam; Zemirah, Joash, Eliezer, Elioenai, Omri, Kerimoth, Abijah, Anathoth, Alemeth-aaq-llu. 
1CH.7.9	Tamalkuita makut qetunraqai Becher-aam; naaqumallrat-llu ciuliamegteggun maliggluku kinguvequciat, ciuqliuluteng atameng eniini, pinirluteng anguyaucarami, pitaut yuinaat tiissitsaat yuinaat-wa qulen (20,200).
1CH.7.10	Jediael-aam atauciq qetunraa, Bilhan-aaq. Qetunrangqellruuq Bilhan-aaq malrunlegnek: Jeush-aq, Benjamin-aaq, Ehud-aaq, Chenaanah, Zethan-aaq, Tarshish-aaq, Ahishahar-aq-llu. 
1CH.7.11	Tamalkuita makut qetunraqai Jediael-aam maliggluki ciulirnerit atiita enait pinilriit anguyaucarami, akimiaq malrugnek cipluku tiissitsaat yuinaat-llu qulen (17,200) upingalriit anguyautellerkameggnun. 
1CH.7.12	Shuppim-aaq Huppim-aaq qetunraqak Ir-am, Hushim-aaq qetunraqluku Aher-am.
1CH.7.13	Qetunrai Naphtali-m; Jahziel, Guni, Jezer, Shallum-aaq-llu yua Bilhah-m.
1CH.7.14	Qetunrai Manasseh-m; Asriel, Aramean-aam nuliaruaran yua, Machir-aamek-llu atiinek Gilead-aam. 
1CH.7.15	Machir-aam-llu nulirturcetaa Huppim-aaq Shuppim-aaq-llu. Atra alqaan Maachaul-auluni. Atra-llu aipaan Zelophehadaul-auluni; Zelophehad-aaq paningqerrluni.
1CH.7.16	Maach-llu nulirra Machir-aam qetunranguq, aciraa-llu Peresh-aamek; anelgutiin-llu atra Sheresh-aaruuq; qetunrai-llu ukuugut; Ulam-aaq Rakem-aaq-llu. 
1CH.7.17	Qetunrai Ulam-aam; Bedan-aaq. Makut qetunraqai Gilead-aam qetunraan Machir-aam, qetunraan Manasseh-m.
1CH.7.18	Nayagaa-llu Hammolecheth-aaq qetunranguq Ishod-aamek, 
1CH.7.19	qetunrai Shemida-m ukuugut Ahian, Shechem, Likhi, Ahiam-aaq-llu.
1CH.7.20	Qetunrai Ephraim-aam; Shuthelah, Bered, Tahath-aaq, Eliadah, Tahath. 
1CH.7.21	Zabad qetunraa, Shuthelah qetunraa, Ezer-aaq Elead-aaq-llu, taukuk angutaita Gath-armiut tamaani nunami yuurtellret, tuqutellruagkek, tua-i-wa tekilluteng kuluvautmeggnek teglengnaqngagnek. 
1CH.7.22	Ephraim-aam-llu atiita amllernek ernerrluni nangtequtekellruluki, anelgutain-llu ullagluku qarutellruat. 
1CH.7.23	Ephraim-aam-llu nuliani nayurluku, qingarluni-llu qetunranguq; aciraa-llu Beriah-mek, tua-i-wa tuunrangayiim tusvikellruaku eneni.
1CH.7.24	Pania Sheerah-ruuq, taum piliaqellruak tamarkenka atliq qulliq-llu Bethhoron-aaq, Uzzensheerah-q-llu.
1CH.7.25	Ephraim-aaq qetunrangellruuq Rephah-mek. Waniwa kinguvri: Resheph, Telah, Tahan, 
1CH.7.26	Ladan, Ammihud, Elishama, 
1CH.7.27	Nun-aq, Joshua-llu.
1CH.7.28	Avaliit nunalgarrvikekait-llu Bethel-aaruuq nunarpaggautai-llu, calaratmun-llu Naaman-aaq, kanavatmun-llu Gezer-aaq nunarpaggautai-llu, Shechem-aaq nunarpaggartuumaan, Ayyah-llu nunarpaggartuumaan.
1CH.7.29	Ilakluki-llu engeliinelnguut, Bethshean-aaq nunarpaggai-llu, Taanach-llu nunarpaggai-llu, Megiddo-llu nunarpaggartuumaan Dor-aq-llu nunarpaggartuumaan. Makuni uitaut qetunrai Joseph-aam.
1CH.7.30	Qetunrai Asher-aam; Imnah, Ishvah, Ishvi, Beriah, nayagiit-llu Serah. 
1CH.7.31	Qetunrai Beriah-m; Heber, Malchiel-aaq-llu, atakekii Birzaith-aam. 
1CH.7.32	Heber-aaq atakekii Japhlet-aam, Shomer-aaq, Hotham, nayagiit-llu Shua-q. 
1CH.7.33	Qetunrai Japhlet-aam; Pasach, Bimhal, Ashvath-aaq-llu. Makut-llu qetunraqai Japhlet-aam. 
1CH.7.34	Qetunrai Shemer-aam anelgutiin; Rohgah, Jehubbah, Aram-aaq-llu. 
1CH.7.35	Qetunrai Heler-aam anelgutiin; Zophah, Imna, Shelesh, Amal-aaq-llu. 
1CH.7.36	Qetunrai Zophah-m; Suah, Harnepher, Shual, Beri, Imrah, 
1CH.7.37	Bezer, Hod, Shamma, Shilsa, Ithran, Beera-llu. 
1CH.7.38	Qetunrai Jether-aam; Jephunneh, Pispa, Ara-llu. 
1CH.7.39	Qetunrai Ull-am; Arah, Hanniel, Rizia-llu.
1CH.7.40	Tamalkuita makut angutngutkai Asher-aam, ciuqlirrauluteng atameng eniini, nallunairumallret pinirluteng anguyaucarami, ciulirnerit takarnarqutellget. Naaqutait igausngaluni ciuliaritgun, kevgaullerkaatnun anguyagmi, amllertaut yuinaq arvinlegnek cipluku tiissitsaat angutet (26,000).
1CH.8.1	Benjamin-aaq atakaa Bela-m yung'eqarraarutekluku, tungii Ashbel, pingayuak Aharah, 
1CH.8.2	cetamiit Nohah, tallimiit-llu Rapha.
1CH.8.3	Bel-aq-llu qetunrangqertuq; Adder, Gera, Abihud, 
1CH.8.4	Abishua, Naaman, Ahoah, 
1CH.8.5	Gera, Shephuphan, Huram-aaq-llu.
1CH.8.6	Makut qetunraqai Ehud-aam (ciuqliuluteng atameng eniini uitavikestain Geba-mi, ayaucimallruut pektaullerkameggnun Manahath-amun); 
1CH.8.7	Naaman, Ahijah, Gera, imna Heglam-aaq, atakekiit Uzza-m, Ahihud-aam-llu.
1CH.8.8	Shaharaim-aaq-llu qetunrangqertuq nunami Moab-ami kinguakun ayagcetellmi Hushim-aaq, Baara-llu nuliakek-llu. 
1CH.8.9	Qetunrangellruuq Hodeshaakun nuliamikun; Jobab, Zibia, Mesha, Malcam, 
1CH.8.10	Jeuz, Sachia, Mirmah-llu. Makut elliin qetunraqai, ciuqliuluteng atameng eniini.
1CH.8.11	Allanek-llu qetunrangqertuq Hushim-aakun; Abitub, Elpaal-amek-llu.
1CH.8.12	Qetunrai Elpaal-am; Eber, Misham, Shemed-aaq-llu, taum piurtellrukii Ono-q Lod-aaq-llu nunarpagtuumakenka.
1CH.8.13	Beriah Shema-q-llu (taukuk ciuqliullruuk atamek enain nayurtaitni Aijalon-aami, taukuk callungarcetellrukekek nayurtait Gath-ami). 
1CH.8.14	Ahio-llu, Shashak, Jeremoth-aaq-llu, 
1CH.8.15	Zebadiah, Arad, Eder, 
1CH.8.16	Michael, Ishpah, Joha-llu qetunraqai Beriah-m.
1CH.8.17	Zebadiah, Meshullam, Hizki, Heber, 
1CH.8.18	Ishnerai, Izliah, Jobab-aq-llu qetunraqai Elpaal-am.
1CH.8.19	Jakim, Zichri, Zabdi, 
1CH.8.20	Elienai, Zillethai, Eliel, 
1CH.8.21	Adaiah, Beraiah, Shimrath-aaq-llu qetunraqai Shimei.
1CH.8.22	Ishpan, Eber, Eliel, 
1CH.8.23	Abdon, Zichri, Hanan, 
1CH.8.24	Hananiah, Elam, Anthothijah, 
1CH.8.25	Iphdeiah, Penuel-aaq-llu qetunraqai Shashak-aam.
1CH.8.26	Shamsherai, Shehariah, Athaliah, 
1CH.8.27	Jaareshiah, Elijah, Zichri-llu qetunraqai Jeroham-am.
1CH.8.28	Makut ciulirneruut atameng enaini, maliggluku kinguvequcirteng, ciuliqagten͞guluteng. Makut uitaut Jerusalem-aami.
1CH.8.29	Jeiel-aaq atii Gibeon-aam uitaluni Gibeon-aami, nulirran-llu atra Maacah-ruuq. 
1CH.8.30	Qetunrangqerraarutii; Abdon, tua-llu Zur-aq, Kish, Baal, Nadab, 
1CH.8.31	Geder, Ahio, Zecger. 
1CH.8.32	Mikloth-aaq-llu (una atakaa Shimeah-m). Wani-wa makut uitamiut amatiitni tungelqumeng Jerusalem-aami, ilakluki tungelquteng.
1CH.8.33	Ner-aq atakaa Kish-am, Kish-aaq-llu Saul-aam, Saul-aaq-llu Jonathan-aam, Malchishua, Abinadab, Eshbaal-aaq-llu. 
1CH.8.34	Qetunrai-llu Jonathan-aam makuugut Meribbaal; Meribbaal-aaq-llu atakluku Micah-m.
1CH.8.35	Qetunrai Micah-m; Pithon, Melech, Tarea, Ahaz-aaq-llu. 
1CH.8.36	Ahaz-aaq-llu atakaat Jehoaddah-m; Jehoaddah-llu atakluku Alemeth-aam, Azmaveth, Zimri-m-llu; Zimri-llu atakluku Moza-m. 
1CH.8.37	Moza-llu atakluku Binea-m; Raphah-llu elliin qetunraqluku, Eleasah elliin qetunraa, Azel elliin qetunraa.
1CH.8.38	Azel-aaq arvinlegnek qetunrangqertuq, maa-i-llu atrit; Azrikam, Bocheru, Ishmael, Sheariah, Obadiah, Hanan-aaq-llu. Tamalkuita makut qetunraqai Azel-aam. 
1CH.8.39	Qetunrai Eshek-aam anelgutiin; Ulam, yung'eqarraarutekluku, Jeush, tunglia, Eliphelet-aaq-llu pingayuak.
1CH.8.40	Qetunrai Ulam angutnguut pinilriaruluteng anguyaucarami, urluvlegtauluteng amllernek qetunrangqerrluteng tutgarangqerrluteng-llu yuinaat arvinelgen qulmek cipluku amllertaluteng (130). Tamarmeng Benjaminite-augut.
1CH.9.1	Tua-i tamarmeng Israel-aat naaqumaut nauvimegteggun; makut-llu igausngaluteng Kalikaitni Atanrita Israel-aat.
1CH.9.1	Judah-llu tegumallruluni pektaullerkaanun Babylon-aami tua-i-wa pektayiitenriluciat pitekluku. 
1CH.9.2	Wani-wa ataam uitaqarraallret cautmeggni nunameggni-llu Israel-aaruut, agayulirtet, Levite-at, agayuvigmi-llu pistet. 
1CH.9.3	Ilait yukluki Judah-m, Benjamin-aam, Ephraim-aam, Manasseh-m-llu uitallret Jerusalem-aami.
1CH.9.4	Uthai-aq qetunraa Ammihud-aam, qetunraa Omri-m, qetunraan Imri-m, qetunraan Bani-m, tuaken qetunrainek Perez-aam qetunraan Judah-m.
1CH.9.5	Shilonite-anek-llu; Asiah yung'eqarraarutii, qetunraqluku.
1CH.9.6	Qetunrainek-llu Zerah-m, Jeuel tungelqurrit-llu, yuinaat talliman yuinaat-llu qulngunritaraat qulmek cipluku (690).
1CH.9.7	Benjaminite-anek-llu; Sallu qetunraa Meshullam-aam, qetunraan Hodaviah-m, qetunraan Hassenuah-m.
1CH.9.8	Ibneiah qetunraa Jeroham-am, Elah qetunraa Uzzi-m, qetunraan Michri-m, qetunraan Mesgullam-aaq-llu qetunraa Shephatiah-m, qetunraan Reuel-aam, qetunraa Ibanijah-m.
1CH.9.9	Tungelqurrit-llu maliggluku kinguvequciat, tiissitsaam avga yuinaat-wa yuinaq akimiaq ataucimek cipluku (956). Tamarmeng makut ciuqliugut atameng enaitni cuqekluki atameng enait.
1CH.9.10	Ukut agayulirtet Jerusalem-aarmiungullruut: Jediah, Jehoiarib, Jachin, 
1CH.9.11	Azeriah-llu qetunraa Hilkiah-m, qetunraan Meshullam-aam, qetunraan Zadok-am, qetunraan Meraioth-aam qetunraan Ahitub-aam, atanerruat atanerruarata eniini Agayutem; 
1CH.9.12	Adaiah-llu qetunraa Jeroham-aam, qetunraan Pashhur-aam, qetunraan Malchijah-m, Maasai qetunraa Adiel-aam, qetunraan Jahzerah-m, qetunraan Meshullam-aam, qetunraan Meshillemith-aam; qetunraan Immer-aam.
1CH.9.13	Avatiitgun tungelqumeng, ciulirnerita-llu enain atameng, atauciq tiissitsaaq tiissitsaam-wa avga yuinaat-llu qula pingayunek cipluku (1,760), cakneq piyugngalriit angutet calillerkameggnun eniini Agayutem.
1CH.9.14	Ukut-llu Levite-at Jerusalem-aarmiungullruut: Shemaiah, qetunraa Hasshubaam-aam, qetunraan Azrikam-aam, qetunraan Hashabiah-m, qetunrainek Merari-m
1CH.9.15	Bakbakkar-aaq-llu, Haresh, Galal, Mattaniah-aaq-llu, qetunraa Mica-m, qetunraa Zichri-m, qetunraan Asaph-aam
1CH.9.16	Obadiah-llu qetunraa Shemaiah-m, qetunraan Halal-am, qetunraa Jeduthun-aam, Berechiah-q-llu qetunraa Asa-m, qetunraan Elkanah-m, uitallret nunarraitni Netophathites-aat.
1CH.9.17	Iteryarat qaunqestait makuugut; Shullam-aaq, Akkub, Talmon, Ahiman, tungelqurrit-llu (Shullam-aaq ciuqliuluni). 
1CH.9.18	Elkarcimaluteng angayuqam iteryaraanun calaralirnermi. Makut iteryarat qaunqestekait uitaviata Levite-at.
1CH.9.19	Shullam-aaq qetunraa Korem, qetunraan Ebiaseph-aam, qetunraan Korah-m, tungelqurri-llu atiin enainek, Korathite-at murilkesten͞gulteng calistaitnun iteryaraita pelatekat, atameng pilallruciicetun murilkesten͞guluteng uitauviani 
1CH.9.20	Phinehas-aaq-llu qetunraa Eleazar-aam picirkiristen͞guluni tamakunun pellullermi; 
1CH.9.21	Zachariah qetunraa Meshelemiah-m qaunqesten͞guluni iteryaraanun pelatekam quyurrviim.
1CH.9.22	Tamarmeng makut cucukumalriit tarikesten͞guluteng iteryaraanun. Pitaut yuinaat qulen qula-llu malrugnek cipluku (212). Naaqumaluteng-llu ciuliamegteggun nunarraitni. David-aankuk Samuel-aaq-llu murilkestem elkartellrukek calivimeggnun nallunritesten͞gusqellukek. 
1CH.9.23	Tua-i ellait elkarcimaut qaunqesten͞guluteng iteryarainun eniin 
1CH.9.24	Iteryarat qaunqestait uitaluteng cetamani avataini, calaralirnermi, kanavalirnermi, neglirnermi, ungalalirnermi-llu. 
1CH.9.25	Tungelqurrit-llu nunaitni uitalriit tailararkauluteng tamalkuitni ernerni malrunlegni pirrlainarpek'nateng, uitallgutkeqeryarturluki makut. 
1CH.9.26	Ukut-llu cetaman quyinrulriit iteryarat qaunqestait murilkelarait uitaviit akiutai-llu eniin Agayutem. 
1CH.9.27	Inartelartut-llu avatiinun eniin Agayutem; ellaitnun-wa tusngavkaumiimi murilkurallerkaat, ellaita-llu caliarkaqluku ikirtelallerkaa unuakut tamalkuita.
1CH.9.28	Ilait caliarkicimaut murilkesqelluki qantat atulaqait agayuaqameng, pisqumiimeng naaqelararkauluki anutaqateki itrutaqatki-llu. 
1CH.9.29	Allat ilait elkaringaut calissuutnun, tamalkuitnun-llu tanqilrianun calissuutnun, mukaamun-llu, wine-anun, uqunun, aruvagkanun, avukucimalrianun-llu. 
1CH.9.30	Allat qetunrait agayulirtet upcilartut avukutarkanek ayuqenrilngurnek.
1CH.9.31	Mattithiah-llu, iliit Levite-at, yung'eqarraarutii Shallum-aam Korahite-aq, qaunqesten͞guuq mamcartellrianek assaliisten̄un. 
1CH.9.32	Cali-llu ilait tungelqurrita Korathite-at qaunqesten͞guut tangrrutnek kelipanek upcisten͞guluteng tamalkuita agayunret.
1CH.9.33	Wani-wa ukut aturten͞guut, atameng enaitni Levite-at, uitaluteng uitaviini agayuviim calingaunateng allanek caliarkanek, calivkaumalaameng unugtuumaan.
1CH.9.34	Makut ciuqliugut atameng enaini Levite-at, maligluki kinguveqellriit ciuliqagtait, uitallret Jerusalem-aami.
1CH.9.35	Gebeon-aami uitallruuq atii Gibeon-aam, Jeiel-aaq, nulirra-llu atengqerrluni Maacah-mek. 
1CH.9.36	Yung'eqarraarutii atengqertuq Abdon, tua-llu Zur, Kish, Baal, Ner, Nadab, 
1CH.9.37	Gedor, Ahio, Zachariah, Mikloth-aaq-llu; 
1CH.9.38	Mikloth-aaq-llu atakluku Shimean-aam, makut-llu uitallruut amatiitni tungelqumeng Jerusalem-aami, tungelquteng ilakluki.
1CH.9.39	Ner-aq atakaa Kish-am, Kish-aaq-llu Saul-aam, Saul-aaq-llu Jonathan-aam, Malchishua-m, Abinadab-am, Eshbaal-am-llu. 
1CH.9.40	Qetunraa-llu Jonathan-aam Meribbaal-auguq; Meribbaal-aaq-llu atakluku Micah-m. 
1CH.9.41	Qetunrai Micah-m; Pithon, Melech, Tahrea, Ahaz-aaq-llu; 
1CH.9.42	Ahaz-aaq-llu atakluku Jarah-m, Jarah-m-llu Alemath-aaq, Azmaveth-aaq, Zimri-llu; Zivri-llu atakluku Moza-m. 
1CH.9.43	Moza-llu atakluku Binea-m; Rephaiah-llu qetunraqluku elliin, Eleash-aq elliin qetunraa, Azel-aaq qetunraa.
1CH.9.44	Azel-aaq arvinlegnek qetunrangqertuq maa-i-llu atrit; Azrikam, Bocheru, Ishmael, Sheariah, Obadiah, Hanan-aaq-llu; makut qetunraqai Azel-aam.
1CH.10.1	Wani Philistine-at callugait Israel-aat; angutait-llu Israel-aat qimagtut ciunratnek Philistine-at, iqumalartut-llu tuqucimaluteng Ingrimi Gilboa-mi. 
1CH.10.2	Philistine-at-llu anguluku Saul-aaq qetunrai-llu tuqutaat Jonathan-aaq Abinadab-aq-llu Malchishua-q-llu, qetunrai Saul-aam. 
1CH.10.3	Callullrat-llu cagniuq inglulirluku Saul-aaq, urluvelget-llu nataqaat akngircimaluni-llu pitgaqutulitgun. 
1CH.10.4	Tua-llu Saul-aaq qanertuq anguyaucessuutmi tegumiaqestiitnun, “Amuluku nuussirpiin, kapia-llu tamatumek, makut nuugiumanrilnguut tailuteng anglaniteksuaraatnga.” Tau͡gaam tegumiaqucestiin piyuumiitaa tua-i-wa cakneq alingami. Taumek Saul-aam elliin teguluku nuussini iquvikaa. 
1CH.10.5	Tegumiaqucicestiin-llu tangrramiu Saul-aaq tuqucia, ellii-llu iqumiuq nuussiminun, tuquluni-llu. 
1CH.10.6	Wani-wa Saul-aaq tuquuq; pingayun-llu qetunrai, tamarmeng-llu ilai tuquut quyurmeng. 
1CH.10.7	Tamarmeng-llu angutain Israel-aam tamaanelnguut tangrrait anguyagtet qimalriit Saul-aaq-llu qetunrani-llu tuqumaciat, peggluki-llu nunateng qimagtut; Philistine-at-llu ullagluki uitavikait.
1CH.10.8	Unuaquan-llu Philistine-at tailuteng uayarnaluki tuqumalriit, nataqait Saul-aaq qetunrani-llu iqumaluteng Ingrimi Giboa-mi. 
1CH.10.9	Uayaaraat-llu teguluku-llu qamiqurra akngircailkutai-llu, ayagceciluteng-llu qanerten̄ek qaqilluku nuniit Philistine-at, qanrutkesqelluku niitekegcinarqellria agayutnguanun yugnun-llu. 
1CH.10.10	Elliit-llu akngircailkutai agayuviitnun agayutnguameng, qillruluku-llu qamiqurra agayuvianun Dagon-aam. 
1CH.10.11	Tau͡gaam yuut tamarmeng Jabesh-gilead-aat niicamegteki tamalkuita Philistine-at pillrit Saul-aamun, 
1CH.10.12	tamarmeng alinguraranrilnguut angutet nangerrluteng, teguluku ayautaat temii Saul-aam temait-llu qetunrain, tailluku-llu Jabesh-aamun. Qunguutait-llu naparpiim oak-am acianun yagluteng-llu ernerni malrunlegni.
1CH.10.13	Tua-i Saul-aaq tuquuq pektayiitenritlerminun; ellii-wa ukvenrituq 
1CH.10.14	Ayuqucirturcetaarpek'nani-llu 
1CH.11.1	Tua-llu tamarmeng Israel-aat quyurtut pillgutekluteng David-aamun Hebron-aami, qanerluteng-llu, “Tangerrluku wangkuta elpet enqerpekut kemekluta-llu. 
1CH.11.2	Avani pellullermi, Saul-aam-llu atanrullran nalliini, elpengullruuq anulluki Israel-aat; 
1CH.11.3	Tua-i tamarmeng ciulirnerit Israel-aat taigut atanermun David-aamun Hebron-aami. David-aaq-llu akqutmek taqutuq ellait ilakluki, uqumek-llu mingugaat, angayuqrurtuq-llu Israel-aamun, 
1CH.11.4	Angayuqaq David-aaq tamarmeng-llu Israelite-at ayagtut curugluku-llu Jerusalem-aaq. Tamaani Jebus-aamek piaqluku, Jebusite-at-llu nutem tamatum nunam yui, cali tamakumiunguluteng. 
1CH.11.5	Jebusite-at qanrutaat David-aaq watqapik iterngaitniluku nunarpiim iluanun, ilangcivkenaki David-aam tegua asvailngua Zion-aam, pilangaat-llu “David-aam Nunarpiinek,” 
1CH.11.6	David-aaq qanertuq, “Kina imna ciumek tuqucikuni Jebusite-amek atanruarkauguq alerquasten͞guluni-llu.” Joab-aq-llu qetunraa Zeruiah-m mayurtuq ciumek, tua-i ellii atanirturtengurtuq. 
1CH.11.7	David-aaq-llu uitaluni asvailngurmi; taumek aterpagcimauq David-aam Nunarpiinek. 
1CH.11.8	Ellii-llu nunarpaliuq uivetmun avatiikun ayagnirluku Millo-mek qaqilluku kassutmun; Koab-am-llu kituggluku ilii nunarpiim. 
1CH.11.9	David-aaq-llu angliurtuq pingiinarluni, tua-i 
1CH.11.10	Wani-wa makut David-aam neq'ayarat anguyagtai, capkuciumastain angayuqauviani, pillgucirluki tamalkuita Israel-aat, atanrusqelluku, maliggluku qaneryaraa 
1CH.11.11	Man'a igausngalqaat David-aam pinilriarin angutet; Jashobeam-aaq Hachmonite-aq ciuqliqluku pingayun; elliin narulkarcuutmikun tuqutellruluki yuinaat akimiaq (300), ataucikun. 
1CH.11.12	Tungliuluni-llu elliinun “Pinga­yuni” Eleazar-aaq, qetunraa Dodo-m, Ahohite-am. 
1CH.11.13	Elliin pillguciumallrua David-aaq Pasdammim-aami Philistine-at quyurtellratni callugnaluteng. Tamaani cuqtangqertuq nunamek nauvikumaluni amllernek mukaarkanek, angutet-llu qimagluteng Philistine-anek. 
1CH.11.14	Tau͡gaam ellii nangengqallruuq qukaani carr'ilqam, callugluki, tuqurqelluki-llu Philistine-at; 
1CH.11.15	Pingayun atanerruat yuinaq qulmek (30) ilait angutet, atrartut teggalqumun David-aamun nayunermi Adullam-aami, anguyagtait Philistine-at qavartaumallratni Kuignayuani Rephaim-aam. 
1CH.11.16	David-aaq uitallruuq cayailkuciumalriami; quyungqalriit-llu Philistine-at tuani Bethlehem-aametellruut. 
1CH.11.17	David-aaq qanertuq nerinitellriatun, “Waniwa-tuq kia imum cikiqerlia merr'illua mermek elakaanek Bethlehem-aam, iteryaram canianelngurmek.” 
1CH.11.18	Tua-llu pingayun neq'ayarat anguyagtet itertut uitaviatnun Philistine-at, mertarluteng-llu elakaanek Bethlehem-aam iteryaram canianelngurmek, ut'rulluku-llu David-aamun. Tau͡gaam meryunritaa; merpek'naku kuvaa elliitekluku 
1CH.11.19	qanerluni-llu, “Yaaqsigli wangnek ciuqerrani Agayutma waten piarkaukumku man'a. Merlaku-qaa unguviita augat makut angutet? Tua-i ellait unguvaseng qevvluku taicatgu tamana.” Taumek elliin meryunritaa. Makut pilqait pingayun neq'ayarat anguyagtet.
1CH.11.20	Wani-wa Abishai anelgutii Joab-am, ciuliqagtiit yuinaq qulmek cipluku (30) angutet. Narulkarcuutmikun inglulirluki yuinaat akimiaq (300) angutet tuqulluki-llu, qakvaqengluni at'nguq avatiitgun pingayun. 
1CH.11.21	Ellii arcaqerluni neq'ayarauguq taukuni yuinaq qulmek cipluku (30), alerquasteksagutellruat-llu. Tau͡gaam pitacirtullrunritai taukut “Neq'­a­ya­rat Pinga­yun”.
1CH.11.22	Benaiah-llu qetunraa Jehoiad-aam pinilriaruuq angun Kabzeal-aamek, angelriatgun ikayuakengtuli; Iqutellruak-llu malruk anguteluaqak Moab-armiuk. Ellii-llu cali ekluni elanermun qanillrani tuqutellrua yugtutuli. 
1CH.11.23	Elliin-llu cali tuqutellrua angun Egypt-aarmiu, angun cakneq angelria, it'ganret pingayunelgat avguluku sugtutalria. Egypt-aarmiu unatmikun tegumiangqertuq narulkarcuutmek cakneq angelriamek; tau͡gaam Benaiah-m atrarvikluku ayarungqerrluni, allurtaa-llu Egypt-aarmiu narulkarcuutiinek, tuqulluku-llu elliin nakmiin narulkarcuutiikun. 
1CH.11.24	Makunek pillruuq Benaiah qetunraa Jehoiad-aam, tuqluutengluni-llu atermek avatiitgun pingayun pinilriit angutet. 
1CH.11.25	Pivakumalriarurtuq ilakluki yuinaq qulmek cipluku (30) tau͡gaam elliin pita­cir­tull­run­ri­tai pingayun. David-aam-llu ellminun tarikesteksagutaa.
1CH.11.26	Pinilriartait angutet anguyagtet ukuugut:
1CH.11.26	Asahel anelgutii Joab-am, Elhanan qetunraa Dodo-m Bethlehem-aarmiu, 
1CH.11.27	Shammoth Harod-aamek Helez-aaq Pelonite-aq, 
1CH.11.28	Ira qetunraa Ikkesh-aam Tekoa-mek, Abiel-aaq Anathoth-aamek, 
1CH.11.29	Sibbecai Hushathite-aq, Ilaia Ahohite-aq, 
1CH.11.30	Maharaia-q Netophah-mek Heled-aaq qetunraa Baanah-m Netophah-mek, 
1CH.11.31	Ithai-aq qetunraa Ribai-am Gebeah-mek Benjaminite-auluni, Beniah Pirathon-aamek, 
1CH.11.32	Hurai-aq kuiggaarainek Gaash-am, Abiel-aaq Arbathite-aq, 
1CH.11.33	Azmaveth-aaq Baharum-ek, Elliahba Shaalbon-aamek, 
1CH.11.34	Hashem-aaq Gizonite-aq, Jonathan-aaq qetunraa Shagee-m Hararite-am, 
1CH.11.35	Ahiam-aaq qetunraa Sacher-aam Hararite-am, Eliphal-aaq qetunraa Ur-am, 
1CH.11.36	Hepher-aaq Mecherathite-aq, Ahijah Pelonite-aq, 
1CH.11.37	Hezro Carmel-aamek, Naarai-aq qetunraa Ezbai-am, 
1CH.11.38	Joel-aaq anelgutii Nathan-aam, Mibhar-aq qetunraa Hagri-m, 
1CH.11.39	Zelek-aaq Ammonite-aq, Naharai-aq Beeroth-aamek, tegumiaqucicestii Joab-am qetunraan Zeruiah-m, 
1CH.11.40	Ira Ithrite-aq, Gareb-aaq Ithrite-aq, 
1CH.11.41	Uriah Hittite-aq, Zabad-aaq qetunraa Ahlai-am, 
1CH.11.42	Adin-aaq qetunraa Shiz-am Reubenite-am, ciuliqagtiita Reubenite-at, yuinaat-llu qulen cipluku (30) ilakluki, 
1CH.11.43	Hanan-aaq qetunraa Maacah-m, Joshaphat aaq-llu Mithnite-aq, 
1CH.11.44	Uzzi-aq Ashterathite-aq, Shama Jeiel-aaq-llu qetunraak Hotham-aam Aroerite-am, 
1CH.11.45	Jediael-aaq qetunraa Shimrim, Joha-llu anelgutii, Tizite-aq, 
1CH.11.46	Eliel-aaq Mahavite-aq, Jeribai, Joshaviah-q-llu, qetunraa Elnaam, Ithmah-llu Moabite-aq, 
1CH.11.47	Eliel, Obed, Jaaziel-aaq-llu Mezobaite-aq.
1CH.12.1	Wani-wa makut angutet taillret David-aamun Ziklag-aami, nalliini piyugtacimitun ayagasciigatellran tua-i-wa pitekluku Saul-aaq qetunraa Kish-am; ilagausngaut-llu pinilrianun angutnun ikayuastem̄inun anguyautellrani. 
1CH.12.2	Tamakut pitgaqusten͞guut, pitgaryugngalriaruut elluqutengqerrluteng-llu elluquyugngaluteng atunem iqsumegteggun tallirpimegteggun-llu; tamakut Benjaminite-augut, Saul-aam tungelqurri. 
1CH.12.3	Ciulirneruuq Ahiezer-aaq, tua-llu Joash-aq, tamarkenka qetunraqlukek Shemah-m Gebeah-rmium, cali-llu Jeziel-aaq Pelet-aaq-llu qetunraak Azmaveth-aam; Beracah, Jehu Anathoth-aamek, 
1CH.12.4	Ismaiah Gibean-aamek, pinilria angun iliit yuinaq qulmek cipluku (30); Jeremiah, Jahaziel, Johanan, Jozabad Gederah-mek, 
1CH.12.5	Eluzai, Jerimoth, Bealiah, Shenariah, Shephatiah, Haruphite-aq; 
1CH.12.6	Elkanah, Isshiah, Azarel, Joezer, Jashobeam-aaq-llu, Korahite-aq; 
1CH.12.7	Joelah-llu, Zebadiah-llu, qetunraak Jeroham-aam Gedora-mek.
1CH.12.8	Gadite-anek agelriartangqellruuq David-aamun cayailkuciumalriami yuilqumi, pinilriit elisngalriit anguyagtet, piqaqunqellriit capkutatgun narulkarcuutetgun-llu, taukut kegginait ayuqut kegginaicetun yugtutulit, taukut cukalialuteng tuntuyagarcetun ingritgun pektelartut. 
1CH.12.9	Ezer-aaq ciuqliq, Obadiah tunglia, Eliab-aaq pingayuak, 
1CH.12.10	Mishmanah cetamiit, Jeremiah tallimiit, 
1CH.12.11	Attai arvinelgat, Eliel malrunelgat, 
1CH.12.12	Johanan, pingayunelgat, Elzabad qulngunritariit, 
1CH.12.13	Jeremiah qulngurutiit, Machbannai-a qula ataucimek cipnerat.
1CH.12.14	Makut Gadite-at atanerruaqait anguyagtet, ikgellrulria yuinaat talliman cipluku (100) amllenrulria-llu tiissitsaaq cipluku (1,000). 
1CH.12.15	Makut angutet taukuugut qerallret Jordan-aakun ciuqlirmi iralumi, uryuumallragni cen̄aq, callugluki-llu tamalkuita tamaani kuignayugmelnguut, calaratmun kanavatmun-llu.
1CH.12.16	Ilait-llu angutekenka Benjamin-aankuk Judah-llu taigut asvaiqcaumalriamun David-aamun. 
1CH.12.17	David-aaq an'uq pairrsaagluki qanrulluki-llu, “Elpeci taikuvci yugniqluci ikayurnalua, ircaquqa nuvutarkauguq elpecen̄un; tau͡gaam tun'arkaukuvcia inglumnun, alarngalriartaicaaqengraan unatemni, kitaki Agayutiita atamta tangerrlici kituggluci-llu.”
1CH.12.18	Tua-llu Anerneq taiguq Amasai-amun, ciuqliatnun yuinaq qulnek cipluku (12), qanerluni-llu, “Wangkuta pikarpekut, David-aaq; elpenun ataki qetunraan Jesse-m! Uitanqegcin, uitanqegci elpenun, uitanqegci-llu ikayurtevnun! Tua-i Agayutvet ikayuaten.” Nutaan David-aam ciuniurai, atanerruarurrluki-llu anguyagtem̄inun.
1CH.12.19	Ilaita angutain Manasseh-m unitellruat David-aamun ayallrani pillgutekluki Philistine-at callugyarturluku Saul-aaq. (Tau͡gaam ikayunritai, tua-i picirkiristait Philistine-at arenqiirturluteng ayagcecatgu qanerluteng, Aarnarquq qamiqumten̄un uniskakut Saul-aamun). 
1CH.12.20	Ellii ayallrani Ziglag-aamun makut angutai Manasseh-m unitellruat elliinun: Adnah, Jozabad, Jediael, Michael, Jozabad, Elihu, Zillethai-aq-llu, ciuqliulriit tiissitsaanun Manasseh-mi. 
1CH.12.21	Tamakut ikayullruat David-aaq inglulirluki quyuqetaarluteng curulalriit; tua-i tamakut tamarmeng pinilriaruluteng piugngalriaruluteng angutet, alerquasten͞gluteng-llu anguyagten̄i. 
1CH.12.22	Wani-wa unuaquaqan angutet taiguralartut David-aamun ikayurnaluku.
1CH.12.23	Makut naaqutkait avverqumallrata saskutgun anguyagtet, taillret David-aamun Hebron-aami, nugtarrnaluku angayuqauvia Saul-aam elliinun, maliggluku qaneryaraa 
1CH.12.24	Angutai Judah-m tegumiarluteng capkutanek narulkarcuutnek-llu amllertaut tiissitsaat arvinelgen tiissitsaam-llu avga yuinaat-llu akimiaq (6,800) saskulget anguyagtet.
1CH.12.25	Simeonite-anek-llu pinilriit angutet piyugnarqellriit anguyagmun, tiissitsaat malrunelgen yuinaat-llu talliman (7,100).
1CH.12.26	Kevite-anek-llu, tiissitsaat cetaman tiissitsaam-llu avga yuinaat-llu talliman (4,600).
1CH.12.27	Takarnarqut'lek Jehoiada, eniinek Aaron-aam, pillguterluni-llu tiissitsaanek pingayunek tiissitsaam-llu avga yuinaat-llu qulen (3,700).
1CH.12.28	Zodak-aq, ayagyuaq pinilria piyugnarluni, ilaluni yuinaq malrugnek cipluku (22) alerquasten̄ek elliin nakmiin atami eniinek.
1CH.12.29	Benjaminite-anek-llu tungelqurrinek Saul-aam, tiissitsaat pingayun (3,000), tamakut ilaita man'a tekilluku aturaat takaqutseng eniinun Saul-aam.
1CH.12.30	Ephraimite-anek tiissitsaat yuinaat tiissitsaam-llu avga yuinaat-llu akimiaq (20,800), pinilriit angutet piyugngalriit nallunailnguut atameng eniini.
1CH.12.31	Avmegteggun-llu kinguvellgutkellriartai Manasseh-m akimiaq pingayunek tiissitsaat (18,000), tamakut tugerluteng aprumalriit tailuki David-aaq atanrurcartuusqelluku.
1CH.12.32	Issachar-amek-llu angutet taringumalriit pilrianek, nalluvkenaku qaillun Israel-aat pillerkaat, yuinaat qulen ciulirneret (200), ilakluku tamalkuita tungelquteng acimeggni alerquakengateng.
1CH.12.33	Zebulun-aamek yuinaak malruk tiissitsaat qulmek cipluku (50,000) pinariaqan pitulit anguyagtet, akluliumaluteng tamalkuitnek saskuinek anguyaucaram, ikayurarkauluku David-aaq atauciurrluteng picirkiuramegteggun.
1CH.12.34	Naphtali-mek tiissitsaat (1,000) alerquastet pillguterluteng yuinaq qula malrunlegnek tiissitsaanek (37,000) angutnek, saskungqerrluteng capkutanek narulkarcuutnek-llu.
1CH.12.35	Danite-anek, yuinaq pingayunlegnek tiissitsaanek tiissitsaam-llu avga yuinaat-wa talliman (28,600) saskuliumaluteng anguyautellerkameggnun.
1CH.12.36	Asher-aamek, yuinaak malruk tiissitsaat (40,000) pinariaqan pitulit anguyagtet upingalriit anguyautellerkameggnun.
1CH.12.37	Reubenite-at Gadite-at-llu avmegteggun-llu Manasseh-m yaatiinek Jordan-aam, yuinaat arvinelgen tiissitsaat (120,000) angutet saskulget tamalkuitnek anguyaucessuutnek.
1CH.12.38	Tamarmeng makut anguyiit, upingaluteng callullerkameggnun, taigut Hebron-aamun tamalkirrluteng piurcarturluku David-aaq atanrurrnaluku Israel-aanun; ayuqluteng-llu tamarmeng Israel-aat umyuangqertut ataucimek David-aam atanrurtellerkaanek. 
1CH.12.39	Tamaantellruluteng-llu pillgucirluku David-aaq ernerni pingayuni, nerluteng merluteng, anelgutaita upyutellruiceteng ellait. 
1CH.12.40	Cali-llu-wa nunalgutaita, Zebulun-aamek Issachar-amek, Naphtali-mek-llu taitellruameng neqkanek donkey-tgun, qulugtellriatgun, ciulvagteggun, angucalutgun-llu amllernek atu'urkameggnek neqkanek, cake-aanek, issuumanek, wine-anek uqunek, kuluviit angucaluitnek, qusngiyagarnek-llu, tua-i angnirpiimeng Israel-aani.
1CH.13.1	David-aam qanellgutkai alerquastait tiissitsaat (1,000s) yuinaat-llu tallimauqaqluten (100s) tamalkuita ciuliqagtet. 
1CH.13.2	David-aaq-llu qanertuq tamalkuitnun quyungqalrianun Israel-aanun, “Elpecen̄un assirngalkan, piyulqekaku-llu 
1CH.13.3	Nutaan cali ataam taiteqerlaut Akqutem Yaassiiga wangkutnun; cakaarturalallruarput erenrini Saul-aam.” 
1CH.13.4	Tamarmeng-llu quyungqalriit umyuallguciutut tuaten piyugluteng, tua-i cat assirluteng piata tangellratni tamarmeng yuut.
1CH.13.5	Tua-i David-aam quyurtai tamalkuita Israel-aat Shihor-amek Egypt-aamelngurmek iteryaraanun Hamath-aam, taicesqelluku Akqutem Yaassiiga, Kiriath Jearim-aamek. 
1CH.13.6	David-aaq tamarmeng-llu Israel-aat mayurtut Baalah-mun, uumun-wa Kiriath Jearim tauna Judah-m pikaa, taitnaluteng tuaken Akqutem Yaassiiganek, aterpagcimalriim atrakun 
1CH.13.7	Ayautagket-llu Akqutem Yaassiigek nutaragnegun pekcessuuksuaraagnegun eniinek Abinadab-am, Uzzah-m-llu, Ahiom-llu taukut auluklukek pekcessuutek. 
1CH.13.8	David-aaq tamarmeng-llu Israel-aat angnirpagtut ciuqerrani Agayutem tamalkirrluteng, yuarutetgun, qelutelegteggun, cupu'uryaratgun-llu ayuqenrilngurteggun.
1CH.13.9	Tekitellermeggni-llu iteryaraan natranun Childon-aam, Uzzah yagtuq nayumiqanaluku Akqutem Yaassiiga, kuluviit angucalut iquata. 
1CH.13.10	Alqunaq-llu 
1CH.13.11	David-aaq-llu qenertuq tua-i-wa 
1CH.13.12	David-aaq-llu alinguq Agayutmek taumi ernermi; qanerluni-llu, “Qaillun taiciiqsia Akqutem Yaassiiga enemnun?” 
1CH.13.13	Tua-i David-aam taitenritaa Akqutem Yaassiiga eneminun nunamini, tau͡gaam tailluku allamun eniinun Obededom-aam Gittite-am. 
1CH.13.14	Akqutem Yaassiiga tua-i uitauq pingayuni iraluni; 
1CH.14.1	Hiram-aaq-llu atanra Tyre-am ayagceciuq qanerten̄ek David-aamun, murakegtaarnek-llu, teggalqulisten̄ek-llu enelitulinek-llu enelisqelluku ellii. 
1CH.14.2	David-aaq-llu taringuq 
1CH.14.3	David-aam-llu ilai nuliani Jerusalem-aami, qetunrangluni-llu allanek paningluni tuaten. 
1CH.14.4	Makut atqait irniangutain Jerusalem-aami; Shammua, Shobab, Nathan, Solomon, 
1CH.14.5	Ibhar, Elishua, Elpelet, 
1CH.14.6	Nogah, Nepheg, Japhia, 
1CH.14.7	Elishama, Beeliada, Eliphelet.
1CH.14.8	Tuani Philistine-at niicamegteggu David-aam minguumacia atanrurrluku tamalkuitnun Israel-aanun, tamarmeng Philistine-at mayurtut yuarluku David-aaq; David-aaq-llu niicami tamatumek an'uq pairrsaagluki. 
1CH.14.9	Tuani Philistine-at tailuteng calluallruut kuignayuani Rephaim-aam. 
1CH.14.10	David-aam-llu kangiiturvikaa Agayun, “Mayurlua-qaa inglulirlaki Philistine-at?”
1CH.14.11	Mayurtuq-llu ellii Baal Perazim-aamun, tuani David-aam cirlakai taukut; David-aaq-llu qanertuq, “Agayun navguutuq inglumni unatmikun, cukamek ulelriatun.” Taumek aciraat tauna nuna Baal-perazim-aamek. 
1CH.14.12	Unitait-llu ellaita agayuteteng tuavet, David-aaq-llu alerquingan tamakut ekuagait.
1CH.14.13	Philistine-at cali ataam calluanqigtut kuignayugmi. 
1CH.14.14	David-aam-llu ataam kangiiturvikenqigcani, Agayun, Agayutem kiugaa, “Elpet mayurviksaqunaki; amatairluki iluvarvikluki-llu amatiitnek napat. 
1CH.14.15	Niiskuvkii-llu nepait piyuallrita kangritnek napat, anvikluki callugniaten; tua-i Agayun anellruan ciunerpeggun elpenun iqutesqelluki anguyagtait Philistine-at.” 
1CH.14.16	David-aaq-llu tuaten piuq alerquucimitun Agayutmek, ellaita-llu iqurqait Philistine-at anguyagtait Gibeon-aamek tekilluku Gezer-aaq. 
1CH.14.17	Piqayucia-llu David-aam ayagtuq tamalkuan nunanun, 
1CH.15.1	David-aaq eneliuq Nunarpiini David-aam.
1CH.15.2	Tua-llu David-aaq qanertuq, “Kinkut allat pivkenateng Levite-at tau͡gaam ayauciiqaat Akqutem Yaassiiga, tua-i 
1CH.15.3	David-aam-llu quyurtai tamalkuita Israel-aat Jerusalem-aamun, taicesqelluku Yaassiiga 
1CH.15.4	David-aam-llu quyurtai qetunrai Aaron-aam Levite-at-llu. 
1CH.15.5	Qetunrainek Kohath-am, Uriel-aaq ciulirnerat, yuinaat-llu arvinelgen anelgutni; 
1CH.15.6	anelgutainek-llu Merari-m, Asaiah-q ciulirnerat, yuinaat-llu qulen yuinarnek-llu cipluki (120) anelgutni. 
1CH.15.7	Qetunrainek-llu Gershom-aam, Joel-aaq ciulirnerat, yuinaat-llu arvinelgen qulnek cipluku (130) anelgutni; 
1CH.15.8	qetunrainek-llu Elizaphan-aam, Shemaiah ciulirnerat, yuinaat-llu qulen (200) anelgutni. 
1CH.15.9	Qetunrainek-llu Hebron-aam, Eliel-aaq ciulirnerat, yuinaat-llu cetaman anelgutni. 
1CH.15.10	Qetunrainek-llu Uzziel-aam, Amminadab-aaq ciulirnerat, yuinaat-llu talliman qula malrugnek cipnelget (112) anelgutni.
1CH.15.11	David-aam-llu quyurcesqai agayulirtet Zadok-aq Abiathar-aaq-llu, Levite-at-llu Uriel-aaq, Asaiah, Joel, Shemaiah, Eliel, Amminadab-aaq-llu. 
1CH.15.12	Qanrulluki-llu, “Elpeci ciuqliqaiceci ataita eniitni Levite-at, menuircarci elpecen̄ek, elpeci-llu anelguceci, tua-i elpeci taitniararci Akqutem Yaassiiga, Agayutiita Israel-aat, uitavigkaanun uptellemnun. 
1CH.15.13	Tua-i-wa elpeci ayautellrunrilavciu ciuqlirmi, 
1CH.15.14	Tua-i agayulirtet Levite-at-llu menuircartut ellmeggnek taitnaluku 
1CH.15.15	Levite-at-llu ayautaat Akqutem Yaassiiga tusmegteggun muragteggun, Moses-aam alerquutellruciatun maliggluku qaneryaraa 
1CH.15.16	David-aam cali alerquagai ciulirnerit Levite-at ellimerresqelluki anelgutait aturten͞gusqelluki qastuluki aturcetaaresqelluki, aturcetaatgun ayuqenrilngurteggun angnirnariluku. 
1CH.15.17	Tua-i Levite-at ellimerraat Heman-aaq, qetunraa Joel-aam; ilakutai-llu, Asaph-aaq qetunraa Berechiah-m; qetunrainek-llu Merari-m anelgutmeng, Ethan-aaq-llu qetunraa Kushaiah-m. 
1CH.15.18	Ikayuusqelluteng-llu nakmikait Levite-at harp-atgun quyilrianek erinalegteggun aturcetaaresqelluki, Zachariah, Jaaziel, Shemiramoth, Jehiel, Unni, Eliab, Benaiah, Maaseiah, Mattithiah, Eliphelehu, Mikneiah-llu, iteryarat-llu tarikestegket Obededom Jeiel-aaq-llu. 
1CH.15.19	Aturtet-llu, Heman, Asaph, Ethan-aaq-llu neplircetarkauluki punerneret qantarngalnguut; 
1CH.15.20	Zachariah, Aziel, Shemiramoth, Jehiel, Unni, Eliab, Maaseiah, Benaiah-llu qelutviararkauluteng pillratun Alamoth-am. 
1CH.15.21	Tau͡gaam Mattithiah, Eliphelehu, Mikneiah, Obededom, Jeiel, Azaziah-llu ciuliqagtarkauluteng qerrsilrianek qelutviarluteng maliggluku Sheminith-aaq.
1CH.15.22	Chenaniah, ciuliqagtiit Levite-at aturcetaatgun, ciuliqaggnarqai aturcetaalriit, taringumiiki tamakut. 
1CH.15.23	Berechiah Elkanah-llu murilkestekarkaulukek iteryaraan Akqutem Yaassiigem. 
1CH.15.24	Shebaniah, Joshaphat, Nethanel, Amasai, Zachariah, Benaiah, Eliezer-aaq-llu agayulirta, cup'arkaugait cupu'uryarat ciunrani Akqutem Yaassiigan. Obededom-aaq Jehiah-llu tarikesten͞guciquk iteryaraanun Akqutem Yassiigem.
1CH.15.25	Tua-i David-aam ciulirnerit-llu Israel-aat atanerruarit-llu tiissitsaat (1,000s), ayagtut taicarturluku 
1CH.15.26	Tua-i-llu cali Agayutem ikayuaki Levite-at tegumiaqestellregket 
1CH.15.27	David-aaq aturangqertuq 'lumarraqegtaarmek, tamarmeng-llu-wa Levite-at tegumiaqestegket Akqutem Yaassiigegken, aturtet-llu, Chenaniah-q-llu ciuliqagtiit aturcetaartet, aturtet-llu; David-aaq-llu qat'gailitartuumaluni. 
1CH.15.28	Tua-i tamarmeng Israel-aat taitaat 
1CH.15.29	Yaassiiga-llu Akqutiin 
1CH.16.1	Itrutaat-llu Akqutem Yaassiiga elliluku-llu iluanun pelatekam nautellran David-aam tauna pitekluku. Elliigut-llu ekuagiluteng ilakuyutem-llu elliitiinek Agayutmun. 
1CH.16.2	David-aaq-llu qaqiucami elliillerminek ekuagiluteng, atawaqercetai yuut atrakun 
1CH.16.3	Aruqait-llu tamalkuita neqnek. Cikirai angutet arnat-llu Israel-aami ataucimek kelipamek, ilaluku kemgem iliinek kelipimalriim, issuumanek-llu.
1CH.16.4	David-aaq nakmikiuq ilaitnek Levite-at ciuliqagcesqelluku agayullrat 
1CH.16.5	Asaph-aaq cucukumauq ciuliqagten͞guluni, tungliqluku-llu Zachariah, Jeiel-aankut-llu, Shemiramoth-aaq, Jehiel-aaq, Maatithiah, Eliab-aaq, Benaiah, Obededom-aaq, Jeiel-aaq-llu, aturcetaararkauluteng tengtengaatgun; Asaph-aam-llu qasiarcetarkaulukek qantarngalnguuk, 
1CH.16.6	malruk-llu agayulirtek, Benaiah-nkuk Jahaziel-aaq-llu, cup'arkauluki cupu'uryarat akultutaciqegglutek, ciuqerrani Yaassiigan Akqutem. 
1CH.16.7	Tua-llu tuani David-aaq ciuqlirmek cucuklirtuq quyatmek atuusqelluku 
1CH.16.8	Quyavikiciu 
1CH.16.9	Aturci elliinun 
1CH.16.10	Angnirci elliin pikngakut; tamarmeng elliinun agayulriit angnirpaglit!
1CH.16.11	Ikayuusqelluci 
1CH.16.12	Neq'akiciki assilriit irr'inarqellriit-llu caliaqellri, cuqcillra-llu yugnek.
1CH.16.13	Yuini Abraham-aam pistaini elliin, qetunraini Jacob-aam, elliin cucukek'ngaini!
1CH.16.14	Ellii 
1CH.16.15	Nalluyagusngaitaa akqutni akwarpak, qaneryaraq alerquutekellni, tiissitsaanun (1,000) kinguveqellrianun.
1CH.16.16	Akqun taqellni pillgutekluku Abraham-aaq, elliin naaqicimalria akqutni Isaac-aamun.
1CH.16.17	Ilumuurtellni piciryaraurrluku Jacob-aamun, iquklicuilnguurrluku akqun Israel-aamun.
1CH.16.18	Qanerluni, “Elpecen̄un cikiutekciqaqa nunii Canaan-aam, ilakluku paitaqevkarluku.”
1CH.16.19	Agayutem yui amllerivailgata allanruluteng nuniini Canaan-aam.
1CH.16.20	Calligtaarluteng nunalinqigtaarluteng, atanruvilinqigtaarluteng.
1CH.16.21	Tau͡gaam allanun Agayutem caknaavkarceteksaitellrui; camun pivkaasqumavkenaki; atanret aarcirtulallrui:
1CH.16.22	“Akngircaqunaciki cucukek'nganka; prophet-aanka agturyaqunaciki!”
1CH.16.23	Aturli 
1CH.16.24	Qanrutkiciu ucurnarqucia kinguveqellrianun, irr'inarqellriit caliari tamalkuitni yugni!
1CH.16.25	Tua-i angengan 
1CH.16.26	Tua-i tamarmeng agayutait yuut agayutnguaruameng; tau͡gaam 
1CH.16.27	Takarnaq, ucurnaq ciuqerrantuq; piniq angniq nuniintuq.
1CH.16.28	Nanrarciu 
1CH.16.29	Nanrarciu 
1CH.16.30	uulegten ciuqerrani, tamarpet nunami! Ellarpak ellinqegcaumauq nek'amini pekcecimangaunani-llu.
1CH.16.31	Quya, nunarpaak qilaak-llu! Qanruski angayuqauvillgutkellriit 
1CH.16.32	Ellerrarten, imarpiik, tamarmeng-llu unguvalriit elpeni, quyaci, naucirivigni, tamarmeng-llu elpenelnguut!
1CH.16.33	Napat napalilriani qayagpaglit angnimek 
1CH.16.34	Quyavikiu 
1CH.16.35	Qanerluci elliinun, “Anirturkut, Agayun Anirturtemten̄i; quyureskut tamamta; anirturkut angyuqauvillgutkellrianek, quyavikniarput nanrarluku-llu tanqilria atren.”
1CH.16.36	Nanraumali 
1CH.16.36	Nutaan-llu yuut qanertut, “Amen,” nanraraat-llu 
1CH.16.37	Tua-i David-aam unitaa Asaph-aaq anelgutai-llu ciuqerranun Akqutem Yaassiigan 
1CH.16.38	Obededom-aaq-llu ilakluki yuinaat pingayun pingayunlegnek cipluku anelgutai; Obededom-aaq qetunraa Jeduthun-aam, Hosh-aaq-llu iteryarat tarikestekarkaulekek.
1CH.16.39	Unismiluku-llu Zadok-aq agayulirta anelgutai-llu agayulirtet ciuqerranun agayuvian 
1CH.16.40	Elliilararkauluteng ekuagiluteng 
1CH.16.41	Pillguciragket Heman-aankuk Jeduthan-aaq-llu, allat-llu cucukumaluteng pillret aterpagcimaluteng-llu quyaaqluteng piarkaullret 
1CH.16.42	Heman-aaq Jeduthun-aaq-llu cupu'uryarangqertuk qantarngalngungqerrlutek-llu allanek-llu aturcetaarlutek atu'urkamegnek yuarutet qigcignarqellriit atuumakata.
1CH.16.43	Tua-llu tamarmeng yuut utertut kingunermeggnun, David-aaq-llu uterrluni ilani nayuumaqernaluki.
1CH.17.1	Angayuqaq David-aaq uitallermini enemini, qanertuq Nathan-aamun prophet-aamun, “Tangerrluku, uitaunga enemi murakegtaarmi, tau͡gaam 
1CH.17.2	Nathan-aaq-llu qanertuq David-aamun, “Caliaqiki tamalkuita ircaqurpenelnguut, tua-i Agayutem nayuaten.” 
1CH.17.3	Tau͡gaam taumi atakumi Agayun qanertuq Nathan-aamun, 
1CH.17.4	“Ayagluten qanrusgu pisteka David-aaq, Waten qanernilua, ‘Elpengunrituq naucestekaa agayuvigpiim uitavigkama. 
1CH.17.5	Wani-wa uitaksaitua enemi ayagnirlua ernermek ciuliqagqaanemnek Israel-aat una erneq engelkarrluku, tau͡gaam pelatekametaurlua, nugtaqtaarturlua-llu uitavignun. 
1CH.17.6	Tamalkuitnun ayagvik'lallemnun Israel-aam yui pillgutekluki ciuliqagtait aptellrunritanka ciin nauciksailuciatnek agayuvigpagkamnek murakegtaarmek?’ 
1CH.17.7	Watua taumek qanruciu pisteka David-aaq, Wiinga-gguq, 
1CH.17.8	Pillguciumallruamken-llu natmun ayallren tamalkuan, cirlak'lallruanka-llu tamalkuita ingluten ciunerpenek. Ucurnariciqamken angtuatun ciuliqagtetun nunarpagmi. 
1CH.17.9	Nakmiciqua-llu nunakaatnek yum'a Israel-aat, nunalgaurceciiqanka, uitaniartut nakmiin nunameggni, uitacurlagcecimangairulluteng, yuut-llu nangcitalriit tuqurqen͞gaunaki, ciunganicetun. 
1CH.17.10	Cucukirraanemnek cuqcisten̄ek yumnun Israel-aanun; wiinga cirlakciqanka tamalkuita ingluten. Cali-llu nallunrircetamken 
1CH.17.11	Qaku-llu qaqiskata erneten ayagluten-llu pillguciryarturluki aataten, wiinga nangerciiqanka yut'en kinguvni, iliit qetunrarpet nakmiin, piurciiqaqa angayuqauvia. 
1CH.17.12	Elliin eneliarkaugaanga, piurciiqaqa-llu atanruvia qangvarpak. 
1CH.17.13	Atakeciqaanga, wiinga-llu qetunraqciqaqa; wiinga au͡g'arngaitaqa caqtaanrilnguq kenkeka elliinek, tegullrucimtun ciuvni piullermek. 
1CH.17.14	Tau͡gaam caqtaarpek'naku piuvkarciqaqa enemni angayuqauvimni-llu qangvarpak atanruvia-llu piugarkauguq akwarpak.’” 
1CH.17.15	Maliggluku makut qaneryaraat, maliggluku-llu man'a tangrrualleq, Nathan-aaq qallatuq David-aamun.
1CH.17.16	Nutaan David-aaq iterluni aqumuq ciuqerranun 
1CH.17.17	Man'a mikluni elpet iigpeni, Agayun; elpet-llu qalarutkeken pistevet eniin uitaarkaucia ak'anun tekitarkami, nasvillua-llu kinguverkanek tekitarkanek, 
1CH.17.18	Qaillun-llu cali qaneryugngaa David-aaq elpenun takaqutnguluki pisten̄un? Tua-i elpet nallunrilavgu pista. 
1CH.17.19	Pisten-llu pitekluku 
1CH.17.20	Allamek elpetun ayuqellriartaituq, 
1CH.17.21	Canek allanek kinguvellgutkellriartangqerta avatiitni elpet yugpet Israel-aat, Agayutem ullallrukai anirturyarturluki elliin yuknaluki, atengluten elpet angelriamek assilriatgun angelriatgun-llu caliarpeggun, anutnerpeni taungullgutkellriit ciuqerratgun yugpet elpet anirtullerpet Egypt-aamek. 
1CH.17.22	Israel-aaq yuksagutellruan elpet yuk'arkauluku qangvarpak; elpet-llu 
1CH.17.23	“Watua-llu 
1CH.17.24	Elpet-llu atren piurcimaarkauguq misturiluni qangvarpak, qanrumaluni 
1CH.17.25	Tua-i elpet Agayutmaa, alaillruavet pistevnun elpet eneliarkauluku ellii; taumek pisten piyuumirluni piicagtuq ciuqerpeni. 
1CH.17.26	Waniwa-llu 
1CH.17.27	Watua taumek angnirnaqli elpenun atawaqercetlerkaa enii pistevvet, ciumurrnaurtuq qangvarpak ciuqerpeni; ca elpet 
1CH.18.1	Mat'um kinguakun David-aam kingupiartellrui Philistine-at cirlakluki-llu, teguluki-llu Gath-aq nunacuarautai-llu unataitnek Philistine-at. 
1CH.18.2	Kingupiarrluku-llu Moab-aq tamakurmiut-llu teguarurtellruut David-aamun tailluteng-llu cikiutnek. 
1CH.18.3	David-aam-llu cirlakmia Hadadezer-aaq atanra Zobah-m, tungiinun Hamath-aam, ayainanermini nunalgarcarturluku umyuaqutkani Kuigmun Euphrates-aamun. 
1CH.18.4	David-aaq-llu tegutuq elliinek tiissitsaanek (1,000) pekcessuutnek, tiissitsaanek-llu malrunlegnek (7,000) horse-alegnek, yuinarnek-llu tiissitsaanek (20,000) piyualuteng pitulinek anguyagten̄ek; David-aam-llu kingulirnerita yualuit kepai tamalkuita pekcessuutet horse-ait, uitaciiluni tau͡gaam yuinarnun tallimanun (100) atuuyugngalrianek. 
1CH.18.5	Syrian-aat-llu Damascus-aamek tailuteng ikayuryartullrani Hadadezer-aaq atanra Zobah-m, David-aaq tuquciuq yuinarnek tiissitsaanek (20,000) angutnek Syria-rmiunek.
1CH.18.6	Tua-llu David-aaq nunalgarciuq anguyagten̄ek Syria-mun Damascus-aami; Syria-rmiut-llu pisten͞gurtut David-aamun, tailluteng-llu cikiutnek. 
1CH.18.7	David-aam-llu tegui suulutaat capkutat tegumiallrit pistain Hadadezer-aam, ut'rulluki-llu Jerusalem-aamun. 
1CH.18.8	Tibhath-amek Cun-amek-llu, nunarpiigkenek Hadadezer-aam, David-aaq tegutuq amllermek punernermek; tamatumek aturluni Solomon-aaq erurivilillruuq naparyanek-llu assigtanek-llu punernernek. 
1CH.18.9	Tuani Tou-aq atanra Hamath-aam niicami David-aamun cirlakniluki tamalkuita anguyagtai Hadadezer-aam, atanran Zobah-m.
1CH.18.10	Ayagcetaa qetunrani David-aamun, aryuqutmek pisqelluku, piyuumiutmek-llu pisqelluku tua-i-wa elliin calluaku inglulirluku Hadadezer-aaq cirlakluku-llu; tua-i Hadadezer-aam pulengtaq anguyalaaku Tou-aq. Tuyurluku-llu canek ayuqenrilngurnek suulutaanek akinek, punernernek-llu. 
1CH.18.11	Makut-llu angayuqam David-aam tunellrui 
1CH.18.12	Abishai-aq-llu, qetunraa Zeruiah-m, tuquciuq akimiaq pingayunek tiissitsaanek cipluku (18,000) Edomite-anek Kuignayuani Salt-am. 
1CH.18.13	Nunalgarciuq-llu anguyagten̄ek Edom-aamun; Edom-aarmiut-llu tamarmeng pisten͞gurtut David-aamun. 
1CH.18.14	Tua-i David-aaq ataniurtuq tamalkuitni Israel-aani; aulukluki-llu elluarrluki ayuqluki yun'i. 
1CH.18.15	Joab-aq-llu qetunraa Zeruiah-m qulliuluni anguyagten̄i; Jehoshaphat-aaq-llu qetunraa Ahilud-aam igaucisten͞guluni. 
1CH.18.16	Zadok-aaq-llu qetunraa Ahitub-aam Ahimelech-aaq-llu qetunraa Abiathar-am agayulirten͞gulutek; Shavsha-llu igarten͞guluni; 
1CH.18.17	Benaiah-llu qetunraa Jehoiad-aam ciuqliuluni Cherethite-anun Pelethite-anun-llu; David-aam-llu qetunrai ciulirneruluteng kevgiurtainun angayuqam.
1CH.19.1	Wani-wa kinguakun mat'um Nahash-aq atanrat Ammonite-at tuquuq, qetunraa-llu ataniurtuq enairluku. 
1CH.19.2	David-aaq-llu qanertuq, “Wiinga piciulua pilarciqaqa Hanun-aaq qetunraa Nahash-am, atiin piciuluni pilallruanga wii.” Tua-i David-aaq ayagceciuq qanerten̄ek qarucestekainek atii pitekluku. David-aam-llu pistai tekitut Hanun-aamun nuniitni Ammonite-at, qarucarturluku. 
1CH.19.3	Tau͡gaam takarnarqellriartain Ammonite-am qanrutaat Hanun-aaq, “David-aaq-qaa taivkarian qarucesten̄ek elpenun, qigcikluku aatan piyukan? Taivkarai yuvriisqelluku nuna elliin cirlaknaluku!”
1CH.19.4	Tua-i Hanun-aam tegui David-aam pistai, asmeggluki-llu, kepurluki-llu aturait qukaitgun mecangqerritgun, ayagtelluki-llu; ellait tua-i ayagtut. 
1CH.19.5	Tuani qanrucimiimi pitekluki angutet ayagceciuq pairrsaagtelluki, tua-i angutet cakneq kasnguyuata. Angayuqaq-llu qanertuq, “Uitaurci Jericho-mi ungagpeci ataam naunatkaatnun, nutaan uterrniartuci.”
1CH.19.6	Tuani Ammonite-at tangrramegteggu ellmeggnek eq'uyagutevkaucirteng David-aamun, Hanun-aaq Ammonite-at-llu ayagceciut tiissitsaanek akimiaq ataucimek cipluku uspernek qerrirlinek (16,000) navrarkameggnek pekcessuutnek, horse-alegnek-llu Qulirnermek Mesopotamia-mek, Syria-m nunainek Maacah-mek, Zobah-mek-llu. 
1CH.19.7	Navrangut-llu yuinaq qula malrugnek tiissitsaanek pekcessuutnek (32,000) atanra-llu Maacah-m anguyagcetuumaan, tauna-llu taiguq uitaluni-llu ciuqerrani Medeba-m. Ammonite-at-llu quyurcimaut nunaitnek tailuteng-llu callullerkameggnun.
1CH.19.8	Tuani David-aam niicami, ayagcetaa Joab-aq tamalkuita-llu anguyagtet pinilriit angutet.
1CH.19.9	Ammonite-at-llu anluteng uptut anguyautellerkameggnun iteryaraani nunarpiim Rabbah-m, atanri-llu taillret allakararmeng cailkami uitaut. 
1CH.19.10	Tuani Joab-am tangrramiu inglumeng anguyagtait upingaciat ciunemeggni tunumeggni-llu, ellii cucuklirtuq allakaumalrianek anguyagtaitnek Israel-aat, upluteng-llu cauluki Syrian-aat.
1CH.19.11	Ilait-llu anguyagtet elgartai ataniuresqelluki Abishai-amun anelgutminun, elgartai-llu cauluki Ammonite-at. 
1CH.19.12	Joab-am qanrutaa, “Tangerquvnga Syrian-aanun cirlakevkarlua, tailuten ikayuqia, Ammonite-at-llu cirlakekatgen tailua ikayurciqamken. 
1CH.19.13	Pinirluci alingevkenaci-llu pikici! Pitacimcetun yup'ut calluutnauput nunarpai-llu Agayutemta. 
1CH.19.14	Joab-aq anguyagten̄i-llu ayakartut, Syrian-aat-llu qimagtut. 
1CH.19.15	Tua-i-llu Ammonite-at tangrramegteki Syrian-aat qimalriit, ellait-llu qimagtut Abishai-amek, uterrluteng-llu nunarpagnun. Tua-i-llu Joab-aq-llu Jerusalem-aamun uterrluni. 
1CH.19.16	Syrian-aat tangrramegteggu cirlakucirteng Israelite-anun, taivkariut anguyagten̄ek Syrian-aat nuniitnek keggaknelirneranek Euphrates-aam Kuigan, Shobach-amun-llu ciuliqagtelluki, ciuliqagtiitnek anguyagtain Angayuqam Hadadezer-aam Zobah-rmium. 
1CH.19.17	David-aam niicamiki, quyurtai tamalkuita Israelite-at anguyagtet, qerarluku-llu Jordan-aam Kuiga, uptelluki-llu callullerkaatnun cauluki Syrian-aat. Callullrat ayagnirtuq, 
1CH.19.18	Israelite-at-llu kingupiartait Syrian-aat anguyagtait. David-aaq-llu anguyagten̄i-llu tuquciut tiissitsaanek malrunlegnek (7,000) pekcessuutelegnek, tiissitsaat-llu yuinaak malruk (40,000) piyualuteng anguyatulinek. Tuqusmiat-llu Shobach-aaq ciuliqagtiit anguyagtaita. 
1CH.19.19	Angayuqat-llu pistain Hadadezer-aam, tangrramegteggu cirlakucirteng Israel-aanun, inglulitenrirtut David-aamun elliinun-llu pisten͞gurrluteng. Tua-i Syrian-aat tengrunrirtut ikayurnaluki Ammonite-at.
1CH.20.1	Up'nerkaani taum allrakum, nalliini atanret ayagluteng callugyartulallrata, Joab-am ciuliqaggluki anutai anguyagtet, cekavvluku-llu nuniit Ammonite-at, tailuteng-llu kassugutaat Rabbah-q. David-aaq tau͡gaam uitaurallruuq Jerusalem-aami. Joab-am-llu callugaa Rabbah-q cirlakluku-llu.
1CH.20.2	David-aam-llu tegua atanrata nasqurrutii qamiqurranek; nallunriraa-llu uqamaltacia yuinaat pingayun akimiarmek cipluku (75) uspernek suulutaam uqamiinek, tauna-llu teggalquqegtaarmek pingqertuq tauna David-aam tegua elliluku-llu nakmiin nasqurrutminun. Ellii-llu anutuq cautainek nunarpiim amlleriluku.
1CH.20.3	Anusmiluki-llu yuut tamaanelnguut, calivkarluki-llu aturtelluki kegglanek cavignek itumcissuutnek piqertuutarnek-llu; tuaten-llu David-aam pii tamalkuita nunarpait Amorite-at. Tua-llu David-aaq tamalkurmeng-llu yuut utertut Jerusalem-aamun.
1CH.20.4	Mat'um-llu kinguakun anguyautenga'artut Philistine-at-llu Gezer-aami. Tua-llu Sibbecai-am Hushathite-am tuqutaa Sippai-aq, tauna kinguveqluku yugpiit; Philistine-at-llu cirlakumaluteng.
1CH.20.5	Cali ataam anguyautenga'artut Philistine-at-llu; Elhanan-aam-llu qetunraan Jair-am tuqutaa Lahmi anelgutii yugpiin Gittite-am, epua narulkarcuutiin pitauq enertaatun qilagtem qilagvian. 
1CH.20.6	Ataam-am cali anguyagtut Gath-ami, yugtalegmi cakneq angelriamek, yuaralegmek arvinlegnek (6) cali tamarmeng it'gai yuarangqerrluteng yuinaq cetamanek, tamarmeng amllertaluteng; ellii-llu kinguveqmiat yugpiit. 
1CH.20.7	Elliin-llu pitassiallrani Israel-aat, Jonathan-aam qetunraan Shimeah-m, David-aam anelgutiin, tuqutaa. 
1CH.20.8	Makut kinguveqait yugpiit Gath-ami; tamakut-llu iqucimaluteng unataikun David-aam unataitgun-llu elliin pistain.
1CH.21.1	Tuunrangayak nangertuq inglulirluki Israel-aat, umyuangevkarluku-llu David-aaq naaqnaluki Israel-aat.
1CH.21.2	Taumek David-aaq qanertuq Joab-amun alerquastiitnun anguyagtet, “Ayagluten naaqiki Israel-aat, Beersheba-mek tekilluku Dan-aq, qanemcicarturniarpenga, nallunrirnaunka amllertaciat.” 
1CH.21.3	Tau͡gaam Joab-aq qanertuq, “Ataki 
1CH.21.4	Tau͡gaam atanrem qanellran cirlakaa Joab-aq. Taumek Joab-aq ayagtuq pekluni tumekluki tamalkuita Israel-aat, uterrluni-llu Jerusalem-aamun.
1CH.21.5	Joab-am-llu tunai amllertaciit naaqumallrata yuut David-aamun. Tamalkuan Israel-aani pitaut atauciq miilicessaaq yuinaat-llu talliman tiissitsaat (1,100,000) angutet nuussirpagmek tegumiatulit, Judah-mi-llu yuinaat yuinaat yuinaat-llu pingayun qulmek tiissitsaat (470,000) nuussirpagmek tegumiatulit.
1CH.21.6	Tau͡gaam elliin ilakenritaa Levi-aq Benjamin-aaq-llu naaqellermini tua-i atanrem alerquutii nall'arusnganrilan umyugaanun Joab-am. 
1CH.21.7	Tau͡gaam Agayutem angniutekenritaa man'a, anucimirqecetaarai-llu Israel-aat.
1CH.21.8	David-aaq-llu qanertuq Agayutmun, “Wiinga assiilngirtua angtuamek waten man'a piamku. Tau͡gaam watua piicagtua au͡g'arru assiilngua pistevvet; tua-i tuaten piama usviinii.”
1CH.21.10	“Ullagluku qanrusgu David-aaq, ‘Waten qanertuq 
1CH.21.11	Tua-i Gad-am ullagaa David-aaq, qanrulluku-llu, Waten qanertuq 
1CH.21.12	Wall'u pingayunek allrakunek piitnanek; wall'u pingayunek iralunek cekavcimallerkavnek ingluvkun, angunatkaatnun nuussirpaita ingluvet; wall'u pingayunek ernernek nuussirpaikun 
1CH.21.13	Tua-llu David-aaq qanertuq Gad-amun, “Wiinga cakneq nanikuaqapigtua pivkarnga unatainun 
1CH.21.14	Tua-i 
1CH.21.15	Agayun-llu ayagceciuq Jerusalem-aamun an'gilamek piunriisqelluku tau͡gaam piunriqataqanrakun, 
1CH.21.16	David-aam-llu iigni naluamikek tangrraa an'gilaa 
1CH.21.17	David-aaq-llu qanertuq Agayutmun, “Wang'unrituq-qaa ellimeqlilleq naaqesqelluki yuut? Wanguuq tauna assiilngilleq cakneq-llu assiinani pilleq. Tau͡gaam makut qusngit, camek pillruat? Pegeski, inglukia wii inglukluku-llu atama enii; tau͡gaam anucimirqecetaarun pinrilli yugpenun.”
1CH.21.18	Tua-llu an'gilaan 
1CH.21.19	Tua-i David-aaq mayurtuq Gad-am qanrucani, qanellruan atrakun 
1CH.21.20	Tuani Ornan-aaq kaugtuaruciuq mukaarkanek; tuigcami tangertuq an'gilamek, cetaman-llu qetunrai tuanelnguut ellmeggnek iirtut. 
1CH.21.21	Egmian Arnaunah-m tangrramiu Angayuqaq David-aaq agiirtelluku, unitaa carririvik cikluni-llu aciqvanun, kegginaminek agturluku nuna. 
1CH.21.22	David-aam qanrutaa Arnaunah-q, “Tun'ivikia carrirvigpenek, nauciniartua ekuavigmek 
1CH.21.23	“Teguu, Elpet Ucurnarqellriami, qanertuq Arnaunah-q, piyullren aturluku. Waniwa tang angucalut kuluviit ekualuki elliitekaten ekuavigmi, waniwa-llu carririssuutet murait muragkaten, mukaarkat-llu elliitekaten. Wii tun'anka tamalkuita elpenun.” 
1CH.21.24	Tau͡gaam Angayuqaq David-aaq qanertuq Arnaunah-mun, “Qang'a, tau͡gaam pikeken 
1CH.21.25	Tua-i David-aam akiliraa Ornan-aaq tiissitsaam avga yuinarnek-llu tallimanek (600) suulutaanek carririvia pitekluku. 
1CH.21.26	David-aaq-llu pililuni ekuavigmek tuani 
1CH.21.27	Nutaan-llu 
1CH.21.28	Taum nalliini, David-aam tangrramiu 
1CH.21.29	Tua-i agayuvia 
1CH.21.30	tau͡gaam David-aaq ayagciigatellruuq taum ciungani apqaurnaluku Agayun, tua-i alingami nuussirpiinek an'gilaan 
1CH.22.1	Tua-llu David-aaq qanertuq, “Wantarkauguq enii 
1CH.22.2	David-aaq alerquiguq quyurcesqelluki tekitaat tamaanelnguut nuniitni Israel-aat, elgarciuq-llu teggalqunek kepuristen̄ek tangnircaumalrianek, teggalqunek atuugarkanek eniinun Agayutem. 
1CH.22.3	David-aam-llu pikirmii angelrianek quyurtarnek cavignek ussukcarkaitnek amiiget iteryarat qes'utarkauluteng-llu, ayuqluku-llu punernernek amlleriluki uspellerkaat caperrnariluku. 
1CH.22.4	Murakegtaarnek-llu naaqumavkenaki; Sidon-iarmiut Tyri-armiut-llu taitellruat amlleriluki murakegtaarnek David-aaq. 
1CH.22.5	Tua-i David-aaq qanertuq, “Solomon-aaq qetunraqa ayagyuartuq elisngavkenani-llu, ena-llu piliaqumaarkaq 
1CH.22.6	Nutaan-llu qayagaurluku Solomon-aaq qetunrani, ellimerrluku-llu enelisqelluku 
1CH.22.7	David-aaq qanertuq Solomon-aamun, “Qetunraaq, ircaqumnet'lallruuq caliaqnaluku, ena atranun 
1CH.22.8	Tau͡gaam qaneryaraa 
1CH.22.9	Tangerrluku, qetunraq yuurciiquq elpenun; tauna yuugarkauguq nepailngurkun. Wiinga cikirarkaugaqa nepaitmek tamalkuitnek ingluinek kassutmun; tua-i ellii atengqerrarkauguq Solomon-aamek, cikirarkauluki-llu uitanqegcitmek nepaitmek-llu Israel-aat elliin erenrini. 
1CH.22.10	Ellii eneliciquq atemnun. Ellii wii qetunraqciqaqa, wiinga-llu elliin atakeciqaanga, piurciiqaqa-llu takarnarqellria aqumllera Israel-aani qangvarpak.”
1CH.22.11	Watua qetunraaq, 
1CH.22.12	Kiimi, ataki 
1CH.22.13	Nutaan elpet piluaqaraciquten mulngakluten atuquvki picirkiutet maligtarkat 
1CH.22.14	Angelrianek nangtequtengqerrlua quyurcillruunga nekaanun 
1CH.22.15	Amllernek calistengqertuten: teggalqunek kepuristen̄ek, qikuliurten̄ek, enelisten̄ek, tamalkuitnek-llu ayuqenrilngurnek calitulinek naaqumavkenateng, elisngaluteng calituluteng. 
1CH.22.16	Suulutaamek, qerrirlinek, punernernek, cavignek-llu. Nangerrluten caliluten! 
1CH.22.17	David-aam-llu alerqurmii tamalkuita ciuliqagtait Israel-aat ikayuusqelluku qetunrani Solomon-aaq. 
1CH.22.18	Qanerluni, “
1CH.22.19	Watua atauciurrluku umyuan ircaqun-llu yuallerkaanun 
1CH.23.1	David-aaq-llu cakneq ak'allaurcami, qetunrani Solomon-aaq angayuqrurtuq tamalkuitnun Israel-aanun. 
1CH.23.2	David-aam quyurtai tamalkuita ciuliqagtait Israel-aat agayulirtet Levite-at-llu.
1CH.23.3	Levite-at yuinaq qulmek cipluku (30) allrakungelriit qulmun, naaqumaut-llu, amllertaut-llu yuinaq akimiaq pingayunek tiissitsaat (38,000) angutet. 
1CH.23.4	Yuinaq cetamanek cipluku tiissitsaanek (24,000) makut ilait atanirturilriaruciqut calilrianun eniini 
1CH.23.5	tiissitsaat-llu cetaman (4,000) iteryarat qaunqestekluki, cetaman-llu tiissitsaat (4,000) nanrarcuutekauluki.
1CH.23.6	David-aam-llu allakarai avegturluki maliggluku qetunraquciat Levi-amun: Gershom, Kohath, Merari-llu.
1CH.23.7	Qetunraak Gershom-aam ukuuguk: Ladan-aaq, Shimei-llu. 
1CH.23.8	Qetunrai-llu Ladan-aam: Jehiel, ciulirneq, Zetham, Joel-aaq-llu pingayuluteng.
1CH.23.9	Qetunrai-llu Shimei-am: Shelomoth, Haziel, Haran-aaq-llu, pingayun. 
1CH.23.10	Qetunrai-llu Shimei-am: Jahath, Zina, Jeush, Beriah-llu. Ukut cetaman qetunrai Shimei-am. 
1CH.23.11	Jahath-aq ciulirneruluni, Zizah-llu tungliuluni; Jeush, Beriah-m-llu kinguvri amllenritut, taumek atameng eniini allakaqaumaluteng quyurrarmeng uitavkaumaut.
1CH.23.12	Qetunrai Kohath-am: Amram, Izhar, Hebron, Uzziel-aaq-llu, cetaumauluteng.
1CH.23.13	Qetunrai Amram-aam: Aaron-aaq Moses-aaq-llu. Aaron-aaq allakaumaluni kenciknaristen͞guluni canek tanqinrulrianek, ellii qetunrani-llu qangvarpak aruviaralararkaugut ciuqerrani 
1CH.23.14	Tau͡gaam qetunrai Moses-aam, yuan Agayutem, aterpagcimaut ilakluki yui Levi-am. 
1CH.23.15	Qetunrai Moses-aam: Gershom, Eliezer-aaq-llu. 
1CH.23.16	Qetunrai Gershom-aam: Shebuel ciulirneq. 
1CH.23.17	Qetunrai Eliezer-aam: Rehabiah ciulirneq; Eliezer-aaq allamek qetunraituq, tau͡gaam qetunrai Rehabiah-m cakneq amllertut. 
1CH.23.18	Qetunrai Izhar-am: Shelomith ciulirneq.
1CH.23.19	Qetunrai Hebron-aam: Jeriah ciulirneq, Amariah tunglia, Jahaziel pingayuak, Jekameam cetamiit. 
1CH.23.20	Qetunrai Uzziel-aam: Micah ciulirneq, Isshiah tunglia.
1CH.23.21	Qetunrai Merari-m: Mahli, Mushi-llu. Qetunrai Mahli-m: Eleazer-aaq Kish-aaq-llu. 
1CH.23.22	Eleazer-aaq tuqullruuq qetunraunani, tau͡gaam paningqerrluni; ellaita tungelqurrita, qetunrain Kish-am, nuliqsagutelarait. 
1CH.23.23	Qetunrai Mushi-m: Mahli, Eder, Jeremoth-aaq-llu pingayuluteng.
1CH.23.24	Makut qetunraqai Levi-am atameng eniitgun, ciuqliuluteng atameng eniini igausngallerteng aturluku naaqumaluteng atrit atauciuqaqluteng yuinarnek (20) ayagluteng qulmun caliyugngaluteng 
1CH.23.25	Tua-i David-aaq qanertuq, “
1CH.23.26	Tua-llu tua-i Levite-at ayagaciarkaunrirtut agayuvigmek wall'u camek aturyukmeggnek agayuaqameng.” 
1CH.23.27	Tua-i nangnerteggun qanellrikun David-aam makut Levite-at yuinarmek (20) allrakungelrianek qulmun, 
1CH.23.28	tau͡gaam ellait caliangqerciqut ikayualuki qetunrai Aaron-aam agayullratni eniini 
1CH.23.29	Ikayuagaqluki-llu tangrrutetgun kelipatgun, mukaamek-llu kinertellriaruluku elliitekaatgun, kelipayagarnek-llu quuleciryarailngurnek, uuciluki-llu elliitnek, elliitnek-llu uqumek avukumalrianek cuqtaarnarqellritgun-llu amllertacilegnek angtaciatgun-llu. 
1CH.23.30	Nangerngalararkauluteng-llu unuakullra tamalkuan quyavikluku nanrarluku-llu 
1CH.23.31	Nani-llu ekuagiaqata elliiluteng 
1CH.23.32	Wani-wa murilkarkauluku ellaita pelatekaq quyurrvik agayuvik-llu, murilkarkauluki-llu qetunrai Aaron-aam, anelgutmeng calillerkaatnun eniini 
1CH.24.1	Avgumallrat qetunrain Aaron-aam waten ayuquq. Qetunrai Aaron-aam: Nadab, Abihu, Eleazer, Ithamar-aq-llu. 
1CH.24.2	Tau͡gaam Nadab-aq Abihu-q-llu tuqullruuk atamek ciungani, irniarunatek-llu, taumek Eleazer-aaq Ithamar-aq-llu agayulirten͞gurtellruuk. 
1CH.24.3	Ikayuqluku Zadok-aq qetunrainek Eleazer-aam, Ahimelech-aaq-llu qetunrainek Ithamar-am, David-aam elgartai cucukumaciicetun caliarkarluteng kevgiullerkaatnun. 
1CH.24.4	Amllenruata ciuqliulriit tegumiita qetunrainek Eleazer-aam nutaan qetunrainek Ithamar-am elgartait aciatnun akimiaq ataucimek ciuqliit atameng eniitni qetunrain Eleazer-aam, pingayunelguluteng-llu qetunrai Ithamar-am. 
1CH.24.5	Elgartait tegulluteng pitatekenrilnguugnek, tamalkuita ayuqurluki pitangqerran atanerruanek agayuvigmi atanerruarinek-llu Agayutem tegulluteng tamarkenka qetunrakegnek Eleazer-aam Ithamar-am-llu. 
1CH.24.6	Igatuli-wa Shemaiah-q qetunraa Nethanel-aam, Levite-aq, igauciurluni takuani angayuqam, takarnarqutellgem-llu, Zadok-aam-llu agayulirtem, Ahimelech-aam-llu qetunraan Abiathar-am, ciulirnerita-llu eniita aatat agayulirtet, Levite-at-llu; atauciq aatat eniit cucukumaluni Eleazer-aamun atauciq-llu Ithamar-amun. 
1CH.24.7	Ciuqliq tegullrat tut'uq Jehoiarib-aamun, tunglia-llu Jedaiah-m, 
1CH.24.8	pingayuak-llu Harim-aamun, cetamiit-llu Seorim-aamun. 
1CH.24.9	Tallimiit-llu Malchijah-mun, arvinelgat-llu Mijamin-aamun, 
1CH.24.10	Malrunelgat-llu Hakkoz-aamun, pingayunelgat-llu Abijah-mun, 
1CH.24.11	qulngunritariit-llu Jeshua-mun, qulngurutiit-llu Shecaniah-mun. 
1CH.24.12	Qula-llu ataucimek (11) cipnelek Eliashib-aamun, qula-llu malruurutiit (12) Jakim-aamun. 
1CH.24.13	Qula-llu pingayuat (13) Huppah-mun, akimiarunritariit-llu (14) Immer-aamun, 
1CH.24.14	akimiarat-llu (15) Bilgah-mun, akimiaq-llu ataucimek cipnerat (16) Immer-aamun, 
1CH.24.15	akimiaq-llu malrugnek cipnerat (17) Hezir-aamun, akimiaq-llu pingayunek cipnerat (18) Happizzez-aamun.
1CH.24.16	Yuinaunritariit-llu (19) Pethahiah-mun, yuinaurutiit-llu (20) Jehezkel-aamun, 
1CH.24.17	yuinaam-llu ataucimek cipnerat (21) Jachin-aamun, yuinaam-llu malrugnek cipnera (22) Gamul-aamun, 
1CH.24.18	yuinaam-llu pingayuata cipnera (23) Delaiah-mun, yuinaam-llu cetamiita cipnera (24) Maaziah-mun. 
1CH.24.19	Makut pingqertut cucukumaluteng caliarkangqertut kevgiullermeggni taigarkauluteng eniinun 
1CH.24.20	Ilait-llu qetunrain Levi-am; qetunrai-llu Amram-aam Shuba-el-aakun, Jehdeiah. 
1CH.24.21	Rehabiah-mek-llu, qetunrai Rehabiah-m, Isshiah-q ciulirneq. 
1CH.24.22	Izharite-anek-llu, Shelomoth-aaq, Jahath-aaq, 
1CH.24.23	Qetunrai Hebron-aam: Jeriah ciulirneq, Amariah tunglia, Jahaziel pingayuak, Jekameam cetamiit. 
1CH.24.24	Qetunrai Uzziel-aam, Micah-m; qetunrainek Micah-m, Shamir-aam, 
1CH.24.25	Anelgutii Micah-m, Isshiah; qetunrainek Isshiah-m, Zachariah; 
1CH.24.26	Qetunrai Merari-m: Mahli-nkuk Mushi-llu. Qetunrai Jaaziah-m: Beno. 
1CH.24.27	Qetunrai Merari-m: Jaaziah-kun, Beno, Shoham-aq, Zaccur-aaq, Ibri-llu. 
1CH.24.28	Mahli-kun-llu: Eleazar-aaq, tauna qetunraituq. 
1CH.24.29	Kish-akun, qetunrai Kish-am: Jerahmeel-aq. 
1CH.24.30	Qetunrai Mushi-m: Mahli, Eder-aaq, Jerimoth-aaq-llu.
1CH.24.30	Makut qetunraqait Levite-at maliggluki atameng enait.
1CH.24.31	Makut-llu ciuqliugut atauciuqaqluki atameng enaitni anelgutni kinguqliq ayuqeliluku, tegutellruut aternek, anelgutmegcetun qetunraitun Aaron-aam, ciuqerrani Angayuqam David-aam, Zadok-aq Ahimelech-aaq, ciuqliulriit atameng enaitni agayulirtaita Levite-at.
1CH.25.1	David-aaq ciulirneri-llu agayullrata allakaumalriit-llu kevgauluteng ilait qetunrain Asaph-aam, Heman-aam-llu, Jeduthun-aam-llu, tauna nallunairituarkaulria qeluteleg­teggun, qantarngalngurteggun-llu. 
1CH.25.2	Qetunraikun Asaph-aam: Zaccur-aq, Joseph-aaq, Nathaniah, Asharelah-llu, qetunrai Asaph-aam, ayuqucirtullratun-llu Asaph-aam, nallunairillrem ayuqucirtuutiikun angayuqam. 
1CH.25.3	Jeduthun-aamek, qetunrai Jeduthun-aam: Gedaliah, Zeri, Jeshaiah, Shimei, Hashabiah, Mattithiah-llu, arvinelguluteng (6) eluciliumaluki atiita Jeduthun-aam, nallunairitulim tengtengaatgun quyaluni nanrarluni-llu 
1CH.25.4	Heman-aamek, qetunrai Heman-aam: Bukkiah, Mattaniah, Uzziel, Shebuel Jerimoth-aaq-llu, Hananiah, Hanani, Eliathah, Giddalti, Romamtiezera-q-llu, Joshbekashah, Mallothi, Hothir, Mahaziaoth. 
1CH.25.5	Tamalkuita makut qetunraqai Heman-aam angayuqam murilkestiin, maliggluku akqutii Agayutem naluumasqelluku ellii; tua-i Agayutem cikillruaku Heman-aaq akimiarunrita'arnek (14) qetunrarkainek pingayunek-llu (3) panigkainek. 
1CH.25.6	Tamarmeng aciantut ayuqucirtuutain aturcetaaryarami eniini Agayutem. Asaph-aaq, Jeduthun-aaq, Heman-aaq-llu aciantut picirkiutain angayuqam. 
1CH.25.7	Ilakluteng ellait ilakluki-llu anelguteteng, elitnaurumalriit aturyaramek 
1CH.25.8	Aternek-llu tegulluteng caliarkameggnek piut, mikellriit angelriit, elitnauristet elitnaurait-llu ayuqluteng.
1CH.25.9	Ciuqliq tegutellrat tut'uq Asaph-aamun Joseph-aamun; tunglia-llu Gedaliah-mun, elliinun, anelgutainun qetunrainun-llu, qula malrugnek cipingalrianun (12); 
1CH.25.10	pingayuat-llu Zaccur-aamun, qetunrainun anelgutainun-llu qula malrugnek cipnelegnun (12); 
1CH.25.11	cetamiit-llu Izri-mun, qetunrainun, anelgutainun qula malrugnek cipnelegnun (12); 
1CH.25.12	tallimiit-llu Nethaniah-mun, anelgutainun qetunrainun-llu qula malrugnek cipingalrianun (12); 
1CH.25.13	arvinelgat-llu Bukkiah-mun, qetunrainun anelgutainun-llu qula malrugnek cipnelegnun; 
1CH.25.14	malrunelgat-llu Jesharelah-mun, qetunrainun anelgutainun qula malrugnek cipnelegnun (12); 
1CH.25.15	pingayunelgat-llu Jeshaiah-mun, qetunrainun anelgutainun qula malrugnek cipnelegnun (12); 
1CH.25.16	qulngunritariit-llu Mattaniah-mun, qetunrainun anelgutainun qula malrugnek cipnelegnun (12); 
1CH.25.17	qulngurutiit-llu Shimei-amun, qetunrainun anelgutainun qula malrugnek cipnelegnun (12); 
1CH.25.18	qula ataucimek cipnerat (11) Azarel-aamun, qetunrainun anelgutainun-llu qula malrugnek cipnelegnun (12); 
1CH.25.19	qula malrugnek cipnerat (12) Hashabiah-mun, qetunrainun anelgutainun-llu; 
1CH.25.20	qulem cipnerin pingayuatnun, Shubael-aaq, qetunrai anelgutai-llu malrugnek cipnelget; 
1CH.25.21	akimiarunritariitnun, Mattithiah-q, qetunrai anelgutai-llu qula malrugnek cipnelget; 
1CH.25.22	akimiaratnun Jeremoth-aaq, qetunrai anelgutai-llu qula malrugnek cipingalriit; 
1CH.25.23	akimiaq ataucimek cipnerat, Hananiah-mun, qetunrainun anelgutainun, qula malrugnek cipnelegnun; 
1CH.25.24	akimiaq malrugnek cipneratnun, Joshbekashah-q, qetunrai anelgutai-llu qula malrugnek cipnelget; 
1CH.25.25	akimiaq pingayunek cipluku (18), Hanani-mun, anelgutainun-llu qula malrugnek cipnelegnun (12); 
1CH.25.26	yuinaunritariitnun (19), Mallothi-mun, qetunrainun anelgutainun-llu qula malrugnek cipnelegnun (12); 
1CH.25.27	yuinaurutiitnun, Eliathah-mun, qetunrainun anelgutainun-llu qula malrugnek cipnelegnun; 
1CH.25.28	yuinaq ataucimek cipneratnun, Hothir-aamun, qetunrainun anelgutainun-llu qula malrugnek cipnelegnun; 
1CH.25.29	yuinaq malrugnek cipneratnun (22), Giddalti-mun qetunrainun anelgutiinun-llu qula malrugnek cipnelegnun (12); 
1CH.25.30	yuinaq pingayunek cipluku (23), Mahazi-oth-aamun, qetunrainun anelgutainun-llu qula malrugnek cipnelegnun (12); 
1CH.25.31	yuinaq cetamanek cipluku (24), Romamtiezer-aamun, qetunrainun anelgutainun-llu qula malrugnek cipnelegnun (12).
1CH.26.1	Avverqumallratnun-llu iteryarat qaunqestaitnun: Korathite-anek, Meshelemiah-q qetunraa Kore-am, qetunrainek Asaph-aam. 
1CH.26.2	Meshelemiah-llu qetunrangqertuq: Zachariah-q yung'eqarraarutekluku Jediael-aq tungliuluni, Zebadiah-q pingayuat, Jathniel-aaq-llu cetamiit, 
1CH.26.3	Elam-aaq tallimiit, Jehohanan-aaq arvinelgat (6), Eliehoenai malrunelgat (7). 
1CH.26.4	Obededom-aaq-llu qetunrangqertuq: Shemaiah yung'eqarraarutekluku, Jehozabad-aaq tungliuluni, Joah pingayuat, Sachar-aq cetamiit, Nethanel-aaq-llu tallimiit, 
1CH.26.5	Ammiel-aaq arvinelgat, Issachar-aq malrunelgat, Peulthai-aq pingayunelgat; Agayutem atawaqercetellrua tauna.
1CH.26.6	Cali qetunraanun Shemaiah-mun qetunrat yuurrmillruut taukut atanirturten͞guluteng atameng enaitni, tua-i piunarqucimek angtuamek avalingqerrameng.
1CH.26.7	Qetunrai Shemaiah-m: Othni, Raphael-aaq, Obed-aaq, Elabzabad-aaq, taum anelgutek piugngalriarumiuk, Elihu-nkuk Semachiah-q-llu. 
1CH.26.8	Tamarmeng makut pimaut qetunrainek Obededom-aam ilakluki qetunrateng anelguteteng-llu, piugngalriit engelqerruluteng kevgiullerkameggnun; yuinaat pingayun malrugnek cipluku (62) Obededom-aamek.
1CH.26.9	Meshelemiah-q-llu qetunrangqertuq anelguterluni-llu piugngalrianek angutai-llu Hosah-m qula pingayunlegnek cipnengqertut.
1CH.26.10	Hosah-llu qetunrainek Merari-m, qetunrangqertuq: Shimri ciulirneq (yung'eqarraarutngunrilengraan, atiin ciulirneruvkallrua),
1CH.26.11	Hilkiah tungliq, Tebaliah-q pingayuak, Zachariah-q cetamiit: tamarmeng qetunrai anelgutai-llu Hosah-m qula pingayunek cipnengqertut (13).
1CH.26.12	Makut avverqumallrit iteryarat tarikestaita, pimaut maliggluki ciulirnerita caliarit, ayuqluku anelgutaita pillrat, kevgiullermeggni eniini 
1CH.26.13	Tegulluteng pitatekenrilngurnek pillruut atameng eniini mikellriit angelriit-llu ayuqluki, iteryarameggni.
1CH.26.14	Tegutellrat-llu calaralirnermi tut'uq Shelemiah-mun. Tegusmiut-llu cali elliin qetunraanun Zachariah-mun, assirluni qarucisten͞guluni, tegullrat-llu tut'uq neglirnermun.
1CH.26.15	Obededom-aat ungalalirnermun piat alairtuq, qetunrainun-llu tegullrat alairtuq qemagcivik murilkarkaurrluku.
1CH.26.16	Shuppim-aamun Hosah-mun-llu alairtuq kanavalirnermi piarkaurrlutek iteryarami Shallecheth-aamun tumyarami mayulriami murilkellerkaak piuq aveglutek piarkaulutek.
1CH.26.17	Calaralirnermi ernerpak arvinelguaqluteng piut, neglirnermi-llu cetamaugaqluteng ernerpak, ungalalirnermi-llu cetamaugaqluteng tuaten-llu malruugaqluteng qemaggvigmi.
1CH.26.18	Qilailngurmi-llu enemi kanavalirnermi cetamaugut malruk tumyarami malruk-llu enem qilailnguum iluani.
1CH.26.19	Makut avverqumalqait iteryarat qaunqestaita Korahites-aani qetunraini Merari-m.
1CH.26.20	Levite-anek-llu Ahijah-m caliaqai akivii eniin Agayutem akiviat-llu naaqicimaluteng cikiutet.
1CH.26.21	Qetunrai Ladan-aam, qetunrait-llu Gershonite-at pikai Ladan-aam, ciulirnerit-llu ataita enaita pikai Ladan-aam Gershite-am: Jehieli.
1CH.26.22	Qetunrai Jehieli-m, Zetham Joel-aaq-llu anelgutii, caliangqertuq akivinek eniin 
1CH.26.23	Amramite-anek, Izharite-anek, Hebronite-anek, Uzzielite-anek-llu— 
1CH.26.24	Shebuel-aaq-llu qetunraa Gershom-aam, qetunraa Moses-aam, ciulirneruuq caliarluni akivignek.
1CH.26.25	Anelgutii-llu Eliezer-aamek elliin qetunraqaa Rehabiah-q, taum-llu qetunraa Jeshaiah-q, qetunraa-llu Joram-aaq qetunraa-llu Zichri, taum-llu qetunraa Shelomoth-aaq. 
1CH.26.26	Una Shelomoth-aaq anelgutni-llu caliangqertut tamalkuitnek akiviitnek naaqicimalriit cikiutet David-aam angayuqam, ciulirnerita-llu enaita aatat, atanerruarita-llu anguyagtet, naaqitellrita. 
1CH.26.27	Anaumalriit anguyagnek naaqit'larait cikiutet atuullerkaatnun eniini 
1CH.26.28	Cali-llu Samuel-aam tangvagtem, Saul-aam-llu qetunraan Kish-am, Abner-aam-llu qetunraan Ner-am, Joab-am-llu qetunraan Zeruiah-m, naaqitellrit— tamarmeng naaqicimallret cikiutet aulukaaqait Shelomoth-aam anelgutni-llu.
1CH.26.29	Izharite-anek-llu, Chananiah-q qetunrani-llu cucukumaut elalirnermi caliaqesqelluki Israel-aat, atanerruaruluki cuqcisten͞guluki-llu. 
1CH.26.30	Hebronite-anek-llu, Hashabiah-q anelgutai-llu tiissitsaaq tiissitsaam-llu avga yuinarnek qulnek cipingalria (1,700) angutet piugngalriit, qaqilluki tangvagarkauluki kanavatmun Jordan-aamek tamalkuitnek caliarkainek 
1CH.26.31	Hebronite-anek, Jerijah-q ciulirneruuq Hebronite-ani. Cami kinguveqellriit yuvriumallratni wall'u aatat enaitni, yuinaak malruurutiigni (40) allrakut David-aaq ataniungerraanranek yuvrillrat pillruuq angutet piugngalriit cakneq nallunairumallruuq Jazer-aami Gilead-aamelngurmi. 
1CH.26.32	Angayuqam David-aam nakmikaa ellii anelgutai-llu, tiissitsaak malruk tiissitsaam-llu avga yuinarnek-llu qulnek cipingalria (2,700) angutet piugngalriit, ciulirneret atameng enaitni, ciuqliliumasqelluki Reubenite-at, Gadite-at-llu, avgit-llu kinguveqellgutkellriartain Manassite-at tamalkuitni Agayutmun pimalrianun caqaquurallrinun-llu angayuqam.
1CH.27.1	Man'a igausngalqaat Israel-aat, ciuqliit atameng enaitni, alerquastait tiissitsaanek yuinaat-llu talliman (1,000s cali 100s), atanerruateng-llu tamakut kevgiulaqiit tamalkuitgun avverqumatacimegteggun tailriit kiturluteng-llu unuaquaqan erenret tamalkuita allrakuq iquklitaarluku, atauciin allakaumalriit naaqutengqerrluteng yuinaq cetamanek cipluku tiissitsaanek (24,000). 
1CH.27.2	Jashobeam-aaq qetunraa Zabsiel-aam qaunqesten͞gullruuq ciuqlirnun allakaumalrianun ciuqlirmi iralumi; allakaumallgutni-llu tiissitsaaruut yuinaq cetamanek cipluku (24,000). 
1CH.27.3	Ellii kinguveqaa Perez-aam, ciuqliqellruat tamarmeng atanerruarita anguyagtet ciuqlirmi iralumi. 
1CH.27.4	Dodai-aq Ahohite-aq qaunqesten͞gullruuq allakaumalrianun tungliani iralum; allakaumallgutni-llu amllertaut yuinaq cetamanek cipluku tiissitsaat (24,000).
1CH.27.5	Pingayuat alerquastet pingayuatni iralut uunguuq Benaiah-q, qetunraa Jehoiada-m agayulirta, ciuqliuluni avvnernun yuinaq cetamanek cipluku tiissitsaat (24,000). 
1CH.27.6	Una Benaiah-uguq pinilriaruluni angun yuinaq qulmek alerquastekluku-llu yuinaq qulnek cipluku tiissitsaanek (24,000); Ammizabad-aaq qetunraa qaunqesten͞guuq allakaumalrianun. 
1CH.27.7	Asahel-aaq anelgutii Joab-am cetamakaat, iralut cetamiitnun, qetunraa-llu Zebadiah-q tungekluku; avvingallgutai-llu amllertaut yuinaq cetamanek cipluku tiissitsaat (24,000).
1CH.27.8	Tallimiit alerquasta tallimiitnun iralut, uunguuq Shamhuth-aaq, Izrahite-aq; avenrullgutni-llu amllertaut yuinaq cetamanek cipluku tiissitsaat (24,000). 
1CH.27.9	Arvinelgat arvinelgatnun iralut, uunguuq Ir-aq, qetunraa Ikkesh-aam Tekoite-am; allakaumallgutni-llu amllertaut tiissitsaat yuinaq cetamanek (24,000). 
1CH.27.10	Malrunelgat malrunelgatnun iralut, uunguuq Helez-aaq Pelonite-aq, qetunrainek Ephraim-aam; allakaumallgutni-llu amllertaut yuinaq cetamanek cipluku tiissitsaat (24,000). 
1CH.27.11	Pingayunelgat pingayunelgatnun iralut uunguuq Sibbecai-aq, Hushathite-aq, Zerahite-anek; avvingallgutni-llu amllertaut yuinaq cetamanek tiissitsaat (24,000). 
1CH.27.12	Qulngunritariit qulngunritariitnun iralut, uunguuq Abiezer-aaq Anathothite-aq, Benjaminite-auluni; allakaumallgutni-llu amllertaut yuinaq cetamanek tiissitsaanek (24,000). 
1CH.27.13	Qulngurutiit, qulngurutiitnun iralut uunguuq Maharaia-q Netophahite-aq, Zerahite-anek; allakaumalriarini yuinaq cetamanek cipluku tiissitsaaruut (24,000). 
1CH.27.14	Qula ataucimek (11) cipnerat, iralut qula ataucimek cipneratnun uunguuq, Benaiah-q Pirathonite-aq, qetunrainek Ephraim-aam; allakaumalriarini amllertaut tiissitsaat yuinaq cetamanek (24,000). 
1CH.27.15	Qula malrugnek cipnerat (12), qula malrugnek cipneratnun iralumun, uunguuq, Heldai-aq Netophathite-aq. Othniel-aamek; allakaumallgutai amllertaut yuinaq cetamanek cipluku tiissitsaat (24,000).
1CH.27.16	Qaqilluki kinguveqellgutkellriartai Israel-aat, Reubenite-anun Eliezer-aaq qetunraa Zichri-m ciuqliqluku atanerruat; Simeonite-anun Shephatiah-q qetunraa Maacah-m; 
1CH.27.17	Levi-amun, Hashabiah-q qetunraa Kemuel-aam; Aaron-aamek, Zadok-aq; 
1CH.27.18	Judah-mun, Elihu-q, iliit David-aam anelgutain; Issachar-amun, Omri-q qetunraa Michael-aam; 
1CH.27.19	Zebulun-aamun, Ishmaiah-q, qetunraa Obadiah-m; Naphtali-mun, Jeremoth-aaq qetunraa Azriel-aam; 
1CH.27.20	Ephraimite-anun, Hoshea-q qetunraa Azaziah-q; avmegteggun kinguveqellgutkellriartai Manasseh-m Gilead-aami, Joel-aaq qetunraa Pedaiah-m; 
1CH.27.21	avmegteggun kinguveqellgutkellriartainun Manasseh-m Gilead-aami. Iddo-q qetunraa Zachariah-m; Benjamin-aamun, Jaasiel-aaq qetunraa Abner-aam; 
1CH.27.22	Dan-amun, Azarel-aaq, qetunraa Jeroham-aam. Makut ciuliqagtekait kinguveqellgutkellriartaita Israel-aat. 
1CH.27.23	David-aam naaqutkellrunritai imkut yuinaam (20) aciani allrakulget, tua-i-wa 
1CH.27.24	Joab-am ayagnirluki naaqellruyaaqai tau͡gaam qaqitellrunritai; tua-i eq'uqertii Agayutem tut'ellruuq Israel-aanun man'a pitekluku, naaqumallrat-llu ekumallruvkenani igausngaviatnun angayuqam David-aam.
1CH.27.25	Tamalkuita angayuqam akiviinun aulukillret ukuugut Azmaveth-aaq qetunraa Adiel-aam; tamalkuitnun-llu akivignun nunami nunarpagni-llu, nunarrarni nacessngavigni-llu, Jonathan-aaq qetunraa Uzziah-m; 
1CH.27.26	tamalkuitnun-llu calilrianun marami itumciluteng nunamek uunguuq Ezri-q qetunraa Chelub-aam; 
1CH.27.27	wine-anek-llu naucetaarvigni uunguuq Shimei-aq Ramathite-aq; 
1CH.27.28	tamalkuitnun-llu olive-aanun napanun-llu paatakalegnun Shephelah-mi uunguuq Baalhanan-aaq Gederite-aq; uqut-llu qemangqaviitni Joash-aq; 
1CH.27.29	tamalkuitnun-llu ungungssinun nerlalrianun Sharon-aami uunguuq Shitrai-aq Sharonite-aq; tamalkuitnun-llu ungungssinun kuignayugni uunguuq Shaphat-aaq qetunraa Adlai-am. 
1CH.27.30	Ungungssinun-llu qulugtellrianun Obil-aaq Ishmaelite-aq; arnacalunun-llu ciulvagnun Jehdeiah Meronothite-aq. Katngagnun-llu Jaziz-aaq Hagrite-aq. 
1CH.27.31	Tamarmeng makut qaunqestekait Angayuqam David-aam akluin.
1CH.27.32	Jonathan-aaq, David-aam angii, ayuqucirtuasten͞guuq, angun taringketarluni igatuluni-llu; ellii Jehiel-aaq-llu qetunraa Hachmoni-m ilagarakek angayuqam qetunrai. 
1CH.27.33	Ahithophel-aaq angayuqam ayuqucirtuastekaa, Hushai-aq Archite-aq angayuqam yugnikek'ngaqaa. 
1CH.27.34	Ahithophel-aaq enaillrua Jehoiada-m qetunraan Benaiah-m Abiathar-aaq-llu. Joab-aq-llu alerquastekluku angayuqam anguyagtain.
1CH.28.1	David-aam quyurtai tamalkuita atanerruarit Israel-aat, atanerruarit kinguveqellgutkellriit, atanerruarit-llu avverqumallermegteggun kevgiulriit angayuqamun, alerquastait-llu tiissitsaat (1,000), alerquastait-llu yuinaat talliman (100), qaunqestait-llu tamarmeng akluita kuluvain angayuqam qetunrain-llu, ilakluki atanruviim atanerruari, pinilriit angutet, tamarmeng-llu pinarqaqameng anguyautetulit.
1CH.28.2	Nutaan-llu angayuqaq David-aaq nangertuq qanerluni-llu, “Niicia, anelgutmaa, yumaa-llu. Ircaqumnetaurtuq pilinalua nekiurlukek uitavigkaagnek Yaassiigegken Akqutiin 
1CH.28.3	Tau͡gaam Agayun qanertuq wangnun, ‘Piliarkaunrituten atemnun, elpet anguyautetuliungavet aunrarceciaqluten-llu.’ 
1CH.28.4	Pingraan 
1CH.28.5	Tamalkuitnek-llu qetunramnek (tua-i 
1CH.28.6	“Ellii qanertuq wangnun, ‘Taunguuq Solomon-aaq qetunraan piliarkaq enekamnek qanercetaarvigkamnek-llu, wiinga cucukellruaqa qetunraqnaluku, wiinga-llu elliin atakeciqaanga. 
1CH.28.7	Wiinga piurciiqaqa angayuqauvika qangvarpak taqeksaunani picirkiuraq aturtuarqaku alerquutenka picirkiutenka-llu unuamek ayuqucimitun.’
1CH.28.8	“Taumek watua tangvallratni tamarmeng Israel-aat, quyungqaviani-llu 
1CH.28.9	“Elpet-llu, Solomon-aaq, qetunramaa, nalluvkenaku Agayutii atavet, kevgiurluku tauna tamalkirrluten ircaqurpegun piyuumirluten-llu umyuarpegun; tua-i 
1CH.28.10	Murilki watua, 
1CH.28.11	Nutaan-llu David-aam cikiraa Solomon-aaq qetunrani ayuqucirkaanek uaqlirkaan agayuviim, enetarkain-llu, akivigkat-llu, qullirkain-llu, iluqlirkain-llu, aqumllertain-llu naklekutem nekaanek; 
1CH.28.12	ayuqucirkaitnek-llu tamalkuita umyuangutmi elatiini-llu carr'ilnguut ayuqucirkait 
1CH.28.13	avverqumallratnun-llu agayulirtet, Levite-at-llu, tamalkuita-llu caliat agayullratni eniini 
1CH.28.14	Uqamait-llu suulutaat assigtat ataucimi agayullermi, uqamait-llu qerrirlit assigtat ataucimun agayullermun.
1CH.28.15	Uqamait-llu suulutaat kenurrarviit kenurraita-llu, aturluku atuumalallrat ataucim kenurrarviim ataucimi agayullermi.
1CH.28.16	Uqamaltacia ataucim suulutaam stuuluata tangrresqutet kelipat, qerrirlit-llu stuulut tuaten. 
1CH.28.17	Camek-llu avuilnguut suulutaat nerrsuutet, ermigcuutet, saskat-llu; suulutaat-llu qantat uqamait-llu atauciuqaqluteng, 
1CH.28.18	ekuavigmun-llu aruviarmek piliaqumalriamun carriumalriamek suulutaamek, uqamaltacia-llu; cali-llu uptellni suulutaak pekcessuutek yaqulegnek yaquteng nengingaluki patulukek Yaassiigek Akqutiin 
1CH.28.19	Tamalkuan man'a elliinun taringnaria igaumalriatgun unataikun 
1CH.28.20	Tua-llu David-aaq qanertuq Solomon-aamun, qetunrarminun, “Pinirluten tengruluten-llu caliaqniaran. Alingevkenak, qacuvallagyaqunak; tua-i 
1CH.28.21	Tangerrluku-llu avverqumallrat agayulirtet Levite-at-llu tamalkuan caliaqumallerkaanun eniin Agayutem; pillguciutarkat-llu elpenun nallunrilngurnek ayuqenrilngurnun caliarkanun; cali-llu pitangqerciquq atanerruanek tamarmeng-llu yuut tunumaciqut elpet alerquutevnun.”
1CH.29.1	David-aaq-llu angayuqaq qanertuq quyungqalrianun, “Solomon-aaq wii qetunraqa, kiingan Agayutem cucukellra, ayagyuartuq elisngavkenani-llu, caliarkaq-llu angluni; atanruvik yugmun pimangaituq tau͡gaam 
1CH.29.2	Tua-i pikangqercetellruaqa nekaa wii Agayutma, tuaten piyugngaqallemni, suulutaamek piurcugngalriit suulutaamek pililuki, punernermek piurcugngalriit punernerkun pililuki, cavigmek, piurcugngalriit cavigmek pililuki, muragnek piurcugngalriit muragnek pililuki, avatiikun amlleriluki tungulrianek qaralilegnek teggalqunek-llu qaralirkanek, cavigngalngurnek-llu, qaraliqegcilrianek-llu teggalqunek ayuqenrilngurnek. 
1CH.29.3	Man'a-llu cipluku, ilaluki-llu pikaurtellrenka tanqilriamun enemun, qemagtaangqertua nakmiin wii pimnek suulutaamek, qerrirlimek, kenkitaciqa pitekluku eniinek Agayutma wii cikiutekaqa eniinun wii Agayutma. 
1CH.29.4	Yuinaak malruk arvinlegnek tiissitsaanek (3,000) uspernek camek avuilngurmek qerrirlimek qallirkaanek qacarneran enem. 
1CH.29.5	Tua-llu caliyugngalrianun tamalkuitnun caliaqnarqellrianun calitulitgun, suulutaat suulutaatgun, qerrirlit qerrirlitgun. Kina tua-llu piugteqluni tengruluni tunumaluni ellminek unuamek 
1CH.29.6	Tua-llu ciuliqagtait aatat enaita piugteqluteng elliiteteng quyurtait, ciuliqagtaita-llu kinguvellgutkellriit, alerquastaita-llu tiissitsaat yuinaat-llu talliman (100), atanerruarulriit-llu angayuqam caliarinun. 
1CH.29.7	Cikiqengut-llu tungiinun caliaqumallerkaan eniin Agayutem yuinaat pingayun akimiaq ataucimek cipluku tiissitsaanek suulutaamek (76,000) qerrirlimek (152,000), yuinaat-llu qula pingayunek qulmek-llu tiissitsaat usperet punernermek (270,000). Miilicessaaq atauciq tiissitsaam-llu avga tiissitsaat usperet cavigmek (1,500,000).
1CH.29.8	Kinkut-llu pingqellriit teggalquqegtaarnek cikiutekait akivianun eniin 
1CH.29.9	Nutaan-llu yuut angnirpagtut tua-i-wa makut cikiutekngatki piyuumirluteng ircaqumegteggun-llu tamalkirrluteng elliitekellruitki akiinaki 
1CH.29.10	Taumek David-aam nanraraa 
1CH.29.11	“Elpet 
1CH.29.12	Tamarmek tukuun takarnarqun-llu taiguk elpenek, elucilirtuumaaten-llu tamalkuita. Unatevni-llu uitauk piniq artuqailucin-llu uitauk; unatevni-llu uitaluni anglivkariyugngaciq pinirivkariyugngaciq-llu tamalkuitnek. 
1CH.29.13	Watua-llu quyavikamteggen, Agayutemtaa, nanrarluku-llu ucurnarqellria atren.
1CH.29.14	“Tau͡gaam kituusia wii, caugat-llu yuunka, wangkuta piugngaluta elliigarkauluta tengruluta? Tua-i cat tamarmeng taingata elpenek, elpet-llu pivnek wangkuta cikilaramteggen. 
1CH.29.15	Tua-i wangkuta allanruamta ciuqerpeni, pektauluta-llu, tamarmeng ciuliaput pillruciicetun; ernerput nunametlemten̄i talinertun ayuqut, uitavigkartaunani-llu. 
1CH.29.16	 Agayutemtaa, ukut amlleqapigtellriit pikaqevkaqput piliarkamun enekarpenun tanqilriamun aterpenun taigut elpet unatevnek tamalkuita elpet pikaten. 
1CH.29.17	Nallunritaqa, Agayutmaa, elpet naspaalaraten ircaqut, angniutekluki-llu canganarqutailnguut; canganarqutaitellrakun-llu ircaquma wiinga nagutaunii elliigua tamalkuitnek makunek, watua-llu maanelnguut-llu yuunka tangrranka nagutaunateng elliilriit angnirluteng elpenun. 
1CH.29.18	 Agayutiit Abraham-aam, Isaac-aam, Israel-aat-llu atamta, aturlitki qangvarpak makut picirkat umyuaqegtaarait-llu ircaqruita yuut, caulluki-llu ircaqruit tungevnun elpet. 
1CH.29.19	Piuresgu Solomon-aamun qetunramnun tamalkirrluni ircaqumikun aturniarai alerquuteten, apervikuateten-llu, picirkiuteten-llu maligqurluki tamalkuita, piliaqniaraa-llu atanruvik aklukilqa.”
1CH.29.20	Nutaan David-aaq qanertuq tamalkuitnun quyungqalrianun, “Nanraumali 
1CH.29.21	Ellait-llu ekuagiut 
1CH.29.22	Ner'ut-llu merluteng-llu ciuqerrani 
1CH.29.22	Ellaita-llu Solomon-aaq atanrurtaat qetunraa David-aam aipiriluku, mingugaat takarnarqucirluku 
1CH.29.23	Tua-llu Solomon-aaq aqumuq aqumllertaanun 
1CH.29.24	Tamarmeng-llu ciuliqagtet pinilriit-llu angutet, tamarmeng-llu qetunrai angayuqam David-aam, akqiut niisngallerkameggnek angayuqaq Solomon-aaq. 
1CH.29.25	-llu cikiraa Solomon-aaq angelriamek takarnarqutmek takuatni tamarmeng Israel-aat, elkarcivikluku-llu takarnarqutmek tuaten pitaksailngurmek ciungani angayuqrulallernun Israel-aani.
1CH.29.26	Wani-wa David-aaq qetunraa Jesse-m atanrullruuq tamalkuitni Israel-aani. 
1CH.29.27	Pitacia atanrullran Israel-aani yuinaagni malrugni (40) allrakuni; atanrullruuq malrunlegni allrakuni Hebron-aami, Yuinaq-llu qula pingayunek (33) allrakuni Jerusalem-aami. 
1CH.29.28	Tuquluni-llu ak'allaurrluni, ernelirluni, tukuuluni, takarnaqluni; Solomon-aam-llu enairluku ataniurluni. 
1CH.29.29	Wani-wa caurallri angayuqam David-aam, ayagnirluteng ciuqlirmek nangnermun, igausngaut pingayun prophet-aat igallritni, Samuel-aam, Nathan-aam, Gad-am-llu. 
1CH.29.30	Igausngaut qaillun ataniuqengellra, pinirtacia, cat-llu tamalkurmeng tut'ellret elliinun, Israel-aamun, avatiinelngurnun-llu angayuqauvignun.
2CH.1.1	Solomon-aam, Angayuqam David-aam qetunraan, ataniungaa Israel-aam angayuqauvia, Agayutiin-llu 
2CH.1.2	Angayuqam Solomon-aam picirkiraa tamiin Israel-aaq: anguyagten̄un atanirturten͞gulriit tiissitsaanun (1,000), yuinarnun-llu tallimanun (100) atanirturten͞gulriit, cuqcistet, ciuliqagten͞gulriit tamiin Israel-aami, ilakuralriit angayuqrit, tamalkuita-llu allat yuut, 
2CH.1.3	alerqurluki maligtesqelluni agayularvigmun Gibeon-aami; tuanlan 
2CH.1.4	(Tau͡gaam Akquyutem Yaassiiga Jerusalem-aami uitallruuq pelatekami Angayuqam David-aam napartellranun taitellerminiu Yaassiik Kiriath Jearim-aamek.) 
2CH.1.5	Punerneq-llu ekuavik Bezalel-aam, Uri-m qetunraan, Hur-am tutgariin piliaqellra, Gibeon-aametellruuq ciuqerrani Pelatekaan 
2CH.1.6	Solomon-aaq-llu agayuuq 
2CH.1.7	Tuani unugmi Agayun alairtuq Solomon-aamun apluku-llu, “Camek cikiisqumasit wangnun?”
2CH.1.8	Solomon-aam-llu kiugaa, “Kesianek nasvaumallruan kenken angelria caqtaanrilnguq David-aamun atamnun, waniwa-llu angayuqrurcetarpenga eniini. 
2CH.1.9	 Agayun, akqutellren David-aamun atamnun piciuresgu. Angayuqrurtellruavnga yugugarnun nunam urraatun amllertalrianun, 
2CH.1.10	taumek elisngamek cikirnga nallunritmek-llu aturyuk'ngamnek ataniullemni yut'en. Tamana pinrilkan qaillun ataniuryugngaciqsia ukut amlleqapigtellriit yut'en?”
2CH.1.11	Agayutem kiugaa Solomon-aaq, “Ellualriamek cucukiuten. Kaiganrituten aklunek wall'u tukuutnek, takarnarqutmek wall'u assilriakun niitnaullerkarpenek wall'u unguvaitnek inglukestevvet wall'u unguvamallerkarpenek, kaigauten elisngamek nallunritmek-llu ataniurnaluki yuunka, wiinga ellaitnun angayuqrurtellrukemken. 
2CH.1.12	Cikirciqamken elisngamek nallunritmek-llu. Ilalukek-llu cikircikamken tukuutnek, akitulrianek, niitnaullerkarpenek-llu pikeksailkiitnek angayuqrullret ciuvni, kinguakun-llu waten ayuqellriamek pingqellriartangqerrngaunani.”
2CH.1.13	Tua-i Solomon-aaq ayagtuq agayularvigmek Gibeon-aami, Pelatekaan 
2CH.1.14	Solomon-aaq-llu quyurciuq akalrialegnek ayagassuutnek tiissitsaaq yuinaat-llu yuinaq (1,400) amllertaluteng, qula-llu malrugnek tiissitsaanek (12,000) anguyagten̄ek horse-aalegnek. Tamakut-llu ilait uitavkarai Jerusalem-aami, ilait-llu nunalgartellruluki allanun nunarpagnun. 
2CH.1.15	Atanirturillran nalliini qerrirliq suulutaaq-llu teggalqutun nurnairutellruuk Jerusalem-aami, napat-llu cedar-aat amllerrluteng sycamore-atun napaitun Shephelah-m. 
2CH.1.16	Angayuqam pistain caliaqellruit taivkallrit horse-aat Egypt-aamek Kue-amek-llu, elliin-llu naverrniartain akurtullruluki Kue-amek akilirluki. 
2CH.1.17	Taivkarillruut-llu akalrialegnek pekcessuutnek Egypt-aamek. Tunlarait-llu Hittite-anun Syrian-aanun-llu, ayagassuun atauciq akilirluku tiissitsaam avga yuinarnek tallimanek cipluku (600) qerrirlinek, horse-aat-llu yuinaat qulngurutiit avguluku (150).
2CH.2.1	Angayuqaq Solomon-aaq piarkaurtuq agayuvigpagmek pilinaluni 
2CH.2.2	Angutet-llu tiissitsaat yuinaat pingayun qulmek cipluku (70,000) amllertalriit calivkarai ayagacisten͞guluki caliarkanek, yuinarnek-llu cetamanek tiissitsaanek (80,000) teggalqut kepurtekaitnek qemililriami nunami, pingayun-llu tiissitsaat tiissitsaam-llu avga yuinarnek tallimanek cipingalriit (3,600) ayuqucirtuasten͞gusqelluki caliamun.
2CH.2.3	Solomon-aaq-llu ayagceciuq qanermek Hiram-aamun angayuqranun Tyre-am: “Calillgutkia ataka, Angayuqaq David-aaq, pillrucirpetun tun'ivikellerpeni cedar-aanek muraganek eniinun piliaqellrani atu'urkainek. 
2CH.2.4	Piliqatartua agayuvigpagmek 
2CH.2.5	Umyuangqertua naucinalua angelriamek agayuvigpagmek, tua-i wangkuta Agayutvut angenruan allani agayutni. 
2CH.2.6	Kina tau͡gken tua-i piliyugngavkenani agayuvigpagmek Agayutem pikaanek, tua-i-wa qilak-llu pivigtuqapigteng'e'rmi elliinun engelqerrunrilan. Qaillun-mi tua-i wiinga piliciqsia agayuvigpagmek Agayutmun aruviarnek ekuagivikelallerkaan angenqekiinek? 
2CH.2.7	Taumek watua taivkari angutmek elisngalriamek caliaqsaraanek suulutaam, qerrirlim, punernerem, caviim, piliyaramek-llu 'lumarrarnek qiuglinek, qesurlinek, kavirlinek-llu, igaryaramek-llu elitnaurumalriamek. Calillgutkeciqai elisngalriit calistet Judah-mi Jerusalem-aami-llu uitalriit David-aam atama nakmikellri. 
2CH.2.8	Tuyurlua-llu cedar-aanek, cypress-aanek, juniper-aanek-llu muragnek Lebanon-aamek, nallunrilamku pistevvet elisngait kepurillerkarteng napanek Lebanon-aami. Upingaunga ayagcetnaluki pistenka ikayuryarturluki pisteten 
2CH.2.9	upcillratni napanek amlleriluki, tua-i agayuvigpak piliarkaqa angelriaruciqngan ucurnarqelriaruluni-llu. 
2CH.2.10	Neqkaitnek napaliurtet pisteten taivkariciqua cuqnek yuinarnek tallimanek tiissitsaanek (100,000) mukaarkanek, tiissitsaanek-llu yuinarnek tallimanek (100,000) cuqnek mukaarkanek barley-mek, yuinaat-llu talliman qulmek cipluku tiissitsaanek (110,000) gallon-aanek wine-amek, yuinaat-llu talliman qulmek cipluku tiissitsaanek (110,000) gallon-aanek olive-aat uquitnek.”
2CH.2.11	Angayuqam Hiram-aam Solomon-aaq kiugaa igakun, “
2CH.2.12	Nanraumali 
2CH.2.13	Tuyuramken elisngalriamek angutmek, taringketalriaruluni at'legmek Huram-aamek. 
2CH.2.14	Aanii ilakellruat Dan-am yuullgutkelriartain, atii-llu nutem Tyre-armiunguluni. Elitnaurumauq caliyaramek suulutaanek, qerrirlinek, punernernek, cavignek, teggalqunek, muragnek, 'lumarrarnek qesurlinek, qiuglinek, kavirlinek-llu, 'lumarraqegtaarnek-llu. Caliyugngaluni ayuqenrilngurnek igaryaranek, qaralimek-llu qaillun ayuqelriamek pilisqumallni maliggluku piliyugngaluni. Calillgutkevkarki elisngalriit calisteten, atavet-llu Angayuqam David-aam calistekellri. 
2CH.2.15	Taumek watua taivkari mukaarkanek, barley-nek, wine-amek, olive-aat-llu uquitnek akqutkellerpenek. 
2CH.2.16	Kepuriciqukut cedar-aanek napanek Lebanon-aam ingriinek nurutarkauvkarpek'nak, taiciiqaput quyurrluki qillrulluki angyarrluliluki imarpigkun Joppa-mun. Tuaken ayautniaten Jerusalem-aamun.”
2CH.2.17	Angayuqam Solomon-aam naaqai yuut tekitaat Israel-aam nuniini uitalriit, atami David-aam naaqevkaumallruciitun; maaten piit yuinaat malrunelgen qula pingayunek tiissitsaat tiissitsaam-llu avga yuinarnek tallimanek cipluku (153,600) tekitaat amllertaluteng. 
2CH.2.18	Ilait-llu yuinaat pingayun qulmek tiissitsaat (70,000) amllertalriit calivkarai ayagacesten͞guluki caliarkanek, yuinaat-llu cetaman (80,000) teggalqunek elucilirten͞gurtai ingrini, tiissitsaat-llu pingayun tiissitsaam-llu avga yuinarnek tallimanek cipingalriit (3,600) ayuqucirtuasten͞gurrluki caliam assirluni taqlerkaanun.
2CH.3.1	Angayuqam David-aam, Solomon-aam atiin, ak'a uptellruluku Agayuvigpiim nani uitallerkaa. Jerusalem-aami Mount Moriah-mi, tuani 
2CH.3.2	aipaani iralum, cetamiitni allrakut angayuqaullmi. 
2CH.3.3	Makut Solomon-aam cuqyutelqai caliaqellermini Agayuvigpak: taktacia, yuinaat cetaman qulmek cipluku (90) it'ganernek, iqtutacia-llu yuinaq qulmek cipluku (30) it'ganernek. 
2CH.3.4	Iteryaraa-llu yuinaq qulmek cipluku (30) it'ganernek taktaluni, pitatekluku iqtutacia enem; qertutacia-llu yuinaat qulngunritaraan (180) it'ganret. Ilulirnera-llu enem qallircimaluni suulutaarrlainarmek. 
2CH.3.5	Iteryaraq-llu tunglilirluku cedar-aamek suulutaaqegtaarmek-llu qallirrluku, qaralircimalriamek palm-at napaitnek kalivneruanek-llu. 
2CH.3.6	Tangnircaraa-llu Agayuvigpak ayuqeqaqulrianek teggalquqegtaarnek suulutaamek-llu taitellermek Parvaim-aam nuniinek. 
2CH.3.7	Qallirrluki-llu Agayuvigpiim qacarneri, enertai, iteryarai, qacarneri, ikirtuqai-llu suulutaamek. Qaralilirluki-llu qacarneret cherubim-aanek. 
2CH.3.8	Ena-llu iluqliq, aterpagcimalria Tanqinqukacaar, taktauq yuinaq qulmek (30) it'ganernek, yuinaq-llu qulnek (30) it'ganernek iqtutaluni, Agayuvigpiim iqtutaciatun pitaluni. Qacarneret-llu qallirrluki tiissitsaanek qulnek cuqnek (25) suulutaaqegtaarmek; 
2CH.3.9	yuinarnek ounces-aanek suulutaamek aturluteng ussukcaliluteng, cali-llu qulliit enet qacarnerit qallirrluki suulutaamek.
2CH.3.10	Angayuqam-llu calisten̄i pilivkarai malrugnek tegglignek cherubim-aagnek, suulutaamek qallirrlukek, ellilukek-llu Tanqinqukacaarmun, 
2CH.3.11+2CH.3.12+2CH.3.13	tuani nangengqauk caniqliqlutek iteryaraq caumaluku. Tamarmek malrugnek yaqungqertuk taktalriignek pingayunelgat avguluni (7 1/2) it'ganernek, yaqukek nengingalutek atunem agtuusngalutek enem qukaani, qacarnerek-llu tamarkenka agtuumalukek, nengingalutek yuinaq qulmek cipluku (30) it'ganernek. 
2CH.3.14	'Lumarraq-llu capkutaa Tanqinqukacagaam piliaqumauq 'lumarraqegtaarmek allanek-llu 'lumarranek, kepcimalrianek qiuglimek, purple-aamek kavirlimek-llu, qaraliliumaluni cherubim-aanek.
2CH.3.15	Ciuqerrakun-llu enem naparyaliuq yuinaq akimiarmek cuqnernek (35) it'ganernek qertutalukek, kangerkiurlukek-llu tallimanek cuqnernek pitalukek kangkek tamarkenka. 
2CH.3.16	Kangrak naparyak qaraliliumalutek kalivneruanek uyamigtun ayuqelrianek, yuinarnek-llu tallimanek (100) pomegranates-aanek. 
2CH.3.17	Nunalgartak-llu naparyak ciuqerranun Agayuvigpiim, atauciq ungalalirnermun, aipaa-llu neglirnermun; ungalalirnermelnguq aterpagtaa Jachin-aamek, neglirnermelnguq-llu Boaz-aamek.
2CH.4.1	Solomon-aaq-llu ekuavililuni punernermek, yuinaq qulmek cipluku (30) it'ganernek taktaluni, akimiarnek-llu it'ganernek qertutaluni. 
2CH.4.2	Punernermek-llu mervililuni; uivenqeggluku, pingayunelgat it'ganret avguluku (8 1/2) et'utaluni, akimiarnek it'ganernek (15) painga iqtutaluni, yuinaak-llu malruk tallimanek cipluku (45) it'ganernek kassutmun cuqnengqerrluni. 
2CH.4.3	Kassutmun elaqliim qerrlua merviim elucilegtangqerrluni naunrarpagngalngurnek ellimaluteng pitateku'urluteng; ilakliiyusngaluteng mervigmun. Tangnircaucetangqerrluni malruinek caniqliqellrianek, qulliqluteng. Tangnircaucet angucalutun qulugvagtun ayuqluteng, ilakliiyusngaluteng mervigmun. 
2CH.4.4	Mervik tusngaluni qula malrugnek (12) angucalurngalngurnun kuluvagnun, pingayun caumaluku negeqvaq, pingayun-llu kanavaq, pingayun-llu ungalaq, pingayun-llu calaraq. 
2CH.4.5	Mamtutacia merviim cuqyagaat inches-aat pingayuuluteng it'ganermi; qerrlua ayuquq qerrluatun saskam, elatmun perluni naucetaatun lily-tun. Mervik imangqerrsugngaluni akimiarnek tiissitsaanek (15,000) gallon-aanek. 
2CH.4.6	Cali-llu pililuni qulnek ermigcuutnek, elliluki-llu talliman ungalalirnermun, talliman-llu neglirnermun. Tamakutgun erulararkauluki ungungssit natait ekualuki elliitekat. Mervigpiim-llu imaa agayulirtet atulararkauluku eruritekluku.
2CH.4.7	Pililuni-llu qulnek suulutaanek kenurrarvignek ayuquciqelallracetun taqumaluteng, elliluki-llu Agayuvigpagmun, talliman ungalalirnermun, talliman-llu neglirnermun. 
2CH.4.8	Qulnek-llu estuulunek pililuni elliluki-llu Agayuvigpagmun, talliman ungalalirnermun talliman-llu neglirnermun. Yuinarnek-llu tallimanek ermigcuutnek suulutaanek pililuni.
2CH.4.9	Piliuq-llu iluqlirmek carr'ilngurmek agayulirtet pikaatnek, elaqlirmek-llu carr'ilngurmek. Ikirtuqat-llu qukaagni carr'ilnguuk qallirrlukek punernermek. 
2CH.4.10	Mervigpak-llu ellia ungalankuk calaraq-llu akunliinelnguum kangiram canianun.
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Cali-llu Huram-aaq piliuq egatnek, qanikciurutnek, ermigcuutnek-llu. Tua-i Huram-aam tamalkuita qaqitai akqutkellni Angayuqamun Solomon-aamun piliaqeciqniluki Agayuvigpiim pikai:
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Malruk naparyak
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Malruk qantarngalnguuk naparyak kangragni uitaarkak
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Kalivneruat tangnircautet naparyagni uitalriit
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Yuinaat-llu yuinaat (400) pomegranates-aat malrugni nalleqliqluteng nengumaarkat naparyak kangkegni
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Qulen akalriarralget ayagacissuutet
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Qulen ermigcuutet
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Mervik
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Qula-llu malrugnek cipingalriit angucalut tusngavii merviim
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Egatet, qanikciurutet, kapsuutet
2CH.4.11+2CH.4.12+2CH.4.13+2CH.4.14+2CH.4.15+2CH.4.16	Huram-aam caviliurtem tamalkuita makut piliaqai punernernek qevleringalrianek, Angayuqam Solomon-aam pisqucillratun, atulararkat Agayuvigpiini 
2CH.4.17	Cailqurrani Jordan-aam angayuqam piliaqevkallrui qikulegmi nunami akuliigni Succoth-aam Zeredah-m-llu. 
2CH.4.18	Cat amlleret piliaqumallruata qaillun uqamaltacia punernerem atullrem nallunaiqapiaraumanrituq.
2CH.4.19	Tua-i Solomon-aam piliaqai cat tamalkuita iluanelnguut Agayuvigpiim: suulutaaq ekuavik, estuuluit kelipat elliitekumalriit Agayutmun, 
2CH.4.20	kenurrat, estuuluit-llu suulutaarrlainaat kumaarkauluteng ciuqerrani Tanqinqukacagaam, pillerkiurumaciicetun; 
2CH.4.21	naucetaat, kenurrat, kenliurutet, taqumaluteng suulutaarrlainauluteng; 
2CH.4.22	kenurranek nipcissuutet, ermigcuutet, qantait aruviarcuutet, qetget kumalriit assigtait, taqumaluteng suulutaarrlainauluteng. Elaqliit amiigi Agayuvigpiim Tanqinqukacagaam-llu amiigi qallircimaluteng suulutaamek.
2CH.5.1	Wani-wa tamarmi caliaq, Solomon-aam caliaqellra, Agayuvigpagmun qaqituq. Nek'egtai-llu Agayuvigpiim elliviinun cat tamalkuita atami David-aam urenkutmek 
2CH.5.2	Tua-llu Solomon-aam taisqai ciulirneri Israel-aam, ciuliqagtait yuullgutkelriit, ciuqliit-llu ilakuralriartain Israel-aam Jerusalem-aamun, taitnaluku Akqutem Yaassiiga Zion-aamek, David-aam Nunarpiinek, Agayuvigpagmun. 
2CH.5.3	Tamarmeng-llu Israel-aam yui quyurtut ciuqerranun angayuqam nerevkaritmi Festival of Shelters, malrunelgatni iralut atutukiitni. 
2CH.5.4	Tamarmeng-llu ciulirneri Israel-aam quyurcimariata, nutaan Levite-at kevgaat Akqutem Yaassiiga 
2CH.5.5	agulluku-llu Agayuvigpagmun. Pelatekaa-llu 
2CH.5.6	Angayuqaq Solomon-aaq, tamarmeng-llu Israel-aam yui, quyurtut ciuqerranun Akqutem Yaassiigem, elliiluteng-llu amlleqapigtellrianek qusnginek, angucalunek-llu kuluvagnek, amllessiyaagameng-llu naaqumasciiganateng. 
2CH.5.7	Tua-i agayulirtet kevegluku agutaat 
2CH.5.8	Yaqukenka nengingalriik patumaak Yaassiigek, muriit-llu takellriit tegumiaqessuutellri. 
2CH.5.9	Muriit iquit taksiyaagameng kia im'um nangerngakuni ciuqerrani Tanqinqukacagaam tangerrsugngaluki; elatiinek tau͡gaam alaitevkenatek. (Tuani cali uitaut una erneq tekilluku.) 
2CH.5.10	Cataunani Akqutem Yaassiigegken iluak kiimek tau͡gaam teggalquk malruk igausngaviik Moses-aam tuavet ellillrek Mount Sinai-ami, 
2CH.5.11	Tamarmeng agayulirtet tuanelnguut, ilausngallgutkenrilnge'rmeng ellmegnek menuircallruluteng. 
2CH.5.12	Tamarmeng-llu Levite-at aturcetaartet: Asaph, Heman, Jeduthun-aaq-llu, qetunrait, tungelqurrit-llu aturangqerrluteng 'lumarraqegtaarnek, aturcetaarluteng cymbal-aanek, qelutelegnek-llu, nangertut calaralirnerani ekuaviim ilaluteng arvinlegnek yuinarnek (120) agayulirten̄ek cupu'uryaralegnek. 
2CH.5.13	Cupu'uryaralget aturtet-llu caliaqaat qastuluteng pitatekluteng nanrallerkarteng quyaviklerkarteng-llu 
2CH.5.13	“Nanrarciu 
2CH.5.13	Caqtaanrilnguq kenkii piugarkaungan akwarpak,”
2CH.5.13	Agayuvigpak-llu imanguq amirlumek. 
2CH.5.14	Tua-i agayulirtet ciumurucesciigataat agayullerteng amirlum pisciigatevkarluki; 
2CH.6.1	Angayuqaq Solomon-aaq piicagtuq,
2CH.6.1	“
2CH.6.2	Maa-i-llu enelillruamken ucurnarqellriamek agayuvigpagmek,
2CH.6.2	uitavigkarpenek akwarpak.”
2CH.6.3	Tuani tamarmeng Israel-aam yui nangerngaut. Angayuqaq-llu tuigtuq cauluki kaigalluki-llu Agayutmun atawaqaasqelluki. 
2CH.6.4	Qanerluni, “Nanraumali 
2CH.6.5	‘Anuqaanemnek yuunka Egypt-aam nuniinek una tekilluku, cucukliqsaitellruunga nunarpagmek Israel-aam nuniini pilivigkamnek agayuvigpagmek wangnun agayularvigkamek, cucukliqsaitellruunga-llu yugmek ciuliqagtekaatnek yum'a Israel-aam. 
2CH.6.6	Tau͡gaam waniwa cucukaqa Jerusalem-aaq wangnun agayularvigkamun uitavikesqelluku, elpet-llu, David-aaq, ataniumasqelluki yuunka Israel-aat.’”
2CH.6.7	Iquliraa qanellni Solomon-aam, “Ataka David-aaq picirkiullruuq pilinaluni agayuvigpagmek agayularvigkamek 
2CH.6.8	Tau͡gaam 
2CH.6.9	elpet tau͡gaam piliaqngaitan, qetunrarpet tau͡gaam, yuurtarkam elpenun, piliaqeciqaa agayuvigpaka.’
2CH.6.10	“Wani-wa 
2CH.6.11	Agayuvigpagmun ellillruaqa Akqutem Yaassiiga, imalek igausngaviigkenek teggalqugnek akqutem 
2CH.6.12	Tua-llu Solomon-aaq nangertuq ciuqerranun ekuavian 
2CH.6.13	(Solomon-aaq pilillruuq punernermek tuss'ararrarmek elliluku-llu qukaanun carr'ilnguum. It'ganernek pingayunlegnek angtauq kangirinqeggluni, it'ganernek-llu tallimanek qertutaluni. Qainganun-llu ugtuq, ciisqumiggluni-llu tamarmeng yuut tangerrsugngakiitnun, yaggluki-llu unatni qilatmun.) 
2CH.6.14	Piicagtuq-llu, “
2CH.6.15	Piciurtellruan akqutkellren atamnun David-aamun; aa-ang, qallatellruuten qanerpegun, unatevgun-llu piciurrluku mat'umi ernermi. 
2CH.6.16	Taumek waniwa, 
2CH.6.17	Watua taumek, 
2CH.6.18	“Tau͡gaam-qaa Agayutem ilumun uitallgutekciqaa yuk nunam qaingani? Tangerrluku qilak, quyinquqapiar-llu qilak, engelqerrungaituk elpet angtacirpenun, qaillun-mi tua-i una Agayuvigpak pilialqa engelqerruyarta elpenun? 
2CH.6.19	 Agayutmaa, wiinga pistekarpenga. Niisgu piicauteka cikirlua-llu kaigatemnek elpenun. 
2CH.6.20	Murilkekiu una Agayuvigpak erenrani unugmi-llu, akqutkellren wani agayulararkauniluki elpenun, niicugninga piicallemni una Agayuvigpak cauluku. 
2CH.6.21	Niiski piicautenka, piicautait-llu pistevvet, yugpet-llu Israel-aam, piicakata una cauluku; aa-ang, niiskiki qilagmek uitavigpenek; niiskuvki-llu au͡g'ariski.
2CH.6.22	“Yuk piciliumakan assiilngurmek ilainun, taicimaluni-llu ekuavigpenun wani Agayuvigpagmi, piciulriamek ukvernarisqelluku pinarqutaitniluni. 
2CH.6.23	, niicugniniartuten qilagmek, cuqluki-llu pisteten, anucimirqecetaarluku pinarqellria umyugaakun taringevkarluku caliara, au͡g'arluku-llu avalitii ellualriim, nunulirluku elluarrluni pillra tangerrluku.
2CH.6.24	“Ingluita-llu yut'en Israel-aat cirlakekatki assiilngillrat elpenun pitekluku, ataam tuigeskata elpenun tailuteng-llu wavet Agayuvigpagmun, piicagluteng-llu ellmeggnek pivakenrirluteng au͡g'aritesqelluteng, 
2CH.6.25	kitaki niicugniniaraten qilagmek, au͡g'arluki-llu assiilnguit yugpet, ut'rulluki-llu ataam nunamun cikiuteklerpenun ellaitnun ciuliaritnun-llu.
2CH.6.26	“Ellalliqsaitevkaquvgu, tua-i-wa yut'en assiilngillruata elpenun, piicakata cauluku una Agayuvigpak, aterpet-llu piciucia nallunairluku assiilngumeggnek tuiggluteng, 
2CH.6.27	, niicugniki qilagmek, au͡g'arilluki-llu assiilnguitnek pisteten, yut'en Israel-aat, elicungcarluki-llu elluamek piyuavigkaatnek. Nutaan, 
2CH.6.28	“Piitnaq nunami pikan, wall'u cangerlak, wall'u naucillrit piunriumakata: kiirpiim anuqiikun, petgertayulitgun, ciissitgun uguguarngalngurteggun; ingluita-llu kassuguskatki nunarpaitni; wall'u caungraan nangteqnaq, caungraan-llu naulluun; 
2CH.6.29	piicautait niiskiki. Ilait yugpet Israel-aat, ircaqumegteggun umyuarniuqapiggluteng, yageskatki unateteng Agayuvigpiim tungiinun; 
2CH.6.30	niiskiki piicautait. Niicugnikiki qilagmek uitavigpenek, au͡g'arilluki-llu. Kiivet elpet nallunritaten umyugai yuum ircaqruan. Caliaqekikut atauciuqaqluta ayuqucirput tangerrluku, 
2CH.6.31	yugpet qigciknauraatgen piyuavikluki-llu piciryaraten erenret tamaita uitallermeggni nunami cikiutellerpeni ciuliamten̄un.
2CH.6.32	“Ayuqluku tekitaq, ilakenrilkiit yugpet Israel-aat, tailria yaaqvanek nunamek angelria atren pitekluku, unateten-llu pinilriit, talligken-llu yagingalriik, tailuni piicakan wani Agayuvigpagmi, 
2CH.6.33	niisgu qilagmek uitavigpenek, niiskiu kaigatii-llu kiuluku, tua-i tamarmeng nunam yuin nallunritnauraatgen qigcikluten-llu, yugpet Israel-aat pilauciicetun, nallunrirnauraat-llu una, Agayuvigpak piliaqelqa, elpenun agayularviugarkaucia.
2CH.6.34	“Yut'en alerququvki ayaasqelluki anguyagluki ingluit, piicakata nanlengraata, tungiinun uum nunarpiim cucukellerpet, Agayuvigpiim-llu piliaqellma elpenun, 
2CH.6.35	niiskiki piicautait. Niiskiki qilagmek qakvautmek-llu cikirluki.
2CH.6.36	“Assiilngiqata elpenun, tua-i yugtailan assiilngiyuilngurmek, qenruskuvki cirlakevkarluki-llu ingluitnun, ayaucimakata-llu teguaruluteng nunamun yaaqvanelngurmun wall'u canimelngurmun; 
2CH.6.37	cali tau͡gaam ircaqumegteggun umyualinqigeskata nunami ayaucimavimeggni teguaruluteng, kaigakata-llu elpenun qanerluteng, ‘Wangkuta assiilngillruukut, alangqacirput-llu ciumurulluku, assiilnguq-llu aturluku.’ 
2CH.6.38	Umyualinqigeskata tamalkirrluteng umyuamegteggun, tamalkirrluteng-llu ircaqumegteggun nunami ayaucimavimeggni teguaruluteng, piicagluteng-llu tungiinun nunam, cikiuteklerpet ciuliaritnun, nunam elpet cucukellerpet, uum-llu Agayuvigpiim piliaqellma, 
2CH.6.39	kitaki niiskiki qilagmek uitavigpenek piicautiit kaigatait-llu, piciurrluku-llu piyuutiit, au͡g'arilluki-llu yut'en elpenun assiilngillret.
2CH.6.40	“Tua-i, Agayutmaa, tangvagkut niilluki-llu piicautet wani nunami. 
2CH.6.41	Waniwa nangerten, 
2CH.6.42	 Agayun, qessayagucaqunaku angayuqaq elpet cucukellren! Neq'akiu pektayiilnguq kenken David-aamun pistevnun.”
2CH.7.1	Solomon-aam piicallni iquklicaku, keneq qilagmek atrartuq ekualuki-llu elliitellret ekuagarkauluki, qitngirnarqeqapigtellriim-llu tanqian 
2CH.7.2	Agayulirtet-llu iterciigatut Agayuvigpagmun, ucurnaan 
2CH.7.3	Tamarmeng Israel-aam yuin, tangrramegteggu keneq atrallrani 
2CH.7.4	Tua-llu angayuqaq tamarmeng-llu yuut elliiluteng ekuagiut 
2CH.7.5	Angayuqaq Solomon-aaq elliiguq ekuagiluni yuinaq malrugnek cipluku tiissitsaanek (22,000) angucalunek kuluvagnek, yuinarnek-llu arvinlegnek tiissitsaanek (120,000) qusnginek. Tua-i angayuqam yuut-llu tamarmeng urenkutmek tunaat Agayuvigpak. 
2CH.7.6	Agayulirtet-llu nekiumallermeggni nangerngaut; tuaten-llu Levite-at nangerngaluteng caumaluki aturcetaartuumarmeng, aturcetaararkauluteng 
2CH.7.7	Solomon-aam-llu menuircaraa qukaa carr'ilnguum, ciuqerranelnguq Agayuvigpiim, tuani-llu elliiguq ekualuki elliitnek, mukaarkanek elliitnek, uqumek-llu ilakuyutmun elliitngullermek. Waten piuq punerneq ekuavik piliallni mikngan tamalkuitnun makunun elliitnun.
2CH.7.8	Taum nalliini Solomon-aam atullrua ernerni malrunlegni Nerevkaritii Uqisviit tamalkuita Israel-aat pillgutekluki. Amlleqapiggluteng yuut taillret Iteryaraanek Hamath-aam negeqlirnelnguum, Egypt-aam-llu Kuicuariinek ungalalirnermelngurmek. 
2CH.7.9	Erenret-llu pingayunelgatni nangniullukuarluteng; atullruamegteggu agayutellra ekuaviim ernerni malrunlegni nererpagluteng-llu cali ernerni malrunlegni. 
2CH.7.10	Erenret yuinaq pingayuatni iralut malrunelgatni ayagcetai yuut kingunritnun, angnirluteng quyaluteng-llu ircaqumegteggun atawaqautai cikiutekellri 
2CH.7.11	Wani-wa Solomon-aam tamalkuita upyutellni caliaqnaluki Agayuvigpagmi elliin-llu enemini, elluarrluki qaqitai. 
2CH.7.12	Tua-llu 
2CH.7.13	Ellallirceteksaitaqamku, wall'u picirkiqumki petgertayulirpiit neresqelluki nauceciigat, wall'u cangerlagpagnek ayagcecikuma yumnun, 
2CH.7.14	yuunka aterpagcimalriit atemkun ellmikutuureskata, piicakata-llu wangnun, tuiggluteng-llu assiilutmeggnek, nutaan niiciiqanka qilagmek, au͡g'arilluki-llu assiilnguitnek, nuniit-llu ataam amllermek unangnariluku. 
2CH.7.15	Una Agayuvigpak murilkeciqaqa, upingaciqua-llu niitarkauluki tamalkuita piicautet wani piicautngulriit, 
2CH.7.16	cucukellruamku menuircarluku-llu una Agayuvigpak atqa tuantesqelluku akwarpak; iigka ircaquqa-llu tuanterrlainararkauguk kesianek. 
2CH.7.17	Tua-llu elpeci, piyuakuvci ciuqamni, David-aam atavci piyuallruciatun, aturluki tamalkuita alerquutenka, tegumiaqluki-llu picirkiutenka pisqutenka-llu, 
2CH.7.18	akqutkelqa piciurciiqaqa ciuliavcen̄un David-aamum qanerlua, ‘Israel-aaq ataniurumarrlainarciquq kinguverpenek.’ 
2CH.7.19	Tau͡gaam tuigeskuvci cakaarluki-llu picirkiutenka alerquutenka-llu elpecen̄un tunellrenka, ayagluci-llu kevgiuquvciki allat agayutet agayuvikluki-llu, 
2CH.7.20	tuani qecugciqamci nunamek elpecen̄un cikiuteklemnek; una-llu Agayuvigpak kenciknarivkalqa atemnun, au͡g'arciqaqa tangerqemnek. Yuut-llu tamiini temciarautekciqaat caunrilkuurluku-llu.
2CH.7.21	“Agayuvigpak wanirpak ellmaaraunrilngurmek takarnarqellriaruuq, tau͡gaam tamarmeng kitulriit irrayugciqut qanerluteng-llu, ‘Ciin-kiq 
2CH.7.22	Yuut kiuciqut, ‘Tua-i-wa cakaaratgu 
2CH.8.1	Iquatni yuinaat (20) allrakut Solomon-aam piliaqellran Agayuvigpak, elliin-llu eneni, 
2CH.8.2	ataam nautenqigtai nunarpiit Angayuqam Hiram-aam ellminun cikiutekellri, nunalgarrluki-llu Israel-aam yui tamakunun. 
2CH.8.3	Anguyagkun-llu teguak Hamath-aaq Zobah-llu. 
2CH.8.4	Piliaqaa-llu Tadmor-aq yuilqumi, tamalkuita-llu qemaggvigtalget nunarpiit Hamath-aami. 
2CH.8.5	Cali nautenqigtak Upper Beth Horon-aaq, Lower Beth Horon-aaq-llu, cayailkuciumalriik nunarpiik qacarnengqerrlutek iteryararlutek-llu caniruciryaralegnek, 
2CH.8.6	nunarpii-llu Baalath-aam, tamalkuita-llu qemaggvilget nunarpiit, tamalkuita-llu nunarpiit pekcessuutmi akalrialget uitavigkait, nunarpiit-llu anguyagtem̄i horse-aalget uitavigkait, cat-llu Solomon-aam piliaqsukni Jerusalem-aami, Lebanon-aami, tamiin-llu nunami elliin ataniuqengamini. 
2CH.8.7+2CH.8.8	Solomon-aam umyugait aturcetevkenaki cakviurten͞gurtai tamalkuita Canaan-aam yui Israel-aat tuqutenritellrit nuna tamana piksagutellermeggni. Ilangqerrluteng Hittite-anek, Amorite-anek, Perizzite-anek, Hivite-anek, Jebusite-anek-llu, maa-i cali tamakut kinguvrit pisten͞guluteng una erneq tekilluku. 
2CH.8.9	Israel-aam yuinek Solomon-aaq cakviurten͞gurcillrunrituq, tau͡gaam kevgiullruut anguyagten͞guluteng, atanerruaruluteng, ciuliqagten͞guluteng-llu akalrialegnun pekcessuutnun, horse-aalegnun-llu anguyagten̄un. 
2CH.8.10	Angayuqaq Solomon-aaq ciuqliulrianek atanerruangqertuq amllertaluteng yuinaat yuinaq qulmek cipluku (250), taukut ataniularait yuut.
2CH.8.11	Solomon-aam nuliani, Pharaoh-m pania, upagcetaa David-aam, Nunarpiinek allamun enemun piliaqellerminun elliinun. Qanertuq, “Nulirqa uitangaituq eniini David-aam Israel-aam angayuqran, tua-i-wa nani uitavikellri Akqutem Yaassiigan tanqilriaruata.”
2CH.8.12	Tua-llu Solomon-aaq elliiguq ekualuki elliitnek 
2CH.8.13	Elliilartuq ekuagiluni maliggluku Alerquutii Moses-aam tamaitni tanqilriani ernerni: Sabbath-aani, Nutaram Iralum Nerevkaritiini, pingayuni-llu allrakum iluani piyaralegni nerevkaritni, Nerevkaritiini Quuleciriyaarailnguum Kelipam, Quyurciyaram Nerevkaritiini, Uqisviit-llu Nerevkaritiitni. 
2CH.8.14	Maliggluku picirkiutii atami David-aam, elkartai agayulirtet calivigkaitnun, Levite-at-llu nanrautnek atualallerkaatnun ikayullerkaitnun-llu agayulirtet erenrem caliarkai maliggluki caliaqellratni. Cali elkarrluki Agayuvigpagmi nayurtet unuaquaqan tamalkuitni iteryarani avvluki calillerkaitnun, David-aam picirkiutai maliggluki, Agayutem yuan. 
2CH.8.15	David-aam-llu alerquutekellri agayulirten̄un Levite-anun-llu enet qemaggviit tungiitnun, allat-llu, maligtaquit ilarrait pinriteksaunaki.
2CH.8.16	Wani-wa qaqitut tamarmeng caliari Solomon-aam ernermek tusnganirraanranek Agayuvigpak qaqisvianun. Tua-i Agayuvigpak qaqituq.
2CH.8.17	Tua-llu Solomon-aaq ayagtuq Eziongeber-aamun, Elath-amun-llu cen̄iini imarpiim uitalriignun, nuniini Edom-aam. 
2CH.8.18	Hiram-aaq-llu ayagceciuq sun'anek atanerruaminek angayuqirluki maliggluki imarpigmi ayagayaram elisngastainek. Ayagtut-llu Ophir-aamun malikluki Solomon-aam atanerruari, tuaken-llu ut'rulluteng Solomon-aamun tayima akimiaq ataucimek cipluku uqamaltalrianek cuqnek (16 tons) suulutaamek.
2CH.9.1	Tua-llu queen-aa Sheba-m niituq angelriaruluni qanrutkumallranek Solomon-aam, taiguq Jerusalem-aamun naspaaluku nallunarqellriatgun apyutetgun. Malingqerrluni amllernek pistem̄inek, ungungssinek-llu qulugtellrianek atmalegnek ayuqenrilngurnek tepkegcilrianek naunrarnek, amllermek-llu suulutaamek, teggalquqegtaarnek-llu. Tekicami-llu Solomon-aamun qanrutaa tamalkuitnek umyuamini uitalrianek. 
2CH.9.2	Solomon-aam-llu kiugurarai tamalkuita apyutai; camek iirumalriartaituq Solomon-aamun nalqigcesciigalkiinek elliinun. 
2CH.9.3	Queen-aan-llu Sheba-m tangrramiki umyuartucia Solomon-aam, angayuqam enii piliallra, 
2CH.9.4	neqet estuuluan qaingani, uitaviit atanerruarin, kevgiullrat pistain, aturait, ekualuki elliitai, elliitekellri Agayuvigpagmi, ukverciiganani iillayugtuq.
2CH.9.5	Qanerluni-llu angayuqamun, “Niitelqa nakmiin nunamni caliarpenek umyuartutacirpenek-llu piciulliniuq! 
2CH.9.6	Ukveqellrunritanka qanemcit elpenek, taingama tau͡gaam iigemkun-llu tangrramki ukvertua. Avga angelriarucian umyuartucirpet qanrutkumallrunrituq wangnun. Amatairumaan qanrutkumalleq niitelqa. 
2CH.9.7	Piluaqerpagtat nuliaten! Piluaqerpagtat-llu pisteten, uitallgutkerrlainaqiitgen niicugniluku umyuartucin! 
2CH.9.8	Nanraumali 
2CH.9.9	Tua-llu cikiraa Angayuqaq Solomon-aaq cikiutnek taitellerminek: cuqnek tallimanek suulutaamek, amllellrianek-llu tepkegcilrianek naunrarnek, teggalquqegtaarnek-llu: ayuqaitut-llu tamakut tepkegcilriit naunraat queen-aan Sheba-m Angayuqamun Solomon-aamun cikiutekellri. 
2CH.9.10	(Tamakut-llu ilaluku pistai Hiram-aam, Solomon-aam-llu, taitellret suulutaamek Ophir-aamek, taitut algum-aanek muragnek teggalquqegtaarnek-llu. 
2CH.9.11	Solomon-aam-llu algum-aat muriit aturluki ak'lia Agayuvigpak, angayuqam-llu eniinun, aturcetaaliluni-llu qelutelegnek-llu aturtet atu'urkaitnek. Tamakunek tangrrulriartangqeksaitellruuq ciungani nuniini Judah-m.)
2CH.9.12	Angayuqam-llu Solomon-aam cikiraa queen-aa Sheba-m canek tamalkuitnek piyullrinek. Avatiitgun Solomon-aam navrutekluki cikiutellrin arnam cikiutainun taitellrinun. Tua-llu utertuq nakmiin nunaminun pisten̄i malikluki.
2CH.9.13	Waniwa uqamaltacia suulutaam allamiaqan Solomon-aam akurtulaqiin pitauq yuinaq tallimanek cipluku cuqnek (25 tons), 
2CH.9.14	avatiitgun tuneniartet kupcaat-llu taitellrita; tamarmeng-llu angayuqri Arabia-m, nunam-llu angayuqri Israelite-at nuniitni, taitelartut suulutaamek qerrirlimek-llu Solomon-aamun. 
2CH.9.15	Angayuqaq Solomon-aaq piliuq yuinarnek qulnek (200) angelrianek capkutanek kaugtuarumalrianek suulutaanek; qallingqerrluteng akimiarem usperem nuniini suulutaamek. 
2CH.9.16	Pililuni-llu yuinarnek akimiarnek (300) mikellritnek capkutanek, tamarmeng qallirluteng pingayunlegnek uspernek kaugtuarumalrianek suulutaamek. Angayuqam-llu elliluki Enetaanun Napalilriaran Lebanon-aam.
2CH.9.17	Solomon-aaq cali piliuq angtuamek tulurmek angayuqam aqumlleranek. Qallilirluku-llu suulutaarrlainarmek. 
2CH.9.18	Aqumlleq arvinlegnek akengqerrluni, it'gat-llu uitayaraat ilakliiyusngaluni aqumllermun, atunem-llu avategkeni tallik uitayararlutek, malruk-wa yugtutuliruak caniagni tallik uitayaraagnek. 
2CH.9.19	Yugtutuliruat-llu, qula malrugnek cipluku, nangengqaluteng akrem atunem iquugkeni tuss'aram qaingani. Waten ayuqellriamek angayuqam aqumlleranek pitangqeqaqsaituq nani allani angayuqauvigni.
2CH.9.20	Tamarmeng Angayuqam Solomon-aam mercuutai saskat suulutaaruut, tamarmeng-llu assigtat Enetaani Napalilriim Lebanon-aami suulutaarrlainaugut; tamaani Solomon-aam nalliini qerrirliq umyuartequsngallrunrituq akitulriaruluni. 
2CH.9.21	Angayuqam-llu sunai ayalartut Tarshish-aamun pillgutekluki Angayuqam Hiram-aam sunai. Pingayuurtaqata allrakut utertelartut tekiulluteng suulutaanek, qerrirlinek, tulunek, ape-anek, yaqulegnek-llu peacock-anek.
2CH.9.22	Angayuqam Solomon-aam anagngai tamalkuita nunam angayuqri tukuutetgun umyuartuyarakun-llu. 
2CH.9.23	Tamarmeng-llu nunam angayuqrin tangerrsuumilaraat Solomon-aaq niitnaluku umyuartuciq, Agayutem elliinun cikiutellra. 
2CH.9.24	Tamarmeng-llu taitelaraat Solomon-aaq cikiutnek, canek taqumalrianek qerrirlinek, suulutaanek-llu, aturanek, myrrh-anek, tepkegcilrianek-llu naunrarnek, horse-aanek, ciulvagnek-llu. Waten pilartut allamiaqan.
2CH.9.25	Solomon-aaq cali pingqertuq tiissitsaanek cetamanek (4,000) horse-aat enaitnek akalrialget-llu pekcessuutet, qula-llu malrugnek cipluku tiissitsaanek (12,000) horse-aatgun pilalrianek, nunalgaringaluki nunarpagni, akalrialget pekcessuutet uitauviitni ilait-llu angayuqam nuniini Jerusalem-aami. 
2CH.9.26	Ataniumai-llu tamalkuita angayuqat Euphrates-aam Kuiganek ayagluki Philistia tekilluku, Egypt-aaq engelkarrluku. 
2CH.9.27	Angayuqaullran nalliini qerrirliq nurnaitellruuq teggalqutun Jerusalem-aami, cedar-aat-llu napat nurnaunateng sycamore-atun napaitun Shephelah-m. 
2CH.9.28	Horse-aat-llu taicimalartut Solomon-aamun Egypt-aamek allanek-llu nunanek tamalkuitnek.
2CH.9.29	Solomon-aam pillra, ayagniqarraallranek iquklitellranun igausngaut kalikarni ukuni: 
2CH.9.30	Solomon-aaq ataniullruuq Jerusalem-aami tamalkuitnun Israel-aanun yuinaagni malrugni (40) allrakuni. 
2CH.9.31	Solomon-aam-llu qavallgutkai atani, tungmagcimaluni-llu nunarpiinun David-aam atami; Rehoboam-aaq-llu qetunraa ataniurtuq kinguakun.
2CH.10.1	Rehoboam-aaq ayagtuq Shechem-aamun, tuavet yui negeqliim Israel-aam quyurtellruluteng angayuqrurcarturluku. 
2CH.10.2	Jeroboam-aam-llu qetunraan Nebat-aam, niicamiu man'a (Egypt-aamun qimallruamiu Angayuqaq Solomon-aaq) utertuq Egypt-aamek. 
2CH.10.3	Taukut-llu ayagceciluteng taisqaat; Jeroboam-aaq-llu, tamarmeng-llu Israel-aat taigut qanerluteng-llu Rehoboam-aamun, 
2CH.10.4	“Atavet atmagcuuteput uqamairillrui. Watua uqeglicarki caknernarqellra kevgiullemta atavnun uqamailnguq-llu atmagcuutii atuqengarput, wangkuta-llu kevgiurciqamteggen.”
2CH.10.5	Rehoboam-aam kiuluki qanertuq, “Ataam taikici erenret pingayun kinguatni.” Tua-i yuut ayagtut.
2CH.10.6	Angayuqam Rehoboam-aam qanellgutkai arenqiirtullgutekluki ciulirneret ataminun Solomon-aamun, kevgiullret elliinun ayuqucirtuasten͞guluteng. Aptai-llu, “Qaillun picirkircecia kiusqelluki ukut yuut?”
2CH.10.7	Taukut-llu kiugaat, “Naklekluki ukut yuut pikuvki ilukegcivkarluki, assirluki-llu qalaruskuvki, piciuluteng kevgiurrlainarciqaatgen.”
2CH.10.8	Tau͡gaam cakaarluku ayuqucirtuutiit ciulirneret, arenqiirtullgutkai ayagyuat anglillgutellni watua-llu ayuqucirtuasten̄i. 
2CH.10.9	Aptai-llu, “Qaillun picirkircecia kiusqelluki ukut yuut wangnun qanellret, ‘Uqeglicarki atmaput atavet ellillri wangkutnun’?”
2CH.10.10	Ayagyuat-llu anglillgutellrin kiugaat, “Waten qanrarkauguten yugnun qanllernun elpenun, ‘Atavet atmagcuuteput uqamairii, tau͡gaam elpet uqeglicarki’; waten qanqina ellaitnun, ‘Iqelquqa iqtunruuq atama naqugnerani.’ 
2CH.10.11	Nauwa atama uqamairillrui atmagcuuceci, wiinga-llu ilaciqanka. Anucimirqecetaalallruaci qenutatgun, wiinga tau͡gaam anucimirqecetaarciqamci piqertuarcuutetgun.”
2CH.10.12	Tua-i-llu Jeroboam-aaq, tamarmeng-llu yuut, taigut Rehoboam-aamun pingayuatni erenret, angayuqam qanellratun, “Ataam tainiartuci wangnun erenret pingayuatni.” 
2CH.10.13	Angayuqam-llu kiucurlagai, cakaarluku alerquutellrat ciulirneret. 
2CH.10.14	Qanerluni, “Atama uqamairillrui atmaci, tau͡gaam wiinga ilaciqanka; anucimirqecetaalallruaci qenutatgun, tau͡gaam wiinga anucimirqecetaarciqamci piqertuarcuutetgun.” 
2CH.10.15	Tua-i angayuqam niicugninritai yuut; tamana pisqutkellrua 
2CH.10.16	Tua-llu tamarmeng Israel-aat tangrramegteggu niitenrilucirteng angayuqamun, kiugaat angayuqaq, “Qaillun pitalriamek pikangqerceta David-aami? Paitarkaitukut qetunraani Jesse-m. Israel-aam yuini, tamarpeci uterci kingunerpecen̄un! Rehoboam-aaq ellminek aulukekili.”
2CH.10.16	Tua-i tamaaggun Israel-aam yui inglulitut, 
2CH.10.17	unilluku Rehoboam-aaq angayuqruluku kiingitnun Judah-m nuniinelngurnun yugnun.
2CH.10.18	Tua-llu Angayuqam Rehoboam-aam Israel-aanun ayagcetaa Hadoram-aaq, ataniurten͞gulria umyuarteng aturpek'naku calivkaumalrianun, tau͡gaam Israel-aat tuqutaat teggalqunek miluquluku. Waten piata, Angayuqaq Rehoboam-aaq cukangnaqluni akalrialegmun pekcessuutminun ekluni qimagtuq Jerusalem-aamun. 
2CH.10.19	Tua-i Israel-aat inglulisngalartut David-aam kinguvrinun angayuqrulrianun una erneq engelkarrluku.
2CH.11.1	Rehoboam-aaq tekicami Jerusalem-aamun, quyurcetai yuullgutkelriari Judah-m Benjamin-aam-llu, yuinaat qulngunritaraat tiissitsaat (180,000) pivakumalriit anguyautetulit, anguyagnaluki Israel-aat angayuqaullni yuullgutkelriarinun Benjamin-aam Judah-m-llu ataam ciunganitun piurcetengnaqluku. 
2CH.11.2	Tau͡gaam 
2CH.11.3	“Qanrusgu Rehoboam-aaq, Solomon-aam qetunraa angayuqra Judah-m, Israel-aat-llu tamalkuita yuullgutkelriari Judah-m, Benjamin-aami-llu: 
2CH.11.4	‘Waten qanertuq 
2CH.11.5	Rehoboam-aaq uitaurtuq Jerusalem-aami ukuni-llu nunarpagni Judah-mi Benjamin-aami-llu asvairqumalrianek pilivkariuq. 
2CH.11.6	Bethelehem, Etam, Tekoa, 
2CH.11.7	Bethzur, Soco, Adullum, 
2CH.11.8	Gath, Mareshah, Ziph, 
2CH.11.9	Adoraim, Lachish, Azekah, 
2CH.11.10	Zorah, Aijalon, Hebron-aaq-llu, cayailkutalget nunarpiit Judah-melnguut Benjamin-aami-llu. 
2CH.11.11	Asvairulluki cayailkutkaitnek pilivkarillruuq atauciuqaqluki-llu ciuliqagtekaitnek nakmiluni, qemagciluni neqnek, uqumek, wine-anek-llu tamalkuitnun, 
2CH.11.12	cali-llu anguyagmi capkutanek narulkautnek-llu. Waten pillermikun Judah, Benjamin-aaq-llu ataniumallruak.
2CH.11.13	Tamiin-llu Israel-aami uitalriit agayulirtet Levite-at-llu quyurtut Judah-mun. 
2CH.11.14	Tua-i Levite-at unitait marat katngaat nervik'laqait allat-llu nunauteteng tailuteng-llu Judah-mun Jerusalem-aamun-llu, tua-i-wa Israel-aam Angayuqran Jeroboam-aam, kingumikun-llu angayuqruarkat, ancaceteng kevgiullratnek agayulirten͞guluteng 
2CH.11.15	Nakmikiluni-llu nakmiin agayulirtekaminek agayutnguanun agayularvigni, agayulaasqelluki-llu satyr-aanun, agayutnguanun-llu kuluvaguanun angucaluruanun piliallminun. 
2CH.11.16	Imkut-llu ircaqumegteggun piciuluteng agayuyulriit 
2CH.11.17	Mat'um pillrata pinircaraa angayuqauvia Judah-m, allrakuni-llu pingayuni umyuallguciraat Rehoboam-aaq qetunraa Solomon-aam, yuuluteng-llu pillrucimegcetun maliggluku piciryaraak Angayuqam David-aam Angayuqam-llu Solomon.
2CH.11.18	Rehoboam-aam nuliqsagutellrua Mahalath-aaq Jerimoth-aam pania David-aam qetunraan, aanangqellruluni Abihail-amek, Eliab-aam panikluku Jesse-m-llu tutgaqluku. 
2CH.11.19	Qetunranglutek-llu pingayunek: Jeush, Shemaiah, Zaham-aamek-llu. 
2CH.11.20	Tamatum-llu kinguakun nuliqsagutaa Maacah, Absalom-aam pania, qetunranglutek-llu cetamanek: Abijah, Attai, Ziza, Shelomith-aaq-llu. 
2CH.11.21	Rehoboam-aam kenkaa Maacah, Absalom-aam pania, pinruluku tamalkuitni allani nuliamini nuliaruami-llu (akimiaq pingayunek (18) nuliangqellruuq, yuinarnek-llu pingayunek (60) nuliaruarluni, yuinarnek-llu pingayunlegnek (28) qetunrarluni yuinarnek-llu pingayunek (60) paningqerrluni); 
2CH.11.22	Rehoboam-aam-llu nakmikaa Abijah Maacah-m qetunraa ciuqliurrluku anelgutainun, nakmikluku angayuqrurrnaluku kingumikun. 
2CH.11.23	Umyuangqerrluni caliarkitai qetunrani elkarrluki-llu tamiini Judah-mi Benjamin-aami-llu asvairquciumalrianun nunarpagnun. Pikirluki-llu ikgetenrilngurnek cali nulirkaitnek piluki.
2CH.12.1	Egmian-llu Rehoboam-aam piyunarqucini angayuqauluni elgamariqercan pegtaa Alerquutii 
2CH.12.2	Tallimiitni allrakuin Angayuqam Rehoboam-aam ataniullran piciuvkenateng pillrat 
2CH.12.3	tiissitsaaq yuinarnek qulnek cipingaluku (1,200) akalrialegnek pektessuutnek pingqerrluni, yuinarnek-llu pingayunek tiissitsaanek (60,000) horse-aalegnek anguyagterluni, cali allanek anguyagterluni amllertaciat naaqumasciiganani, taukut ilaluteng Libyan-aanek, Sukkite-anek, Ethiopian-aanek-llu. 
2CH.12.4	Teguluki-llu pengegyailkuciumalriit nunarpiit Judah-mi, tailuni-llu Jerusalem-aaq tekilluku.
2CH.12.5	Tua-llu Shemaiah, prophet-aaq, ayagtuq Rehoboam-aamun, atanerruarinun-llu Judah-m. Taukut quyurtellrulriit Jerusalem-aamun Shishak-aaq qimagluku. Qanrulluki-llu, “Waten qanertuq 
2CH.12.6	Tua-llu atanerruarin Israel-aam, angayuqam-llu ellmikutuurrluteng assiilngillrucirteng nallunairaat, qanerluteng-llu, “
2CH.12.7	 tangrramiu man'a, ataam qanertuq Shemaiah-mun, “Assiilngillerteng nallunairatgu, piunrirngaitanka. Shishak-aq tau͡gaam curukaqan, unguvaviluarciqut. Jerusalem-aamun qenertellma tuknitacia tamalkuan pingaitaqa, 
2CH.12.8	Shishak-am tau͡gaam cirlakciqai, nallunrirciqaat-llu wangnun kevgiuryaraq ayuqenrilucia nunamiunun angayuqanun kevgiullermi.” 
2CH.12.9	Tua-i Shishak-aq tekituq Jerusalem-aamun tegui-llu akitulriit qemangqaari Agayuvigpiim angayuqam-llu eniin. Cat tamalkuita teguluki, ilakluki suulutaat anguyagmi capkutat Angayuqam Solomon-aam piliallri. 
2CH.12.10	Angayuqam-llu Rehoboam-aam tamakut cimililuki piliuq capkutanek punernernek tunluki-llu atanerruaritnun tarikestaita angayuqam eniin iteryarain. 
2CH.12.11	Tamiini-llu Angayuqaq Agayuvigpagmun ag'aqan, tarikestet capkutat tegumiaqelarait ataam-llu ut'rulluki enemun tarikestet uitaviatnun. 
2CH.12.12	Ellminek picalqukenrirluni ellmikutuurcan 
2CH.12.13	Tua-i Angayuqaq Rehoboam-aaq Jerusalem-aami ataniurtuq. Allrakungqellruuq yuinaak malruk ataucimek ciplukek (41) ayagnillermini ataniungluni, ataniullruuq-llu akimiaq malrugnek cipluku (17) Jerusalem-aami, tauna nunarpak 
2CH.12.14	Calillruuq-llu assiitellriamek, tua-i 
2CH.12.15	Caurallri Rehoboam-aam ayagneratnek ayagluku nangenratnun ilakuralriarin-llu igausngallrit uitaut ukuni: 
2CH.12.16	Rehoboam-aaq-llu tuquuq tungmagcimaluni-llu angayuqat tungmaggviatni Nunarpiini David-aam Abijah-llu qetunraa ataniurtut eniini.
2CH.13.1	Allrakut akimiaq pingayunek cipluku (18) Angayuqam Jeroboam-aam ataniullran Israel-aami, Abijah ayagnirtuq ataniungluni Judah-mi. 
2CH.13.2	Ataniullruuq-llu pingayuni allrakuni Jerusalem-aami. Aanii atengqellruuq Micaiah-mek, panikluku Uriel-aam kingunelgem nunarpiinek Gibeah-m.
2CH.13.2	Anguyautuk-llu Abijah-nkuk Jeroboam-aaq-llu 
2CH.13.3	Abijah anguyagyarturtuq anguyagtengqerrluni alinguraranrilngurnek avuranek angutnek, amllertalrianek yuinaat yuinaat tiissitsaat (400,000); Jeroboam-aam-llu ingluliraa anguyagtengqerrluni tiissitsaam avga yuinarnek-llu akimiarnek tiissitsaanek (800,000) avuranek pinilrianek anguyagten̄ek.
2CH.13.4	Anguyagtet-llu kassuutut qemililriami Ephraim-aam nuniini. Angayuqaq Abijah mayurtuq Mount Zemaraim-aamun qayagaurauq-llu Jeroboam-aamun Israelite-anun-llu, “Niicugninga, Jeroboam-aaq, Israel-aani-llu tamarpeci! 
2CH.13.5	Nallunritarci-qaa 
2CH.13.6	Tau͡gaam Jeroboam-aaq Nebat-aam qetunraa, inglulitellruuq Solomon-aamun angayuqaminun. 
2CH.13.7	Atatakuani-llu cautngunrilnguut angutet quyurtai ellminun, inglukluku Rehoboam-aaq Solomon-aam qetunraa, tauna ayagyuartuq elisngavkenaku-llu qaillun ingluliullerkait. 
2CH.13.8	Waniwa-llu umyuartequten inglulirnaluku angayuqaucim piyunarqucia 
2CH.13.9	Antellruaci 
2CH.13.10	“Tau͡gaam wangkuta cali kevgiurarput 
2CH.13.11	Elliilartut unuakut tamalkuita atakut-llu tamalkuita, ekuagiluteng-llu elliitnek, aruviarluteng-llu narnirqellrianek naunrarnek, elliaqluku kelipaq tangrrumaarkaq estuulumun suulutaarrlainarmun, aulukluku-llu suulutaaq kenurram ellimauvia kenurraa kumasqelluku atakut tamalkuita; tua-i-wa maligcamteggu pisqutii 
2CH.13.12	Agayutem elliinguluni nayuraakut ciuliqaggluta, agayulirtai-llu cupu'uryarangqerrluteng, upingaluteng cupu'uryaraq cuplerkaanun qayagaarkauluta anguyaasqelluta elpecen̄un. Israel-aam yuini, callunrici 
2CH.13.13	Jeroboam-aaq ayagcecillruuq alangiilluki kingunratgun Judah-m anguyagtain callugtekaitnek, ilait-llu uitaluteng Judah-m anguyagtain ciuqerratni caumaluki. 
2CH.13.14	Judean-aat-llu kiarcameng tangrrait ingluteng ciunermeggni kingunermeggni-llu uitaciit. Qayagaut-llu 
2CH.13.15	Tua-llu Judean-aat qastuluteng qayagpagtut anguyiim qayagaurutketukiinek, ciuliqagterluteng-llu Abijah-mek curugtut; Agayutem cirlakaa Jeroboam-aaq Israelite-at-llu anguyagtet. 
2CH.13.16	Israelite-at-llu qimagait Judean-aat, Agayutem-llu Judean-aanun cirlakevkarai. 
2CH.13.17	Abijah-m anguyagtain-llu Israelite-at tuqurqait amlleqapigtellriit; tua-i miilicaam avgi (500,000) Israel-aam nakmikumalriit anguyagtai tuqucimaut. 
2CH.13.18	Tuaten tua-i Israel-aam anguyagtai nepairtait taum nalliini, Judah-m-llu anguyagtai cirlakiut, tua-i-wa 
2CH.13.19	Abijah-m-llu maligtaa Jeroboam-aaq, teguluki-llu nunarpautain ilait: Bethel-aaq, Jeshanah, Ephron-aaq-llu, nunarraat-llu uitalriit malleggluki ukut nunarpiit. 
2CH.13.20	Jeroboam-aam pinini ataam tegunqigtenritaa Abijah-m angayuqaullran nalliini. 
2CH.13.21	Tau͡gaam Abijah piniriinartuq. Nuliangluni-llu akimiarunrita'arnek, qetunrangluni-llu yuinaq malrugnek cipluku (22), paningluni-llu akimiaq ataucimek cipluku (16). 
2CH.13.22	Allat Abijah-m pillri, piciryarai qanellri-llu, igausngaut ukuni: 
2CH.14.1	Tua-i Abijah yuunrirtuq tungmagtaat-llu David-aam Nunarpiinun; qetunraa-llu Asa ataniurtuq kinguakun, ataniullran-llu nalliini nuna uitanqegciuq allrakuni qulni. 
2CH.14.2	Asa-llu calillruuq assilriamek ellualriamek-llu 
2CH.14.3	Au͡g'artellrui tekitaat ekuaviit agayutnguanun agayularviit, navgurluki-llu qigcignarqellriit teggalqut napalriit, piqertuarluku-llu iqulluku agayutnguaq Asherim-aaq. 
2CH.14.4	Alerqurluki-llu Judah-m yui maligtaqusqelluku pisqutii 
2CH.14.5	Antellrui-llu tamalkuitnek Judah-m nunarpainek agayutnguanun agayularviit aruviarviit-llu tepkegcilrianek, angayuqauvik-llu uitanqegcillruuq ataniullran nalliini. 
2CH.14.6	Pilillruuq-llu pengegyailkutkaitnek Judah-m nunarpain, qavcini-llu allrakuni anguyagtaitellruuq, tua-i-wa 
2CH.14.7	Qanertuq-llu Judah-m yuinun, “Naucilta makunek nunarpagnek, avapailicirluki-llu qacarnernek, enenek-llu qertulrianek, casgunek patuyugngalrianek avacirluki. Wangkuta nuna ataniumaarput, tua-i-wa 
2CH.14.8	Asa-llu anguyagtengqellruuq yuinarnek akimiarnek tiissitsaanek (300,000) angutnek Judah-mek, caskungqerrluteng capkutanek narulkautnek-llu, cali-llu yuinarnek akimiarunrita'arnek tissiitsaanek (280,000) angutnek Benjamin-aamek, caskungqerrluteng capkutanek urluvernek-llu. Tamarmeng alinguraralriaruvkenateng, elluarrluteng elitnaurumalriit angutet.
2CH.14.9	Ethiopian-aam Zerah-mek atellgem anguyagaa Judah anguyagterluni miilicaanek (1,000,000) akalrialegnek-llu pektessuutnek yuinarnek akimiarnek (300), tailuni-llu Mareshah tekilluku. 
2CH.14.10	Asa-llu an'uq callugyarturluku, caulluteng-llu nek'egtut Zephathah Valley-mi Mareshah-m canimelkiini. 
2CH.14.11	Asa-llu piicagtuq 
2CH.14.12	Tua-i 
2CH.14.13	Asa-m-llu anguyagten̄i-llu maligtait Gerar-aq tekilluku, amlleret-llu Ethiopian-aat tamaq'apiarmeng cirlakumaut iliitnek unguvalriartairulluni. Cirlakumaluteng 
2CH.14.14	Piunrircugngallruit-llu tamalkuita nunarpiit avatiinelnguut Gerar-am, tua-i-wa alikngatgu 
2CH.14.15	Cali-llu curugait qusngiliurtet pelateka'arviit, tegulluteng-llu amllernek qusnginek qulugtellrianek-llu ungungssinek. Tua-llu utertut Jerusalem-aamun.
2CH.15.1	Anernera Agayutem tut'uq Azariah-mun Oded-am qetunraanun, 
2CH.15.2	an'uq-llu pairrsaagluku Asa, qanrulluku-llu, “Niicugnicia, Asa, tamarpeci-llu Judah-m Benjamin-aam-llu yuini: 
2CH.15.3	Ak'anun Israel-aaq yuullruuq piciulriamek Agayutaunani, agayulirtaunani elitnauristekaminek, alerquutaunani-llu. 
2CH.15.4	Tau͡gaam arenqiallugtellermeggni tuigtellruut 
2CH.15.5	Tamakuni ernerni kina natmun ullautesciiganani, aarniurpek'nani-llu natmun ayagciiganani, tua-i arenqiallugnaq uitacurlagnaq-llu nunami tamiini uitiin. 
2CH.15.6	Navguumallruut itumcimaluteng, atanruviit inglukluki allat atanruviit, nunarpiit inglukluki allat nunarpiit, tua-i-wa Agayun taican arenqiallugutmek uitacurlagmek-llu ellaitnun. 
2CH.15.7	Tau͡gaam elpeci pinirluci pinarqaaci qacuiqsaunaci-llu. Caliarci nunuliumaarkaungan.”
2CH.15.8	Asa-m makut tekitarkat qaneryarat niicamiki Azariah-m, Oded-am qetunraan, qanrutkellri caceturiuq, au͡g'arluki-llu pellernarqellriit agayutnguat Judah-m Benjamin-aam-llu nuniignek, tamalkuita-llu agayutnguat nunarpagni tegullminek pengulilriami Ephraim-aam nuniini, kituggluku-llu ekuavia 
2CH.15.9	Amlleret yuut ingluallruut Asa-mun Ephraim-aamek, Manasseh-mek, Simeon-aamek-llu, uitaluteng-llu elliin angayuqauviani, tangllermegteggu-wa 
2CH.15.10	Quyurtellruut Jerusalem-aami pingayuatni iralut allrakut Asa-m ataniullran akimiaratni. 
2CH.15.11	Tuani ernermi elliillruut 
2CH.15.12	Akqiut-llu agayulararkauluteng 
2CH.15.13	Kina-llu ayagyuaq wall'u ak'allaurtellria, angun wall'u arnaq, elliinun agayunrilnguq tuqucimaarkauluni. 
2CH.15.14	Qastuluteng-llu akqiut 
2CH.15.15	Tamarmeng-llu Judah-m yuin angniutekaat akqut'lillerteng; akqillruameng-wa tamalkirrluki ircaquteng. Angniutekaat-llu agayullerteng 
2CH.15.16	Angayuqam Asa-m au͡g'allrua maurluni Maacah, aqumlleranek queen-mother-aarullranek, tangniilngurmek agayutngualillruan qingarcecitulimek Asherah-mek. Asa-m iqutaa agayutnguaq, eqiurluku-llu, ekualuku-llu Kidron Valley-mi. 
2CH.15.17	Asa-m-llu piunrirtellrunrilngermiki tamalkuita agayutnguanun agayularviit tamaani nunami, ellii piciullruuq 
2CH.15.18	Elliluki-llu Agayuvigpagmun cat tamalkuita atami, Abijah-m, urenkutmek cikiutellri Agayutmun, cat-llu suulutaamek qerrirlimek-llu piliaqumalriit elliin cikiutellni. 
2CH.15.19	Anguyanqigtellrunritut-llu Asa-m ataniullra allrakut yuinaq akimiarmek cipluku (35) tekilluku.
2CH.16.1	Allrakut yuinaq akimiaq pingayunlegnek cipneratni (36) Asa-m ataniullran, Israel-aam Angayuqra Baasham-aaq itertuq Judah-mun asvairqucirluku-llu Ramah umgutnaluki itellriit anelriit-llu Judah-mek. 
2CH.16.2	Tua-llu Asa-m tegui qerrirlit suulutaat-llu qemangqaari Agayuvigpiim angayuqam-llu eniin, tuyuqluki-llu Syria-m Angayuqranun Benhadad-amun, mat'umek qanerkamek tapirluki: 
2CH.16.3	“Iliksagulluk, atapuk pillruciagtun. Una qerrirliq suulutaaq-llu cikiutnguuq elpenun. Watua ililiutellren Israel-aam Angayuqranun Baasha-mun kepiu pinritevkenani anguyagten̄i anutnaurai nunamnek.”
2CH.16.4	Benhadad-aaq-llu umyuallguciutuq Asa-m piyuutiinun, ayagcelluki-llu anguyagtem̄i atanirturtait anguyagtait-llu anguyagyarturluki nunarpai Israel-aam. Teguat-llu Ijon-aq, Dan-aq, Abel Beth Maacah-llu, tamalkuita-llu Naphtali-m nunarpai aklut qemangqaviit. 
2CH.16.5	Baasha-m niicamiki makut, arulairtuq asvairqellerminek Ramah, unilluku-llu caliani. 
2CH.16.6	Angayuqam-llu Asa-m quyurtai angutet tamiinek Judah-mek ayautelluki-llu teggalqut muriit-llu Baasha-m atullri Ramah-mi, tamakut-llu aturluki asvairqait nunarpai Geba Mizpah-m-llu.
2CH.16.7	Taum nalliini prophet-aam Hanani-m ullagaa Angayuqaq Asa-mun qanerluni-llu, “Cacetuqutekellruavgu angayuqra Syria-m cacetuqutekevkenaku 
2CH.16.8	Ethiopian-aat-qaa Libyan-aat-llu amlleqapiaralrianek anguyagtengqellrunritut, amllernek-llu akalrialegnek pekcessuuterluteng, horse-aalegnek-llu anguyagterluteng? Tau͡gaam cacetuqutekellruavgu 
2CH.16.9	 murilkelaraa ellarpak tamalkuan, pinilirnaluki ircaqumegteggun ellminun piciulriit. Umyugaunak mat'umek piuten, taumek wak'nirnek ayagluten anguyagglainarciquten.” 
2CH.16.10	Asa-m-llu qenrutaa prophet-aaq, kalivnelirluku-llu itercivigmun ellivkaraa, tua-i cakneq qenrucamiu man'a pitekluku. Taum-llu nalliini Asa-m takumcukevkenaki yuut ilait pingai.
2CH.16.11	Tamarmeng pillret Asa-m ataniullrani ciuqlirmek nangnermun igausngaut ukuni: 
2CH.16.12	Allrakut yuinaak malruunrita'arlukek Asa angayuqaullmini piyuasciigaliuq assiitellriim nangtequtem it'gai piluki; tau͡gken tuatnange'rmi caullrunrituq 
2CH.16.13	Allrakuk-llu malruk kinguagni tuquuq ataniullmi yuinaak malruk ataucimek ciplukek (41) allrakuani 
2CH.16.14	tungmagtaat-llu teggalqumun qungumun elliin elallranun Nunarpiini David-aam. Elkartaat tungmagcimaqatalriit uitaviatnun imalegmun ayuqenrilngurnek tepkegcilrianek uptellrinek tepkegcautnek pilitulim; angelriamek-llu ekurpalriamek kumarciut angniilutekluku tuqullra.
2CH.17.1	Jehoshaphat-aaq ataniurtuq atami kinguakun, ingluliurutni-llu Israel-aam tungiinun pinircarai. 
2CH.17.2	Anguyagten̄ek elkarciluni tamalkuitnun asvairqumalrianun nunarpainun Judah-m, anguyagtet-llu enaitnek nuniini Judah-m, nunarpaini-llu Ephraim-aam Asa-m atami tegullrini. 
2CH.17.3	 nayullrua Jehoshaphat-aaq, tua-i-wa maligcaku atami ayagniqarraallermini ayuqucillra, agayuksaunani-llu Baal-anun. 
2CH.17.4	Kevgiullrua atami Agayutii, maligtaquluki Agayutem alerquutai, Israel-aat-llu angayuqrita piciryaraicetun pivkenani. 
2CH.17.5	Taumek 
2CH.17.6	Elliin-llu angniutek'laraa kevgiullni 
2CH.17.7	Pingayuatni allrakut ataniullmi ayagcetai ukut atanerruani: Benhail-aq, Obadiah, Zechariah, Nethanel, Micaiah-q-llu elitnaurisqelluki nunarpaini Judah-m. 
2CH.17.8	Malingqellruut-llu qulngunrita'arnek Levite-anek malrugnek-llu agayulirtegnek. Levite-at ukuugut: Shemaiah, Nethaniah, Zebadiah, Asahel, Shemiramoth, Jehonathan, Adonijah, Tobijah, Tobadonijah-llu; agayulirtek-llu Elishama Jehoram-aaq-llu. 
2CH.17.9	Malikluki 
2CH.17.11	Ilaita Philistine-at taitaat Jehoshaphat-aaq amllermek qerrirlimek, allanek-llu cikiutnek akiliutekluki elliinun ikayuumasqelluni inglukestem̄i pikatni, Arab-at-llu taismiat malrunlegnek tiissitsaanek tiissitsaam-llu avga cipluku yuinarnek qulnek (7,700) angucalunek qusnginek, cali tiissitsaanek tiissitsaam-llu avga cipluku yuinarnek qulnek (7,700) angucalunek qusngirngalngurnek. 
2CH.17.12	Jehoshaphat-aaq-llu piniriinartuq angliriurtuq. Judah-mi-llu nauciuq asvairquciumalrianek nunarpagnek-llu, 
2CH.17.13	tamakuni-llu amlleqapigtellriit aklut qemangqalartut.
2CH.17.13	Jerusalem-aamun-llu elkarciluni anguyagten̄ek, angutnek pinilrianek alinguraranrilngurnek, 
2CH.17.14	tungayakutellrat maliggluki. Adnah atanirturtekellruat anguyagtet yuullgutkellriarinek Judah-m, anguyagtengqellruuq pinilrianek alinguraranrilngurnek yuinaat akimiarnek cipluku tiissitsaanek (300,000). 
2CH.17.15	Tungiini-llu Jehohanan-aaq, anguyagterluni akimiarunrita'arnek tiissitsaanek (280,000), 
2CH.17.16	pingayuat-llu Amasiah Zichri-m qetunraa, anguyagterluni pinilrianek alinguraranrilngurnek yuinarnek qulnek tiissitsaanek (200,000). (Ellminek piyugluni kevgiulria 
2CH.17.17	Atanirturtiit anguyagtet Benjamin-aam yuullgutkelriarinek Eliada, pinilria angun alinguraranrilnguq, anguyagterluni yuinarnek qulnek tiissitsaanek (200,000) urluvernek capkutanek-llu caskulegnek. 
2CH.17.18	Tungiikun-llu Jehozabad-aaq anguyagterluni yuinarnek qulngunrita'arnek tiissitsaanek (180,000), anguyagmun pitalqellrianek caskulegnek. 
2CH.17.19	Ukut kevgiulriaruut angayuqamun Jerusalem-aami, avatiitgun-llu elkarcillruuq allanek asvairquciumalrianun nunarpainun Judah-m.
2CH.18.1	Judah-m Angayuqra Jehoshaphat-aaq tukuurcami niitnaurrluni-llu, ilami iliita kassuutellerkaa arenqigtellrua iliitnun ilakellriarin Israel-aam Angayuqran Ahab-am. 
2CH.18.2	Qavcin allrakut kinguatgun Jehoshaphat-aaq ayagtuq Samaria-mun Ahab-aq sen̄irrluku. Ciuniurluku Jehoshaphat-aaq malii-llu Ahab-aq tuqucivkariuq amllernek qusnginek kuluvagnek-llu nererpautekaminek. Eguaqungnaqsaaqaa-llu Jehoshaphat-aaq pillguciisqelluni anguyallerminiu Ramoth-aaq Gilead-aamelnguq. 
2CH.18.3	Aptuq, “Maligciiqerpenga-qaa Ramoth-aamun Gilead-aamelngurmun?”
2CH.18.3	Jehoshaphat-aam kiugaa, “Upingaunga upingakuvet, anguyagtenka-llu upingaut. Pillgucirciqamteggen anguyakuvet.”
2CH.18.4	Qanellni-llu ilaluku, “Ciumek tau͡gaam apqaarnaurpuk 
2CH.18.5	Tua-llu Ahab-am taisqai prophet-aat, tayima yuinarnek yuinarnek (400) amllertaut, apluki-llu, “Ayaglua-qaa anguyaglaku Ramoth-aaq, wall'u-qaa uitallaku?”
2CH.18.5	Taukut-llu kiugut, “Anguyaggu, Agayutem cirlakivkarciqaaten.”
2CH.18.6	Tau͡gaam Jehoshaphat-aaq aptuq, “Allamek-qaa prophet-aamek pitaituq tumekluku 
2CH.18.7	Ahab-am-llu kiugaa, “Ataucimek pitangqertuq, Micaiah-mek Imla-m qetunraanek. Wiinga tau͡gaam cakneq uumikaqa, tekitarkamnek wangnun assilriamek qanyuilan; assiiterrlainalriamek tau͡gaam qanlaan.”
2CH.18.7	Jehoshaphat-aam-llu kiugaa, “Tuaten qanyunaitaaten!”
2CH.18.8	Tua-i Angayuqaq Ahab-aq taisqiuq atanerruamek qanrulluku-llu, “Wanirpak Micaiah Imla-m qetunraa aqvau.”
2CH.18.9	Tuani ukuk malruk angayuqak, aturarlutek angayuqertarnek aqumgauk aqumllitamegni mukaarkanek carririvigmi, elatiitni ikirtuqat iteryaraan Samaria-m; ciuqerragni-wa tamarmeng prophet-aat tekitarkanek qalartellriit. 
2CH.18.10	Iliit, Zedekiah Chenaanah-m qetunraa, cirunregnek caviignek piliuq qanerluni-llu Ahab-amun, “Waten 
2CH.18.11	Tamarmeng-llu prophet-aat tuaten qanertut. Qanerluteng, “Ayii inglulirluku Ramoth-aaq cirlakciqan. 
2CH.18.12	Tua-llu imna atanerruaq Micaiah-m aqvastellra qanertuq elliinun, “Tamarmeng allat prophet-aat qanertut angayuqaq piluaqerciqniluku, elpet-llu tuaten ayuqellriamek qanqina.”
2CH.18.13	Micaiah tau͡gaam kiuguq, “
2CH.18.14	Tua-i-llu Micaiah nangercan Angayuqam Ahab-am ciuqerranun, angayuqam aptaa, “Micaiah, Jehoshaphat-aaq-llu-qaa ayayunarqaakuk anguyagyarturluku Ramoth-aaq, wall'u-qaa anguyagyartunrillauk?”
2CH.18.14	“Anguyagyarturtegu!” Micaiah-m kiugaa. “Pinritevkenatek cirlakiciqutek. 
2CH.18.15	Tau͡gaam Ahab-aq kiuguq, “Qalarutaqavnga 
2CH.18.16	Micaiah kiuguq, “Tangrranka Israel-aam anguyagtai sekavngaluki qemit qaingitni qusngitun qusngiliurtailngurtun. 
2CH.18.17	Ahab-aq qanertuq, Jehoshaphat-aamun, “Qanrutellrunritamken-qaa tekitarkamek wii piteklua qanraqami assilriamek watqapik qanyuitniluku; assiitellriarurrlainarluki tau͡gaam!”
2CH.18.18	Micaiah cali qanertuq, “Kitak niicugniu 
2CH.18.19	-llu aptuq, ‘Kia iqluurciqau Ahab-aq, Israel-aam angayuqra, ayaasqelluku tuqutauyarturluku Ramoth-aami?’ Ilait an'gilat camek qanertut, ilait-llu cali allamek qanerluteng, 
2CH.18.20	tua-i-llu anerneq ciuvarluni ullagaa 
2CH.18.21	Anerneq kiuguq, ‘Ayaglua tamalkuita Ahab-am prophet-aari iqluqutnek qalarceciiqanka.’ 
2CH.18.22	Micaiah-llu nangnermek qanertuq, “Waten pillruuq. 
2CH.18.23	Prophet-aam Zedekiah-m ullagluku Micaiah qacartaa kegginaakun, apluku-llu, “Qangvaq 
2CH.18.24	Micaiah kiuguq, “Nallunrirciqan itquvet natmun enem iluqlianun iiryarturluten.”
2CH.18.25	Tua-i-llu Angayuqam Ahab-am alerquraa iliit atanerruami, “Teguluku Micaiah ayausgu Amon-aamun, nunarpiim atanranun, angayuqam-llu qetunraanun Joash-amun. 
2CH.18.26	Qanrutniagken itercivigmun itertesqelluku kiingan kelipamek nerevkaraqluku mercetaqluku-llu cavkenii uterrnatkamnun.”
2CH.18.27	Micaiah-llu qanlertuq, “Cavkenak Ut'reskuvet 
2CH.18.28	Tua-i Israel-aam Angayuqra Ahab-aq Judah-m-llu Angayuqra Jehoshaphat-aaq ayagtuk Ramoth-aamun Gilead-aamelngurmun anguyagyarturluku. 
2CH.18.29	Ahab-aq-llu qanertuq Jehoshaphat-aamun, “Anguyalrianun pikumegnuk, aturaqenrilkemnek aturlua piciqua allaunguarlua, elpet angayuqertarnek aturarpenek aturluten pikina.” Tua-i Israel-aat angayuqrat anguyalrianun ullautuq aturaqenrilkem̄inek aturluni allaunguarluni.
2CH.18.30	Syria-m angayuqran picirkillrukai ayagassuutelget akalrialegnek atanerruarat allat pivkenaki kiingan Israel-aam angayuqra calluusqelluku. 
2CH.18.31	Tua-i tangllermeggni Angayuqaq Jehoshaphat-aaq, tamarmeng umyuartequt Israel-aamun angayuqaqsukluku, tuigtut-llu anguyakatarluku. Tau͡gaam Jehoshaphat-aaq qayagpagtuq, 
2CH.18.32	Akalrialegnek-llu ayagassuutelget atanirturtaita elpekaat Israel-aamun angayuqaqenrilucia, malirqallermeggnek-llu taqluku. 
2CH.18.33	Tau͡gaam pitsaqa'artevkenaku Syrian-aam anguyagtem pitgaraa Angayuqaq Ahab-aq capkutaan arivneran akuliikun. Qayagpagtuq-llu ayagassuutmi alulartiinun, “Kingutmun cauluten ani anguyagmek!” 
2CH.18.34	Tua-i callullrat tukniriuq tuani ernermi, Israel-aat-llu angayuqrat akicirluni aqumgallruuq akalrialgegni ayagassuutmini, Syrian-aat caumaluki. Akertem-llu tevillrani tuquuq.
2CH.19.1	Jehoshaphat-aaq utertuq assirluni eneminun Jerusalem-aami. 
2CH.19.2	Prophet-aaq-llu Jehu, Hanani-m qetunraa, ayagtuq pairrsaagluku angayuqaq, elliinun-llu qanerluni, “Umyuartequten-qaa elluaryukluku ikayuqenglleq yurrlugnek ingluarvikluki-llu 
2CH.19.3	Tau͡gaam pingraan, assilriamek pitangqertuq elpeni. Piunrirtellruaten tamalkuita arnam agayutnguam Asherah-m ayuqai anlluki-llu nunamek yuut ciktaarvik'laqait, maligtengnaqellruan-llu Agayutem pisqutii.”
2CH.19.4	Angayuqaq Jehoshaphat-aaq uitallrung'e'rmi Jerusalem-aami, ayagalartuq-llu pinritqetaarpek'nani yugnun ullagalluni, Beersheba-mek qemililriamun Ephraim-aam nuniinun, eguaqurnaluki yuut utertesqelluki 
2CH.19.5	Nakmikiuq-llu cuqcisten̄ek tamalkuitni asvairquciumalriani nunarpaini Judah-m 
2CH.19.6	alerqurluki-llu, “Murilkelluci cuqciaqluci; calinrituci yuum piyunarqutiikun, 
2CH.19.7	Qigcikiciu 
2CH.19.8	Cali-llu Jerusalem-aami Jehoshaphat-aam nakmikai Levite-at, agayulirtet, ciuqliit-llu ilakuralriartain Israel-aam, cuqcisten͞gusqelluki navguastainun Alerquutiin 
2CH.19.9	Alerqurai-llu makunek: “Caliaci caliaqerkaugaci qigcikluku 
2CH.19.10	Yuullguceci taiciaqata elpecen̄un naken nunarpiit iliitnek pinarqut'legmek tuqucillranek wall'u allatgun navellritnek alerquutet picirkiutet-llu, alerquanqegcararkaugaci qaillun pillerkaitnek qanercetaarumallrata qaingani, pinarquteksagutenritnauraat assiilnguum atullra 
2CH.19.11	Amariah-m Agayulirten͞gunrem picirkiuraa piugarkauguq tamaitni agayumaciq pitekluku caliaqnarqellriani, Zebadiah-m-llu Ishmael-aam qetunraan, Judah-mi nunam angayuqran, picirkiuraa piugarkauguq tamaitni yuut piluki caliaqnarqellriani. Levite-at-llu murilkeciqait cat qanercetaarvigmi taqellret picirkat ayuquciicetun caliaqumaciit. Cacetuluci makut alerquutet aturciki, 
2CH.20.1	Mat'um kinguani anguyagtait Moab-at Ammon-aat-llu, ilimeggnek Meunite-anek maligluteng itraat Judah. 
2CH.20.2	Qaneryartulriit-llu kevgat tekitut qanerluteng-llu Jehoshaphat-aamun: “Anguyagtet amllellriit taigut Edom-aamek Dead Sea-m akilirneranek anguyagyarturluten. Ak'a-llu tegullruluku Hazazon Tamar-aq.” (Una cali atqaa Engedi-am.) 
2CH.20.3	Tua-i Jehoshaphat-aaq alinguq, 
2CH.20.4	Judah-m-llu tamalkuitnek nunarpainek yuut cukangnaqluteng taigut Jerusalem-aamun 
2CH.20.5	yuut-llu taukut, Jerusalem-aam-llu yui, quyurtut nutaramun carr'ilngurmun Agayuvigpiim ciuqerranelngurmun. Angayuqaq-llu Jehoshaphat-aaq nangertuq ciuqerratnun 
2CH.20.6	qastuluni-llu piicagluni, “
2CH.20.7	Elpet wangkuta Agayutkamteggen. Yut'en Israel-aat taillratni maavet nunamun, antellruaten yuut tamalkuita maani uitalriit, cikiutekluku-llu nuna Abraham-aam kinguvrinun, yugnikek'ngarpet, ellaitnun pikesqelluku akwanun. 
2CH.20.8	Ellaita-llu uitavikellruat, agayuvigpaliluteng elpenun, qanerluteng, 
2CH.20.9	‘Assiitellriim tekiskakut, nuussirpiim, qanercetaarutem, cangerliim, wall'u piitnam, nangerciiqukut uum enem ciuqerranun, elpet-llu ciuqerpenun, atren uumi enemi uitiin, qayagaluten-llu nangcimallemten̄i, elpet-llu niilluta anirturciqerpekut.’
2CH.20.10	“Wani-wa Ammon-aam, Moab-am, Edom-aam-llu yuin anguyagaitkut. Ciuliaput anellratni Egypt-aamek tamakunun nunanun itercetellrunritaten, taumek ciuliamta negullruit piunrirpek'naki-llu. 
2CH.20.11	Waniwa waten akinauraakut tailuteng anetnaluta nunamek cikiuteklerpenek wangkutnun. 
2CH.20.12	Elpet wangkuta Agayutkamteggen! Anucimirqecetaarki, tua-i wangkuta pinimek piilamta ukut amllellriit anguyagtet ullagtemta ciunratni. Callerkarput nalluarput, tau͡gaam elpet tangrramteggen ikayuusqelluta.”
2CH.20.13	Judah-m angutai tamarmeng, nuliateng irniateng-llu ilakluki, nangerngaut tuani Agayuvigpagmi. 
2CH.20.14	-llu Anernera tut'uq Levite-amun tuani quyungqalriani uitalriamun. Atengqertuq Jahaziel-aamek Zechariah-m qetunraqluku; ilakaat Asaph-aam tungayakellriarin kinguveqluku Asaph-aam Mattaniah-kun, Jeiel-aakun, Benaiah-kun-llu. 
2CH.20.15	Jahaziel-aaq-llu qanertuq, “Niicugnici, tamarpeci Judah-m Jerusalem-aam-llu yuini, Angayuqaq-llu Jehoshaphat-aaq, 
2CH.20.16	Unuaqu curukiciki mayullratni tumyarakun Ziz-ami. Pairciiqaci kuignayuum iquani ayalriami yuilqumun nunamun yaaqsinrilkiini Jeruel-aam. 
2CH.20.17	Callugnaqngaituci uumi anguyagmi. Uitavigkarpecen̄un tau͡gaam elkarrluci utaqakici; tangerciqerci 
2CH.20.18	Jehoshaphat-aaq-llu put'uq kegginani nunamun agtuulluku, yuut-llu tamarmeng pillgucirluku ciktut 
2CH.20.19	Levite-at-llu tungelqurrit Kohathite-at, Korahite-at-llu nangertut qayagpagluteng-llu qastuluteng nanraraat 
2CH.20.20	Unuaquan-llu makcara'arluteng unuakuayaarmi ayagtut Tekoa-m yuilqurtaanun; annginanermeggni Jehoshaphat-aaq nangerrluni qanertuq, “Niicia, Judah-m yuini, Jerusalem-aam-llu yuini! Cacetuqutekiciu 
2CH.20.21	Qanellgutkerraarluki-llu yuut, angayuqam picirkirai aturcetaartet at'esqelluki aturanek atulaqaitnek kencignarqellriani piyarani, anguyagtet-llu ciunratgun ayaasqelluki, aturluki: “Nanrarciu 
2CH.20.22	Yuarun ayagniatgu nanrarluteng, 
2CH.20.23	Ammonite-at Moabite-at-llu anguyagtaita callugait Edomite-at anguyagcet piunriqapiggluki-llu, nangeng'amegteki-llu ellmeggnun calluutut aaqutevkenateng. 
2CH.20.24	Judah-m-llu anguyagtai tekicameng qertulriamun nacessvigmun mer'ilngurmi nunami, kiartut inglumeng tungiitnun, tangrrait-llu tamarmeng iqumaluteng cailkami tuqumaluteng. Atauciunge'rmi anagpek'nani.
2CH.20.25	Jehoshaphat-aam yun'i-llu ullagait uayarnaluki, kuluvagnek-llu nalaqutut amllernek, aklunek, aturanek, piksunarqellrianek-llu canek. Tuani uitallruut ernerni pingayuni uayaaqengateng quyurrluki, amllerrata tau͡gaam tamalkuita tegusciiganaki. 
2CH.20.26	Erenret cetamiitni quyurtut Kuignayuani Beracah-m, tuani-llu nanraraat 
2CH.20.27	Tua-llu utertut, tamarmeng Judah-m Jerusalem-aam-llu yui, Jehoshaphat-aaq ciuliqagtekluku, uterrluteng Jerusalem-aamun angnirluteng, tua-i-wa 
2CH.20.28	Tekicameng Jerusalem-aamun, Agayuvigpagmun ag'ut aturcetaarluteng qelutelegnek cupu'uryaranek-llu. 
2CH.20.29	Agayutem-llu qigcignarqucia tut'uq tamalkuitnun angayuqauviit nunaitnun niitellermeggni 
2CH.20.30	tua-i Jehoshaphat-aam ataniullra qinuituq, Agayutiin cayailkuciumiini avatiinek tamiin.
2CH.20.31	Jehoshaphat-aaq angayuqaurtellruuq Judah-mi allrakungluni yuinaq akimiarmek cipluku (35), ataniullruuq-llu yuinaq tallimanek cipluku (25) allrakuni Jerusalem-aami. Aaniin atra Azubah-rullruuq Shilhi-am pania. 
2CH.20.32	Atamitun Asa-m, ciumini pillruciatun, calillruuq ellualriamek 
2CH.20.33	tau͡gaam agayutnguanun ekuaviit piunriumallrunritut. Cali tua-i yuut ircaquteng tuigteksaitellruit tamalkirrluteng agayulallerkameggnun Agayutiitnun ciuliameng.
2CH.20.34	Allat Jehoshaphat-aam caliallri angayuqruluni ayagniqarraallerminek iquklitellranun igausngaut ukuni: 
2CH.20.35	Mat'um kinguani Judah-m Angayuqra Jehoshaphat-aaq pillguciutellruuq Ahaziah-mun Israel-aam angayuqranun, tauna calillrulria amllernek assiitellrianek. 
2CH.20.36	Pillgucira-llu Ezongeber-aami sun'anek pilillrani Tarshish-aamun ayalararkanek. 
2CH.20.37	Tau͡gaam Eliezer-aam, Dodavahu-m Mareshah-rmium qetunraan, aarcirturaa Jehoshaphat-aaq qanerluni, “Pillguciutellruavet Ahaziah-mun, 
2CH.21.1	Jehoshaphat-aaq-llu tungmagcimauq David-aam Nunarpiini; Jehoram-aaq-llu qetunraa ataniurtuq kinguakun.
2CH.21.2	Jehoram-aaq, Judah-m Angayuqran Jehoshaphat-aam, qetunraa angutnek arvinlegnek anelgutengqellruuq: Azariah, Jehiel, Zechariah, Azariah, Michael, Shephatiah-mek-llu. 
2CH.21.3	Atiita cikillrui amllernek cikiutnek, qerrirlimek, suulutaamek, akitulrianek-llu tukuutnek, ilaluki asvairqumalrianek nunarpagnek Judah-melngurnek. Angayuqauvik tau͡gaam tunellrua Jehoram-aamun, ciuqlikacagaungan qetunramini. 
2CH.21.4	Jehoram-aam-llu aqumngami atami aqumllitaanun atanruvigmun, tuqutai tamalkuita anelgutni angutet nuussirpagkun, ilait-llu Israel-aam atanerruari.
2CH.21.5	Jehoram-aaq allrakungellruuq yuinaq qulmek malrugnek cipluku (32) angayuqrurtellermini, ataniullruuq-llu allrakuni pingayunlegni Jerusalem-aami. 
2CH.21.6	Elliin-llu maligtellrui piciryarai Angayuqam Ahab-am, allat-llu Israel-aam angayuqrin, tua-i-wa kassuutellruami Ahab-am paniin iliitnek. Assiitellriamek-llu calillruuq tangvallrani 
2CH.21.7	tau͡gaam 
2CH.21.8	Jehoram-aaq angayuqrullrani Edom-aaq inglulituq Judah-mun avvluteng-llu taqulluteng allakarmeng angayuqerkameggnek. 
2CH.21.9	Tua-llu Jehoram-aaq atanerruani-llu ayagtut akalrialegteggun ayagassuutetgun iterluku-llu Edom-aaq. Tuani-llu Edomite-at anguyagtaita avatairait, tau͡gaam unugmi anluteng qimagtut. 
2CH.21.10	Tuakenirnek Edom-aaq allakallruuq Judah-mek una erneq tekilluku. Taum-llu nalliini Libnah-m nunarpii inglulitellruuq Jehoram-aamun, Jehoram-aam-wa cakaallruaku 
2CH.21.11	Pilillruluni-llu agayutnguanun agayularvignek pengulilriami nuniini Judah-m, ciuliqaggluki-llu Judah-m Jerusalem-aam-llu yui assiilngirtelluki 
2CH.21.12	Elijah-llu prophet-aaq igamek ayagceciuq Jehoram-aamun qanelriamek: “
2CH.21.13	Maligtellruaten tau͡gaam angayuqrin Israel-aam piciryarait, yui-llu Judah-m Jerusalem-aam-llu ciuliqaggluki piciuvkenateng Agayutmun pillerkaatnun, Ahab-am kinguani-llu angayuqat ciuliqagtellruciicetun Israel-aaq piciunricaramun. Tuqulluki-llu anelguteten, angutet elpeni assinrulriit. 
2CH.21.14	Tamana pitekluku, 
2CH.21.15	Elpet-llu nangteqnarqelriamek naulluutmek pingciquten iluvkun tamana-llu arcariinarciquq unuaquaqan.”
2CH.21.16	Tamaani-llu Philistine-at Arab-at-llu uitallruut Ethiopian-aat imarpiim cen̄iini nunaliallrata yaaqsinrilkiini. Taukunun 
2CH.21.17	Anguyagaat-llu Judah, iterluku-llu, ayaulluki-llu tamalkuita nataqelteng angayuqam eniin aklui, teguaqluki tamalkuita qetunrai, nulirri-llu, Ahaziah tau͡gaam pinritqerluku ayagyuankacagiit qetunrain.
2CH.21.18	Makut-llu kinguatgun, 
2CH.21.19	Allrakuk-llu malruk aturlukek arcariinarluni kiituani angayuqaq yuunrirtuq cakneq nangteqluni. Yui-llu ekurpalriamek kumarcinritut nallunairutekluku tuqullranun angniilucirteng, ciuliarinun pilallrucirmegcetun.
2CH.21.20	Allrakungellruuq ataniungellermini yuinaq qulmek malrugnek cipluku (32), atanrullruuq-llu allrakuni pingayunlegni Jerusalem-aami; kia-llu tuqullra angniilutkenritaa. Tungmagtaat-llu David-aam Nunarpiinun, tau͡gaam angayuqat qunguatnun pivkenaku.
2CH.22.1	Tua-i Jerusalem-aam yuin Ahaziah, Angayuqam Jehoram-aam qetunrain ayagyuankacagiit angayuqrurtaat atii enairluku; pelatekaumaviatnun-wa angutet tekilluteng, Arab-at maliggluki, ciuqliit angayuqam qetunrai tamalkuita tuqutellruitki. Tua-i Ahaziah, Jehoram-aam Judah-m angayuqran qetunraa, ataniurtuq. 
2CH.22.2	Ahaziah allrakungellruuq yuinak malrugnek cipluku (22) ataniungellermini, ataniullruuq-llu Jerusalem-aami ataucimi allrakumi. Aanii atengqertuq Athaliah-mek, Angayuqam Ahab-am panikluku, Israel-aam Angayuqran Omri-m tutgaqluku. 
2CH.22.3	Ahaziah-m-llu maligtellrui Ahab-am ilakuralriarin piciryaraat, aanami ayuqucirtulaani assiitellriamun ayautekainek. 
2CH.22.4	Calillruuq assiitellriamek tangvallrani 
2CH.22.5	Maliggluki ayuqucirtuutiit, pillgucillrua Israel-aam Angayuqra Joram-aaq anguyallrani Syria-m Angayuqra Hazael-aaq. Anguyagtet-llu kassuutut Ramoth-aami Gilead-aamelngurmi. Syrian-aat-llu akngirrluku kiliraat Joram-aaq tuani anguyagmi. 
2CH.22.6	Utertuq-llu Jezreel-amun mamciryarturluki kilineni, Ahaziah-llu ayagtuq tuavet tangerrsarturluku.
2CH.22.7	Agayutmek taqumallruuq Ahaziah-m igtellra, tut'arkauluni Joram-aamun cen̄irtellrakun. Ahaziah-llu tuanelnginanrani Joram-aaq-llu, Jehu-m Nimshi-m qetunraan ullagak, tauna 
2CH.22.8	Tua-llu Jehu-m atuinanermini Agayutem nunuliutii Ahab-am kinguvrin angayuqrulallratnun, nall'artai ukut quyungqalriit Judah-m atanerruari, Ahaziah-m-llu anelgutain qetunrait, Ahaziah-m malillri sen̄irtellermini. Jehu-m-llu tuqutai tamalkuita. 
2CH.22.9	Ahaziah yuaraat, nalaqluku-llu Samaria-mi iirumallrani. Teguluku-llu agutaat Jehu-mun tuqulluku-llu. Tungmagtellruat-llu qigcikluku apa'urlua Angayuqaq Jehoshaphat-aaq, piyunartacimitun kevgiullruaku 
2CH.22.9	Ahaziah-m-llu ilain iliitnek uitaqalriartaituq ataniuryugngastiinek angayuqauvik.
2CH.22.10	Tua-llu Angayuqam Ahaziah-m aaniin nallunriamiu qetunrarmi tuqutaucia, picirkiriuq tamalkuita angayuqam ilakellriari Judah-mi tuqutesqelluki. 
2CH.22.11	Ahaziah arnamek atalgutengqellruuq, Jehosheba-mek, Angayuqam Jehoram-aam panianek Jehoiada-mek prophet-aamek uiluni. Taum tegua Joash-aq iirtuarluni-llu ayaulluku allat angayuqam qetunrain tuqucimaqatalriit akuliitnek, iirlukek-llu aulukestii-llu qavarvigmun Agayuvigpagmi. Tua-i iirumallermikun aviutaa Ahaziah-mek tuqucimayallranek. 
2CH.22.12	Tuani-llu iirumaluni uitallruuq allrakuni arvinlegni Agayuvigpagmi, Athaliah tamaani nunami queen-auluni ataniullrani.
2CH.23.1	Malrunelgatni allrakut utaqarraarluni Jehoiada agayulirta umyuanguq uitauryuumiirulluni. Umyuallgutekluteng-llu Jehoiada talliman-llu anguyagtet atanerruarit: Azariah Jeroham-am qetunraa, Ishmael-aq Jehohanan-aam qetunraa, Azariah Obed-aam qetunraa, Maaseiah Adaiah-m qetunraa, Elishaphat-aaq-llu Zichri-m qetunraa pillerkiurtut. 
2CH.23.2	Ayagaluteng-llu tamalkuitnun Judah-m nunarpainun malikluki ut'rutait Jerusalem-aamun Levite-at, tamalkuita-llu tungayakellriit ciuliqagtait.
2CH.23.3	Agayuvigpagmun-llu quyurtut akqut'liluteng-llu Joash-aq, angayuqam qetunraa, pillgutekluku. Jehoiada-llu qanertuq ellaitnun, “Waniwa yuunrillrem angayuqam qetunraa! Angayuqaurrli! 
2CH.23.4	Waten pikici. Agayulirtet Levite-at-llu caliarteng ayagniqunegteggu Sabbath-aami, pingasuingita nayurciqait Agayuvigpiim iteryarai, 
2CH.23.5	allat-llu pingasuingita angayuqam enii nayurciqaat, ilait-llu allat Gate of Foundation-aami elkarcimaciqut. Tamarmeng-llu yuut quyurciiqut Agayuvigpiim caniani carr'ilngurmi. 
2CH.23.6	Kina iterngaituq Agayuvigpagmun agayulirten͞gunret tau͡gaam Levite-at-llu calilriit. Taukut iteryugngaut, menuircaumiimeng-wa, yuut-llu tuanelnguut maligtaquarkaugaat 
2CH.23.7	Levite-at nangerngaarkaugut avatairluku angayuqaq, caskuteng tegumiaqluki; maligtelararkaugaat natmun ayallra tamalkuan. Kina itengnaqellria Agayuvigpagmun tuqucimaarkauguq.”
2CH.23.8	Levite-at tamarmeng Judah-m-llu yuin maligtait Jehoiada-m alerquatai. Calillret-llu anevkaqsaunaki calinermek taq'aqata Sabbath-aami, tuaten piluteng atanerruanun paivngalartut caliyartulriit calinermek-llu taqellriit. 
2CH.23.9	Jehoiada-m-llu atanerruanun tunai narulkautet capkutat-llu angelriit mikellriit-llu Angayuqam David-aam pillri, qemangqallret Agayuvigpagmi. 
2CH.23.10	Elkartai-llu angutet nuussirpameggnek tegumiarluteng amumaluki kassuggluku ciuqerra Agayuvigpiim, camun pivkarngairulluku angayuqaq. 
2CH.23.11	Tua-llu Jehoiada-m anutaa Joash-aq, nasqerrucirluku-llu, cikirluku-llu ayuqaitnek alerquutain atanirturillerkam. Tua-i angayuqrurtaat. Jehoiada-m-llu agayulirtem qetunrani-llu mingugaat, yuut-llu tamarmeng qayagpagtut, “Ak'anun unguvali angayuqaq!”
2CH.23.12	Athaliah-m-llu niicamiki yuut angnirluteng qayagpagalriit angayuqamun, cukangnaqluni ag'uq Agayuvigpagmun, tuani quyungqiita yugugaat. 
2CH.23.13	Tangrraa-llu angayuqaurrnerralria Agayuvigpiim iteryaraani, nangengqaluni naparyam caniani angayuqat uitaviketukiitni, avatairumaluni anguyagtet atanerruaritnek cupu'uryarat-llu qalriastek'lallritnek. Yuut tamarmeng qayagpagaluteng angnirluteng, cupu'uryarat-llu cupu'urluki, Agayuvigpiim-llu aturcetaartain aturcetaateng aturluki ciuliqaggluki nunaniryulriit. Athaliah-m-llu allgurai aturani qayagpagluni-llu, “Piciunrilnguut wangnun! Piciunrilnguut wangnun!”
2CH.23.14	Tua-llu Jehoiada-m agayulirtem taisqai anguyagtet atanerruarit qanrulluki-llu, “Tuqucaqunaciu Agayuvigpiim canimelkiini. Anuciu avapailicirluku nayurten̄ek; kia-llu ikayungnaqkaku tuqutarkaugaci.”
2CH.23.15	Teguat-llu, agulluku-llu angayuqam eniinun, tuani-llu Horse Gate-ami tuqutaat.
2CH.23.16	Jehoiada agayulirta Angayuqamun Joash-amun, tamalkuitnun-llu yugnun, pillguciisquq akqut'lillermini 
2CH.23.17	Tua-llu yuut tamarmeng ag'ut Baal-am agayuvianun, imlluku-llu. Navgurluki-llu ekuavii agayutnguari-llu itumlluki, tuqulluku-llu Mattan-aaq, Baal-am agayulirtii, ekuaviit ciuqerratni. 
2CH.23.18	Jehoiada-llu elkarciuq nayurtekainek Agayuvigpiim, maliggluku Levite-at agayulirtet, allat-llu Levite-at pisquciat, Angayuqam David-aam taqellri calisten͞guarkauluki Agayuvigpagmun, ekuagilararkauluteng-llu elliitnek 
2CH.23.19	Elkarciuq-llu nayurten̄ek Agayuvigpiim iteryarainun kina imna piciryaraq aturpek'naku menuulria itertessngairulluku.
2CH.23.20	Anguyagtet-llu ciuliqagtaita, yuut piuranrita, yuut atanirturtaita, tamarmeng-llu nunam yuin, pillguciraat Jehoiada malikerpagluteng agutellrani angayuqaq Agayuvigpagmek angayuqam eniinun. Itertut-llu itervikvallulaqiitgun ikirtuqakun, angayuqaq-llu aqumuq atanruvigmun aqumllitamun. 
2CH.23.21	Tamarmeng-llu yuut angnirtut; nunarpak-llu nepaituq, Athaliah tuqucimallruan nuussirpagkun.
2CH.24.1	Joash-aq allrakungqellruuq malrunlegnek (7) angayuqrurtellermini, allrakuni-llu yuinaagni malrugni (40) ataniullruuq Jerusalem-aami; aanii atengqellruuq Zibiah-mek Beersheba-rmiunguluni. 
2CH.24.2	Joash-aq-llu calillruuq ellualriamek 
2CH.24.3	Jehoiada nakmikillruuq malrugnek Angayuqam Joash-am nulirkagkenek, qetunrangellruuq-llu paningluni-llu taukugkun.
2CH.24.4	Ataniungellni tayima qaillun pitariluku Joash-aq umyuamikun taqutuq Agayuvigpak kitugcetnaluku. 
2CH.24.5	Quyurtelluki-llu agayulirtet Levite-at-llu qanrulluki, “Ayagci nunarpainun Judah-m, quyurciluci-llu akinek tamalkuitnek Israel-aanek, allamiaqan kitugutkainek Agayuvigpiim; egmian man'a piniaraci.” Tau͡gaam Levite-at qariut. 
2CH.24.6	Tua-i angayuqam taisqaa Jehoiada ciuliqagtiit apluku-llu, “Ciin ellimeqsaiciki Levite-at quyurcisqelluki Judah-mek Jerusalem-aamek-llu akiliqurautnek Moses-aam, 
2CH.24.7	(Athaliah-m, taum assiitellriim arnam, maligtaqustain navgullruatgu Agayuvigpak; aturaqluki-llu amlleret qigcignarqellriit agayussuutekluki Baal-amun.)
2CH.24.8	Angayuqam-llu picirkirai Levite-at yaassiigmek pilisqelluki elliitet assigtarkaatnek, ellisqelluku-llu Agayuvigpiim iteryaraanun. 
2CH.24.9	Qanermek-llu ayagceciut tamiinun Jerusalem-aamun Judah-mun-llu, tamalkuita yuut taitesqelluku 
2CH.24.10	Man'a-llu yuut ciuliqagceteng-llu angniutekaat, tailluki-llu akiliqurauteteng akit imirluku yaassiik. 
2CH.24.11	Erenret-llu tamaita yaassiik Levite-at agutelaraat aulukestiinun angayuqam atanerruaranun. Muirumaaqan-llu, angayuqam igartiin, Agayulirten͞gunrem-llu kevgaan imailaraak ut'rulluku-llu uitavianun. Tuaten tua-i piuralartut erenret tamaita, akinek amllernek quyurciaqluteng. 
2CH.24.12	Angayuqam-llu Jehoiada-m-llu akit tunlarakek atanirturtainun caliaqellran Agayuvigpiim, calistekarrlutek-llu teggalquliutulinek muraliutulinek, caviliurten̄ek, punernernek-llu calitulinek, caliarkanek nutarciluki. 
2CH.24.13	Tamarmeng-llu calirpalartut, kitugcillrat-llu ciumurqurtuq, tua-i nutartaat Agayuvigpak ciungani ayuqucillratun pengegnairluku-llu. 
2CH.24.14	Taqngameng-llu atunritelteng suulutaat qerrirlit-llu tunait angayuqamun Jehoiada-mun-llu, taukut-llu aturluki qantaliut allanek-llu assigtanek Agayuvigpiim pikainek, atu'urkanek agayuyarani, ekualuki elliitnun, cali-llu qantanek aruviarcuutnek, assigtaliluteng-llu suulutaanek qerrirlinek-llu.
2CH.24.14	Jehoiada-m unguvallran taktaciatun ekuagilartut elliitnek piyarani Agayuvigpagmi. 
2CH.24.15	Jehoiada-llu ak'allaurtuq tuquluni-llu; yuinarnek arvinlegnek qulmek cipluku (130) allrakungellruluni yuunrillermini. 
2CH.24.16	Tungmagtaat-llu David-aam Nunarpiini angayuqat tungmaggviatnun, assilriamek-wa calillruan Israel-aam yuinun, Agayutmun, Agayuvigpagmun-llu.
2CH.24.17	Tua-llu Jehoiada-m tuqullran kinguani Judah-m atanerruari tailuteng qalarulluku unakaat Angayuqaq Joash-aq ellait maligtesqelluteng. 
2CH.24.18	Tua-i yuut agayunanrirtut Agayuvigpiini 
2CH.24.19	 ayagceciuq ellaitnun prophet-aanek aarcirtuusqelluki utertesqelluki ellminun, tau͡gaam yuut niicunritait. 
2CH.24.20	Tua-llu Anerneran Agayutem tutaa Zechariah qetunraa Jehoiada-m agayulirtem. Nangertuq-llu tangerrsugngakiitnun yuut, qayagpagluni-llu, “
2CH.24.21	Angayuqaq-llu Joash-aq ilaliutuq picirkiulrianun inglukluku Zechariah, angayuqam-llu pisquciatun yuut teggalqunek miluquat Zechariah carr'ilngurmi Agayuvigpiim elatiini. 
2CH.24.22	Joash-am angayuqam nalluyagutaa Jehoiada-m, Zechariah-m atiin, piciuluni kevgiullra ellminun, tuqucetaa-llu Zechariah. Tuquqataami Zechariah qanertuq, “
2CH.24.23	Uksuaran tuani allrakumi anguyagtaita Syrian-aat anguyagaat Judah Jerusalem-aaq-llu, tuqurqelluki-llu yuut ciuliqagtait, uayaaqengateng-llu amlleret tuyuqluki Damascus-aam angayuqranun. 
2CH.24.24	Anguyagtait Syrian-aat amllenrilengraata, 
2CH.24.25	Anguyagtet-llu unicatgu, cakneq akngiringaluku, malruk elliin pistek picirkiurtuk tuqutnaluku, Jehoiada-m agayulirtem qetunraa akinaurulluku, tuqulluku-llu ingelrini. Yuunrirtuq-llu. Tungmagtaat-llu David-aam Nunarpiini, angayuqat tau͡gaam tungmaggviatnun ellillrunritaat. 
2CH.24.26	(Ukuullruuk picirkiullrek tuqutnaluku: Zabad-aq, arnam Ammonite-am Shimeath-aam qetunraa, Jehozabad-aq-llu, arnam Moabite-am Shimrith-aam qetunraa.) 
2CH.24.27	 imangqertut qanemcinek qetunrainek Joash-am, tekitarkat-llu elliinun qanrutkumallret, qaillun-llu elliin nautenqigtellra Agayuvigpak. Amaziah-llu qetunraa ataniullruuq kinguakun.
2CH.25.1	Amaziah allrakungqellruuq yuinaq tallimanek cipluku (25) angayuqruluni ayagnillermini, ataniullruuq-llu Jerusalem-aami allrakuni yuinaq qulngunrita'arnek cipluku (29). Aanii atengqellruuq Jehoaddan-aamek Jerusalem-aarmiunguluni. 
2CH.25.2	Calillruuq ellualriamek tangvallrani 
2CH.25.3	Egmian-llu pinia angayuqauyaram teguamiu tuqutai pisten̄i tuqutestellri atami. 
2CH.25.4	Tau͡gaam irniarit tuqutenritai, maliggluku 
2CH.25.5	Tua-llu Amaziah-m elkartai tungayakelriaritgun tamalkuita angutet yuullgutkellriagkenek Judah-nkuk Benjamin-aaq-llu anguyagten͞gurrluki, elkarciluni-llu atanerruanek ataniurten͞gurrluki tiissitsaanun (1,000) amllertalrianun, yuinarnun-llu tallimanun (100) amllertalrianun. Makut ilakait angutet yuinarnek (20) allrakungelriit wall'u cipluku yuinaq allrakulget, amllertaluteng yuinaat akimiaret tiissitsaat (300,000). Avurat anguyagtet, natlugnerilnguut anguyautellerkamun, atullrat narulkautat capkutat-llu elisngaluki. 
2CH.25.6	Ilaluki-llu akilirluki anguyagten̄ek Israel-aamek yuinarnek tallimanek tiissitsaanek (100,000) amllertalrianek cetaman cuqet (tons) qerrirlit akikanritnek alinguraranrilngurnek angutnek. 
2CH.25.7	Tau͡gaam prophet-aam ullagaa angayuqaq qanrulluku-llu, “Ukut Israel-aam anguyagtai maliksaqunaki, 
2CH.25.8	Umyuarteqsaaqeciquten ellaitnun pinirikanircetnayukluten anguyagmi, Agayutem tau͡gaam piniq pikaa cikiqengyugngaluni qakvautmek wall'u cirlakutmek, ingluvnun-llu cirlakevkarciqaaten.”
2CH.25.9	Amaziah-m-llu aptaa prophet-aaq, “Yuinaat-mi talliman qerrirlit ak'a akiliutellrenka qaillun piqatarceta?”
2CH.25.9	Prophet-aaq kiuguq, “
2CH.25.10	Amaziah-m tua-i au͡g'arcetai anguyagtet ellminun taillret Ephraim-aamek, ataam kingunritnun utertesqelluki. Taukut-llu anguyagtet umyugaat assiituq cakneq Judah-mun, utertut-llu cakneq qenerrluteng.
2CH.25.11	Tau͡gaam Amaziah ellminek caceturqaurtuq, anutai-llu yun'i ayagluteng-llu Salt Valley-mun. Tuani-llu callugait tuqulluki-llu qulen tiissitsaat (10,000) Edomite-at anguyagtet 
2CH.25.12	teguluki-llu qulen tiissitsaat (10,000) unguvaita. Mayuulluki-llu pen̄am kangranun Sela-m nunarpiinelngurmun tuaken-llu pen̄amek eggluki, tua-i tuquluteng teggalqunun tuc'ameng pen̄am acianelngurni.
2CH.25.13	Tua-llu taukut anguyagtet imkut Amaziah-m utercetellri, maliggluni anguyaucarturcetenritellrin, Judah-m nunai Samaria-m Bethhoron-aam akunliigni uitalriit anguyagait, tuquciluteng-llu pingayunek tiissitsaanek (3,000) yugnek amllertalrianek, amllernek-llu uayaaranek tegulluteng.
2CH.25.14	Amaziah utercami tuqurqillminek Edomite-anek, malikellrui ut'rulluki agayutait Seir-am yuin, elkarrluki agayutekluki, taukunun-llu agayuaqluni, elliivikaqluki-llu. 
2CH.25.15	Taumek 
2CH.25.16	Qanrinanrani-llu angayuqaq qanertuq prophet-aamun, “Angayuqamun-qaa picirkiristen͞gurtellruamteggen? Qanenermek taqi, taqenrilkuvet tuquceciiqamken!”
2CH.25.16	Tua-i prophet-aaq qanenermek taq'uq, qanrraarluni, “Nallunritaqa piunrirteqataraaten, waten piavet maligtaquvkenaku-llu picirkiuteka.”
2CH.25.17	Tua-llu Amaziah, Judah-m Angayuqra, ayuqucirtuasten̄i ilakluki picirkiurtuq Israel-aam tungiinun. Qanermek-llu ayagceciuq Israel-aam Angayuqranun Joash-amun, Jehoahaz-aam qetunraanun, Jehu-m tutgariinun, niicetassiarluku anguyaucugluku.
2CH.25.18	Joash-am-llu Amaziah-mun una kiutni ayagcetaa: “Caqerluni cukilanam napaa Lebanon-aam Ingriini qanermek ayagceciuq napamun cedar-aamun, ‘Paniin tuniu qetunramnun nuliqsagutelluku.’ Yuilqurmiutaq-llu ungungssiq kiturtuq tutmaulluku-llu cukilanam napaa. 
2CH.25.19	Tua-llu, Amaziah, ucuryagtuten Edomite-at cirlakellruniluki, tau͡gaam wii alerquramken kingunerpeni uitauraasqelluten. Ciin arenqiallugutmek picetaariyarcit navguutnguarkamek elpenun yugpenun-llu?”
2CH.25.20	Tau͡gaam Amaziah niicunrituq. Agayutem pisqutekngaku ingluinun Amaziah cirlakumallerkaa, Edomite-at-wa agayutnguarit piicagvik'lallruaki. 
2CH.25.21	Tua-i Israel-aam Angayuqra Joash-aq anguyagyarturtuq inglukluku Judah-m Angayuqra Amaziah. Kassuullutek-llu Beth Shemesh-aami Judah-melngurmi. 
2CH.25.22	Israel-aam-llu cirlakaa Judah, tamarmeng-llu anguyagtet qimagluteng kingunermeggnun. 
2CH.25.23	Joash-am-llu tegua Amaziah ayaulluku-llu Jerusalem-aamun. Tuani-llu navguraa nunarpiim casgua, yuinarnek qulnek (200) yagnernek taktalria, Ephraim Gate-amek Corner Gate-aq tekilluku. 
2CH.25.24	Samaria-mun-llu ut'rulluki uayaaqengaqluki tamalkuita suulutaat qerrirlit-llu Agayuvigpagmi uitalriit, Agayuvigpiim-llu aklui, Obed Edom-aam kinguvrin nayutukait, angayuqam-llu eniinelnguut tukuutet. Teguanek-llu ayaulluni.
2CH.25.25	Judah-m Angayuqra Amaziah unguvallruuq allrakuni akimiarni Israel-aam Angayuqran Joash-am tuqullran kinguani. 
2CH.25.26	Tamarmeng Amaziah-m pillri, ayagnillranek iquklitellranun ataniullran igausngaut ukuni kalikarni: 
2CH.25.27	Ingluliqaanranek-llu 
2CH.25.28	Temii-llu horse-aatgun ayautaat Jerusalem-aamun, tungmagcimallruuq-llu angayuqat tungmagcimaviatnun David-aam Nunarpiini.
2CH.26.1	Tamarmeng-llu Judah-m yuin nakmikaat Uzziah, allrakurluni akimiaq ataucimek cipluku (16), angayuqrurrluku-llu atiin Amaziah-m eniini. 
2CH.26.2	(Amaziah-m yuunrillran kinguani Uzziah-m tegunqigtellrua Eloth-aaq nautenqiggluku-llu nunarpak.)
2CH.26.3	Uzziah allrakungqellruuq akimiaq ataucimek cipluku (16) ataniungellermini, ataniullruuq-llu Jerusalem-aami yuinaq malrugnek cipluku (22) allrakuni. Aanii atengqellruuq Jecoliah-mek Jerusalem-aarmiunguluni. 
2CH.26.4	Calillruuq-llu ellualriamek tangvallrani 
2CH.26.5	Zechariah, agayumacimek alerquasten̄i, unguvallrani kevgiullrua 
2CH.26.6	Anguyagai-llu Philistine-at, navgurluki-llu Gath-am, Jabneh-m, Ashdod-aam-llu casguit; nunarpaliluni-llu Ashdod-aam nunautiini nani-llu Philistine-at nuniitni. 
2CH.26.7	Agayutem-llu ikayuraa cirlakevkarluki Philistine-at, Arab-at-llu Gurbaal-ami uitalriit, Meunite-at-llu. 
2CH.26.8	Ammonite-at-llu akiliraat Uzziah, inglumeng pikateng ikayuusqelluteng, piniriqapigtuq-llu niitnaugaqluni-llu Egypt-aaq tekilluku.
2CH.26.9	Pinircarluki-llu Jerusalem-aam asvairqutai qertulrianek eneliluni Corner Gate-ami, Valley Gate-ami qacarnerem-llu caqirtellrani. 
2CH.26.10	Cali-llu pililuni qertulrianek enenek yuilqumi, elagluni-llu amllernek mervignek, amllernek-wa kuluvautengqerrami Shephelah-mi manigcelngurmi-llu nunami, nauceciiyurterluni wine-arkanek-llu calitulinek penguni naungignarqelriani-llu nunani, elliin assikngamiu naucetaalillni.
2CH.26.11	Anguyagtengqertuq-llu amllellrianek, anguyagmun engelqaulrianek. Callrit igartek Jeiel-aankuk Maaseiah-aq-llu igautaqluki Hananiah-m, iliita angayuqam atanerruarin, pisqellri aturluki. 
2CH.26.12	Anguyagtet atanirturterluteng tiissitsaak malruk tiissitsaam-wa avga yuinarnek tallimanek cipnerluteng (2,600). 
2CH.26.13	Atanirtuq'ngait anguyagtet yuinaat akimiaq tiissitsaat malrunlegen-wa tiissitsaam avganek cipluki (307,500) amllertaluteng, anguyagyugngaluteng pinilegpauluteng angayuqaq ikayurluku inglukestainek. 
2CH.26.14	Uzziah-m-llu uptellrui tamalkuita anguyagtet capkutait, narulkautet, akngircailkutat nacat, aturat qalliit caviit, urluvret, teggalqunek-llu elluqaqussuutet imarkaitnek. 
2CH.26.15	Jerusalem-aami-llu massiinarnek piliuq, elisngalriit ayagnillritnek, pitegcautet pitgaqussuutaitnek angtuat-llu teggalqut egqaqsuutaitnek, enet qertulriit qaingantarkanek kangiraini-llu nunarpiim casguan uitaarkanek. Niitnaullra-llu sagtuq tamiinun, piniriqapiggluni-llu tua-i ikayuutmek akurtuumiimi Agayutmek.
2CH.26.16	Tau͡gaam Angayuqaq Uzziah piniriami ucuryagtenguq, tuaten-llu ayuqlirillran catmun ayagcetaa. Qacungakaa-llu 
2CH.26.17	Azariah-m-llu agayulirtem, maligluni yuinarnek cetamanek (80) pinilrianek cacetulrianek agayulirten̄ek, maligtaa angayuqaq 
2CH.26.18	inglulirnaluku. Qanertut-llu, “Uzziah! Piunarqutaituten aruviarararkauluten 
2CH.26.19	Uzziah nangerngallruuq tuani Agayuvigpagmi caniani aruviarnek ekuaviim tegumiaqluku aruviarnek ekuagissuun. Qenqerrutai-llu agayulirtet, egmianun-llu mamyuilnguq naulluun anqe'rtuq qauraani. 
2CH.26.20	Azariah-m-llu, taukut-llu agayulirtet, tangvagaat angayuqam qauraa alingluteng, anesquuraat-llu Agayuvigpagmek. Cukangnaqluni-llu an'uq 
2CH.26.21	Angayuqaq-llu Uzziah mamyuilngungqellruuq tuquviminun, mamyuilngungqerrami-llu allakarmi enemi uitaluni, iterciigalivkaumiimi-wa Agayuvigpagmun, caliaqelallerminek taqevkaumaluni, qetunraan Jotham-aam atanirtullrani nunam yui.
2CH.26.22	Uzziah-m tamalkuita angayuqaullermini callri, ciuqliitnek ayagluki nangneratnun, Isaiah-m prophet-aam, Amoz-aam qetunraan, igautellrui. 
2CH.26.23	Uzziah-llu tuquuq tungmagtaat-llu nunamun angayuqat tungmagciviatnun, angayuqat qungurviatnun tungmagcimallruvkenani naulluutengqellra pitekluku. Jotham-aaq-llu qetunraa ataniurtuq kinguakun.
2CH.27.1	Jotham-aaq allrakungqellruuq yuinaq tallimanek cipluku (25) ataniungellermini, atanrullruuq-llu allrakuni akimiaq ataucimek cipluku (16) Jerusalem-aami. Aanii atengqellruuq Jerushah-mek Zadok-am panikluku. 
2CH.27.2	Ellualriamek-llu calillruuq tangvallrani 
2CH.27.3	Jotham-aarullruuq piliaqestellra North Gate-aan Agayuvigpiim, amllermek-llu caliluni nunarpiim qacarnerani Jerusalem-aam mallgeskiini aprumalriami Ophel-aamek. 
2CH.27.4	Cali-llu pilillruuq nunarpagnek pengulilriami nuniini Judah-m, nayurvignek-llu qertulrianek enenek muralilriani penguni. 
2CH.27.5	Anguyallruuq inglukluku angayuqrat Ammonite-at anguyagtai-llu cirlakluki-llu. Ammonite-aanun-llu umyugaat aturcetevkenaku cikircetuq allrakut tamalkuita, allrakuni pingayuni, ingluita pikatki ililirarkauluki: qerrirlinek cetamanek cuqnek (4 tons), yuinaak malruk qulmek cipluku tiissitsaanek puckanek (50,000) barley-nek. 
2CH.27.6	Tua-i Jotham-aaq piniriuq, piciuluni-wa niisngiimiu 
2CH.27.7	Allat pillri Jotham-aam angayuqaullmi nalliini, anguyallri, picirkiurai, tamarmeng igausngaut ukuni kalikarni: 
2CH.27.8	Jotham-aaq allrakungqellruuq yuinaq tallimanek cipluku (25) angayuqaurtellermini, atanrullruuq-llu Jerusalem-aami akimiaq ataucimek cipluku (16) allrakuni. 
2CH.27.9	Tuquuq-llu tungmagcimaluni-llu David-aam Nunarpiini, Ahaz-aq-llu qetunraa ataniurtuq kinguakun.
2CH.28.1	Ahaz-aq allrakungqellruuq yuinarnek (20) ataniungellermini, ataniullruuq-llu Jerusalem-aami allrakuni akimiaq ataucimek cipluku (16). 
2CH.28.2	maligtellrui piciryarait angayuqrin Israel-aam. Pililuni-llu cavignek agayutnguanek Baal-am ayuqainek, 
2CH.28.3	ekuagiaqluni-llu aruviarnek Hinnom Valley-mi, ekuallruluki-llu qetunrani elliitekluki agayutnguanun ayuqeliluku uuminarqellria piciryaraat tamakut yuut 
2CH.28.4	Elliilallruuq ekuagiluni aruviararaqluni-llu agayutnguat ekuaviitni, qemini, tamalkuitni-llu cungagcelnguut napat aciatni.
2CH.28.5+2CH.28.6	Taumek tamana pitekluku 
2CH.28.7	Israelite-am anguyagtem aterluni Zichri-mek, pinilriim angutem, tuqutaa Maaseiah, Angayuqam Ahaz-am qetunraa, Azrikam-aaq-llu angayuqam eniini atanerruaq, Elkanah-llu angayuqamun tungliulria. 
2CH.28.8	Judah-m-llu yui nakmiin ilakutaqeng'e'rmegteki, Israel-aam anguyagtain tegullruit yuinaat qulen tiissitsaat (200,000) arnat, mikelnguut-llu teguaqluki, ut'rulluki-llu Samaria-mun; amllernek uayaarameggnek maligluki.
2CH.28.9	Angun aterluni Oded-amek, 
2CH.28.10	Watua-llu piciqliartuci angutet arnat-llu, Judah-m Jerusalem-aam-llu yui, pisteksagutnaluki. Nalluarci-qaa elpeci-llu assiilngillerci 
2CH.28.11	Niicugnicia! Ukut teguat anelgutkaci angutet arnat-llu. Uterceciki, utercetenrilkuvciki 
2CH.28.12	Ciuliqagtet-llu, Ephraim-aamek Negeqlirmek Angayuqauvigmek, Azariah-m Johanan-aam qetunraan, Berechiah-m Meshillemoth-aam qetunraan, Jehizkiah-m Shullum qetunraan, Amasa-m-llu Hadlai-am qetunraan inglulirait anguyagmek tekitellriit. 
2CH.28.13	Qanerluteng, “Itrusngaitaci teguat maavet, 
2CH.28.14	Tua-i anguyagtet tunait teguat uayaaqengat-llu yugnun ciuliqagtaitnun-llu, 
2CH.28.15	angutet-llu cetaman ellimerrait teguat aturiisqelluki uayaaqengaitnek. Aturirait-llu matangqalriit, aluilitanek-llu cikirluki atu'urkaitnek, camirrluki-llu nerevkarluki mertelluki-llu, kilinrit-llu olive-aat uquitnek mingugluki. Piniatessiyaalriit-llu piyuasciiganateng elliluki ciulviit qaingitnun ut'rutait tungelqurritnun Jericho-mi, napalegmun palm-anek nunarpagmun. Israel-aam-llu anguyagtai uterrluteng kingunermeggnun Samaria-mun.
2CH.28.16	Taum nalliini Angayuqaq Ahaz-aq ikayungcartuq Assyria-m angayuqranun. 
2CH.28.17	Edomite-at-wa pulenglluteng anguyangatgu Judah cirlakluku-llu, amllernek-llu teguanek ayaulluteng. 
2CH.28.18	Mat'um-llu nalliini ayuqmun Philistine-at anguyalarait nunarraat Shephelah-mi, Negeb-aaq-llu Judah-m nuniini, tegullruluki-llu Beth Shemesh-aaq, Aijalon-aaq, Gederoth-aaq, nunarpiit-llu Soco, Timnah, Gimzo-llu nunarrartuumaita, ellait-llu tamaavet nunalgarrluteng. 
2CH.28.19	-wa Judah aciqsigivkaraa Ahaz-aq, Israel-aam angayuqra, ellii-wa takumcukivkenani pillruan Judah-mi, piciullruvkenani-llu 
2CH.28.20	Tilgath-pilneser-aam, Assyria-m angayuqran, ikayurpek'naku Ahaz-aq ingluliraa, arenqiallugutmek-llu piluku. 
2CH.28.21	Taumek Ahaz-am tegui suulutaat Agayuvigpagmek, angayuqam-llu eniinek, yuut-llu ciuliqagtaita enaitnek, tunluki-llu Assyria-m angayuqranun ikayuusqelluni inglumi pikatni; tau͡gaam tamatum-llu ikayunritaa.
2CH.28.22	Arenqiallugutni-llu arcaqallratni, tauna angun Ahaz-aq assiilngillruuq 
2CH.28.23	Elliigaqluni agayutaitnun Syrian-aat, cirlakestellmi. Qanerluni, “Agayutaita Syrian-aat ikayullruatki Syria-m angayuqri, wiinga-llu elliivikekumteng ikayurciqliatnga.” Tau͡gaam tamatum taitaa picurlak elliinun Israel-aamun-llu tamiin. 
2CH.28.24	Tamana ilaluku, tegui Agayuvigpiim aklui, navgurluki-llu ciamlluki. Patuluki-llu amiigi Agayuvigpiim piliuq-llu ekuavignek tamiini Jerusalem-aami. 
2CH.28.25	Tamalkuitni Judah-m nunarpaini nunacuaraini-llu piliuq agayutnguanun agayularvignek, aruviarnek ekuavigkanek allanun agayutnun. Waten pillermikun ellminun tuc'etaa eq'uqertii 
2CH.28.26	Callri piciryarai, ciuqliqarraamek nangnermun igausngaut ukuni kalikarni: 
2CH.28.27	Angayuqaq-llu Ahaz-aq tuquuq tungmagcimaluni-llu Jerusalem-aami, tau͡gaam ellinritaat angayuqat qungurviatnun. Hezekiah-llu qetunraa ataniurtuq kinguakun.
2CH.29.1	Hezekiah atanirturingellruuq Judah-mi allrakungluni yuinaq tallimanek cipluku (25), ataniullruuq-llu Jerusalem-aami allrakuni yuinaq qulngunrita'arnek cipluku (29). Aanii atengqellruuq Abijah-mek, Zechariah-m panikluku. 
2CH.29.2	Ellualriamek-llu calillruuq tangvallrani 
2CH.29.3	Ataniungellmi ciuqliatni iralut, Hezekiah-m ikirtenqigtai amiigi Agayuvigpiim, kituggluki-llu. 
2CH.29.4	Quyurcetai-llu agayulirtet Levite-at-llu carr'ilngurmun calaralirnerani Agayuvigpiim 
2CH.29.5	tuani-llu qalarulluki. Qanerluni, “Elpeci Levite-ani menuircararkauguci elpecen̄ek, menuircarluku-llu Agayuvigpii 
2CH.29.6	Ciuliaput piciullrunritut 
2CH.29.7	Amiigi palutellruit Agayuvigpiim, kenurrat nipluki, ekuagiyuunateng aruviarnek, elliitnek-llu ekuagarkanek Agayuvigpiini Israel-aam Agayutiin. 
2CH.29.8	Taumek man'a pitekluku 
2CH.29.9	Ataput anguyagkun tuqutaullruut, qetunraput-llu, paniput, nuliaput-llu ayaucimaluteng teguaruluteng.
2CH.29.10	“Watua piyugtequa akqut'linalua 
2CH.29.11	Qetunramaa, uitauranrici. Elpeci nakmikellruaci 
2CH.29.12+2CH.29.13+2CH.29.14	Ukut Levite-at tuantellruut:
2CH.29.12+2CH.29.13+2CH.29.14	Kohath-am ilakellriarinek, Mahath qetunraa Amasai-m, Jouel-aaq qetunraa Azariah-m
2CH.29.12+2CH.29.13+2CH.29.14	Merari-m ilakellriarinek, Kish-aaq qetunraa Abdi-m, Azariah-llu qetunraa Jehallelel
2CH.29.12+2CH.29.13+2CH.29.14	Ilakellrianek Gershon-aam, Joah qetunraa Zimmah-m, Eden-aaq-llu qetunraa Joah-m
2CH.29.12+2CH.29.13+2CH.29.14	Ilakellriarinek Elizaphan-aam, Shimri, Jeuel-aaq-llu
2CH.29.12+2CH.29.13+2CH.29.14	Ilakellriarinek Asaph-aam, Zechariah, Mattaniah-llu
2CH.29.12+2CH.29.13+2CH.29.14	Ilakellriarinek Heman-aam, Jehuel, Shimei-llu
2CH.29.12+2CH.29.13+2CH.29.14	Ilakellriarinek Jeduthun-aam, Shemaiah, Uzziel-aaq-llu.
2CH.29.15	Ukut angutet quyurcetait Levite-aullguteteng, tamarmeng-llu menuircartut ellmeggnek. Nutaan-llu angayuqam pisqucillratun, menuircaraat Agayuvigpak Alerquutiin 
2CH.29.16	Agayulirtet itertut iluqlianun Agayuvigpiim menuircarnaluku, tamalkuita-llu anutait menuulriit Agayuvigpagmek elatiinun. Tuaken-llu Levite-at ayaulluki nunarpagmek Kidron Valley-mun.
2CH.29.17	Iralum ciuqliim erneqarraarani ayagnirluteng, erenret-llu pingayunelgatni qaqilluku tamalkuan, ilakluku ena iteryaraq Agayuvigpagmun. Ernerni-llu cali pingayunlegni caliluteng, iralum erenrin akimiaq ataucimek cipnengutiit (16th) tekilluku, uptellruat Agayuvigpak agayullerkameggnun.
2CH.29.18	Levite-at-llu mat'umek qanemcitaat Angayuqaq Hezekiah: “Qaqitarput menuircallra tamalkuan Agayuvigpak, elliitnek ekuavik calissuutai-llu tamalkuita, estuuluat tangrrutet kelipat calissuutai-llu tamalkuita. 
2CH.29.19	Tamalkuita-llu calissuutet ut'rutellruaput Angayuqam Ahaz-am au͡g'allri tamaani allrakuni Agayutmun piciuvkenani pillermini, ataam-llu atawaqertelluki. Tamarmeng 
2CH.29.20	Atatakutevkenani Angayuqam Hezekiah-m quyurcetai atanerruari nunarpiim, malikluteng-llu ag'ut Agayuvigpagmun. 
2CH.29.21	Angayuqam ilakuralriarin, Judah-m-llu yuin assiilnguita au͡gautekaitnek, Agayuvigpak-llu menuircarnaluku, elliitekluki agutut malrunlegnek angucalunek kuluvagnek, malrunlegnek qusnginek, malrunlegnek qusngiyagarnek, malrunlegnek-llu qusngirngalngurnek. Angayuqam-llu agayulirtet, Aaron-aam kinguvri, ellimerrai taukut elliitekesqelluki elliviakun 
2CH.29.22	Agayulirtet-llu tuqutait kuluviit ciumek, kinguatgun-llu qusngit, tuamta-llu qusngiyagaat, augit-llu tamarmeng elliitet ceqvallertaulluku elliiviim qainganun. 
2CH.29.23	Nutaan-llu angucalut qusngirngalnguut taitait angayuqamun, allanun-llu agayuyalrianun, taukut-llu unatmeggnek pategvikait. 
2CH.29.24	Agayulirtet-llu tuqutait qusngirngalnguut, augat-llu kuvluku elliiviim qainganun elliitekluku aug'autekaatnun tamalkuita yuut assiilnguita, angayuqam pisqutkellruaku ekuagisqelluki elliitnek, assiilngurmun-llu elliitnek Israel-aaq tamalkuan pitekluku.
2CH.29.25	Maliggluki alerquutet 
2CH.29.26	ayuqaitnek Angayuqam David-aam atulallrin. Agayulirtet-llu cupu'uryaranek tegumiarluteng tuani nangengqaluteng. 
2CH.29.27	Tua-llu Hezekiah picirkiriuq ekualuku elliin elliitekesqelluku elliivigkun; elliillrat-llu ayagnian, yuut aturtut nanrarluku 
2CH.29.28	Tamarmeng-llu tuanelnguut ilagautut agayullratnun, aturtu'rtut-llu aturtet, aturcetaarturluteng-llu elliitet tamarmeng ekualuki nangviatnun. 
2CH.29.29	Elliillrat iquklican, Angayuqaq Hezekiah, yuut-llu tamarmeng, ciisqumigtut ciktaarluteng Agayutmun. 
2CH.29.30	Angayuqam-llu Hezekiah-m, atanerruarita-llu yuut, Levite-at qanrutait atuusqelluki 
2CH.29.31	Hezekiah-llu qanertuq yugnun, “Waniwa menuircaumariavci, taici elliitnek elliitekluki quyatmek 
2CH.29.32	Taitellruut, ekualuki elliitekanek 
2CH.29.33	cali-llu tiissitsaam avga yuinarnek tallimanek cipluku (600) angucalunek kuluvagnek, pingayunek-llu tiissitsaanek (3,000) qusnginek elliitnek yuut neqkaitnek. 
2CH.29.34	Agayulirtet-llu ikgelata amiirciiganaki tamalkuita ekualuki elliitekat allat agayulirtet menuircarnatkaatnun ellmeggnek, anelgutaita Levite-at ikayurait, caliaq taqvianun. (Levite-at aturturanrularaat piciryaraq aturluku menuircaumalteng pinruluteng agayulirten̄i.) 
2CH.29.35	Avatiitgun tamalkuuluki elliitekellmeng ekualuki, agayulirtet caliaqaat ekuallrat uquit elliitngullret yuut neqkaitnun, cali wine-am, cikiutngullrem ekualuki elliitnun ilakluku, kuvumallra ekuavigmun.
2CH.29.35	Tuaten tua-i ataam agayulallrat Agayuvigpagmi ayagnirtuq. 
2CH.29.36	Angayuqaq Hezekiah yuut-llu angnirtut, Agayutem-wa ikayullruateng makut caliaqellratni; man'a alqunaq ellaitnun tekiartellruan.
2CH.30.1+2CH.30.2+2CH.30.3	Yuut aturciigatellruat Kituutem Nerevkaritii piciryaraani iralut ciuqliatni, amllenrilata menuircaumalriit agayulirtet amlleret-llu yuut quyurteksailata Jerusalem-aamun. Taumek Angayuqaq Hezekiah, atanerruani-llu, Jerusalem-aam-llu yui umyuallgutekluteng taqutut tamana aturarkauluku iralum aipaani. Hezekiah-llu iganek ayagceciuq yuullgutkelriakegnun Ephraim-aam Manasseh-m-llu, kelegluki taisqelluki Agayuvigpagmun Jerusalem-aami aturnaluku Kituun umyuaqulluku 
2CH.30.4	Picirkiullrat-llu assirnganani angayuqamun tamalkuitnun-llu yugnun. 
2CH.30.5	Tua-i kelgait tamalkuita Israelite-at, Dan-amek neglirnermi uitalriamek Beersheba-mun ungalalirnermi uitalriamek, yuut quyurtesqelluki Jerusalem-aamun aturnaluku Kituun maliggluku Alerquun, ciunganimi yugyanruluteng. 
2CH.30.6	Tua-i kevgat ayagtut angayuqam pisquciatun tamiin Israel-aamun Judah-mun-llu iganek ayaulluteng angayuqamek atanerruarinek-llu kingunelegnek, qanerluteng, “Israel-aam yuini, uterci 
2CH.30.7	Ciuliavcetun, tungayagpecetun-llu Israelite-atun pinrici, piciullrunrilngurnun 
2CH.30.8	Pamaitenrici ciuliavci pillracetun, tau͡gaam tunluci 
2CH.30.9	Ut'reskuvci 
2CH.30.10	Tua-i kevgat ayagaut tamalkuitnun nunarpagnun Ephraim-aam Manasseh-m-llu nuniigni, yuullgutkelriari Zebulun-aam negeqvami uitalriit tekilluku; tau͡gaam yuut temciarautekait caunrilkuurluki-llu. 
2CH.30.11	Kiimeng tua-i qavcirraan Asher-aam, Manasseh-m, Zebulun-aam-llu yui ellmeggnek picalqukenrirluteng taigut Jerusalem-aamun. 
2CH.30.12	Agayun-llu caliuq Judah-mi umyuallgutekluki yuut piyugteqellratgun atuusqelluku pisqutni maligngallritgun angayuqam atanerruarin-llu pisqutiit.
2CH.30.13	Amlleret-llu yuut quyurtut Jerusalem-aamun aturnaluku Nerevkaritii Quuleciryarailnguum Kelipam iralum tungliani. 
2CH.30.14	Au͡g'arait-llu ekuaviit Jerusalem-aami uitallret, ekuaviit-llu aruviarnek tamalkuita, ayaulluki-llu eggluki Kidron Valley-mun. 
2CH.30.15	Tuquciut-llu qusngiyagarnek Kituutmi atu'urkat ciuqliim iralum tunglian akimiarunritariitni erenrin. Agayulirtet-llu Levite-at-llu kasnguyugtut piciryaraq aturluku menuircaumanrilameng taumek menuircartut tunluteng 
2CH.30.16	Caliarkiurumallermeggnun-llu elkartut Agayuvigpagmi maliggluku Alerquutii Moses-aam, Agayutem yuan. Levite-at tunaat auga elliitem agayulirten̄un, taukut-llu ekuavigmun ceqvallertarkaugaat. 
2CH.30.17	Amllellriit yuut piciryaraq aturluku menuircaumanrilameng tuqucisciigatellruut Kituutmun atu'urkanek qusngiyagarnek, taumek Levite-at tuqucitellrukait tunluki-llu qusngiyagaat 
2CH.30.18	Amllellriit taillret yuut, amllerrluteng-llu yuullgutkelriaritnek Ephraim-aam, Manasseh-m, Issachar-am, Zebulun-aam-llu atuqsaitellruat menuircaryaram piciryarai, taumek atuqiit Kituun piciryaraqenrilkiikun. Angayuqam-llu Hezekiah-m piicautai, qanerluni, 
2CH.30.19	“
2CH.30.20	-llu niitaa Hezekiah, canrirtelluki-llu yuut. 
2CH.30.21	Israel-aam-llu yuin Jerusalem-aamelnguut aturaat Nerevkaritii Quuleciriyarailnguum Kelipam, ernerni malrunlegni angnirpagluteng; Levite-at-llu agayulirtet-llu nanraraat 
2CH.30.22	Hezekiah-m-llu tamalkuita Levite-at qalarutai eguaqurluki munarluteng calillret kevgiullermeggni 
2CH.30.22	Tua-i yuut ner'ut nerevkaritmek ernerni malrunlegni, elliiluteng nepaitem elliitiinek, quyavikluku-llu 
2CH.30.23	Tua-llu tamarmeng yuut umyuallgutekluteng piut nerevkarin aturnaluku cali malrunlegni ernerni; tua-i cali aturaat malrunlegni ernerni angnirluteng. 
2CH.30.24	Hezekiah-m Judah-m angayuqran yuut quyungqalriit cikirai tiissitsaanek (1,000) kuluvagnek, malrunlegnek-llu tiissitsaanek (7,000) qusnginek elliitekanek, atanerruat-llu cikirait tiissitsaanek (1,000) kuluvagnek qulnek-llu tiissitsaanek (10,000) qusnginek. Amllerrluteng-llu agayulirtet aturaat piciryaraq ellmeggnek menuircarluteng. 
2CH.30.25	Tua-i tamarmeng angnirtut, Judah-m yui, agayulirtet, Levite-at, yuut-llu taillret negeqvamek, allanret-llu arulaillret Israel-aami Judah-mi tamakumiungurrluteng. 
2CH.30.26	Tua-i Jerusalem-aam nunarpii muirumauq angnimek, ca waten ayuqellria piksaitellruan kinguani Angayuqam Solomon-aam, David-aam angayuqran Israel-aam, qetunraan. 
2CH.30.27	Tua-llu agayulirtet Levite-at-llu 
2CH.31.1	Kituutem atullra taqngan, Israel-aam yui tamarmeng ayagtut nunarpainun Judah-m navgurluki-llu teggalqut napalriit, iqulluku-llu ayuqai arnam agayutnguam Asherim-aam, ekuaviit-llu navgurluki, agayutnguanun-llu agayularviit. Tuaten-llu cali pillruluteng tamiini nunaitni Judah-m, Benjamin-aam, Ephraim-aam, Manasseh-m-llu, tamalkuita piunrirvimeggnun. Nutaan-llu tamarmeng utertut kingunermeggnun.
2CH.31.2	Hezekiah-m-llu elkartenqigtai taqumallrat caliarita agayulirtet Levite-at-llu, tamana maliggluku atauciuqaqluteng urenkutmek caliangqellerkaatnun. Caliat makut ilakait: elliiyaraq ekualuki, elliiyaraq ilakuyutmun, ilagautellerkaat Agayuvigpagmi agayulrianun, quyallerkaq nanrallerkaq-llu nani tamiini Agayuvigpagmi. 
2CH.31.3	Angayuqaq-llu elliin katngautminek elliilartuq ungungssinek ekualuki elliitekanek: unuakumi, atakumi, Sabbath-aami, nutarani iraluni, allani-llu piciryarani nerevkaritni, igausngaciatun Alerquutiini 
2CH.31.4	Ilaluku-llu, angayuqam alerqurai Jerusalem-aam yui taitesqelluki elliitet agayulirten̄un Levite-anun-llu pikauluteng taqumalriit, caliarit-wa urenkutmek caliaqesqelluki alerquusngaciatun Alerquutiini 
2CH.31.5	Egmianun-llu alerquutnguciatun, Israel-aam yui taitut cikiutnek amllernek naugiqarraallritnek mukaarkat, wine-amek, uqumek, evegtaat neqkautaitnek, allanek-llu naucetaarviim naugillrinek; tailluteng-llu amlleriluki qulngurutait cat tamalkuita. 
2CH.31.6	Tamarmeng-llu yuut, Judah-m-llu nunarpaini uitalriit, taitut qulngurutaitnek kuluvautmeng, qusngiutmeng-llu, cali-llu cikiutnek tailluteng amlleriqapiggluki, urenkutmek-llu cikiutekluki 
2CH.31.7	Pingayuatni iralut ayagnirluteng taitengellruit cikiutet iraluni-llu cetamani taqsuunateng taiqurarait pengiluki. 
2CH.31.8	Angayuqam-llu Hezekiah-m atanerruat-llu tangrramegteki pengilriit cikiutet, nanraraat 
2CH.31.9	Hezekiah-m-llu qanellgutkai agayulirtet Levite-at-llu tamakunek pengilrianek. 
2CH.31.10	Azariah-m-llu Agayulirten͞gunrem Zadok-aam kinguvran, kiugaa, “Taitengrraanratnek elliitnek Agayuvigpagmun nerlartukut camirrluta amllernek ilakuiluta, 
2CH.31.11	Tua-llu Hezekiah-m picirkirai aklut elliviitnek pilisqelluki Agayuvigpiim nuniini 
2CH.31.12	elliluki-llu tamalkuita cikiutet, qulngurutet, urenkutmek-llu elliitellret tamaavet elliivignun, cagmarngairulluki. Elkartaat-llu Levite-aq aterluni Conaniah-mek qaunqesten͞guluku, anelgutii-llu Shimei taqaat elliinun ikayuuluku. 
2CH.31.13	Qulen-llu Levite-at caliarkitait calisqelluki taukuk aciagni: Jehiel, Azaziah, Nahath, Asahel, Jerimoth, Jozabad, Eliel, Ismachiah, Mahath, Benaiah-llu. Tamarmi man'a waten pimauq alerquutiignegun Angayuqam Hezekiah-m, Azariah-m-llu Agayulirten͞gunrem. 
2CH.31.14	Kore-am-llu, Imnah-m qetunraan, Levite-am nayurtet ciuqliata Agayuvigpiim Calaralirnermi Iteryaraan, atanirtularai ciuniullrit yuut piyugteqelteng aturluku elliitait 
2CH.31.15	Allani-llu nunarpagni agayulirtet uitaviitni, taqsuunateng ikayularaat tamatumek allat Levite-at: Eden, Miniamin, Jeshua, Shemaiah, Amariah, Shecaniah-m-llu. Aruqutkaqluki amllertatekluki Levite-aullgutmeggnun, ak'allaurtellrianun ayagyualrianun-llu, canek caliangqellrat maliggluku, 
2CH.31.16	tungayakellgutkelriaritgun pivkenaki. Pikaitnek cikilarait tamalkuita angutet allrakulget yuinaq qulmek cipluku (30), wall'u cipluku, erenret tamaita calitulit Agayuvigpagmi caliarkiuceteng maliggluki. 
2CH.31.17	Agayulirtet caliarkicimaut tungayakutellgutkelriarit maliggluku, Levite-at-llu yuinarmek (20) wall'u cipluku allrakulget caliarkicimaut qavciuqaqluki ikayuqluteng caliarkaatnek. 
2CH.31.18	Tamarmeng atrit igausngaut ilakluki nulirrit, irniarit, allat-llu aulukaarit, pisqumiimeng kesianek upingarrlainaasqelluki cami tamiini caliaqellerkaatnun tanqilriit caliateng. 
2CH.31.19	Agayulirtet uitalriit nunarpagni, Aaron-aamun kinguvrinun-llu tunumallernun, tamakut-llu nunarpiit marautaitni angutnek pitangqertuq kemyunarqelrianek, taukut aruqutkelarait neqet tamalkuitnun angutnun agayulirtet ilakellriaritnun, allanun-llu atrit igausngalrianun Levite-at ilakellriaritnun.
2CH.31.20	Tuaten tua-i Hezekiah caliuq tamiini Judah-mi; caliluni assilriamek ellualriamek-llu piciuluni-llu 
2CH.31.21	Ellii-llu piluaqertuq, calillni-wa tamiin Agayuvigpagmi, Alerquun-llu atullermini, Agayutmun-llu piicallermini, tamarmirrluni calilaami, piciuluni-llu tunumaluni Agayutminun.
2CH.32.1	Makut kinguatgun, tamakuni Angayuqam Hezekiah-m piciuluni 
2CH.32.2	Hezekiah-m tangrramiu Sennacherib-aam tekilluni anguyakunacia Jerusalem-aaq, 
2CH.32.3	picirkiurtuq atanerruani ilakluki, pinilriit-llu anguyagten̄i, arulairrnaluki carvat nunarpiim elatiinelnguut, Assyrian-aat malkatgu Jerusalem-aaq mermek pivkarciigacetaarkauluki. 
2CH.32.4	Atanerruat-llu anutait yuut amlleret arulairrluki-llu tamalkuita carvat, tua-i meq tamaaken arulairluni carvaninrirluni. 
2CH.32.5	Angayuqaq-llu caliuq cumiggluni kituggluku-llu qacarneq navguumalleq, qertulrianek-llu enenek pililuni qaingakun, elatiikun-llu allamek qacarnermek pililuni; pengegyailkucirluku-llu Millo David-aam Nunarpiini. Cali-llu narulkautnek capkutanek-llu amlleriluki pililuni. 
2CH.32.6	Anguyagten̄ek-llu ciuliqagcirluki yuut, quyurcetai carr'ilngurmun iteryaraani nunarpiim, qalarulluki-llu eguaqurluki, qanerluni, 
2CH.32.7	“Cumigci cacetuluci-llu, alingyaqunaci-llu Assyria-m angayuqranek wall'u anguyagten̄ek maryareskengainek; elliini pininrulriamek tungemten̄i wangkuta pingqerramta. 
2CH.32.8	Yuum pinianek pingqertuq, tau͡gaam wangkuta 
2CH.32.9	Mat'um kinguani Sennacherib-aaq angayuqra Assyria-m, avatairumastii Lachish-aam tamalkuitnek anguyagtem̄inek, ayagceciuq pisten̄ek Jerusalem-aamun Hezekiah-mun, angayuqranun Judah-m, tamalkuitnun-llu Judah-m yuinun Jerusalem-aamelngurnun, qanerluni, 
2CH.32.10	“Waten qanertuq Sennacherib-aaq angayuqra Assyria-m, Camek cacetuqutengqerravci uitaurceci Jerusalem-aami avatairumaluci? 
2CH.32.11	Hezekiah-m iqluuraci kainiqluci tuqusqelluci paluluci quligluci-llu qanrutlerminici, 
2CH.32.12	Uum-qaa Hezekiah-m au͡g'allrunritai elliinun agayularviit ekuavii-llu alerqurluki-llu Judah-m Jerusalem-aam-llu yui, Ataucimi ekuavigmi agayulararkauguci, qaingani-llu elliiteci ekualararkaugaci? 
2CH.32.13	Nalluarci-qaa wiinga ciuliama-llu qaillun pillruciit allat atanruvillgutkelriit yuit? Agayutaita-qaa aviutellruit angayuqranek Assyria-m? 
2CH.32.14	Naliata agayutaita atanruvillgutkellriit, ciuliama piunrirteqapigtellrita, aviucugngallruitki wangnek? Tua-llu cam elpeci umyuarteqevkartaci agayutevcen̄un anirturnayukluci? 
2CH.32.15	Taumek Hezekiah-mun iqluurcetenrici iqlutun-llu maryarcecaqunaci mat'ukun, ukveqsaqunaciu-llu, agayutiita atanruvillgutkellriit wall'u angayuqauviit anirturyugngallrunritai yun'i wangnek ciuliamnek-llu. Ilumuuguq uum agayutevci anirturciigataaci!”
2CH.32.16	Assyrian-aat-llu atanerruat qalartut arcaqanrinek inglukluku 
2CH.32.17	Igarluni-llu inglukluku qacungakuurluku-llu 
2CH.32.18	Qayagpagaut-llu Judah-m yuin qaneryaraicetun caceskelli'ircetengnaqluki, Jerusalem-aam yui nunarpiim qacarneran qaingani uitalriit, qacignarqenrusqelluku tegullra nunarpiim. 
2CH.32.19	Qalarutkaat-llu Agayutii Jerusalem-aam, pillermegcetun allat yuut agayutait, yuum unataikun piliaqumalriit.
2CH.32.20	Tua-llu Angayuqaq Hezekiah, Isaiah-llu prophet-aaq, Amoz-aam qetunraa, piicagtuk Agayutmun qayagalutek elliinun ikayuusqelluteng. 
2CH.32.21	-llu ayagceciuq an'gilamek, taum tuqurqai pinilegpaulriit anguyagtet, atanerruat-llu Assyria-m angayuqran pelatekaumaviani uitalriit. Tua-i utertuq Assyria-mun kasnguyugluni nakmiin nunaminun. Erenret-llu iliitni itellrani agayutmi eniinun, tuani nakmiin qetunrain ilaita tuqutaat nuussirpagkun.
2CH.32.22	Tuaten tua-i 
2CH.32.23	Amlleret-llu yuut taitut cikiutnek 
2CH.32.24	Tamakuni ernerni Hezekiah naulluunguq tuqu malleggluku, piicagtuq-llu 
2CH.32.25	Tau͡gaam Hezekiah-m umyugaa quyissiyaagami 
2CH.32.26	Tua-i tau͡gaam kinguakun Hezekiah picalqukenrirtuq ellminek umyuamikun pivakellerminek, tamarmeng-llu Jerusalem-aam yui tuatnaut, tua-i 
2CH.32.27	Angayuqaq Hezekiah tukuurteqapigtuq, yuut-llu tamarmeng qigcikluku. Elliviliuq-llu qemangqavigkaitnek qerrlit, suulutaat, teggalquqegtaaraat, tepkegcilriit naunrat, anguyagmi capkutat, ayuqenrilnguut-llu akitulriit piliat. 
2CH.32.28	Ilaluki-llu ellivigkaitnek piliuq mukaarkat, wine-am, olive-aat-llu uquita; enekaitnek-llu ayuqenrilnguut kuluviit; casgulegnek-llu qusngit uitavigkaitnek. 
2CH.32.29	Amlleret-llu makut avatiitgun, Agayutem cikillrua qusnginek kuluvagnek-llu, amllernek-llu allanek tukuutnek taumek amllernek nunarpalillrulria. 
2CH.32.30	Uum Angayuqam Hezekiah-m umellrui Gihon Spring-am mer'in anyarait ayagvililuki Jerusalem-aam qacarnerin iluanelnguq tekilluku. Hezekiah-llu callmini tamaitni piluaqerluni piuq. 
2CH.32.31	Babylonian-aat-llu atanerruat, tekitellratni elliinun ayagcecimallret apcarturluku nunami tangrrumaksailngurmek pillermek, Agayutem Hezekiah pivkaraa elliin piyullratun, naspaanaluku nallunrirnaluki-llu qaillun umyuangqerrucia.
2CH.32.32	Angayuqam Hezekiah-m caliallri, kenkutii-llu 
2CH.32.33	Hezekiah-llu tuquuq, tungmagcimaluni-llu qullianun David-aam kinguvrin qunguita uitaviatnun. Tamarmeng-llu Judah-m Jerusalem-aam-llu yuin angelriamek takarnarqutmek piat tuqullran nalliini. Manasseh-llu qetunraa ataniurtuq kinguakun.
2CH.33.1	Manasseh allrakungqellruuq qula malrugnek cipluku atanrurtellermini Judah-mi, ataniullruuq-llu Jerusalem-aami yuinaak malruk akimiarmek ciplukek (55) allrakuni. 
2CH.33.2	Manasseh-llu caliuq assiitellriamek 
2CH.33.3	Napartenqigtellrui agayutnguanun ciktaarviit atami Hezekiah-m piunrillri, naparciluni-llu Baal-amun elliivigkanek agayutnguam-llu Asherah-m ayuqainek pililuni, ciktaarvikaqluki-llu. 
2CH.33.4	Agayuvigpagmi-llu piliuq agayutnguanun elliivignek, 
2CH.33.5	Agayuvigpiim-llu elatiinelnguugni malrugni carr'ilnguugni ekuaviliuq agyanun agayularvigkaatnek. 
2CH.33.6	Qetunrani-llu ekualuki elliitekluki Hinnom Valley-mi. Ciunerkarcuraqluni tuunriyaraq aturluku, tekitarkanek-llu nallunairiaqluni, ciunerkarcurtet tuaten tuqumalrianek-llu qalarucitulit ellangcarvikaqluki. Angelriamek assiitellriamek calillruuq tangvallrani 
2CH.33.7	Agayutnguaq-llu piliallni ellia Agayuvigpagmun, tauna piluku Agayuvigpak Agayun qanellrulria David-aamun qetunraanun-llu Solomon-aamun: “Jerusalem-aaq cucukellruaqa tamalkuitnek qula malrugnek cipluku yuullgutkellriarin Israel-aam nunaitnek agayularviugarkauluku wangnun wani Agayuvigpagmi. 
2CH.33.8	Ancessngaitaqa Israel-aaq nunamek cikiuteklemnek ciuliavcen̄un, murilkurluteng atuqatki tamalkuita alerquutellrenka ellaitnun Moses-aakun.” 
2CH.33.9	Manasseh-m ciuliqagtai Judah-m Jerusalem-aam-llu yui, tua-i assiilnguq caliaqaat arcaqanruluteng tamatum nunam yuin pillratni, 
2CH.33.11	Taumek 
2CH.33.12	Nangteqlermini ilungluni kaigavikaa 
2CH.33.13	Agayutem-llu ciuniuraa Manasseh-m piicautii ilungluni ellmikutuurrluni kaigatii, ataam utertevkallermikun Jerusalem-aamun ataam-llu ataniurcelluku. Mat'um ukvengevkaraa Manesseh 
2CH.33.14	Mat'um kinguani piliuq elaqlirmek qacarnermek David-aam Nunarpiini kanavalirnerani Gihon-am, kuignayugmelnguum, ayaulluku avatairluku Ophel-aaq, taqluku-llu qertuqapiggluku. Elkarciluni-llu atanirturtaitnek anguyagtet tamalkuitni asvairquciumalriani nunarpaini Judah-m. 
2CH.33.15	Agayuvigpagmek-llu au͡g'arluki yuut ilakumarilnguut agayutait, agayutnguaq-llu ellillni tuavet, tamalkuita-llu piliallni ekuaviit ingrianek Agayuvigpiim, Jerusalem-aamelnguut-llu, egtai-llu nunarpiim elatiinun. 
2CH.33.16	Kituggluku-llu ekuavia 
2CH.33.17	Cali yuut elliilang'e'rmeng allani agayularvigni, elliiteteng elliitek'larait kiingan 
2CH.33.18	Wani-wa Manasseh-m caliallri, piicallra Agayutminun, prophet-aat-llu qanellrit elliinun 
2CH.33.19	Angayuqam piicallra Agayutem-llu kiutii, igausngallrit-llu assiilnguut atullrin umyualinqigpailegmi, assiilnguq atullra, agayutnguanun agayularviit ayuqai-llu arnam agayutnguam Asherah-m elliin piliallra agayularvik'lallri-llu agayutnguat, tamarmeng igausngaut ukuni kalikarni: 
2CH.33.20	Tua-i Manasseh tuquuq tungmagcimaluni-llu eniini, Amon-aaq-llu qetunraa ataniurtuq kinguakun.
2CH.33.21	Amon-aaq yuinaq malrugnek cipluku (22) allrakungellruuq ataniungellermini Judah-mi, malrugni-llu allrakugni ataniullruuq Jerusalem-aami. 
2CH.33.22	-llu tangvallrani assiitellriamek calillruuq, atami Manasseh-m pillratun. Amon-aaq elliilallruuq tamalkuitnun agayutnguanun Manasseh-m atami piliallrinun, kevgiurluki-llu. 
2CH.33.23	Ellmikutuurrluni caullrunrituq 
2CH.33.24	Amon-aam-llu atanerruari picirkiullruut inglukluku, tuqulluku-llu eniini. 
2CH.33.25	Judah-m-llu yuin tuqutait Amon-aam tuqucestellri, qetunraa-llu Josiah angayuqrurrluku.
2CH.34.1	Josiah allrakungellruuq pingayunlegnek (8) ataniungellermini, ataniullruuq-llu allrakuni yuinaq akimiaq ataucimek cipluku (31) Jerusalem-aami. 
2CH.34.2	Calillruuq-llu ellualriamek tangvallrani 
2CH.34.3	Allrakut pingayunelgurtellratni ataniullmi, cali ayagyuakacagarluni, kevgiungellrua Angayuqam David-aam ciuliami Agayutii. Allrakut-llu cetaman kinguatni ayagnirluni carrillruak Judah-nkuk Jerusalem-aaq-llu navgurluki agayutnguanun agayularviit, ayuqai-llu arnam agayutnguam Asherim-aam, allat-llu tamalkuita agayutnguat. 
2CH.34.4	Navgurait-llu Baal-at ekuaviit pisqutii aturluku; piqertuarluki-llu aruviarnek ekuaviit qulaitni uitalriit; ciamlluki-llu ayuqai Asherim-aam allat-llu tamalkuita agayutnguat, qamllerit-llu saggluki elliivikestek'lallrita qunguita qaingitnun. 
2CH.34.5	Ekuavkarluki-llu agayutnguat agayulirtaita enrit ekuavigni agayuvikelallritni. Waten pillermikun menuirutellruak piciryaraq maliggluku Judah-nkuk Jerusalem-aaq-llu. 
2CH.34.6	Tuaten-llu cali piuq nunarpagni, navgumalriani-llu nunarpaitni Manasseh-m, Ephraim-aam, Simeon-aam-llu, Naphtali tekilluku negeqvamelnguq. 
2CH.34.7	Navgurluku ekuaviit, Asherim-aam-llu ayuqai agayutnguat-llu qamllerurrluki, piqertuarluki-llu aruviarnek ekuaviit tamiini Israel-aam nuniini. Tua-llu utertuq Jerusalem-aamun.
2CH.34.8	Tua-llu akimiaq pingayunek cipluku (18) ataniullran allrakuani, carrirraarluku nuna Agayuvigpak-llu taqevkallermikun agayutnguanun agayulallrat, Angayuqam Josiah-m ayagcetai pingayun angutet: Shaphan-aaq Azaliah-m qetunraa, Maaseiah-llu nunarpiim angayuqra, igarta-llu Joah, Joahaz-aam qetunraa, kitugcesqelluku Agayuvigpii 
2CH.34.9	Akit-llu, nayurtet Levite-at quyurtellrit Agayuvigpagmi tunumaut, Hilkiah-mun Agayulirten͞gunermun. (Ukut quyurtelqait Ephraim-aam Manasseh-m-llu yuinek, tamalkuitnek-llu Israel-aanek Negeqlirmi Angayuqauvigmelngurnek, Judah-m-llu, Benjamin-aam, Jerusalem-aam-llu yuinek.) 
2CH.34.10	Una-llu akiq tunumallruuq pingayunun angutnun Agayuvigpiim kitugtellran atanirturtainun, taukut-llu tunaat 
2CH.34.11	muraliurten̄un enelisten̄un-llu kipuyutkesqelluki teggalqunun, muragnun-llu kitugutkaitnun enet Judah-m angayuqrin aruvkallrita. 
2CH.34.12	Caliaqestait calillruut elluarrluteng. Ciuliqagterluteng cetamanek Levite-anek: Jahath-aaq, Obadiah-llu Merari-m ilakellriarinek, Zechariah-nkuk-llu, Meshullam-aaq-llu Kohath-am ilakellriarinek. (Levite-at tamarmeng elisngallruut aturcetaaryaramek.) 
2CH.34.13	Allat Levite-at atanirtullruit calligtaartait caliarkat, ayuqucirtualuki-llu allat ayuqenrilngurnek calialget; ilait Levite-at igarten͞guluteng, wall'u nayurten͞guluteng.
2CH.34.14	Akit anutellermegteki ellivigmek, Hilkiah-m agayulirtem nalaqai 
2CH.34.15	Hilkiah-llu qanertuq Shaphan-aamun igartem̄un, “Nataqanka 
2CH.34.16	Shaphan-aam-llu agutai angayuqamun. Qanrulluki-llu, “Tamalkuita ellimerrutelten pistevnun qaqitut. 
2CH.34.17	Agayuvigpagmi-llu akit uitalriit teguluki tunluki calisten̄un alerquastaitnun-llu.” 
2CH.34.18	Tua-llu Shaphan-aam igartem qanrutaa angayuqaq, “Hilkiah-m agayulirtem cikiraanga kalikarnek.” Shaphan-aam-llu naaqai qastuluni angayuqamun.
2CH.34.19	Angayuqam-llu niicamiki kalikaat naaqumallratni, allgurai aturani alingluni, 
2CH.34.20	alerqurai-llu Hilkiah, Ahikam Shaphan-aam qetunraa, Abdon-aaq Micah-m qetunraa, Shaphan-aaq, igarta, Asaiah-llu angayuqam nayurtii, qanerluni, 
2CH.34.21	“Ayagluci 
2CH.34.22	Angayuqam pisquciatun Hilkiah, allat-llu ayagtut arnamun at'legmun Huldah-mek, prophet-aamun Jerusalem-aam nutaqsinrani uitalriamun. (Uinga Shallum, Tokhath-aam qetunraa, tutgarii Hasrah-m, Agayuvigpagmi aturat qaunqestekaat.) Arnamun-llu qanemcikait qaillun pillret. 
2CH.34.23	Arnam-llu qanrutai uterrluki angayuqaq qanrutesqelluku 
2CH.34.24	mat'umek qanermek kingunelegmek 
2CH.34.25	Cakaallruatnga ekuagiaqluteng-llu aruviarnek allanun agayutnun, eq'urtelqa tupaggluku tamaitgun caliamegteggun. Eq'urtelqa tupagcimauq Jerusalem-aamun, nipngaunani-llu. 
2CH.34.26	Tau͡gaam Judah-m angayuqranun, ayagcecestellerpecen̄un taringnaurvikesqelluku 
2CH.34.27	umyuarniullruavet-llu ellmikutuurrluten Agayutem ciuqerrani niitellerpeni qanellri man'a nuna yui-llu piluki, aturaten-llu allgurluki, qialuten-llu ciuqamni, niitellruaqa piicauten, qanertuq 
2CH.34.28	anucimirqecetaarun taitarkaqa Jerusalem-aamun tusngaituq unguvainanerpeni. Uitanqegciluten yuunrirceciiqamken.”
2CH.34.28	Taukut-llu angutet utertut Angayuqamun Josiah-mun mat'umek qaneryarturluteng.
2CH.34.29	Tua-llu Angayuqam Josiah-m taisqai tamalkuita ciuliqagtai Judah-m Jerusalem-aam-llu, 
2CH.34.30	malikluteng-llu ag'ut Agayuvigpagmun, tamarmeng-llu Judah-m yuin, Jerusalem-aam yuin, agayulirtet, Levite-at, tamarmeng-llu yuut, tukuulriit arrsaulriit-llu ayuqluteng maligtait. Yuut-llu ciuqerratni niicugnillratni angayuqam qastuluni naaqai tamalkuita igausngalriit kalikaini akqutem, nataqumallret Agayuvigpagmek. 
2CH.34.31	Nangertuq-llu angayuqat nangerngalallratnun naparyam canianun, akqut'liluni-llu 
2CH.34.32	Tamalkuita-llu Benjamin-aam yui, Jerusalem-aamelnguut-llu yuut akqivkarai akqun aturarkauluku. Jerusalem-aam-llu yuin maligtait picirkiutai akqutem taqellmeng Agayutiit ciuliameng pillgutekluku. 
2CH.34.33	Josiah-m-llu navgurai tamalkuita pellernarqelriit agayutnguat nunautaitni Israel-aam yuin uitalriit, unguvallmi-llu taktaciatun pisqutkaa yugnun kevgiuresqelluku 
2CH.35.1	Angayuqam Josiah-m aturaa Kituun 
2CH.35.2	Elkartai-llu agayulirtet caliarkaitnun Agayuvigpagmi, eguaqurluki-llu munarcaulluki caliaqesqelluki caliarkait. 
2CH.35.3	Picirkirai-llu Levite-at, Israel-aam elitnauristai tunumalriit 
2CH.35.4	Caliarkarpecen̄un elkarrluci Agayuvigpagmi tungayakucirci maliggluki, Angayuqam David-aam alerquutii aturluku, qetunraan-llu Angayuqam Solomon-aam, 
2CH.35.5	arenqiggluci elpecen̄ek ilaci upingaarkaurtelluki ikayuallerkaitnun tamaita Israel-aam yuin ilakuralriartai. 
2CH.35.6	Tuquciarkauguci Kituutmi atu'urkanek qusngiyagarnek qusngirngalngurnek-llu. Kitaki menuircarci piciryaraq aturluku, upluki-llu elliitekat ilavci Israel-aat maliggnaurait alerquatet 
2CH.35.7	Angayuqam-llu Josiah-m yuut cikirai atu'urkaitnek Kituutmi elliin nakmiin katngautminek: yuinaq qulmek cipluku tiissitsaanek (30,000) qusnginek, qusngiyagarnek, qusngirngalnguut piyagaitnek, pingayunek-llu tiissitsaanek (3,000) angucalunek kuluvagnek. 
2CH.35.8	Atanerruarin-llu piyuumirluteng cikirait yuut, agayulirtet, Levite-at-llu atu'urkaitnek. Atanerruat-llu Agayuvigpiim qaunqestai, Hilkiah Agayulirten͞guneq, Zechariah, Jehiel-aaq-llu cikirait agayulirtet, elliitekanek Kituutmi: tiissitsaat pingayuat avguluku yuinaat-wa talliman (2,600) qusngiyagarnek, piyagaitnek-llu, yuinarnek-llu akimiarnek (300) angucalunek kuluvagnek. 
2CH.35.9	Ciuliqagtait-llu Levite-at: Conaniah, Shemaiah anelgutni-llu Nethanel, Hashabiah, Jeiel Jozabad-aaq-llu, cikiqengut tallimanek tiissitsaanek (5,000) qusngiyagarnek piyagarnek-llu qusngirngalngurnek, tiissitsaam-llu avganek (500) angucalunek kuluvagnek Levite-at elliitekaitnek.
2CH.35.10	Tamarmeng-llu Kituutmi atu'urkat upingariata, agayulirtet Levite-at-llu nangertut uitallerkameggnun, angayuqam alerquutii aturluku. 
2CH.35.11	Qusngiyagaat qusngirngalnguut-llu tuqucimariata, Levite-at amiirait, agayulirtet-llu ceqvallertaulluku auk ekuavigmun. 
2CH.35.12	Ekualuki-llu elliitekait avenqegtait, yugnun ilakuralriaritgun, elliitekesqelluki alerquutet maliggluki Alerquutiini Moses-aam. 
2CH.35.13	Levite-at-llu maniarait kenerkun Kituutmun elliitet, alerquun maliggluku, tanqilriit-llu elliitet kenirluki qallarvaulluki egatetgun, egalvagteggun, assalissuutetgun-llu, patagturluteng-llu aruqutekluki kemget yugnun. 
2CH.35.14	Makut qaqicata, Levite-at neqkameggnek upciut, agayulirtet-llu, Aaron-aam kinguvrin, neqkaitnek, agayulirtet-wa yagarcelata unugvianun, ekuagiluteng ungungssinek tamalkuuciicetun uquitnek-llu elliitet. 
2CH.35.15	Ukut-llu aturcetaartet Levite-at, tungayakellriari Asaph-aam, elkartellruut uitallerkiurumaallermeggnun, Angayuqam David-aam alerquutii aturluku: Asaph-aaq, Heman-aaq, Jeduthun-aaq-llu angayuqam prophet-aari. Nayurtet-llu Agayuvigpiim iteryaraini unitnarqenritait nayurviteng, atu'urkait-wa Kituutmi allat Levite-at upcatki. 
2CH.35.16	Tua-i Angayuqam Josiah-m pisqucillratun, cat tamarmeng qaqitut tuani ernermi, atu'urkat agayullermeggni 
2CH.35.17	Ernerni-llu malrunlegni, Israel-aam yuin tamaanelnguut, aturaat Kituun, Nerevkaritii-llu Quuleciryarailnguum Kelipam. 
2CH.35.18	Israel-aami waten Kituun atuumaksaitellruuq Samuel-aam prophet-aam nalliinirnek. Iliita ciungani Israel-aam angayuqallrin waten ayuqluku atullrunritaat wani atullratun Angayuqam Josiah-m, agayulirtet, Levite-at, Judah-m yuin, Israel-aam yuin, Jerusalem-llu yuin 
2CH.35.19	Josiah-m angayuqrullran akimiaq pingayunek cipluku (18) allrakuani una Kituun atullruat.
2CH.35.20	Angayuqam Josiah-m makut tamarmeng caliallrin Agayuvigpagmun kinguatni, Egypt-aam Angayuqra Neco anguyagyarturtuq Carchemish-aami Euphrates-aam Kuigani. Josiah-m-llu arulairtengnaqsaaqaa,
2CH.35.21	tau͡gaam Neco pisten̄ek ayagceciuq Josiah-mun, qanerluni, “Anguyak una callukengaqa elpenun pimanrituq, Judah-m Angayuqrani. Tainritua callugyarturluten, inglunka tau͡gaam callugyarturanka, Agayutem-llu alerqullruanga cukamek pisqellua. Agayun tunglirnemni uitauq, taumek inglulinrilnga, elliin piunrircuaraaten.” 
2CH.35.22	Tau͡gaam Josiah cumigtuq anguyagmun. Niicugniyuumiinaku Agayutem qanellra Angayuqaq Neco tumekluku, tua-i allaunguarluni ayagtuq anguyagmun manigcelngurmi nuniini Megiddo-m.
2CH.35.23	Anguyausnginanratni Angayuqaq Josiah Egyptian-aat pitegcautaita nall'artaat; qanertuq-llu pistem̄inun, “Ayaucia maaken, akngirterpagtua.” 
2CH.35.24	Tua-i pistain yuugaat ayagassuutiinek, kevegluku-llu allamun ayagassuutmun ekluku Jerusalem-aamun agutaat. Tuani-llu yuunrirtuq, tungmagtaat-llu angayuqat qungurviatnun. Tamarmeng-llu Judah-mi Jerusalem-aami-llu yuut angniilutkaat tuqullra.
2CH.35.25	Prophet-aaq-llu Jeremiah igartuq yuarutmek qivrukluku Angayuqaq Josiah. Piciryaraurtellruuq-llu Israel-aami aturten̄un, angutnun arnanun-llu, man'a yuarun atulararkauluku angniilutkaqamegteggu Josiah. Man'a yuarun igausngauq Laments-aani.
2CH.35.26	Tamarmeng Josiah-m callri—assilriit caliallri alerquutii 
2CH.35.27	caurallri ciuqlikacaarmek nangenratnun—igausngaut ukuni kalikarni: 
2CH.36.1	Judah-m yuin nakmikaat Joahaz-aaq, Josiah-m qetunraa, angayuqrurrluku-llu Jerusalem-aami. 
2CH.36.2	Joahaz-aaq allrakungqellruuq yuinaq pingayunek cipluku (23) Judah-m angayuqaqsagutellrani, Jerusalem-aami-llu ataniullruuq pingayuni iraluni. 
2CH.36.3	Egypt-aam-llu Angayuqran Neco-m teguaqaa, Judah-llu akilirtelluku pingayunelgat tiissitsaat avguluku (7,500) uspernek qerrirlimek, yuinaat-llu pingayun akimiarmek (75) cipluki uspernek suulutaamek, akiliutekevkarluki ellminun Judah ingluin pikatgu elliin ikayurarkauluku. 
2CH.36.4	Neco-m-llu Joahaz-aam anelgutii, Eliakim-aaq, angayuqrurtaa Judah-mun, atra-llu cimirluku Jehoiakim-aamek. Ayaulluku-llu Jehoahaz-aaq teguaqluku Egypt-aamun.
2CH.36.5	Jehoiakim-aaq allrakungqellruuq yuinaq tallimanek cipluku (25) ataniungellermini, angayuqrullruuq-llu Jerusalem-aami allrakuni qula ataucimek cipluku (11). Calillruuq-llu assiitellriamek tangvallrani 
2CH.36.6	Babylon-aam Angayuqran Nebuchadnezzar-aam anguyagaa Judah, Jehoiakim-aaq-llu teguaqluku, kalivnercirluku-llu ayautaa Babylon-aamun. 
2CH.36.7	Nebuchadnezzar-aaq-llu ayautuq ilaitnek assigtat Agayuvigpagmek Babylon-aamun, elliluki-llu eneminun atanruvigmun Babylon-aami. 
2CH.36.8	Ilait Jehoiakim-aam callrin, pellernarqelriit-llu caliallri, cat-llu pinarqutai, ukuni kalikarni igausngaut: 
2CH.36.9	Jehoiachin-aaq allrakungqellruuq akimiaq pingayunek cipluku (18)
2CH.36.10	Up'nerkaan Angayuqam Nebuchadnezzar-aam teguaqluku ayautaa Babylon-aamun, ayaulluki-llu Agayuvigpagmi kenegnarqelriit assigtat. Nebuchadnezzar-aam-llu angani, Zedekiah, angayuqrurtaa Judah-mun Jerusalem-aamun-llu.
2CH.36.11	Zedekiah yuinaq ataucimek cipluku (21) allrakungellruuq ataniungellermini, atanrullruuq-llu Jerusalem-aami qula ataucimek cipluku (11) allrakuni. 
2CH.36.12	Calillruuq assiitellriamek tangvallrani 
2CH.36.13	Zedekiah-llu inglulituq Angayuqamun Nebuchadnezzar-aamun, taum akqivkallrukii, Agayutem atrakun, piciuluni piciqniluni. Ircaquni teggia umyualinqiggluni utertellerkarminun 
2CH.36.14	Tamarmeng-llu ciuliqagtai Judah-m, agayulirtet, yuut-llu maligtait assiilngurkun piciryarait yuut avatmeggni uitalriit; pellernariluku Agayuvigpak elliin 
2CH.36.15	, Agayutiit ciuliarita, taqsuunani ayagcecilartuq prophet-aanek aarcirtuusqelluki yun'i, tua-i-wa takumcukngamiki yun'i Agayuvigpak-llu. 
2CH.36.16	Tau͡gaam caunrilkuularait Agayutem kevgai, catkevkenaki qanellrit, temciarautekaqluki-llu prophet-aari, kiituani tua-i 
2CH.36.17	Taumek 
2CH.36.18	Agayuvigpak-llu Babylonia-m angayuqran uayaaraa, Agayuvigpiim akiutai, angayuqam, atanerruarin-llu tukuutait, tamalkuita-llu ut'rulluki Babylon-aamun. 
2CH.36.19	Ekuagaat-llu Agayuvigpak, nunarpiim-llu Jerusalem-aam qacarnera navgurluku, tamalkuita-llu angayuqam enai ekuavkarluki, navgurluki-llu akluit. 
2CH.36.20	Tuqutaunritqallret-llu ayautai Babylon-aamun, tuani-llu elliinun pisten͞gurrluteng kinguvrinun-llu Persia-m Angayuqauvia piurcimarillerkaanun. 
2CH.36.21	Tua-i 
2CH.36.22	Tua-llu allrakumi ciuqlirmi Cyrus-aaq angayuqruqarraallrani Persia-mi, 
2CH.36.23	“Una pisqutkaa Cyrus-aam Persia-m Angayuqran. 
EZR.1.1	Allrakut ciuqliatni Cyrus-aaq Persia-m angayuqra angayuqrullrani,
EZR.1.2	“Waten qanertuq Cyrus-aaq Persia-m angayuqra: 
EZR.1.3	Agayutem nayurlici tamarpeci yum'ini. Ayagarkauguci Jerusalem-aamun nautenqiggluku-llu 
EZR.1.4	Nunameggnek ayaucimallret yuin iliit ikayuryukan utertellerkaminun, nunalgutain ikayurnarqutiinek ikayurarkaugaat qerrirlinek suulutaamek-llu, aturyugarkainek tumemini, ungungssinek-llu atmagturtekaanek, cali-llu ayaucetarkauluku elliitnek cikiutekainek elliitekluki Agayutem Agayuvigpiinun Jerusalem-aami.”
EZR.1.5	Tua-llu ciulirnerit Judah-m Benjamin-aam-llu ilakelriartagken, agayulirtet Levite-at-llu, allat-llu Agayutem umyugillri ayaasqelluki, uptut ayagnaluteng nautenqiggnaluku 
EZR.1.6	Tamarmeng-llu nunalgutaita ikayurluki cikirait canek amllernek: qerrirlinek qantanek, suulutaamek, aturyugarkaitnek, ungungssinek-llu atmagturtekaitnek, allanek-llu piksunarqellrianek, elliitnek-llu Agayuvigpagmun.
EZR.1.7	Angayuqam-llu Cyrus-aam ellaitnun utercetellrui Nebuchadnezzar-aam tegullri qantat saskat-llu Agayuvigpagmek Jerusalem-aami agayutnguami-llu agayuviatnun ellillruluki. 
EZR.1.8	Tamakut tunai Mithredath-aamun, ciuliqagtiitnun akiliurcet, taum-llu naaqellrui tunqatallerminiki Sheshbazzar-aamun nunam atanranun Judah-mi. 
EZR.1.9+EZR.1.10	Wani-wa ukut naaqellri:
EZR.1.9+EZR.1.10	suulutaat qantat elliissuutet
EZR.1.9+EZR.1.10	30 (yuinaq qulmek cipluku)
EZR.1.9+EZR.1.10	qerrirlit qantat elliissuutet
EZR.1.9+EZR.1.10	1,000 (tiissitsaat)
EZR.1.9+EZR.1.10	allat qantat
EZR.1.9+EZR.1.10	29 (yuinaq akimiaq cetamanek cipluku)
EZR.1.9+EZR.1.10	suulutaat qantacuaraat
EZR.1.9+EZR.1.10	yuinaq qulmek cipluku (30)
EZR.1.9+EZR.1.10	qerrirlit qantacuaraat
EZR.1.9+EZR.1.10	410 (yuinaat yuinaat qulnek cipluki)
EZR.1.9+EZR.1.10	allat-llu qantat
EZR.1.9+EZR.1.10	1,000 (tiissitsaat)
EZR.1.11	Quyurmeng naaqellrit suulutaat qerrirlit-llu qantat amllertaluteng tiissitsaat talliman yuinaat-wa yuinaat (5,400), cali allanek ilaluteng Sheshbazzar-am ayautellrinek ayallermini allanek maligluni nunameggnek ayagcecimallernek Babylon-aamek Jerusalem-aamun.
EZR.2.1	Amlleret nunameggnek ayaucimallret ayallruut Babylon-aam avatiinek uterrluteng Jerusalem-aamun Judah-mun-llu, tamarmeng nakmiin nunameggnun uterrluteng. Babylon-aami uitallruluteng Angayuqam Nebuchadnezzar-aam ayauqaanranek tuavet teguaqluki. 
EZR.2.2	Ciuliqagtengqellruluteng ukunek: Zerubbabel, Joshua, Nehemiah, Seraiah, Reelaiah, Mordecai, Bilshan, Mispar, Bigvai, Rehum, Baanah-mek-llu.
EZR.2.2	Ukut wani-wa Israel ilakelriartai, igausngaluteng amllertaciit utertellret nunameggnek ayagcecimarraarluteng:
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Parosh-aq ilai-llu — tiissitsaak malruk yuinaat-wa pingayunelgen malrugnek cipluku (2,172)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Shephatiah ilai-llu — yuinaat akimiaq pingayun malrugnek cipluku (372)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Arah ilai-llu — tiissitsaam avga yuinaat qula pingayun akimiarnek cipluku (775)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Pahath Moab-aq (kinguvekek Jeshua-m Joab-am-llu) — tiissitsaak malruk, tiissitsaam avga, yuinaat-wa akimiaren qula malrugnek cipluku (2,812)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Elam-aaq ilai-llu — tiissitsaaq atauciq yuinaat qulen, yuinaak malruk akimiarunrita'arnek cipluku (1,254)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Zattu ilai-llu — tiissitsaam avga yuinaat malrunelgen tallimanek cipluku (945)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Zaccai-aq ilai-llu — tiissitsaam avga yuinaat-wa qula pingayunek cipluku (760)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Bani ilai-llu — tiissitsaam avga yuinaat-wa malrunelgen malrugnek cipluku (642)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Bebai-aq ilai-llu — tiissitsaam avga yuinaat-wa arvinelgen pingayunek cipluku (623)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Azgad-aq ilai-llu — tiissitsaaq atauciq yuinaat-wa qula malrugnek cipluku (1,222)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Adonikam-aaq ilai-llu — tiissitsaam avga yuinaat-wa pingayunelgen arvinlegnek cipluku (666)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Bigvai-aq ilai-llu — tiissitsaak malruk yuinaak-wa malruk akimiaq ataucimek cipluku (2,056)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Adin-aaq ilai-llu — yuinaat qula malrugnek akimiarunrita'armek cipluku (454)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Ater-aaq ilai-llu (Hezekiah-mek cali aterpagtetukiit) — yuinaat cetaman akimiaq pingayunek cipluku (98)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Bezai-aq ilai-llu — yuinaat akimiaq atauciq pingayunek cipluku (323)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Jorah ilai-llu — yuinaat talliman qula malrugnek cipluku (112)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Hashum-aaq ilai-llu — yuinaat qula atauciq pingayunek cipluku (223)
EZR.2.3+EZR.2.4+EZR.2.5+EZR.2.6+EZR.2.7+EZR.2.8+EZR.2.9+EZR.2.10+EZR.2.11+EZR.2.12+EZR.2.13+EZR.2.14+EZR.2.15+EZR.2.16+EZR.2.17+EZR.2.18+EZR.2.19+EZR.2.20	Gibbar-aaq ilai-llu — yuinaat cetaman akimiarmek cipluku (95)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Yuut-llu ciuliarit uitallret ukuni nunani cali uterrluteng:
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Bethlehem-aamek — yuinaat arvinelgen pingayunek cipluku (123)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Netophah-mek — yuinaak malruk akimiaq ataucimek cipluku (56)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Anathoth-aamek — yuinaat arvinelgen pingayunlegnek cipluku (128)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Azmaveth-aamek — yuinaak malruk malrugnek cipluku (42)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Kiriath Jearim-aamek Chephira-mek Beeroth-aamek-llu — tiissitsaam avga yuinaat-wa qula malrugnek pingayunek cipluku (743)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Ramah-mek Geba-mek-llu — tiissitsaam avga yuinaat-wa arvinelgen ataucimek cipluku (621)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Michmash-amek — yuinaat arvinelgen malrugnek cipluku (122)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Bethel-aamek Ai-amek-llu — yuinaat qula atauciq pingayunek cipluku (223)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Nebo-mek — yuinaak malruk qula malrugnek cipluku (52)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Magbish-aamek — yuinaat malrunelgen akimiaq ataucimek cipluku (156)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Allamek Elam-aamek — tiissitsaaq atauciq yuinaat qula malruk akimiarunrita'armek cipluku (1,254)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Harim-aamek — yuinaat akimiaq ataucimek cipluku (320)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Lod-amek Hadid-aamek Ono-mek-llu — tiissitsaam avga, yuinaat-wa qula atauciq tallimanek cipluku (725)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Jericho-mek — yuinaat akimiaq malruk tallimanek cipluku (345)
EZR.2.21+EZR.2.22+EZR.2.23+EZR.2.24+EZR.2.25+EZR.2.26+EZR.2.27+EZR.2.28+EZR.2.29+EZR.2.30+EZR.2.31+EZR.2.32+EZR.2.33+EZR.2.34+EZR.2.35	Senaah-mek — tiissitsaat pingayun tiissitsaam avga yuinaat-wa arvinelgen qulmek cipluku (3,630)
EZR.2.36+EZR.2.37+EZR.2.38+EZR.2.39	Agayulirtet ilait-llu utertellret nunameggnun:
EZR.2.36+EZR.2.37+EZR.2.38+EZR.2.39	Jediah (Jeshua-m kinguvri) — tiissitsaam avga yuinaat-wa yuinaat pingayun qula pingayunek cipluku (973)
EZR.2.36+EZR.2.37+EZR.2.38+EZR.2.39	Immer-aaq — tiissitsaaq atauciq yuinaak malruk qula malrugnek cipluku (1,052)
EZR.2.36+EZR.2.37+EZR.2.38+EZR.2.39	Pashur-aaq — tiissitsaaq atauciq yuinaat-wa qula malruk malrunlegnek cipluku (1,247)
EZR.2.36+EZR.2.37+EZR.2.38+EZR.2.39	Harim-aaq — tiissitsaaq atauciq akimiaq malrugnek cipluku (1,017)
EZR.2.40+EZR.2.41+EZR.2.42	Levite-at ilait-llu utertellret nunameggnun:
EZR.2.40+EZR.2.41+EZR.2.42	Jeshua-nkuk Kadmiel-aaq-llu (Hodaviah-m kinguvri) — yuinaat pingayun akimiarunrita'ar-wa (74)
EZR.2.40+EZR.2.41+EZR.2.42	Agayuviim aturcetaartai (Asaph-aam kinguvri) — yuinaat arvinelgen pingayunlegnek cipluku (128)
EZR.2.40+EZR.2.41+EZR.2.42	Agayuviim murilkestai (Shallum-aam, Aterr-am, Talmon-aam, Akkub-aam, Hatita-m, Shobai-am-llu kinguvrit) — yuinaat arvinelgen yuinaunrita'armek cipluku (139)
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Agayuvigpiim calistai ilait-llu utertellret nunameggnun:
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Ziha, Hasupha, Tabbaoth,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Keros, Saiha, Padon,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Lebanah, Hagabah, Akkub,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Hagab, Shamlai, Hanan,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Giddel, Gahar, Reaiah,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Rezin, Nekoda, Gazzam,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Uzza, Paseah, Besai,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Asnah, Meunim, Nephisim,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Bakbuk, Hakupha, Harhur,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Bazluth, Mehida, Harsha,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Barkos, Sisera, Temah,
EZR.2.43+EZR.2.44+EZR.2.45+EZR.2.46+EZR.2.47+EZR.2.48+EZR.2.49+EZR.2.50+EZR.2.51+EZR.2.52+EZR.2.53+EZR.2.54	Neziah, Hatipha-llu.
EZR.2.55+EZR.2.56+EZR.2.57	Solomon-aam pistain tungayakelriartait utertellret nunameggnek ayagcecimallermeggnek:
EZR.2.55+EZR.2.56+EZR.2.57	Sotai, Hassophereth, Peruda,
EZR.2.55+EZR.2.56+EZR.2.57	Jaalah, Darkon, Giddel,
EZR.2.55+EZR.2.56+EZR.2.57	Shephatiah, Hattil, Pochereth, Hazzebaim, Ami-llu.
EZR.2.58	Quyurmeng amllertaciit kinguvrita Agayuvigpagmi calistet, Solomon-aam-llu pistain utertellret, yuinaat akimiaq cetamanek malrugnek cipluku (392).
EZR.2.59+EZR.2.60	Yugnek-llu pitangqellruuq amllertaluteng tiissitsaam avga yuinaat-wa malrunelgen qula malrugnek cipluku (652) Delaiah-m Tobiah-m Nekoda-m-llu ilaitnek, taukut utertellruut ukunek nunanek uitavillermeggnek: Tel Melah-mek, Tel Harsh-amek, Cherub-aamek, Addan-aamek, Immer-aamek-llu, tau͡gaam asguranairciiganaku wall'u qaillun nallunairciiganaku Israelite-anun kinguvequcirteng.
EZR.2.61+EZR.2.62	Ukut-llu agayulirtet ilateng-llu qaillun nallunairciiganaku kinkunun kinguvequcirteng: Habaiah, Hakkoz, Barzillai-aq-llu. (Barzillai-am ilakutain-llu ciuliarat nulirtullrulliniluni arnamek Barzillai-am Gilead-aarmium yuin iliitnek, ac'inqiggluni-llu cakimi ilakelriartain atratnek.) Ukut ciuliateng nallunairciigalatki agayulirten͞guluki ciuniurumavkenateng. 
EZR.2.63	Jews-aaruami nunam atanran qanrutai neresqevkenaki elliitekumallernek Agayutmun agayulirtem Urim-aaq Thummim-aaq-llu aturlukek nallunairturivailgan.
EZR.2.64+EZR.2.65+EZR.2.66+EZR.2.67	Quyurrluteng amllertaciit nunameggnek ayaucimallret utertellret — tiissitsaat yuinaak malruk malrugnek cipluku yuinaat-wa akimiaq pingayunek cipluku (42,360)
EZR.2.64+EZR.2.65+EZR.2.66+EZR.2.67	Angutet arnat-llu pistait — tiissitsaat malrunelgen yuinaat akimiaq malruk akimiaq malrugnek cipluku (7,337)
EZR.2.64+EZR.2.65+EZR.2.66+EZR.2.67	Angutet arnat-llu aturcetaartet — yuinaat qulen (200)
EZR.2.64+EZR.2.65+EZR.2.66+EZR.2.67	Horse-aat — tiissitsaam avga yuinaat qula atauciq akimiaq ataucimek cipluku (736)
EZR.2.64+EZR.2.65+EZR.2.66+EZR.2.67	Horse-aarngalngurnek — yuinaat qula malruk tallimanek cipluku (245)
EZR.2.64+EZR.2.65+EZR.2.66+EZR.2.67	Ungungssit qulugnelget — yuinaat yuinaat ataucimek cipluku akimiaq-wa (435)
EZR.2.64+EZR.2.65+EZR.2.66+EZR.2.67	Ciulviit — tiissitsaat arvinelgen tiissitsaam avga yuinaat-wa qula ataucimek cipluku (6,720)
EZR.2.68	Nunameggnek ayaucimallret tekicameng 
EZR.2.69	Piyugngatacirmegcetun elliillruut tamatumun caliarkaatnun, elliitait quyurmeng waten amllertaluteng: suulutaat, tiissitsaaq atauciq yuinaq qulnek cipluku (1,030) uqamarluteng, qerrirlit, tiissitsaat talliman tiissitsaam avga yuinaat qula malrugnek cipluku (5,740), yuinaat-wa talliman (100) agayulirtet atu'urkait.
EZR.2.70	Agayulirtet, Levite-at, yuut-llu ilait nunalgartellruut Jerusalem-aamun canianun-llu; aturcetaartet, Agayuvigpiim murilkestai, Agayuvigpiim-llu calistai nunalgarrluteng nunanun canimelngurnun; ilait-llu Israel-aam yui nunalgartut nunanun ciuliameng nunakellritnun.
EZR.3.1	Iralut malrunelgatni tamarmeng Israel-aam yui nunalgarcimarillruut nunameggni. Tua-i-llu tamarmeng quyurtut Jerusalem-aamun, 
EZR.3.2	Joshua-m-llu qetunraan Jehozadak-am, agayulirten͞gullgutni-llu, Zerubbabel-aaq-llu qetunraa Shealtiel-aam, tungelquminek ilaluni ataam nautaat ekuavik ayuqucirtuutet aturluki Alerquutaini Moses-aam, Agayutem yuan. 
EZR.3.3	Utertellriit taukut nunameggnek ayaucimallret alingeng'e'rmeng nunam tamatum yuinek, ekuavik uitavillranun ataam nautaat. Ataam-llu ekualangluki elliitet ciunganicetun unuakumi atakumi-llu. 
EZR.3.4	Uqisviit Nerevkaritiit aturaqluku picirkiutet maliggluki; unuaquaqan ekuagiaqluteng ernermi tuani pisqumalrianek; 
EZR.3.5	cali tamakunun ilakluki elliigaqluteng piciryaramegtun ekuagarkanek tamalkuuciicetun, elliitekat-llu Nutaram Iralum Nerevkaritiini, allani-llu quyurcarameggni quyurtaqameng 
EZR.3.6	Iralut malrunelgata erenrin ciuqliatnek ayagluteng elliilangellruut ekuagarkanek 
EZR.3.7	Tua-i yuut akinek cikiqengut akiliutekaitnek teggalqunek calitulit maastilat-llu, cali cikirluki neqkanek, merkanek, olive-aat-llu uquatnek ayagcetarkaitnek nunarpainun Sidon-aam Tyre-am-llu navrutekluki, napanun cedar-aanun Lebanon-aamek, tuaken Joppa-mun taitarkauluki imarpigkun. Makut tamalkuita pillruit apelcillruamegteggu Cyrus-aaq Persia-m atanra. 
EZR.3.8	Allrakum aipaani malrugnek iralungqerluku uterqaanermeggnek Agayuvigpiim uitallranun Jerusalem-aami, caliarteng ayagnillruat. Zerubbabel-aaq, Joshua, nunalgutkek, agayulirtet, Levite-at, tua-i-wa tamarmeng nunameggnek ayaucimallret utertellret Jerusalem-aamun, ilautellruut calilrianun. Tamarmeng Levite-at allrakungelriit yuinarnek wall'u cipluku caliarkicimallruut Agayuvigpak ataam nautesqelluku. 
EZR.3.9	Levite-aq-llu Jeshua qetunrani-llu tungayai-llu, Kadmiel-aaq-llu qetunrani-llu (Hodaviah-m yuullgutkelriari) quyurrluteng ciuliqagciut ataam naparcimallerkaanek Agayuvigpiim. (Ikayurterluteng Levite-anek Henadad-am yuullgutkelriarinek.)
EZR.3.10	Agayuvigpiim tusnganran ellillra ayagniatgu, agayulirtet ulikutameggnek aturluteng taigut cupu'uryaranek tegumiarluteng, Levite-at-llu yuullgutkelriari Asaph-aam nangengqaut tuani qasiarcetaanek tegumiarluteng. Taukut nanraraat 
EZR.3.11	Aturluteng 
EZR.3.11	“
EZR.3.11	Tamarmeng yuut pitacirmegcetun qayagpagaluteng nanraraat 
EZR.3.12	Tau͡gaam amlleret ciuqvallaraat agayulirtet, Levite-at, angutngurtellriit-llu tangertellri ciuqliim Agayuvigpiim, tangvallermeggni Agayuvigpiim tusnganerkaa ellillratni, qiallruut neplirluteng-llu. Tau͡gken allat tuanelnguut nunaniryugluteng qayagpagaluteng; 
EZR.3.13	niitestaita naliit nunaniryugluki qastuluki qayagpagaciinaki, naliit-llu qastuluki qiaciinaki, tua-i-wa qastupiarluteng nepliata yaaqvanek niitnaqluteng.
EZR.4.1	Inglukestaita Judah-m Benjamin-aam-llu yuk'egken niitait utertellernun nunameggnek ayaucimallernun caliaqniluku nautenqiggluku Agayuvigpii 
EZR.4.2	Tua-i tangerrsarturaat Zerubbabel-aaq ciuliallgutkelriit-llu ciuliqagtait qanrulluki-llu, “Elpecen̄un ilagaucecikut Agayuvigpak nautellerpecen̄i; Agayulartukut Agayutevcen̄un elpecicetun, elliigaqluta-llu elliinun ekuagarkanek Angayuqam Esarhaddon-aam Assyria-rmium ayagceqaanranek maavet maani uitasqelluta.”
EZR.4.3	Zerubbabel-aam, Joshua-m, ciuliallgutkelriit-llu ciuliqagtaita kiugait, “Ikayuutekarci nuuqiyutekenritarput naucillemten̄i agayuvigpagkaanek 
EZR.4.4	Tuamta-llu yuut tamaani nunami uitalriit arulaircetengnaqsaaqait alingcira'arluki Jews-aat calillratnek taqevkangnaqluki. 
EZR.4.5	Cali-llu Persia-rmiut atanerruarit akinek cikirluki caliarat inglulircetaarluku. Waten piurarait Cyrus-aam atanrullran taktaciatun egmirluni-llu Darius-aam atanrullran nalliinun.
EZR.4.6	Angayuqaq Ahasuerus-aaq atanrurteqarraallrani, yuut inglukestaita, Judah-mi Jerusalem-aami-llu, uitalriit kalikatgun igarluteng pinarqelriaruniluki picetaarutellrulliniit.
EZR.4.7	Tuamta-llu cali Artaxerxes-aaq atanrullrani Persia-mi, ukut Bishlam-aaq, Mithredath-aaq, Tabeel-aq-llu calillguceteng-llu igallrulliniat angayuqaq. Igallrat Aramaic-aatun igaumaluni naaqestiin mumiggluku naaqerkauluku.
EZR.4.8	Cali Rehum-aaq, nunam atanra, Shimshai-aq-llu, igartii nunam, igallrulliniuk waten Angayuqamun Artaxerxes-aamun Jerusalem-aaq pitekluku:
EZR.4.9	“Una igaq kingunengqertuq Rehum-aamek, nunam angayuqranek Shimshai-amek, igartiinek nunam, calillgutkegnek, cuqcisten̄ek, allanek-llu atanerruanek Erech-aarmiullernek, Babylon-aarmiullernek, Susa-rmiullernek-llu Elam-aam nuniini, 
EZR.4.10	allat-llu yuut ilakluki pinilegpaulriim Ashurbanipal-aam enaitnek ayagcetellri nunalgartelluki-llu Samaria-m nunarpiini allani-llu nunani Kanaknalirnerani-Euphrates-aam.”
EZR.4.11	Waten tauna igaq qanerluni:
EZR.4.11	“Angayuqamun Artaxerxes elliin pistainek Kanaknalirnerani-Euphrates-aam uitalrianek.
EZR.4.12	“Elpenun Angayuqamun nallunritesqumaarput Jews-aat taillret allanek nunanek arulaillruut Jerusalem-aami, waniwa-llu caliaqaat napartenqigteqatarluku tauna assiitellria inglulitaaryulria-llu nunarpak. Qacarneri-llu caliaqluki ayagnillruit maa-i-llu taqniararluki. 
EZR.4.13	Kitaki elpet Angayuqaq, nallunritniaran, nunarpak una nautenqigcimarikan qacarneri-llu taqkata, yuut akiliqurautnek akilicinanrirciqut, akit-llu akivigpenun iluvalriit ikegliluteng. 
EZR.4.14	Taumek wangkuta, elpet ataniumak'ngarpeni, tuaten pisqumanritaput, taumek waten pisqumayaaqamteggen: 
EZR.4.15	picirkiri yuaresqelluki ciuliarpet callret igauquralallrit. Tuaten pikuvet, nallunrirciqan una nunarpak imumirpak inglulitaalriarucianek, ciuqvanek-llu ayagluni uitacurlagcetaariluni angayuqanek nunat-llu atanirturtaitnek. Yuin-llu ataniumallrat caknernaqluni. Man'a pitekluku una nunarpak piunriumallruuq. 
EZR.4.16	Nallunricetarput angayuqaq, una nunarpak naucimanqigeskan qacarneri-llu qaqiskata, ataniumasciigaliciqaten nunat Kanaknalirnerani-Euphrates-aam.”
EZR.4.17	Angayuqaq waten kiuguq:
EZR.4.17	“Una igaq ciunengqertuq Rehum-aamun, nunam atanranun, Shimshai-amun, nunam igartiinun, calillgutkegnun-llu Samaria-mi uitalrianun, allanun-llu nunanun Kanaknalirnerani-Euphrates-aam uitalrianun, aryuqutmek piamci.
EZR.4.18	“Igaq tuyuqellertek mumigqaarluku wangnun naaqellruat. 
EZR.4.19	Wiinga-llu alerquilua tamana yuvriisqelluku, maaten piukut ilumun ciuqvanek ayagluni Jerusalem-aam angayuqanek ingluliqenglaucianek yungqellrulliniluni-llu inglulitaaryulrianek picurlagcetaarilriaruluteng tuaten. 
EZR.4.20	Pinilriit angayuqat atanirturilallruut tuani, tamiini-llu Kanaknalirnerani-Euphrates-aam, akiliqurautnek akilirivkaraqluki. 
EZR.4.21	Taumek alerquigarkauguci taukut angutet calilriit nunarpak nautenqiggluku arulairesqelluki, allamek alerquutmek wangnek niitnatkaatnun. 
EZR.4.22	Tuaten egmianun piniartuci, taukut ataniumak'ngamnek picurlagcecivailgata.”
EZR.4.23	Man'a igaq kingunelek Angayuqamek Artaxerxes-aamek naaqumarraartelluku Rehum-aamun, Shimshai-amun, calillgutkegnun-llu, cukangnaqluteng Jerusalem-aamun ayagtut, Jews-aat-llu calilriit taqsuumiilengraata pinirteng aturluku arulaircetait.
EZR.4.24	Agayuvigpiim caliaqellra Jerusalem-aami arulaircimallruuq, caliaqenqigtevkenaku-llu allrakum aipaa tekilluku atanrullran Darius-aam Persia-m Atanran.
EZR.5.1	Taum nalliini malruk prophet-aak, Haggai-ankuk Zechariah-llu Iddo-m qetunraa, qalartellruuk Israel-aam Agayutiin atrakun Jews-aanun Judah-mi Jerusalem-aami-llu uitalrianun. 
EZR.5.2	Zerubbabel-aam Shealtiel-aam qetunraan, Joshua-m-llu Jehozadak-am qetunraan, qalartellrak niicamegnegu, ayagnirluku caliaqaak nautenqigtellra Agayuvigpiim Jerusalem-aami, taukuk-llu malruk prophet-aak ikayuragkek.
EZR.5.3	Ak'anun pivkenateng nunam atanra Tattenai-aq Kanaknalirani-Euphrates-aam, Shethar Bozenai-aq-llu, ilameggnek atanerruanek ilalutek taiguk Jerusalem-aamun aplutek-llu: “Kia picirkirtaci una Agayuvigpak nautesqelluku aklukiuresqelluku-llu?” 
EZR.5.4	Cali-llu nallunricugait atrit tamalkuita tuani ikayuulluteng Agayuvigpak ataam naulluku calilriit. 
EZR.5.5	Tau͡gaam Agayutem nayuaki Jews-aat ciuliqagtait, atanerruarin Persia-m uitatellruit calillrat taqevkarpek'naku igarpailegmegteggu Angayuqaq Darius-aaq elliinek-llu kiutengvailegmeng. 
EZR.5.6	Waten igaraat tauna angayuqaq:
EZR.5.7	“Angayuqaq Darius, atanrukina uitanqegcinarqellriakun.
EZR.5.8	“Nallunritesqumaarput, elpenun Angayuqaq, ayallerput Judah-m nuniinun tangerrluku-llu Agayuvigpii ucurnarqellriim Agayutem ataam naucimallra teggalqunek angelrianek yaassiigenqellrianek, muragnek-llu qacarneranun aturluteng. Munarcaarluteng caliaqaat caliarat-llu ciutmurqurluni.
EZR.5.9	“Tua-llu yuut ciuliqagtait aptaput qanrutesqelluta kitumun piyunarqucimek cikillruciitnek ataam nautesqelluku Agayuvigpak aklukiurluku-llu. 
EZR.5.10	Calilriit-llu atrit apyutekellruaput qanrutnaluten kinkut ciuliqagten͞guciitnek mat'umun caliamun.
EZR.5.11	“Waten kiullruut, ‘Wangkuta pistekaakut nunam qiliim-llu Agayutiin, watua-llu caliukut nautenqiggluku Agayuvigpak piliaqumaqerraalleq ak'a tamaani piliaqesterluni aklukartuumarmi pinilriamek Israel-aat angayuqratnek. 
EZR.5.12	Tau͡gaam ciuliamta Qiliim Agayutii qenercecatni cirlakevkallrui Angayuqamun Nebuchadnezzar-aamun Babylonia-rmiumun, tauna Chaldean-aaruluni, taukut kinguveqellriaruut angayuqat. Taum-llu Agayuvigpak navgurluku piunrirtellrua, yuut-llu nuniitnek ayaulluki Babylonia-mun. 
EZR.5.13	Tua-llu allrakut ciuqliatni angayuqrullermini Cyrus-aaq Babylonia-mi picirkirillruuq Agayuvigpak ataam nautesqelluku. 
EZR.5.14	Utercetellrui-llu suulutaat qerrirlit-llu Agayuvigpiim aklui Nebuchadnezzar-aam tegullri Agayuvigpagmek Jerusalem-aami ellillruluki-llu agayuvigpagmun Babylon-aami. Angayuqam Cyrus-aam tamakut qantat tunellrui angutmun Sheshbazzar-amek at'legmun, Judah-mi nunamun atanrurcetlerminun. 
EZR.5.15	Cyrus-aam-llu qanrutellrua teguluki ut'rutesqelluki Agayuvigpagmun Jerusalem-aamun, Agayuvigpak-llu ataam nautesqelluku ciungani uitavillranun. 
EZR.5.16	Tua-i Sheshbazzar-am tailuni tusnganerkai ellillrui; tuaken-llu ayagluku caliaqaat una engelkarrluku, tau͡gaam cali qaqiteksaunani.’
EZR.5.17	“Kitaki, Elpet Angayuqaq, canrilkekuvgu yuarceski cat pillret angayuqat igaucet'lallrit Babylon-aami yuarluku ilumun Angayuqaq Cyrus-aaq picirkirillrucianek wall'u picirkirillrunrilucianek una Agayuvigpak Jerusalem-aami ataam naucesqelluku, nallunricetniarpekut qaillun man'a pisqumacirpenek.”
EZR.6.1	Tua-i Angayuqaq Darius-aaq alerquiguq yuaresqelluki enemi tuani cat ak'allaat igausngalriit qemangqaviatni Babylon-aami. 
EZR.6.2	Tau͡gaam nunarpagmi Ecbatana-mi, Media-m nuniinelngurmek, culugtamek nalaqutellruut waten igaumalriamek:
EZR.6.3	“Atanirturillmi allrakut ciuqliatni Angayuqaq Cyrus-aaq picirkirillruuq Agayuvigpak Jerusalem-aami ataam nautesqelluku elliivigkauluku tuqutarkanek elliitnun. Tauna Agayuvigpak yuinaat cetaman qulnek cipluku (90) it'ganernek qertutaarkauluni, tuaten-llu cali pitalriamek iqtutaluni. 
EZR.6.4	Qacarneri taqumaarkauluteng muragmek ataucimek saanermek qalliliraqluki pingayun qalliqelriit teggalqut. Akiit tamakut tamarmeng akilicimaciqut atanruviim akiutainek. 
EZR.6.5	Cali-llu suulutaat qerrirlit-llu assigtat, Angayuqam Nebuchadnezzar-aam ayautellri Babylon-aamun Agayuvigpagmek Jerusalem-aami, ut'rucimaarkauluteng nutem uitavillratnun Agayuvigpiini Jerusalem-aam.”
EZR.6.6	Tua-llu Angayuqaq Darius-aaq uumek igamek kiutminek ayagceciuq qanerluni:
EZR.6.6	“Una ayagtuq Tattenai-amun, nunam atanranun Kanaknalirnerani-Euphrates-aam, Shethar Bozenai-mun, atanirturillgutetek-llu Euphrates-aam Kanaknalirnerani.
EZR.6.6	“Ullagyaqunaciu Agayuvigpak 
EZR.6.7	caliaqellratgu-llu arenqiallugcecaqunaciki. Judah-m nuniin atanra Jews-aat-llu ciuliqagtait naucivkarki ataam Agayutem Agayuvigpiinek ciuqliim uitavillrani. 
EZR.6.8	Wani-wa-llu alerquramken ikayuusqelluki ataam naparcillratni. Aki atullrat naparcillermeggni egmianun akilicimaarkauguq aturluki akit akiliqurautet atanruviim akiutai Kanaknalirnerani-Euphrates-aam. 
EZR.6.9	Pinriteksaunak unuaquaqan agayulirtet Jerusalem-aami cikilararkaugaten canek tamalkuitnek aturyukaitnek: kuluvagnek, qusnginek, wall'u qusngiyagarnek ekuagarkanek elliitekluki Agayutiinun Qiliim, wall'u mukaarkanek, taryumek, wine-amek, wall'u olive-aat uquatnek. 
EZR.6.10	Watnaarkauguten, tua-i-wa elliilarniartut ekuagarkanek akurtuyunarqellrianek Agayutiinun Qiliim, piicautelarniaraatnga-llu elliinun atawaqercecesqellua qetunraanka-llu. 
EZR.6.11	Cali ilaluku alerquigua kia imum narureskaku una picirkiun, murak eniini inguqerrulria au͡gaumaciquq, ipegcarraarluku-llu iqua kapucimaciqluni temiinun. Enait-llu ciqitallertun imenrurcimaciqut. 
EZR.6.12	Kitaki Agayutem, cucukillrem Jerusalem-aamek tuani ellminun agayulaasqelluki, cirlakluku piunriqiliu angayuqrulria wall'u atanruviulria uumek picirkiutmek narurcikan piunringnaqkaku-llu Agayuvigpak. Wiinga, Darius, waten picirkiriunga. Picirkiuteka tamalkirrluku atuumaarkauguq.”
EZR.6.13	Tua-llu nunam atanra Tattenai, Shethar Bozenai-aq, atanerruarullgutkek-llu angayuqam alerquutekellra maligtaquqapiarluku tuaten pillruut. 
EZR.6.14	14 Jews-aat ciuliqagtaita Agayuvigpak cukamek caliaqaat, tengruca'artengqerrameng prophet-aagnek Haggai-amek Zechariah-mek-llu. Qaqitaat Agayuvigpak alerquumacimegcetun Israel-aat Agayutiitnek, Cyrus-aamek-llu, Darius-aamek, Artaxerxes-aamek-llu Persia-m angayuqrinek. 
EZR.6.15	Adar-am iraluani erenrin pingayuatni, allrakut arvinelgurtellratni Angayuqrullran Darius-aam, Agayuvigpak qaqitellruat. 
EZR.6.16	Tua-llu Israel-aam yui—agayulirtet, Levite-at, allat-llu nunameggnek ayaucimarraarluteng utertellret—nunaniryugluteng naaqitaat Agayuvigpak. 
EZR.6.17	Naaqitlermeggni-llu elliillruut yuinarnek tallimanek (100) kuluvagnek angucalunek, yuinarnek qulnek (200) qusnginek, yuinarnek-llu yuinarnek (400) qusngiyagarnek, qula-llu malrugnek cipluku (12) qusngirngalngurnek assiilnguum au͡gautekaanun elliitnek, pikir­lu­ki tamalkuita yuullgutkelriartai Israel-aam. 
EZR.6.18	Cali-llu caliarkaitnun elkarrluki agayulirtet Levite-at-llu Agayuvigpagmi agayulallerkameggnun Jerusalem-aami, ayuqucirtuutet aturluki Moses-aam kalikaini uitalriit.
EZR.6.19	Iralut ciuqliat ernengqerluku akimiarunrita'arnek nunameggnek ayaucimallret utertellret Kituun atullruat. 
EZR.6.20	Tamarmeng-llu agayulirtet Levite-at-llu kencignarcallruameng menuilnguuluteng. Levite-at-llu tuqutait ungungssit Kituutmi ekuagarkait yuut tamarmeng utertellret, agayulirtet, ellaita-llu ekuagarkateng. 
EZR.6.21	Elliitet tamarmeng Israelite-at nunameggnek ayaucimallret utertellret nerellruit, ilakluki tuigtellret maligutlermeggnek yuut agayumanrilnguut tamaani nunami uitalriit piciryaraitnek, ullautellret-llu agayunaluteng 
EZR.6.22	Nerevkariyaraq Quuleciriyarailngurmek Kelipamek atullruat nunaniryugluteng ernerni malrunlegni. Angnillruut cakneq 
EZR.7.1	Amlleret allrakut kinguatni, Artaxerxes-aaq angayuqrullrani Persia-mi, angucetangqellruuq Ezra-mek aterluni. Uum ciuliari kinguvalriaruluteng Aaron-aamun Agayulirten͞gunrulriamun, wani-wa ukut ciuliari: Ezra qetunraqluku Seraiah-m, Seraiah-llu qetunraqluku Azariah-m, Azariah-llu qetunraqluki Hilkiah-m, 
EZR.7.2	Hilkiah-llu qetunraqluku Shallum-aam Shallum-aaq-llu qetunraqluku Zadok-am, Zadok-aq-llu qetunraqluku Ahitub-aam, 
EZR.7.3	Ahitub-aaq-llu qetunraqluku Amariah-m, Amariah-llu qetunraqluku Meraioth-aam, Meraioth-llu qetunraqluku Zerahiah-m, 
EZR.7.4	Zerahiah-llu qetunraqluku Uzzi-m, Uzzi-llu qetunraqluku Bukki-m, 
EZR.7.5	Bukki-llu qetunraqluku Abishua-m, Abishua-llu qetunraqluku Phinehas-aam, Phinehas-aaq-llu qetunraqluku Eleazar-aam, Eleazar-aaq-llu qetunraqluku Aaron-aam.
EZR.7.6+EZR.7.7	Ezra elitnauraullruuq elisngaqapiggluki Alerquutet 
EZR.7.8+EZR.7.9	Ayallruut Babylonia-mek iralum ciuqliim erenrin ciuqliatni. Agayutem-llu ikayullrakun tekitellruut Jerusalem-aamun iralut tallimiita erenrin ciuqliatni. 
EZR.7.10	Ezra-m elitnaurturallrua 
EZR.7.11	Angayuqam Artaxerxes-aam kalikarnek cikiraa Ezra, agayulirta elitnaurumalria, elisngalria alerquutnek 
EZR.7.12	“Una kingunengqertuq Angayuqamek Artaxerxes-aamek agayulirtem̄un Ezra-mun elisngastiitnun alerquutain Qiliim Agayutiin.
EZR.7.13	“Alerquranka ataniumakenka tamalkuita Israel-aam yui, agayulirtet Levite-at-llu piyulriit ayagcecesqelluki maliggluten Jerusalem-aamun. 
EZR.7.14	Wiinga, malrunlegnek ayuqucirturtemnek ilalua, ayagcetamteggen paqtesqelluku Jerusalem-aami Judah-mi-llu qaillun pitalriamek niisngaciit Alerquutain Agayutevci, elpenun cikiutekumallret. 
EZR.7.15	Ayautarkaugaten-llu suulutaanek qerrirlinek-llu wiinga ayuqucirturtem̄a-llu elliiteksuumiqemten̄ek Agayutiitnun Israel-aat, ellii Agayuvigpangqellria Jerusalem-aami. 
EZR.7.16	Ayautarkaugaten-llu quyurtelten suulutaat qerrirlit-llu tamalkuitnek Babylonia-m nunainek, cali Israelite-at agayulirtaita-llu elliitait cikiutekluki Agayutmeng Agayuvigpiinun Jerusalem-aami uitalriamun.
EZR.7.17	“Akit ukut mulngakluki aturarkaugaten kipulluten-llu angucalunek kuluvagnek, angucalunek qusnginek, qusngiyagarnek, mukaarkanek, wine-amek-llu, elliitekluki-llu ekuaviani Agayuvigpiim Jerusalem-aami. 
EZR.7.18	Ilakuat suulutaat qerrirlit-llu aturniaten canun piyullerpenun, yugpet-llu canun piyullritnun, Agayutevci pisqutainun uniurusnganrilngurnun. 
EZR.7.19	Tun'arkaugaten Agayutmun Jerusalem-aami tamalkuita aklut, enem iluani atuulalriit, cikiutekumallret elpenun Agayuvigpagmi agayuaqavci atulaasqelluki. 
EZR.7.20	Canek allanek piyukuvet Agayuvigpiim pikaanek, aqvatniartuten angayuqam akivianek.
EZR.7.21	“Alerquranka akiliurtet Kanaknalirnerani-Euphrates-aam uitalriit egmian cikilaasqelluku Ezra, agayulirta elitnaurumalria Agayutem Alerquutiinek, tamalkuitnek piyullrinek, 
EZR.7.22	engelkarrluku waten tiissitsaanek malrunlegnek tiissitsaam-wa avga (7,500) uqamaltalrianek qerrirlimek, tiissitsaam avganek (500) cuqnernek mukaarkanek, tiissitsaam avga yuinaak malruk qulnek cipluku (550) gallon-aanek wine-amek, tiissitsaam avga yuinaak malruk qulnek cipluku (550) gallon-aanek olive-aat uquatnek, piyugtaciatun-llu taryumek. 
EZR.7.23	Murilkelluci paivcitlerkaanek canek tamalkuitnek Qiliim Agayutiin piyuutainek Agayuvigpami pikainek, qenngut'lanritniaraanga kingumkun-llu atanrulriit. 
EZR.7.24	Akiliqurautnek tegusngaituci agayulirten̄ek, Levite-anek, aturcetaarten̄ek, kellutesten̄ek, calisten̄ek, wall'u allanek Agayuvigpagmi casten͞gulrianek.
EZR.7.25	“Elpet-llu, Ezra, umyuartuneq Agayutem cikiutekellra elpenun aturluku, cucuklirniartuten cuqcivigmi caliarkanek, cuqcistekanek-llu ataniurtekaitnek tamalkuita yuut Kanaknalirnerani-Euphrates-aamelnguut, yuulriit Agayutvet Alerquutai aturluki. Elitnaurutkarkaugan-llu Alerquun kinkunun imkunun nallustainun. 
EZR.7.26	Kia imum atunrilkaki Agayutevci alerquutai wall'u nunam alerquutai, egmianun anucimirqecetaararkaugarci: tuqulluku wall'u ayagtelluku nunamek wall'u akluinek uayarluku wall'u iterrluku.”
EZR.7.27	Ezra qanertuq, “Nanraumali 
EZR.7.28	Agayutem naklekutiikun unakellruaqa yugnikutii assilria angayuqam, ayuqucirturtain, tamalkuita-llu pinilegpaulriit atanerruarin; 
EZR.8.1	Wani-wa igausngalriit ciuliqagtait ilakellriit nunameggnek ayaucimallret Babylonia-mun utertellret Ezra maliggluku Jerusalem-aamun Artaxerxes-aaq angayuqrullrani:
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Gershom-aaq, Phinehas-aam yuinek
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Daniel-aaq, Ithamar-am yuinek
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Hattush-aaq Shechaniah-m qetunraa, David-aam yuinek
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Zechariah, Parosh-am yuinek, maligluni yuinaat malrunlegen qulnek cipluku (150) angutaitnek yum'i (ilakelriit igausngallruut kalikani)
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Eliehoenai Zerahiah-m qetunraa, Pahath Moab-am yuinek, yuinarnek qulnek (200) angutnek maligluni
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Shechaniah Jahaziel-aam qetunraa, Zattu-m yuinek, yuinarnek akimiarnek (300) angutnek maligluni
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Ebed-aaq Jonathan-aam qetunraa, Adin-aam yuinek, yuinaak malruk qulnek cipluku (50) angutnek maligluni
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Jeshaiah Athaliah-m qetunraa, Elam-aam yuinek, yuinaat pingayun qulnek cipluku (70) angutnek maligluni
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Zebadiah Michael-aam qetunraa, Shephatiah-m yuinek, yuinarnek cetamanek (80) angutnek maligluni
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Obadiah Jehiel-aam qetunraa, Joab-am yuinek, yuinaat qulen akimiaq pingayunek cipluku (218) angutnek maligluni
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Shelomith-aaq, Josiphiah-m qetunraa, Bani-m yuinek, yuinarnek pingayunlegnek (160) angutnek maligluni
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Zechariah Bebai-am qetunraa, Bebai-am yuinek, yuinaq pingayunlegnek cipluku (28) angutnek maligluni
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Johanan-aaq, Hakkatan-aam qetunraa, Azgad-am yuinek, yuinaat talliman qulnek cipluku (110) angutnek maligluni
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Eliphelet-aaq, Jeuel-aaq, Shemaiah-llu, Adonikam-am yuinek, yuinarnek pingayunek (60) angutnek maligluni (kinguqvaarkun tau͡gaam utertellruluteng)
EZR.8.2+EZR.8.3+EZR.8.4+EZR.8.5+EZR.8.6+EZR.8.7+EZR.8.8+EZR.8.9+EZR.8.10+EZR.8.11+EZR.8.12+EZR.8.13+EZR.8.14	Uthai-aq Zaccur-aaq-llu, Bigvai-am yuinek, yuinaat pingayun qulnek cipluku (70) angutnek maligluni.
EZR.8.15	Quyurcetellruanka Kuigem Ahava-m nunacuariinun ayalriim canianun, tuani-llu uitaluta pingayuni ernerni. Maaten piunga yuut tuanelnguut ilaluteng agayulirten̄ek, tau͡gaam Levite-tartaunani. 
EZR.8.16	Qulngunritaraat ciuliqagtet taisqanka: Eliezer-aaq, Ariel-aaq, Shemaiah, Elnathan-aaq, Jarib-aaq, Elnathan-aaq, Nathan-aaq, Zechariah, Meshullam-aaq-llu, elitnauristek-llu malruk, Joiarib-aaq Elnathan-aaq-llu. 
EZR.8.17	Ayagcetanka Iddo-mun, ciuliqagtiitnun Casiphia-rmiut, aptesqelluku calillgutai-llu, Agayuvigpiim calistai, taivkarisqelluki yugnek kevgiurarkanek Agayutmun Agayuvigpagmi. 
EZR.8.18	Agayutem takumcukutiikun Sherebiah taivkaraat, elluatuulria angun, Levite-aq Mahli-m yuinek; qetunrain anelgutain-llu akimiaq pingayunek cipluku amllertaluteng maliggluku taillruut. 
EZR.8.19	Hashabiah-nkuk-llu Jeshaiah-llu Merari-m yuinek taivkallruagket, yuinarnek tungayakegnek malilirlukek. 
EZR.8.20	Ilaluteng cali yuinaat qulen yuinarmek cipluku (220) Agayuvigpagmi calisten̄ek, taukut ciuliarit Atanrem David-aam atanerruarin-llu allakallruit Levite-at ikayuusqelluki. Taukut-llu atrit tamarmeng igausngaluteng.
EZR.8.21	Tuani Kuigem Ahava-m caniani alerquigua tamamta yagyaraq aturyugluku, wangkutnek pivakenrirluta Agayutemta ciuqerrani, kaigaviksugluku ciuliqagtesqelluta pektellemten̄i cayailkuciumasqelluta-llu irniaput-llu, tamalkuita-llu akluput. 
EZR.8.22	Kasnguyugyartua aptellerkaanek angayuqaq maligtestekamten̄ek anguyagten̄ek pisqelluku cayailkuciisqelluta inglukestemten̄ek ayallemten̄i, qanrutellruamku-wa Agayutemten̄un atawaqercet'larniluki cacetuqutekesten̄i, tau͡gaam quyaksaitelarniluku anucimirqecetaaraqluki-llu tuigtellriit ellminek. 
EZR.8.23	Tua-i wangkuta yagtukut piicagluta-llu Agayutmun cayailkuciisqelluta, piicallerput-llu elliin niitellrua.
EZR.8.24	Agayulirten̄i ciulikagten͞gulrianek cucuklillruunga Sherebiah-mek, Hashabiah-mek, qulnek-llu allanek. 
EZR.8.25	Uspellruanka-llu qerrirlit, suulutaat, qantat-llu angayuqam, ayuqucirtuastain, atanerruarin-llu, Israel-aam-llu yuin cikiutekellrit atuusqelluki Agayuvigpagmun, tunluki-llu agayulirten̄un. 
EZR.8.26+EZR.8.27	Ukut waniwa tunellrenka:
EZR.8.26+EZR.8.27	Qerrirlit – yuinaq tallimanek cipluku (25 tons) cuqneret
EZR.8.26+EZR.8.27	yuinaat talliman (100) qerrirlit qantat – yuinaat malrunelgen qulnek cipluku (150 lbs.) usperet
EZR.8.26+EZR.8.27	suulutaat – tiissitsaat malrunelgen tiissitsaam-wa avga (7,500 lbs.) usperet
EZR.8.26+EZR.8.27	yuinaat suulutaat qantat – yuinaat qula pingayun qulnek cipluku (270 oz.) cuqneret
EZR.8.26+EZR.8.27	malruk punernerek qantak, akitutalriik suulutaatun qantatun.
EZR.8.28	Qanrutanka-llu, “Qigcignarqelriaruuci 
EZR.8.29	Murilkenqegcaarqiciki tekisvigpecen̄un Agayuvigpak. Tuani agayulirtet eniitni uspeqiciki, tua-i-llu tunluki agayulirtet Levite-at-llu ciuliqagtaitnun, Israel-aam-llu yuin ciuliqagtaitnun Jerusalem-aami.” 
EZR.8.30	Tua-i agayulirtet Levite-at-llu teguit qerrirlit, suulutaat, qantat-llu, ayautnaluki Agayuvigpagmun Jerusalem-aami.
EZR.8.31	Iralut ciuqliat qula malrugnek ernengqerluku kuigmek Ahava-mek ayagtukut Jerusalem-aamun. Agayutem-llu nayullruakut inglukestemten̄un pivkarpek'nata ayainanemten̄i. 
EZR.8.32	Jerusalem-aamun tekicamta, mernuinercillruukut ernerni pingayuni. 
EZR.8.33	Erenret-llu cetamiitni Agayuvigpagmun ag'ukut, usperluki-llu qerrirlit, suulutaat, qantat-llu, tunluki-llu Meremoth-aamun agayulirtem̄un, Uriah-m qetunraanun. Tauna ilangqellruuq Eleazar-aamek, Phinehas-aam qetunraanek, malrugnek-llu Levite-agnek Jozabad-amek Jeshua-m qetunraanek, Noadiah-mek-llu Binnui-m qetunraanek. 
EZR.8.34	Cat tamarmeng naaqumallruut usperumaluteng-llu tamarmeng-llu igausngaluteng taum nalliini.
EZR.8.35	Taum nalliini nunameggnek ayaucimallermeggnek utertellret elliillruut elliitnek ekuagarkanek Israel-aam Agayutiinun. Elliillruut qula malrugnek cipluku (12) angucalunek Israel-aam yuinun tamalkuita, yuinaat-wa cetaman akimiaq ataucimek cipluku (96) qusngit angucaluit, yuinaat-wa pingayun qula malrunlegnek cipluku (77) qusngiyagaat; cali assiilngumeng au͡gautekaatnun qula malrugnek cipluku (12) angucalunek qusngirngalngurnek. Tamalkuita makut ungungssit ekualuki elliitekait 
EZR.8.36	Cali kalikaq angayuqam ayaucetellra tunaat nunam atanrinun atanerruanun-llu Kanaknalirnerani-Euphrates-aam uitalrianun, taukut-llu ikayuagait yuut Agayuvigpagmi-llu agayulallrat.
EZR.9.1	Makut tamalkuita pimariluki Israel-aam yuin ciuliqagtaita ilaita ullagaatnga qanrullua-llu yuut, agayulirtet, Levite-at-llu ilagautelarniluki avaqlimeggnun yugnun Ammonite-at, Moabite-at, Egypt-aarmiut, wall'u Canaanite-at, Hittite-at, Perrizzite-at, Jebusite-at, Amorite-at-llu nunautaitni uitalrianun. Tamakunun-llu maligtaqulluteng atuyunailngurnek atulalliniluteng. 
EZR.9.2	Jews-aat angutait nulirtulalliniluteng allat nunat arnaitnek, menuurtelluki tanqilriit Agayutem yui. Ciuliqagtait-llu atanerruarit-llu arcaqanruluteng tuaten pillermegteggun. 
EZR.9.3	Wiinga-llu tamana niicamku aturanka allgullruanka qecuurluki-llu nuyanka ungiinka-llu, aqumlua-llu angniitqapigcama cakneq. 
EZR.9.4	Tuani-llu angniitqapigglua aqumgalua atakumi tuqutarkanek elliiyaraq tekilluku, yuut-llu quyurtengluteng avatemnun—alingelriit Israel-aat Agayutiita qanellra pitekluku nunameggnek ayaucimallermeggnek utertaullret assiilnguit piluki.
EZR.9.5	Atakumi tuqutarkanek elliiyaraq tekican, tuaken angniinii aqumgallemnek nangertua, aturanka allguumalriit cali aturluki, ciisqumigtua-llu talligka yagglukek piicagtua 
EZR.9.6	Qanerlua, “Agayun, kasnguyussiyaagtua qamiquma ciugtellerkaanek ciuqerpeni. Assiilngumta qamiquput kiturluki patuakut; kiituani-llu qilak tekitaat. 
EZR.9.7	Ciuliamten̄ek ayagluta una tekilluku, wangkuta yugpeni assiilngurmek atulriaruukut. Assiilngumta wangkuta, ataneput, agayulirteput-llu teguarurcet'laraitkut allanun angayuqanun, tuqurqumaaqluta uayaumaaqluta, ayaucimaaqluta-llu teguarurrluta. Angelriamek kasnguyugcecimaaqluta, maa-irpak-llu cali tuaten ayuqluta. 
EZR.9.8	Tau͡gaam watua carrarmi, 
EZR.9.9	Teguarullruyaaqukut, tau͡gaam elpet cakaaqsaitarpekut teguarullemten̄i. Persia-m atanrinun takumcukevkallruarpekut, unguvavkararpekut-llu, nautenqiggluku-llu Agayuvigpiin, navguumalleq, maani-llu Judah-mi Jerusalem-aami-llu elluiluta uitavkarluta.
EZR.9.10	“Tau͡gaam watua, Agayun, camek qanerciqseta makut tuaten pirraartelluki? Wangkuta-wa ataam narurcamteki alerquutet 
EZR.9.11	cikiutekelten wangkutnun pistevgun prophet-aatgun. Ellaita qanrutellrukaitkut nuna uitavigkarput menuulriaruniluku, yuut-wa tamaanelnguut imillruatgu pellernarqelrianek caliameggnek iquanek iqua tekilluku. 
EZR.9.12	Inerqullruitkut paniput qetunraitnek tamakut uingevkalaasqevkenaki wall'u qetunraput nulirtulaasqevkenaki paniitnek; cali piluta ikayulaasqevkenaki piluaqallerkaatnun, nunami tamaani elluiluta uitauryukumta kinguliamta-llu yuinun paitaqevkaryukumteggu akwarpak. 
EZR.9.13	Assiilnguput arcaqalriit pitekluki anucimirqecetaallrung'e'rpekut, wangkuta nallunritukut elpet Agayun anucimirqecetaaqsaitarpekut pinarqucirput engelkarrluku, cali unguvavkarluta piunrircetevkenata. 
EZR.9.14	Qaillun tua-i waniwa piluta ataam nallunguarciqseta inerquuteten kassuulluta-llu tamakunek assiitqapigtellrianek yugnek? Tuaten pikumta, eq'uqerten angelriaruciquq piunrirciqerpekut-llu tamaq'apiaramta, kina imna atauciungraan unguvavkarpek'naku. 
EZR.9.15	 Israel-aat Agayutiita, pitalqellriakun cuqcilartuten, tau͡gken wangkuta pinarqellriarungramta unguvavkarluta. Wani-wa apervikuatekarput assiilngillerput elpenun; tua-i wangku'rlumta ciuqerpenun ullaucunaicaaqukut.”
EZR.10.1	Ezra pull'uni piicainanrani Agayuvigpiim ciuqerrani, aluviliurluni apervikuatekluki makut assiilnguut, amllerrluteng Israelite-at, angutet, arnat, mikelnguut-llu, quyurtellruut avatiinun qiaqapiggluteng. 
EZR.10.2	Tua-llu Shechaniah-m Jehiel-aam qetunraan, Elam-aam yuinek, Ezra qanrutaa, “Ukverumallerput Agayutmun navgarput nulirturluta allanernek arnanek, tau͡gaam cali Israel-aaq anirturvingqertuq. 
EZR.10.3	Wani-wa piciuluta akeqnarqaput Agayutvut ayagceciiqniluki makut arnat irniarit-llu. Pisqellerpetun elpet allat-llu qigcikilriit Agayutem alerquutainek pisqellrit aturluki piciqukut. Agayutem Alerquutiini pisqumalria aturluku piciqukut. 
EZR.10.4	Elpenun tusngauq tuaten pillerkaq. Wangkuta cingumaamteggen, pinarqelria piarkan pikiu.”
EZR.10.5	Tua-llu Ezra-m, ciuliqagtait agayulirtet, Levite-at, tamalkuita-llu Israel-aat ukvernarcarivkarai Shecaniah-m qanellratun piarkauniluki. 
EZR.10.6	Tuaken-llu Agayuvigpiim ciuqerranek ag'uq Jehohanan-aam Eliashib-aam qetunraan uitavianun, unugpak-llu tuani uitaluni angniilutekluku ukvemeggnun piciuvkenateng pillrat nunameggnek ayaucecimarraarluteng utertellret. Nereksaitellruuq camek-llu meqsaunani.
EZR.10.7	Qaneq ayagcetaat Jerusalem-aamun Judah-mun-llu tamalkuita quyurtesqelluki teguarullermeggnek utertellret Jerusalem-aamun, 
EZR.10.8	ciuliqagtaita yuut alerquutiit aturluku. Kina imna ernerni pingayuni tainrilkan, akluinek tamalkuitnek uayaararkauluku, taukunun-llu nunam yuinun ilausciigaliciqluni. 
EZR.10.9	Erenret taukut pingayun iluatni, iralut qulngunritariit ernengqertelluku yuinarnek, tamarmeng angutet uitalriit nuniini Judah-m Benjamin-aam-llu quyurtellruut Agayuvigpiim ciuqerrani Jerusalem-aami. Ellarvallruuq tuani, quyurtellerteng-llu arcaqalriaruan ellallian-llu yuut tamarmeng tuani uulegtut.
EZR.10.10	Ezra-m agayulirtem nangerrluni qalarutai qanerluni, “Piciunritlerpeciuggun nulirturaqluci allanernek arnanek pinarqelriarurtaci Israel-aaq. 
EZR.10.11	Taumek watua, apervikuatekiciki assiilnguci 
EZR.10.12	Yuut-llu qayagpagluteng kiugut, “Qanellren maliggluku tuaten piciqukut.” 
EZR.10.13	Waten-llu cali qanerluteng, “Yuut quyungqalriit amllessiyaagtut, ellarvagluni-llu cakneq. Nangengqangaitukut waten ellaqapigmi. Man'a elluaringaituq ernermi ataucimi wall'u malrugni, amllessiyaagamta mat'umek assiilngurmek atulriani. 
EZR.10.14	Atanerruaput uitavkarluki Jerusalem-aami man'a caliaqevkarciu. Kina-llu imna allanermek nulialek tailarniartuq pillerkiurumallermini, malilirluni ciuliqagtainek cuqcistainek-llu uitavimi nunam. Tuaten pillemteggun Agayutem qenertellra, man'a pitekluku, arulairniartuq.” 
EZR.10.15	Inglulirtaitellruuq-llu tuaten picirkiullrat ukugnek tau͡gaam, Jonathan-aamek Asahel-aam qetunraanek Jahzeiah-mek-llu Tikvah-m qetunraanek, ukugnek ikayurterlutek Meshullam-aamek Shabbethai-amek-llu Levite-amek.
EZR.10.16	Taukut-llu nunameggnek ayaucimallret utertellret ciuniuraat picirkiuraq, taumek Ezra agayulirta cucuklillruuq yuut ilakellriit ciuqliitnek atrit-llu igaulluki. Iralut qulngunritariita erenrin ciuqliatni tamatumek yuvrillerteng ayagnillruat, 
EZR.10.17	iralut-llu pingayun iluatni yuvrillruit angutet tamalkuita nulialget allanernek.
EZR.10.18	Waniwa igausngaciit allanernek nulialget:
EZR.10.18	Agayulirtet, ilakelriit ciulirneritgun igausngaluteng:
EZR.10.18	Joshua-m yui anelgutai-llu, Jehozadak-am qetunrai: Maaseiah, Eliezer, Jarib, Gedaliah-llu. 
EZR.10.19	Ukut akqillruut avvutnaluki nuliateng, elliiluteng-llu angucalumek qusngimek assiilngumeng au͡gautekaatnek.
EZR.10.20	Immer-aam yuinek: Hanani Zebadiah-llu
EZR.10.21	Harim-aam yuinek: Maaseiah, Elijah, Shemaiah, Jehiel, Uzzaiah-wa
EZR.10.22	Pashhur-aam yuinek: Elioenai, Maaseiah, Ishmael, Nethanel, Jozabad, Elasah-wa
EZR.10.23	Levite-at:
EZR.10.23	Jozabad, Shimei, Kelaiah (Kelita-mek cali pitukiit), Pethahiah, Judah, Eliezer-aaq-wa
EZR.10.24	Aturcetaartet:
EZR.10.24	Eliashib-aaq
EZR.10.24	Agayuvigpiim kellutestai:
EZR.10.24	Shallum-aq, Telem-aaq, Uri-wa
EZR.10.25	Allat-wa:
EZR.10.25	Parosh-am yuinek: Ramiah, Izziah, Malchijah, Mijamin, Eleazar, Malchijah, Benaiah-wa
EZR.10.26	Elam-aam yuinek: Mattaniah, Zechariah, Jehiel, Abdi, Jeremoth, Elijah-wa
EZR.10.27	Zattu-m yuinek: Elioenai, Eliashib, Mattaniah, Jeremoth, Zabad, Aziza-wa
EZR.10.28	Bebai-am yuinek: Jehohanan, Hananiah, Zabbai, Athlai-aq-wa
EZR.10.29	Bani-m yuinek: Meshullam, Malluch, Adaiah, Jashub, Sheal, Jeremoth-aaq-wa
EZR.10.30	Pahath Moab-am yuinek: Adna, Chelal, Benaiah, Maaseiah, Mattaniah, Bezalel, Binnui, Manasseh-wa
EZR.10.31+EZR.10.32	Harim-aam yuinek: Eliezer, Isshijah, Malchijah, Shemaiah, Shimeon, Benjamin, Malluch, Shemariah-wa
EZR.10.33	Hashum-aam yuinek: Mattenai, Mattattah, Zabad, Eliphelet, Jeremai, Manasseh, Shimei-aq-wa
EZR.10.34+EZR.10.35+EZR.10.36+EZR.10.37	Bani-m yuinek: Maadai, Amram, Uel, Benaiah, Bedeiah, Cheluhi, Vaniah, Meremoth, Eliashib, Mattaniah, Mattenai, Jaasu-wa
EZR.10.38+EZR.10.39+EZR.10.40+EZR.10.41+EZR.10.42	Bennui-m yuinek: Shimei, Shelemiah, Nathan, Adaiah, Machnadebai, Shashai, Sharai, Azarel, Shelemiah, Shemaiah, Shallum, Amariah, Joseph-aaq-wa
EZR.10.43	Nebo-m yuinek: Jeiel, Mattithiah, Zabad, Zebina, Jaddai, Joel, Benaiah-wa
EZR.10.44	Ukut angutet tamarmeng allanernek nuliangqellruut. Peggluki irniartuumaita ayagcetellruit.
NEH.1.1	Ukut kalikat imangqertut Nehemiah-m, Hacaliah-m qetunraan caliallrinek.
NEH.1.1	Chislev-aam iraluani, yuinaurtellratni allrakut Artaxerxes-aaq angayuqrurqaanranek Persia-mi, wiinga, Nehemiah, uitallruunga Susa-mi, nunam angayuqran uitaviani. 
NEH.1.2	Anelgutma iliit, Hanani, tekituq Judah-mek maligluni allanek angutnek, aptanka-llu qaillun Jerusalem-aam ayuqucianek, imkunek-llu Jews-aanek utertellernek nunameggnek ayaucimarraarluteng Babylonia-mun. 
NEH.1.3	Qanrutaatnga utertellret nunameggnek ayaucimallermeggnek cakneq arenqialluginganiluki, ilakumanrilngurnun-llu yaaqsinrilkiitni uitalrianun tangvalarniluki ellmeggni aciqsinruluki. Cali qanrullua Jerusalem-aam qacarneri navguumaluteng cali imumaniluki, ikirtuqai-llu ekuamaluteng. 
NEH.1.4	Makut niicamki aqumlua qiallruunga.
NEH.1.4	Qavcini-llu ernerni angniicimaunga; taqeksaunii-llu yagturallruunga nereksaunii piicagturlua qiliim Agayutiinun. 
NEH.1.5	“
NEH.1.6	Tangerrnga, 
NEH.1.7	Yuullruukut assiilngurkun tungevnun alerquutekellren-llu aturpek'naku. Alerquutet picirkiutet-llu kevgarpegun Moses-aakun wangkutnun taitelten atullrunritaput. 
NEH.1.8	Umyuaqiu Moses-aamun qanellren, ‘Israel-aam yuini piciunrilkuvci wangnun, cekavciiqamci allanun yugnun; 
NEH.1.9	tau͡gken ut'reskuvci wangnun alerquutenka-llu aturluki cekavcimallrung'e'rpeci ellam iquinun ataam ut'ruciiqamci cucukellemnun elpecen̄un agayularvikesqelluku wangnun.’
NEH.1.10	“
NEH.1.11	, niicugniu piicauteka allat-llu pistevet piicautait qigcikluteng piyuumilriit. Piluaqerceskia unuamek angayuqamun-llu takumcukevkarlua.”
NEH.1.11	Tamatum nalliini angayuqam wine-aliurtekellruanga.
NEH.2.1	Iraluani Nisan-aam, yuinaurutiitni allrakut angayuqaullran Artaxerxes-aam, taicatgu wine-amek teguluku tun'aqa angayuqamun. Taum ciungani angniinii tangeqsaitellruanga, 
NEH.2.2	taumek aptellrukiinga, “Ciin angniilngapakarcit, amta-llu naulluuvkenak? Cam imum umyuarpeni angniicecugnarqaaten?”
NEH.2.2	Alingem-llu tuani tutaanga. 
NEH.2.3	Angayuqaq kiullruaqa, “Angayuqaq akwanun unguvakili! Ciin tangelqa angniitenricarta nunarpak ciuliama tungmagcimaviat navguumaluku, ikirtuqai-llu kenerkun piunriumaluteng?”
NEH.2.4	Angayuqam tua-i qanrutellruanga, “Camek-qaa piyuutengqertuten?”
NEH.2.4	Tuani Qiliim Agayutiinun piicallruunga, 
NEH.2.5	tua-llu qanrulluku angayuqaq, “Canrilkekuvgu, ilukegcinarqekuma-llu elpeni, ayagcessnga Judah-mun ciuliama tungmagcimaviatnun, nunarpak ataam naucarturluku.”
NEH.2.6	Angayuqam qanrutaanga nuliani canimini aqumgaluku, “Qaillun pitalriamek cataiciiqsit, qaku-llu uterciiqsit?” Ayagcecugngallinianga, qaku utertellerkamnek qanrutaqa.
NEH.2.7	Qanrutaqa-llu, “Cangalkenrilkuvgu iganek ayauceskia nunat atanirturtaitnun Euphrates River-aam yaatiinelngurnun,
NEH.2.8	Allamek-llu cali igamek kaigaunga ciunelegmek Asaph-aamun, aulukestiitnun napalilriit nunautain angayuqam, alerqurluku cikiisqellua muragnek atuugarkanek nayurvian Agayuvigpiim ikirtuqerkainun, nunarpiim-llu qacarnerin kitugutkaitnun, enem-llu uitavigkama.” Angayuqam-llu tamalkuitnek piyullemnek cikillruanga, tua-i-wa Agayutem piluaqercecanga.
NEH.2.9	Angayuqam maligcetellruanga anguyagtet atanerruarita ilaitnun anguyagten̄un-llu horse-aatgun pilalrianek, tua-i elraugua Kanavalirneranun Euphrates-aam. Tuani tun'anka angayuqam igallri nunat atanritnun. 
NEH.2.10	Tau͡gaam Sanballat-aam, kingunelgem Beth Horon-aamek, Tobiah-m-llu, atanerruam Ammon-aam nuniini, niitellermegni yuk tekitniluku Israel-aam yuinek ikayuqengyarturluni cakneq qenertellruuk.
NEH.2.11	Ciumurtellruunga Jerusalem-aamun, erneret-llu pingayun aturluki 
NEH.2.12	kina qanruteksaitellruaqa Agayutem piyuumircetellranek qaillun pillerkaanek Jerusalem-aaq. Tua-llu unuum qukaani maklua anua, malilirlua qavcirrarnek malima ilaitnek. Ungungssinek maliinata kiingan tau͡gaam ciulvak ekumavika. 
NEH.2.13	Unuullruuq cali anllemni nunarpagmek Valley Gate-akun kanaknelirnermelngurkun, ungalatmun-llu ayaglua kiturluku Dragon’s Fountain-aaq Rubbish Gate-amun. Kituinanemni yuvrillruanka navgumalriit nunarpiim qacarneri ikirtuqat-llu ekualuki piunriumalriit. 
NEH.2.14	Calaralirneranek-llu nunarpiim ayagtua negetmun Fountain Gate-amun King’s Pool-amun-llu. Tau͡gaam enellret imenrit tamaani anagucata ekumavika ciulvak tumkaituq, 
NEH.2.15	taumek atrallruunga Kidron Valley-mun ayagturlua-llu yuvrirluku qacarneq. Uterrlua-llu nunarpagmun tumllemkun Valley Gate-aq tumekluku.
NEH.2.16	Tamaani atanerruat nallullruat natmun ayallruciqa callruciqa-llu qanruteksailtellruamki Jews-aat, agayulirtet, atanerruat, kinkut-llu caliamun ikayuutarkaq. 
NEH.2.17	Tau͡gaam tuani qanrutanka, “Tangrrarci arenqialuguteput Jerusalem-aaq imerqumiin ikirtuqai-llu ekuamaluteng. Kitaki, nautenqiggnauraput qacarnera Jerusalem-aam kiaresngialutkenrirniarput.” 
NEH.2.18	Qanrutanka-llu Agayutmun nayullrucimnek ikayullrucimnek-llu angayuqam-llu qanellranek wangnun.
NEH.2.18	Qanrucamteng kiullruatnga, “Ayagnirnaurtukut kitugciluta!” Tua-i uptut caliaq ayagnirnaluku.
NEH.2.19	Sanballat-aaq, Tobiah, Arab-aq-llu at'lek Geshem-aamek niicameng caliqataucimten̄ek, temciarautekaitkut caunrilkuurluta-llu, qanerluteng-llu, “Caqataryukluci umyuarteqseci? Angayuqaq-qaa ingluliqatararci?”
NEH.2.20	Kiullruanka, “Qiliim Agayutiin piluaqerceciiqaakut. Elliin pistekaakut, ayagnirluta caliqatartukut. Elpeci tau͡gaam piunarquciituci nunautengqellerkarpecen̄ek Jerusalem-aami, ilagaucugngaarkauvkenaci-llu piciryarainun.”
NEH.3.1	Waten nunarpiim qacarnera caliaqumallruuq:
NEH.3.2	Tuaken ayagluku Jericho-m yuin caliaqaat.
NEH.3.2	Yaatii-llu Zacchur-aam Imri-m qetunraan caliaqaa.
NEH.3.3	Hassenaah-m-llu ilakellriarin caliaqellruat Fish Gate-aq. Ayagtet ikirtuqat-llu enaitnun elliluki, caviit-llu kelucat, muragmek-llu caningqalriamek kelucarvililuku.
NEH.3.4	Ukut-llu yaatiitni caliluni Merimoth-aaq, Uriah-m qetunraa tutgarii Hakkoz-aam.
NEH.3.4	Yaatiitni-llu Meshullam-aaq Berech-aam qetunraa, tutgarii Meshezabel-aam caliluni.
NEH.3.4	Ukut-llu yaatiitni Zadok-aq Baana-m qetunraa caliluni.
NEH.3.5	Taukut-llu yaatiitni Tekoa-m yui caliluteng, tau͡gaam nunani yuut piuranrita caliaqsuumiitellruit caliarkiutseng ayuqucirtuasten̄ek.
NEH.3.6	Jeshana Gate-aq-llu napartenqigtellruak Joiada-m Paseah-m qetunraan, Meshullam-aam-llu Besodeiah-m qetunraan.
NEH.3.7	Yaatiitni-llu caliluteng Melatiah Gibeon-aarmiu, Jadon-aaq-llu Meronoth-armiu, angutet-llu Gibeon-aamek, Mizpah-mek-llu, West Euphrates-aami nunam angayuqran enii tekilluku.
NEH.3.8	Taukut-llu yaatiitni Uzziel-aaq Harhaiah-aam qetunraa, suulutaaliurta, caliluni.
NEH.3.8	Hananiah-llu, tepkegcautnek pilituli, yaatiini caliluni, Broad Wall-aq tekilluku.
NEH.3.9	Rephaiah-m-llu Hur-am qetunraan, atanirturtiin Jerusalem District-aam avgan, yaatii caliaqaa.
NEH.3.10	Jedaiah-llu Harumaph-aam qetunraan, yaatii caliaqaa, tamana elliin eniin caniani uitaluni.
NEH.3.10	Taum-llu yaatiini caliluni Hattush-aaq Hashabneiah-m qetunraa.
NEH.3.11	Malchijah Harim-aam qetunraan, Hasshub-aam-llu Pahath Moab-am qetunraan, yaatii caliaqellruak, Tower of the Ovens-aaq-llu.
NEH.3.12	Yaatiigni-llu calillruuq Shallum-aaq Hallohesh-aam qetunraa, atanirturtii Jerusalem District-aam avgan. (Paniin ikayullruat calillrani.)
NEH.3.13	Hanun-aam-llu, nunarpiim-llu Zanoah-m yuin caliaqellruat Valley Gate-aq. Ikirtuqait enaitnun elliiluki, elliiluki-llu caviit kelucat muragmek-llu caningqalriamek kelucarvililuku ikirtuqaq, qacarneranek-llu kituggluku it'ganernek tiissitsaam aipaa avguluku (1500) taktaluni, Rubbish Gate-aq tekilluku.
NEH.3.14	Malchijah-m-llu Rechab-am qetunraan atanirturilriim Beth Haccherem District-aarani, caliaqellrua Rubbish Gate-aq. Ikirtuqat enaitnun elliluki, caviit-llu kelucat, muragmek-llu caningqalriamek kelucarvililuku.
NEH.3.15	Shallum-aam-llu Colhozeh-aam qetunraan, Mizpah District-aam atanirturtiin, caliaqellrua Fountain Gate-aq. Ikirtuqaq qilakutaliluku, ikirtuqat-llu enaitnun elliluki, caviit-llu kelucat, murak-llu caningqalria elliluki. Pool of Shelah-mi-llu qacarneq piliaqellrua canianek angayuqam naucetaarvian ayagluku, akret atraryarat David-aam Nunarpiinek tekilluki.
NEH.3.16	Yaatiini-llu calillruuq Nehemiah Azbuk-aam qetunraa, atanirturtiin avgan Bethzur District-aam, David-aam qungua tekilluku, nanvarra'ar, anguyagtet-llu enait.
NEH.3.17	Taum-llu yaatiini Levite-at ukut kitugcillruut: Rehum-aaq Bani-m qetunraa; tunglia-wa Hashabiah, atanirturta avganun Keilah District-aam, man'a caliaqellrua atanirturivini piluku.
NEH.3.18	Bavvai-aaq-llu Henedad-aam qetunraa, atanirturilria avganek Keilah District-aam yaatiitni caliluni.
NEH.3.19	Yaatiini-llu cali kitugciluni Ezer-aaq Jeshua-am qetunraa, atanirturten͞gulria Mizpah-mi, kitugcillruuq anguyagtet akliviata ciuqerranek ayagnirluni qacarnerem caqirtellra tekilluku;
NEH.3.20	Baruch-aam-llu Zabbai-am qetunraa caliuq taum yaatiini, Eliashib-am Agayulirten͞gunrem eniinun iteryaraq tekilluku.
NEH.3.21	Meremoth-aaq-llu Uriah-m qetunraa tutgarii Hakkoz-aam, tuaken ayagluku caliaqaa Eliashib-aam eniin yaalirneq iqua tekilluku.
NEH.3.22	Ukut agayulirtet caliaqellruat qacarneq:
NEH.3.22	Agayulirtet, kingunelget Jerusalem-aam avatiinek, yaatii caliaqellruat;
NEH.3.23	Benjamin-aankuk-llu Hasshub-aaq-llu yaatii caliaqellruak, tamana eniignek ciuqerragni uitaluni;
NEH.3.23	Yaatiigni-llu Azariah, Messiah-m qetunraa tutgarii Ananiah-m, calillruuq, tamana eniin akiani uitaluni;
NEH.3.24	Binnui-m-llu, Henedad-aam qetunraan caliaqellrua yaatii, Azariah-m eniinek ayagluku qacarnerem kangiraa tekilluku;
NEH.3.25+NEH.3.26	Yaatiini-llu Palal-aaq, Uzai-am qetunraa, calillruuq ayagnirluni kangiraanek qacarnerem qulliim-llu qertulriartaan angayuqam eniin canimelkiin nayurtet uitaviata;
NEH.3.25+NEH.3.26	Pedaiah-llu Parosh-aam qetunraa, yaatiini calillruuq, tekilluku calarami kangiraq Water Gate-am canianelnguq qertulriim-llu nayurviim Agayuvigpagmek. (Una caniani uitauq nunarpiim iliin aterpagcimalriim Ophel-aamek, Agayuvigpagmi calilriit uitavikluku.)
NEH.3.27	Yaatiitni-llu angutet Tekoa-mek calillruut, tauna tungliqluku caliallrata, ayagnirluteng kangiramek akianelngurmek angtuam qertulriim nayurvian Agayuvigpiim, qacarneq canianelnguq Ophel-aam tekilluku.
NEH.3.28	Agayulirtet-llu yaatiini calillruut, ayagluteng neglirneranek Horse Gate-am, tamarmeng ellaita enemeng ciuqerratni caliluteng.
NEH.3.29	Yaatiitni-llu Zadok-aaq Immer-aam qetunraa calillruuq, elliin enemi ciuqerrani.
NEH.3.29	Yaatiini-llu calillruuq Shemaiah Shecaniah-m qetunraa, murilkestii East Gate-am.
NEH.3.30	Yaatiini-llu calillruuk Hananiah-nkuk Shelemiah-m Hanun-aaq-llu, arvinelgat Zalaph-aam qetunrain, allamek cali qaqiutellrulutek.
NEH.3.30	Yaatiini-llu calilliuq Meshullam-aaq Berechiah-m qetunraa, tamana elliin eniin ciuqerrani uitaluni. 
NEH.3.31	Malchijah-m-llu, suuluciiyurtem, tunglia caliaqaa tekilluku ena Agayuvigpiim calistain kupcaat-llu atuqiit canianelnguq Miphkad Gate-aq Agayuvigpagmun, canimelkiini enem kangrani neglirnerani qacarnerem kangiraan.
NEH.3.32	Suuluciiyurtet kupcaat-llu caliaqaat nangneq, enemek kangirami ayagluku Sheep Gate-aq tekilluku.
NEH.4.1	Sanballat-aam niicamiu Jews-aanun ayagnirniluku napartenqigtellra qacarnerem, qenertuq cakneq eq'urrluni, Jews-aat-llu caunrilkuurluki-llu temciarautekluki tuaten. 
NEH.4.2	Ciuqerratni-llu ilami, Samaria-rmiut-llu anguyagtet qanertuq, “Caliat ukut kemyunailnguut Jews-aat? Umyuartequt-qaa nautenqiggnaluku nunarpak? Umyuartequt-qaa elliillermegteggun caliaq qaqitnayukluku ernermi ataucimi? Navguumallret-llu-qaa teggalqut ataam piurcugngait elegumangraata?”
NEH.4.3	Tobiah-llu nangerngallruuq caniani, qanellra-llu ilaluku qanertuq, “Aa-eng, waten ayuqellriamek piliut, kaviam qainganun ugeskuni imciiqaa teggalquq qacarneliarat.”
NEH.4.4	Wiinga-llu piicagtua, “Niiski ukut yuut caunrilkuurutait wangkutnun, Agayun! Picingssautait ellaita qamiquitnun tuc'eskiki, uayarceskiki cairulluki, teguarurrluki-llu ayagceskiki allanun nunanun. 
NEH.4.5	Assiitellriamek caliaratnek au͡g'aricaqunaki, nalluyagucaqunaki assiilnguit eq'uqercetaaratgen picurlagcetaarillermegteggun calilrianek.”
NEH.4.6	Tua-i caliurtukut napartenqiggluku nunarpiim qacarnera, kiituani qertutacillran avgatun qertutariarput, tua-i-wa yuut cumigcata calillerkameggnun.
NEH.4.7	Tau͡gaam Sanballat-aaq, Tobiah, Arab-at, Ammonite-at, Ashodite-at-llu niitellermeggni Jerusalem-aam qacarneran tumarcimallra elluarrluni ayagturaucianek, ukinret-llu patumarillratnek, qenertellruut cakneq. 
NEH.4.8	Tamarmeng-llu quyurrluteng pillerkiurtut curukarnaluku Jerusalem-aaq aakulagcetnaluki-llu calilriit. 
NEH.4.9	Tau͡gaam wangkuta piicallruukut Agayutemten̄un, nayurten̄ek-llu elkarciluta murilkarkanek erenrani unugmi-llu.
NEH.4.10	Judah-m-llu yui yuarutmek aturtut:
NEH.4.10	“Piniarutukut atmagtullemten̄ek;
NEH.4.10	Navguumalriit ayauqurarkat amlleqapigtut.
NEH.4.10	Qaillun naparciiqseta qacarneq ernerpak?”
NEH.4.11	Inglukesteput qanertut, “Nalluciqaitkut tangerrngaunata-llu, akunlemeggnun tau͡gaam pimarikumta elpekciqaitkut, tuqurqekumceteng calillrat-llu taqevkaqumteggu.” 
NEH.4.12	Tau͡gaam pulengtaq Jews-aat inglukesteput ilagarluki uitalriit tailartut qanrucarturluta wangkutnun picirkiuraitnek inglukestemta. 
NEH.4.13	Taumek yuut caskukitellruanka nuussinek, pananek, urluvernek-llu, elkarrluki-llu, tungayakellriit ataucimun quyurrluki piaqluki ukinret qacarnermi patuksailnguut nallaitnun.
NEH.4.14	Tangrramku yuut umyuassuugauciat ciuliqagtait atanerruarit-llu qanrutanka, “Alikenriciki inglukesteput! Umyuaqluku 
NEH.4.15	Inglukestemta nallunriraat picirkiurateng wangkutnun nallunriucia, taringaat-llu Agayutmun cirlakucia picirkiurameng. Wangkuta-llu caliamten̄un utertukut tumarrluku qacarneq.
NEH.4.16	Tuaken ernermek ayagluteng avgit calistemta calilartut, avgit-llu nayurluteng anguyagcuutnek aturluteng caskurluteng pananek, capkutanek, urluvernek-llu. Ciuliqagtemta-llu tamarmirrluteng yuut ikayuagait 
NEH.4.17	calilriit qacarnermek nautenqiggluku. Imkut-llu caliameng aklukaitnek iluvaucilriit inglupiakun tegumiaqelarait, ingluakun-llu caskumek tegumiarluteng, 
NEH.4.18	tamarmeng-llu nuussirpateng naqugutmiaquralarait. Iliit-llu elpengcariarkaq cupu'uryarakun canimni uitauralartuq. 
NEH.4.19	Qanrutanka-llu atanerruarit, ciuliqagtait-llu, “Caliarput yaaqvanun sagingiin avvingatukut qacarnermi yaaqsiulluta. 
NEH.4.20	Cupu'uryaram qalriallra niiskuvciu, egmian tailuci avatemnun quyureskici. Agayutemta ikayurciqaakut callukumta.” 
NEH.4.21	Taumek erenret tamaita, erqaarallranek unugmi agyat alairviatnun, avgit calilartut qacarneq nautenqiggluku, avgit-llu nayurluteng caskumeggnek pananek tegumiarluteng.
NEH.4.22	Mat'um nalliini ciuliqagcilriit ikayuit-llu qanrutanka uitalararkauniluki Jerusalem-aami unugmi, tuaten piluta kellutelararkaungamteggu nunarpak unugmi, erenrani-llu caliluteng. 
NEH.4.23	Aturanka yuuksaitellruanka unuungraan, tuaten-llu piut ilanka, pistenka, nayurtenka-llu. Tamamta-llu saskuput avaliqerrlainarluki.
NEH.5.1	Kinguqvaarni amlleret yuut, angutet arnat-llu, qanemyuugautek'ngait Jews-aarullguteteng. 
NEH.5.2	Ilait qanraqluteng, “Wangkuta yugyalriaruamta mukaarkanek piicunaitukut unguvaarkaukumta.”
NEH.5.3	Allat-llu qanraqluteng, “Akiilngircuutekellruaput nunauteput, wine-arkanek naucetaarviput eneput-llu, kiputnaluta mukaarkanek palullerkarput aviyulluku.”
NEH.5.4	Allat tuaten qanraqluteng, “Navrallruukut akinek akikaitnek akiliqurautaita nunautemta wine-arkat-llu naucetaarvimta. 
NEH.5.5	Tamamta ayuqluta Jews-aaruukut. Irniaput-llu irniaricetun ayuqluteng; tau͡gken wangkuta irniaput piyuumiilengraata pistepayuurcetaput. Panimta-llu ilait ak'a teguarurrluteng; wangkuta-llu qaillun pisciiganata allat yuut piksagucatki nunauteput, wine-arkanek-llu naucetaarviput.”
NEH.5.6	Niicamki qanemyuugautait umyuaqa assiitellruuq. 
NEH.5.7	Ayuqucingcarraarlua yuut ciuliqagtait, ataneruarit-llu ikiaranka qanrulluki, “Nakmiin ilakutaci nangtaci!”
NEH.5.7	Yuut-llu quyurcetanka arenqiallugun tamana arenqiirtuutekesqelluku 
NEH.5.8	qanrulluki, “Piyugngatacirramcetun ataam kiputelaraput Jews-aat ilakutaput tunumallret ilakumanrilngurnun yugnun. Tau͡gken elpeci nakmiin ilaci qessangraata tunlaraci wangkutnun ataam kiputesqelluki.” Ciuliqagtet-llu nepaunateng uitallruut camek qanerkaunateng.
NEH.5.9	Taumek qanrutellrukenka, “Caliarci man'a assinrituq! Agayun niisngaarkaugarci elluaq-llu aturluku. Tuaten pikuvci Gentile-at, inglukesteput, wangkutnun temciarautekaitnek pingaitaci. 
NEH.5.10	Cali-llu wiinga, ilama, pistem̄a-llu navritellruaput akinek mukaarkanek-llu. Akiilnguit wangkutnun pellugcetnauraput. 
NEH.5.11	Mat'umi ernermi uterceciki ellaita naucetaarviit, wine-arkanek naucetaarviit, olive-aat napautait, enait, tamalkuita-llu akit, mukaarkat, wine-at, uqut-llu ellaitnek tegulalci.”
NEH.5.12	Ciuliqagtet kiugut, “Qanrucirpetun piciqukut. Nunautait ataam ellaitnun uterceciiqaput, akiilnguircetaarngaunaki-llu.”
NEH.5.12	Agayulirtet-llu taisqanka ciuqerratni akqivkaranka ciuliqagtet wanirpak akqutellrat aturarkauluku. 
NEH.5.13	Naqugun-llu
NEH.5.13	Tamalkurmeng-llu tuanelnguut qanertut, “Amen!” nanrarluku-llu 
NEH.5.14	Tamalkuitni yuinaq malrugnek cipluku allrakuni Judah-m nuniinek atanirturillemni, Artaxerxes-aam angayuqrullran allrakui yuinaurtellratnek ayagluku, yuinaq qula malrugnek ciptellra (22) tekilluku, ilanka wiinga-llu neryuitellruaput neqkat yuut nunam atanranun cikiutait. 
NEH.5.15	Ciumni nunamek atanirturten͞gullret cakviurcet'lallruit yuut, cikircetaqluteng yuinaagnek malrugnek (40) qerrirlinek erenret tamaita, cali neqnek, wine-anek-llu. Pistaita tuaten yuut cakviurcelluki nanglluki. Wiinga tau͡gaam tuaten piksaitellruunga, qigcikngamku Agayun. 
NEH.5.16	Cumigulluku caliaqaqa nunarpiim qacarnera nunautekamnek-llu piksaunii; tamarmeng-llu calistem̄a ilalirluta caliurluteng. 
NEH.5.17	Nerevkarilartua-llu yugnek amllertalrianek yuinaat malrunlegen qulmek cipluku (150), Jews-aanek atanerruanek-llu, avatiitgun yuut tailuteng wangkutnun ilagautellernek avaqlimten̄ek atanruvignek. 
NEH.5.18	Ataucimi ernermi neqkiularaitkut: ataucimek kuluvagmek, arvinlegnek uqurilrianek qusnginek, yaqulegnek, erenret-llu qulngurtaqata paivcilartua amllernek aminek wine-anek imalegnek. Tua-i makunek pingqerrama pitekliqsaitua neqnek cikiutngutulinek nunam atanrinun, nallunrilamku yuut cakviullrat ellmaaraunrilucia.
NEH.5.19	Elpenun piicagtua, Agayutmaa, elluarrlua pingnaquralqa ukunun yugnun nalluyagutevkenaku umyuaqelaqiu.
NEH.6.1	Sanballat-aaq, Tobiah, Geshem-aaq-llu Arab-aq, allat-llu inglukesteput niitut wangnun tumarrniluku nunarpiim qacarnera, ukinret-llu patuluki, (tau͡gaam taum nalliini elliksaitellruaput iteryarat amiigit.) 
NEH.6.2	Tua-i Sanballat-aankuk Geshem-aaq-llu qanrucarturcetaagnga waten, “Taitai quyurrniartukut iliitni nunarraat maraini Ono-m uitalriami.” Maaggun usvituyagutaagnga elkenka akngirtengnaqnalua. 
NEH.6.3	Wiinga-llu qanrucarturcetellruagka waten, “Unitaayunailngurmek caliangqerrama tamaavet ayagciigatua. Calilriit arulaircessngaitanka ayagnalua paqteqainarlutek.”
NEH.6.4	Cetamarqunek waten qanrucarturcet'laryaaqaagnga, tau͡gaam wiinga kiutekelqa cakanirpek'naku kiulallruagka.
NEH.6.5	Tua-llu Sanballat-aam tallimiriluni pisten̄i taivkallrua igamek taitelluku nepyuciumanrilngurmek.
NEH.6.6	Igaq waten qanertuq:
NEH.6.6	“Qanrutkumauq atanruvignun, Geshem-aam-llu qanrutellrulua elpet, Jews-aat-llu ingluliteqatarniluci; taumek-gguq nunarpiim qacarnera kitugeskeci. Cali-llu qanerluni piciqliarniluten elpenek angayuqrurciiqniluten 
NEH.6.7	prophet-aanek-llu piteklirniluten Jerusalem-aami qanrarkanek elpet angayuqruniluten Judah-mi. Mat'umek nallunrirceciiqerput angayuqaq. Taumek taikina quyurrluta man'a qanellgutekniararput.”
NEH.6.8	Wiinga waten qanrucarturcetellruaqa, “Tamarmeng qanelten piciunritut, elpet umyuarpegun piliaqaten.”
NEH.6.9	Alingallagcetengnaqsaaqaitkut umyuarteqluteng, “Caliateng pegciiqaat, qaqisngaitaat.” Wiinga-llu piicagtua, “Watua, Agayun, pinirivkarnga.”
NEH.6.10	Uum nalliini paqtellruaqa Shemiah, Delaiah-m qetunraa, Mehetabel-aam tutgarii, unicesciigalaku eneni. Qanrutaanga, “Iirnaurtukuk Tanqilriaranun Agayuvigpiim kelucarluki amiiget, tailuteng tuqucartuqataatgen. Maa-i tua-i unuut iliitni taiciqut tuqucarturluten.”
NEH.6.11	Kiugaqa, “Wiinga imuunritua qimagaluni iiralalria. Umyuartequten-qaa unguvaka anirtungnaqnayukluku iirlua Agayuvigpagmi? Tuaten pingaitua!”
NEH.6.12	Umyuangcautellemni taringaqa Agayutem qalarutellrunrilucia Shemaiah, tau͡gaam Tobiah-mun Sanballat-aamun-llu akilirluku mat'umek aarcirtuutmek wangnun qanresqellruciagnegu. 
NEH.6.13	Akilirluku tuaten pillruuk alingellemkun assiilngircetengnaqlua, assiilngiquma qanerrluuteknalua yugnun pikegtakenrirtellua. 
NEH.6.14	Piicagtua, “Agayutmaa, neq'akekiu Tobiah-nkuk Sanballat-aaq-llu caliallrak anucimirqecetaaqikek-llu. Neq'akekiu arnaq prophetess-aaq Noadiah, allat-llu prophet-aat alingcetaarillret wangnek.”
NEH.6.15	Nunarpiim qacarnera qaqitellruuq Elul-am iralua ernengqerluku yuinaq tallimanek cipluku (25), caliaqellruluku ernerni yuinaagni malrugni qula-llu malrugnek cipluku (52). 
NEH.6.16	Inglukestemta, atanruviit yuita avatemten̄i uitalriit, niicamegteggu man'a alingenga'artut kiaresngianateng-llu; yuut tamarmeng nallunrilatgu Agayutmun ikayullrucirput calillemten̄i.
NEH.6.17	Cali-llu tamakuni ernerni Judah-m ciuliqagtai Tobiah-llu igartaaguqurallruluteng. 
NEH.6.18	Amlleret Judah-m yuin Tobiah ililillruamegteggu Jews-aamek cakingqerran, Shecaniah-mek Arah-m qetunraanek. Cali-llu qetunraa Jehohanan-aaq nulirtullruan panianek Meshulam-aam, Berechiah-m qetunraan. 
NEH.6.19	Yuut-llu takumni qanrutkelarait Tobiah-m assilriit caliari, wiinga-llu qanllemnek qanrutaqluku. Arulaiqsaunani-llu igarturalallruanga alingcetaarlua.
NEH.7.1	Maa-i nunarpiim qacarnera qaqicimarian, ikirtuqat enaitnun ellimallruut, Agayuvigpiim-llu nayurtai, aturtet, allat-llu Levite-at caliarkicimariluteng, 
NEH.7.2	malruk angutek atanirturten͞gurcetellruagka Jerusalem-aami: anelgutka Hanani-a Hananiah-llu, atanerruarat asvairqumalriami nayurtet. Hananiah nalirugnaunani yuuguq pitataunani-llu qigcigyulriaruluni Agayutmek. 
NEH.7.3	Qanrutellruagka ikirtelaasqevkenaki Jerusalem-aam ikirtuqai akerta tau͡gaam puqlangaqan; palutelaasqelluki-llu cani'irrucirluki akertem tevillrani nayurtet uterpailgata. Cali-llu qanrullukek nayurtekanek cucukliisqellukek Jerusalem-aami uitalriit yuut ilaitnek, ilait-llu elkarcesqelluki nayurvigkaitnun, allanun-llu enaita avatait paqtaarturluki pisqelluki.
NEH.7.4	Jerusalem-aaq nunarpauguq, yui tau͡gken ikgenateng, amlleriksaunateng-llu enet. 
NEH.7.5	Agayutem-llu umyuamnun ellia quyurtevkaasqelluki yuut ciulirnertuumaita ataneruartuumaita-llu, yuvrirnaluki ilakuralriit atrita igausngaviit. Nalaqellruanka kalikat imalget atritnek kinguveqellriit ciuqliuluteng utertellret teguarullermeggnek. Waten igausngaut:
NEH.7.6	Amlleret nunameggnek ayaucimallret unitellruat Babylon-aam nunii uterrluteng Jerusalem-aamun Judah-mun-llu, nakmiin nunameggnun uterrluteng. Ilakuralriit uitallruluteng nunameggnek ayausngavimeggni Babylonia-mi Angayuqam Nebuchadnezzar-aam ayauqaanrateng tamaavet teguaqluki. 
NEH.7.7	Ciuliqagtengqellruut ukunek, Zerubbabel, Jeshua, Nehemiah, Azariah, Raamiah, Nahamiah, Mordecai, Bilshan, Mispereth, Bigvai, Nehum, Baanah-llu. Wani-wa ukut Israel-aam yuin amllertaciit.
NEH.7.8	Parosh-aam yuin amllertaciat, tiissitsaak malruk, yuinaat pingayunlegen qula malrugnek cipluku. (2,172) 
NEH.7.9	Shephatiah-m yui, yuinaat akimiaq malruk, malrugnek cipluku. (372) 
NEH.7.10	Arah-m yui, tiissitsaam avga, yuinaat arvinlegen malrugnek cipluku. (652) 
NEH.7.11	Pahath-moab-am yui, (kinguvekek Jeshua-am Joab-am-llu) malruk tiissitsaak, tiissitsaam avga, yuinaat akimiaq, akimiaq pingayunek cipluku. (2,818) 
NEH.7.12	Elam-aam yui, tiissitsaaq atauciq, yuinaat qula malruk, akimiarunrita'armek cipluku. (1,254) 
NEH.7.13	Zattu-am yui, tiissitsaam avga, yuinaat akimiaq malruk, tallimanek cipluku. (845) 
NEH.7.14	Zaccai-am yui, tiissitsaam avga, yuinaat-wa qula pingayun. (760) 
NEH.7.15	Binnui-m yui, tiissitsaam avga, yuinaat-wa malrunelgen, pingayunlegnek cipluku. (648) 
NEH.7.16	Bebai-am yui, tiissitsaam avga, yuinaat-wa arvinlegen pingayunlegnek cipluku. (628) 
NEH.7.17	Azgad-am yui, tiissitsaak malruk, yuinaat akimiaq atauciq, malrugnek cipluku. (2,322) 
NEH.7.18	Adonik-am yui, tiissitsaam avga, yuinaat pingayunlegen, malrugnek cipluku. (667) 
NEH.7.19	Bigvai-am yui, tiissitsaak malruk, yuinaat pingayun, malrugnek cipluku. (2,067) 
NEH.7.20	Adin-aam yui, tiissitsaam avga, yuinaat malrunelgen, akimiarmek cipluku. (655) 
NEH.7.21	Ater-aam kinguvran Hezehiah-m yui, yuinaat cetaman akimiaq pingayunek cipluku. (98) 
NEH.7.22	Hashum-aam yui, yuinaat akimiaq atauciq, pingayunlegnek cipluku. (328) 
NEH.7.23	Bezai-am yui, yuinaat akimiaq atauciq, cetamanek cipluku. (324) 
NEH.7.24	Hariph-aam yui, yuinaat talliman, qula malrugnek cipluku. (112) 
NEH.7.25	Gibeon-aam yui, yuinaat cetaman, akimiarmek cipluku. (95)
NEH.7.26	Bethlehem-aam Netophah-m-llu yuk'ek, yuinaat qulngunritaraat, pingayunlegnek cipluku. (188) 
NEH.7.27	Anathoth-aam yui, yuinaat arvinlegen, pingayunlegnek cipluku. (128) 
NEH.7.28	Bethazmaveth-aam yui, yuinaak malruk, malrugnek cipluku. (42) 
NEH.7.29	Kiriathjearim-aam, chephirah-am, Be-eroth-aam-llu yuit, tiissitsaam avga, yuinaat qula malruk, pingayunek cipluku. (743) 
NEH.7.30	Ramah-nkuk Geba-m-llu yuk'ek, tiissitsaam avga, yuinaat arvinlegen ataucimek cipluku. 
NEH.7.31	Michmas-aam yui, yuinaat arvinlegen, malrugnek cipluku. (122) 
NEH.7.32	Bethel-aam Ai-am-llu yuk'ek, yuinaat arvinlegen, pingayunek cipluku. (123) 
NEH.7.33	Allam Nebo-m yui, yuinaak malruk, qula malrugnek cipluku. (52) 
NEH.7.34	Allam Elam-aam yui, tiissitsaaq atauciq, yuinaat qula malruk akimiarunrita'armek cipluku. (1,254) 
NEH.7.35	Harim-aam yui, yuinaat akimiaq ataucimek cipluku. (320) 
NEH.7.36	Jericho-m yui, yuinaat akimiaq malrugnek cipluku, tallimanek cipnerluni. (345) 
NEH.7.37	Lod-aam, Hadid-aam, Ono-aam-llu yuit, tiissitsaam avga, yuinaat arvinlegen ataucimek cipluku. (721) 
NEH.7.38	Senaah-m yui, tiissitsaat pingayun, tiissitsaam avga, yuinaat-wa yuinaq atauciq, qulmek cipluku. (3,930)
NEH.7.39	Agayulirtet-llu utertellret: Jediah-m kinguvran Jeshua-am yui, tiissitsaam avga, yuinaat yuinaq pingayun, qula pingayunek cipluku. (973) 
NEH.7.40	Immer-aam yui, tiissitsaaq atauciq, yuinaak malruk qula malrugnek cipluku. (1052) 
NEH.7.41	Pashur-aam yui tiissitsaaq atauciq, yuinaat qula malruk, malrunlegnek cipluku. (1,247) 
NEH.7.42	Harim-aam yui, tiissitsaaq atauciq, akimiaq malrugnek cipluku. (1,017)
NEH.7.43	Levite-at-wa Jeshua-am, Kadmiel-am, Hodeva-m-llu yui, yuinaat pingayun, akimiarunrita'armek cipluku. (74) 
NEH.7.44	Aturcetaartet: Asah-m yui, yuinaat malrunlegen, pingayunlegnek cipluku. (148) 
NEH.7.45	Agayuviim murilkestai: Shallum-aam, Ater-aam, Talmon-aam, Akkub-aam Hatita-m, Shobiah-m-llu yuit quyurmeng, yuinaat arvinlegen, qula pingayunlegnek cipluku. (138)
NEH.7.46	Agayuviim kevgiurtai: ukut ilait cali utertellruluteng, Ziha-m, Hashupha-m, Tabaoth-aam, 
NEH.7.47	Keros-am, Sai-am, Padon-aam, 
NEH.7.48	Lebana-m, Hagaba-m, Shalmai-am, 
NEH.7.49	Hanan-aam, Giddel-aam, Gahar-am, 
NEH.7.50	Reaiah-am, Rezin-aam, Nekod-aam, 
NEH.7.51	Gazzam-am, Uzza-m, Paseah-m, 
NEH.7.52	Besai-am, Meunim-aam, Nephushesim-aam, 
NEH.7.53	Bakbuk-aam, Hakupha-m, Sisea-am, Harhur-aam, 
NEH.7.54	Bazlith-am, Mehida-m, Harsha-m, 
NEH.7.55	Barkos-aam, Sisera-m, Temah-m, 
NEH.7.56	Neziah-m, Hatiph-am.
NEH.7.57	Solomon-aam pistekellrin yuit: Sotai-am, Sophereth-aam, Perida-m, 
NEH.7.58	Jaala-m, Darkon-aam, Giddel-a, 
NEH.7.59	Shephatiah-m, Hittil-am, Pochereth-hazzebaim-am, Amon-aam.
NEH.7.60	Tamarmeng Agayuvigmi kevgiurtet kinguveqait Solomon-aam pistekellrin amllertaluteng, yuinaat akimiaq cetaman, qula malrugnek cipluku. (392)
NEH.7.61	Allat-llu cali tekitellret kingunengqertut Tel-melah-mek, Telharsha-mek, Cherub-aamek, Addon-amek, Immer-aamek-llu, tau͡gaam ukut kalikartateng tamallruamegteki nallunarqellruluni Jews-aruciat. 
NEH.7.62	Ukut yuit Kelaiah-m, Tobiah-m, Nekoda-m-llu; quyurmeng amllertaluteng, tiissitsaam avga, yuinaat malrunlegen, malrugnek cipluku. (642)
NEH.7.63	Ukut agayulirtet tungayakellriit nalaqutesciigatellrulliniut nallunairutaitnek ciuliameng kinkuuciitnek: Hobaiah, Hakkozam, Barzillai-am-llu. (Ciuliarat, Barzillai-am tungayakellriarin agayulirtet, nulirtullrulliniuq arnamek Barzillai-am Gilead-aarmium tungayakellriarin iliitnek, cakimi-llu atra elliin ateqsagutellruluku.) 
NEH.7.64	Ukut yuallruyaaqait ateteng yuullgutkelriit atrita igausngaviitni tau͡gaam nalaqevkenaki, taumek agayulirten̄un ilaucetenrilkait menuulriaruniluki. 
NEH.7.65	Nunam atanran qanrutellrui neresciigatniluki neqnek elliitngullernek Agayutmun, agayulircetangqerkan tau͡gaam aturyugngakiignek Urim-aaq Thummim-aaq-llu.
NEH.7.66	Taum nalliini quyurmeng yuut utertellret Judah-mun amllertallruut: tiissitsaat yuinaak malrugnek, yuinaat-wa akimiaq pingayun. (42,360) 
NEH.7.67	Pistait-llu arnat angutet-llu amllertalriit malrunlegen tiissitsaat, yuinaat akimiaq atauciq, akimiaq malrugnek cipluku. (7,337) 
NEH.7.68	Horse-aarit-llu amllertaluteng, tiissitsaam avga, yuinaat qula atauciq, akimiaq ataucimek cipluku. (736) Horse-acuaraat-llu amllertaluteng, yuinaat qula malruk tallimanek cipluku, (245) 
NEH.7.69	qulugtellriit-llu ungungssit amllertaluteng, yuinaat qula ataucimek cipluku, akimiaq-wa, (435) ciulvautait-llu amllertaluteng, tiissitsaat arvinlegen, tiissitsaam avga, yuinaat-wa qula ataucimek cipluku. (6,720)
NEH.7.70	Amlleret yuut ikayuutellruut cikiqengllermegteggun makunek kitugcimallrani Agayuvik. Akivigmun-llu nunani atanirturten͞gulriit cikiqengellruut suulutaanek amllertalrianek, tiissitsaanek, (1,000) ermigcuutnek-llu amllertalrianek, yuinak malruk qulmek cipluku. (50) Agayulirtet-llu aturarkaitnek amllertalrianek yuinaq qulmek cipluku. (30) 
NEH.7.71	Allat-llu ciuliqagtet cikiqengluteng akivigmun suulutaanek amllertalrianek tiissitsaanek yuinarnek, (20,000) akinek-llu amllertalrianek tiissitsaak malruk, yuinaat-wa qulen. (2,200) 
NEH.7.72	Allat-llu yuut cikiqengellruluteng suulutaanek amllertalrianek tiissitsaanek yuinarnek, (20,000) akinek-llu tiissitsagnek malrugnek, (2,000) aturarkaitnek-llu agayulirtet, yuinarnek pingayunek, malrunlegnek cipluku. (67)
NEH.7.73	Tua-i agayulirtet, Levite-at, Agayuvigpiim nayurtai, aturtet, amlleret-llu cailkaat yuut, Agayuvigpagmi calistet, tamarmeng-wa Israel-aam yui nunalgartellruut nunacuaraini nunarpaini-llu Judah-m.
NEH.8.1	Malrunelgatni iralut Israel-aam yui nunameggni elkarcimariluteng uitangellruut. Ciuqliatni erenrin taum iralum, tamarmeng quyurtut carr'ilngurmun ciuqerranun Water Gate-am. Ezra-mun-llu, agayulirten͞gunermun elisngastiitnun Alerquutet 
NEH.8.2	Ezra-m tua-i taitai yuut quyungqauviatnun; angutet, arnat, mikelnguut-llu angliriluteng taringyugngarilriit. 
NEH.8.3	Tuani-llu, carr'ilngurmi ciuqerrani Water Gate-am, naaqai Alerquutet erqaarallranek erenrem qukallra tekilluku, yuut-llu tamarmeng murilkelluteng niicugnillruut.
NEH.8.4	Ezra nangerngallruuq muragmi inguqam qaingani piliaqumallerni tuani aturarkauluku. Ukut angutet nangerngallruut tallirpilirnerani: Mattithiah, Shema, Anaiah, Urijah, Hikiah, Maaseiah-llu. Iqsulirnerani-llu Pedaiah, Mishael, Malchijah, Hashum, Hasbadana, Zachariah, Meshullam-aaq-llu.
NEH.8.5	Ezra-llu nangerngallrani inguqam qaingani yuut quliitni, tamarmeng tangvallruat. Egmian-llu ikircaki kalikat tamarmeng nangertut. 
NEH.8.6	Ezra qanertuq, “Nanraumali 
NEH.8.6	Tamarmeng-llu yuut talliteng yagtait qulmun, kiuluteng, “Amen! Amen!” Ciisqumigtut-llu piicagluteng, nunamun kegginateng agtuulluki.
NEH.8.7	Nangerrluteng-llu nangerngaut uitavimeggni, ukut-llu Levite-at nalqigtaat Alerquun ellaitnun: Jeshua, Bani, Sherebiah, Jamin, Akkub, Shabathai, Hodiah, Maaseiah, Kelita, Azariah, Jozabad, Hanan. 
NEH.8.8	Qalarqurluteng-llu mumigtaat
NEH.8.9	Yuut niitellermegteki Alerquutem picirkiutai umyuamegteggun agtuumiimeng qiallruut. Tua-i Nehemiah-m, nunam atanran, Ezra-m-llu, agayulirtem Alerquutem-llu elisngastiin, Levite-at-llu nalqigtestellrita Alerquutet, yuut qanrutait, “Una erneq tanqilriaruuq 
NEH.8.10	Watua uterci kingunerpecen̄un nererpagniartuci. Neqevcen̄ek wine-amek-llu tuvqakniaci nuuqitellriit. Man'a erneq 
NEH.8.11	Tua-i Levite-at qarutaarait yuut qanrulluki, “Nepliavkenaci, erneq man'a tanqilriaruan; angniitevkenaci-llu.” 
NEH.8.12	Tua-i yuut uterrluteng nunaniryugluteng ner'ut merluteng-llu, ilateng-llu tuvqakluki taringellruamegteki naaqumallret ellmeggnun.
NEH.8.13	Unuaquan ilakutaqellriit ciuliqagtaita, agayulirtet, Levite-at-llu ullagaat Ezra elicungcaryugluki qanruyutai Alerquutem. 
NEH.8.14	Taringaat-llu Alerquutem, 
NEH.8.15	Cali-llu mat'umek alerquutmek ayagceciut Jerusalem-aamun allanun-llu nunanun, “Qeminun ayagluci aqvaci avayaitnek napat: pine-at, olive-aat, myrtle-aat, palm-at, allanek-llu napanek uqisviliniartuci igausngaciatun Alerquutni.”
NEH.8.16	Tua-i yuut avayanek aqvalluteng uqisvilillruut enemeng qaingitni, ilait-llu enemeng elataitni, Agayuvigpiim-llu elatiini, ilait-llu carr'ilngurmi elatiigni Water Gate-am Ephraim Gate-am-llu. 
NEH.8.17	Tamarmeng-llu utertellret teguarullermeggnek uqisviliut uitavikluki-llu. Nunaniryugluteng tamana atuqsaitellruamegteggu Joshua-m unguvallran nalliinirnek tauna engelkarrluku. 
NEH.8.18	Erenret-llu tamaita, ayagniqarraallermeggnek taqvimeggnun Ezra naaqilartuq kalikainek Agayutem Alerquutiin. Nerevkariyaraq-llu aturaat ernerni malrunlegni; pingayunelgatni-llu nangniurluteng quyurtut umyugailkartevkenateng, Alerquutem pisquciatun.
NEH.9.1	Tuani iralum erenrani yuinaq cetamanek cipluku (24), Israel-aam yui quyurtellruut yagluteng missuullernek all'uteng, qamiquteng-llu urr'amek kanevlerrluki. 
NEH.9.2	Israelite-at-llu allakarluteng, ilakumanrilngurnun ilagautevkenateng, assiilnguteng ciuliameng-llu assiilnguit apervikuatekellruit. 
NEH.9.3	Tayima sass'ani pingayuni naaqicimallruut Alerquutiinek 
NEH.9.4	Inguqertangqellruuq quyigluni Levite-at nangengqaviatnek, tuani-llu nangerngaut: Jeshua, Bani, Chenani-llu. Qastuluteng-llu piicagtut 
NEH.9.5	Ukut-llu Levite-at agayuvkariluteng: Jeshua, Kadmiel, Bani, Hashabneiah, Sherebiah, Pethahiah-llu. Qanerluteng:
NEH.9.5	“Nangerrluci nanrarciu 
NEH.9.5	nanrarciu akwarpak akwanun!
NEH.9.5	Yuut tamarmeng nanrarlitgu ucurnarqelria atra,
NEH.9.5	tau͡gken yuum nanrautii nuringaluni.”
NEH.9.6	Israel-aam-llu yui uumek piicautmek piicagtut:
NEH.9.6	“
NEH.9.6	qiliit piliaqellruaten agyat-llu qilagmelnguut.
NEH.9.6	Nuna piliaqellruan imarpik-llu, tamalkuita-llu tamaanelnguut;
NEH.9.6	unguvamek tamalkuita cikillruaten.
NEH.9.6	Amlleqapigtellriit qilagmelnguut cikvikluten nanralaraatgen.
NEH.9.7	Elpet, 
NEH.9.7	ayaulluku-llu Ur-amek Babylonia-melngurmek;
NEH.9.7	atra-llu cimirluku Abraham-aamek.
NEH.9.8	Nallunritellruan elpenun piciuluni yuullrucia,
NEH.9.8	akqut'lillruluten-llu ellii pillgutekluku.
NEH.9.8	Akqellruan elliinun cikiutekciqniluki nunait Canaanite-at,
NEH.9.8	Hittite-at nuniit, Amorite-at,
NEH.9.8	Perizzite-at, Jebusite-at, Girgashite-at-llu nunait,
NEH.9.8	kinguvri tamaani nunami uitaarkaurtelluki.
NEH.9.8	Akqutkellren piciurtellruan, ellualriaruavet.
NEH.9.9	“Nallunritaten qaillun pitalriamek nangcimallrat ciuliaput Egypt-aami;
NEH.9.9	qayagallrat ikayuusqelluteng niitellruan Red Sea-mi.
NEH.9.10	Irr'inarqelrianek calillruuten inglulirluku Pharaoh,
NEH.9.10	atanerruari, nuniin-llu yui,
NEH.9.10	nallunrilavgu nangcillrat yugpenek.
NEH.9.10	Tuani niitnaullren piksagutellruan ernerpak maa-i cali pikeken.
NEH.9.11	Tumyarillruaten yut'en imarpigkun
NEH.9.11	ciuliqaggluki-llu nunakun kinertellriakun.
NEH.9.11	Maligcetait qecuqitellruut mermi et'ulriami,
NEH.9.11	teggalquq kit'elauciatun qairvalriami imarpigmi.
NEH.9.12	Amirlukun ciuliqagtellruaten erenrani,
NEH.9.12	unugmi-llu tanqigiaqluku tumkaat kenerkun.
NEH.9.13	Qilagmek atrallruuten Mount Sinai-ami;
NEH.9.13	qalarulluki-llu yut'en
NEH.9.13	cikirluki assilrianek alerquutnek atuyunarqellrianek-llu picirkiutnek.
NEH.9.14	Elitnaullruaten Sabbath-aaten qigcikluki pillerkaatnek,
NEH.9.14	pistevgun-llu Moses-aakun alerquutevnek cikillruaten.
NEH.9.15	“Kaillratni cikillruaten kelipamek qilagmek,
NEH.9.15	mermek-llu teggalqumek meqsullratni.
NEH.9.15	Qanrutellruaten nuna piksagucesqelluku
NEH.9.15	akqutkellren ellaitnun cikiutekciqniluku.
NEH.9.16	Tau͡gaam ciuliaput ellmeggnek pivakengellruut umyuarteng-llu atungluku
NEH.9.16	qessakluki-llu maligtaqullerkait alerquutvet.
NEH.9.17	Qessayagutellruat niisngallerkarteng; nalluyagutellruit calialten;
NEH.9.17	nalluyagulluki irr'inarqelriit calialten.
NEH.9.17	Ellmeggnek pivakluteng cucuklillruut ciuliqagtekameggnek
NEH.9.17	ut'rutestekameggnek ataam pistepayuaraullerkameggnun Egypt-aami.
NEH.9.17	Tau͡gaam elpet Agayutnguuten au͡g'ariciyunqellriaruluten;
NEH.9.17	naklegtartuten kenkitarluten-llu, qenqerrngianak.
NEH.9.17	Takumcutaucin angelriaruuq; cakaallrunritaten.
NEH.9.18	Kuluvaguamek angucaluruamek agayutngualillruut
NEH.9.18	qanerluteng-llu agayutnguniluku anutestellerteng Egypt-aamek!
NEH.9.18	Angli-lli qacungakellruvagtatgen, 
NEH.9.19	Tau͡gaam elpet unitellrunritaten tamaavet yuilqumun mer'ilngurmun,
NEH.9.19	takumcutaucin angelriaruan.
NEH.9.19	Au͡g'allrunritan amirluq keneq-llu
NEH.9.19	tumkaata apertuastek erenrani unugmi-llu.
NEH.9.20	Assilriarucin aturluku ayuqucirtullruaten,
NEH.9.20	pinriteksaunaki-llu manna-mek nerevkarturallruaten
NEH.9.20	meqsugaqata-llu merr'itaqluki.
NEH.9.21	Allrakuni yuinaagni malrugni yuilqumi mer'ilngurmi
NEH.9.21	cikilallruaten tamalkuitnek aturyugarkaitnek;
NEH.9.21	aturait nangyuunateng,
NEH.9.21	it'gait-llu puveksaunateng nangteqnaqluteng.
NEH.9.22	“Cirlakivkallruaten yugugarnek atanruvignek-llu
NEH.9.22	nunanek-llu avataitni uitalrianek.
NEH.9.22	Piksagutellruat Heshbon-aam nunii, Sihon-aam atanirturivia,
NEH.9.22	Bashan-aam-llu nunii, Og-am angayuqauluni uitavia.
NEH.9.23	Irnialingevkallruaten qiliim agyaitun amllertalrianek,
NEH.9.23	cirlakevkallruan uitavikevkarluku-llu nuna
NEH.9.23	ciuliaritnun akqutkellren ellaitnun cikiutekciqniluku.
NEH.9.24	Piksagutellruat Canaan-aam nunii;
NEH.9.24	cirlakellruaten yuut tamaani uitalriit.
NEH.9.24	Yut'en cikillruaten pinimek piyugtaciicetun pisqelluki
NEH.9.24	yuut, Canaan-aam-llu angayuqri.
NEH.9.25	Piksagutellruit asvairqumalriit nunarpiit,
NEH.9.25	nuna naungignarqelria, enet tukuutnek imalget,
NEH.9.25	merviit taqumalriit,
NEH.9.25	olive-aat napat, atsangtulit napat, wine-arkanek-llu naucetaarviit.
NEH.9.25	Nerlartut camirrluteng uquringluteng-llu;
NEH.9.25	nunaniryuutekellruit tamalkuita assilriit cikiutelten ellaitnun.
NEH.9.26	“Tau͡gken yut'en inglulitellruut narurrluten-llu;
NEH.9.26	tunutellruit Alerquuteten.
NEH.9.26	Tuqutellruit prophet-aat aarcirturteteng,
NEH.9.26	qanrutesteteng ataam utertesqelluki elpenun.
NEH.9.26	Pulengtaq qacungak'laraatgen,
NEH.9.27	taumek inglukestaitnun cirlakevkallrukten atanirturtelluki-llu.
NEH.9.27	Arenqiallugtellermeng nalliini qayagallruut elpenun ikayuusqelluteng,
NEH.9.27	niitellruaten-llu qilagmek.
NEH.9.27	Angelria naklegtaucin aturluku ellaitnun ayagcecillruuten ciuliqagtekaitnek
NEH.9.27	taukut anirtullrukait inglukestaitnek.
NEH.9.28	Tau͡gaam elluiluteng uitangucirmegcetun, ataam assiilngurmek atungellruut,
NEH.9.28	ataam-llu inglukestaitnun cirlakevkallruaten.
NEH.9.28	Tau͡gken umyuarnayaguciaqata anirtuusqelluteng-llu elpenun,
NEH.9.28	qilagmek niitelaraten, amllerqunek-llu
NEH.9.28	aviutelaraten naklegtalriaruavet.
NEH.9.29	Aarcirtularyaaqaten niisngasqelluki alerquuteten,
NEH.9.29	ellmeggnek tau͡gaam pivakngameng ciuniuryuumiitellruit alerquuteten,
NEH.9.29	alerquutvet atullrat unguvanarqelriarungraan.
NEH.9.29	Asvaunateng ciumuarluteng, maligtaqucuumiitellruut.
NEH.9.30	Amllerni allrakuni pinrilqertuaksaunaki aarcirtularaten.
NEH.9.30	Anernerpegun aarcirtularaten prophet-aarpeggun,
NEH.9.30	tau͡gaam niicugniyuumiitelartut,
NEH.9.30	taumek cirlakevkalaqeten allanun yugnun.
NEH.9.31	Tau͡gken takumcutaucin angelriaruan,
NEH.9.31	cakaallrunritaten piunrillruvkenaki-llu.
NEH.9.31	Naklegtarluten takumcutarluten-llu Agayutnguuten!
NEH.9.32	Agayun, Agayutemtaa, elpet angtatailngurmi!
NEH.9.32	Uluryanarqelriaruuten, pinilriaruuten!
NEH.9.32	Pinricen̄ayuitaten akqutkelten.
NEH.9.32	Assyrian-aat angayuqritnek nangcimarraanemten̄ek,
NEH.9.32	man'a tekilluku, angelriamek nangteqellrulriakut!
NEH.9.32	Angayuqaput, ciuliqagteput, agayulirteput, prophet-aaput,
NEH.9.32	ciuliaput, tamarmeng-llu yup'ut nangteqellruut.
NEH.9.32	Neq'akiu qaillun pitalriamek nangteqlerput!
NEH.9.33	Elluaq aturluku anucimirqecetaallruarpekut;
NEH.9.33	piciurrlainartuten, wangkuta assiilngillrungramta.
NEH.9.34	Ciuliamta, angayuqamta, ciuliqagtemta, agayulirtemta-llu
NEH.9.34	atullrunritaat Alerquuten.
NEH.9.34	Niicugnillrunritait alerquuteten aarcirtuuteten-llu.
NEH.9.35	Piunarquciliutevgun angayuqat atanirtullruit yut'en
NEH.9.35	uitallratni nunarugarmi naungignarqellriami ellaitnun cikiutellerpeni;
NEH.9.35	tau͡gaam ellaita tuiggluteng assiilngurmek kevgiullrunritaatgen.
NEH.9.36	Taumek maa-i pistepayuulriakut nunami wangkutnun cikiuteklerpeni,
NEH.9.36	maani naungignarqelriami nunami cikirtemten̄i neqkamten̄ek.
NEH.9.37	Nunam naugillri angayuqanun ayalartut
NEH.9.37	elkartellerpenun atanirtuusqelluta assiilngillruamta.
NEH.9.37	Ungungssiuteput-llu umyugiurutkelarait,
NEH.9.37	wangkuta-wa angelriamek arenqialliqellriakut!”
NEH.9.38	Makut tamalkuita pillret pitekluki, wangkuta, Israel-aam yuini, waniwa umyuallguciutukut igakun, takarnarqucilirtelluku atanerruamten̄un, Levite-amten̄un, agayulirtemten̄un-llu.
NEH.10.1	Ciumek at'ni igautellrua nunam atanran Nehemiah-m, Hacaliah-m qetunraan, kinguakun-llu Zedekiah-m at'ni igaulluku. Ukut-llu waniwa ateteng igautellruit:
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Seraiah, Azariah, Jeremiah,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Pashur, Amariah, Malchijah,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Hattush, Shebaniah, Malluch,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Harim, Merimoth, Obadiah,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Daniel, Ginnethon, Baruch,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Meshullam, Abijah, Mijamin,
NEH.10.2+NEH.10.3+NEH.10.4+NEH.10.5+NEH.10.6+NEH.10.7+NEH.10.8	Maaziah, Bilgai, Shemaiah-llu.
NEH.10.9+NEH.10.10+NEH.10.11+NEH.10.12+NEH.10.13	Jeshua qetunraa Azaniah-m,
NEH.10.9+NEH.10.10+NEH.10.11+NEH.10.12+NEH.10.13	Binnui, yuinek Henedad-am,
NEH.10.9+NEH.10.10+NEH.10.11+NEH.10.12+NEH.10.13	Kadmiel, Shebaniah, Hodiah,
NEH.10.9+NEH.10.10+NEH.10.11+NEH.10.12+NEH.10.13	Kelita, Peliah, Hanan,
NEH.10.9+NEH.10.10+NEH.10.11+NEH.10.12+NEH.10.13	Mica, Rehob, Hashabiah,
NEH.10.9+NEH.10.10+NEH.10.11+NEH.10.12+NEH.10.13	Zaccur, Sherebiah, Shebaniah,
NEH.10.9+NEH.10.10+NEH.10.11+NEH.10.12+NEH.10.13	Hodiah, Bami, Beninu-llu.
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Parosh, Pahath Moab,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Elam, Zattu, Bani,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Bunni, Azgad, Bebai,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Adonijah, Bigvai, Adin,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Ater, Hezekiah, Azzur,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Hodiah, Hashum, Bezai,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Hariph, Anathoth, Nebai,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Magpiash, Meshullam, Hezir,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Meshezabel, Zadok, Jaddu,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Peletiah, Hanan, Anaiah,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Hoshea, Hananiah, Hassub,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Hallohesh, Pilha, Shobek,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Rehum, Hasabnah, Maaseiah,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Ahiah, Hanan, Anan,
NEH.10.14+NEH.10.15+NEH.10.16+NEH.10.17+NEH.10.18+NEH.10.19+NEH.10.20+NEH.10.21+NEH.10.22+NEH.10.23+NEH.10.24+NEH.10.25+NEH.10.26+NEH.10.27	Malluch, Harim, Baanah-llu.
NEH.10.28	Allat-llu Israel-aam yui, agayulirtet, Levite-at, amiiget murilkestait, aturtet, Agayuvigpagmi kevgat, allat-llu maligulluteng Agayutem Alerquutiinun avtellret ilakumanrilngurnek nunamten̄i uitalrianek, nulirrit, qetunrait, paniit, tamarmeng-llu nallunrilnguut taringumalriit-llu, 
NEH.10.29	ilautut anelgutmeggnun, atanerruaritnun-llu, nunuliutengqellriamek aniqlaatmek navkatgu, akqutmun piyuagarkauluteng Agayutem Alerquutiikun cikiutngullerkun Moses-aakun Agayutem kevgaakun, niisngaarkauluki tamalkuita 
NEH.10.30	Paniput uingevkarngaunaki, qetunraput-llu nulirturcessngaunaki ilakumanrilngurnek tamatum nunam yuinek.
NEH.10.31	Tailuteng-llu tamatum nunam yui tuneniangraata aklunek, wall'u mukaarkanek Sabbath-aami, wall'u agayunerpagni, wangkuta kipusngaitukut.
NEH.10.31	Malrunelgatni-llu allrakut nauceciilarngaitukut nunamun, pellugcetarkauluki-llu tamalkuita akiilnguut.
NEH.10.32	Cali umyuallgutekluta elliigarkaurtellruukut amllertacirkiurumalriamek qerrirlimek allrakut tamalkuita Agayuvigpiim atullrinun ikayuutekanun.
NEH.10.33	Agayuaqata atu'urkainek makunek elliilarciqukut: kelipamek kencignarqelriamek, unuaquaqan elliitngutulimek mukaarkamek, ungungssinek unuaquaqan ekuagarkanek, kencignarqellrianek elliitnek Sabbath-aami, New Moon Festival-aani, allani-llu qigcignarqellriani ernerni, kencignarqellrianek elliitnek, elliitnek Israel-aam yuin assiilnguita au͡gautekaatnek, allanek-llu aturyulrianek Agayuvigpagmi.
NEH.10.34	Wangkuta, yuut, agayulirtet, Levite-at-llu nall'arcetaarilarciqukut allrakut tamaitni, naliput tungayakelriani muraganek iluvautelararkauciitnek ekuagiaqameng 
NEH.10.35	Taitelarciqukut Agayuvigpagmun allamiaqan naucetaamta naugiqarraallritnek, napat-llu atsangqerraarutaitnek. 
NEH.10.36	Yung'eqarraarutput tan'gaurluut taitelarciqaput agayulirten̄un Agayuvigpagmi, Alerquutni picirkiun aturluku, tun'arkauluki Agayutmun. Cali-llu tunlararkaugaput kuluvautemta, qusngit, qusngirngalnguut-llu irniqarraarutait.
NEH.10.37	Agayuvigpagmi-llu agayulirten̄un taicilarciqukut nauqerraallernek mukaarkanek, atsaitnek napat, wine-anek, olive-aat-llu uquitnek.
NEH.10.37	Levite-anun-llu taitelararkauluta, nunautemta naugillrin qulngurutaitnek, ellaita auluk'laitki qulngurutet nunarramten̄ek. 
NEH.10.38	Agayulirtet-llu Aaron-aam kinguvrin nayulararkaugait Levite-at akurtullratni qulngurutet, Levite-at-llu qulngurutet taicimallret qulngurutait, ellilararkaugait qemaggviinun Agayuvigpiim. 
NEH.10.39	Israel-aam yuin Levite-at-llu taitelarciqait elliitet mukaarkat, wine-at, olive-aat-llu uquit, uitaviitnun assigtat Agayuvigpagmi atulaq'ngaita agayulirtet taum nalliini calilriit, Agayuvigpiim nayurtain, aturtet-llu uitaviitni.
NEH.10.39	Murilkerrlainarluku aulukciqaput enii Agayutemta.
NEH.11.1	Yuut ciuliqagtait Jerusalem-aami nunalgartellruut, allat-llu nall'arcetaariluteng cucuklillruut qulen ilakuralriit naliit uitaarkauciitnek Jerusalem-aami tanqilriami nunarpagmi, allat tau͡gken uitalararkauluteng allani nunarpagni wall'u nunacuarni. 
NEH.11.2	Yuut-llu nanrarait kinkut umyuarteng aturluku uitayulriit Jerusalem-aami. 
NEH.11.3	Allani nunarrarni nunarpagni-llu Israel-aam yui, agayulirtet, Levite-at, Agayuvigpagmi calialget, kinguvrit-llu Solomon-aam pistain, uitaut nakmiin nunameggni.
NEH.11.3	Ukut wani-wa Judah-m nuniini piuranrita igausngallrit, Jerusalem-aami uitalriit.
NEH.11.4	Athaiah, qetunraa Ussiah-m tutgarii Zachariah-m. Allat-llu ciuliari ilangqertut: Amariah, Shephatiah, Mahalalel-aaq-llu, kinguvri Perez-aam Judah-m qetunraan.
NEH.11.5	Maaseiah-llu, qetunraa Baruch-aam tutgarii Colhozeh-m. Allat-llu ciuliari ilangqertut: Haziaah, Adaiah, Joiarib, Zachariah-llu, kinguvri Judah-m qetunraan Shelah-m.
NEH.11.6	Perez-aam kinguvrinek yuinaat yuinaq pingayun pingayunlegnek cipluku (468) alingura'arpek'nateng anguyagtet uitallruut Jerusalem-aami.
NEH.11.7	Sallu, Meshullam qetunraa Joed-aam tutgarii. Allat-llu ciuliari ilangqellruut: Pedaiah, Kolaiah, Maaseiah, Ithiel, Jeshaiah-llu. 
NEH.11.8	Gabbai, Sallai-llu canimenakek ilakutak Sallu-m.
NEH.11.8	Tamarmeng Benjamin-aam kinguvri Jerusalem-aami uitallruut amllertaluteng tiissitsaam avga, yuinaat yuinaq atauciq, pingayunlegnek cipluku (928). 
NEH.11.9	Joel-aaq Zichri-im qetunraa ciuliqagtekellruat, Judah-llu Hassenuah-am qetunraa tungliuluni atanerruaruluni nunarpagmi.
NEH.11.10	Jedaiah Joiarib-aam qetunraa, Jachin-aaq-llu.
NEH.11.11	Seraiah, Hilkiah-m qetunraa tutgarii Meshullam. Allat-llu ciuliari ilangqellruut: Zadok, Meraioth, Ahitub-aaq-llu Agayulirten͞guneq. 
NEH.11.12	Ukut naumallgutkelriit Agayuvigpagmi calilallruut amllertaluteng tiissitsaam avga, yuinaat akimiaq ataucimek cipluku, malruk-wa (822).
NEH.11.12	Adaiah qetunraa Jeroham-aam tutgarii Pelaliah-m. Allat-llu ciuliari ilangqellruut: Amzi, Zachariah, Pashhur, Malchijah. 
NEH.11.13	Tamarmeng ukut naumallgutkelriit amllertaluteng, yuinaat qula malruk, malrugnek cipluku (242), ilakuralrianun ciuqliullruut.
NEH.11.13	Amashsai, Azarel-aam qetunraa Ahzai-am tutgarii. Allat-llu ciuliari ilangqellruut Meshillemoth-aamek, Immer-aamek-llu. 
NEH.11.14	Ukuni-llu naumallgutkelriani yuinaat arvinlegen pingayunlegnek cipluku (128), anguyagten͞gullruluteng alinguraralriaruvkenateng. Ciuliqagterluteng Zabdiel-aamek, ilakuralriit piuranritnek kingunelegmek.
NEH.11.15	Shemaiah, Hasshub-aam qetunraa Azrikam tutgarii. Allat-llu ciuliari ilangqellruut: Hasabiah-mek Bunni-llu.
NEH.11.16	Shabbethai Jozabad-aaq-llu Levite-ani piuranrulriik atanirturten͞gullruuk Agayuvigpiim elatiinek calilrianun.
NEH.11.17	Mattaniah, Mica-m qetunraa Zabdi-aam tutgarii, Asaph-aam kinguvra. Ciuliqagtellrui Agayuvigpiim aturtai atullratni quyatmek piicagyaramek.
NEH.11.17	Bakbujiah-wa, Mattaniah-m ikayua.
NEH.11.17	Abda, Shammua-m qetunraa, Galal-aam tutgarii, Jeduthun-aam kinguvra. 
NEH.11.18	Waten amllertalriit Levite-at yuinaat qulngunritaraan cetamanek cipluku (284) uitallruut Jerusalem-aami.
NEH.11.19	Akkub-a, Talmon, tungayamegnek ilalutek, yuinaat pingayunlegen qula malrugnek cipluku (172) amllertaluteng.
NEH.11.20	Ilait-llu Israel-aam yui, allat-llu agayulirtet Levite-at-llu uitallruut nunarpaini nunarraini-llu Judah-m nakmiin nunautmeggni. 
NEH.11.21	Agayuvigpiim calistai Jerusalem-aam iliini Ophel-aami uitaluteng, caliaqluteng Ziha-mek Gishpa-mek-llu atanirturterluteng.
NEH.11.22	Uzzi, Bani-am qetunraa Hashabiah-m tutgarii, atanirturten͞gullruuq Levite-anun. Allat-llu ciuliari ilangqellruut: Mattaniah-mek Mica-mek-llu, Asaph-aamek naumavilget ilakluku, ukut Agayuvigpagmi aturcetaat agayuaqata atulaq'ngait caliaqellruit. 
NEH.11.23	Angayuqam alerquutekellrini taqumaluteng naumavillgutkellriit kipullgutaagulluki aturarkat caliaqelararkauluki unuaquaqan.
NEH.11.24	Pethahiah, Meshezabel-aam qetunraa, ilakellriartainek Zerah Judah-m-llu yuullgutkelriartain, cingilek'laraat Israel-aam yuin Persian-aat apqaurviatni.
NEH.11.25	Amlleret-llu yuut nunarrarni uitalartut naucetaarvimeng yaaqsinrilkaitni. Yuullgutkellriari Judah-m uitaluteng Kiriath Arba-mi, Dibon-aami, Jakabzeel-ami, nunarrarni-llu taukut nunarpiit yaaqsinrilkaitni. 
NEH.11.26	Cali-llu uitaluteng nunarpagni Jeshua, Moladah, Bethpelet, 
NEH.11.27	Hazarshual-aami, Beersheba-mi nunarrarni-llu avatiinelngurni. 
NEH.11.28	Uitaluteng-llu nunarpagni Ziklag-ami, Meconah-ami nunarrarni-llu, 
NEH.11.29	Enrimmon-aami, Zorah-mi, Jarmuth-aami-llu, 
NEH.11.30	Zanoah-mi, Adullam-aami, nunarrarni-llu taukuk canimelkiigni. Uitaluteng Lachish-aami, naucetaarvigni-llu canimelkaini, Azekah-mi-llu nunarraini-llu. Tua-i-wa Judah-m kinguvri uitaut nunami akuliigni Beersheba-nkuk ungalalirnermi, Hinnom Valley-m neglirnermi.
NEH.11.31	Benjamin-aamek-llu yuullgutkelriartai uitallruut Geba-mi, Michmash-ami, Ai-ami, Bethel-aami nunarrarni-llu yaaqsinrilkaitni uitalriani, 
NEH.11.32	Anathoth-aami, Nob-ami, Ananiah-ami, 
NEH.11.33	Hazor-aami, Ramah-mi, Gittaim-aami, 
NEH.11.34	Hadid-aami, Zeboim-aami Neballat-aami, 
NEH.11.35	Lod-ami, Ono-mi-llu, calitulit-llu kuignayuatni. 
NEH.11.36	Ilait-llu Levite-at uitatullret Judah-m nuniini alerquumallruut uitallgutkesqelluki Benjamin-aam yui.
NEH.12.1	Ukut waniwa agayulirtet Levite-at-llu utertellret nunameggnek ayagcecimallermeggnek malikluku Zerubbabel-aaq, Shealtiel-aam qetunraa, Joshua-llu Agayulirten͞guneq:
NEH.12.2+NEH.12.3+NEH.12.4+NEH.12.5+NEH.12.6+NEH.12.7	Seraiah, Jeremiah, Ezra, Amariah, Maluch, Hattush, Shecaniah, Rehum, Meremoth, Iddo, Ginnethoi, Abijah, Mijamin, Maadiah, Bilgah, Shemaiah, Joiarib, Jediah, Sallu, Amok, Hilkiah, Jedaiah.
NEH.12.2+NEH.12.3+NEH.12.4+NEH.12.5+NEH.12.6+NEH.12.7	Ukut angutet ciuliqagten͞gullruut ilameggnun agayulirten̄un Joshua-m nalliini.
NEH.12.8	Ukut caliaqelallruit atualallrit yuarutet quyatnek: Jeshua, Binnui, Kadmiel, Sherebiah, Judah, Mattaniah-llu.
NEH.12.9	Ukut aturten͞guut atulalriit akiugtaarutellri yuarutem: Bakbukiah, Onno-llu, Levite-aullgutmeggnek ilaluteng.
NEH.12.10	Jeshua atakaa Joiakim-aam; Joiakim-aaq-llu Eliashib-aam atakluku; Eliashib-aaq-llu Joiada-m-llu atakluku. 
NEH.12.11	Jonathan-aam-llu atakluku Joiada, Juddua-m-llu atakluku Jonathan-aaq.
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Jehoiakim-aaq Agayulirten͞gunrullrani, ukut agayulirtet ciuliqagten͞gullruut tungayakellriartameggnun:
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Meriah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Seraiah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Hananiah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Jeremiah-m
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Meshullam
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Ezra-m
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Jehohanan
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Amariah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Jonathan
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Malluch
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Joseph
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Shebaniah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Adna
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Harim
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Helkai
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Meraith
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Zachariah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Iddo
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Meshullam
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Gennethon
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Zichri
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Abijah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	–
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Miniamin
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Piltai
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Moadiah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Shammua
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Bilgah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Jehonathan
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Shemaiah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Mattenai
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Joiarib
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Uzzi
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Jedaiah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Kallai
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Sallai
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Eber
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Amok
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Hashabiah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Hilkiah
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Nethanel
NEH.12.12+NEH.12.13+NEH.12.14+NEH.12.15+NEH.12.16+NEH.12.17+NEH.12.18+NEH.12.19+NEH.12.20+NEH.12.21	Jedaiah
NEH.12.22	Igausngallruut-llu naumaviit ilakuralriartaita Levite-at agayulirtet-llu, ukut Agayulirten͞gunrullrata nalliini: Eliashib, Joiada, Jonathan, Jadua-llu. Igausngallrat-llu qaqitellruuq Darius-aaq angayuqaullrani Persia-mi. 
NEH.12.23	Tau͡gaam ciuliqagtait Levite-at ilakuralriartaita, igausngallruut wavet: 
NEH.12.24	Ukut ayuqucirtuutiit maliggluku: Hashibiah, Sherebiah, Jeshua, Binnui, Kadmiel-aam-llu Levite-at avtellruit. Ataucikun malruinguluteng nanralallruat Agayun pitaartekluteng quyavikluku-llu Agayun, ayuqucirtuutekellra Angayuqam David-aam, Agayutem yuan, aturluku.
NEH.12.25	Ukut Agayuvigpagmi nayurtet caliaqellruat nayurluki elliviit Agayuvigpiim ikirtuqain canianelnguut: Mattaniah, Bakbukiah, Obadiah, Meshullam, Talmon, Akkub-aq-llu. 
NEH.12.26	Ukut-llu yuullruut Joiakim-aam nalliini, Joshua-m qetunraan, Jehozadak-am tutgariin, nunam-llu angayuqran Nehemiah-m nalliini Ezra-m-llu, agayulirtem elisngalriim Alerquutnek.
NEH.12.27	Jerusalem-aam-llu qacarnera naaqicimaqatallrani, Levite-at uitaviitnek aqvavkallruit, ilagautesqelluki nunaniryuutekellratni naaqicimallra atuallratgun quyatnek, aturcetaatgun-llu cymbal-aatgun harp-atgun-llu. 
NEH.12.28	Levite-at ilakuralriartait atutulit quyurtut nunanek uitavimeggnek avatiinek Jerusalem-aam Netophah-m-llu, 
NEH.12.29	Bethgilgal-amek, Geba-mek, Azmaveth-aamek-llu. 
NEH.12.30	Agayulirtet, Levite-at-llu menuircaryaraq atullruat ellmeggnun, yugnun, ikirtuqanun, nunarpiim-llu qacarneranun.
NEH.12.31	Quyurcetanka-llu Judah-m ciuliqagtai qacarnerem qainganun, murilkesten͞guluki malruirrluteng avgumalrianun yugugarnun nunarpiim uivestekainun quyavikluku Agayun.
NEH.12.31	Ciuqliit ayagtut tallirpilirnerem tungiinun qacarnerem qaingakun Dung Gate-amun.
NEH.12.32+NEH.12.33+NEH.12.34+NEH.12.35	Ukut-llu agayulirtet, cupu'uryarat aturluki kingunratgun ayallruut: Azariah, Ezra, Meshullam, Judah, Benjamin, Shemaiah, Jeremiah-llu. Kinguatgun-llu Zachariah, qetunraa Jonathan-aam tutgarii Shemaiah-m. (Kinguvrin ilakait Mattaniah-m, Micaiah-m, Zaccur-aam, Asaph-aam tungayallgutkelriartainek.) 
NEH.12.36	Kinguatgun-llu allat tungayallgutkelriartain ilait: Shemiah, Azarel, Milalai, Maai, Nethanel, Judah, Hanani-llu; tamarmeng tegumiarluteng aturcetaanek Angayuqam David-aam atulallrin ayuqaitnek. Ezra-m, igartem, maryartellrui ukut ayallratni. 
NEH.12.37	Fountain Gate-amun-llu tekicameng mayurtut mayuryaratgun David-aam Nunarpiinun, David-aam-llu atanruvik enii kiturluku, uterrluteng-llu qacarnermun Water Gate-amelngurmun, calaralirnerani nunarpiim uitalriamun.
NEH.12.38	Aipait-llu quyungqalriit quyaluteng nanralriit iqsutmun ayallruut qacarnerem qaingakun, wiinga-llu maliggluki kingunratgun yuut avgitnek maliglua. Ayagluta-llu kiturluku Tower of the Ovens-aaq Broad Wall-aq tekilluku, 
NEH.12.39	tuaken-llu ayagluta kiturluki Ephraim Gate-aq, Jeshanah Gate-aq, Fish Gate-aq, Tower of Hananel-aaq, Tower of the Hundred-aaq, Sheep Gate-amun. Arulairluta-llu canianun ikirtuqaan Agayuvigpiim. 
NEH.12.40	Tamarmeng tua-i malruirrluteng ayallret quyavikluku Agayun tekitut Agayuvigpiim nuniinun.
NEH.12.40	Avatiitgun ciuliqagtet malillma, 
NEH.12.41	ilangqellruut ukunek agayulirten̄ek, cupu'uryarat qalrialuki: Eliakim-aaq, Maaseiah, Miniamin, Micaiah, Eloienai-aaq, Zachariah, Hananiah-llu; 
NEH.12.42	kingunratgun-llu maligtestait: Maaseiah, Shemaiah, Eleazer, Uzzi, Jehohanan, Malchijah, Elam, Ezer-aaq-llu. Aturtet-llu ciuliqagterluteng Jezrahiah-mek, aturpagluteng qastutacirmegcetun.
NEH.12.43	Tuani ernermi amllerugarnek elliillruut, yuut-llu cakneq nunaniryullruut Agayutem cakneq angnircecateng. Arnat mikelnguut-llu ilagautellruut, nunaniryullrata-llu nepii yaaqvanek niitnaqluni.
NEH.12.44	Taum nalliini angutet cucukumallruut caliaqerkauluki qemangqaviit elliitet Agayuvigpagmun; qulngurutet, nauqerraallret-llu mukaarkat, atsat-llu tuani allrakumi. Ukut angutet caliaqellruit akurturluki elliitet naucetaarvignek, nunarrarnek-llu nunarpiit yaaqsinrilkaitnek uitalrianek, agayulirtet Levite-at-llu pikaitnek Alerquutni pisqumalria aturluku. Tamarmeng-llu Judah-m yuin ilukegcitkait kevgiullrat agayulirtet Levite-at-llu, 
NEH.12.45	caliaqelaatgu menuircaryaraq, allat-llu piciryarat Agayutem alerquutellri. Agayuvigpiim-llu aturcetaartain murilkestain-llu caliarkateng caliaqluki Angayuqam David-aam, qetunraan-llu Solomon-aam, picirkiutiik aturluku. 
NEH.12.46	Ak'a-wa Angayuqam David-aam, aturcetaanek-llu elisngalriim Asaph-aam, nalliigni aturcetaartet ciuliqagcilallruut yuarutnek nanrautnek quyatnek-llu Agayutmun. 
NEH.12.47	Zarubbabel-aam, Nehemiah-m nalliigni, Israel-aam yui elliiguralallruut aturkaitnek Agayuvigpiim aturtain, nayurtain-llu. Yuut-llu qigcignarqellrianek elliivikaqluki Levite-at, ellaita-llu Levite-at cikiutekaqluku agayulirten̄un amllertacirkiurumalria pikaat.
NEH.13.1	Alerquutii Moses-aam naaqumallrani yugnun, qanrumalria tekitaat Ammonite-at Moabite-at-llu Agayutem yuinun ilagautarkaunriluciat. 
NEH.13.2	Man'a tuaten pilliniuq Ammon-aam yuin, Moab-am-llu yuin cikillrunrilatki Israel-aam yui neqnek mermek-llu anellratni Egypt-aamek. Cali-llu akilirluku Balaam-aamun aniqlaasqellruamegteki, tau͡gaam Agayutem mumigtellrua aniqlaatii atawaqautngurrluku. 
NEH.13.3	Israel-aam-llu yuin man'a naaqumallrani niicamegteggu ilakumanrilnguut tamalkuita ayagcetellruit uitavimeggnek.
NEH.13.4	Eliashib-aam, agayulirtem, aulukisten͞gulriim Agayuvigpiim qemaggviinek, ak'anun yugnikellrua Tobiah. 
NEH.13.5	Uitavkaraa-llu Tobiah enet iliitni Agayuvigpagmi qemangqaviatni mukaarkat elliitet, aruviaraat elliitet, calissuutet atulaqait Agayuvipagmi, agayulirten̄un elliitet, qulngurutaita mukaarkat, wine-at, uqut-llu, cikiutngullret alerquun aturluku Levite-anun, Agayuvigpiim aturcetaartainun, murilkestainun-llu. 
NEH.13.6	Mat'um pillran nalliini Jerusalem-aami uitallrunritua, tua-i-wa yuinaq malrugnek cipluku (22) allrakungeqerluku angayuqrullran Artaxerxes-aam Babylon-aami, utertellruama cat pillret ayuquciitnek qanemcicarturluku. Qaillun tayima pitariluku tamaani uitalqa, apelcillruaqa angayuqaq ayagyuglua, 
NEH.13.7	Jerusalem-aamun-llu utertua. Nallunrirluku-llu Eliashib-aamun uitavkaucia Tobiah enet iliitni Agayuvigpagmi. 
NEH.13.8	Qenertellruunga-llu cakneq, Tobiah-m-llu aklui tamalkuita tuaken anlluki. 
NEH.13.9	Ellimerranka-llu piciryaraq aturluku menuircaasqelluki enet Agayuvigpiim iluanelnguut, aklui, mukaarkat elliitet, aruviar-llu ataam tuavet enemun ellisqelluki.
NEH.13.10	Maaten-llu cali pianka Agayuvigpagmi aturcetaartet allat-llu Levite-at ayallrullinilriit Jerusalem-aamek uterrluteng naucetaarvimeggnun, cikiumaksaitellrulliniameng yuutekaitnek nurutarkauvkenaki. 
NEH.13.11	Nunuranka-llu atanerruat Agayuvigpak aulukumanritellranek. Levite-at tua-i aturtet-llu utercetanka Agayuvigpagmun ataam caliarit caliaqesqelluki. 
NEH.13.12	Tamarmeng-llu Judah-m yui ataam taicilangut Agayuvigpiim qemaggviinun qulngurutmeggnek mukaarkanek, wine-anek, olive-aat-llu uquitnek. 
NEH.13.13	Cucuklillruunga-llu aulukestekaitnek qemaggviit: Shelemiah-mek agayulirtem̄ek, Zadok-aamek-llu elisngastiitnek Alerquutet; Pedaiah-mek-llu Levite-amek. Hanan-aaq-llu, Zaccur-aam qetunraa Mattaniah-m tutgarrii, ikayuqesqelluku taukunun. Nallunritellruaqa ukunun angutnun peng'garutaunii pillerkaqa elluarrluteng caliaqeciqngatki aruqutkellrit allat calilriit atu'urkait.
NEH.13.14	Agayutmaa, neq'akiki makut tamalkuita calillrenka Agayuvigpagpenun agayuyaranun-llu.
NEH.13.15	Tamatum-llu nalliini tangertua yugnek Judah-mi mecuirilrianek wine-arkanek atsanek Sabbath-aami, ciulviit tuaten ucilirluki mukaarkanek, wine-anek, atsanek, figs-aanek, allanek-llu ayuqenrilngurnek, tamakunek-llu itrucilrianek Jerusalem-aamun Sabbath-aami; taukut aarcirturanka Sabbath-aami canek tun'isqevkenaki. 
NEH.13.16	Ilait-llu yuut, Tyre-am nunarpiinek kingunelget, uitaut Jerusalem-aami, itrutaqluteng neqnek, ayuqenrilngurnek-llu aklunek nunarpagmun tuneniarkameggnek Sabbath-aami Judah-m yuinun Jerusalem-aam-llu yuinun. 
NEH.13.17	Caliarat atawakevkenaku taqsuariutanka Judah-m atanerruari qanrulluki-llu, “Cauga man'a assiilnguq caliarci, erneq uitayaraq qigcignairulluku? 
NEH.13.18	Man'a pitekluku Agayutem anucimirqecetaallrui ciuliaci piunriqapiggluku una nunarpak. Tau͡gken elpeci Agayutem eq'uqertii pikanircetaaraci Israel-aam yuinun qigcignairutlerpeciuggun Sabbath-aaq.”
NEH.13.19	Tua-i alerquranka Jerusalem-aam ikirtuqai palutelararkaurtelluki Sabbath-aam ayagnillrani atakuarauciatun,
NEH.13.20	Ataucirqumek-llu wall'u malrurqugnek tunenialalriit aklunek ayuqenrilngurnek qavartallruut elatiini nunarpiim qacarneran tallimiritem atakuani. 
NEH.13.21	Wiinga-llu aarcirtullruanka qanrulluki, “Camek unangengaituci tuani utaqallerpeciuggun unuaqullerkaa. Tuaten pinqigeskuvci tegularluci piciqamci.” Tuakenirnek-llu tainqigtellrunritut Sabbath-aami. 
NEH.13.22	Levite-at-llu alerquranka menuircarraarluki tailuki ikirtuqat murilkelaasqelluki qigciklerkaa uitayaram pitekluku.
NEH.13.22	Agayutmaa, mat'ukun cali umyuaqekia, camun-llu pivkaryaqunii kenken angelria aturluku.
NEH.13.23	Cali-llu taum nalliini nallunriranka ilait Jews-aat amlleret nulirtullruciitnek arnanek Ashdod-aamek, Ammon-aamek, Moab-amek-llu. 
NEH.13.24	Avgit irniarit qalartaqluteng Ashdod-aarmiut qaneryaraicetun, wall'u allatgun qanrucitgun, wangkuta qanrucimcetun qalarcesciiganateng. 
NEH.13.25	Wiinga-llu nunuranka taukut angutet, qayagauralua aniqlaatnek ellaitnun, kaugtuarluki, nuyait-llu qecugmiarluki. Akqivkaranka-llu Agayutem atrakun uum kinguakun watqapik ellait wall'u irniarit kassuusngaunaki ilakumanrilngurnek. 
NEH.13.26	Qanrutanka-llu, “Solomon-aaq-qaa, Israel-aam angayuqra, arnat waten ayuqellriit picurlagcetellrunritaat? Amllerni atanruvigni angayuqertaitellruuq elliitun ayuqellriamek, Agayutiin-llu kenkellruluku, angayuqrurtelluku-llu tamalkuitnun Israel-aam yuinun; tau͡gken tuaten pillrungraan arnat ilakumanrilnguut assiilngircetellruat. 
NEH.13.27	Tua-llu-qaa wangkuta elpeci niilluci man'a angelriarulria assiilnguq aturlaut narurrluku Agayutvut kassuutellemteggun ilakumanrilngurnek arnanek?”
NEH.13.28	Joiada qetunraqellrua Eliashib-aam Agayulirten͞gunrem, tau͡gaam Joiada-m qetunraan iliit kassuutellruuq Sanballat-aam panianek, nunarrarmek Beth Horon-aamek kingunelgem, tua-i Joiada ayagcetaqa Jerusalem-aamek.
NEH.13.29	Agayutmaa, umyuaqekiki qaillun ukut yuut menuurcillrat agayulirten͞guyaramek, akqut'lillren-llu agayulirtet Levite-at-llu pillgutekluki.
NEH.13.30	Menuircaranka-llu yuut tamalkuitnek canek ilakumanrilnguut piitnek; taqutua-llu picirkanek agayulirtet Levite-at-llu maligtarkaitnek tamalkuitnun nalluarkaunrirtelluki caliarit. 
NEH.13.31	Picirkiranka-llu taitelararkaullritnek, pinariaqan, muragat atuugarkat ekualuki elliitnun, yuut-llu taitelaasqelluki elliitaitnek mukaarkanek naugiqarraarutnek, atsanek-llu naugiqarraarutnek.
NEH.13.31	Agayutmaa, umyuaqekiki makut tamalkuita, umyuaqekia assilriatgun caliaqellemkun.
EST.1.1+EST.1.2	Ahasuerus-aaq atanrullruuq nunanun yuinaat arvinlegen malrunlegnek cipluku (127) amllertalrianun India-mek ayagluni Ethiopia tekilluku. 
EST.1.3	Allrakut atanrurqaanerminek pingayuatni nerevkariuq kelegluki atanerruani, pisten̄i, anguyagtem̄i-llu atanrit Persia-mi Media-mi-llu, yuut-llu piuranrit nunat-llu ataniumak'ngami atanrit. 
EST.1.4	Iraluni arvinlegni tangaavkallrui angayuqauvimi tukuutai, tangnirqetacia-llu ucurnarqucia-llu.
EST.1.5	Taum kinguani tauna angayuqaq cali nerevkarinqigtuq nunarpagmi Susa-mi kelegluki tamalkuita angutet tukuungraata arrsaungraata-llu. Agayunrek akuliik aturluku nerevkarillruuq, nerluteng-llu naucetaarviani angayuqam eniin. 
EST.1.6	Tauna-llu nerevkarivia tangnircaumaluni capkutarluni qiuglinek qatellrianek-llu 'lumarrarnek, qillrusngaluteng 'lumarraqegtaarmek purple-aamek naparyanun teggalquqegtaarnun. Aqumlleri qerrirliuluteng suulutaaruluteng-llu, cailkaq-llu tutmallrat qalliliumaluni qatellrianek teggalquqegtaarnek, kavirlinek feldspar-anek, qerrircetellrianek mother of pearl, qiuglinek-llu turquoise-aanek. 
EST.1.7	Merkait-llu saskarluteng suulutaarrlainarnek tamarmeng qaimegteggun ayuqevkenateng, merkameggnek-llu nuuqitevkenateng. 
EST.1.8	Tau͡gaam meryuumiilnguq merngaunani qessangraan-llu pivkaumangaunani; atanrem pisten̄i alerqullruamiki yuut piyugtaciicetun pivkaasqelluki.
EST.1.9	Vashti-llu cali angayuqam nulirra tamaani angayuqam eniini nerevkarillruuq arnaullgutminek kelgiluni.
EST.1.10	Erenret malrunelgatni angayuqam taangiqu'urluni pisten̄i Mehuman, Biztha, Harbona, Bigtha, Abagtha, Zethar, Carcas-aaq-llu taisqai. 
EST.1.11	Alerqurluki-llu nuliani Vashti nasqerrutii at'elluku taicesqelluku kenegnaqapigcan, kenegnartacia ilaminun tangrresqelluku. 
EST.1.12	Tau͡gaam Vashti angayuqam alerquutiinek pistet qanrutengraatni niitenrituq, angayuqaq ullagyuumiinaku. Angayuqaq-llu qenqerrluni.
EST.1.13	Angayuqam piciryaraqngamiu kangiiyugaqami alerquutmeggni qaillun cam pimaarkaucia ayuqucirtuasten̄i taivkarluki nallunriciiqngatgu qaillun picirkarteng. 
EST.1.14	Ukut angutet ayuqucirtuastem̄ini ciumek tangerturalallinii camek piaqami, malrunelgen atanerruari Persia-m Media-m-llu, quyinkacagauluteng calialget tuani angayuqauvigmi: Carshena, Shethar, Admath, Tarshish, Meres, Marsena, Memucan-aaq-llu. 
EST.1.15	Waten qanrutai, “Alerquutet aturluki qaillun pimaarkauga angayuqam nulirra Vashti niitenrilaku angayuqam Ahasuerus-aam alerquutii pistem̄ikun qanrucarturcetengraani?”
EST.1.16	Tua-llu Memucan-aam qanrutai angayuqaq atanerruat-llu: “Vashti-m caunrilkenritaa angayuqaq nalliikun, tau͡gaam atanerruari-llu tapqulluki, tuaten-llu cali angayuqauviim angutai tamalkuita. 
EST.1.17	Tuaten pillra Vashti-m arnat nallunriqunegteggu uiteng caunrilkengciqait. Waten qanlarciqut, ‘Angayuqam Ahasuerus-aam nuliani Vashti alerqurluku taisqellrungraani niitellrunritaa.’ 
EST.1.18	Nulirrita angayuqam atanerruarin Persia-mi Media-mi-llu Vashti-m ayuqucillra niiskunegteggu unugpailgan uimeggnun nallunrirceciiqaat. Arnat-llu tamiini uiteng qigcikenrirciqait, uingitaa-llu nuliateng qenrutengluki. 
EST.1.19	Kitaki piyunakekuvgu angayuqruuten, picirkirikina Vashti ciuqerpenun tainqigngairutelluku. Igautelluku-llu alerquutaitnun Persia-rmiut Media-rmiut-llu cimirciigaliluku. Vashti-m-llu enii allamun elliini assinrulriamun teguvkarluku. 
EST.1.20	Man'a picirkiun niiskunegteggu angayuqauvigpet yuin tamarmeng, arnat qigcigyaguciiqait uiteng tukuungraata arrsaungraata-llu.”
EST.1.21	Memucan-aam qanellra angayuqam atanerruartuumarmi assikngamegteggu angayuqaq tuaten pillruuq. 
EST.1.22	Nunanun tamaitnun qaneryaramek ayagcecillruuq taringellerkaatgun igaryarait-llu aturluki, qanrulluki uingulria tamarmi atanruarkauniluku eniini qanqan-llu piugarkamek qanerciqniluku.
EST.2.1	Tamakut tuaten pillret kinguatni angayuqam qenertenriami umyuaqengaa Vashti-m niitenritellra, picirkiutellni-llu elliinun. 
EST.2.2	Angayuqam pistain qanrutaat, “Yuaruceskuvet tau͡gaam nasaurlurnek angutem agtuqsailkainek. 
EST.2.3	Atanerruanek taqulluten nunani tamalkuitni ataniumakevni quyurtesqelluki tamalkuita kenegnarqelriit angutem agtuqsailkai nasaurluut arnautevnun-llu ilaulluki maani Susa-mi, atanirturivigmi nunarpagmi. Aulukevkarluki-llu Hegai-amun arnautvet qaunqestiitnun, tuani kenegnarcarniarait. 
EST.2.4	Nutaan elpet assikenruken nuliqsagutniaran Vashti enairtelluku.”
EST.2.4	Angayuqam tamana assikngamiu tuaten piuq.
EST.2.5	Tamaani Susa-mi uitalriartangqertuq angutmek aterluni Mordecai-amek Jews-aaruluni, qetunraanek Jair-am, Benjamin-aam yuin ilakluku, kinguvrak Kish-ankuk Shimei-aq-llu. 
EST.2.6	Nebuchadnezzar-aam angayuqam tegullerminiu Jehoiachin-aaq, Judah-m atanra, ayaulluku-llu Jerusalem-aamek allanek ilaluku, Mordecai-aq taukut ilakellruat. 
EST.2.7	Anglicallrua Mordecai-am Esther-aaq, Hebrew-tun Hadassah-mek at'lek, anngami pania. Esther-aaq kenegnaqapigtuq tangssunaqluni. Angayuqaak tuqullragni Mordecai-am yuliaqsagutellrua anglicarluku-llu nakmiin irniaqellriacetun pitarrluku.
EST.2.8	Angayuqam-llu Ahasuerus-aam man'a qaneryaraq ayagcecaku amlleret neviarcat taitellruit Susa-mun, Esther-aaq-llu ilakluku. Ellii-llu tuani angayuqam eniini uitalriit ilakaat Hegai-amek aulukesterluteng angayuqam arnautain qaunqestiitnek. 
EST.2.9	Hegai-am umyugaanun Esther-aaq nall'arusngauq, taumek ilaini pinruluku pilaqii. Egmianun-llu kenegnarcautnek pivkaraa pilaucimegcetun neqkai-llu murilkelluki. Arnat-llu uitaviata assinratni uitavkarluku, malrunlegnek-llu pistekainek piluku angayuqam eniini calilrianek. 
EST.2.10	Tau͡gaam Mordecai-am inerqullruani Esther-aam aassaqutekellrua Jews-aarucini. 
EST.2.11	Unuaquaqan-llu Mordecai-aq piyualuni angitaalartuq angayuqam arnautain uitaviata elatiini peng'garrluni Esther-aamek.
EST.2.12	Kenegnarcariyaraq arnanek allrakumi ataucimi atularaat, tepkegcilriim myrrh-am uquanek mingugaqluki arvinlegni iraluni, balsam-aat-llu cali uquatnek arvinlegni iraluni. Tuaten pimariaqameng agyugngariaqluteng atauciuqaqluteng Angayuqamun Ahasuerus-aamun. 
EST.2.13	Tamakut-llu neviarcat angayuqamun ag'aqameng cucukellermeggnek aturanek tamaaken all'uteng piyugngaluteng. 
EST.2.14	Atakumi aglartut, unuaquani-llu uterrluteng, tau͡gaam cali allanun angayuqam arnautainun ciuniraqluteng utertaqameng Shaashgaz-amek qaunqestelegnun. Tuani-llu uitaaqluteng angayuqam aterpaggluki taisqeksaitaqateng.
EST.2.15	Esther-aam angayuqamun agglerkaa tekituq. Esther-aaq-Abihail-am pania Mordecai-am nuliacungaqluku, elliin Mordecai-am nakmiin yuk'ellriatun anglicallrukii; Esther-aaq yuut tamarmeng tangertain ilukegcitketukiit. Agglerkani tekican, Hegai-am at'esqellrinek aturluni ag'uq angayuqamun. 
EST.2.16	Ahasuerus-aam atanrullra allrakungeqerluku malrunlegnek qulngurutiitni iralut Tebeth-aam iraluani, Esther-aaq agutellruat angayuqamun. 
EST.2.17	Angayuqam Ahasuerus-aam Esther-aaq ilaini assikenruamiu kenkenruluku-llu nasqerrutmek ac'etaa nuliqsagulluku-llu Vashti enairtelluku. 
EST.2.18	Ahasuerus-aaq-llu nerevkariuq Esther-aaq pitekluku kelegluki atanerruani tamalkuita, nunani-llu tamaani calinermek arulairtelluki, cikirturiluni-llu angayuqam cikiuteksugngakainek.
EST.2.19	Mordecai-aq-llu caliarkitellrua quyilriamek angayuqam. 
EST.2.20	Esther-aam-llu Jews-aarucini nallunriqsaicetellrua inerqullruani Mordecai-am, niisngauralaamiu mikelnguurranerminek ayagluni.
EST.2.21	Mordecai-aq-llu tamaani caliinanrani, Bigthana-nkuk Teresh-aaq-llu, angayuqam pistain ilakek amiiget angayuqam enainun qaunqelluki, angayuqaq ingluk'ngengamegnegu picirkiurtuk tuqutnaluku. 
EST.2.22	Tau͡gaam Mordecai-am nallunriamikek Esther-aaq qanrucani Esther-aam qanrutaa Ahasuerus-aaq Mordecai-am qanellranek. 
EST.2.23	Tamana pillrak yuvriamegteggu piciullinian taukuk tuqutagket agarrlukek. Tamana-llu pillrak kalikarnun igaulluku angayuqam ciuqerrani.
EST.3.1	Tamakut kinguatgun Angayuqam Ahasuerus-aam Haman-aaq, Hammedeth-aam qetunraa Agag-am kinguvran, atanrurcetaa atanerruaminun tamalkuitnun. 
EST.3.2	Alerqurluki-llu atanerruat pisten̄i Haman-aamek takaqiciat nasvagluku ciisqumiggluki ciktaarvik'laasqelluku. Tuaten-llu tamarmeng pilangraata Mordecai-aq tuaten piksaitelartuq ciktaarviksuumiinaku Haman-aaq. 
EST.3.3	Calillgutain-llu atanerruat aptelaraat ciin cakaarilaucianek angayuqam alerquutiinek. 
EST.3.4	Unuaquaqan-llu qanruquralangraatni niicuitelarai. Nalqigulluki qanrutai, “Wiinga-wa Jews-aaruama ciktaarvikesciigalkeka Haman-aaq.” 
EST.3.5	Haman-aam nallunriamiu Mordecai-amun ciktaarviksuumiilucini eq'uqertuq, 
EST.3.6	nallunriamiu Mordecai-am Jews-aarucia kiingan anucimirqecetaaqainaryuumiitaa. Picirkiurluni-llu tuqutnaluki Jews-aat uitalriit Ahasuerus-aam angayuqauviani.
EST.3.7	Ahasuerus-aam atanirturillra qula malrugnek cipluku (12) allrakungeqerluku iralut ciuqliatni, Nisan-aam iraluani, Haman-aaq picirkiriuq nall'arcetaaresqelluki (purim-aamek at'legmek) nallunriryugluku erenret iralut-llu naliatni assirarkaucianek pillerkiurami atullerkaa. Iraluq Adar-aamek at'lek cucukaa.
EST.3.8	Taumek Haman-aam angayuqaq qanrutaa, “Yugtangqertuq cekavcimalrianek nunani ataniumakevni piciryararluteng allat yuut piciryaraicetun ayuqenrilngurnek. Alerquutevnek-llu atulriarunrilameng elpenun catnguvkenateng. 
EST.3.9	Elpeni canrilkan piyunarqucimek igaqina tuqucesqelluki tamakut. Tuaten pikuvet, wiinga akinek amllernek elliiyugngaciqua angayuqam akivianun atuugarkanek angayuqauvigmun.”
EST.3.10	Angayuqam tua-i kulutni yuuluku takarnarqucirissuutni tunaa Haman-aamun Agagite-amun, Hammedatha-m qetunraanun, Jews-aat inglukestiita. 
EST.3.11	Qanrutaa angayuqam, “Yuut akiutait-llu tapeqluki piyugtacirpetun umyuan aturluku pikiki.”
EST.3.12	Iralut-llu ciuqliat ernengqerluku qula pingayunek cipluku, Haman-aam angayuqam igartai igarcetai tamaani ayuqenrilngurteggun qaneryaraitgun mumigtelluki, atanruvigmi-llu tamaani igaryarait aturluku ayagcecimaarkanek atanirturten̄un nunam atanrinun, atanerruanun-llu. Tamakut-llu ayagcecimaluteng Ahasuerus-aam atrakun, takarnarquciumaluteng-llu kulutekun. 
EST.3.13	Aqvaqurluteng-llu ayagacistet tamakut igat ayagatait nunanun tamalkuitnun. Tamakut igat alerquutnek imangqertut tuani ernermi ataucimi Adar-aaq qula pingayunek cipluku ernengkan Jews-aat ak'allaungraata, ayagyuangraata, arnaungraata, mikelnguungraata-llu tuqurqesqelluki takumcukevkenaki uayarluki-llu. 
EST.3.14	Igam-llu taum imaa nallunrircecesqelluku yugnun nunami tamalkuitni, upingasqelluki-llu tauna erneq tekiskan. 
EST.3.15	Ahasuerus-aam angayuqam alerquutii aturluku igat taukut nallunrircetait Susa-mi, ayagalluku tuaten kevgatgun allanun nunanun. Tuani-llu angayuqaq Haman-aaq-llu aqumlutek merauk nunarpiim Susa-m ayuquciirutellran nalliini.
EST.4.1	Mordecai-am nallunriamiu man'a Haman-aam pillra nanikuangami aturani allgurai. Missuullernek all'uni qamiquni-llu aramek kanevlerrluku nunatgun tarratuq neplirluni cakneq, 
EST.4.2	agluni-llu angayuqam eniin ikirtuqain elatiitnun. Iterpek'nani tau͡gaam, kina missuullermek atulria iterciigalan. 
EST.4.3	Tamaani nunani angayuqam ataniumak'ngaini igallra nallunriamegteggu Jews-aat angniiterpagtut. Yaggluteng aluviliurluteng neplirtut amlleret-llu missuullernek all'uteng taklaluteng qamllermi.
EST.4.4	Esther-aam pistain qanrucatni nanikuaguq cakneq; Mordecai-aq-llu at'arkainek payugcetengraani missuullret aturai yuusqelluki ciuniurpek'naki. 
EST.4.5	Esther-aam Hathach-aaq taisqaa, angayuqam Ahasuerus-aam pistain iliit, ellimerrumalleq kevgiuresqelluku. Tauna ayagcetaa Mordecai-amun nallunriryugluni qaillun pillratnek ciin-llu tuaten picianek. 
EST.4.6	Hathach-aam ullagaa Mordecai-aq angayuqam Ahasuerus-aam iteryaraan elatiini carr'ilngurmi uitallrani. 
EST.4.7	Mordecai-am-llu tauna qanemcitaa tamalkuitnek ellminun tut'ellernek, Haman-aam-llu akqillranek tuaten pitalrianek akinek elliiciqniluni angayuqam akivianun Jews-aat tuqurqumakata. 
EST.4.8	Mordecai-am tauna cali cikiraa kalikarmek igaumalriim ayuqiinek Susa-mi taqumallermek alerquutnguluni Jews-aat piunriumallerkaatnek. Mordecai-am tauna kalikaq tunesqaa Esther-aamun, nalqigucesqelluku-llu tamatum qaillun ayuqucianek, qanrucesqelluku-llu angayuqaq ullagluku kaigavikesqelluku yui takumcukesqelluki. 
EST.4.9	Hathach-aaq-llu pisqumacirmitun piuq. 
EST.4.10	Esther-aam-llu Mordecai-aq waten qanrucartuusqaa, 
EST.4.11	“Tamarmeng angayuqam pistain yuut-llu ataniuqengain nallunritaat kina imna angun wall'u arnaq iluqlirmun angayuqam uitavianun qayagaurumavkenani itellria ataucimek alerquutengqerrucianek; tamarmeng ayuqluteng tuqucimaarkauluteng. Kina tau͡gaam itellria angayuqam scepter-aaminek yaggvikekii unguvaarkauluni. Wani-wa-llu wiinga angayuqam iralurrluni taisqeksaunii.”
EST.4.12+EST.4.13	Mordecai-am Esther-aam kiutii niicamiu waten qanrucesqaa, “Umyuarteqsaqunak angayuqam eniini uitiivet anagnayukluten Jews-arullguteten piunriumakata. 
EST.4.14	Wani-wa nepaunak uitakuvet mat'um nalliini qilagmek Jews-aat ikayuumaciqut, tau͡gaam elpet tuquciquten atavet-llu yui nang'arkauluteng. Aipaagni-llu tayima man'a pitekluku angayuqam eniini uitavkaumauten.” 
EST.4.15	Esther-aam Mordecai-aq waten qanrucarturcetaa, 
EST.4.16	“Ayagluten Susa-rmiut Jews-aat quyurceski yagniartuci piicaullua nereksaunaci ernerni unugni-llu pingayuni. Wiinga-llu pistetuumarma tuaten piciqua. Nutaan taum kinguani angayuqamun ayagniartua alerquun navengramku. Tuquarkaukuma tua-i tuquniartua.”
EST.4.17	Mordecai-aq ayagluni Esther-aam alerquuciatun piuq.
EST.5.1	Erenret yallmi pingayuatni Esther-aaq takarnarqelrianek aturanek all'uni ag'uq nangerrluni-llu angayuqam eniin iluqlianun, atanruviim aqumllertaan uitavia cauluku. Angayuqaq-llu aqumgaluni atanruvigmi aqumllermi, iteryaraq caumaluku. 
EST.5.2	Tangrramiu angayuqam Esther-aaq nangengqallrani ciuniuraa scepter-aaq-llu tegumiani tungiinun yagulluku. Tua-i Esther-aam ullagluku scepter-aam nuuga agturaa. 
EST.5.3	Angayuqam aptaa, “Camek pisit, Queen Esther? Qanrusnga piyullerpenek, tua-i piksaguciiqan, angayuqauvima avkengraaku.”
EST.5.4	Esther-aam kiugaa, “Canganarqenrilkan elpeni, neryartuusqumayaaqamtek Haman-aaq-llu ataku neqkiurarkamnek elpetegnun.”
EST.5.5	Tua-i-llu angayuqaq qanertuq, “Haman-aaq aqvaciu cukamek, Esther-aam pisqellratun piniartukuk.” Tua-i angayuqaq Haman-aaq-llu ag'uk Esther-aam neqkiuraanek neryarturlutek. 
EST.5.6	Wine-amek mer'inanermeggni angayuqam Esther-aaq qanrutaa, “Camek piyullerpenek qanrusnga, tua-i piksaguciiqan. Piyullerpenek cikirciqamken, angayuqauvima avkengraaku.” 
EST.5.7	Esther-aam kiugaa, 
EST.5.8	“Canrilkan elpeni, cali unuaqu neryartuusqumayaaqamtek Haman-aaq-llu uptarkamek. Tuani qanruciiqamken camek piyullemnek.”
EST.5.9	Haman-aaq nererraarluni anllermini angnirtuq umyuaqegciluni. Tau͡gaam Mordecai-aq tangllermini iteryarami, tauna-llu nangertenrilan uluryakevkenani-llu kitungraani, Haman-aam cakneq qenqerrutaa. 
EST.5.10	Tau͡gaam canrilvaguarluni kingunerminun utertuq. Yugnikek'ngani kellgaarluki nuliani Zeresh-aaq taisqaa ilaliisqelluteng. 
EST.5.11	Ucuryagutai-llu tukuutminek, qetunrani-llu qavciuciitnek, angayuqamun-llu caliarkitellruniluni quyinrurrluni tamalkuitni atanerruarini angayuqam. 
EST.5.12	Cali-llu qanerluni Haman-aaq-llu, “Esther-aam-llu neqkiurraarluni keleglunuk wiinga angayuqaq-llu kiimegnuk, unuaqu-llu cali keleglunuk neryartuusqellunuk. 
EST.5.13	Tau͡gaam makut caunrilngurtun wangni ayuqelartut Mordecai-aq Jews-aaq tangrraqamku angayuqam eniinun iteryarami.”
EST.5.14	Nulirran yugnikestain-llu qanrutaat, “Pilivkaqina kitak yuum uyaqurrikun agarrvigkaanek yuinarnek pingayunek akimiarmek cipluku (75) it'ganernek qertutalriamek. Unuaqu unuakumi angayuqaq apelcirniaran Mordecai-aq tuani agarcugluku, nutaan angnirluten neryarturniartuten.”
EST.5.14	Haman-aam umyuani nall'arcan yuum uyaqurrikun agarrvigkaanek pilivkarai.
EST.6.1	Tuani unugmi angayuqaq qavarciigatuq, tua-i atanruvimini cat piurallret igausngaviit aqvavkarluki naaqitevkartuq taukunek. 
EST.6.2	Naaqellermeggni-llu naaqaat Mordecai-am qanrutkellra Bigthan-aankuk Teresh-aaq-llu, angayuqam enainek qaunqistek, picirkiuryaaqellragnek angayuqaq tuqutnaluku. 
EST.6.3	Angayuqaq aptuq, “Qaillun quyavikellruceta camek-llu nunulillrucetaa Mordecai-aq tamana pitekluku?” Pistain kiugaat, “Camek pimaksaituq.” 
EST.6.4	Angayuqaq-llu aptuq, “Atanerruat-qaa iliit maantenrituq?”
EST.6.4	Taum nalliini Haman-aaq itertuq angayuqam eniin elaqlianun, tuani taillruuq angayuqaq pinaluku, Mordecai-aq agarcugluku yuum uyaqurrikun agarcessuutiikun waniwa-llu ak'a piliaqluku upingarilriakun. 
EST.6.5	Pistain angayuqaq qanrutaat, “Haman-aaq kegga'antuq enem elaqliani.” Angayuqaq qanertuq, “Kitak iterceciu.”
EST.6.6	Haman-aaq itran angayuqam qanrutaa, “Yugtangqertuq cakneq quyaviksuumiq'ngamnek. Qaillun pilua taumun quyalqa nasvagciqsia?” Haman-aaq umyuartequq, “Allamek-wa yugmek angayuqam quyaviksuumirarkaanek pitailnguq wangnek tau͡gaam.” 
EST.6.7	Haman-aam angayuqaq qanrutaa, “Quyaviksuumiq'ngangqerquvet yugmek, 
EST.6.8	taitessgu aturaqegtaarnek atulallerpenek, horse-aamek-llu ekumgavikelallerpenek, horse-aam-llu qamiqurra takarnarqellriamek tangnircautmek
EST.6.9	Nutaan-llu aturat nasqerrun-llu atanerruarpet piuranratnun tunluki taum aturirniaraa quyaviksuumiqen, horse-aamun-llu ekevkarluku ayagatelluku nunat akuliitgun qayagpagaluni waten: ‘Waten pimaarkauguq angayuqam quyaviksuumiq'ngaa.’” 
EST.6.10	Haman-aaq angayuqam qanrutaa, “Kitaki cukamek, aturat horse-aaq-llu piluku, qanllerpetun pikiu Mordecai-aq Jews-aaq, aqumgalria angayuqam iteryaraani. Qanrutkellerpetun ilakuivkenaki piniaran.” 
EST.6.11	Haman-aam tua-i aturat horse-aaq-llu tegui, aturat-llu ac'etai Mordecai-amun. Horse-aamun-llu ekngan nunat akuliitgun ayagalluku qayagpagaluni, “Waten pimaarkauguq angayuqam quyaviksuumiq'ngaa.”
EST.6.12	Mordecai-aq utertuq angayuqam iteryaraanun, Haman-aaq-llu eneminun cukangnaqluni uterrluni, angniinani qamiquni patuluku. 
EST.6.13	Haman-aam-llu nuliani Zeresh-aaq yugnikek'ngani-llu qanrutai tamakunek ellminun pillernek. Tua-i umyuartulriit yugnikek'ngain, nulirran-llu Zeresh-aam qanrutaat, “Mordecai-aq pininrurrngiinartuq elpeni. Jews-aaruuq, cirlakesciigatan-llu. Elliin tau͡gaam nallunailngurmek cirlakarkaugaaten.”
EST.6.14	Qanrinanratni angayuqam pistain aqvaat Haman-aaq neryartuusqelluku Esther-aam neqkiuraanek.
EST.7.1	Tua-i angayuqaq Haman-aaq-llu neryarturtuk Esther-aamun 
EST.7.2	aipirilutek. Wine-amek mer'inanermeggni angayuqam aptenqigtaa Esther-aaq, “Queen Esther, camek piyugcit? Qanrusnga tua-i piksagutarkaungavgu. Angayuqauvima avkengraaku cikirciqamken.”
EST.7.3	Queen Esther-aam kiugaa, “Canrilkekuvgu wangnek picalqukevkenii piyuuteka taitarkaukuvgu, wani-wa piyuuteka wiinga unguvayugyaaqlua yuunka-llu unguvasqelluki. 
EST.7.4	Wiinga yuunka-llu tunumaukut tuqurqumaarkaurrluta. Pisten͞guluta tunumaarkaukumta nepaunii uitayartua qanrucarpek'nak-llu; tau͡gaam wani-wa nangluta tuqurqumaarkaurtukut.” 
EST.7.5	Angayuqam Ahasuerus-aam Queen Esther-aaq aptaa, “Kina au͡gtaqevkenani tuatnayugta? Nauwa tauna angun?” 
EST.7.6	Esther-aam kiugaa, “Inglukestevvut, nangcestevvut, uunguuq assiitellria yuk Haman-aaq!”
EST.7.6	Haman-aaq angayuqam queen-am-llu ciuqerragni uitauq alingqapiggluni. 
EST.7.7	Angayuqaq qenerrluni nang'e'rtuq nerrlerminek naucetaarvigmun-llu anluni. Haman-aam nallunrilamiu angayuqamun anucimirqecetaararkaucini tamana pitekluku, anevkenani cakneq kaigavikaa Queen Esther-aaq unguvavkaasqelluni. 
EST.7.8	Esther-aam aqumlleranun palurteqanrakun takumcuca'arluni angayuqaq itertuq naucetaarvigmek. Tangrramiu Haman-aaq angayuqaq qanpagtuq, “Enemni-llu-qaa uum tangvagtelluni queen-aq callugluku akusrarutekqataraa.” Angayuqaq tuaten qanran pistain Haman-aam qamiqurra caquat. 
EST.7.9	Tua-i-llu iliit, Harbonah-mek at'lek qanertuq, “Haman-aaq pilillruuq yuum uyaqurrakun agarcissuutmek enemi elatiini Mordecai-aq, anirturtekellren tuavet agarrnaluku. Tauna-llu yuinaat pingayun akimiarmek cipluku it'ganernek qertutaluni.”
EST.7.9	Angayuqaq-llu picirkiriuq, “Tuavet Haman-aaq agarciu!”
EST.7.10	Haman-aaq tua-i agarcimallruuq piliaqevkallerminun Mordecai-am agarrvigkaanun. Tua-i nutaan tua-i angayuqaq qenertenrirtuq.
EST.8.1	Tuani-llu ernermi Ahasuerus-aam cikiutekai tamalkuita Haman-aam aklui Esther-aamun. Esther-aam-llu angayuqaq qanrulluku Mordecai-aq tungelquqniluku. Tuakenirnek-llu Mordecai-aq it'langluni angayuqam ciuqerranun. 
EST.8.2	Angayuqam kulutni takarnarqucirissuutelek Haman-aamek tegullni Mordecai-amun tunaa. Esther-aam-llu Mordecai-amun aulukevkarai Haman-aam aklui.
EST.8.3	Esther-aam angayuqaq qanrutenqigtaa ciuqerranun palurrluni qialuni tuaten. Kaigavikluku arulaircecesqelluku assiitellria Haman-aam picirkiurallra Jews-aanun. 
EST.8.4	Angayuqam suulutaaq scepter-aani yagucaku Esther-aam tungminun nangerrluni qanertuq, 
EST.8.5	“Piunakekuvgu ikayuryuumakuvnga-llu canrilkan-llu elpeni qanermek ayagcecikina Haman-aam alerquutellra atuugarkaunrirtelluku Jews-aat piunriumallerkaat nunani ataniumakevni. 
EST.8.6	Umyuamkun nangteqciqngama yum'a tungelquma-llu piunriumallerkaat tekiskan.”
EST.8.7	Angayuqam Ahasuerus-aam qanrutak Esther-aankuk Mordecai-aq-llu, “Nallunritartek Haman-aaq agarcetellruaqa picirkiuryaaqellra Jews-aanun pitekluku, aklui-llu Esther-aamun piksagutelluki. 
EST.8.8	Tau͡gaam picirkiuraq taqumaaqami angayuqam atrakun takarnarqucirissuutiinek-llu takarnarquciumalria cimirciigatuq. Tau͡gaam elpet igaryugngauten camek piyullerpenek; igaquvet igarniartuten atqa aturluku takarnarqucirissuutemnek-llu takarnarqucirluku.” 
EST.8.9	Man'a tuaten pillruuq iralut pingayuat Sivan-aaq ernengqerluku yuinaq pingayunek cipluku. (23) Mordecai-am-llu angayuqam igartai taisqerraarluki qanllerminek igarcetai Jews-aanun, nunat-llu atanritnun, atanerruaritnun-llu nunat amllertalriit yuinaat arvinlegen malrunlegnek cipluku (127) India-mek ayagluki Sudan-aq tekilluku. Qaneryarallgutkenrilnguut qaneryaraitgun igaryaraicetun-llu pimalrianek. 
EST.8.10	Mordecai-am-llu igaucetai Angayuqam Ahasuerus-aam atrakun takarnarqucirissuutmikun-llu takarnarqucirluki. Ayagalluki-llu tamakut igat horse-aatgun cukalriatgun angayuqam piikun.
EST.8.11	Tamakutgun-llu igatgun Jews-aat qanrucimaluteng angayuqamun pisqen̄iluki Jews-aat nunani tamalkuitni quyurrluki ingluliurucuumasqelluki ingluit piunrirluki; tuqurqesqelluki-llu nangluki akluit-llu piksagulluki. 
EST.8.12	Picirkiun-llu tamana aturyugngariarkauluni ernermi tuani Jews-aat piunriumallerkaatni, ernengkan qula pingayunek Adar-aq, iralut qula malrugnek cipyutiit. 
EST.8.13	Picirkiutnguluni-llu qanrutkumaarkauluni nallunrirtelluki tamalkuitnun nunami tamaani, Jews-aanun upingaluki akinauryuumasqelluki inglukestait tauna erneq tekiskan. 
EST.8.14	Tamakut-llu picirkiutem ayagacestekai angayuqam horse-aarinun cukalrianun ekluteng ayagtut cukatacirmegcetun elliin alerquuciatun. Tamana-llu picirkiun cali nallunrircecimaluni Susa-mi.
EST.8.15	Tua-llu Mordecai-aq an'uq ciuqerranek angayuqam takarnarqellrianek aturanek aturluni, qiuglinek qatellrianek-llu, ulikutarluni-llu qesuuramek 'lumarraqegtaarmek, tangnirqellriamek-llu suulutaamek nasqerruterluni. Susa-rmiut-llu cakneq angnirtut qayagpagaluteng nunaniryugluteng. 
EST.8.16	Jews-aat-llu angnirtut nunaniryugluteng umyuarrlugcaranrirluteng, quyaluteng aviucimallerteng nalluvkenaku. 
EST.8.17	Tamatum-llu nunam nunarpaini picirkiun tamana naaqumaaqan Jews-aat calillermeggnek arulairluteng nerevkarilartut angnirluteng. Kiituani-llu amlleret tamaani Jews-aarurtellrulliniut Jews-aat aliksagucamegteki.
EST.9.1	Adar-aaq ernenguq qula pingayunek cipluku, picirkiutem tuani aturarkaullra tekilluni, tuani ernermi Jews-aat inglukestait neryuniullruut Jews-aat cirlaklerkameggnek. Tau͡gaam pailmun, Jews-aat ellaita inglukesteteng cirlakait. 
EST.9.2	Jews-aat quyungqaviitni tamalkuitni nunarpagni angayuqam ataniumakaini Jews-aat quyurrluteng ingluliuryuumait tuqungnaqesteteng. Yuut-llu tamiini alingyagucamegteki ingluliurciigaliit. 
EST.9.3	Kiituani atanerruat, nunam-llu atanrin, angayuqam-llu pistain ikayungait Jews-aat Mordecai-aq aliksagucamegteggu. 
EST.9.4	Nunani tamiini nallunriamegteggu Mordecai-am pinilriarurucia piniriinaucia-llu angayuqam eniini. 
EST.9.5	Taumek Jews-aat inglukesteteng umyugiurutkekait. Curugaqluki nuussirpagnek caskirluteng tuqurqelluki-llu.
EST.9.6	Tuani-llu nunarpagmi Susa-mi Jews-aat tuquciluteng tiissitsaam avganek (500) yugnek, 
EST.9.7+EST.9.8+EST.9.9+EST.9.10	Haman-aam-llu, Jews-aat inglukestiita, qulen qetunrai tapqulluki tamakunun tuqulluki, ukut wani-wa: Parshandatha, Dalphon, Aspatha, Poratha, Adalia, Aridatha, Parmashta, Arisai, Aridai, Vaizatha-llu. Tau͡gken uayaarilriartaitellruuq akluitnek.
EST.9.11	Tuani-llu ernermi qanrutkait angayuqamun Susa-mi yuut tuqucimallret amllertaciit. 
EST.9.12	Tua-llu angayuqaq qanertuq Esther-aamun, “Susa-qainarmi Jews-aat tuqucillruut tiissitsaam avganek (500) amllertalrianek yugnek Haman-aam qetunrai ilakluki. Qaillun-kiq pillruat nunani allani! Cali-qaa camek allamek piyuutengqertuten? Piyullren piksagutarkaugan. Qanrusnga camek cali allamek piyullerpenek, tua-i piksaguciiqan.”
EST.9.13	Esther-aam kiugaa, “Cangatenrilkan elpeni Jews-aat maani Susa-mi unuamek pillrat unuaqu cali pivkaqiu. Haman-aam-llu qetunrai agarrluki yugnek agarcissuutmun.” 
EST.9.14	Angayuqaq alerquriuq tuaten pisqelluki, alerquutii-llu nallunrircecimaluni Susa-rmiuni. Haman-aam qulen qetunrain temait agartait yugnun tangertelluki. 
EST.9.15	Erenrin-llu Adar-aam qula cetamaurteqerluki Jews-aat Susa-mi quyurrluteng ataam tuqurqiut yugnek amllertalrianek yuinarnek akimiarnek (300) tuani nunarpagni, tau͡gken cali uayaarilriartaunani akluitnek.
EST.9.16	Jews-aat-llu cali allani nunani uitalriit quyurrluteng akiurutut inglukesteteng tuquqluki yuinaat pingayun akimiarmek cipluku tiissitsaanek (75,000) tuquciluteng. Tau͡gken cali tamaani uayaarilriartaunani akluitnek. 
EST.9.17	Adar-aaq ernengellrani qula pingayunek cipluku (13) tuani tuqurqillruut. Unuaquani-llu, qula cetamanek cipluku erenrani, arulaingqallruut angnirluteng-llu nunaniryugluteng nerevkarin aturluku tuani ernermi. 
EST.9.18	Jews-aat tau͡gken Susa-mi uitalriit iralum erenrin akimiaratni (15) arulaingqallruut, tuqurqellruamegteki ingluteng iralum erenri qula pingayunek cipnengqerluku (13) unuaquani-llu erenret qula cetamanek cipnengluki (14), tuqurqillermeggnek-llu taqellruluteng erenret akimiaratni. 
EST.9.19	Taumek Jews-aat nunarrarni uitalriit angniryaraqsagutellruat iraluq Adar-aaq ernengaqan qula cetamanek cipluku nerevkariyaraqluku payugutaarucaraqluku-llu ilameggnun neqkanek.
EST.9.20	Mordecai-am makut piurallrit igauceqaarluki iganek ayagcecillruuq tamalkuitnun Jews-aanun, canimaarmi yaaqvani-llu uitalrianun tamiini Persia-mi, 
EST.9.21	qanrulluki atulaasqellukek erenrek qula pingayunek cipluku cali-llu qula cetamanek cipluku Adar-aami allrakut tamalkuita. 
EST.9.22	Tua-i-wa taukugni erenregni Jews-aat tuqurqillruata inglukestemeggnek, angniiterpallermeggnek angnirillruata taukugni erenregni. Qanrucimaluteng erenrek taukuk angniryaraqesqellukek. Atulaasqellukek nerevkariluki payugtaarulluteng-llu neqkanek arrsaulriit-llu cali payugtaqluki. 
EST.9.23	Tua-i Jews-aat Mordecai-am alerquutai maliggluki tuaten pilallerkarteng allamiaqan ayagnillrulliniat.
EST.9.24	Haman-aaq Agagite-aq, Hammadeth-aam qetunraa, Jews-aat tamarmeng inglukestiit, picirkiullruyaaquq Jews-aat piunrirnaluki, nall'arcetaarutkun-llu purim-aamek aterpagcimalriakun erneq tauna piunririllerkani nallunairluku. 
EST.9.25	Tau͡gaam Esther-aam angayuqaq ullallrua, ellii-llu angayuqaq igakun alerquiluni tamana Haman-aam assiitellria picirkiuraa elliinun tut'arkaurtelluku tua-i ellii qetunrai-llu agarcimallruut. 
EST.9.26	Taumek tamakut erenret angniryarait Purim-aamek acillrullinikait. Mordecai-am igallra tamalkuita-llu ellaita atulteng pitekluki, 
EST.9.27	Jews-aat picirkiullruut ellmeggnun, kinguvemeggnun, Jews-aarurtarkaulrianun-llu, piyarakegni allamiaqan ukuk erenrek aturturalaasqellukek angniryaraqlukek Mordecai-am alerquutekellruciatun. 
EST.9.28	Tuaten-llu piarkaurrluteng pillruut tamarmeng Jews-aat ilakuralriit kinguveteng-llu nunani tamalkuitni atulararkaulukek erenrek Purim-aam taqsuunateng ukanirpak.
EST.9.29	Queen Esther-aaq-llu Abihail-am pania, Mordecai-acetun igarmillruuq ikayurluku, piyunarqucini aturluku, Purim-aam atullerkaanek ak'a Mordecai-am igautekellran. 
EST.9.30	Igaq-llu ciuniumaluni Jews-aanun tamalkuitnun ayuqelirraarluku-llu ayagtelluku yuinarnun arvinlegnun malrunlegnek cipluku (127) nunainun Persia-m. Jews-aat tuyurluki uitanqegcisqutmek 
EST.9.31	alerqurluki-llu kinguvertuumaita atulaasqelluki Purim-aam erenri piyaraitni, alerquutengqerruciicetun aturarkameggnek yagyaranek tuquigaqata. Tamana tamarmek Mordecai-ankuk Queen Esther-aaq-llu alerquutekellruak. 
EST.9.32	Esther-aam alerquutii, asguranairluki picirkiutai Purim-aam, igausngallruut kalikarmi imegyarami.
EST.10.1	Angayuqam Ahasuerus-aam nunani ataniumak'ngamini yuut qessangraata calivkalallrui akiliyuunaki cen̄amelnguut nunam-llu qukaanelnguut tamalkuita. 
EST.10.2	Tamarmeng-llu angelriit, assilriit-llu caliaqellri, Mordecai-amek-llu atanerruarurcecillra, igausngaut angayuqrita Persia-m Media-m-llu kalikarni igausngaviitni. 
EST.10.3	Mordecai-aq-llu Jews-aaq Angayuqam Ahasuerus-aam tungliqellrua. Takaqumallruuq, assikluku-llu ilain Jews-aat, caliurallruan Jews-aat kinguvertuumaita elluarrluteng uitaurallerkaatnun.
JOB.1.1	Angucetangqellruuq Uz-am nuniini
JOB.1.2	Qetunrangqellruuq-llu malrunlegnek panigluni-llu pingayunek. 
JOB.1.3	Tiissitsaanek malrunlegnek (7,000) qusngiutengqertuq, tiissitsaanek-llu cali pingayunek (3,000) qulugnelegnek ungungssiuterluni, tiissitsaanek-llu (1,000) kuluvagnek, tiissitsaam-llu avganek (500) ciulvagnek. Amllerrluteng-llu pistai; taumek una angun tukuunrullrulria yugni calarami.
JOB.1.4	Qetunrai-llu nerevkarilartut pitaarluteng, iliit piaqami nerevkariaqluni taivkarluki tamalkuita anelgutni, kelegturaraqluki-llu taukut pingayun arnat anelguteteng. 
JOB.1.5	Nerevkarillrata unuaquani Job-aq unuakuarmi makluni ekuagilartuq irniami amllertataitnek menuircarnaluki. Waten piuralartuq umyuarteqngami iliit pitsaqevkenani assiilngillruyukluku Agayutmun, wall'u umyuamegteggun aniqlaaluku Agayun.
JOB.1.6	Erneq tekican qilagmiut
JOB.1.7	 aptaa tuunrangayak, “Naken taisit?”
JOB.1.7	Tuunrangayiim-llu kiugaa, “Tarratellemnek ayagalua nunam qaingani.”
JOB.1.9	Tuunrangayiim-llu kiugaa, “Camek-qaa unangutkeksailkuniu Job-am cali qigciksaraaten? 
JOB.1.10	Avatairumalriatun ayuqan camun pivkaqsaunaku ellii, ilai, aklui-llu. Callra tamalkuan atawaqercet'laran tukuurrluni-llu. 
JOB.1.11	Tau͡gaam cairuteskuvni cauluten aniqlaayaraaten!”
JOB.1.12	Tua-llu 
JOB.1.13	Erenret iliitni qetunrai panii-llu nerellratni merluteng-llu anngaqlikacaameng eniini, 
JOB.1.14	qaneryartulria taiguq aqvaqurluni Job-amun qanrulluku-llu, “Kuluvagngalngurnek qimugcirluta nunamek itumciinanemten̄i, ciulviit-llu yaaqsigpek'nateng nernginanratni, 
JOB.1.15	alqunarmek Sabean-aat
JOB.1.16	Tauna-llu qanrinanrani alla taiguq qanerluni, “Kalluum kenran tuqutai qusngit qusngiliurtet-llu nangluki; wiinga kiima qimagtua qanrucarturluten-llu.”
JOB.1.17	Tauna-llu cali qanrinanrani alla taiguq qanerluni, “Chaldean-aat
JOB.1.18	Cali tauna qanrinanrani, alla pista taiguq qanerluni-llu, “Qetunraten paniten-llu nernginanratni anngaqlikacagaam eniini, 
JOB.1.19	anuqerpiim yuilqum tungiinek cayukarluni ena uitaviat imtaa nanerluki-llu ayagyuat tuqulluki. Wiinga kiima anagtua qanrucarturluten-llu.”
JOB.1.20	Tua-i-llu Job-am nangerrluni ulikutani allguraa qamiquni-llu qiurluku nuyairulluku. Nunamun-llu cikluni agayuluni. 
JOB.1.21	Qanerluni, “Caunii yuurtellruunga, caunii cali tuquciqua. 
JOB.1.22	Tuaten pimange'rmi Job-aq assiilngillrunrituq, Agayun-llu tut'esteksugnaunaku.
JOB.2.1	Erneq cali tekican Agayutem kevgain nasvallerkaat ellmeggnek ciuqerrani 
JOB.2.2	-llu qanrutaa tuunrangayak, “Naken piluten taisit?”
JOB.2.2	Tuunrangayiim kiugaa, “Tarratellemnek ayagalua nunam qaingani.”
JOB.2.3	Tua-llu 
JOB.2.4	Tuunrangayiim kiugaa, “Yuum-wa tukuutni tamalkuita tunyaqai unguvallerkaminun akiliutekluki. 
JOB.2.5	Tau͡gaam temiikun natlugtevkaquvni cauluten aniqlaaciqaaten.”
JOB.2.6	Tua-llu 
JOB.2.7	Tua-i tuunrangayak ayagtuq ciuqerranek 
JOB.2.8	Job-aq-llu ayagtuq aqumluni-llu qamllernun ciqiciviim caniani, tegulluni-llu qikum assigtam navenranek ellminek keligcuutekaminek. 
JOB.2.9	Nulirran Job-aq qanrutaa, “Cali-qaa canganarqutaunak yuuqatartuten? Aniqlaagiu Agayun, tuquniartuten.”
JOB.2.10	Job-am kiugaa nuliani, “Qanertuten usviilngurtun arnatun. Agayutem assilriamek cikiraqakut quyakluku ciuniulararput. Ciin qanekluarciqseta pillugnarqellriamun pivkaqakut?” Tua-i nangteq'ngermi Job-aq Agayun tugerluku camek qanenrituq.
JOB.2.11	Tua-llu Job-am yugnikestain pingayun niicamegteggu assiitellria man'a tut'elleq elliinun, ullagaat nakmiin nunameggnek: Eliphaz-aaq Temanite-aq, Bildad-aq Shuhite-aq, Zophar-aaq-llu Naamathite-aq. Ukut pillerkiurtut ullagluku caceturqaurnaluku-llu. 
JOB.2.12	Tangrramegteggu yaaqvanek elitaqenritaat. Elitaqngamegteggu-llu qastuluteng aluviliurluteng, akluteng allgurluki, qilatmun-llu urr'amek egqaqiluteng qamiqumeggnun-llu. 
JOB.2.13	Aqumgallguciraat-llu nunam qaingani malrunlegni ernerni unugni-llu, camek-llu qanruteksaunaku tangrramegteggu nallunaunani nangteqeqapigcan.
JOB.3.1	Cayaqlirluni taum kinguani Job-aq qanertuq aniqlaaluku erneq yuurtellni.
JOB.3.2+JOB.3.3	Agayun, aniqlaagiu erneq yuurtelqa;
JOB.3.2+JOB.3.3	aniqlaagiu-llu unuk tauna qingaurtelqa!
JOB.3.4	Agayun, erneq tauna tan'gerurcessgu.
JOB.3.4	Umyuaqenqigcaqunaku tauna erneq;
JOB.3.4	tanqigmun ciqinqanqigcecaqunaku.
JOB.3.5	Erneq alianarqellriaruvkarru tan'gercetqapigtellriaruluku;
JOB.3.5	amirlunek patuu, akerta alaicetevkenaku.
JOB.3.6	Perrirru tauna unuk tuaken allrakumek,
JOB.3.6	naaqutngunqigcetevkenaku-llu allrakum erenrinun;
JOB.3.7	irniangqerciigatevkarru, angnilriamek niitnarqelriartaicessgu.
JOB.3.8	Qanruski angalkumirtaatulit erneq tauna aniqlaasqelluku,
JOB.3.8	imkut qaillukuaritulit carayagmek Leviathan-aamek.
JOB.3.9	Unuakum agyartaa tanqigcecaqunaku;
JOB.3.9	unuk tauna erqaarallerkaanek neryuniurutaicessgu.
JOB.3.10	Unuk tauna aniqlaagiu wiinga yuurcetellranek,
JOB.3.10	yuurcetellranek arenqiallugutmun angniitnamun-llu.
JOB.3.11	Tuqullrulii kitak aanama eneliarani
JOB.3.11	wall'u tuqulua egmian yuurucimtun.
JOB.3.12	Ciin aanama manumini tegumiaqelallruanga?
JOB.3.12	Ciin-llu aamartelallruanga?
JOB.3.13	Tuani tuqullrukuma, watua nangteqevkenii uitayartua,
JOB.3.14	qavarlua ilalirluki angayuqat ayuqucirturtet-llu
JOB.3.14	ataam naucilallret ak'allarnek angayuqat enellritnek.
JOB.3.15	Qavaryarlua ilalirluki atanerruat suulutaarutellget,
JOB.3.15	eneteng imilallrukait suulutaanek qerrirlinek-llu,
JOB.3.16	wall'u qavarlua anqiiyaartun tuqumaluni yuurtellertun.
JOB.3.17	Qungumeggni yuut assiitellriit assiilnguliunrilartut,
JOB.3.17	taqsuqelriit-llu calistet mernuinerciryaqlilartut.
JOB.3.18	Itengqalriarung'e'rmeng uitanqegcilartut,
JOB.3.18	qanpagatesciurpek'nateng ellimertucurlaumaksaunateng-llu.
JOB.3.19	Yuut tamarmeng tuantut, niitnaulallret kinkuuciilnguut-llu,
JOB.3.19	teguat-llu angicimayaqlirluteng.
JOB.3.20	Ciin yuut unguvavkaumalartat nangteqnaq aturluku?
JOB.3.20	Ciin tanqigmek cikiumalartat umyuiqelriit?
JOB.3.21	Tuquyugyaaqluteng mayiteq'lartut, tau͡gaam tuquyugpek'nateng;
JOB.3.21	qungumetlerkarteng arcaqakenruluku tukuutni.
JOB.3.22	Camek angniutaitelartut tuquluteng tau͡gaam elausngaqameng;
JOB.3.23	Agayutem ciunerkaat iirumalaraa
JOB.3.23	casguliumaluku-llu tamiin avatiit.
JOB.3.24	Nerevkenii qiaguralartua,
JOB.3.24	yuuniaranrirciiganii tuaten.
JOB.3.25	Cat tamarmeng alikek'nganka uluryakek'nganka-llu maa-i piciurtut.
JOB.3.26	Uitanqegcitaitua, mernuinerciutauni-llu,
JOB.3.26	arenqiallugutenka-llu iquklicuunateng.
JOB.4.1	Tua-llu Eliphaz-aaq Temanite-aq kiuguq:
JOB.4.2	Job, qalareskuma-qaa uumiyugciquten?
JOB.4.2	Nepaunii uitasciigaliunga.
JOB.4.3	Ayuqucirtulallruaten amlleret yuut,
JOB.4.3	piniriaqluki-llu pinialnguut.
JOB.4.4	Kina yuk paallacalkaraqan, pinianani, taqsuqluni,
JOB.4.4	qanllerpet eguaqularaa nangercesqelluku.
JOB.4.5	Tau͡gaam watua elpet nangteqnarqellriim tutaaten,
JOB.4.5	tatamngavet-llu qaillun picirkaunak.
JOB.4.6	Qigcikngavgu Agayun, nangrunaunak-llu yuungavet,
JOB.4.6	nalirrugtevkenak neryuniuruterluten-llu pinarqaaten.
JOB.4.7	Umyuangcaa, nallunrilkengangqertuten-qaa ataucimek
JOB.4.7	yugmek ellualriaruluni picurlallerkaminun tekitellermek?
JOB.4.8	Tanglartua yugnek assiilngurmek nauvigkiurilrianek
JOB.4.8	naucetaarkatun-llu naullerkaanun assiitellria elliluku;
JOB.4.8	maa-i-llu quyurciluteng assiilngurmek.
JOB.4.9	Anuqetun cayukalriatun, Agayutem eq'uqerrluni piunrilarai.
JOB.4.10	Yuut assiitellriit uirranilartut yugtutulitun,
JOB.4.10	tau͡gaam Agayutem nepailarai navgurluki-llu keggutait.
JOB.4.11	Pininge'rmi yugtutuli piunrilartuq neqkaminek pitarkaitaqami,
JOB.4.11	piyagai-llu arnacalum yugtutulim cekavvluteng.
JOB.4.12	Caqerlua nepailcaarluni qanrucarturtemnek niitua,
JOB.4.12	qaskilan-llu wii niitenricarpiarluku.
JOB.4.13	Qavangurtucurlalriatun tuani qavacurlallruunga.
JOB.4.14	Alingem tuc'anga qiivellruunga pekcillagalua;
JOB.4.14	temka tamarmi uuleggluni.
JOB.4.15	Anuqsaaraam kegginaqa agturaa,
JOB.4.15	alingellruunga-llu qaimni tuar-tang nuyanka napartellriit.
JOB.4.16	Ciuqamni-llu camek nangerngalriamek tangertua;
JOB.4.16	tangvagyaaqaqa, tau͡gaam cauciinaku.
JOB.4.16	Tua-llu nepailngurmi erinamek niitua:
JOB.4.17	“Tuquarkaulria-qaa yuk ellualriaruyugngauq ciuqerrani Agayutem?
JOB.4.17	Yuk-qaa menuicugngauq piliaqestem̄i ciuqerrani?
JOB.4.18	Pisten̄i-llu qilagmi Agayutem paqnanailkenritai;
JOB.4.18	an'gilaqeng'e'rmiki-llu pinarqutaitnek nalaqut'lartuq.
JOB.4.19	Qaillun-mi nutaan paqnaktaciqau yuk nunamek piliaqumalria,
JOB.4.19	urr'armek taqumalria passicimayugngaluni moth-atun ciissitun.
JOB.4.20	Unuakumi unguvayaaqsartukut,
JOB.4.20	atakurpailgan tau͡gken tuquluta kitumek nallunritestaunata.
JOB.4.21	Cauteput tamarmeng tegumalartut;
JOB.4.21	tuquluta-llu cali umyuartunermek piilnginanemten̄i.”
JOB.5.1	Job-aaq, watua qayagaura. Kitumek-qaa niitestekangqertuten?
JOB.5.1	An'gilat-qaa ilangqertut cauvigkarpenek?
JOB.5.2	Eq'urrluten umyuassuugaquvet tuquvigpenun
JOB.5.2	tamana usviicarauguq cauvkenani.
JOB.5.3	Tanglartua usviilngurnek picurlagngailngalngurnek,
JOB.5.3	tau͡gaam wii piqatarraarpek'nii aniqlaallruanka enait.
JOB.5.4	Tamakut irniarit aarnailngurmek uitavigkameggnek nataqusngaitut;
JOB.5.4	kitumek-llu ikayurtekaunateng qanercetaarvigmi.
JOB.5.5	Usviilnguum naugillrinek yuut kailriit nerciqut—
JOB.5.5	cukilanat-llu akuliitni naumangraata—
JOB.5.5	meqsulriit-llu ayariciqait usviilnguum tukuutai.
JOB.5.6	Nangteqnaq nauyuituq nunamek,
JOB.5.6	picurlagnarqelria-llu nauyuunani nunami.
JOB.5.7	Qang'a! Wangkutnek tau͡gaam picurlagmun tekiutelartukut,
JOB.5.7	paulayagaat qulmun tenglauciicetun ekualriamek.
JOB.5.8	Wii elpengukuma tuigcartua Agayutmun,
JOB.5.8	elliinun-llu arenqialluguteka tunluku caliaqesqelluku.
JOB.5.9	Ellii calilartuq angelrianek taringumasciigalkemten̄ek,
JOB.5.9	irr'inarqelrialiari-llu naaqumasciiganateng.
JOB.5.10	Ellallircet'laraa nunamun
JOB.5.10	merqelluki-llu naucetaarviit.
JOB.5.11	Aa-ang, elliin nalularai ellmeggnek pivakenrilnguut
JOB.5.11	angniilnguut-llu angnirivkaraqluki.
JOB.5.12+JOB.5.13	Pisciigalliqevkalarai yuut usvituyarrluteng picirkiulriit,
JOB.5.12+JOB.5.13	umyuartulriit-llu napcetaqluki ellaita usvituyarutaitnun,
JOB.5.12+JOB.5.13	callrat tamarmi elluatuusciigataqluni;
JOB.5.14	erenrani tan'geqisngalartut, cavtaaraqluteng erenrem qukallrani unugmi pilriacetun.
JOB.5.15	Tau͡gaam Agayutem anirtularai arrsaulriit tuqumek;
JOB.5.15	enuqitellriit-llu anirturaqluki nangcimallratnek.
JOB.5.16	Arrsaulriit neryuniurutkit'larai, elluanrilnguut-llu qanrat patuluku.
JOB.5.17	Angnirciquq yuk Agayutem ellangcaqii!
JOB.5.17	Taumek anucimirqecetaarutii uumiksaqunaku Artuqailnguum.
JOB.5.18	Agayun kiliqenglartuq, tau͡gaam kilineq nemlaraa;
JOB.5.18	yaggluten akngirtelaraaten, unatmikun-llu assirivkalaraaten.
JOB.5.19	Pulengtaarluni anirtularciqaaten aarnarqellriamek;
JOB.5.20	piitnaq tuskan unguvavkarciqaaten,
JOB.5.20	anguyiim-llu nalliini capkuciumaciqaaten tuqumek.
JOB.5.21	Agayutem qanerrluutekestevnek aviuciiqaaten;
JOB.5.21	anirturciqaaten piunririlria tekiskan.
JOB.5.22	Temciarautekciqan piunririlria piitnaq-llu
JOB.5.22	alikngaunaki-llu yuilqum ungungssii.
JOB.5.23	Naucetaarviit itumtaqavteng teggalqurtaitelarciqut;
JOB.5.23	yuilqum-llu ungungssiin alingevkalarngaunak.
JOB.5.24	Uitanqegciluten pelatekarpeni uitaciquten;
JOB.5.24	yuvriquvki qusngiuteten atauciungraan tamaringaituten.
JOB.5.25	Nallunritarkaugan-llu kinguverpet amllerarkauciit
JOB.5.25	irniaten-llu amllertaciqut nunam can'gitun.
JOB.5.26	Mukaarkam naullran taqmigtelauciatun quyurciyaraq tekilluku,
JOB.5.26	unguvamaciquten ak'allaurrvigpenun.
JOB.5.27	Job-aaq, man'a yuvriumarraarluku ak'anun nallunrillruarput.
JOB.5.27	Piciuguq, taumek ciuniurru assilriakun pillerkan pitekluku.
JOB.6.1+JOB.6.2	Picurlautenka angniilutenka-llu uqamaltassiaquneng,
JOB.6.3	uqamaillruyartut imarpiim qau͡gyaini,
JOB.6.3	taumek piciatun qalarteng'e'rma alangaarngailnguten.
JOB.6.4	Pitegcautai Artuqailnguum kapusngaut wangni,
JOB.6.4	tuqunarqellriarat-llu saggluni tememni.
JOB.6.4	Alingnarqellriari Agayutem sagingaut wangnun.
JOB.6.5	Ciulvak qinuitelartuq ner'aqami canegnek,
JOB.6.5	kuluvak-llu nepaitelartuq neqkaminek ner'aqami.
JOB.6.6	Tau͡gaam kina neryugngaa cacugniilngurmek taryuilngurmek neqmek?
JOB.6.6	Cacugninarqelartuq-qaa kayangum qatellriara?
JOB.6.7	Wiinga neryuumiitelartua neqnek tuaten ayuqelrianek,
JOB.6.7	nerellma-llu tamarmeng naulluuvkalaraatnga.
JOB.6.8	Ciin Agayutem kaigatemnek cikiryunritanga?
JOB.6.8	Ciin piicauteka kiuyunritau?
JOB.6.9	Tuqucuanga-llu camek nagucirpek'nani!
JOB.6.10	Nallunrilkumku tuaten piyaucia, qecgauryartua angnirlua,
JOB.6.10	cakneq engellugtung'e'rma.
JOB.6.10	Nallunritaqa Agayutem tanqilriarucia;
JOB.6.10	Ingluliuqsaitanka elliin alerquutai.
JOB.6.11	Camek piningqerrlua wiinga unguvasia?
JOB.6.11	Ciin unguvaurciqsia camek neryuniurutaunii?
JOB.6.12	Teggalqumek-qaa piliaqumaunga? Temengqertua-qaa punernermek?
JOB.6.13	Pinima tamarmi unicanga wangnek anirturciigatua;
JOB.6.13	kitumek-llu cauvigkaunii ikayurtekamnek.
JOB.6.14	Arenqiallugutem waten ayuqellriim nalliini yugnikestengqerrsugyaaqua piciulrianek—
JOB.6.14	cakaallrungramku wall'u cakaanrilengramku Agayun.
JOB.6.15	Tau͡gaam, elpeci yugnikekemni, cacetuquteksunaituci,
JOB.6.15	kuiggaartun meriuculriatun ellallinriraqan ayuqngavci.
JOB.6.16	Kuiggaat tuvingalartut cikumek qanikcarmek-llu,
JOB.6.17	tau͡gken puqlangan catairulluteng,
JOB.6.17	kuiggaat-llu terr'it alairluteng, kinerluki.
JOB.6.18	Yugyagluteng ayalriit pellaalartut mermek yuaraaqameng;
JOB.6.18	piciatun ayagaluteng tuqulartut nunami kinertellriami.
JOB.6.19	Yugyagluteng ayalriit Tema-mek Sheba-mek-llu yuaralartut,
JOB.6.20	tau͡gaam qacuvallalartut kuiggaarnun kinreskainun tekitaqameng.
JOB.6.21	Elpeci-llu ayuquci wangnun tamakucetun kuiggaarcetun,
JOB.6.21	tangrravciu wangnun tut'elleq kingupiarluci alingluci.
JOB.6.22	Wiinga-qaa qanellruunga, “Cikiutekiurcia”?
JOB.6.22	Wall'u, “Tukuutevcen̄ek aassaqluci akiliutekarpecen̄ek pici wiinga piteklua”?
JOB.6.23	Wall'u, “Aviucia inglukestem̄a unatiinek”?
JOB.6.23	Wall'u, “Akilirlua tegucia nangtestemnek”?
JOB.6.24	Kitaki tua-i, elitnaurnga; qanrusnga arenqianarqutemnek.
JOB.6.24	Nepaunii niicugniurniamken.
JOB.6.25	Piciuluteng qalartellriit ukvernarqelartut,
JOB.6.25	elpet tau͡gaam qalartuten piciunrilngurnek.
JOB.6.26	Umyuartequten anuqmek tau͡gaam qalarcuklua;
JOB.6.26	ciin-mi kiularcia nanikualua qalartaqama?
JOB.6.27	Nall'arcetaariyarakun-llu pistengengnaqsalliniuten elli'irnek,
JOB.6.27	tukuurtengnaqutekluki-llu yugnikesteten.
JOB.6.28	Tau͡gaam watua tangvakarnga wiinga;
JOB.6.28	iqlungailamken kegginarpenun.
JOB.6.29	Tuaten pitanariaci. Cangakuurpiiqnacia.
JOB.6.29	Pinarqelriarunilua pinricia. Camek pinarqutaitua.
JOB.6.30	Umyuartequci iqluuryuklua,
JOB.6.30	umyuartequci assiilnguq assilria-llu nalluyuklukek.
JOB.7.1	Yuum unguvii ayuquq, umyuani aturpek'naku, anguyagten̄un ilausngalriatun,
JOB.7.1	tema aturluku cakviulalriatun,
JOB.7.2	pistetun talinermek kepqellriatun;
JOB.7.2	calistetun-llu akingutkaminek neryuniulriatun.
JOB.7.3	Iralut tamalkuita camek unguvatkaitua;
JOB.7.3	unullra tamalkuan ilutequmalartua.
JOB.7.4	Inartaqama qavarnalua, sass'at cukaitqapiaralartut;
JOB.7.4	mumigtaarumaaqlua unugpak nerinillua erqaarallerkaanek.
JOB.7.5	Temka paralut patumaat;
JOB.7.5	qelten̄ek patumaluni;
JOB.7.5	imaq qurrluraqluni pupimnek.
JOB.7.6	Erenret wangni pellulartut cukanruluteng massiinarkun mingqellriami,
JOB.7.6	iquklitaqluteng neryuniurutaunateng.
JOB.7.7	Agayun, umyuaqiu wiinga unguvama anerneqainaucia;
JOB.7.7	angnilqa ak'a pellullruluni.
JOB.7.8	Tangertek'lallma tangerrngairuciiqaanga.
JOB.7.8	Yuaquvnga nataqngaitarpenga.
JOB.7.9	Amirlutun mitriarutellriatun catairulluni-llu,
JOB.7.9	taumek yuk tuqulria utertenqigcuilnguq;
JOB.7.10	eneminun utertenqiggngaituq,
JOB.7.10	nallunritestellrin-llu nalluyaguciiqaat.
JOB.7.11	“Taumek wiinga qanerkaqa nuqingangailkeka;
JOB.7.11	qenercama umyuaqa-llu cakneq assiinani.
JOB.7.11	Qalartenricuumiitua.
JOB.7.12	Wiinga-qaa imarpiungama,
JOB.7.12	wall'u-qaa imarpiim carayaknganga
JOB.7.13	Inarrlua mernuinercingnaq'laryaaqua;
JOB.7.13	engellugtulqa utumarikanirnayukluku.
JOB.7.14	Tau͡gaam elpet alingevkararpenga qavangurtuavkarlua,
JOB.7.14	tupagciigacetaqlua tangrruartellua alingnarqellrianek
JOB.7.15	kiituani qemillua tuqucimallerkaqa cucuksagutaqa,
JOB.7.15	tememni nangteqnarqellriami uitayuumiirullua.
JOB.7.16	Tuatequagua; mernurtua unguvallemnek.
JOB.7.16	Ilangcivkenii uitasnga,
JOB.7.16	unguvang'e'rma catngunrilama.
JOB.7.17	Caulria yuk carpagtun pitarrluku pilarciu?
JOB.7.17	Ciin murilkelarciu caurallra?
JOB.7.18	Yuvrilaran unuakut tamalkuita,
JOB.7.18	naspaagurluku-llu kesianek.
JOB.7.19	Qaillun taktalriamek uluqsaunii tangvakatarcia,
JOB.7.19	tangvanritqaquvnga nuaka igyaqka?
JOB.7.20	Assiilngiquma, cayarciken, elpet yuut murilkurtiitni?
JOB.7.20	Ciin iingaaquuteksia?
JOB.7.20	Cakviurutngussiyaagtua-qaa elpenun?
JOB.7.21	Assiilngumnek-qaa watqapik au͡g'aritesciigatarpenga?
JOB.7.21	Alarqaqlemnek-qaa anucimirqecetaanricesciigatarpenga?
JOB.7.21	Ak'anun pivkenii qungumnun piarkaurtua,
JOB.7.21	elpet-llu yuange'rpenga nalaqngaitarpenga.”
JOB.8.1	Tua-llu Bildad-aaq Shuhite-aq qanertuq:
JOB.8.2	Qaillun taktalriamek makunek piciunrilngurnek qalarteqatarcit?
JOB.8.3	Agayun-qaa piciatun cuqcituuq?
JOB.8.3	Wall'u-qaa Artuqailnguum piciulria piciunrilnguurrluku pilaraa?
JOB.8.4	Irniaten assiilngillrukata elliinun,
JOB.8.4	anucimirqecetaarciqai pinarquciicetun.
JOB.8.5	Tau͡gaam umyuarnayaguciluten kaigavikekuvni Artuqailnguq Agayun;
JOB.8.6	iqluyuilkuvet canganarqutaunak-llu,
JOB.8.6	Agayutem ullagluten ikayurciqaaten
JOB.8.6	nunuliutekluku-llu elpenun ataam ilakuralriarurrluci.
JOB.8.7	Tukuuteten tamarilten caungaitut
JOB.8.7	pitassiaruskuvteng Agayutem cikiutekainun taum nalliini.
JOB.8.8	Apqaurutkiki ciuqvallaat,
JOB.8.8	umyuangcautekluki-llu ciuliat elitellrit assilriit.
JOB.8.9	Unguvavut wangkuta nanituq, camek-llu nallunrilkengaunata watqapik,
JOB.8.9	kitulartukut talinertun nunam qaingakun.
JOB.8.10	Tau͡gaam ak'allarnun yugnun elitnaurceten;
JOB.8.10	niicugniki qanellrit:
JOB.8.11	“Cuplulget nausciigatut mer'ilngurmi;
JOB.8.11	tangrrumayuitut elatiini merrlilriim.
JOB.8.12	Kinraqaku meq ciungatgun allat naumalriit nalalartut,
JOB.8.12	nanitessiyaagluteng kepluki camun atullerkait.
JOB.8.13	Agayutailnguq yuk makucetun cuplulegtun ayuquq;
JOB.8.13	neryuniurutiit tamalartuq, nalluyagutaqaku Agayutem.
JOB.8.14	Cacetuqutekilriatun ayuquq negairem kuvyaanek.
JOB.8.15	Nayumiqaciqaa-qaa negairem kuvyaan yuk iggaggvikekani?
JOB.8.15	Iqukuni-qaa teguleqani ikayurluku nangerceciiqaa?”
JOB.8.16	Assiitellria yuk nauga'rtelartuq naunerrlugtun akertem̄i,
JOB.8.16	naunerrlugtun cekavtellriatun naucetaarvigmi.
JOB.8.17	Acilqu͡rri nemrut'lartut teggalqunun
JOB.8.17	asvailkutaqluki tamalkuita teggalqut.
JOB.8.18	Tau͡gaam qecuumakata naumallritnek
JOB.8.18	yuum yuarnakngaitaa tuantellrucia.
JOB.8.19	Tua-i tau͡gaam angniutii yuum assiitellriim,
JOB.8.19	allat-llu tailuteng enailarait.
JOB.8.20	Tau͡gaam Agayutem watqapik cakaarngaitaa canganarqutailnguq yuk,
JOB.8.20	watqapik-llu ikayurngaunaki assiitellriit yuut.
JOB.8.21	Ataam engelaryaurceciiqaaten,
JOB.8.21	qayagpagayugngarivkarluten-llu,
JOB.8.22	eq'ukesteten aturiumaciqut kiaresngiatnamek,
JOB.8.22	assiitellriit-llu yuut enait catairuciiqut.
JOB.9.1	Job-aq kiuguq,
JOB.9.2	Wiinga nallunritaqa tuaten ayuqucia:
JOB.9.2	Qaillun-mi yuk pitalqellriaruciqa Agayutem ciuqerrani?
JOB.9.3	Yuum qaillun kaggagucugngaagu?
JOB.9.3	Apcugngauq tiissitsaanek apyutnek
JOB.9.3	kia watqapik kiungailkainek.
JOB.9.4	Agayun umyuartuqapigtuq artuqaunani pinilriaruluni;
JOB.9.4	kia ingluliryugnganritaa.
JOB.9.5	Ingrit nugtartelarai, ellaita-llu nalluaqluku nugtarucirteng
JOB.9.5	eq'uqertaqami-llu piunriraqluki.
JOB.9.6	Agayutem nuna pekcet'laraa qiivvluku,
JOB.9.6	nunam tusnganri arulavkarluki.
JOB.9.7	Akerta pivkanrilkani pisngaituq;
JOB.9.7	agyat-llu cali pivkanrilkateng tanqigngaunateng;
JOB.9.8	elliin kiimi ikayurtaunani qiliit sagtellrui,
JOB.9.8	kiimi-llu cali tutmallruluku tunuakun imarpiim carayii.
JOB.9.9	Agayutem agartellrui agyat— Dipper-aaq,
JOB.9.9	Orion-aaq, Pleides-aaq, ungalalirnermelnguut-llu agyat.
JOB.9.10	Caliari angengata wangkuta taringesciigat'laraput,
JOB.9.10	irr'inarqelrialiari-llu naaquciitut.
JOB.9.11	Agayutem canimkun kitungraanga wiinga tangerciigataqa.
JOB.9.12	Piyukminek tegutelartuq, kia-llu arulaircessngaunaku.
JOB.9.12	Kia-llu waten apesngaunaku, “Calisit?”
JOB.9.13	Agayutem eq'uqertellni pinricen̄arngaitaa,
JOB.9.13	piunrillrui inglukesten̄i ikayurtai Rahab-am.
JOB.9.14	Qaillun-mi tua-i qanerkamnek nalaquciiqsia kiutekamnek Agayutmun?
JOB.9.15	Pinarqutaileng'e'rma, kiingan
JOB.9.15	kaigayugngaunga takumcukesqellua Agayutmun cuqcestemnun.
JOB.9.16	Qayagauqumku elliin-llu kiukanga,
JOB.9.16	ukveryanritua elliinun niicugnillrucia erinaka.
JOB.9.17	Anuqerpagteggun callularaanga, qiurqevkarlua
JOB.9.17	camek pitkaileng'e'rma.
JOB.9.18	Taqsuqainercircessngaitaanga;
JOB.9.18	unguvaka imillrua cungarninarqellriamek.
JOB.9.19	Pitassiayunarqua-qaa Agayun qessangraan camek pivkangnaqluku?
JOB.9.19	Qanercetaarvigmun-qaa ayaullaku? Kia-qaa ayagcecugngaa qanercetaarvigmun?
JOB.9.20	Pinarqutkaileng'e'rma, tau͡gken qanellma niitellrat pinarqutkangqerrnganateng pilartut,
JOB.9.20	qanellma-llu tamarmeng pinarqutkangqerrngacet'laraatnga.
JOB.9.21	Camek pinarqutkaitua, tau͡gaam wani cangalliunrirtua.
JOB.9.21	Unguvayuumiirutua. Cat ping'e'rmeng wangni caunritut;
JOB.9.22	ayuquk; yuk pinarqutkailli wall'u pinarqutengqerrli Agayutem tamarkenka piunrirciqak.
JOB.9.23	Yuk pinarqutkailnguq alqunaq tuquaqan,
JOB.9.23	Agayutem temcik'laraa.
JOB.9.24	Agayutem cikiutekellrua ellarpak assiitellrianun yugnun.
JOB.9.24	Cikmircetellrui tamalkuita cuqcistet.
JOB.9.24	Agayutem pivkallrunrilkaki, kia pivkallruaki?
JOB.9.25	Erenret wangni cukamek pellulartut, atauciq-llu iliit assilriaruvkenani.
JOB.9.26	Cukanqurrartun angyatun unguvaka kiturtuq,
JOB.9.26	cukataluni yaqulegpagtun ellu'urtellriatun pitarkaminun.
JOB.9.27	Quuyuarquma nalluyagutengnaqluku-llu engellugtulqa,
JOB.9.27	tamarmi nangteqelqa utertelartuq taqsuunani;
JOB.9.28	nallunritaqa ilumun tua-i Agayutem tangvagaanga pinarqelriarulua.
JOB.9.29	Pinarqelriarulua pimiima,
JOB.9.29	ciin tua-i waniwa pingnatugyarcia?
JOB.9.30	Qanikcarmek eruquma wangnek, unatenka-llu miilirluki lye-amek erungramki,
JOB.9.31	igceciiqerpenga pellernarqelriamun petmigmun,
JOB.9.31	aturaqengramteng-llu kasnguksaguciiqaatnga.
JOB.9.32	Agayun yuukan, kiuyaraqa;
JOB.9.32	cuqcivigmun ayaglunuk elluaringnaqsararpuk man'a qanemyuugautpuk.
JOB.9.33	Tau͡gaam yugtaituq akunlemegni arulaircestekamegnek
JOB.9.33	cuqtestekaitukuk tamamegnuk Agayun wiinga-llu.
JOB.9.34	Kaugtuutani au͡g'arliu wangnek,
JOB.9.34	uluryanarqellran-llu alingevkanrillia.
JOB.9.35	Nutaan qalarcartua elliinek alingevkenii,
JOB.9.35	wangnek ayuquciqa nallunrilamku.
JOB.10.1	Unguvaka tengrukenritaqa;
JOB.10.1	Camun nagtevkenii qanemyuugarciqua;
JOB.10.1	qalarciiqua yuucima eq'urtellrakun.
JOB.10.2	Agayutmun qanerciqua, pinarqelriaruvkanrilnga,
JOB.10.2	qanrusnga ca pitekluku inglukucirpenek.
JOB.10.3	Elpeni-qaa assirtuq nangeskuvgu,
JOB.10.3	Eq'ukluku-llu unatvet piliallrat?
JOB.10.3	Tua-i-llu quuyuaraulluki assiitellriit yuut pillerkiurait?
JOB.10.4	Wangkuta-qaa cat tanglaucimcetun tanglartuten?
JOB.10.5	Erneten-qaa amllertaut yuum erenritun?
JOB.10.6	Ciin-mi tua-i yuarciki tamalkuita assiilngillrenka
JOB.10.6	picurlakallrenka-llu tamalkuita yuarluki?
JOB.10.7	Nallunritan pinarqutailuciqa,
JOB.10.7	kitumun-llu anirturciigaluciqa elpenek.
JOB.10.8	Unatvet elucilillruatnga ayuqucirkiurlua-llu,
JOB.10.8	wani-wa tau͡gken cali unatevkun piunriqatarlua.
JOB.10.9	Nauwa elpet piliaqellrukevnga qikumek;
JOB.10.9	tau͡gken-qaa cali waniwa ataam urr'armun utercetqatarlua?
JOB.10.10	Atamkun qingaurcetellruarpenga;
JOB.10.10	anglivkallruarpenga aanama eneliagkeni.
JOB.10.11	Elucilillruan temka enlirluku yualulirluku-llu,
JOB.10.11	enrenka-llu patuluki yualunek amimek-llu.
JOB.10.12	Unguvamek cikillruarpenga kenekmek-llu cakaniyuilngurmek,
JOB.10.12	aulukutvet-llu unguvavkarlua.
JOB.10.13	Tau͡gaam maa-i nallunriraqa tamatum nalliini
JOB.10.13	aassaqluten picirkiullrucin akngirrnalua.
JOB.10.14	Assiilngillerkaqa murilkurallruan,
JOB.10.14	au͡g'aricuumiitarkaulua assiilngiquma.
JOB.10.15	Inerciigalkuma, nakleng wiinga!
JOB.10.15	Ellualriarukuma ciugcesciigatua
JOB.10.15	kasnguyuum ugaani nangtequtemnek.
JOB.10.16	Piluaqeryaqlirqama
JOB.10.16	pissulararpenga yugtutulitun,
JOB.10.16	irr'inarqelrialiaqluten tuaten nangtequtekamnek.
JOB.10.17	Kesianek picetaarutestekamnek paivcilartuten inglulirtekamnek;
JOB.10.17	qenngellren tungemnun naungiinarluni;
JOB.10.17	pillerkiulartuten allakun curugtekamnek.
JOB.10.18	Ciin yuurcetellrullinisia?
JOB.10.18	Kia kitak tangerpailganga tuqullrullinilii.
JOB.10.19	Yuurpailegma tuqullrukuma egmian-llu qungugnun ciunirlua
JOB.10.19	yuurtellrunrilngurtun ayuqsartua.
JOB.10.20	Unguvaka-qaa iquklitqatanrituq? Ilangcivkenii uitasnga!
JOB.10.20	Elluilua uitaqacuaqerniartua.
JOB.10.21	Ayagniarartua utertenqiggngairullua,
JOB.10.21	ayaglua nunamun alianarqelriamun tan'gercetqapigtellriamun,
JOB.10.22	nuniitnun tan'gerem, talinret, aakulagnarqellriim-llu,
JOB.10.22	tuani-llu tanqik tan'gertun ayuqluni.
JOB.11.1	Tua-llu Zophar-aaq Naamathite-aq kiuguq,
JOB.11.2	Kia-qaa kiungaitai makut caunrilnguut?
JOB.11.2	Qanrumallran-qaa yuk ellualriarurceciiqaa?
JOB.11.3	Job-aaq, qannguarutvet-qaa yuut nepairciqai?
JOB.11.3	Picingssautekikuvet-llu iliita-qaa kasnguyugcessngaitaaten?
JOB.11.4	Qanravet qanellren elpet piciuniluku;
JOB.11.4	Agayutem-llu tangellrani canganarqutaitniluten.
JOB.11.5	Umyuaqa-tuq tua-i aturluku Agayutem tungaunani kiuliten!
JOB.11.6	Qanrucaqiiten umyuartuyaraq amllerteggun piyarauniluku;
JOB.11.6	ilait taringellerkaat yugmun arturnaqluni. Nallunrilkiu-llu man'a;
JOB.11.6	Agayutem nangteqevkaraaten pinarqellren nurrluku.
JOB.11.7	Nallunriryugngaan-qaa qailluqapiar
JOB.11.7	Agayutem pinian, angtacian-llu pitaciak?
JOB.11.8	Agayutem qilak engelkenritaa,
JOB.11.8	qailluitung'e'rpet taringengaitan.
JOB.11.8	Agayutem nallunritaa tuqumalriit nuniit,
JOB.11.8	elpet tau͡gaam nalluan.
JOB.11.9	Agayutem angtacia pivigtunruuq nunami,
JOB.11.9	iqtunruluni-llu imarpigmi.
JOB.11.10	Agayutem tegukaten qanercetaarvigmun-llu ayaulluten,
JOB.11.10	kia arulaircartau?
JOB.11.11	Agayutem nallunritai naliit yuut catngunriluciit;
JOB.11.11	tanglarai tamalkuita assiilnguut caliarit.
JOB.11.12	Tau͡gaam usviilnguut yuut umyuarturiciqut,
JOB.11.12	yuilqurmiutaat ciulviit anlangkata aanameggnek nuyurrunateng.
JOB.11.13	Job-aaq, umyualinqigten. Yaggvikiu Agayun,
JOB.11.14	Assiilnguq unatevni uitakan, pegesgu yaaqvanun,
JOB.11.14	assiitellria-llu uitavkarpek'naku enevni.
JOB.11.15	Nutaan tuani kegginan ciugciiqan canganarqutaunak, cacetuciquten, alingengaunak-llu.
JOB.11.16	Nalluyaguciiqan nangteqellren;
JOB.11.16	umyuaqumanrirciquq mertun ul'rraarluni entellriatun.
JOB.11.17	Unguvan tanqinruciquq akertem tanqiani erenrem qukallrani,
JOB.11.17	unguvam-llu tan'gercetenqurraullri ciqinqerciqut unuakuartun.
JOB.11.18	Elluiluten yuuciquten neryuniurutmek muirumaluten;
JOB.11.18	Agayutem camun piyailkuciumaciqaaten mernuirucelluten-llu.
JOB.11.19	Inareskuvet cam alingevkarngaitaaten;
JOB.11.19	amllellriit yuut ikayurcetaalarciqut elpenun.
JOB.11.20	Tau͡gaam assiitellriit yuut nanikualuteng yuaraciqut;
JOB.11.20	tangerciqaat-llu nau͡gg'un anagvigkartailucia.
JOB.11.20	Kiingan neryuniurutkeciqaat nangnermek aneryaalteng.
JOB.12.1	Tua-llu Job-aq kiuguq,
JOB.12.2	Nallunailngurmek yuut qanertekaiceci.
JOB.12.2	Tuqukuvci, umyuartuneq tuquciquq maliggluci.
JOB.12.3	Tau͡gaam wiinga taringyugngaunga elpecicetun;
JOB.12.3	aciqsinrunritua elpecen̄i;
JOB.12.3	tamalkuita qalartelci yuut tamarmeng nallunritait.
JOB.12.4	Yugnikestekengramteng maa-i temcik'laraatnga;
JOB.12.4	temciyulartut, ellualriarung'e'rma pinarqutaileng'e'rma-llu;
JOB.12.4	tau͡gaam avani pellullermi Agayutem kiulallrui piicautenka.
JOB.12.5	Camek arenqiallugutaituci, tau͡gken wiinga anglaniteklua;
JOB.12.5	yagtarci yuk iquqatalria.
JOB.12.6	Teglengalriit tau͡gken agayutailnguut-llu uitanqegciluteng yuulartut, Agayutem-llu eq'urcetaartai elluarrluteng uitalartut,
JOB.12.6	kiingan tememeng pinillra agayutkeng'e'rmegteggu.
JOB.12.7	Yaqulgung'e'rmeng ungungssiunge'rmeng-llu amllernek avalingqertut elpecen̄un elitnauruteksugngakmeggnek;
JOB.12.8	apciki nunam imarpiim-llu ungungssii umyuartutiitnek.
JOB.12.9	Tamarmeng nallunritaat 
JOB.12.10	Agayutnguuq piliallmi unguviita nirtuutestiit;
JOB.12.10	yuut-llu unguviit elliin piniani uitauq.
JOB.12.11	Alungutevci neqnirtassiaryulauciatun neqkanek,
JOB.12.11	tuaten-llu ciutek niicunqelartuk qaneryaranek.
JOB.12.12+JOB.12.13	Umyuartuneq yugni ak'allaurtellriani uitauq,
JOB.12.12+JOB.12.13	Agayun tau͡gaam umyuartuuq artuqaunani-llu.
JOB.12.12+JOB.12.13	Yuut ak'allaurtellriit taringumaut;
JOB.12.12+JOB.12.13	Agayun taringumauq piningqerrluni-llu cat qaillun piyukuniki piyugngaluki.
JOB.12.14	Agayun piunririkan, kia nautenqigcugngangaitaa,
JOB.12.14	itercikan kia ancugngangaitaa?
JOB.12.15	Nuna kinlaraa Agayutem ellallirceteksaitaqaku;
JOB.12.15	ul'ura'aqluni-llu meq nuqinganritaqaku.
JOB.12.16	Agayun pinirtuq cirlakirrlainaraqluni-llu;
JOB.12.16	tamarmek iqluurumalria iqluurtii-llu elliin piniani uitauk.
JOB.12.17	Tegularaa atanirturtet umyuartuciat,
JOB.12.17	ciuliqagcilriit-llu usviilngurtun ayuqlirivkarluki.
JOB.12.18	Angayuqat angayuqaunrircet'larai itengqalriarurcelluki-llu;
JOB.12.19	ellmikutuurcet'larai agayulirtet yuut-llu pinilegpaulriit.
JOB.12.20	Yuut cacetuqutekek'ngait nepairtelarai,
JOB.12.20	teguaqluki-llu ak'allaurtellriit umyuartuciit.
JOB.12.21	Qigcignairut'larai angayuqat,
JOB.12.21	piniarucetaqluki-llu atanirturilriit.
JOB.12.22	Tuqutun-llu tan'gercetqapiaralria tanqigivkalaraa.
JOB.12.23	Atanruviit pinirivkalarai anglirivkarluki-llu,
JOB.12.23	tua-i tau͡gken cirlakluki piunrirluki-llu.
JOB.12.24	Ciuliqagtait usviilnguurcet'larai
JOB.12.24	ayagavkarluki-llu piciatun uunguciinaki nanluciinaki-llu;
JOB.12.25	caavtaalartut tan'germi taangiqellriatun-llu ayalualuteng.
JOB.13.1	Iigma man'a tamalkuan tangellruak, ciutegma-llu niitellruluku taringluku-llu.
JOB.13.2	Ca nallunrilkeci, wiinga-llu nallunritaqa,
JOB.13.2	aciqsinrunritua elpecen̄i.
JOB.13.3	Tau͡gaam qaneryugyaaqua Artuqailngurmun,
JOB.13.3	pingnatukengaqa-llu pitekluku qanellguteksugaqa Agayun.
JOB.13.4	Elpeci nallumacirci nallunarcalaraci iqluquluci;
JOB.13.4	yungcaristetun ayuquci assirivkarisciigalngurtun.
JOB.13.5	Nepaunaci-tuq tua-i uitaqerci, nepaitellerci umyuartuteksararci.
JOB.13.6	Niicugnici qanrutkellemni pitka, niilluki-llu qerrlugemkun taqsuarirlua kaigatenka.
JOB.13.7	Piciuvkenaci-qaa qanerten͞guciquci Agayutmun,
JOB.13.7	qallarrluci-llu iqluurcelluku?
JOB.13.8	Ellii-qaa ingluliurutengnaqerci,
JOB.13.8	Anagyaaquciiqerci-qaa Agayun qanercetaarvigmi?
JOB.13.9	Canganarqutaicartuci-qaa Agayutem yuvriqaci?
JOB.13.9	Wall'u-qaa iqluyugngaaci, yuum yuullgutminek iqluurilauciatun?
JOB.13.10	Pitalqeggluci piksaitellerci iirumangraan,
JOB.13.10	pinritevkenani elliin kitugciiqaaci.
JOB.13.11	Ucurnarqucian-qaa alingevkarngaitaaci,
JOB.13.11	civuuranarqellra-llu-qaa elpecen̄un tusngaituq?
JOB.13.12	Elpeci qanruyuceci qamllertun ayuqut catnguvkenateng;
JOB.13.12	anagyaaquceci-llu navegyukaaralriatun qikutun ayuqut.
JOB.13.13	Nepaiteqerci, wiinga qanqernaurtua,
JOB.13.13	tua-i ca wangnun piyukuni piniartuq.
JOB.13.14	Upingaunga unguvaka qevtellerkaanun.
JOB.13.15	Neryuniurutairutua, tua-i-mi cayarta Agayutem tuquskanga;
JOB.13.15	Qanrutkeqataraqa pitka elliinun.
JOB.13.16	Alingitellma anirturyugngayallianga,
JOB.13.16	kina imna yuk assiitellria watqapik Agayutem ciuqerranun pingailan.
JOB.13.17	Niicugnikiciki murilkelluki nalqigutenka.
JOB.13.18	Uptellruaqa pingnatukengaqa
JOB.13.18	nallunrilamku wii alangqanriluciqa.
JOB.13.19	Agayun, taiqatartuten-qaa pinarqut'liryarturlua?
JOB.13.19	Tuaten pikuvet, upingaunga nepaunii tuqunalua.
JOB.13.20	Piteklircetqernga malrugnek; umyuallguciuskina,
JOB.13.20	iingnaqenritniartua elpenun;
JOB.13.21	anucimirqecetaarpiiqnii, elpenek-llu civuurallemnek alingevkanrilnga.
JOB.13.22	Agayun, qanra ciumek, wiinga-llu kiuciqamken.
JOB.13.22	Wall'u wii qanercessnga, elpet kiuniarpenga.
JOB.13.23	Caugat assiilnguunka? Canek alartellrusia?
JOB.13.23	Canek alerquutnek navgillemnek pinarqut'liumasia?
JOB.13.24	Ciin ulurasia,
JOB.13.24	inglukestevtun-llu ayuqullua?
JOB.13.25	Alingevkaryugngaan-qaa tengeskii napam cuyaa
JOB.13.25	malirqeraluku-llu kinreskii caranglluk?
JOB.13.26	Paivciuten cungaqitnarqellrianek pinarqutnek wangnun,
JOB.13.26	ayagyuallemni tuaten assiilnguut atullrenka piluki.
JOB.13.27	It'ganka kalivnerciraten,
JOB.13.27	murilkelaran-llu natmun ayalqa tamalkuan;
JOB.13.27	murilkelluku-llu amllilqa tamalkuan,
JOB.13.27	tumellrenka tuaten yuvrirluki.
JOB.13.28	Taumek ciqumelrianga muragatun arumalriatun,
JOB.13.28	aturatun ciissiaraat 'lumarranek nertulit nerellracetun.
JOB.14.1	Yuk arnamek yuurtelleq
JOB.14.1	yuunerkituq, picurlautai-llu amllerrluteng.
JOB.14.2	Naulartuq naucetaatun nalaluni-llu;
JOB.14.2	ayalartuq talinertun, catairulluni-llu.
JOB.14.3	Agayun, tangerqatanritarpenga-llu-qaa,
JOB.14.3	wall'u-qaa cuqcivigmun ayaullua qanercetaarciqerpenga?
JOB.14.4	Menuilnguq watqapik piurrngaituq
JOB.14.4	kingunerluni menuulriamek yuum menuulauciatun pitalriamek.
JOB.14.5	Ernerkiurumaan tuaten pitalrianek,
JOB.14.5	iralut-llu atu'urkai cuqingaluki,
JOB.14.5	engelkaa-llu taqumaan pellugciigalkii.
JOB.14.6	Ulurru, ilangcivkenaku uitasgu,
JOB.14.6	nunaniryuuteknaurai erneni caliskartun.
JOB.14.7	Napa kep'ngermi cali nauyugngauq;
JOB.14.7	unguiryugngauq naugaariyugngaluni.
JOB.14.8	Mimernai ak'allaurteng'e'rmeng,
JOB.14.8	acilqurra-llu arullrung'e'rmi nunami,
JOB.14.9	mequinermek pingqerquni naugiciquq avayangluni nutaan naugaaralriatun.
JOB.14.10	Tau͡gaam yuk tuquaqami unguvii iquklit'lartuq;
JOB.14.10	tuquaqami natmun ayalarta?
JOB.14.11	Nanvatun meriutellriatun,
JOB.14.11	kuigtun-llu meriulluni kinelriatun,
JOB.14.12	tuaten-llu yuk tuqulartuq maktenqiggngaunani.
JOB.14.12	Qavarciquq tupayuunani qiliit piunrirnatkaatnun;
JOB.14.12	cerr'irngaituq-llu qavamini.
JOB.14.13	Tua-i-tuq wiinga-llu iirnga tuqumalriit nuniitnun,
JOB.14.13	iirumavkarlua eq'uqengqallerpet pellugnatkaanun,
JOB.14.13	cuq'lirluku tuantellerkaqa, tauna nallaiqan neq'akarkaulua.
JOB.14.14	Yuk-qaa tuqurraarluni cali unguvanqigcugngauq?
JOB.14.14	Wiinga tau͡gaam utaqalgirciqua cat utumarillerkaatnek,
JOB.14.14	utaqaluku mat'um nangteqnarqellriim iquklitlerkaa.
JOB.14.15	Nutaan-llu elpet qayagaurciquten, wiinga-llu kiuciqamken,
JOB.14.15	elpet-llu ilukegcitkeciqerpenga, elpet piliaqngavnga.
JOB.14.16	Nutaan-llu murilkeciqan piyualqa tamalkuan,
JOB.14.16	assiilnguunka tau͡gaam murilken͞gaunaki.
JOB.14.17	Assiilnguunka au͡g'ariciiqaten qemaggluki-llu kalngagmun nepuyucirluku;
JOB.14.17	alarqaqellrenka tamalkuita perrirciqaten.
JOB.14.18	Ingrit igtelartut ciqumluteng-llu,
JOB.14.18	teggalquq-llu uitallminek au͡gaumaluni;
JOB.14.19	mer'em teggalqut nanglarai;
JOB.14.19	ellarviim-llu nunam marayaa atertaqluku;
JOB.14.19	tuaten-llu elpet yuum neryuniurutii unguvallerkaanek piunrirtelaran.
JOB.14.20	Cirlak'laran nangyuilngurmek, tuqulartuq-llu;
JOB.14.20	kegginaan elucia cimirluku tuquvkalaran.
JOB.14.21	Irniari takarnarqucingelartut, elliin tau͡gaam nallularaa,
JOB.14.21	cali-llu caunrilkumangraata elpekumayuunaku.
JOB.14.22	Tememi tau͡gaam nangteqellra elpekumalaraa,
JOB.14.22	tuquillertun-llu ellminek tau͡gaam angniilutkelartuq.
JOB.15.1	Tua-llu Eliphaz-aaq Temanite-aq kiuguq:
JOB.15.2	Job-aaq, angun-qaa umyuartulria kiugarkauguq qanrucirluni caunrilngurnek?
JOB.15.3	Umyuartulria yuk qalarrngaituq elpetun
JOB.15.3	ellminek-llu anagyaaqulluni picimitun qalarrluni.
JOB.15.4	Umyuan aturluku pikuvet, kia qigciksanritaa Agayun;
JOB.15.4	kina-llu piicalaryanrituq elliinun.
JOB.15.5	Assiinak yuucin nallunaituq qanllerpegun;
JOB.15.5	cucukngavgu qanlauciat yuut qanqayulriit.
JOB.15.6	Qanerpet pinarqellriarurcetaaten, wiinga pinritamken;
JOB.15.6	qanllerpet tamarmeng pinarqelriarurcetaatgen.
JOB.15.7	Umyuartequten-qaa elpet ciuqlikacagauluten yuurtellruyukluten?
JOB.15.7	Tuantellruuten-qaa Agayutem ingrit piliaqellrani?
JOB.15.8	Niicugnillruan-qaa picirkiullrani Agayun?
JOB.15.8	Yuum-qaa umyuartucia elpet kiivet pikan?
JOB.15.9	Camek nallunrilkengangqercit wangkuta nallukengamten̄ek? Cat taringumasiki wangkuta taringumanrilkeput?
JOB.15.10	Wangkuta umyuartucirput elitellruaput qiilingelrianek yugnek,
JOB.15.10	yuullernek aatan yuurpailgan.
JOB.15.11	Carrartun-qaa pitauq Agayutem qaruyutai elpenun?
JOB.15.11	Wangkuta qanenqegcaarturluta caqtaarpek'naki qanelput qalaruciitarput.
JOB.15.12	Ciin umyuarpegun caaqerringasit, ciin-llu qenerrluten tangvacurlagcikut?
JOB.15.13	Agayun qenrutan cangakuurluku tuaten.
JOB.15.14	Caulriim yuk menuicugngaa?
JOB.15.14	Wall'u-qaa yuk arnakun yuurtelleq ellualriaruyugngauq?
JOB.15.15	Atam, Agayutem an'gilaqeng'e'rmiki ukvekenritai canganarqutaunaki pillerkaat;
JOB.15.15	taukuunge'rmeng tangellrani menuitenrilnguut.
JOB.15.16	Tua-llu-wa nutaan yuk uuminarqelria assiilngurtulria,
JOB.15.16	yuk mel'alria assiilngurmek mertun pitarrluki!
JOB.15.17	Nasviciiqamken, niicugninga; tangellrenka-llu qanrutkeciqanka.
JOB.15.18	Taukut umyuartulriit piciulrianek elicetellruatnga
JOB.15.18	elitellermeggnek ciuliameggnek,
JOB.15.18	iirumalrianek-llu avaliinateng.
JOB.15.19	Ellaitnun kiingita nuna cikiutekumallruuq;
JOB.15.19	yugtaunani allamek iqlutmurutestekaatnek Agayutmek.
JOB.15.20	Assiitellria yuk qiperrlulartuq akngirniurluni ernerni tamaitni,
JOB.15.20	allrakut aturluki taqumalriit takumcutailngurnun.
JOB.15.21	Niiskengarluni nepualrianek alingnarqellrianek;
JOB.15.21	uitayugcaliinanrani piunririlriim tekiciiqaa.
JOB.15.22	Neryuniurutaunani tan'germek anallerkaminek,
JOB.15.22	ciunerkangqerrami nuussirpagmek tuqutestekaminek.
JOB.15.23	Yaqulget-llu tuqumalrianek tau͡gaam kemegtutuli
JOB.15.23	Elliin-llu nallunritaa tan'germek tekitarkangqerrucini;
JOB.15.24	nanikuam ciinllugguaratem-llu cakneq alingevkaraak;
JOB.15.24	cirlakuurluku, angayuqatun anguyagmun upingalriatun.
JOB.15.25	Unatni yagtellruamiki inglukluku Agayun,
JOB.15.25	caunrilkelluku-llu Artuqailnguq,
JOB.15.26+JOB.15.27	Umyugaa quyigluni inglulilluni-llu;
JOB.15.26+JOB.15.27	ciumuarluni capkutani naluumaluku
JOB.15.26+JOB.15.27	curukarnaluku Agayun.
JOB.15.28	Uitaaqluni yuilngurni nunarpagni,
JOB.15.28	enet piksagutaqluki pikestaita unitellrit qimagluteng,
JOB.15.28	tau͡gaam anguyiim piunrirciqai tamakut nunarpiit enet-llu.
JOB.15.29	Ak'anun tukuungaituq;
JOB.15.29	aklui-llu ak'anun piungaunateng.
JOB.15.29	Talinra-llu tuaten tangrruunrirciquq,
JOB.15.30	tan'germek-llu anagngaituq;
JOB.15.30	napayaartun naugaaralriatun ayuqeciquq
JOB.15.30	kenrem avayai ekuakiicetun,
JOB.15.30	naugillri-llu anuqem tengciiqai.
JOB.15.31	Cacetuqutekinrilli caunrilngurmek, ellminek ukverrluni;
JOB.15.31	camek akiliutii imangqerrngaituq.
JOB.15.32	Avayatun nalalriatun taqmigpailegmi ayuquq,
JOB.15.32	naunqiggngairutellriatun.
JOB.15.33	Napayaartun ayuquq atsai igtellriatun aruvailegmeng,
JOB.15.33	olive-aam-llu napaatun naucetaaminek igqarilriatun.
JOB.15.34	Agayutailnguut yuut kinguvengqerrngaitut,
JOB.15.34	enet-llu piliaqellrit aassaqluteng akilirturiluteng kenerkun piunrirciqut.
JOB.15.35	Makut yuut imkuugut picirkiurraarluteng assiilngurmek calilriit,
JOB.15.35	umyuangcarturalriit assiitellrianek.
JOB.16.1	Job-aq kiuguq:
JOB.16.2	Ak'a niitellruunga amllernek qanruyutnek tuaten ayuqellrianek;
JOB.16.2	qaruyuceci cauvkenateng nangteqnarqelriaruut.
JOB.16.3	Qanrumaqatartuci-qaa akwarpak?
JOB.16.3	Cam-llu kiumravkalartaki qanellrenka?
JOB.16.4	Wangtun-wa ayuqekuvci wiinga-llu elpecicetun ayuqekuma,
JOB.16.4	tamalkuitnek qanllerpecen̄ek qalarcalrianga.
JOB.16.4	Qamiquqa-llu ungaulugtaqluku umyuartulriatun
JOB.16.4	qecuqitartelluci-llu ulelrianek qanerkamnek.
JOB.16.5	Ayuqucirturluci pinirivkaryaramci,
JOB.16.5	qanellma-llu qaruyutet engellugtullerci utumarcaraa.
JOB.16.6	Tau͡gaam qanellrenka ikayuutngunritut,
JOB.16.6	nepaileng'e'rma-llu engellugtulqa nepaiqsaunani.
JOB.16.7	Agayutem wiinga cirlaurcetaanga,
JOB.16.7	ilanka-llu tamalkuita tuquvkarluki.
JOB.16.8	Cayuglua teguleravnga; inglukesteksagutamken.
JOB.16.8	Kemgiutua enerrlainaurrlua,
JOB.16.8	yuut-llu tamatumun asguranairutnia pinarqutka.
JOB.16.9	Eq'urrluni Agayutem allguraanga ipiinka qecuktarluki;
JOB.16.9	tangvacurlaglua-llu cakneq uumiklua.
JOB.16.10	Yuut qalarrluteng ciritekaatnga,
JOB.16.10	caukenritem tuaten ugaani kegginamkun qacartaqlua,
JOB.16.10	avatemni-llu qerrlerullua ingluklua.
JOB.16.11	Agayutem-wa elliin assiitellriit unataitnun tunkiinga.
JOB.16.12	Elluilua uitallruyaaqua,
JOB.16.12	tau͡gaam Agayutem navguraanga, uyaqumkun-llu tegulua milqaullua navgurlua;
JOB.16.12	elkartaanga napataquteklua
JOB.16.13	pitgaqustain-llu avatairaatnga.
JOB.16.13	Pilaglukek ikirtak tartugka, naklekevkenii-llu;
JOB.16.13	cungaka maqevkarluku nunamun.
JOB.16.14	Pulengtaarluni kilirturaanga;
JOB.16.14	curugaanga anguyagtetun usviiruskiitun eq'ukutem.
JOB.16.15	Tuquilriatun angniitua missuullernek-llu aturanek aturlua,
JOB.16.15	aqumlua-llu urr'amun qaillun pisciigalilua.
JOB.16.16	Aluviliurumiima kegginaqa kaviriuq
JOB.16.16	iigka-llu puvlutek avaciaruterlutek tungulriamek,
JOB.16.17	pinarqutaitua yugmek nangcillemnek,
JOB.16.17	piicauteka-llu Agayutmun ilumuuguq.
JOB.16.18	Nunaa, iiryaqunaki assiitellriit wangnun pimallret!
JOB.16.18	Inerquryaqunacia akinaurucimallerkaqa nepliutekekumku.
JOB.16.19	Watua nallunritestengqertua qilagmi,
JOB.16.19	ililirlua anagyaaqutestekamnek.
JOB.16.20	Yugnikestem̄a nakukaatnga,
JOB.16.20	iigka qurrlulartuk aluvignek Agayutmun.
JOB.16.21	Agayutmun anagyaaqutestekamnek yugmek piyugyaaqua,
JOB.16.21	iliit yugnikekminek anagyaaqucilauciatun.
JOB.16.22	Qavcirraan allrakut kinguatni,
JOB.16.22	ayagciqngama tumyarakun utertenqiggnailngurkun.
JOB.17.1	Tuqullerkaqa canimelliuq. Anerneqa-llu tuknialiuq;
JOB.17.1	camek pikartairutuq wangnun qungurvigkaqa tau͡gaam.
JOB.17.2	Tangvalaranka yuut tamarmeng akngirnaqluteng temciarautekaqatnga.
JOB.17.3	Agayun, akimek unangevkarnga itercivigmek anssuutekamnek,
JOB.17.3	kitumek pitangqerta qanerluni ikayurtekamnek?
JOB.17.4	Umyugait umellruavki taringumallerkaatnek,
JOB.17.4	taumek cirlakevkaryaqunii ellaitnun.
JOB.17.5	Waten ak'allarmek qanruyucetangqertuq kia taum yugnikekni aki pitekluku tunllinii ingluitnun,
JOB.17.5	irniarin-llu tamana nangtequtekellruat.
JOB.17.6	Maa-i-llu yuut man'a qanruyun wangnun elliluku inglukaatnga;
JOB.17.6	tailuteng qeciraqlua kegginamkun.
JOB.17.7	Iluteqellma iigka meciirutak;
JOB.17.7	talligka irugka-llu mamtutaluteng talinertun.
JOB.17.8	Ellualriit yuut alangaarutekluku man'a,
JOB.17.8	tamarmeng-llu pinarqut'liraatnga agayutailngurtun.
JOB.17.9	Imkut ellualriaruniluteng ellmeggnek pilalriit
JOB.17.9	ukveqngiinaraat ellait alangqanrilucirteng.
JOB.17.10	Tau͡gken tamarpeci tailuci ciuqamnun nangreskuvci
JOB.17.10	ilavcen̄ek umyuartulriamek nalaqucanritua.
JOB.17.11	Ernerkiuranka kitullrurtut; picirkiurallrenka-llu piciurtevkenateng;
JOB.17.11	neryuniurutairutua.
JOB.17.12	Unungraan yugnikekma erenrunilaraat,
JOB.17.12	qanraqluteng tanqik canimetniluku,
JOB.17.12	tau͡gaam nallunritaqa tan'germi uitaciqa.
JOB.17.13	Tuqumalriit uitaviat kiingan neryuniuruteksagutaqa,
JOB.17.13	tuani inarciiqua qavarnalua tan'germi.
JOB.17.14	Qunguq tuqlurciqaqa atamnek,
JOB.17.14	paralut-llu nerestenka
JOB.17.14	tuqlurciqanka aanamnek nayagamnek-llu.
JOB.17.15	Nani neryuniurucetangqerta wii piteklua?
JOB.17.15	Kia tangertau pitangqerkan?
JOB.17.16	Neryuniurutem maliggngaitaanga
JOB.17.16	ayakuma camavet tuqumalriit nuniitnun.
JOB.18.1	Tua-llu Bildad-aaq Shuhite-aq kiuguq:
JOB.18.2	Job-aaq, yuut-qaa elpetun ayuqellriit nepaiteqayuunateng pilartut?
JOB.18.2	Qanenrirluten niicugnikuvet, qalaruciiqamteggen.
JOB.18.3	Cam umyuarteqevkartaten usviicukluta kuluvagtun?
JOB.18.4	Elpenek tau͡gaam akngirtelartuten qenertellerpegun.
JOB.18.4	Ellarpak-qaa yuin uniqurciqaat qenertellren pitekluku?
JOB.18.4	Agayutem-qaa nugtarqeciqai ingrit umyuan cupuiresqelluku?
JOB.18.5	Kenurraat assiitellriit yuut nepingaciquq;
JOB.18.5	kenra-llu kumanqiggngaunani.
JOB.18.6	Kenurraat pelatekaatni nipcimaciquq.
JOB.18.7	Piyuapallilallrung'e'rmi, tau͡gaam maa-i paallagyarpiaralartuq;
JOB.18.7	paallalartuq, ayuqucirtuutek'lallrin ellii pitaqluku.
JOB.18.8	Ellminek ayuqucimikun kuvyamun naptelartuq;
JOB.18.9	kapkaanaam pitaqelaraa kitngiakun, au͡g'arciiganaku-llu tegumiaqluku.
JOB.18.10	Nunam qaingani negaq iirumauq;
JOB.18.10	kapkaanaak civcimalutek tumyaraanun.
JOB.18.11	Alingnarqelriit tamiin avatiinek alingevkaraat,
JOB.18.11	maligqurluku amllillra tamalkuan.
JOB.18.12	Kaigem piniarutaa;
JOB.18.12	picurlak-llu upingaurtuq paallacalkallerkaanek.
JOB.18.13	Naulluutem qaingan amia neraa,
JOB.18.13	tallik iruk-llu tuqum nerluki.
JOB.18.14	Mulngakevkenaku ayaucimauq pelatekamek uitanqegciluni uitallranek,
JOB.18.14	ullaulluku-llu Tuqum Angayuqranun.
JOB.18.15	Maa-i kina imna uitayugngauq pelatekaani
JOB.18.15	sulfur-aamek kanverraarluku uitavillra menuircarluku.
JOB.18.16	Acilqurri camani nalaluteng,
JOB.18.16	quliitni-llu avayai kinerluki.
JOB.18.17	Yuut nunam qaingani nalluyagutaat,
JOB.18.17	atra-llu qanruteksuunaku tumyarani.
JOB.18.18	Egcimauq tanqigmek tan'germun,
JOB.18.18	ellarpagmek ayagcecimaluni.
JOB.18.19	Irniarituq kinguvrunani-llu yum'ini,
JOB.18.19	uitavikellrani-llu kitumek pitaituq uniskiinek.
JOB.18.20	Tamarmeng yuut calarami uitalriit kanaknermi-llu niicestai nanikuagut,
JOB.18.20	alingluteng qiivut uuleggluteng-llu.
JOB.18.21	Tuaten ayuqellriamek ciunerkangqertut yuut assiilngurtulriit,
JOB.18.21	ciunerkaqluku Agayutem caukenritestain.
JOB.19.1	Tua-llu Job-aq kiuguq:
JOB.19.2	Qaillun pitalriamek nangteqatarcecia,
JOB.19.2	navgurlua-llu itumllua qanllerpeciuggun?
JOB.19.3	Pulengtaarluci ikiaralararpecia,
JOB.19.3	kasnguyuksaunaci-llu nangcillerpecen̄ek wangnek.
JOB.19.4	Ilumun-llu wiinga alartellrukuma,
JOB.19.4	qaillun tamatum akngirtaci?
JOB.19.5	Ilumun-llu elpeci umyuarteqkuvci assinruyukluci wangni,
JOB.19.5	umyuartequlluki-llu nangtequtenka nallunairuteksukluki pinarqelriarucimnun.
JOB.19.6	Watua nallunriciu Agayutmun nangteqevkauciqa,
JOB.19.6	kuvyaminek-llu caqulua.
JOB.19.7	Qayagpagtua, Nangtaanga!
JOB.19.7	tau͡gaam kina niicugninrituq;
JOB.19.7	kia niitenritaa qayagauralqa ikayurcetaarlua.
JOB.19.8	Agayutem tumkaqa capaa, kiturciigatua-llu;
JOB.19.8	tumkaqa-llu tan'geriluku.
JOB.19.9	Uayallruanga tamalkuitnek tukuutemnek
JOB.19.9	piunrirluku-llu elluarrlua niitnaulalqa.
JOB.19.10	Nangtaanga naken tamiinek. Wiinga-llu caitairutua,
JOB.19.10	neryuniurutka qecugluku napatun
JOB.19.10	unillua-llu nalalua tuqusqellua.
JOB.19.11	Agayutem caknerpak qenrutaanga;
JOB.19.11	inglumi arcaqanracetun elliullua.
JOB.19.12	Anguyagten̄i ayagcetai anguyaasqellua,
JOB.19.12	ilutulrianek elagluteng avatairluku-llu pelatekaqa.
JOB.19.13	Agayutem anelgutenka ayagcetai wangnek yaaqvanun,
JOB.19.13	nallunrilkenganka-llu allanertun ayuqliriluteng.
JOB.19.14	Tungayiinka yugnikek'nganka-llu tayima catairutut.
JOB.19.15	Allanrulallret-llu enemni nalluyagutaatnga;
JOB.19.15	arnat-llu pistem̄a allanertun ilakumanrilngurtun ayuqliullua,
JOB.19.16	Pisteka qayagauraqamni, kiuyuitaanga
JOB.19.16	taqsuariutengramni-llu ikayuusqellua.
JOB.19.17	Cumacinariunga nuliamnun,
JOB.19.17	pellernarilua anelgutemnun.
JOB.19.18	Mikelnguunge'rmeng-llu caunrilkelaraatnga temciarautekaqlua;
JOB.19.18	nangertaqama picingssautek'laraatnga.
JOB.19.19	Canimenaki yugnikek'ngama eq'uyagutaatnga,
JOB.19.19	kenkenruluki-llu pilallma ingluksagullua.
JOB.19.20	Enrenka neputut amimnun kememnun-llu,
JOB.19.20	anaktararallruunga-llu unguvaviluarlua.
JOB.19.21	Takumcukicia, takumcukicia, yugnikek'ngamni,
JOB.19.21	Agayutem unatiin yagglua iqutaanga.
JOB.19.22	Ciin nangcecia Agayutem nangtellruciatun?
JOB.19.22	Nangcillerci-qaa wangnek amlleriksaituq?
JOB.19.23	Kia-tuq qanellrenka neq'akliki
JOB.19.23	igaulluki-llu kalikarnun!
JOB.19.24	Wall'u iqukeggutekun canaulluki qanellrenka teggalqumun
JOB.19.24	igaulluki akwarpak piuyalriit.
JOB.19.25	Nallunrilamku Anirturtema unguvacia,
JOB.19.25	nangertarkauguq-llu nunam qainganun.
JOB.19.26	Amiqa-llu naulluutem nangellrungraaku
JOB.19.26	temtuumarma Agayun tangerciqaqa.
JOB.19.27	Tangerciqaqa iigemkun,
JOB.19.27	elitaqciqaqa-llu,
JOB.19.27	Caceskelli'irtua qanravet,
JOB.19.28	“Qaillun nangciiqseta?”
JOB.19.28	cali-llu, “Nangteqellra Job-am elliinun tau͡gaam tusngauq.”
JOB.19.29	Tau͡gaam watua alingici nuussirpagmek,
JOB.19.29	nuussirpagmek taitellriamek Agayutem eq'uqertiinek assiilngurmun,
JOB.19.29	nallunritesqelluci cuqcistem̄ek pitangqerrucia.
JOB.20.1	Tua-llu Zophar-aaq Naamathite-aq kiuguq:
JOB.20.2	Job-aaq, umyuaqa nall'artenritan. Waniwa utaqasciigatua kiunalua.
JOB.20.3	Niitua cangakuurutmek tamatum-llu umyuaqa assircetenritaa,
JOB.20.3	tau͡gaam nallunritaqa qaillun kiullerkan.
JOB.20.4	Ilumun nallunritan ak'allarnek pellullernek,
JOB.20.4	yuk piurteqarraallranek ayagluni,
JOB.20.5	angnirpalallrat assiitellriit yuut nanilucia,
JOB.20.5	agayutailnguut-llu carrarmi tau͡gaam nunaniryulauciat.
JOB.20.6	Sugturiyaaqsartuq qilak tekilluku,
JOB.20.6	sugtum-llu ugaani qamiqurran amirlut tekilluki,
JOB.20.7	tau͡gaam urr'atun tengciiqaa.
JOB.20.7	Nallunritestellri-llu
JOB.20.7	paqnayugciqut natmun ayaucianek.
JOB.20.8	Qavangutun catairuciiquq, tangrruarullertun unugmi,
JOB.20.8	tangrrunqiggngaunani.
JOB.20.9	Tangertek'lallrin tangenqiggngaitaat, uitavimini-llu uitanqiggngaunani.
JOB.20.10	Irniarin-llu atameng teglegallrit arrsaulrianek uterceciiqait.
JOB.20.11	Temii-llu ayagyualriatun segganqeggsaaqeng'e'rmi,
JOB.20.11	ak'anun pivkenani urraurciiquq.
JOB.20.12	Assiilnguq neqnirqeng'ermi qanrani,
JOB.20.12	igevkenaku-llu ilii
JOB.20.13	uitaurcetengraani qanmini neqnirqellranek assikiluni,
JOB.20.14	aqsaqruani iluliqnarqelriarurtelartuq,
JOB.20.14	cungarninaqluni tuqunarqelria pilauciatun.
JOB.20.15	Iglarai teglegamikun tukuurutkellni miryarluki-llu;
JOB.20.15	Agayutem antelarai aqsaqruanek.
JOB.20.16	Assiitellriim yuum igellra tuqunarqelriatun ayuquq;
JOB.20.16	tuqutelaraat ciissirpiim tuqunarqelrialgem keggellracetun.
JOB.20.17	Tangerrngaitai kuiget olive-aat uquatnek imalget,
JOB.20.17	kuiggaaraat-llu carvanilriit milegmek evegtaat-llu neqkautiitnek.
JOB.20.18	Uterceciiqai tamalkuita cakviurutekluki unangkengallni,
JOB.20.18	tukuutmi nunaniryuuteklerkaat pillerkangqerrngaituq,
JOB.20.19	tua-i-wa nangcilriarullruami ikayuyuitellruamiki-llu arrsaulriit,
JOB.20.19	tegutaqluni-llu enenek pilialqenrilkem̄inek.
JOB.20.20	Piksugiillmikun camircesciigalami camek aninqiyuituq angniutekaminek.
JOB.20.21	Ner'aqami ilakuiyuituq,
JOB.20.21	taumek ak'anun tukuutai uitangailnguut.
JOB.20.22	Tukuurteqapigtellran nalliini
JOB.20.22	nangteqnaq tuknilria elliinun tuciiquq.
JOB.20.23	Aqsaqrua camirtesqelluku
JOB.20.23	Agayutem angelria eq'urtellni elliinun tuc'eciiqaa,
JOB.20.23	eq'uqertiinek nerelriatun ayuqerkauluni.
JOB.20.24	Qimagyaaqekuniu cavik nuussiq;
JOB.20.24	pitegcautem punernermek cingilelgem iquciiqaa.
JOB.20.25	Pitegcaun kapusngaluni akmaciluku,
JOB.20.25	qevleqtaalria pitegcautem cingilga anumaluni tumekluku cungaa,
JOB.20.25	alingem-llu tull'uku.
JOB.20.26	Tamarmeng qelkaallri piunriumaut;
JOB.20.26	kenrem yuum kumartelqenrilkiin
JOB.20.26	ekuaciqai pelatekaani-llu uitalriit tamalkuita.
JOB.20.27	Qiliit qanrutkeciqait assiilngui,
JOB.20.27	nunam-llu apervikuatekciqaa inglulirluku.
JOB.20.28	Tamarmeng tukuutai aterciiqut,
JOB.20.28	aterrluki erenrani Agayutem eq'urtellran.
JOB.20.29	Waten ayuqellriamek ciunerkangqertut assiitellriit yuut,
JOB.20.29	tua-inguuq Agayutem tekitarkiuraa elliinun.
JOB.21.1	Tua-llu Job-aq kiuguq:
JOB.21.2	Murilkelluki qanellrenka niicugniqerciki,
JOB.21.2	kiingan taumek qaruyutmek elpecen̄ek piyuutengqertua.
JOB.21.3	Patagtuutevkenii qalarcecia,
JOB.21.3	qalarcimarikuma piyukuvci picingssautekniarpecia.
JOB.21.4	Yugnun qanemyuugauteka pinrituq,
JOB.21.4	elluatutun pitengqerrlua nerinisngialliqua.
JOB.21.5	Atam tangerqercia. Ayuqucima-qaa tangellran
JOB.21.5	tatamlluci qanerkaunaci tangvagcetenritaaci?
JOB.21.6	Umyuaqaqamku waten ellilqa
JOB.21.6	cacirkaitelartua, uulegtaqlua qaika-llu qiivluni.
JOB.21.7	Ciin Agayutem assiitellriit yuut unguvavkalartaki,
JOB.21.7	ak'allaurcetaqluki camek nuuqitevkenaki.
JOB.21.8	Irniarluteng tutgarluteng-llu,
JOB.21.8	yuugaqluteng-llu tangvagluku anglillrat.
JOB.21.9	Enemeggni uitaaqluteng alingniuyuunateng,
JOB.21.9	Agayutem-llu anucimirqecetaayuunaki.
JOB.21.10	Pinariaqateng kuluvautait arnacalut tamarmeng qingalartut,
JOB.21.10	irniuraraqluteng-llu arenqiallugtevkenateng.
JOB.21.11	Irniarit aquigaqluteng qusngiyagartun
JOB.21.12	yuraraqluteng-llu aturcetaaraqata cupu'uryaratgun qelutelegteggun-llu.
JOB.21.13	Yuugaqluteng camek nuuqitevkenateng,
JOB.21.13	qinuunateng-llu yuunriraqluteng nangteqevkenateng.
JOB.21.14	Qanrutaqluku Agayun, “Wangkutnek ayii!
JOB.21.14	Piyuutekenritarput nallunritellrat piciryararpet.
JOB.21.15	Cauga Artuqailnguq, wangkutnun kevgiuresqumaluni?
JOB.21.15	Camek-llu unangeciqseta piicagvikekumteggu?”
JOB.21.16	Qanlartut piluaqalarniluteng cakviullermegteggun,
JOB.21.16	tau͡gaam umyuarteq'lallrat wiinga maligngasciigataqa.
JOB.21.17	Assiitellriim-qaa yuum tanqia nipcimaqaqsaituq?
JOB.21.17	Iliit-qaa picurlagmun tekiteqaqsaituq?
JOB.21.17	Agayutem-qaa qenerrluni anucimirqecetaaqaqsaitai yuut assiitellriit
JOB.21.18	canegtun-llu anuqmun tengcelluki,
JOB.21.18	wall'u urr'artun anuqerpiim ayagaskiitun?
JOB.21.19	Elpet qanertuten Agayutmun mikelnguq anucimirqecetaalarniluku atiin assiilngillri pitekluki.
JOB.21.19	Qang'a! Agayutem anucimirqecetaarliki ellait assiilngillret;
JOB.21.19	nallunrirtelluki ellaita assiilnguit pitekluki anucimirqecetaalarniluki.
JOB.21.20	Assiilngiumalriit quglitgu ellaita anucimirqecetaaruceteng;
JOB.21.20	elpekluku-llu eq'uqertii Artuqailnguum Agayutem.
JOB.21.21	Yuut ciin umyuarniuruteksartatki qaillun kingunermeng ayuquciat
JOB.21.21	iralurtarkiurameng amllertacirkait nang'aqata?
JOB.21.22	Yuum-qaa elitnauryugngaa Agayun,
JOB.21.22	pakmani-llu uitalriarung'e'rmeng cuqcestiit?
JOB.21.23	Yuum ilii tememikun piniinanermini tuqulartuq;
JOB.21.23	angniinanermini cakviurutaunani-llu tuqulartuq,
JOB.21.24	temii nerqeluaqaumaluni.
JOB.21.25	Ilii-llu tuqulartuq yuucimikun angniutaunani,
JOB.21.25	uigtuaqallruvkenani assilriamek.
JOB.21.26	Tamarmeng ayuqluteng tuqulartut tungmagcimaluteng-llu,
JOB.21.26	tamarmeng paralut patumaluki.
JOB.21.27	Umyuartequcin akngircugyaaqlua nallunritaqa.
JOB.21.28	Elpet aptuten, “Nauwa-mi atanirturilriim enii?
JOB.21.28	Nauwa-mi pelatekaq assiitellriit uitaviat?”
JOB.21.29	Apqauqsaitelaraten-qaa yuut ayagatulit allanun nunanun,
JOB.21.29	ukveksuitaten-llu-qaa qanemciit
JOB.21.30	tuani ernermi Agayun qenerrluni anucimirqecetaariaqan,
JOB.21.30	yuk assiitellria qaillun pimaksaitniluku?
JOB.21.31	Kitumek pitaituq yuum assiitellriim pinarqut'lirtekaanek
JOB.21.31	wall'u akinaurtekaanek tamalkuita elliin caliallri pitekluki.
JOB.21.32	Qungurvigmun ayaucimaaqan,
JOB.21.32	qunguanun cumikluku nayurtelegmun,
JOB.21.33	yugugaat maligtelarait ayaucilriit,
JOB.21.33	nuna-llu tungmagingaviani assirluni.
JOB.21.34	Qaillun-mi tua-i elpeci caceturqaurciqsecia camek imailngurteggun?
JOB.21.34	Tamarmeng kiuceci iqluurutnguut!
JOB.22.1	Tua-llu Eliphaz-aaq Temenite-aq kiuguq,
JOB.22.2	Yuk-qaa catnguyugngauq Agayutmun?
JOB.22.2	Ilumun yuk umyuartulria ellminek ikayuryugngauq.
JOB.22.3	Ilukegcinarquq-qaa Artuqailngurmun ellualriarukuvet,
JOB.22.3	wall'u, camek-qaa unangutkeciqaa canganarqutaunak yuukuvet?
JOB.22.4	Agayutem-qaa qigcikucini pitekluku
JOB.22.4	inerquagaaten cuqcimallerkarpenun-llu piluten?
JOB.22.5	Qang'a, tuaten piuq amllerqunek assiilngillruavet;
JOB.22.5	tuaten piuq tamalkuan assiilnguq atuqengan pitekluku.
JOB.22.6	Anelguten cimirisqelluku akimek akeqniaranek elpenun,
JOB.22.6	teguigan aturainek unilluku-llu camek at'arkaunaku.
JOB.22.7	Mermek cikiqsaitaten mernulriit merkaatnek,
JOB.22.7	kailriit-llu neqkaitnek cikiyuunaki.
JOB.22.8	Yuum piyunarqucilgem piksagutelaraa nuna,
JOB.22.8	cucukumalriim-llu yuum uitavikelaraa.
JOB.22.9	Aipainret ikayurcetaalriit camek piinaki ayagcet'laraten,
JOB.22.9	elliraat-llu teguilaraten nangtaqluki-llu.
JOB.22.10	Taumek maa-i negat avatairumakiitgen,
JOB.22.10	alqunaq-llu alingem tutaaten.
JOB.22.11	Tan'gericaten tangerciigaliuten,
JOB.22.11	mer'em-llu ulelriim naligluten.
JOB.22.12	Agayun-qaa uitanrituq qiliit quyinratni,
JOB.22.12	unavet-llu tangvagluki agyat, quyingraata?
JOB.22.13	Tau͡gken elpet aptuten, “Camek Agayun nallunrita?
JOB.22.13	Amirlut iirumaat—qaillun cuqciiqakut?”
JOB.22.14	Mamtulriit amirlut caqumaat, taumek tangerciigalnguq,
JOB.22.14	piyualartuq-llu qiliim ellarpiim-llu pairutellragni.
JOB.22.15	Ciumuartuten-qaa piyuagurnaluten ak'allarteggun tumyaratgun,
JOB.22.15	yuut assiitellriit piyuavik'lallritgun.
JOB.22.16	Alqunaq tegumallruut pillerkarteng tekipailgan,
JOB.22.16	tusnganrat ulem atertellrua.
JOB.22.17	Qanertut Agayutmun, “Ayii wangkutnek,”
JOB.22.17	waten-llu, “Artuqailnguum wangkuta qaillun piyugngaakut?”
JOB.22.18	Tau͡gken Agayutem enait assilrianek imilarai,
JOB.22.18	taringesciigatanka assiitellriit yuut umyugaat.
JOB.22.19	Ellualriit yuut tangerrluku quyalartut camek-llu pitkailnguut engelalartut
JOB.22.19	tangrraqamegteki assiitellriit yuut anucimirqecetaarumallrat.
JOB.22.20	Tamarmeng assiitellriit yuut piutait piunrircimalartut,
JOB.22.20	kenrem-llu uitaqallret ekualuki.
JOB.22.21	Job, Agayun umyuallgucirru, uitanqegcinaurtuten;
JOB.22.21	inglukilriatun ayuqutenrirru;
JOB.22.21	tuaten pikuvet, elliin atawaqerceciiqaaten.
JOB.22.22	Ciuniurluki ayuqucirtuutet elliin cikiutekellri;
JOB.22.22	qaneryarai uitavkarluki ircaqurpeni.
JOB.22.23	Ut'reskuvet Artuqailngurmun elpenek-llu pivakenrirluten,
JOB.22.23	elluanrilnguq-llu au͡g'aquvgu
JOB.22.23	caliaqumalalria enevni,
JOB.22.24	suulutaaruteten ciqiskuvki,
JOB.22.24	Ophir-aam-llu suulutaara eggluki kinreskiinun kuigmun teggalqut akuliitnun,
JOB.22.25	Artuqailnguq-llu Agayun suulutaaqekuvgu
JOB.22.25	qerrirliqluku-llu piksunaqluku;
JOB.22.26	nutaan Artuqailngurmi nunaniryugciquten,
JOB.22.26	kegginan-llu ciugciiqan Agayutmun.
JOB.22.27	Piicakuvet kiuciqaaten,
JOB.22.27	elpet-llu akqutkelten aturciqaten.
JOB.22.28	Callerpegun tamalkuita piluaqerrlainalarciquten,
JOB.22.28	tanqik-llu ciqinqerciquq tumevni.
JOB.22.29	Agayutem-wa atrartelaaki umyuamegteggun quyilriit
JOB.22.29	tau͡gken anirtularai ellmeggnek pivakenrilnguut.
JOB.22.30	Anirtularaa camek pinarqutailnguq yuk;
JOB.22.30	aviucimaciquten menuurcimanritellratgun unatvet.
JOB.23.1	Tua-llu Job-aq kiuguq:
JOB.23.2	Cali ingluliutua qanemyuugarlua-llu Agayutmun,
JOB.23.2	yuuniaralqa catkevkenaku elliin nangtaanga.
JOB.23.3	Nanlucia-tuq wani-wa nallunrillaku,
JOB.23.3	cuqciyaraqengraaku-llu ullagyaqeka.
JOB.23.4	Elliyaraqa camek pitengqerruciqa ciuqerranun,
JOB.23.4	qanemyuugautai-llu pinarqutailucima tamalkuita maniyaqenka.
JOB.23.5	Nallunriryaraqa elliinun qaillun kiuyauciqa,
JOB.23.5	taringluku-llu camek qaneryaucia wangnun.
JOB.23.6	Agayutem-qaa pinini tamalkuan aturluku ingluliryaraanga?
JOB.23.6	Qang'a, niicugniyartuq qalartellemni.
JOB.23.7	Piciugua, Agayun qanellguteksugngaaqa;
JOB.23.7	elliin-llu qanruteksaraanga akwarpak camek pinarqutkaitnilua.
JOB.23.8	Calarami yuarayaaqellruunga, tau͡gaam Agayun tuantenrituq;
JOB.23.8	nalaqellrunritaqa yuarallemni Kanaknalirnermi
JOB.23.9	Agayun calillruuq Negeqvami Ungalami-llu,
JOB.23.9	tau͡gaam wiinga cali tangeqsaitaqa.
JOB.23.10	Tau͡gaam Agayutem nallunritaa amllilqa tamalkuan;
JOB.23.10	yuvriqunia, piciqaanga menuunii.
JOB.23.11	Maligtaqa tumai maligtaquurluki;
JOB.23.11	pisqellrakun maligtaquura'rqa caqirteksauni-llu.
JOB.23.12	Uniteksaitaqa alerquun qerrlugmikun qanrutkellra;
JOB.23.12	qanmikun alerquutekellri qemangqauraranka ircaqumni.
JOB.23.13	Ellii-wa cimiyuituq kia-llu cimirivkaryugngaagu?
JOB.23.13	Camek piyugaqami, tuaten pilartuq.
JOB.23.14	Elliin picirkiurani wangnun piciurciiqai,
JOB.23.14	tauna atauciq picirkiuraa ilarraqaat amlleret wangnun picirkiurain.
JOB.23.15	Ciuqerrani uulegtelartua alinglua;
JOB.23.15	umyuaqaqamku, civuurak'laraqa.
JOB.23.16	Agayutem caceskellivkaraanga;
JOB.23.16	Artuqailnguum alingevkaraanga.
JOB.23.17	Agayutnguuq, tan'geruvkenani alingevkarteka—
JOB.23.17	tan'gerem camek tangrrutesciigatevkangraanga.
JOB.24.1	Ciin Agayutem pillerkiqsaitau cuqcillerkaq,
JOB.24.1	ernermi tuani cuqcimallerkaat kevgiurtain?
JOB.24.2	Yuut nugtartelarait nunautet engelait nunauceteng piitnek ilanaluki;
JOB.24.2	teglelartut qusnginek, ilaulluki-llu katngautmeggnun.
JOB.24.3	Tegutelartut ciulvagnek elliraat piitnek,
JOB.24.3	teguigaqluku-llu aipaineq kuluvautiinek akiilnguirnatkaanun.
JOB.24.4	Arrsaulriit calligtelarait tumyaranek;
JOB.24.4	arrsaulriit-llu qimagaluki iiravkaraqluki.
JOB.24.5	Taumek arrsaulriit yuilqum ciulvaitun,
JOB.24.5	yuaqcaaralartut neqkameggnek mertailngurmi yuilqumi;
JOB.24.5	naken allamek irniateng neqkaitnek nataqutesciiganateng.
JOB.24.6	Avulartut naucetaarvigni pikenrilkemeggni,
JOB.24.6	avuraqluteng-llu unitallernek wine-arkanek atsanek
JOB.24.6	yuut assiitellriit naucetaarviitnek.
JOB.24.7	Unugmi qavalartut uligkaunateng
JOB.24.7	maqarqutkaunateng nengelmi.
JOB.24.8	Ellalluum ingrinun tut'ellriim mecungtelarai,
JOB.24.8	qiuret-llu caniitni uqitarassaagaqluteng allamek uqisvigkailameng.
JOB.24.9	Assiitellriit yuut pisteksagutelarait aatailnguut mikelnguyagaat
JOB.24.9	teguaqluki-llu irniarit arrsaulriit akiilnguitnun akiliutekevkarluki.
JOB.24.10	Arrsaulriit ellamun anlartut matarmeng aturaunateng;
JOB.24.10	kaigluteng tuaten quyurciaqameng mukaarkanek.
JOB.24.11	Olive-aanek ciamlluki uquirilartut, atsanek-llu wine-arkanek,
JOB.24.11	tau͡gken ellait meqsuagaqluteng.
JOB.24.12	Nunarpiit iluatni kiliumalriit tuquqatalriit-llu qayagpagaut,
JOB.24.12	tau͡gaam Agayutem ilangciksaitai piicautait.
JOB.24.13	Yugnek pitangqertuq tanqik qessakekiitnek;
JOB.24.13	taringumanritaat, maligcuunaku-llu natmun ayallra.
JOB.24.14	Tuqutarayuli erpailgan maktelartuq
JOB.24.14	tuqucinaluni arrsaulrianek;
JOB.24.14	unugmi-llu tegliuraqluni.
JOB.24.15	Akusrarutekituli utaqalgilartuq tan'geraarallerkaanek;
JOB.24.15	qanerluni, “Kia tangerrngaitaanga”,
JOB.24.15	kegginani-llu patuluku elitaqesqevkenani.
JOB.24.16	Unugmi tegliulriit enenun navguulluteng it'lartut,
JOB.24.16	erenrani tau͡gken iirumaluteng tanqigmun-llu anyuunateng.
JOB.24.17	Tan'gercetqapigtellria ellaitnun unuakuuguq;
JOB.24.17	yugnikngamegteki-wa alingnarqelriari tan'gercetqapigtellriim.
JOB.24.18	Assiitellriit yuut ulem ayautai,
JOB.24.18	nunautiit-llu Agayutem aniqlaatiin aciantuq;
JOB.24.18	caliyarturnanrirluteng naucetaarvimeggni.
JOB.24.19	Qanikcaq catairut'lauciatun kiirmi ellaliyuitaqan-llu,
JOB.24.19	tuaten-llu assiilngiumalriit catairut'lartut unguvalriit nuniitnek.
JOB.24.20	Aanakengraiceteng-llu watua umyuaqsuirutait;
JOB.24.20	temait-llu paralut nerluku,
JOB.24.20	piunriumaluni-llu napatun iqumalriatun.
JOB.24.21	Tuaten pilartut nangcilaata aipainernek
JOB.24.21	takumcuksuunaki-llu irniangyuilnguut arnat.
JOB.24.22	Agayutem, pinimikun, piunrirtelarai pinilriit;
JOB.24.22	Agayun piaqan—assiitellriit yuut tuquluteng.
JOB.24.23	Agayutem elluiluku yuuvkararkauyaaqaa,
JOB.24.23	tau͡gaam kesianek murilkuralaraa.
JOB.24.24	Carrarmi assiitellriit yuut elluilartut,
JOB.24.24	tau͡gaam nalalartut carangllugtun,
JOB.24.24	mukaarkat kangricetun kepumallertun.
JOB.24.25	Man'a piciunrilkan, kia asguranairyartanga iqlungalriarunilua?
JOB.24.25	Kia-qaa asguranairyugngai qanellrenka piciunritniluki?
JOB.25.1	Bildad-aq-llu Shuhite-aq kiuguq:
JOB.25.2	Agayun pinilegpauguq, tamarmeng yuut qigcikarkaugaat;
JOB.25.2	angayuqauvini qilagmi uitanqegcinarqerrlainalaraa.
JOB.25.3	Kia naaqsugngaaki an'gilat elliin kevgai?
JOB.25.3	Nani-qaa pitangqertuq Agayutem tanqian ciqinqaqsailkiinek?
JOB.25.4	Yuk-qaa ellualriaruyugngauq wall'u menuunani Agayutem tangellrani?
JOB.25.5	Elliin tangellrani iraluq-llu tanqiatuq,
JOB.25.5	agyat-llu menuitenritut.
JOB.25.6	Tua-i-mi yuk qaillun pia, tauna paraluq, tauna ciissiar?
JOB.25.6	Tua-llu-qaa yuk qaillun piqatarta, yuk tauna paraluq, yuk tauna ciissiq?
JOB.25.6	Yuum unguvii cam engelqaqau Agayutem tangvallrani?
JOB.26.1	Tua-llu Job-aq kiuguq:
JOB.26.2	Ikayuutngunritqapigtuci wangnun—
JOB.26.2	wiinga yuk naklegnarqellria, pinialnguq!
JOB.26.3	Assilriamek ayuqucirturiuten
JOB.26.3	usviilngurmi-llu wiinga qanrutarpenga nallunrilkengarpenek!
JOB.26.4	Kitumek ikayirluten qalarcit,
JOB.26.4	kia-llu umyugirluten makunek qalarcetaten?
JOB.26.5	Alangruit tuqullret uulegtut
JOB.26.5	merni nunam aciani.
JOB.26.6	Agayutmek iirumanrituq Sheol-aaq tuqumalriit nuniit,
JOB.26.6	camek patungraan capngaitaa elliin tangvallranek.
JOB.26.7	Agayutem sagtellrua neglirneq qilak camek imailngurmun,
JOB.26.7	ellarpak-llu agarrluku camun imailngurmun.
JOB.26.8	Agayutnguuq imilartiit amirlut mermek
JOB.26.8	uqamaitellratnun-llu qagercecuunaki.
JOB.26.9	Iilaraa muiqaaralria iraluq amirlum tunuanun.
JOB.26.10	Akertem pic'araanek teviryaraanek-llu pilillruuq,
JOB.26.10	ellarpiim engeliikun tuaggun cimilararkaurtelluku erneq unugmun.
JOB.26.11	Agayutem akeqnerrlugtaqateng naparyat qiliim nayumiqastai,
JOB.26.11	arulalartut qiivluteng-llu alingluteng.
JOB.26.12	Elliin pinian imarpik cirlakellrua;
JOB.26.12	munaucimikun piunrirtellrua carayak Rahab-aq.
JOB.26.13	Aneryaallran qilak avairucet'laraa,
JOB.26.13	elliin-llu cali unatain tuqutellruat qimalria ciissirpak.
JOB.26.14	Makut maa-i elliin pinian carraq'apiarkun qanruteksarpiartekait,
JOB.26.14	niitelalput agyumciarautnguut.
JOB.26.14	Kia nallunricugngaagu ilumun qailluqapiar Agayutem angtacia?
JOB.27.1	Job-am-llu qalartellni ayagninqigcamiu qanertuq:
JOB.27.2	Agayun unguvaciatun,
JOB.27.2	elluarrlua cuqcimallerkamnek allurcesteka,
JOB.27.2	Artuqailnguq-llu, unguvama cungaqisngavkartii;
JOB.27.3	Agayutem anernermek cikiumallran taktaciatun
JOB.27.4	qerrlugka watqapik assiitellriamek qanerngaituk,
JOB.27.4	alungutka-llu watqapik iqlungaituq.
JOB.27.5	Wiinga qanerngaitqapigtua qanllerci piciuniluku;
JOB.27.5	aguagutkeciqaqa pinarqutailuciqa tuqullerkaqa erneq tekilluku.
JOB.27.6	Tegumiaqeciqaqa elluaruciqa, peggngaunaku-llu;
JOB.27.6	umyuama kasnguyugcecuitaanga iliitnek erenret atullma.
JOB.27.7	Tamarmeng ingluliurtenka callugtenka-llu
JOB.27.7	anucimirqecetaarumakilit yugtun assiitellriatun elluanrilngurtun-llu.
JOB.27.8	Camek neryuniurutkangqertat agayutailnguut
JOB.27.8	Agayutem unguviit tegukaku?
JOB.27.9	Agayutem-qaa niiciiqaa qayagauqan, picurlagnarqelriim tekiskaku?
JOB.27.10	Piksuumikellrulitgu kitak angniq elliin cikiutek'laqii:
JOB.27.10	taqsuunateng kitak piicalallrulit elliinun.
JOB.27.11	Elitnauqernaamken qaillun angtacianek Agayutem pinian,
JOB.27.11	nalqiggluku-llu Artuqailnguum Agayutem picirkiuraa.
JOB.27.12	Tau͡gaam, qang'a, tamarpeci tungaunaku tangellruarci;
JOB.27.12	ciin-mi tua-i caunrilngurnek qalarceci?
JOB.27.13	Artuqailnguum Agayutem waten
JOB.27.13	anucimirqecetaalarai assiitellriit, nangcitulit yuut.
JOB.27.14	Qetunraliryaaqeciquq,
JOB.27.14	tau͡gaam tamarmeng tuqucimaciqut anguyagkun;
JOB.27.14	irniarit-llu camirrluteng neryuitut.
JOB.27.15	Tuqutaullrunrilnguut cangerlagkun tuquciqut,
JOB.27.15	nulirqellrungraiceteng-llu angniilutekngaitaat tuqullrat.
JOB.27.16	Assiitellriit yuut quyurciyaaqeciqut qerrirlinek urr'artun pitarrluki,
JOB.27.16	pengiluteng-llu aturanek qikutun pitarrluki;
JOB.27.17	pengiyaaqeciqai, tau͡gaam elluarrluteng yuulriit aturciqait,
JOB.27.17	pinarqutailnguut-llu avenqegciiqait qerrirlit.
JOB.27.18	Assiitellriit yuut enelilartut negairet kuvyaicetun ayuqelrianek
JOB.27.18	wall'u uqisviggartun pistem naucetaarviim nayurtiin piliallratun.
JOB.27.19	Nangneqlirmek inarciiquq tukuulriaruluni,
JOB.27.19	tupakuni maaten piciquq imkut tukuutai tayima.
JOB.27.20	Alingem tuciiqaa alqunaq ulqertellriatun;
JOB.27.20	anuqem unugmi tengciiqaa.
JOB.27.21	Calaramek anuqem tengciiqaa eniinek;
JOB.27.22	anurvauciiqaa takumcukevkenaku
JOB.27.22	pinertutacirramitun qimangnaqnginanrani.
JOB.27.23	Anuqa culu'uggluni aqvaqullrani,
JOB.27.23	alingevkarluku piunririlriamek piniminek.
JOB.28.1	Mine-artangqertuq elagvignek qerrirlimek;
JOB.28.1	Suulutaam avurrluirviinek pitangqertuq.
JOB.28.2	Cavik nunam akuliinek tegumalartuq,
JOB.28.2	kavirliq-llu cavik uruggluku teggalqunek tegumaaqluni.
JOB.28.3	Mine-aliurtet yuvrialaraat tan' gercetqapigtellria.
JOB.28.3	Yuarvik'larait nunam et'uqri
JOB.28.3	Elagaqluteng-llu teggalqunek tan'germi.
JOB.28.4	Yuut uitaviata yaaqsikiini
JOB.28.4	Wall'u yuum it'gain ayagviksuilkiitni,
JOB.28.4	Elalartut amiguyuitnek mine-at.
JOB.28.4	Tamaani calilartut alianarqellriami,
JOB.28.4	Ilavkugnek agaluteng elanret iluatni.
JOB.28.5	Nunamek neqkat naulartut,
JOB.28.5	Tau͡gaam tamatum nunam acia
JOB.28.5	Navguumalartuq ciamcimaluni-llu.
JOB.28.6	Nunam teggalqurri teggalquqegtaarnek sapphire-aanek pingqelartut,
JOB.28.6	Urraa-llu suulutaartangqerraqluni.
JOB.28.7	Qakurtat tangyuitait tumyarat mine-anun,
JOB.28.7	Yaqulgem-llu falcon-aam iigken tangeqsaitaa.
JOB.28.8	Yugtutulim wall'u allam alingnarqelriim ungungssim
JOB.28.8	Watqapik tamakut tumyarat egilraviksuitait.
JOB.28.9	Mine-aliurtet elalarait teggalqut tegqapigtengraata,
JOB.28.9	Elagaqluteng ingrit aciitgun.
JOB.28.10	Iteryariaqameng teggalqut ukilluki,
JOB.28.10	Nataqut'lartut teggalquqegtaarnek.
JOB.28.11	Elalartut kuiget kangiit tekilluki,
JOB.28.11	Iirumallret-llu nallunrircetaqluki.
JOB.28.12	Nani-mi umyuartuneq nalaqumaciqa?
JOB.28.12	Nani eliciiqseta taringyaramek?
JOB.28.13	Umyuartuciq nalaqumangaituq yuut akuliitni;
JOB.28.13	Yuum nallua qailluqapiar akitutacia.
JOB.28.14	Imarpiim et'uqri
JOB.28.14	Qanertuq umyuartuneq tamaani nalaqumayuitniluku.
JOB.28.15	Kipucimasciigatuq qerrirlimek wall'u suulutaamek akilirluku.
JOB.28.16	Suulutaaqegtaaraam teggalquqegtaaraat-llu
JOB.28.16	pitacirciigataat akia.
JOB.28.17	Akitunruuq suulutaami,
JOB.28.17	Assigtami-llu suulutaarrlainarmek pilimalriami
JOB.28.17	wall'u cikunguaqegtaarmek.
JOB.28.18	Akitutacia umyuartunrem amllenruuq
JOB.28.18	Coral-aani wall'u crystal-aani wall'u ruby-ni.
JOB.28.19	Assinqukacagiit topaz-at avurrluitqapiaralria-llu suulutaaq
JOB.28.19	Pitassiarucunaituq umyuartunrem akianun.
JOB.28.20	Naken-mi tua-i umyuartuneq pilarta?
JOB.28.20	Nani-llu taringumayaraq uitaa?
JOB.28.21	Umyuartuneq unguvalrianun tamalkuitnun iirumauq,
JOB.28.21	yaqulgung'e'rmeng-llu tangerciigataat.
JOB.28.22	Tuqu tuaten piunririyaraq-llu
JOB.28.22	Qanerlutek qanrutkumallrani tau͡gaam niitellruniluku.
JOB.28.23	Agayutem kiimi tumyaraq nallunritaa,
JOB.28.23	Nallunritaa nani nataqumalaucia umyuartunrem,
JOB.28.24	Tua-i-wa nuna tangviimiu iquanek ayagluku iquanun,
JOB.28.24	Tangvagluki-llu cat tamalkuita qiliim acianelnguut.
JOB.28.25	Agayutem anuqa tuaten tuknitaarkaurcetlerminiu
JOB.28.25	Taqlerminiu-llu angtacirkaa imarpiim;
JOB.28.26	Agayutem cuqkiullerminiu natmun ellalluk igtarkaucia,
JOB.28.26	Kalluk-llu tumkiullerminiu;
JOB.28.27	Tuani tau͡gaam tangellrua umyuartuneq naspaaluku-llu qaillun pitallra,
JOB.28.27	Elliin elluakellrua.
JOB.28.28	Agayutem-llu yuk qanrulluku,
JOB.28.28	“Umyuartuyukuvet, qigcikarkaugan 
JOB.28.28	Taringyaurcukuvet, assiilnguq tunutarkaugan.”
JOB.29.1	Job-aq cali qanenqigtuq.
JOB.29.2	Unguvaka-tuq ataam
JOB.29.2	Agayutem murilkellran nalliitun ayuqli.
JOB.29.3	Tamatum nalliini kesianek Agayutem nayurturalallruanga,
JOB.29.3	tanqigmek-llu cikiumaaqlua piyuagaqama tan'gerkun.
JOB.29.4	Tamakuni ernerni piluaqerlua yuullruunga,
JOB.29.4	Agayutem-llu yugnikutiin cayailkuciumaluku eneka.
JOB.29.5	Artuqailnguum Agayutem nayullruanga tamatum nalliini,
JOB.29.5	tamarmeng irnianka avatemni uitaluteng.
JOB.29.6	Kuluvautenka qusngiutenka-llu milegmek amllermek piaqluteng,
JOB.29.6	napautenka-llu olive-aat naugaqluteng teggalqulinqurrarmi nunami.
JOB.29.7	Nunamta ciulirnerit quyurtaqata
JOB.29.7	ilalirluki aqumaqama,
JOB.29.8	ayagyuat avitelaraatnga egmian tangrraqamegten͞ga,
JOB.29.8	angukaraat-llu nangertaqluteng qigcikutmek pilua.
JOB.29.9	Yuut ciuliqagtait qanenermek taq'aqluteng;
JOB.29.10	angutet-llu takarnanqukacagait nepaunateng uitaaqluteng.
JOB.29.11	Tamarmeng tangertenka wall'u niitestek'lallrenka
JOB.29.11	qanerkangqelartut assilrianek cat caliallrenka piluki.
JOB.29.12	Arrsaulriit qayagaaqata, ikayulallruanka;
JOB.29.12	ikayulallruanka elliraat allamek ikayurtekailnguut.
JOB.29.13	Yuut nangteqeqapigteng'e'rmeng nanralallruatnga,
JOB.29.13	ikayulallruanka-llu aipainret nanikuanrirtelluki.
JOB.29.14	Kesianek elluarrlua, pitalqegglua-llu piuralallruunga.
JOB.29.15	Cikmiumalriit iikellruatnga
JOB.29.15	piyuasciigalnguut-llu it'gaqlua.
JOB.29.16	Arrsaulriit atakellriatun ayuqellruatnga,
JOB.29.16	allanret-llu qanercetaarvigmi anagyaaqut'lallruanka.
JOB.29.17	Piunrirtelallruanka piniit nangcitulit angutet
JOB.29.17	anirturaqluki-llu nangtaarit.
JOB.29.18	Wiinga neryuniurutkuralallruaqa unguvamallerkaqa,
JOB.29.18	elluilua-llu enemni tuqullerkaqa.
JOB.29.19	Napatun ayuqellruunga acilqurri mermek nuuqitenrilngurtun,
JOB.29.19	avayai-llu unuakumi mecunguralriacetun.
JOB.29.20	Yuut tamarmeng nanrarturalallruatnga,
JOB.29.20	pinialiyuunii-llu.
JOB.29.21	Ayuqucirtuutnek qalarutaqamteng, yuut nepaitelallruut
JOB.29.21	niicugninqegcaarluki-llu qanellrenka.
JOB.29.22	Qalarrnermek taq'aqama camek ilaviitelarait qanellrenka.
JOB.29.22	Qanellrenka ellallugtun ellaitnun meciutaqluteng;
JOB.29.23	tamarmeng ciuniulallruit
JOB.29.23	nauceciiyurtet quyakelauciacetun ellalluk up'nerkami.
JOB.29.24	Quuyuarautelallruanka caceskitaqata
JOB.29.24	kegginama angnillran eguaqularai.
JOB.29.25	Ataniularanka pillerkiuraqluki-llu;
JOB.29.25	Ciuliqagtelallruanka angayuqam anguyagten̄i ciuliqagtelauciatun,
JOB.29.25	qarutaaraqluki-llu nanikuallratni.
JOB.30.1	Maa-i tau͡gaam angutet ayagyuanema anglanitek'laraatnga!
JOB.30.1	Atait cautngunritsiyaagluteng yuugut
JOB.30.1	taumek ikayurcecanritanka qimugtenka qusnginek qaunqillratni.
JOB.30.2	Piqunqeggianateng,
JOB.30.2	piniatessiyaagluteng ellimerrutemnek calisciiganateng.
JOB.30.3	Arrsaukacagaameng kaigluteng-llu,
JOB.30.3	taumek pukulaqait kinreskai naunraat acilqurrit
JOB.30.3	unugmi alingnarqellriani yuilngurmi.
JOB.30.4	Nunami mertailngurmi naumalriit qecuktalarait nerluki-llu,
JOB.30.4	napat tuaten acilqurrit cacugniilnguut ner'aqluki!
JOB.30.5	Yuut ayagcet'larait qatpagalluki,
JOB.30.5	teglengalriatun pitarrluki.
JOB.30.6	Allanek uitaviilameng qerranquni uitalartut,
JOB.30.6	ilutulriani nayuumalriani teggalqut pen̄at qacarneritni.
JOB.30.7	Yuilqumi neplialartut ungungssitun,
JOB.30.7	quyuqucugaraqluteng napat aciatni.
JOB.30.8	Catngunrilnguut kinkuuciinateng-llu!
JOB.30.8	Ayagcetellrit nunamek.
JOB.30.9	Maa-i-llu watua tailuteng temciarautek'laraatnga;
JOB.30.9	picingssautngulua tau͡gaam ellaitni.
JOB.30.10	Cumaciklua, yaaqsissaagarturluteng pilaraatnga,
JOB.30.10	umyuarteq'lartut wangni assinruyukluteng,
JOB.30.10	tailuteng tuaten kegginamkun qeciraaqlua.
JOB.30.11	Agayutem-wa piniarutevkaanga casciigalivkarlua-llu,
JOB.30.11	ingluk'laraatnga cakneq qenerrluteng.
JOB.30.12	Ukut tuqutarayulit curukaraatnga ciuneqlua;
JOB.30.12	aqvaquavkarlua; pillerkiurtut nangnermek nangcillerkameggnek.
JOB.30.13	Qimagvigkairlua piunringnaqaatnga,
JOB.30.13	yugmek-llu arulaircestekaunateng.
JOB.30.14	Ukinrikun cacetuqutma anuraluteng
JOB.30.14	tailuteng-llu igqaqluteng nanerlua.
JOB.30.15	Alingem tutaanga;
JOB.30.15	takarnarqutka catairutuq anuqvallakalriatun,
JOB.30.15	piluaqalqa-llu amirlutun catairulluni.
JOB.30.16	Waniwa tuqullerkaqa canimelliuq,
JOB.30.16	nangteqelqa qaillun utumarcesciigatuq.
JOB.30.17	Unugmi tamarmeng enrenka cugialartut;
JOB.30.17	engellugtulria neresteka arulaiqayuituq.
JOB.30.18	Agayutem qecugmigaanga aturama pugyaraakun
JOB.30.18	qipluki-llu aturanka eluciirluki.
JOB.30.19	Milqaullua-llu marayamun,
JOB.30.19	cangallrunritua urr'ami qamllermi-llu.
JOB.30.20	Agayun, qayagaularamken, tau͡gaam elpet kiuyuituten;
JOB.30.20	piicagaqama-llu, ilangciyuituten.
JOB.30.21	Eq'uyagutarpenga;
JOB.30.21	pinirtacirpetun nangtarpenga.
JOB.30.22	Anuqmun tengcetarpenga;
JOB.30.22	egqaqerpenga tuknilriami ellarayagmi.
JOB.30.23	Wiinga nallunritaqa ayautarpenga tuqullerkamnun,
JOB.30.23	yuut tamarmeng ciunerkaatnun.
JOB.30.24	Ciin callugciu navguumalria angun,
JOB.30.24	qaillun pisciigalnguq kiingan tau͡gaam takumcucaralria?
JOB.30.25	Qiaksaitellruunga-qaa yuut arenqiallugtellriit ilagarluki
JOB.30.25	angniilutkaqluki-llu nuuqitellriit?
JOB.30.26	Angnimek tanqigmek-llu neryuniullruyaaqua,
JOB.30.26	arenqiallugun tau͡gaam tan'geq-llu taillruuk.
JOB.30.27	Umyuassuugaam engellugtulriim-llu nangtaagnga;
JOB.30.27	nangteqngama arulaiyuunii unuaquaqan.
JOB.30.28	Nunanialngurkun pektelartua, akertem ciqinqallranek pitailngurkun;
JOB.30.28	Nangertelartua yugyalriami qayagauralua-llu ikayuusqellua.
JOB.30.29	Erinaka angniituq alianiurluni-llu
JOB.30.29	kaviarngalnguut jackal-aat yaqulegpiit-llu ostrich-aat nepiicetun ayuqluni.
JOB.30.30	Amiqa tunguriuq petgerrluni tuaten; qaika puqelvagluni.
JOB.30.31	Nunaniqluteng aturcetaalrianek niiskengangqelallruyaaqua,
JOB.30.31	tau͡gaam maa-i tuquilriatun qialrianek niiskengangqertua.
JOB.31.1	Wiinga wangnek akqellruunga
JOB.31.1	neviarcar tangerrluku aglumaarkauvkenaku.
JOB.31.2	Tua-llu qaillun Artuqailnguum Agayutem wiinga piciqanga?
JOB.31.2	Qaillun akilartaki yuum caliari?
JOB.31.3	Picurliim-qaa tut'eksaitai elluanrilnguut,
JOB.31.3	piunririlriim-llu assiilngurmek calilriit?
JOB.31.4	Agayutem nallunritai callrenka tamalkuita;
JOB.31.4	tangvagluku-llu amllilqa tamiin.
JOB.31.5	Iqlutmurucingnaqellrianun maligutellrukuma,
JOB.31.5	allat-llu iqluungnaqellrukumki;
JOB.31.6	Agayutem cuqlia piciulriatgun cuqcissuutetgun,
JOB.31.6	elliin-llu tangerciqaa camek pinarqutailuciqa.
JOB.31.7	Piciulriamek tumyaramek avtellrukuma,
JOB.31.7	iigma-llu alarcetellrukagnga,
JOB.31.7	unatenka-llu assiilnguum meciumakaki,
JOB.31.8	neqkat nauceciillrenka piunriumalit,
JOB.31.8	wall'u allanun nerevkarluki neqet naucillrenka.
JOB.31.9	Aglumallrukuma nunalgutma nulirranek,
JOB.31.9	utaqalgirlua-llu, iirumalua, amiigan elatiini,
JOB.31.10	nuliama kitak keniuskiliu alla angun
JOB.31.10	inarrluni-llu allam angutem ingelrini.
JOB.31.11	Tuaten ayuqellria assiilnguq anucimirqecetaarumanarquq tuqumek.
JOB.31.12	Ayuqsartuq navguilriatun nangteqnam kenratun,
JOB.31.12	piunrirluki cat tamalkuita piutenka.
JOB.31.13	Pistem̄a iliita arnam wall'u angutem pitii ciuniullrunrilkumku
JOB.31.13	qanellrani arenqiayugluni wangnek;
JOB.31.14	qaillun-mi tua-i piyarcia Agayun nangreskan?
JOB.31.14	Apqauqan, camek kiuyarcia?
JOB.31.15	Agayutem-qaa eneliagni piliaqestellma
JOB.31.15	pisteka-llu piliaqellrunritaa?
JOB.31.16	Qunukutellrukumku camek arrsaulria piyuutiinek,
JOB.31.16	aipaineq-llu ciunerkairucetellrukumku,
JOB.31.17	wall'u neqenka kiima nerellrukumki elliraq-llu nerevkarpek'naku
JOB.31.18	ayagyuarraanranek-wa anglicallrukeka nakmiin atiitun, anami-llu neliagkenek anrraanranek ciuliqagtaqa,
JOB.31.19	tangellrukuma yugmek qerrulriamek aturailami,
JOB.31.19	arrsaulria-llu angun uligkaunaku;
JOB.31.20	cikiryarqa aturarkainek qusngit melqurritnek taqumalrianek,
JOB.31.20	wiinga nakmiin qusngiutemnek.
JOB.31.20	Nutaan-llu elliin tamalkirrluku ircaquni nanraryaraanga.
JOB.31.21	Elliraq yagtellrukumku,
JOB.31.21	nalluvkenaku anagyauciqa qanercetaarvigmi,
JOB.31.22	talligka ayemqumakilik;
JOB.31.22	qecuumakilik tusgegemnek.
JOB.31.23	Alikngamku Agayutem anucimirqecetaarutii,
JOB.31.23	tuaten watqapik pingaitua.
JOB.31.24	Tukuuyaraq wiinga cacetuqutekeksaitaqa
JOB.31.25	tukuutemnek-llu ucuryagutekiksaunii.
JOB.31.26	Wiinga agayuksailngua akertem̄un ciqinqeraqan,
JOB.31.26	wall'u iralumun tangssunarqellrani.
JOB.31.27	Alarcecimaksaitua qigcikutmek pisqellukek
JOB.31.27	cingallemkun unatenka qigcigyulqa taukugnek maniluku;
JOB.31.28	Tuaten ayuqellria assiilnguq anucimirqecetaarnarqaa tuqukun;
JOB.31.28	piciuyanrilama pakmanelngurmun Agayutmun.
JOB.31.29	Quyayuitua inglukestenka nangteqaqata,
JOB.31.29	ilukegciteksuunaki-llu picurlagaqata;
JOB.31.30	Assiilngiqsaitua piicautellemkun tuqusqelluki.
JOB.31.31	Calistem̄a tamarmeng nallunritaat
JOB.31.31	allanret ciuniurrlainalauciit wangnun.
JOB.31.32	Kelelaranka egilraulriit enemnun
JOB.31.32	tumyarani-llu qavarcecuunaki.
JOB.31.33	Allat iingnaq'larait assiilnguteng,
JOB.31.33	wiinga tau͡gaam iirumaksaitanka assiilnguunka.
JOB.31.34	Alingeksaitua qaillun yuut qanllerkaitnek;
JOB.31.34	nepaunii uitaksaitua wall'u enemek anyuunii
JOB.31.34	alinglua yugnun caunrilleknayuklua.
JOB.31.35	Kia-qaa niicugningaitai qanellrenka?
JOB.31.35	Ukvernarcariunga qanellrenka tamalkuita piciuniluki.
JOB.31.35	Artuqailnguum Agayutem kiulia.
JOB.31.35	Picetaarutestem̄a picetaarutkellri
JOB.31.35	igausngakata tangerrsugngaluki wiinga,
JOB.31.36	umyuaqa quyigluku aturyaranka tusemnun elliluki
JOB.31.36	qamiqumnun-llu elliluki nasqerrucetun.
JOB.31.37	Agayun caurallemnek tamalkuan qanruca'arqa,
JOB.31.37	ciugngaluku-llu qamiquqa elliin ciuqerrani.
JOB.31.38	Nuna nauceciikengaqa teglegaqekumku,
JOB.31.38	teguluku nakmiin pikestainek—
JOB.31.39	nerlaquma-llu naugillrinek akilirpek'naki,
JOB.31.39	paluavkarluki naucetaaqestait tamakut,
JOB.31.40	naucetaarvik naugikili cukilananek,
JOB.31.40	mukaarkanek pivkenani, wall'u naunerrlugnek, neqkanek pivkenani.
JOB.31.40	Job-am qalartellra iquklituq.
JOB.32.1	Job-aq ellminek elluaryukluni pian, taukut yuut pingayun taqaat kiungnaqsaaqerraarluku. 
JOB.32.2	Tau͡gaam niicugniuralriit iliita aterluni Elihu-mek qenertellni nuqingasciigalia, Job-aq ellminek elluakengan Agayun avalitekluku. (Elihu Barachel-aam qetunraqaa, Buz-am kinguveqluku, tungayallgutkelriarin Ram-am ilakluku.) 
JOB.32.3	Qenrulluki tuaten Job-am taukut pingayun yugnikestai. Qaillun kiusciigalatgu Job-aq, tamatum-llu Agayun alangqalriatun pinaluku. 
JOB.32.4	Tau͡gaam Elihu taukuni ayagyuanruami qigcigyugluni utaqalgillruuq taukut qanenermek taqlerkaatnek. 
JOB.32.5	Tangrramiu taukut pingayun kiutekaitelliniata Job-amun qenqertuq 
JOB.32.6	qalarrluni-llu.
JOB.32.6	Wiinga ayagyuartua, elpeci-llu ak'allaurrluci,
JOB.32.6	taumek ancurturyaaqelrianga alinglua-llu
JOB.32.6	wiinga umyuarteqlemnek qanrutlerkarpecen̄ek.
JOB.32.7	Wangnek qanrutua elpeci qalartarkauguci,
JOB.32.7	elpecen̄un ciulirnerulrianun umyuartucirci qanrutkesqelluku.
JOB.32.8	Tau͡gaam Artuqailnguum Agayutem anerneqaa
JOB.32.8	wangkutnun tailalriim cikirluta-llu umyuartunermek.
JOB.32.9	Ak'allaurtellrem umyuarturivkayuitaakut
JOB.32.9	wall'u ikayuyuunata nallunritesqelluku elluaq.
JOB.32.10	Taumek watua elpecen̄un niicugnisqua;
JOB.32.10	qanrutqernaamci qaillun umyuarteqlemnek.
JOB.32.11	Niicugniurallruunga qalartellerpecen̄i
JOB.32.11	utaqalgirlua-llu umyuangcallerpecen̄i ellalegtarnek qanllerkarpecen̄ek.
JOB.32.12	Murilkurallruunga niilluki-llu ikayuutngunritellrat qanelci,
JOB.32.12	nasvaksaitaci alangqaciit Job-am qanellrin.
JOB.32.13	Qaillun qaneryarceci umyuartuneq nalaqellruniluku?
JOB.32.13	Agayutem kiunarqaa Job-aq, elpeci-wa pisciigalavciu.
JOB.32.14	Job-aq qalartellruuq elpecen̄un, wangnun pivkenani,
JOB.32.14	wiinga tau͡gaam kiuyanritua elpeci kiullerpecetun.
JOB.32.15	Job-aaq, camek qanerkaitut:
JOB.32.15	qaillun kiutekaitut elpenun.
JOB.32.16	Utaqaurlii-qaa qaneqsaunateng uitallratni?
JOB.32.16	Yaani nangerngaut camek allamek qanerkaunateng.
JOB.32.17	Qang'a, wiinga kiuteka wanirpak qanrutkeqatarqa
JOB.32.17	qanrulluten-llu wiinga qaillun umyuartequcimnek.
JOB.32.18	Qanerkanka amllerrata
JOB.32.18	nuqingasciigatanka.
JOB.32.19	Qanllerkamnek pillerkiumanrilkuma,
JOB.32.19	qagerciiqua wine-am assigtaatun imaqaalriatun nutaramek wine-amek.
JOB.32.20	Uitasciigatua; qanernarqaanga.
JOB.32.21	Kina ingluarvikluku pingaitua;
JOB.32.21	yugmun-llu assikesqellua pingaunii.
JOB.32.22	Qaillun assikesqellua pillerkaqa nalluamku;
JOB.32.22	tuaten pikuma Piliaqestellma ak'anun pivkenani piunriryaraanga.
JOB.33.1	Kitaki nutaan, Job-aaq, niicugniurqiki
JOB.33.1	qanerkanka elpenun.
JOB.33.2	Upingariunga qanernalua umyuamni uitalriamek.
JOB.33.3	Tamarmeng qanellrenka piciulriaruut,
JOB.33.3	qalartua piciulriamek.
JOB.33.4	Anerneran Agayutem piliaqellruanga unguvamek-llu cikirlua.
JOB.33.5	Kiuyugngakuvnga kiukia; Qanerkarpenek upeskina.
JOB.33.6	Agayutem tangvallrani wiinga elpet-llu ayuqukuk,
JOB.33.6	tamamegnuk piliaqumallruukuk qikumek.
JOB.33.7	Taumek camek alingutkaituten wangnun,
JOB.33.7	cakviurcessngaitamken.
JOB.33.8	Tua-llu, niitellruamken waten qanllerpeni:
JOB.33.9	“Wiinga pinarqutaitua; camek alarteksaitua.
JOB.33.9	Pinarqutaitua assiilngurmek-llu piinii.
JOB.33.10	Agayun tau͡gaam nalaqut'lartuq avalitkaminek callugnalua
JOB.33.10	inglukestem̄itun pitarrlua pilaraanga.
JOB.33.11	It'gamkun kalivnercilaraanga,
JOB.33.11	cauralqa-llu tamalkuan murilkelluku.”
JOB.33.12	Tau͡gaam qanrutamken, Job-aaq, elpet alartuten.
JOB.33.12	Agayun angenruuq yugni.
JOB.33.13	Ciin Agayun picilirciu
JOB.33.13	kiuyuitniluki qiperrluuteten?
JOB.33.14	Agayun qanengraan pulengtaarluni,
JOB.33.14	kia murilkessuitai qanellri.
JOB.33.15	Yuut qavaraqata mamtulriamek inglemeggni qavaryugluteng,
JOB.33.15	Agayun qalartelartuq qavangutgun tangrruatgun-llu.
JOB.33.16	Niicugnivkalarai elliin qanellminek,
JOB.33.16	aarcirtuutainek-llu alingelartut.
JOB.33.17	Agayun qalartelartuq assiilngillrat taqesqelluku
JOB.33.17	anirturnaluki-llu ellaitnek pivakengllerkaitnek.
JOB.33.18	Elliin piunriumavkarngaitai;
JOB.33.18	aviutelarai tuqumek.
JOB.33.19	Yuk ellangcaumalartuq naulluuluku taklartelluku ingelrinun,
JOB.33.19	taqeksaunaku engellugturtelluku temiikun.
JOB.33.20	Kiituani-llu neryuumiirut'lartuq,
JOB.33.20	picalquk'lallni-llu miryalnguksagulluki.
JOB.33.21	Temii kemgiutaqluni nangluni;
JOB.33.21	enri-llu tamarmeng tangerrnariluteng;
JOB.33.22	tuqumalriit nuniitnun ayagarkaurrluni.
JOB.33.23	An'gilam ullagluku ikayuryarturciqlia,
JOB.33.23	Agayutem an'gilain tiissitsaarugaat (1,000s) iliita,
JOB.33.23	qanrucartuusqelluku ca assilriarucianek elliinun;
JOB.33.24	An'gilam takumcukluku qanerciquq, “Pegesgu!
JOB.33.24	Aviusgu ayallerkaanek tuqumalriit nuniitnun
JOB.33.24	nalaqutua akikaanek petuillerkaan.”
JOB.33.25	Temii ayagyualriarurciiquq ataam-llu piniriluni;
JOB.33.26	piicakan Agayutem niiciiqaa,
JOB.33.26	agayularciquq Agayutmun nunaniryugluni;
JOB.33.26	Agayutem cat elluarciiqai elliinun.
JOB.33.27	Atuaguq yuut ciuqerratni, qanerluni-llu:
JOB.33.27	“Assiilngillruunga, pellernariluku-llu ellualria,
JOB.33.27	tau͡gaam Agayutem unguvavkaraanga.
JOB.33.28	Aviutellrua yuuciqa tuqumalriit nuniitnun ayagyallranek,
JOB.33.28	waniwa-llu cali unguvalua.”
JOB.33.29	Agayun waten pilartuq pulengtaarluni;
JOB.33.30	tuquvkarpek'naku,
JOB.33.30	nunaniryugluku yuusqelluku.
JOB.33.31	Kitaki, Job-aaq, niicugniki qanellrenka;
JOB.33.31	nepaunak qalarcetqernga.
JOB.33.32	Tau͡gaam camek qanerkangqerquvet, qanrutkekiu;
JOB.33.32	quyalua pinarqutailucin qanrutkeciqaqa.
JOB.33.33	Qanerkailkuvet, nepaunak niicugniurqia,
JOB.33.33	elicetniamken umyuartunermek.
JOB.34.1	Elihu qanertuq:
JOB.34.2	Elpeci umyuartuqapigtuci, elisngaqapiggluci-llu;
JOB.34.2	waniwa niicugniciki qanellrenka.
JOB.34.3	Ciutem niitellni pitassialarai,
JOB.34.3	qilagam neqkat neqnirtassialauciatun.
JOB.34.4	Cucukliqernaurtukut ca assiucianek; qanellgutekluta nallunaiqernaurput cam assiucia.
JOB.34.5	Job-aq qanertuq camek pinarqutaitniluni,
JOB.34.5	Agayutmun elluarrluni cuqtellrunritniluni.
JOB.34.6	Aptuq, “Qaillun iqluyarcia qanerlua-llu alangqanilua?
JOB.34.6	Kilineqa qaillun assiringaituq, tau͡gaam wiinga assiilnguitua.”
JOB.34.7	Yugtangqertuq-qaa Job-atun ayuqellriamek,
JOB.34.7	caunrilkuurilartuq mermek melriatun?
JOB.34.8	Assikelaraa uitallgutkellrat assiitellriit yuut
JOB.34.8	ilagaraqluki-llu assiilngiumalriit.
JOB.34.9	Qanraqluni assilriamek iquitelarniluku
JOB.34.9	maligtaqungnaqellra Agayutem pisqutiin.
JOB.34.10	Taumek, niicugnicia, elpeci angutni taringumalriani!
JOB.34.10	Artuqailnguq-qaa Agayun piciunrilngurmek caliciquq?
JOB.34.11	Elliin yuut akililarai caliaritgun
JOB.34.11	pisqumataciicetun-llu piaqluki.
JOB.34.12	Piciuguq Agayutem assiilngurmek caliyuilucia,
JOB.34.12	cuqciaqami-llu assirluki piuratuluki.
JOB.34.13	Kia piyunarqucilillruagu atanrusqelluku nunamun?
JOB.34.13	Kia-llu ellarpagmek atanirturisqelluku pillruagu?
JOB.34.14	Agayutem tegukaku anerneni unguvanarqellria,
JOB.34.15	unguvalriit tamarmeng tuquyartut,
JOB.34.15	yuk-llu urr'amun uterrluteng.
JOB.34.16	Taringyugngakuvet, niicugniki qanellrenka.
JOB.34.17	Caunrilkan-qaa ellualria Agayun?
JOB.34.17	Umyuartequten-qaa eq'uksukluku elluarrluni cuqciyaraq?
JOB.34.18	Agayutem pinarqelriarunilarai angayuqat atanirturtet-llu
JOB.34.18	catngunritaqata wall'u assiilngurtuaqata.
JOB.34.19	Atanirturilriit ingluarviksuitai,
JOB.34.19	tukuulriit-llu arrsaulriani pinruluki piksaunaki,
JOB.34.19	elliin-wa tamalkuita piliaqellruamiki.
JOB.34.20	Alqunaq tuquciqliukut unugmi,
JOB.34.20	Agayutem agtularaakut wangkuta-llu catairulluta;
JOB.34.21	Tangvauralaamiu yuum ayuqucia, tangvagaqluku-llu ayagallra tamalkuan.
JOB.34.22	Tan'gercetqapiaralriamek pitaituq
JOB.34.22	assiilngiumalriim iirvigkaanek Agayutmek.
JOB.34.23	Yuk pillerkiumanritaa
JOB.34.23	ciuqaminun tailluku cuqcimallerkaanek.
JOB.34.24	Yuvriarraaryunarqenritai
JOB.34.24	ciuliqagcilriit au͡g'allerkaat allanek-llu cimirluki.
JOB.34.25	Caliarit nallunrilamiki;
JOB.34.25	atrartelarai caunrirluki-llu unugpaagaq.
JOB.34.26	Anucimirqecetaalarai assiilngurtulriit yugnun tangvagtelluki,
JOB.34.27	tua-i-wa avcata maligtellermeggnek ellii,
JOB.34.27	ilangcinrirluki-llu tamalkuita elliin alerquutai.
JOB.34.28	Arrsaulriit-llu elluarrluki pinrilaceteng qayagaulartut Agayutmun,
JOB.34.28	elliin-llu niitelarai qayagaurallrat ikayuusqelluteng.
JOB.34.29	Agayun caksaunani uitayukan,
JOB.34.29	kia cangaksanritaa.
JOB.34.29	Agayutem uluqateng yuut qaillun pisciigacartut.
JOB.34.30	Qaillun pisciigacartut atanruviit
JOB.34.30	agayutailngurnun nangcitulinun atanirtuusqumanrilngermeng.
JOB.34.31	Job-aaq, apervikuatekellruaten-qaa assiilnguten Agayutmun
JOB.34.31	akqiluten-llu assiilnginqiggngaunak?
JOB.34.32	Kaigavikellruan-qaa Agayun nasvitesqelluten nalluvni assiilngillerpenek,
JOB.34.32	umyuallguciutellruuten-llu-qaa assiilnguum atullra taqnaluku?
JOB.34.33	Tua-llu elpet ciuniuryuumilavki Agayutem pillri,
JOB.34.33	neryuniuruteksugngaan-qaa ellii camek pisqelluku elpet piyullerpenek?
JOB.34.33	Cucukillerkan elpenun tusngauq, wangnun tusnganrituq;
JOB.34.33	wanirpak qanruskut qaillun umyuarteqlerpenek.
JOB.34.34	Yuut taringumalriit qanruciiqaatnga,
JOB.34.34	umyuartulriit-llu niitestenka qanerciqut;
JOB.34.35	Job-aq nallumang'e'rmi qalartuq
JOB.34.35	qanellri-llu taringnaunateng.
JOB.34.36	Umyuangcauciki tamalkuita Job-aam qanellri:
JOB.34.36	tangerciqerci qalarucia assiitellriatun yugtun.
JOB.34.37	Assiilnguni ilaluki inglulituq;
JOB.34.37	tamamta ciuqamten̄i picingssautek'laraa Agayun.
JOB.35.1	Cali Elihu qanertuq:
JOB.35.2	Job-aaq, elluanrituq qanllerkan
JOB.35.2	pinarqutaitniluten Agayutem tangellrani,
JOB.35.3	wall'u aptellerkaa Agayutem, “Qaillun assiilnguma agtuumaatgen?
JOB.35.3	Camek unangellrusia assiilngiqsaitellemkun?”
JOB.35.4	Kiuqataramken yugnikesteten-llu.
JOB.35.5	Qilak atam tangerqerru! Tangerki amirlut quyigtaciit!
JOB.35.6	Assiilngiquvet, cauciqa Agayutmun?
JOB.35.6	Assiilngiquvet amllerqunek, tamana-qaa agtuuciiquq elliinun?
JOB.35.7	Ellualriarukuvet, camek cikilarciu;
JOB.35.7	wall'u camek elpenek akurtularta?
JOB.35.8	Assiilngurpet allat yuut nangteqevkalarai,
JOB.35.8	assilriit-llu caliarpet ikayularai.
JOB.35.9	Yuut nangcimaaqameng, yuuniaralartut;
JOB.35.9	qayagauralartut kitumun anirtuusqelluteng.
JOB.35.10	Tau͡gken cauksaunateng Agayutmun, Piliaqestemeggnun,
JOB.35.10	cikilartemeggnun neryuniurutmek
JOB.35.10	yuucirmeng arcaqerluni tan'gercetellran nalliini.
JOB.35.11	Agayutmun cauksaitut, umyuarturistemten̄un,
JOB.35.11	umyuartunrurrluta ungungssini wall'u yaqulegni.
JOB.35.12	Qayagaulartut ikayuusqelluteng, tau͡gaam Agayutem kiuksaitelarai,
JOB.35.12	ucuryagcata assiilnguungata-llu.
JOB.35.13	Ellmikuuguq qayagaurallrat;
JOB.35.13	Artuqailnguum Agayutem tangeqsaitai niiteksaunaki-llu.
JOB.35.14	Job-aaq, qanertuten Agayun tangerciigatniluku;
JOB.35.14	tau͡gaam uitauraa nerinisngialliqevkenak, piten ciuqerrani uitauq.
JOB.35.15	Umyuartequten Agayun anucimirqecetaariyuicukluku,
JOB.35.15	assiilnguq murilkessiyaayuitniluku.
JOB.35.16	Ikayuutngungaituq kiiki qanerturangerpet;
JOB.35.16	nallunaituq camek qalarucin nalluan.
JOB.36.1	Elihu cali qanertuq:
JOB.36.2	Nerinisngialliqutevkenii piqaa, nasvitniamken,
JOB.36.2	cali qanerkangqerrama Agayutem qanrutkesqumallranek.
JOB.36.3	Elisngaaqa amllertuq; nallunrilkengaqa aturluku
JOB.36.3	nasvagciqaqa Agayutem, Piliaqestem̄a, piciurrlainalaucianek.
JOB.36.4	Qanellrenka piciulriaruut,
JOB.36.4	ciuqerpeni tangertuten ilumun umyuartulriamek angutmek.
JOB.36.5	Piniqapigpagta Agayun! Caunrilkiyuunani kitumek;
JOB.36.5	camek pitaituq elliin taringumanrilkiinek.
JOB.36.6	Assiitellriit yuut unguvaurcecuitai,
JOB.36.6	arrsaulriit-llu elluarrluki piuralarai.
JOB.36.7	Camun pivkayuitai ellualriit;
JOB.36.7	atanirturivkalarai angayuqacetun
JOB.36.7	takarnarqellriaruvkalarai akwarpak.
JOB.36.8	Tau͡gaam yuut kalivnernek qillerqumaaqata,
JOB.36.9	Agayutem nasvit'larai assiilnguitnek ellmeggnek-llu pivakellratnek.
JOB.36.10	Niicugnivkarluki aarcirtuutminek
JOB.36.10	tuigtesqelluki assiilngurmek.
JOB.36.11	Niisngakunegteggu Agayun kevgiurluku-llu
JOB.36.11	unguvaciqut uitanqegciluteng camek nuuqitevkenateng.
JOB.36.12	Tau͡gken niisnganrilkuneng, anguyagkun piunrirarkauluteng,
JOB.36.12	tuquluteng-llu taringumavkenateng.
JOB.36.13	Yuut agayutailnguut qenerquralartut,
JOB.36.13	anucimirqecetaarumangermeng-llu piicayuunateng ikayuusqelluteng.
JOB.36.14	Ayagyuarinanermeggni tuqulartut,
JOB.36.14	unguviit iquklilluni kasngunarqelriakun.
JOB.36.15	Tau͡gaam Agayutem yuut nangteqevkarluki ayuqucirtularai,
JOB.36.15	arenqiallugutekun-llu iingit ikirtaqluki.
JOB.36.16	Agayutem picurlaumallerpenek aviutellruaten,
JOB.36.16	alingniuqsaunak-llu uitavkarluten;
JOB.36.16	estuulun pengiluni neqnek.
JOB.36.17	Tau͡gaam watua anucimirqecetaarumauten pinarqucirpetun.
JOB.36.18	Murilkekiu iqluurcetlerkan aassaqluteng akiliutnun,
JOB.36.18	wall'u tukuutnun iqlutmurcecaqunak.
JOB.36.19	Elpenun catngungaituq qayagaurange'rpet ikayuusqelluten;
JOB.36.19	tamarmi pinirpet waniwa ikayurciigataaten.
JOB.36.20	Unullerkaa neriniksaqunaku,
JOB.36.20	atanruviit piunriumallerkaat.
JOB.36.21	Murilkekina assiilngurmun avcaqunak,
JOB.36.21	nangteqevkaumauten tuaten pisqevkenak.
JOB.36.22	Neq'akiu angqapiaraucia Agayutem pinia;
JOB.36.22	elitnauristen̄i tamalkuitni piunruuq.
JOB.36.23	Yuum Agayun qanrutesciigataa camek pisqelluku
JOB.36.23	wall'u picilirngaunaku assiitellriamek piniluku.
JOB.36.24	Nanraumarrlainalartuq caliaminek;
JOB.36.24	elpet-llu nanrarnarqan.
JOB.36.25	Tamarmeng yuut tangellruat caliari;
JOB.36.25	tau͡gaam wangkuta tangvagyugngaarput yaaqvanek.
JOB.36.26	Tamarmirrluku nallunritesciigataput elliin angelriarucia
JOB.36.26	wall'u naaqsugngaluki allrakui.
JOB.36.27	Agayutnguuq tegutelalria mermek nunamek
JOB.36.27	kutngurrluku-llu ellalluuluku.
JOB.36.28	Ellalluk igcet'laraa amirlunek
JOB.36.28	ellarvagtelluku tamalkuitnun yugnun.
JOB.36.29	Kia nallunritenritaa qaillun amirlut calligtaalauciat
JOB.36.29	wall'u qaillun kalliralaucia
JOB.36.29	qilagkun, Agayutem uitaviani.
JOB.36.30	Qilagni pagaani kalluum kenra kenerpallaravkalaraa,
JOB.36.30	tau͡gken imarpiim et'uqri tan'gercequraraqluteng.
JOB.36.31	Waten waniwa nerevkalarai yuut
JOB.36.31	neqkaitnek-llu amllernek cikiraqluki.
JOB.36.32	Tegularaa kalluum kenra unatmikun
JOB.36.32	alerqurluku-llu kenerpallarcesqelluku piyullermikun.
JOB.36.33	Kalluum qanrutkelaraa ellarayiim agiirucia,
JOB.36.33	kuluviit-llu nallunrit'laraat ellarayakataucia.
JOB.37.1	Ellarayiim ircaquqa kakavevkalaraa.
JOB.37.2	Niicugniciu, tamarpeci, erinii Agayutem,
JOB.37.2	kalluum tem'irtellra anelria qanranek.
JOB.37.3	Kalluk kenerpallagavkalaraa qilagkun,
JOB.37.3	ellam iquanek ayagluku iquanun.
JOB.37.4	Nutaan-llu qastulria erinii niitnaulartuq,
JOB.37.4	ucurnarqelria kalluum nepii,
JOB.37.4	kalluk kenerpallaraluni.
JOB.37.5	Agayutem erinii kallugtun ayuqelartuq irranaqluni;
JOB.37.5	ucurnarqellrianek calilartuq wangkuta taringesciigalkemten̄ek.
JOB.37.6	Agayutem alerqularaa qaniisqelluku nunamun,
JOB.37.6	ellarvaasqaqani-llu ellarvagaqluni.
JOB.37.7	Caliarat yuut arulaircet'laraa;
JOB.37.7	yugnun tamalkuitnun nallunritesqelluku elliin caliani.
JOB.37.8	Yuilqum-llu ungungssii igtem̄eggnun it'lartut.
JOB.37.9	Ellarayiim anuqerpai calaramek tailartut,
JOB.37.9	nengla-llu taigaqluni negeqvamek.
JOB.37.10	Agayutem anerneran mer'et cikuvkalarai,
JOB.37.10	mamturiluki.
JOB.37.11	Mamtulriit amirlut imilarai yukutamek;
JOB.37.11	amirlut peksagtelaraat kalluum kenra,
JOB.37.12	ayagaqameng Agayutem pisqellrakun.
JOB.37.12	Agayutem pisqutii tamalkuan atularaat,
JOB.37.13	Agayutem ellallircet'laraa nuna merqelluku;
JOB.37.13	iliini anucimirqecetaarutnguluku taivkarciqlia,
JOB.37.13	wall'u nasvilluta kenekminek.
JOB.37.14	Job, uitauraqerluten niicugniqaa;
JOB.37.14	umyuangcautekluki irr'inarqelriit Agayutem caliari.
JOB.37.15	Nallunritan-qaa qaillun Agayutem alerquilaucia
JOB.37.15	kalluum-llu kenra kenerpallaravkaraqluku amirlunek?
JOB.37.16	Nallunritan-qaa qaillun amirlut pugtalauciat qilagmi,
JOB.37.16	Agayutem irr'inarqelriim munaucian caliara?
JOB.37.17	Qang'a, kiingan kiiryualartuten
JOB.37.17	anuqem ungalamek kiirpiurcetaqaku nuna.
JOB.37.18	Agayun-qaa ikayuryugngaan sagtellrani qilak
JOB.37.18	tegg'iluku cavigtun qevlercaumalriatun?
JOB.37.19	Ayuqucirturkut camek qanllerkamten̄un Agayutmun;
JOB.37.19	wangkuta umyuarput camek imaitut; camek qanerkaitukut.
JOB.37.20	Wiinga apelcirngaitua qalarucugluku Agayun;
JOB.37.20	ciin ellii pillerkiryarcia piunriisqellua?
JOB.37.21	Watua tanqik qilagmi qitngirnarquq,
JOB.37.21	tanqigcetsiyaagluni wangkutnun tangvallerkaa;
JOB.37.21	qilak-llu anuqem kaginqegcaarallruluku.
JOB.37.22	Suulutaatun ciqinqalria tangerrnauguq negeqvami,
JOB.37.22	ucurnaan-llu Agayutem imiraakut irrayugtelluta.
JOB.37.23	Agayutem pinia angqapigtuq taumek wangkuta mallegciigalkeput;
JOB.37.23	elliin elluarrluni pitalqeggluni-llu auluk'laraakut.
JOB.37.24	Taumek, yuut tamarmeng qigcikekiit,
JOB.37.24	elliinun-llu ilangciyuilucii qanelriit umyuartuniluteng.
JOB.38.1	Tua-llu 
JOB.38.2	Kituulriaten nalirruksiu umyuartuciqa
JOB.38.2	nallumallerpegun, ellmikun-llu qalartellerpeggun?
JOB.38.3	Watua nangerten nangrenqeggluteng
JOB.38.3	kiuluki-llu elpenun apyutenka.
JOB.38.4	Nantellrusit piliaqellemni ellarpak?
JOB.38.4	Amllermek nallunrilkengaangqerkuvet, qanrusnga tamatumek.
JOB.38.5	Kia angtacirkiullruagu?
JOB.38.5	Kia cuqtaallruagu?
JOB.38.5	Nallunritaten-qaa tamalkuita makut kiutait?
JOB.38.6	Camun tusngaat naparyat
JOB.38.6	Kia ellillruagu kangiritii ellarpiim?
JOB.38.7	Tauna erneq erqaarallrani agyat atullruut atullgutekluteng,
JOB.38.7	qilagmi-llu unguvalriit qayagpallruut nunaniryugluteng.
JOB.38.8	Kia ikirtuqat patullruaki imarpik arulairrluku
JOB.38.8	qagrutellrani nunam eneliaranek?
JOB.38.9	Wang'ullruuq imarpiim patustellra amirlunek
JOB.38.9	caquluku-llu tan'germek.
JOB.38.10	Imarpiim cenkaa nallunailkucillruaqa
JOB.38.10	arulairtelluku-llu caniruciumalriit ikirtuqat amatiitni.
JOB.38.11	Qanrulluku-llu,
JOB.38.11	“Tuaten pitaluten tailarciquten, kiturpek'naku!
JOB.38.11	Wavet tuknilriit qairet piten arulailararkaugut.”
JOB.38.12	Job, unguvaqallerpeni-qaa
JOB.38.12	erneq alerqullruan erqaaraasqelluku?
JOB.38.13	Erqaar-qaa alerqullruan tegusqelluku nuna
JOB.38.13	assiitellriit-llu kanevtesqelluki iirumaviitnek?
JOB.38.14	Erenrem tanqian alaiterpagcet'larai pengut kuignayuut-llu
JOB.38.14	'lumarram imegglugnericetun,
JOB.38.14	alaiterpagluteng takarnarqucim nallunairutiitun ellimallertun qikumun.
JOB.38.15	Erenrem tanqia tanqigcetsiyaalartuq yugnun assiitellrianun
JOB.38.15	nuqingaaqluki-llu nangcillerkaatnek.
JOB.38.16	Imarpiim-qaa et'uqrinun ayallruuten paqluki mernek ulvelriit?
JOB.38.16	Piyuallruuten-qaa imarpiim terr'ani?
JOB.38.17	Iliita-qaa nasvitqaqsaitaaten ikirtuqamek
JOB.38.17	nayurtiinek tan'gercetellriim tuqumalriit nuniita?
JOB.38.18	Ellarpiim-qaa qaillun angtacia taringumaan?
JOB.38.18	Kiunga nallunrilkuvet.
JOB.38.19	Tanqiim-qaa naken tailaucia nallunritan
JOB.38.19	wall'u tan'geq naken kingunengqerrucia?
JOB.38.20	Apertuucugngaagken-qaa ca engelekluku ayallerkaagnek,
JOB.38.20	ataam-llu utertellukek?
JOB.38.21	Asgurakenritaqa piyugngacin, ak'allaurcavet
JOB.38.21	tuantellruavet-llu ellarpak piliaqumallrani!
JOB.38.22	Paqteqaqsaitan-qaa qemagcivika,
JOB.38.22	qanikcarmek kavtagnek-llu?
JOB.38.23	Upingauralaragka arenqiallugutem pillerkaanun,
JOB.38.23	anguyagmun calluutellerkaatnun-llu.
JOB.38.24	Ayallruuten-qaa akertem pugyaraanun,
JOB.38.24	wall'u tuavet calaramek anuqliryaraan nuniinun?
JOB.38.25	Kia nuna elagluku ellalluk tumkiulartau
JOB.38.25	carrirrluku-llu kalliraluni ellarayiim tumkaa?
JOB.38.26	Kia ellallircet'lartau yugtailngurmun nunamun?
JOB.38.27	Kia merqelartau kinreskii mertailnguq nuna,
JOB.38.27	can'get nausqelluki?
JOB.38.28	Ellalluk-qaa wall'u unuakum yukutaa atangqertuq?
JOB.38.29	Kina aanakau cikum kanrem-llu,
JOB.38.30	mer'et teggalquurcetaqluki
JOB.38.30	cikuvkarluku-llu imarpiim qainga?
JOB.38.31	Quyurrluki-qaa agyat Pleiades-aat qillercugngaaten,
JOB.38.31	wall'u-qaa angicugngaaten qillrutai Orion-aam?
JOB.38.32	Agyat-qaa ciuliqagcugngaaten allrakum cimillra tamalkuan
JOB.38.32	wall'u picirkiuryugngalukek Big Dipper-aaq, Little Dipper-aaq-llu?
JOB.38.33	Nallunritaten-qaa alerquutet ataniumastait qiliit,
JOB.38.33	atuurcecugngaaten-llu-qaa tamakut alerquutet nunamun?
JOB.38.34	Amirlut-qaa qayagpagaluki ellimerturyugngaaten
JOB.38.34	ellallugmun mecirtelluten?
JOB.38.35	Kalluum kenra alerqulaquvgu kenerpallarasqelluku,
JOB.38.35	ullagluten-qaa qanerciquq, “Ellimerrutekarpenun upingaunga”?
JOB.38.36	Kia qanrut'lartau yaqulek ibis-aaq qaku Nile-aq ulerpakataucianek,
JOB.38.36	wall'u kia qanrut'lartau kuulicaaq angucaluq ellalliqatarniluku?
JOB.38.37	Kia umyuartutacini aturluku naaqsugngaaki amirlut
JOB.38.37	uvercugngaluki-llu kuvnaluku ellalluk,
JOB.38.38	ellalluk tegg'ilartii urr'am tuvelkuurrluku?
JOB.38.39	Yugtutulit-qaa neqkaitnek nalaqut'laraten,
JOB.38.39	nerevkarluki-llu piyagai camirrluki
JOB.38.40	iirumaaqata igtemeggni,
JOB.38.40	wall'u nayuraqata igtemeggni?
JOB.38.41	Kia nerevkalartaki tulukaruut
JOB.38.41	kaigluteng ayagaaqata,
JOB.38.41	piyagait qiagaqata wangnun neqkicesqelluteng?
JOB.39.1	Nallunritan-qaa ingrirmiutaat qusngirngalnguut yuurtelallrat?
JOB.39.1	Tangvalaraten-qaa yuilqurmiutaat tuntut irniaqata?
JOB.39.2	Nallunritan-qaa qavcini iraluni qingalauciat,
JOB.39.2	nallunritan-llu-qaa cami irnillerkaat?
JOB.39.3	Nallunritan-qaa cami inartelauciit
JOB.39.3	piyagateng-llu anlluki ellarpagmun?
JOB.39.4	Irniarit anglirilartut piniriluteng,
JOB.39.4	ayalartut utertevkenateng-llu.
JOB.39.5	Kia yuilqurmiutaat ciulviit camek nagutaicet'lartaki?
JOB.39.5	Kia petuillruaki piyugtaciicetun-llu tarritelluki?
JOB.39.6	Cikillruanka nunamek kinreskiinek uitavigkaatnek,
JOB.39.6	uitavkarluki-llu taryurtalegmi nunami.
JOB.39.7	Yaaqsikiitni neptulriit nunarpiit uitalartut,
JOB.39.7	kia nuyurriusngaitai calisteknaluki.
JOB.39.8	Ingrit nervikait,
JOB.39.8	tamaani yuaralartut piciatun neqkameggnek cungagcelngurnek.
JOB.39.9	Yuilqurmiutaq-qaa kuluvagngalnguq maligtaqulluni qimugtekevkaryartuq elpenun?
JOB.39.9	ungungssiutvet-qaa eniitni uitayartuq unugpak?
JOB.39.10	Uskurirluku-qaa ilavkugmek nunamek itumcivkaryugngaan,
JOB.39.10	Wall'u manigcissuutmek qamurtelluku naucetaarvigpeni?
JOB.39.11	Cacetuqutekciqan-qaa pinilegpaucia pitekluku,
JOB.39.11	neryuniurluten-llu caliaten cakviurnarqellriit elliinun caliaqesqelluki?
JOB.39.12	Neryuniurutkan-qaa elliinun quyurtesqelluki nauceciigalten
JOB.39.12	quyurrluki-llu mukaarkat caranglluirivigpenek?
JOB.39.13	Ostrich-aam yaqiullra cukavagta!
JOB.39.13	Tau͡gaam ostrich-aat iliit tengauryugnganrituq stork-atun.
JOB.39.14	Ostrich-aam kayanguni unitelarai nunam qainganun,
JOB.39.14	puqliisqelluki nunam puqliinun.
JOB.39.15	Nallua yuum it'gaanun ciamcugngacii,
JOB.39.15	wall'u ungungssimun tutmaucugngaciit.
JOB.39.16	Piyagani murilkessuitai, pikenrilngurtun ayuqulluki,
JOB.39.16	umyuarniuyuituq pingnatuutellni ellmikuunayukluki.
JOB.39.17	Wanguuq umyuartuarkauluku pillrunricestellra,
JOB.39.17	umyuartunermek-llu cikillruvkenaku.
JOB.39.18	Tau͡gaam alingallagluni aqvaqu'urqami,
JOB.39.18	temciarautek'laraa horse-aaq ekumastii-llu.
JOB.39.19	Elpenguuq-qaa, Job, horse-aat piniqapiggluki pivkartellrat
JOB.39.19	uyaqurrit-llu melqurpirluki?
JOB.39.20	Qecgaurcet'laraten-qaa petgertayulitun
JOB.39.20	alingevkaraqluki-llu yuut qengagmiaraaqata?
JOB.39.21	Pinirtacirteng nasvagluku kuignayugni elagalaraat nuna cetumqumegteggun,
JOB.39.21	ayakaraqluteng-llu calluutellrianun pinirtacirteng tamalkuan aturluku.
JOB.39.22	Alingem camek kangingqerrucia nalluat,
JOB.39.22	nuussirpiim-llu kingutmuarcessngaunaki.
JOB.39.23	Caskut tegumiarit horse-aat ekumastaita
JOB.39.23	kallagtelartut qevlialuteng-llu akertem̄i.
JOB.39.24	Uuleggluteng tengrum ugaani, pangalegluteng ayalartut;
JOB.39.24	cupu'uryaraq cup'aqan uitasciigat'lartut.
JOB.39.25	Cupu'uryaraq tamiin qalriallrani qengagmiaralartut;
JOB.39.25	naryugngaat anguyak mallegpailegmegteggu,
JOB.39.25	niitelarait-llu anguyagtet atanerruarit qayagpagalriit ciuliqagciluteng.
JOB.39.26	Qakurtam-qaa tengauneq elitellrua elpenek
JOB.39.26	teng'aqami ungalam tungiinun?
JOB.39.27	Pisqaqavni-qaa tau͡gaam yaqulegpak
JOB.39.27	unglulilartuq qulvani ingrini?
JOB.39.28	Unglulilartuq quyinritni teggalqut
JOB.39.28	cingikellriit-llu teggalqut asvailkutaqelarai.
JOB.39.29	Tuaken kiarquralartuq pitarkaminek,
JOB.39.29	yaaqsingraata tangerrsugngiimiki.
JOB.39.30	Mallunun yaqulegpiit quyurtelartut,
JOB.39.30	piyagait-llu augitnek mer'aqluteng.
JOB.40.1+JOB.40.2	Job, Agayun Artuqailnguq alegyuutekan:
JOB.40.1+JOB.40.2	wanirpak-qaa tuatequaqatartuten, wall'u-qaa kiuqatartuten?
JOB.40.3+JOB.40.4	Usviilngurtun qalartellruunga, 
JOB.40.3+JOB.40.4	Allanek qanenritengnaqciqua.
JOB.40.5	Ak'a qalartellerkaqa cipluku qalartellruunga.
JOB.40.6	Tua-llu 
JOB.40.7	Watua nangerten nangrenqeggluten
JOB.40.7	kiuluki-llu apyutenka.
JOB.40.8	Asguranaingnaqan-qaa wiinga pitalqegglua piyuitnilua,
JOB.40.8	alangqanilua elpet-llu alangqanritniluten?
JOB.40.9	Wangtun-qaa pinirtauten?
JOB.40.9	Erinan-qaa erinamtun tem'ircugngauq kallugtun qastutaluni?
JOB.40.10	Tuaten pikuvet, nangerten takarnarqucirpeggun ilukegcinarqucirpeggun-llu;
JOB.40.10	aturaa elpenek takarnarqucimek ucurnamek-llu.
JOB.40.11	Tangerki yuut ellmeggnek pivakellriit;
JOB.40.11	eq'urtellren kuviu ellmikutuurtelluki-llu.
JOB.40.12	Aa-ang, tangerrluki ellaitnek pivakenrirceski;
JOB.40.12	assiitellriit yuut passiluki nangerngallratni.
JOB.40.13	Tamalkuita qunguuski nunamun;
JOB.40.13	qillerquski tuqumalriit uitaviatni.
JOB.40.14	Nutaan wiinga ciuqliulua nanrarciqamken
JOB.40.14	qanerciqua-llu elpenek qakvaun piksagutellruniluku.
JOB.40.15	Tangrru carayak Behemoth-aaq;
JOB.40.15	piliaqellruaqa elpet-llu piliaqellruamken.
JOB.40.15	Tauna nerlartuq canegnek kuluvagtun,
JOB.40.16	tau͡gaam-tang pinilriaruvagta temii,
JOB.40.16	yualui-llu-tang pinilriaruvagtat!
JOB.40.17	Pamyuni tegtarilaraa napatun cedar-aatun;
JOB.40.17	yualui-llu irugkeni pinirluteng.
JOB.40.18	Enri punernertun asvaitetaluteng,
JOB.40.18	iruk-llu cavigtun ayuqlutek.
JOB.40.19	Piliallma tamarmeng irr'inarqenrat!
JOB.40.19	Piliaqestellran-llu tau͡gaam kiimi cirlaksugngaa.
JOB.40.20	Can'get neqkai naulartut
JOB.40.20	penguni yuilqum ungungssiin aquiviatni.
JOB.40.21	Inartelartuq cukilanat napaita aciitni,
JOB.40.21	iiraqluni-llu cuplulget akuliitnun mecagni.
JOB.40.22	Cukilanat uqvigaat-llu kuiget cen̄aitni
JOB.40.22	uitavigkilaraat talinemeggni.
JOB.40.23	Kuik carevpalria alikenritaa,
JOB.40.23	qinuitelartuq Jordan-aaq qanminun carevpangraan.
JOB.40.24	Kia cikmircugngaakek iik pitaqluku-llu?
JOB.40.24	Wall'u kia negaryugngaagu sugg'eca'arrluku?
JOB.41.1	Manarluku-qaa cangtaqsugngaan imarpiim carayii,
JOB.41.1	wall'u qillerqulluku alungutii ilavkugmek?
JOB.41.2	Sugg'erakun-qaa uskuriryugngaan ilavkugmek,
JOB.41.2	wall'u manaq kapulluku agluqugkenun.
JOB.41.3	Aguaguciiqaaten-qaa ayagcecesqelluni?
JOB.41.3	Kaigavikeciqaaten-qaa takumcukesqelluni?
JOB.41.4	Akqut'liciquq-qaa pillgutekluten
JOB.41.4	akqiluni-llu kevgiurciqniluten akwarpak?
JOB.41.5	Qillerciiqan-qaa qunguturatun yaquliyagartun,
JOB.41.5	catun ulapequtekarpetun arnanun pistevnun?
JOB.41.6	Kuvyastet-qaa arenqiirtuutekciqaat qaillun akitutaluku tunllerkaa?
JOB.41.6	Wall'u-qaa kupcaat itumciiqaat tuneniaqnaluku?
JOB.41.7	Narulkaquyugngaan-qaa amllernek nanerpagnek?
JOB.41.7	wall'u nuusaarpagteggun qamiqurra ukilluku?
JOB.41.8	Ataucirqumek agtuquvgu watqapik ataam agtussaanqiggngaitan;
JOB.41.8	nalluyagusngaitan callullra!
JOB.41.9	Kina imna Leviathan-aam tangertii
JOB.41.9	alingallalartuq nunamun-llu iquluni.
JOB.41.10	Eqcetaarumaaqami, cakneq alingnarquq;
JOB.41.10	kina-llu imna nangerngasciigatuq ciuqerrani.
JOB.41.11	Kia callugciqau akngirtevkenani-llu?
JOB.41.11	Yugtaituq ellam iluani tuaten piyugngalriamek.
JOB.41.12	Qanrutqernaamken Leviathan-aam irugkenek
JOB.41.12	qanrutekluku-llu angqapigucia pinilriarucia-llu.
JOB.41.13	Kia elaqliq aturaa allgurluku yuuvkaryugngaagu?
JOB.41.13	Kia teggliq anguyagcuun aturaa kapsugngaagu?
JOB.41.14	Kia waten aitarcecugngaagu,
JOB.41.14	avatmun alingnarqelrianek keggutelek?
JOB.41.15	Tunungqertuq caniqliqellrianek capkutanek,
JOB.41.15	tumarngaluteng tegtaluteng-llu teggalqutun.
JOB.41.16	Tumarngayaaqem ugaani
JOB.41.16	anuqngung'e'rmi iterciiganaku.
JOB.41.17	Tumarngiimeng pengegnairumaluteng
JOB.41.17	cam tua-i avegciigatqapiarluki.
JOB.41.18	Aqestaqami tanqigpallartelartuq,
JOB.41.18	iik-llu akertetun piqaaralriatun ciqinqerlutek.
JOB.41.19	Keneq anlartuq qanranek
JOB.41.19	paulayagaat-llu carevluteng elatmun.
JOB.41.20	Qengagken'gun aruvak an'aqluni,
JOB.41.20	aruvagtun carangllugnek ekualrianek egatem aciani.
JOB.41.21	Aneryaallran keneq kumartelaraa;
JOB.41.21	ekualria anqertaqluni qanranek.
JOB.41.22	Uyaqurra piniqapigcan
JOB.41.22	nall'arcestai alingelartut cakneq.
JOB.41.23	Nani mamkilqumek pitaituq amia;
JOB.41.23	tegqapigtuq pektaarciiganani cavigtun.
JOB.41.24	Teggalqutun ayuqellria ircaqrua alingyuituq,
JOB.41.24	pektaarciiganani tegtaluni miiliissuutem teggalqurratun.
JOB.41.25	Nangertaqan, pininqurraunge'rmeng alingelartut;
JOB.41.25	casciiganateng alingem ugaani.
JOB.41.26	Nuussirpagtaituq kiliryugngastiinek,
JOB.41.26	panartaituq wall'u pitegcautmek wall'u narulkaqutmek akngircugngastiinek.
JOB.41.27	Cavik canegtun elliini pitauq,
JOB.41.27	punerneq-llu arumalriatun muragtun pitaluni.
JOB.41.28	Pitegcaucetaituq qimagcecugngakiinek;
JOB.41.28	teggalqut tutmalriit elliinun canegtun ayuqut.
JOB.41.29	Kaugtuutaq canegtun elliini pitaut;
JOB.41.29	engelarautek'larai-llu angutet narulkaquaqatni.
JOB.41.30	Aqsiik qeltengqertuk ipellrianek qikum assigtam navenritun ayuqellrianek,
JOB.41.30	tamakut marayaq navgularaat nunamek itumcissuutetun.
JOB.41.31	Imarpik akutelaraa mertun qallarvalriatun
JOB.41.31	qallangelriatun uqutun egatmi ayuqliriluku.
JOB.41.32	Minegluni qevlialriamek kingunrani;
JOB.41.32	imarpik-llu qat'riluku qapuurrluku.
JOB.41.33	Nunam qaingani elliitun ayuqelriamek pitaituq;
JOB.41.33	ungungssiuguq alingmek piilnguq.
JOB.41.34	Ungungssiaraat tamalkuita caukenritai,
JOB.41.34	angayuqaqaat tamarmeng yuilqum ungungssiin.
JOB.42.1	Tua-llu Job-am 
JOB.42.2	picirkiuraten-llu cam pinricen̄arcessngaunaki.
JOB.42.3	Aptarpenga qaillun pilua nalirrukucimnek umyuartucin
JOB.42.3	wiinga nallumaqapigtellemni.
JOB.42.3	Qalartellruunga taringumanrilkemnek,
JOB.42.3	irr'inarqellrianek angelrianek wiinga arturluki nallunritlerkait.
JOB.42.4	Niicugnisqellruarpenga qalartellerpeni
JOB.42.4	kiungnaqesqelluki-llu apqauruteten.
JOB.42.5	Mat'um ciungani niitellemkun tau͡gaam nallunritellruamken,
JOB.42.5	maa-i tau͡gaam iigemkun tangvagamken.
JOB.42.6	Taumek wiinga kasnguyugtua tamalkuita qanllemnek
JOB.42.6	umyualinqigglua-llu urr'ami qamllermi-llu.
JOB.42.8	Kitaki aguci Job-amun malrunlegnek angucalunek kuluvagnek, malrunlegnek-llu angucalunek qusnginek, ekualuki-llu elliitekluki. Pistem̄a Job-am piicauciiqaaci, wiinga-llu piicautii kiuciqaqa kasnguyugcetevkenaci-llu pinarqucirpecetun. Qalarutkellrunritaci piciulria wiinga pilua Job-am pillracetun.”
JOB.42.9	Eliphaz-aaq, Bildad-aaq, Zophar-aaq-llu, 
JOB.42.10	Job-am-llu taukut pingayun yugnikesten̄i piicautellran kinguani, 
JOB.42.11	Tua-llu taigut anelgutai, yugnikestellri-llu tamatum ciungani nerellgucirluku-llu eniini. Takumcukaat qarulluku-llu nangteqnarqellriit 
JOB.42.13	Malrunlegnek-llu qetunrangluni, pingayunek-llu paningluni. 
JOB.42.14	Panimi-llu ciuqliat acirluku Jemimah-mek, tungii-llu Keziah-mek, nangneqliq-llu Keren-happuch-aamek. 
JOB.42.15	Nunami-llu tamaani arnartaitellruuq Job-am paniini kenegnanrulriamek; Job-am-llu tukuutni kinguvarcetellrui ellaitnun paniminun anelgutaitnun angutnun ilaulluki.
JOB.42.16	Tamatum kinguani Job-aq yuullruuq yuinarni malrunlegni (140) allrakuni, amllerrluni tangvallerkaat tutgarami, iluperami-llu. 
JOB.42.17	Yuunrirtuq-llu ak'allaurtenqegcaarluni.
PSA.1.1	Atawaqertuq
PSA.1.1	maligarutaanrilnguq yuut assiitellriit ayuqucirtuutaitnun,
PSA.1.1	wall'u ayuqucingqenrilnguq ellaicetun
PSA.1.1	wall'u ilagarpek'naki assiilnguliulriit caunrilkilriit-llu Agayutmek.
PSA.1.2	Nunanikluki tau͡gaam Agayutem alerquutain atullrat,
PSA.1.2	umyuangcautekluki-llu erenrani unugmi-llu.
PSA.1.3	Napatun-llu ayuquq naulriatun mer'em qurrlulriim caniani,
PSA.1.3	atsanglalriatun pinariaqan;
PSA.1.3	cuyai-llu nalangaunateng
PSA.1.3	callermikun-llu tamalkuan piluaqeraarkauluni.
PSA.1.4	Assiilnguum caliaqestai tuaten ayuqenritut;
PSA.1.4	tau͡gaam kinertellriatun carangllugtun ayuqut anuqem tengeskiitun.
PSA.1.5	Taumek elluanrilnguq qanercetaarvigmi anagngaituq
PSA.1.5	allakaumaarkauluni-llu Agayutem yuinek.
PSA.1.6	tau͡gaam elluanrilnguut ciunerkangqertut piunrillerkameggnek.
PSA.2.1	Ciin angayuqauviit ciuliqagtait picirkiulartat ingluliurutkameggnek,
PSA.2.1	umyuangcarluteng piciurtarkaunrilngurnek?
PSA.2.2	Atanrit ingluliutuut,
PSA.2.2	quyurrluteng-llu picirkiulartut ilikluki atanerruateng,
PSA.2.2	inglulirluku Agayun cucukek'ngaa-llu ataneq.
PSA.2.3	Qanerluteng, “Kepnaurput ciuliqagcillrat wangkutnek,
PSA.2.3	atanirturcetenrirluta-llu.”
PSA.2.4	Tau͡gaam angayuqauvimini qilagmi uitalriim engelarautekai,
PSA.2.4	picirkiurait-llu caunrilkelluki.
PSA.2.5	Nutaan-llu aarcirturluki eq'uqerrluni,
PSA.2.5	alingallagtelluki piniat qamevkarluku, qanerluni,
PSA.2.6	“Zion-aamun
PSA.2.6	elkartellruaqa wiinga ataneq cucukelqa.”
PSA.2.7	Tua-llu cucukellra ataneq qanertuq, “Qanruteknaurqa Agayutem wangnun qanellra.
PSA.2.7	Waten qanrutaanga, ‘Elpet atanrulriami wiinga qetunraqamken.
PSA.2.7	Mat'umi ernermi atanrurtellerpeni ataksagutarpenga.
PSA.2.8	Qanrusnga camek piyullerpenek, wiinga-llu atanirturten͞gurciiqamken tamalkuitnun angayuqauvignun;
PSA.2.8	ellarpak-llu tamalkuan piksagutevkarluku elpenun.
PSA.2.9	Ataniumaciqaten-llu irr'inarqelriakun,
PSA.2.9	caunrirluki-llu navguumalriatun qikutun qikuliurtem piliallratun.’”
PSA.2.10	Kitaki, nunat atanritni, umyuartucarluci niicugniciu una aarcirtuun elpecen̄un;
PSA.2.10	elilluku-llu una ayuqucirtuun, nunam atanirturtaini.
PSA.2.11	Kevgiurciu 
PSA.2.11	uuleggluci-llu
PSA.2.12	cikluci ciuqerranun,
PSA.2.12	eq'uqercuartuq
PSA.2.12	piunrirluci-llu alqunarmek.
PSA.2.12	Atawaqertut elliinun ullautellriit uqisvikluku.
PSA.3.1	Eq'uyagutestenka amllerivagtat!
PSA.3.2	Amlleret qanengssauteklua qanerluteng,
PSA.3.2	“Agayutem ikayurngaitaa.”
PSA.3.3	Tau͡gaam, 
PSA.3.3	takarniumalararpenga
PSA.3.3	kanangllugtellemnek-llu ciugtelararpenga.
PSA.3.4	Qayagauraqama 
PSA.3.4	kenciknarqelriamek penguminek
PSA.3.5	Inarrlua-llu qavalartua; uillua-llu;
PSA.3.5	tua-i-wa 
PSA.3.6	Alingengaitua-llu tiissitsaarugaat yuut
PSA.3.6	avataingraatnga ingluklua.
PSA.3.7	Kitaki tailuten, 
PSA.3.7	Tua-i kiaresngialivkalaraten inglukestenka
PSA.3.7	cirlakiarkaunrirtelluki wangnek.
PSA.3.8	Anirturiyaraq 
PSA.3.8	kitaki atawaqaasqutmek qullilirliki yun'i!
PSA.4.1	Agayun akiurutesteka,
PSA.4.1	niiskia elpenun qayagauquma.
PSA.4.1	Nanikuallemni ikayullruarpenga.
PSA.4.1	Takumcukia watua niilluku-llu piicauteka.
PSA.4.2	Ukuut yugni, qaillun pitalriamek caunrilkuuqatarcecia?
PSA.4.2	Qaillun pitalriamek qannguat ukveqeqatarceciki,
PSA.4.2	piciunrilnguut-llu ingluarvikluki?
PSA.4.3	Tau͡gaam nallunrilkiciu man'a: 
PSA.4.4	Qenerteng'e'rpeci assiilnguq aturyaqunaciu;
PSA.4.4	umyuangcautekiciu una
PSA.4.4	nepaunaci inangqallerpecen̄i.
PSA.4.5	Elliikici 
PSA.4.5	cacetuqutekluku-llu ellii.
PSA.4.6	Amllerrsaaqut waten piicalalriit,
PSA.4.6	“Atawaqautnek cali cikirkut, 
PSA.4.6	Tangvagkut takumcukluta.”
PSA.4.7	Tau͡gaam angniq taitellren wangnun
PSA.4.7	angenruuq ellaita angnilallratni
PSA.4.7	mukaarkauciraqameng wine-arkauciraqameng-llu.
PSA.4.8	Inareskuma umyuarniurutaunii qavarciqua,
PSA.4.8	elpet, 
PSA.5.1	Niicugniki qanellrenka, 
PSA.5.1	mangyuarilqa-llu niilluku.
PSA.5.2	Niiteqerru qayagalqa elpenun ikayuusqellua,
PSA.5.2	Tua-i elpenun piicagtua.
PSA.5.3	Erinaka niitelaran unuakumi piicagaqama.
PSA.5.3	Ertaqan kaigatka elpenun taitela'arqa,
PSA.5.3	neryuniurlua-llu utaqalgirlua kiullerkarpenek.
PSA.5.4	Tua-i Agayutnguavet nunanikevkenaku assiitellria,
PSA.5.4	avatevni-llu assiilnguq uitavkarngaunaku.
PSA.5.5	Tangvagyuumiitelaraten ucuryagtellriit;
PSA.5.5	eq'ukluki-llu assiilnguliulriit tamalkuita.
PSA.5.6	Piunrilaraten iqlungalriit,
PSA.5.6	umyualngukluki-llu tuqutarayulit umyuarrlugteng aturluku.
PSA.5.7	Tau͡gaam wiinga pektayiilngurmek kenekngavnga
PSA.5.7	taiyugngaunga enevnun;
PSA.5.7	agayunalua tanqilriami Agayuvigpeni,
PSA.5.7	qigcigyuglua-llu ciklua ciuqerpenun.
PSA.5.8	Ciuliqagesnga, 
PSA.5.8	inglukestenka amllerrata;
PSA.5.8	tumkiuran-llu nalqigiluku wangnun tumeksunarivkarluku.
PSA.5.9	Inglukestem̄a qanellrit piciunrilata,
PSA.5.9	piunriringnaqellriaruluteng tau͡gaam.
PSA.5.9	Qanrit qungucetun ikingqalriatun ayuqut, pinqegcirluteng qalartaqluteng,
PSA.5.9	tau͡gaam alingnarqelriaruut piciuvkenateng.
PSA.5.10	Pinarqutiit ellaitnun tuc'essgu,
PSA.5.10	ellaita picirkangutait aturluki;
PSA.5.10	elatmun egeski
PSA.5.10	assiilnguit arenqialata,
PSA.5.10	ingluksagucatgen-llu.
PSA.5.11	Qimagvikesteten tau͡gaam tamarmeng nunaniryugciqut,
PSA.5.11	angnirluteng-llu aturpagciqut.
PSA.5.11	Camun pivkaryaqunaki kenkesteten elpet,
PSA.5.11	nunaniryugniartut elpeni.
PSA.5.12	Tua-i elpet, 
PSA.5.12	capkuciumalaraten-llu kenkevnek camun pivkarpek'naki.
PSA.6.1	anucimirqecetaaryaqunii.
PSA.6.2	Piniriluku-llu temka piniatqapigtellria mernullma ugaani.
PSA.6.3	Yuuciqa tamarmi arenqiallugtuq.
PSA.6.3	Tau͡gken, 
PSA.6.4	Tuiggluten tungemnun, 
PSA.6.4	Kenkarpenga taumek, 
PSA.6.5	Umyuaqestengqerrngailavet tuqumalriit nuniitni,
PSA.6.5	kia-llu tuani nanrarngaunak.
PSA.6.6	Mernuqapigtua, angniitem-wa ugaani.
PSA.6.6	Unuut-llu tamaita inarrvika yukutanglartuq;
PSA.6.6	putuskaqa-llu mecungluni, tua-i-wa aluvimnek.
PSA.6.7	Iigka meciirutak qiavakallma,
PSA.6.7	tua-i-wa inglukestem̄a tuaten ellircetaatnga.
PSA.6.8	Wangnek ayagci, tamarpeci assiilngurmek calilriani!
PSA.6.8	Tua-i-wa 
PSA.6.9	Takumcucarauteka ikayuusqellua niitaa,
PSA.6.9	tua-i kaigatka niilluku akurturaa.
PSA.6.10	Tamarmeng inglukestenka cirliqlermeggnek kasnguyugciqut,
PSA.6.10	aakulagarrluteng cacirkairrluteng utercecimaciqut.
PSA.7.1	anirturnga aviullua-llu malirqerastemnek.
PSA.7.2	Yugtutulitun qamurlua ayaucuaraatnga,
PSA.7.2	tuani-llu ikayurtekaunii,
PSA.7.2	allguryuaraatnga caunrirlua.
PSA.7.3+PSA.7.4	yugnikeka-llu picurlallerkaanun tunellrukumku,
PSA.7.3+PSA.7.4	camek-llu pitkailengraan inglukesteka uayallrukumku—
PSA.7.3+PSA.7.4	tua-i waten pillrukuma—
PSA.7.5	kitaki anguvkaqia inglukestemnun,
PSA.7.5	iqullua tuqutniaraatnga,
PSA.7.5	unilluku-llu temka cailkamun.
PSA.7.6	Eq'uqerrluten nangerten, 
PSA.7.6	Inglulirki inglukestenka.
PSA.7.6	Tailuten ikayurnga wiinga,
PSA.7.6	elluarrluni cuqcillerkaq piyuutekngavgu.
PSA.7.7	Quyureski yuut avatevnun,
PSA.7.7	nutaan-llu ataniumaluki atanruvigpet pakmani aqumllitaanek.
PSA.7.8	Elpet cuqtelaraten yuut tamalkuita.
PSA.7.8	Cuqcikuvet wiinga iryaklua cuqcikina,
PSA.7.8	nallunrilavgu camek pinarqutailuciqa.
PSA.7.9	Elpet ellualriaruluten Agayutnguavet
PSA.7.9	cuqingaan umyuarput piyuumiutvut-llu.
PSA.7.9	Arulaircessgu assiitellriit yuut caliarat,
PSA.7.9	nunulirluki-llu assirluteng yuulriit.
PSA.7.10	Wiinga Agayun cayailkutkaqa;
PSA.7.10	anirtularai yuut piciulriit ircaqumegteggun.
PSA.7.11	Agayun elluarrluni cuqcisten͞guuq,
PSA.7.11	pinarqut'lilarai-llu yuut assiitellriamek atulriit pinriteksaunaki.
PSA.7.12	Yuut umyualinqigtenrilkata
PSA.7.12	Agayutem nuussirpani ipegcarciqaa,
PSA.7.12	urluvni-llu qeluluku upingariluku;
PSA.7.13	teguluki tuqunarqelriit caskuni
PSA.7.13	urluvni nuvaa ekualrianek pitegcautnek.
PSA.7.14	Tangerrluku, assiilnguq yuk taqutelartuq umyuamikun assiilngurmek calinaluni;
PSA.7.14	picirkiulartuq picurlagcetaarinaluni iqluquluni tuaten.
PSA.7.15	Elalartuq petmililuni yugnek pitengnaqluni,
PSA.7.15	tau͡gaam ellii tuavet igtelartuq.
PSA.7.16	Assiilngurmun caliaminun ellii naptelartuq,
PSA.7.16	elliinun tull'uni ilaminun akngirutekengnaqellra.
PSA.7.17	Wiinga 
PSA.7.17	Aturciqua-llu nanrarluku atra 
PSA.8.1	ucurnarqucin ayuqailnguq ellamiut tamarmeng tangrraat!
PSA.8.1	Ucurnarqucin quyinrulria qilagmi
PSA.8.2	mikelnguut mikelnguyagaat-llu, nanrautek'laraat.
PSA.8.2	Inglukestevvet qaillun pisciigataatgen,
PSA.8.2	arulairtelaavteng ingluliraqatgen.
PSA.8.3	Qilak unatevgun piliallren tangrraqamku
PSA.8.3	wall'u iraluq agyat-llu uitavigkirluki ellilten, wangnek aptelartua:
PSA.8.4	caungan-mi yuk urenkutek'larciu aulukluku-llu;
PSA.8.4	tuquarkaungraan tarikluku?
PSA.8.5	Yuk elpet taqellruan elpeni aciqsinruurluku,
PSA.8.5	nasqerrucirluku-llu ucurnarqucimek takarnarqucimek-llu.
PSA.8.6	Piliaqellruan-llu quyinruarkauvkarluku piliallerpeni tamalkuitni;
PSA.8.6	pilialten-llu makut tamalkuita elliin acianun elliluki tarikesqelluki:
PSA.8.7	qusngit, kuluviit, yuilqum-llu ungungssii;
PSA.8.8	yaqulget wall'u neqet kuimalriit,
PSA.8.8	unguvalriit-llu tamalkuita imarpigmi.
PSA.8.9	ucurnarqucin alaituq ellarpiim tamarmi iluani!
PSA.9.1	Wiinga nanrarciqamken, 
PSA.9.1	qanrutkeciqanka-llu irr'inarqellriit caliaten tamalkuita.
PSA.9.2	Angnirciqua nunaniryuglua elpet pitekluten;
PSA.9.2	Aturciqua nanrarluku atren, quyinrulriaruavet.
PSA.9.3	Inglukestenka qimalartut alairaqavet;
PSA.9.3	paallagaluteng tuquagaqluteng.
PSA.9.4	Cuqcillren pitalqegtuq piciuluni-llu,
PSA.9.4	cuqcillerpeni-llu wiinga takumcukellruarpenga.
PSA.9.5	Angayuqauviit yuit pinarqelriarurcetaten,
PSA.9.5	piunrirluki assiitellriit yuut,
PSA.9.5	atrit-llu perrirluki neq'akumangairulluki.
PSA.9.6	Inglukesteput catairutut tayima;
PSA.9.6	nunarpait-llu elpet piunrirluki
PSA.9.6	yugmun umyuaqenqiggngairutelluki.
PSA.9.7	Tau͡gaam 
PSA.9.7	atanruvini-llu uptellrua cuqcivigkaurrluku.
PSA.9.8	Atanirturciqai nunam yui ellualriakun,
PSA.9.8	pitalqellriakun-llu yuut cuqtaqluki.
PSA.9.9	qimaumavikluku picurlaumalriit.
PSA.9.10	Aterpet nallunritestain cacetuqutekciqaatgen,
PSA.9.10	tua-i-wa, 
PSA.9.11	Aturci nanrautnek 
PSA.9.11	Qanrutekluki yugnun tamalkuitnun caliari.
PSA.9.12	Agayutem cakaarngaitai nangteqellriit;
PSA.9.12	nalluyagusngaitaa-llu iluteqellrat,
PSA.9.12	akinaurut'laamiki tuqutaulriit.
PSA.9.13	Takumcukia wiinga, 
PSA.9.13	Tangerki nangtequtenka inglukestemnek!
PSA.9.13	Aviullua-llu tuqullerkamnek, 
PSA.9.14	Jerusalem-aarmiut ciuqerratni nangerrlua
PSA.9.14	qanruteknaunka caliaten nanrarnarqellriit,
PSA.9.14	angnimek-llu imangqerrniartua anirtuavnga elpet.
PSA.9.15	Angayuqauviit yuit igtut petmignun ellaita elallermeggnun.
PSA.9.15	Ellaita caliameggnun ellmeggnek pitaqut.
PSA.9.16	assiitellriit-llu yuut naptut ellaita caliameggnun.
PSA.9.17	Assiitellriit yuut, cakaarilriit Agayutmek,
PSA.9.17	ciunerkangqertut tuqumek.
PSA.9.18	Tau͡gaam enuqitellriit yuut nalluyagucimangaitut,
PSA.9.18	arrsaulriit-llu neryuniurutengqellriit Agayutmi cakaarumangaunateng.
PSA.9.19	atanruviit yuit taivkarluki ciuqerpenun
PSA.9.19	cuqeski pinarqelriarurrluki.
PSA.9.20	Alingmek imirki, 
PSA.9.20	tangerrniaraat yuunginaucirteng tuquarkaucirteng-llu.
PSA.10.1	Ciin yaaqsiglua uitasit, 
PSA.10.1	Ciin-llu iirumasit nanikuanam nalliini?
PSA.10.2	Assiitellriit yuut umyuamegteggun ucuryaggluteng nangtelarait arrsaulriit;
PSA.10.2	napteski ellaita ilameggnun picurlagcetaarutaitnun.
PSA.10.3	Yuum assiitellriim ucuryagutek'laraa ca iqlukun pingnaqutni.
PSA.10.3	Ciuqliunrungnaqellriim-llu ilamini 
PSA.10.4	Ellminek pivakellriim piyuumiutekenritaa 
PSA.10.4	angenrukellni-llu ellminek aturluku umyuarteqluni Agayun catngunritniluku.
PSA.10.5	Canek pingnaqutminek unakenguralaryaaquq,
PSA.10.5	tau͡gaam taringesciigataa Agayutem cuqciyaraa,
PSA.10.5	inglukesten̄i-llu ciritekaqluki.
PSA.10.6	Umyuarteqluni-llu, “Wiinga pektayiitua;
PSA.10.6	watqapik picurlagmun pingaitua.”
PSA.10.7	Qanra maq'lartuq aniqlaatnek, iqluurutnek, akeqnerrlugutnek-llu;
PSA.10.7	qanqataunani pinerrlugutnek cumacinarqellrianek-llu.
PSA.10.8	Nayulartuq nunat akuliitni,
PSA.10.8	yugnek pinarqutailengraata tuqucinaluni.
PSA.10.8	Yugtutulitun iirluni pitarkaminek utaqalgilriatun
PSA.10.9	canrilnguarluni kiarquralartuq arrsaulrianek.
PSA.10.9	Utaqalarai waten ellmikutuulriit,
PSA.10.9	napcelluki-llu pitaqngamiki ayaulluki.
PSA.10.10	Akinaurciigalnguut pitai iqucimalartut navguumaluteng,
PSA.10.10	pinian tuknilriim cirlakngateng.
PSA.10.11	Waten umyuarteqluni, “Agayun cangalliurngaituq!
PSA.10.11	Iirumiimi wangnek tangerrngaitaanga!”
PSA.10.12	Nalluyagutevkenaki nangteqellriit.
PSA.10.13	Ciin assiitellriim yuum caunrilkau Agayun?
PSA.10.13	Umyuamikun-llu qanerluni, “Anucimirqecetaarngaitaanga.”
PSA.10.14	ikayuryukaarluki-llu.
PSA.10.14	Casciigalnguq elpenun tailartuq;
PSA.10.14	enuqitellriit-llu ikayularaten.
PSA.10.15	Piniaruski assiitellriit assiilnguum caliaqestai;
PSA.10.15	anucimirqecetaarluki caliarat cuqluku,
PSA.10.15	tuaten pinqiggngairutellrata engeliinun.
PSA.10.16	Allanun agayutnguanun caumalriit
PSA.10.16	piunrirciqut nuniini.
PSA.10.17	umyuaritgun-llu caceturrluki.
PSA.10.18	Niiciiqan qiallrat nangcimalriit elliraat-llu;
PSA.10.18	cuqyutevkun ingluarvikciqaten,
PSA.10.18	kina yuk tuquarkaulria alingallagavkaringairutelluku.
PSA.11.1	ciin wangnun qanercit,
PSA.11.1	“Qimakina yaqulegtun ingrinun.
PSA.11.2	Tang assiitellriit yuut qelukait urluvteng,
PSA.11.2	upluki-llu pitegcauteteng iimiutait pitgarnaluki ellualriit yuut nalluitgun.
PSA.11.3	Ellualriit yuut qaillun piciqat
PSA.11.3	tusngaviteng caunriqata?”
PSA.11.4	Nunam-llu qainga tamalkuan tangvagaa,
PSA.11.4	yuut caliarat tamalkuan nalluvkenaku.
PSA.11.5	Umyuani tamalkirrluku eq'ukai alerquutnek navgurilriit.
PSA.11.6	Assiitellrianun yugnun pircirceciiqaa kumalrianek qetegnek quluuramek-llu;
PSA.11.6	anucimirqecetaarciqai anuqliurtelluki uuqnarqelriamek.
PSA.11.7	canganarqutaunateng yuulriit uitallgutkeciqaat.
PSA.12.1	Ikayurkut, 
PSA.12.1	Ellualriartairucan yugnek,
PSA.12.1	piciuluteng-llu yuulrianek pitairulluni.
PSA.12.2	Tamarmeng nunalgutkelriit iqluurulluteng;
PSA.12.2	pinqegciryaaqeng'e'rmeng malrugnek umyuirluteng qalartaqluteng.
PSA.12.3	anagarulluteng-llu ucuryagculriit,
PSA.12.4	waten qanraqluteng, “Qanllemteggun camek piyugaqamta unakelararput,
PSA.12.4	umyuarput-llu aturluku qalarciiqukut
PSA.12.4	kia arulaircessngailakut.”
PSA.12.5	“Tau͡gaam waniwa taiciqua,” qanertuq 
PSA.12.5	“caitulriit arenqiallugcecimiita,
PSA.12.5	nangcimalriit-llu yuuniaraluteng.
PSA.12.5	Wiinga uitavkarciqanka elluinarqelriami piyuumiutiitni.”
PSA.12.6	Akqutai 
PSA.12.6	menuilngurtun ayuqluteng tegglitun qerrirlitun,
PSA.12.6	menuircaumalriatun kaminiarpagkun nunami, carriumalriatun malrunlerqunek.
PSA.12.7+PSA.12.8	Assiitellriit yuut avatairumaitkut,
PSA.12.7+PSA.12.8	tamarmeng yuut nanraraqsagucamegteggu assiilnguq.
PSA.12.7+PSA.12.8	Taumek, 
PSA.12.7+PSA.12.8	avisngavkarluta-llu waten yugnek ayuqellrianek.
PSA.13.1	Umyuaqenqiggngaitarpenga-qaa, 
PSA.13.1	Akwarpak-qaa nalluyagucimaqatararpenga?
PSA.13.1	Qaillun pitalriamek iirumaqatarcit wangnek?
PSA.13.2	Qaillun taktalriamek nangteqeqatarcia yuucimkun?
PSA.13.2	Qaillun-llu pitalriamek angniitem umyuaqa imiumaqatartau ernerpak unugtuumaan-llu?
PSA.13.2	Wall'u qaillun pitalriamek inglukestem̄a cirlakqatartatnga?
PSA.13.3	Tangerrlua kiugia, 
PSA.13.3	ataam pinirivkaqia, yuunrircetevkenii.
PSA.13.4	Inglukestenka qanercetenrilki, “Cirlakarput wangkuta.”
PSA.13.4	Iqulqa pitekluku cirlakivkanrilki wangnek.
PSA.13.5	Wiinga-wa cacetuqutekngamku cakaniyuilnguq kenken;
PSA.13.5	wiinga-llu quyaciqua tua-i-wa elpet anirturciqngavnga.
PSA.13.6	Yuarutmek aturciqua 
PSA.13.6	tua-i-wa auluknganga qunukutevkenii.
PSA.14.1	Usviilnguut qanlartut umyuamegteggun waten,
PSA.14.1	“Agayutetaituq.”
PSA.14.1	Tamakut tamarmeng caarrluugut,
PSA.14.1	assiitqapigtellrianek-llu taqutelartut;
PSA.14.1	tua-i atauciunge'rmi assilriamek calilriartaunani.
PSA.14.2	umyuartulriamek tangerrnayukluni,
PSA.14.2	agayulalriamek ellminun.
PSA.14.3	Tau͡gaam tamarmeng iqlutmurtut;
PSA.14.3	ayuqluteng assiinateng.
PSA.14.3	Assilriamek atulriartaunani,
PSA.14.3	ataucirraunge'rmi.
PSA.14.4	Tamarmeng-qaa assiilngurmek calilriit camek elisngaaritut?
PSA.14.4	Teglegamegteggun tau͡gaam yumnek yuuluteng,
PSA.14.4	piicayuunateng-llu wangnun.”
PSA.14.5	Tau͡gaam nanikuanam tuciiqai,
PSA.14.5	tua-i-wa Agayutem nayuaki niisngasten̄i.
PSA.14.6	Assiitellriit yuut pinerrlugcetaarilartut elluarrluni yuum pillerkiurainek,
PSA.14.6	tau͡gaam 
PSA.14.7	Kaigaunga tamalkirrlua
PSA.14.7	anirtuun taisqelluku Israel-aamun Zion-aamek.
PSA.14.7	Angnirciqvaa-lli Israel-aam yuini
PSA.15.1	Kina-llu agayuyugngaa Zion-aami kenciknarqellriami qemirpeni?
PSA.15.2	Yuk Agayutem niisngastii callermikun tamalkuan
PSA.15.2	piciulriamek-llu aturrlainalria,
PSA.15.2	qanlallni piciulrianek cumigulluku,
PSA.15.3	ilaminek-llu piciliqengyuilnguq.
PSA.15.3	Yugnikekteng assiitellriakun piyuunaki
PSA.15.3	wall'u elaqliminek qanerrluutekiyuunani.
PSA.15.4	Caukevkenaki Agayutem qessakekai,
PSA.15.4	tau͡gaam takaqluki niisngastai 
PSA.15.4	Akqutni-llu pinricen̄ayuunaki
PSA.15.4	qaillun akingqerrarkaungraan.
PSA.15.5	Akiutni navriutekaqluki ilatengllerkait pivkenaki,
PSA.15.5	pinarqutailnguq-llu qanercetaarvigmi picilirngaunaku akingutekluku.
PSA.15.5	Yuk makut aturtiit pektayiitarkauguq.
PSA.16.1	Camun pivkaryaqunii, Agayun, elpet qimaumavikamken.
PSA.16.2	Waten qanertua 
PSA.16.2	assilriit tamarmeng unakek'nganka kingunengqertut elpenek.”
PSA.16.3	Assirtataitut 
PSA.16.3	Wiinga-llu nunanikaqa ilagallrat.
PSA.16.4	Allamek agayutmek cucuklilriit
PSA.16.4	picurlagnarqellria ellmeggnun tuc'et'laraat.
PSA.16.4	Ilalilarngaitanka ekuagiaqata;
PSA.16.4	agayungaunii-llu agayutaitnun.
PSA.16.5	Elpet, 
PSA.16.5	piyullrenka tamalkuita cikiutek'laraten wangnun;
PSA.16.5	ciunerkaqa unatevni uitauq.
PSA.16.6	Piksuuminarqut cikiuteten wangnun;
PSA.16.6	assiqapiggluteng!
PSA.16.7	Wiinga nanraraqa 
PSA.16.7	unugmi-llu umyuama aarcirtularaanga.
PSA.16.8	Elpekumalaraqa Agayutmun nayuuciqa;
PSA.16.8	canimni uitiin pektayiiciiqua.
PSA.16.9	Taumek umyuamkun yuucimkun-llu angnilrianga;
PSA.16.9	camek umyuarniurutaunii,
PSA.16.10	tuqullerkamnun peggngailavnga.
PSA.16.10	Kevgiullruamken piciulua,
PSA.16.10	taumek cakaarngailkevnga tuqumalriit nuniitnun.
PSA.16.11	Nasviciiqerpenga-llu unguvam tumyaraanek;
PSA.16.11	canivni uitaneq angtatailngurmek angnirnarquq,
PSA.16.11	angniutekciqaqa-llu wangnelucin akwarpak.
PSA.17.1	Niisgu, 
PSA.17.1	niicugnisqua piciulua elpenun
PSA.17.1	piicallemni ikayuusqellua.
PSA.17.2	Cuqlua nasvaggu camek pinarqutailuciqa,
PSA.17.2	piciulria elpet nallunrilavgu.
PSA.17.3	Umyuaqa nallunritan.
PSA.17.3	Unugmi ullallruarpenga;
PSA.17.3	yuvrinqegcaarallrulua-llu,
PSA.17.3	nalaqutevkenak-llu assiilngurmek aglumallemnek.
PSA.17.3	Assiilngurmek qaneqsaitua 
PSA.17.4	allat pilauciicetun;
PSA.17.4	alerquuten-llu atuamku
PSA.17.4	maligtaquksaitanka pillagayulriit piciryarait.
PSA.17.5	Kesianek tumkiuraten maligtaquanka
PSA.17.5	uniurteksaunaki.
PSA.17.6	Piicagvik'laramken elpet, Agayun, kiulaavnga;
PSA.17.6	taumek wangnun tuiggluten niicugniki qanellrenka.
PSA.17.7	Nasvaggu pektayiilnguq kenken anirturlua-llu;
PSA.17.7	canivni uqisngaciqua inglukestemnek.
PSA.17.8	Iigken camun pivkaryaaqenrit'laucirpetun, wiinga-llu tuaten camun pivkaryaqunii;
PSA.17.8	iirumalua yaqugpet talinragni
PSA.17.9	assiitellrianek yugnek piunringnaqestemnek.
PSA.17.9	Tuqucingnaqelriit avatairumaatnga.
PSA.17.10	Takumcuyuneq nalluat qalartaqluteng-llu ucuryaggluteng.
PSA.17.11	Tum'arqaarlua avatairaatnga,
PSA.17.11	utaqaluteng iqutnalua.
PSA.17.12	Yugtutulitun ayuqut nayulriatun utaqalua,
PSA.17.12	allgurlua caunrirnalua.
PSA.17.13	Tailuten, 
PSA.17.13	Anirturlua assiitellrianek yugnek elpet nuussirpagpegun;
PSA.17.14	anirturnga unatevkun makunek yugnek kiingan ellamiutarnek unguvaqallermeggni tukuutengqellrianek.
PSA.17.14	Anucimirqecetaarki ellaitnun aninqellerpenek;
PSA.17.14	irniaritnun-llu anucimirqecetaarun nurutenrilli,
PSA.17.14	pikangqertelluki irniarita irniarit!
PSA.17.15	Tau͡gaam wiinga tangerciqamken elluarrlua yuullemkun;
PSA.17.15	tupakuma-llu angnirciqua canivni uitiima.
PSA.18.1	Kenkamken wiinga, 
PSA.18.1	piniliumastekamken.
PSA.18.2	asvailnguq capkuciumasteka.
PSA.18.2	Agayutkaqa cayailkutekluku,
PSA.18.2	cam-llu pingaitaanga elliini uitakuma.
PSA.18.2	Capkuciumalua akiuruciiqaanga;
PSA.18.2	camun pivkarpek'nii.
PSA.18.3	elliin-llu anirtularaanga inglukestemnek.
PSA.18.3	Nanraumali 
PSA.18.4	Tuqum pitaqengnaqlua avataillruanga;
PSA.18.4	qairpagtun-llu qagraviklua.
PSA.18.5	Negatgun pissulriatun napcecaaqlua,
PSA.18.5	tua-i tuqum waniwa unakeqatarlua.
PSA.18.6	Nanikuangama qayagauraqa 
PSA.18.6	Agayutka qayagauraqa ikayuusqellua.
PSA.18.6	Agayuvimi-llu iluanek erinaka niicamiu;
PSA.18.6	niicugnia kaigatka.
PSA.18.7	Tua-i-llu nuna arulauq pekluni-llu;
PSA.18.7	tusnganrit-llu ingrit arulaluteng pekluteng-llu,
PSA.18.7	tua-i-wa Agayun qenercan.
PSA.18.8	Aruvak-llu an'uq qengagkenek,
PSA.18.8	piunririlria-llu keneq kumalriit-llu qetget anluteng qanrakun.
PSA.18.9	Qilak ikirrluku atrartuq
PSA.18.9	amirlutarluni mamtulriamek it'gagken aciagni.
PSA.18.10	Cukaluni-llu tengaurtuq yaqulegpami qainganlluni;
PSA.18.10	ayagaluni anuqii uqumkarluku.
PSA.18.11	Caquuq ellminek tan'germek;
PSA.18.11	mamtulriamek amirlumek mermek meciumalrianek avapailitarluni.
PSA.18.12	Kenret teggalqut kenerpallagalriit-llu
PSA.18.12	an'ut kalluum kenranek,
PSA.18.12	tangerrnaqluteng amirlukun.
PSA.18.13	Quyinruqapigtellriim erinii niitnaqluni.
PSA.18.14	Pitegcautminek pitgaquluni cekavtai inglukesten̄i;
PSA.18.14	kenerpallagavkarluku aqvaqurluki qimagcetai.
PSA.18.15	Imarpiim terr'a alairutellruuq,
PSA.18.15	nunam-llu cali tusnganri,
PSA.18.15	nunullerpeni inglukesteten, 
PSA.18.15	qanpagalluki eq'urrluten.
PSA.18.16	nugtaanga et'ulriamek mermek.
PSA.18.17	Aviutaanga pinilrianek inglukestemnek
PSA.18.17	tamalkuitnek-llu eq'ukestemnek, tua-i-wa pininruata wangni.
PSA.18.18	Picurlaumallma nalliini curularaatnga,
PSA.18.18	tau͡gaam 
PSA.18.19	Ikayurlua aviutelaraanga aarnarqellriamek,
PSA.18.19	anirturaqlua ilukegcitekngamia.
PSA.18.20	atawaqercet'laraanga camek pinarqutailama.
PSA.18.21	Niisngallruamku alerquutii 
PSA.18.21	avteksaunii-llu Agayutmek.
PSA.18.22	Alerquutai atullruanka tamalkuita;
PSA.18.22	pisqellri pinriteksaunaki.
PSA.18.23	Canganarqutaitelqa nallunritaa,
PSA.18.23	umyuarniurutkamnek-llu atuqsaitelqa.
PSA.18.24	Taumek 
PSA.18.24	nallunrilamiu-llu pinarqutailuciqa.
PSA.18.25	Piciulrianun elpet nasvalaran piciucin;
PSA.18.25	canganarqutailngurnun-llu canganarqutaunak.
PSA.18.26	Menuilngurnun menuilucin manilaran;
PSA.18.26	tau͡gken piciunrilngurnun eq'ukuten.
PSA.18.27	Anirtularaten ellmikutuulriit,
PSA.18.27	tau͡gken cali caunriraqluki ellmeggnek pivakellriit.
PSA.18.28	tan'geq wangnek au͡g'arluku.
PSA.18.29	Pinimek cikiutevgun anguyagnek cirlakiyugngaunga,
PSA.18.29	casguliarit navgurluki.
PSA.18.30	Una Agayun tamaitgun natlugnerituq!
PSA.18.30	Tusngaviknarqut qanellri!
PSA.18.30	Capkutaulriatun ayuquq
PSA.18.30	yualrianun uqisngavigkameggnek.
PSA.18.31	Agayutem kiimi camun pivkarngaitaakut.
PSA.18.32	Agayutnguuq, elliin pinirivkalaraanga,
PSA.18.32	tumkaqa-llu aarnarqelriartairut'laraa.
PSA.18.33	Tuntuyagartun tuc'urivkalaraanga;
PSA.18.33	quyilriani-llu ingrini picurlagceteksaunii.
PSA.18.34	Elitnaurlua uptelaraanga anguyallerkamnun,
PSA.18.34	cagnilriamek urluvermek aturyugngarisqellua.
PSA.18.35	anglirilua-llu elpet aulukngavnga,
PSA.18.35	pinirpet-llu aarnailngurmi uitavkarlua.
PSA.18.36	Inglukestemnun teguvkaqsaitarpenga,
PSA.18.36	cali-llu una tekilluku iquksaunii.
PSA.18.37	Inglukestenka maligtelaranka tegunatkamnun;
PSA.18.37	arulaiyuunii-llu piunrirnatkamnun.
PSA.18.38	Iquavkaranka nangertesciigalivkarluki;
PSA.18.38	tuqualuteng nunam qaingani.
PSA.18.39	Pinirivkalararpenga callukata'arqama,
PSA.18.39	cirlakevkarluki inglukestenka.
PSA.18.40	Inglukestenka qimagcet'laraten wangnek;
PSA.18.40	piunrilaranka-llu wii eq'ukestenka.
PSA.18.41	Qayagauryaaqut ikayuusqelluteng, tau͡gaam anirturtekaitut;
PSA.18.41	qayagauryaaqaat-llu 
PSA.18.42	Passianka urr'artun ayuqliriluki
PSA.18.42	anuqem-llu tenglluki.
PSA.18.42	Tutmaulluki-llu marayatun tumyarani.
PSA.18.43	Anirturarpenga ingluliculrianek yugnek
PSA.18.43	atanirturilriarurrlua atanruvignun;
PSA.18.43	nallukenganka-llu yuut atanirtungluki.
PSA.18.44	Yaaqvanek-llu allanret ciktelangut ciuqamnun;
PSA.18.44	qanrutaqamteng niitaqlua.
PSA.18.45	Alingem tut'elarai,
PSA.18.45	uuleggluteng taigaqluteng asvairqumalrianek uitavimeggnek.
PSA.18.46	Qalarutkiciu ucurnarivkarluku Agayun anirturteka.
PSA.18.47	Cirlakevkalarai inglukestenka;
PSA.18.47	atanruviit-llu ingluliurcetevkenaki wangnun
PSA.18.48	anirturlua inglukestemnek.
PSA.18.48	aarilngurnun yugnun pivkaqsaunii.
PSA.18.49	Taumek nanraramken angayuqauviit akuliitnek,
PSA.18.49	aturlua-llu nanrautnek elpenun.
PSA.18.50	Agayutem cirlakivkaraa atanrulria elliin pini;
PSA.18.50	kesianek kenkutni manimaa elliin cucukellerminun,
PSA.18.50	David-aamun kinguvrinun-llu akwarpak tayima.
PSA.19.1	Taringnaqluku qiliim nasvaumaa ucurnarqucia Agayutem!
PSA.19.1	Ellarpiim taqumallrakun qanrutkumauq caliara!
PSA.19.2	Erenrem egmirtelaraa ernermun taigarkamun;
PSA.19.2	unuum-llu cali nallunairluku allamun unugmun.
PSA.19.3	Yuut qalartelauciicetun aperyaratgun pivkenateng,
PSA.19.3	erinamek-llu niitnaunateng.
PSA.19.4	Tau͡gken eriniit ayagluni ella iluarrluku,
PSA.19.4	niitnauluni tamiini nunam qaingani.
PSA.19.4	Agayutem-llu enelillrua akerta qilagmi;
PSA.19.5	anlartuq unuakumi nulirtunrrartun angnilriatun,
PSA.19.5	aqvautetulitun aqvautellerkaminek tengrulriatun.
PSA.19.6	Pit'elartuq-llu qiliim iquanek,
PSA.19.6	qerarluni-llu akilirneranun.
PSA.19.6	Ca-llu iirciiganani puqliinek.
PSA.19.7	Picirkiutii 
PSA.19.7	yuuciq ataam pinirivkalaraa.
PSA.19.7	umyuarkilnguut umyuarturivkarluki.
PSA.19.8	Picirkiurai 
PSA.19.8	maligtaqustait angniutengqerraqluteng.
PSA.19.8	Alerquutai 
PSA.19.8	yuk taringyaurcetarkauluku.
PSA.19.9	Qigcikilleq 
PSA.19.9	piugarkauluni iquilngurmek.
PSA.19.9	Cuqyutai 
PSA.19.9	elluarluteng-llu tamarmeng.
PSA.19.10	Piksuuminarqenruut suulutaami;
PSA.19.10	neqnirqenruluteng-llu 'vegtaat paatakaliaratni.
PSA.19.11	Taukut-llu ayuqucirtularaatnga wiinga pistevni;
PSA.19.11	nunuliutengqerraqlua niisngaaqamki.
PSA.19.12	Kia tangerciigat'larai alartellni;
PSA.19.12	au͡g'arisnga, 
PSA.19.13	Pitsaqutmek-llu assiilngircecaqunii;
PSA.19.13	tuaten assiilngiryaramun teguarurcetenrilnga.
PSA.19.13	Nutaan wiinga canganarqutaitniartua,
PSA.19.13	pinarqutaunii assiilngurmek.
PSA.19.14	Ataki qanellrenka umyuaqa-llu ciuniuyunarqerrlainarlit elpenun,
PSA.20.1	Agayutem niilliten picurlaumallerpet nalliini!
PSA.20.1	Jacob-aam agayutiin camun pivkanrilkiliten.
PSA.20.2	Ikayurtekarpenun ullagteskiliten,
PSA.20.2	Agayuvigpaminek ikayurluten Ingrimek Zion-aamek.
PSA.20.3	Ciuniurluki tamalkuita elliiteten,
PSA.20.3	ilukegcitekluki-llu ekuagiaqavet.
PSA.20.4	Cikiqiliten umyuarpet piyuumiutainek,
PSA.20.4	picirkiuraten-llu piciurcetaqluki.
PSA.20.5	Nutaan wangkuta qayagpagatekniarput cirlakillren,
PSA.20.5	nunaniryuutekluku nanrarluku Agayutvut.
PSA.20.6	Wiinga nallunritaqa 
PSA.20.6	kiularaa pakmaken tanqilriamek qilagmek,
PSA.20.6	pinimikun cirlakivkarluku.
PSA.20.7	Ilait cacetuqutengqelartut akalrialegnek ayagassuutnek,
PSA.20.7	ilait-llu cacetuqutengqerraqluteng horse-aaranek,
PSA.20.7	wangkuta tau͡gaam cacetuqutengqertukut pinianek 
PSA.20.8	Tuaten pilriit yuut naggluteng paallagciqut,
PSA.20.8	tau͡gaam wangkuta nangerngaciqukut asvaunata.
PSA.20.9	kiukikut qayagauqumta.
PSA.21.1	Atanrulria quyauq elpet, 
PSA.21.1	nunaniryugluni ikayuavni cirlakivkarluku.
PSA.21.2	Umyugaan piyuumiutiinek cikillruavni,
PSA.21.2	qunukutevkenaku kaigatkellranek.
PSA.21.3	Elpet ullallruan atawaqercecarturluku,
PSA.21.3	suulutaamek-llu nasqerrucirluku.
PSA.21.4	Unguvayugluni kaigavikngaten elpet niitan,
PSA.21.4	unguvaarkaurtelluku akwarpak.
PSA.21.5	Ucurnarqucingqertuq elpet ikayuavni;
PSA.21.5	ucurnarivkaran niitnauvkarluku-llu.
PSA.21.6	Elpet-llu atawaqercetan nangyuilngurmek,
PSA.21.6	nayuavni-llu angnilartuq.
PSA.21.7	Atanrulriim cacetuqutekaa 
PSA.21.7	pektayiinani uitaurciquq.
PSA.21.8	Atanrulriim teguciqai tamalkuita inglukesten̄i;
PSA.21.8	eq'ukesten̄i-llu cali teguluki.
PSA.21.9	Piunrirciqai tuarpiaq kenertun ekurpalriatun
PSA.21.9	alaiquni.
PSA.21.9	kenrem ekualuki qamlluki.
PSA.21.10	Kinguvrit atauciunger'mi uitangaituq;
PSA.21.10	atanrem tuquciiqai tamalkuita.
PSA.21.11	Picirkiuryaaqeng'e'rmeng assiitellriamek inglulirluten,
PSA.21.11	piciurrngaitut.
PSA.21.12	Pitgaquciquq tungiitnun
PSA.21.12	tuiggluki qimagtelluki.
PSA.21.13	Nanraramteggen, 
PSA.21.13	Aturluta pinin nanrarciqerput.
PSA.22.1	Agayutmaa, Agayutmaa, ciin unicia?
PSA.22.1	Qayagaularyaaqua nanikualua ikayuusqellua,
PSA.22.1	tau͡gaam cali ikayurtekangeksaunii.
PSA.22.2	Agayutmaa, erenrani elpenun piicalartua,
PSA.22.2	tau͡gken elpet kiuksaitarpenga;
PSA.22.2	unugmi-llu cali piicalaryaaqlua
PSA.22.2	tau͡gken mernuiqsaitaqlua.
PSA.22.3	Tau͡gken atanirturilriaruluten Tanqilria,
PSA.22.3	taunguluten Israel-aam nanraumakii.
PSA.22.4	Ciuliamta ukveqellruatgen;
PSA.22.4	cacetuqutekngatgen-llu elpet anirturluki.
PSA.22.5	Qayagaullruatgen qimagluku-llu aarnarqellria;
PSA.22.5	tusngavikellruatgen qacuvallaksaunateng-llu.
PSA.22.6	Tau͡gaam wiinga ciissiuqainartua, yugtun pitanrirlua;
PSA.22.6	yuut cirlaklua caunrilleklua-llu.
PSA.22.7	Tangertem̄a tamarmeng picingssautek'laraatnga;
PSA.22.7	alunguteteng anlluki ungaulugvikaqlua.
PSA.22.8	Waten qanraqluteng, “Agayutem cacetuqutekellrung'erpeni
PSA.22.8	ciin anirturyunritaten?
PSA.22.8	ciin ikayuryunritaten?”
PSA.22.9	Agayun, elpet cavkenii yuurcetellruarpenga,
PSA.22.9	mikelnguullemni-llu auluklua camun pivkaqsaunii.
PSA.22.10	Cacetuqutekamken yuurqaanemnek ayaglua,
PSA.22.10	kiivet agayutekluten elpet.
PSA.22.11	Unisngayaqunii!
PSA.22.11	Picurlagnarqellria canimelan,
PSA.22.11	ikayurtekartaunani-llu.
PSA.22.12	Amllerrluteng inglukestem̄a nulirtetun ayuqluteng kassugutaatnga;
PSA.22.12	avatairumaatnga,
PSA.22.12	alingnarqellriatun nulirtetun Bashan-aamek.
PSA.22.13	Aitartelartut yugtutulitun,
PSA.22.13	uirrluteng allgurlua.
PSA.22.14	Piniarutua, piniqa wangnek anluni
PSA.22.14	mertun kuvkiicetun nunamun.
PSA.22.14	Enrenka tamarmeng aviqisngaut;
PSA.22.14	ircaquqa-llu cuicekaarkatun urugluni.
PSA.22.15	Igyaraqa urr'artun kinraa,
PSA.22.15	alungutka-llu nepluni qilagamnun.
PSA.22.15	Caarrlugmun unitarpenga tamaani tuqusqellua.
PSA.22.16	Yuut assiitellriit avatairaatnga;
PSA.22.16	qimugtetun cikyutaatnga;
PSA.22.16	keggmangnaqaatnga unatemkun it'gamkun-llu.
PSA.22.17	Enrenka tamarmeng alairutut.
PSA.22.17	Taumek inglukestem̄a tangvaumalaqiitnga.
PSA.22.18	Aklunka nall'arcetaarutekluki
PSA.22.18	avgait ellmeggnun.
PSA.22.19	Ikayurtekamken cukamek tailuten anirturnga!
PSA.22.20	Inglukestem̄a nuussirpaitgun tuqucecaqunii;
PSA.22.20	anirturnga ukunek qimugten̄ek.
PSA.22.21	Anirturnga ukunek yugtutulinek;
PSA.22.21	akiurciigalamki ukut nulirtetun ayuqellriit.
PSA.22.22	Qalarutkeciqamken Israel-aarullgutemnun,
PSA.22.22	agayuviatni-llu nanrarciqamken:
PSA.22.23	“Elpeci qigcikestaini 
PSA.22.23	Tamarpeci qetunraini Jacob-aam, ucurnarivkarciu!
PSA.22.23	Ciktaarvikiciu, Israel-aam yuini!
PSA.22.24	Cakaayuitai arrsaulriit nallunguayuunaki-llu nangteqaqata;
PSA.22.24	tunucuitai,
PSA.22.24	tau͡gaam niitaqluki qayagauraqatni ikayuusqelluteng.”
PSA.22.25	Quyungqallratni nanrarciqamken;
PSA.22.25	Agayulrianun elpenun tangvagtellua
PSA.22.25	elliiciqua ekuagarkanek akqutkellemnek.
PSA.22.26	Arrsaulriit nerciqut piyugtacirmegcetun;
PSA.22.26	ullautellriit 
PSA.22.26	Kitaki enuqitenrilkilit akwarpak!
PSA.22.27	Ellam yuin neq'erciqaat 
PSA.22.27	tamarmeng-llu ilakuralriit angayuqauvigni ciktaarciqut elliinun.
PSA.22.28	ataniularai atanruviit.
PSA.22.29	Tamarmeng takarnarqellriarung'e'rmeng cikciiqut elliinun;
PSA.22.29	tamarmeng tuquarkaulriit yuut ciktarkaugut ciuqerranun.
PSA.22.30	Tekitarkat kinguvrita kevgiurciqaat;
PSA.22.30	yuut qanrutkelarciqaat 
PSA.22.31	Yuut yuurteksailnguut qanrut'larciqait,
PSA.22.31	“
PSA.23.1	Agayutmek aulukestengqertua,
PSA.23.1	camek piilngaitua.
PSA.23.2	Marami neqkautelegmi inartevkalaraanga,
PSA.23.2	mer'em-llu ecuitqapigtellriim canianun ciuliqagtelaraanga.
PSA.23.3	Yuuciqa pinirivkalaraa.
PSA.23.3	Tumyaratgun ellualriatgun pektevkalaraanga,
PSA.23.3	tua-i akqutni pitekluku.
PSA.23.4	Tuqum kuignayuakun tan'gercetqapigtellriakun pekteng'e'rma,
PSA.23.4	tua-i nayuavnga elpet.
PSA.23.4	Ayarun cacetuqutekaqa wii.
PSA.23.5	Inglukestem̄a takuatni nerevkalararpenga.
PSA.23.5	Qamiquqa mingullruan.
PSA.23.5	Mer'utka uryurtuq.
PSA.23.6	Ilumun cat assilriit naklekutem-llu nayurciqaanga unguvainanemni;
PSA.23.6	uitaarkaulua-llu Agayutem nuniini akwarpak tayima.
PSA.24.1	Ellarpak ca-llu tamalkuan iluani 
PSA.24.1	Nuna-llu tamalkuita-llu qaingani unguvalriit elliin pikluki.
PSA.24.2	Elliin nautellrua mermun nunam aciani,
PSA.24.2	tusnganirluku nunam et'uqrinun.
PSA.24.3	Kina mayuyunarqa 
PSA.24.3	Kina-llu iterciqa tanqilriamun Agayuvianun?
PSA.24.4	Yuk menuilnguq umyuamikun pilaucimikun-llu,
PSA.24.4	agayuksailnguq agayutnguanun
PSA.24.4	iqluluni-llu akqiksailnguq.
PSA.24.5	Akurturarkauguq atawaqautnek 
PSA.24.5	Agayutem-llu pinarqelriarunrirciqaa.
PSA.24.6	Waniwaugut Agayutmun ullautellriit,
PSA.24.6	Jacob-aam Agayutiin ciuqerranun tailriit.
PSA.24.7	Ikirciki pitaciicetun iteryarat,
PSA.24.7	ikirrluki ak'allaat ikirtuqat,
PSA.24.7	Atanra ucurnam iterniartuq.
PSA.24.8	Kituuga tauna ucurnam Atanra?
PSA.24.9	Ikirciki pitaciicetun iteryarat,
PSA.24.9	ikirrluki ak'allaat ikirtuqat,
PSA.24.9	Atanra ucurnam iterniartuq.
PSA.24.10	Kituuga una ucurnam Atanra?
PSA.24.10	Cirlakilriaruuq 
PSA.25.1	Elpenun, 
PSA.25.2	Agayutmaa, elpet cacetuqutekamken.
PSA.25.2	Kasnguyullerkamnun pivkanrilnga;
PSA.25.2	inglukestemnun ucuryagutekevkaryaqunii.
PSA.25.3	Cirlakumayuitut cacetuqutekesteten,
PSA.25.3	inglulicukaaralriit tau͡gaam elpenun cirliq'lartut.
PSA.25.4	Nallunrirtessnga ayuqucirpenek, 
PSA.25.4	elitessgu tumkiuran wangnun.
PSA.25.5	Ayuqucirturnga yuullerkamnek piciulriarpegun,
PSA.25.5	Agayutekngamken anirturtekluten.
PSA.25.5	Cacetuqutekamken kesianek.
PSA.25.6	Umyuaqiu naklegtaucin, 
PSA.25.6	elpet pikngavkek ak'a ciuqvanek ayagluten.
PSA.25.7	Neq'eryaqunaki assiilnguut ayagyuallemni atullrenka.
PSA.25.7	Pektayiilngurkun kenkevgun assiucirpegun-llu
PSA.25.7	umyuaqia, 
PSA.25.8	Assilriaruuq ellualriaruluni-llu 
PSA.25.8	Taumek elliin ayuqucirtularai assiilngiumalriit tumkaitnek.
PSA.25.9	Ciuliqagtelarai ellmeggnek pivakenrilnguut piciulriamun,
PSA.25.9	elicet'larai-llu elliin pisqutminek.
PSA.25.10	Piciuluni kenekluki ciuliqagtelarai
PSA.25.10	tamalkuita akqutmi aturtait niisngastait-llu alerquutmi.
PSA.25.11	Akqillren aturluku, 
PSA.25.11	au͡g'arki assiilnguunka amllerrata.
PSA.25.12	Qigcikestai 
PSA.25.12	elliinek eliciiqut tumkameggnek.
PSA.25.13	Enuqicuunateng yuuciqut,
PSA.25.13	irniarita-llu nuna piksagulluku.
PSA.25.14	Yugnikai 
PSA.25.14	akqutni nallunrircet'laraa ellaitnun.
PSA.25.15	Ikayungcarturalartua 
PSA.25.15	elliin-llu aarnarqellriamek anirtularaanga.
PSA.25.16	Caulua wiinga, 
PSA.25.16	aliayugtua nangteqlua tuaten.
PSA.25.17	Umyuarniurutenka au͡g'arluki,
PSA.25.17	picurlautemnek aviullua.
PSA.25.18	Tangerrluki nangtequtenka picurlautenka-llu,
PSA.25.18	assiilngumnek au͡g'arisnga.
PSA.25.19	Tangrru amllertaciat nakukestem̄a,
PSA.25.19	alingnarillerteng tekilluku eq'ukillrat wangnek.
PSA.25.20	Camun pivkarpek'nii anirturnga;
PSA.25.20	cirlakevkaryaqunii.
PSA.25.20	Wiinga ullagamken qimagvikluten.
PSA.25.21	Assiucirma iqluyuitellma-llu cavkanrillignga,
PSA.25.21	cacetuqutekngamken wiinga.
PSA.25.22	tamalkuitnek picurlautaitnek!
PSA.26.1	Pinarqenrilnguuvkarnga, 
PSA.26.1	yuullruama canganarqutaunii,
PSA.26.1	cacetuqutekluten tamalkirrlua.
PSA.26.2	Yuvrirnga naspaalua-llu, 
PSA.26.2	naspaaluku ircaquqa umyuaqa-llu.
PSA.26.3	Kenken pektayiilnguq ciuliqagtekaqa;
PSA.26.3	piyuagua-llu piciulua elpeni.
PSA.26.4	Ilagaqsaitanka caurailngarluteng yuulriit;
PSA.26.4	catkevkenaki-llu malrugnek umyualget.
PSA.26.5	Assiilkaqa ilagallerkaat assiilnguliulriit,
PSA.26.5	pillgucirngaunaki-llu assiinateng yuulriit.
PSA.26.6	avatiini-llu elliivigpet agayulua.
PSA.26.7	Quyatmek yuarutmek aturtua
PSA.26.7	qanrutekluki-llu irr'inarqelriit caliaten.
PSA.26.8	Kenkaqa uitaviin, 
PSA.26.8	tauna ucurnarqucirpet uitavia.
PSA.26.9	Piunriryaqunii ilaullua assiilngurtulrianun;
PSA.26.9	tuqutarayulit ciunerkaatnun piyaqunii—
PSA.26.10	tamakut assiilnguliurrlainalriit,
PSA.26.10	nunuliutmeggnek akurtuqeryukaaralriit.
PSA.26.11	Wiinga tau͡gaam ellualria aturaqa;
PSA.26.11	takumcukia anirturlua-llu!
PSA.26.12	Pektayiilngurmi nangerngaunga;
PSA.26.12	yuin quyungqallratni nanrarciqaqa 
PSA.27.1	kitumek alingengaitua.
PSA.27.1	taumek camek alingengailngua.
PSA.27.2	Assiitellriit yuut curugaqamegten͞ga tuqutengnaqlua
PSA.27.2	paallagaluteng iqualartut.
PSA.27.3	Anguyagterugaat avataingraatnga
PSA.27.3	alingengaitua;
PSA.27.3	inglukestem̄a-llu anguyangraatnga
PSA.27.3	cacetuquteku'urciqaqa Agayun.
PSA.27.4	Ataucimek tau͡gaam kaigavikaqa 
PSA.27.4	piyuumikekemnek kiingan:
PSA.27.4	uitayuglua 
PSA.27.4	tangerrnaluku assirtacia 
PSA.27.4	kaigavikluku-llu ciuliqagtesqellua.
PSA.27.5	Picurlagnarqellria tekiskan capkuciumaciqaanga;
PSA.27.5	camun pivkarngaitaanga Agayuvigpami iluani,
PSA.27.5	canun-llu enuryagutellua qertulriim teggalqum qaingani.
PSA.27.6	Nutaan cirlakciqanka inglukestenka avatemni.
PSA.27.6	Nunaniryuglua elliiciqua tuqutarkanek Agayuvigpiini;
PSA.27.6	aturlua-llu nanrarluku 
PSA.27.7	Niiskia, 
PSA.27.7	Takumcuklua kiukia.
PSA.27.8	Elpet waten qanellruuten, “Tailuten agayukina wangnun,”
PSA.27.8	wiinga-llu kiullruamken, “Ullagciqamken, 
PSA.27.9	Uluryaqunii!
PSA.27.9	Qenrutenrilnga;
PSA.27.9	ayagcecaqunii-llu pistevni.
PSA.27.9	Elpet ikayurtekngamken;
PSA.27.9	ayagcecaqunii, cakaaryaqunii,
PSA.27.9	Agayun anirturtem̄a.
PSA.27.10	Angayuqaagma cakaangraagnga,
PSA.27.11	Elicungcarnga, 
PSA.27.11	ciuliqagglua-llu aarnailngurkun tumyarakun,
PSA.27.11	inglukestenka amllerrata.
PSA.27.12	Pegcaqunii inglukestemnun,
PSA.27.12	nakukngatnga iqluuruteklua akeqnerrlugqaqlua tuaten.
PSA.27.13	Ukvertua wiinga unguvainanemni tangrrarkaucimnek
PSA.27.13	assirtacianek 
PSA.27.14	Tusngavikiu 
PSA.27.14	Ukverluten, cacetuluten.
PSA.27.14	Ilumun cacetuqutekiu 
PSA.28.1	Elpenun, 
PSA.28.1	Niisnga piicallemni!
PSA.28.1	Kiunrilkuvgu piicalqa
PSA.28.1	ilakeciqaatnga tuqumalriit nuniitnun ayalriit.
PSA.28.2	Niisnga qayagaullemni ikayuusqellua,
PSA.28.2	unatenka nalugluki tungiinun tanqilriim Agayuvigpet.
PSA.28.3	Pinarqelriaruvkanrilnga tapqullua assiilngurnun yugnun,
PSA.28.3	calialegnun assiilngurmek—
PSA.28.3	yugniqluteng qalarteng'e'rmeng
PSA.28.3	tau͡gken eq'ukiluteng umyuamegteggun.
PSA.28.4	Akinaurki ayuqiinek caliarata,
PSA.28.4	ayuqeliluku assiilnguq atuqiit.
PSA.28.4	Anucimirqecetaarluki
PSA.28.4	assiilnguq atullrat pitaciluku.
PSA.28.5	Tua-i-wa murilkenrilatki 
PSA.28.5	cali-llu cat piliallri;
PSA.28.5	taumek elliin anucimirqecetaarciqai
PSA.28.5	piunrirluki akwarpak.
PSA.28.6	Nanrarciu 
PSA.28.6	niitellruanga qayagallemni ikayuusqellua.
PSA.28.7	wiinga cacetuqutekaqa.
PSA.28.7	Elliin ikayularaanga angnirivkarlua;
PSA.28.7	nanraraqa nunanirqelrianek yuarucirlua.
PSA.28.8	ingluliurut'laraa anirturluku-llu cucukekni atanrulria.
PSA.28.9	Anirturki yut'en, 
PSA.28.9	atawaqertelluki elpet piten.
PSA.28.9	Qusngiliurten͞gu ellaitnun,
PSA.28.9	auluku'urluki kesianek.
PSA.29.1	Nanrarciu 
PSA.29.1	nanrarluku pinia ucurnarqucia-llu.
PSA.29.2	Nanrarciu 
PSA.29.2	cikeskici ciuqerranun Tanqilriim alaiqan.
PSA.29.3	Erinii 
PSA.29.3	ucurnarqellria Agayun kalliralriatun eriniaguq,
PSA.29.3	erinii akiuggluni imarpiim quliikun.
PSA.29.5	Eriniin 
PSA.29.5	napaqengraaki-llu Lebanon-aam.
PSA.29.6	Lebanon-aam ingrii qeckaqaquvkalarai kuluvayagartun,
PSA.29.6	Ingriq-llu Sirion-aaq pekcetaqluku kuluvagngalnguyagartun.
PSA.29.7	Eriniin 
PSA.29.8	Eriniin 
PSA.29.8	pekcetaqluku yuilqurtaa Kadesh-aam.
PSA.29.9	Eriniin 
PSA.29.9	avayait-llu igqaqevkarluki,
PSA.29.9	yuut qayagpallratni agayuvimini, “Ucurnarili Agayun!”
PSA.29.10	atanruluni atanirturiarkauguq akwarpak.
PSA.29.11	Atawaqertelliki uitanqegcivkarluki-llu.
PSA.30.1	Wiinga nanraramken, 
PSA.30.1	inglukestemnun ucuryagutekevkarpek'nii.
PSA.30.2	elpet-llu canrircetellruarpenga;
PSA.30.3	anirturlua tuqumek.
PSA.30.3	Tuqumun camavet ayagyaaqlua,
PSA.30.3	tau͡gaam elpet yuuciqa ataam utertelluku.
PSA.30.4	Aturci nanrautnek 
PSA.30.4	piciulriani yuini!
PSA.30.4	Umyuaqiciu Tanqilriim caliara,
PSA.30.4	quyavikluku-llu!
PSA.30.5	Ak'anun qenercuituq,
PSA.30.5	tau͡gken assiucia piugaqluni yuum unguvallran taktaciatun.
PSA.30.5	Unugmi iluteqnaq pilaryaaquq,
PSA.30.5	tau͡gaam angniq unuakumi tailartuq.
PSA.30.6	Wangnek cayailkellua umyuamkun qanellruunga,
PSA.30.6	“Cirlakumangaitua wiinga.”
PSA.30.7	Naklekutevgun, 
PSA.30.7	ingritun asvailngurtun taqellruarpenga.
PSA.30.7	Tau͡gaam wiinga ulullerpenga
PSA.30.7	nanikuallruunga.
PSA.30.8	Elpenun qayagaullruunga, 
PSA.30.8	takumcuca'arlua ikayuusqellua:
PSA.30.9	“Camek unangyarcit tuqukuma?
PSA.30.9	Atraquma elausngallerkamnun?
PSA.30.9	Tuqumalriit-qaa nanraryugngaatgen?
PSA.30.9	Kenken-qaa nangyuilnguq qalaruteksugngaat?
PSA.30.10	Niillua, 
PSA.30.11	Angniitelqa mumigtan, nunaniryuglua yurartellua;
PSA.30.11	angniilutka yuuvkaran,
PSA.30.11	angnimek-llu at'ellua.
PSA.30.12	Taumek nepaitevkenii
PSA.30.12	nanrautnek aturciqua elpenun.
PSA.30.12	quyavikciqamken akwarpak.
PSA.31.1	Elpenun, 
PSA.31.1	cirlakevkaryaqunii.
PSA.31.1	Elpet, Agayun, ellualriaruuten;
PSA.31.1	anirturnga piicagtua!
PSA.31.2	Niillua anirturnga watua!
PSA.31.2	Qiurtun uqisviuluten wangnun
PSA.31.2	cayailkucirlua anirturnga.
PSA.31.3	Uqisngavikamken cayailkutekluten-llu;
PSA.31.3	ciuliqagesnga akqellerpetun.
PSA.31.4	Iirumalrianek napcetaanek avisngavkarnga;
PSA.31.4	capkuciumalua aarnarqellrianek.
PSA.31.5	Unatevnun elliaqa unguvaka.
PSA.31.5	Elpet anirtullruarpenga wii,
PSA.31.5	piciulriaruluten Agayutnguavet.
PSA.31.6	Eq'ukaten Agayutnguat caumastait,
PSA.31.6	tau͡gaam wiinga cacetuqutekamken.
PSA.31.7	Angnirciqua nunaniryuglua-llu
PSA.31.7	kenekngavnga kesianek.
PSA.31.7	Tua-i-wa tangrravgu nangtequteka;
PSA.31.7	nalluvkenaku picurlaumaciqa.
PSA.31.8	Tunenrilavnga inglukestemnun;
PSA.31.8	ayagayugngavkarlua umyuaqa aturluku.
PSA.31.9	Takumcukia wii, 
PSA.31.9	picurlaumiima;
PSA.31.9	iigka qiavakallma assiirutak,
PSA.31.9	taqsuqeqapigglua-llu.
PSA.31.10	Angniipakallma taqsuqevkaraanga,
PSA.31.10	qiavakallma-llu unguvaka nanilikanirluku.
PSA.31.10	Picurlagallma piniarutellua;
PSA.31.10	temka-llu cakegtaunrirluni.
PSA.31.11	Tamarmeng inglukestem̄a, arcaqerluteng nunalgutma,
PSA.31.11	caunrilkenglua,
PSA.31.11	nallunritestekengramteng alingyagullua;
PSA.31.11	tangrraqamegten͞ga-llu qimagaaqlua.
PSA.31.12	Tamarmeng nalluyagutaatnga, tuqumalriatun ayuqullua;
PSA.31.12	yuum ciqitallratun ayuqlirilua.
PSA.31.13	Niitanka inglukestenka agyumciaralriit;
PSA.31.13	nanikuanam avaciumalua!
PSA.31.13	Picirkiurluteng ilikluteng
PSA.31.13	qaillun tuqutnalua.
PSA.31.14	Tau͡gaam wiinga cacetuqutekamken, 
PSA.31.14	Agayutkamken.
PSA.31.15	Unguvaka elpenun tusngauq,
PSA.31.15	anirturnga inglukestemnek
PSA.31.15	nangtestemnek-llu.
PSA.31.16	Pistevni wiinga naklekia;
PSA.31.16	anirturlua kenken cakaniyuilnguq aturluku.
PSA.31.17	Qayagauramken, 
PSA.31.17	kiaresngiacecaqunii.
PSA.31.17	Assiitellriit tau͡gaam kiaresngiacecimakilit;
PSA.31.17	alapen'errluteng ayakilit tuqumalriit nuniitnun.
PSA.31.18	Nepairki iqluuryulriit—
PSA.31.18	tamalkuita ellmeggnek pivakellriit angenrukellriit-llu,
PSA.31.18	qalarculriit caunrilkiluteng ellualrianek.
PSA.31.19	Angnirnarquq atawaqauten
PSA.31.19	takaqestevnun aninqaan!
PSA.31.19	Assiucin yuut tamarmeng nallunritaat,
PSA.31.19	elluarrluten-llu aulukilaucin elpenek cacetuqutengqellrianek.
PSA.31.20	Iilaraten aarnailngurmun ciuqerpenun
PSA.31.20	yuut assiitellriit picirkiuraitnek;
PSA.31.20	aarnailngurmun iirluki
PSA.31.20	inglukestaita qanritnek.
PSA.31.21	Nanraumali 
PSA.31.21	Ukveraitnarquq kenekminek nasvagillra wangnun
PSA.31.21	avatairlua curukaumallemni!
PSA.31.22	Alingellemni umyuartequa
PSA.31.22	ciuqaminek ayagcetellruyuklua.
PSA.31.22	Tau͡gaam piicallemni ikayuusqellua
PSA.31.22	elliin niitaanga.
PSA.31.23	Kenkiciu 
PSA.31.23	tau͡gaam anucimirqecetaalarai pivakellriit palartevkenaki.
PSA.31.24	Pinirici caceturiluci
PSA.31.24	tamarpeci neryuniurutkestaini 
PSA.32.1	Atawaqertuq yuk assiilnguminek au͡g'aricimalria;
PSA.32.1	assiitellriit atullri patumaluteng.
PSA.32.2	Atawaqertuq yuk 
PSA.32.2	elliini-llu piciunrilngurtaunani.
PSA.32.3	Assiilnguunka apervikuatekenritlemni,
PSA.32.3	taqsuqellruunga qiamallruama ernerpak.
PSA.32.4	Ernerpak unugpak-llu anucimirqecetaararpenga, 
PSA.32.4	piniarutqapigglua,
PSA.32.4	piniqa ayagluni yukutatun, kiagem puqliin kinqiitun.
PSA.32.5	Mecirautekenritaqa assiilnguqa elpenun,
PSA.32.5	aassaqutekevkenaku-llu alartelqa;
PSA.32.5	qanerlua, “Apervikuatekciqaqa assiilnguqa 
PSA.32.5	elpet-llu au͡g'arillua tamalkuitnek assiilngumnek.
PSA.32.6	Taumek agayumalriit piicaglit elpenun enuqitlermeng nalliini;
PSA.32.6	picurlagnarqellriim ulerpagtun ping'e'rmi
PSA.32.6	agturngaitai.
PSA.32.7	Wiinga elpet iirvikamken;
PSA.32.7	picurlagnarqellriamun pivkarngaitarpenga.
PSA.32.7	Wiinga-llu nanrarciqamken
PSA.32.7	anirtuavnga camun pivkarpek'nii.
PSA.32.8	ayuqucirturciqamken qaunqelluten-llu.
PSA.32.9	Horse-aatun ciulvagtun-llu umyugailngurtun ayuqevkenak,
PSA.32.9	tamakut sugg'elitmegteggun tau͡gaam
PSA.32.9	yuum piyullranun maligucugngalartut.”
PSA.32.10	Amllertut nangtequtait assiitellriit yuut;
PSA.32.10	tau͡gken 
PSA.32.10	cayailkuciumaaqluteng kenkiinek iquklicuilngurmek.
PSA.32.11	Elpeci ellualriani angnirci nunaniryugluci,
PSA.32.11	quyakluki 
PSA.32.11	Niisngastaini qayagpagaci nunaniryugluci!
PSA.33.1	Elpeci ellualriani,
PSA.33.1	nunaniryuutekiciki 
PSA.33.1	nanrayunarqerci elpeci niisngastaini.
PSA.33.2	Nanrarciu 
PSA.33.2	atuuciu aturcetaarluci qelutelegteggun harp-atgun.
PSA.33.3	Atuuciu nutaramek yuarutmek,
PSA.33.3	aturcetaarluci angnirluci neplirluci.
PSA.33.4	caliari-llu tamarmeng nalirrugnaunateng.
PSA.33.5	kenkiin cakaniyuilnguum nuna patumaa.
PSA.33.6	erinamikun piliaqluki agyat, akerta, iraluq-llu.
PSA.33.7	Imarpiit mer'it ataucimun quyurtellrui;
PSA.33.7	imarpiim et'uqri qemaggluki enekaitnun.
PSA.33.8	Nuna tamarmi qigcigyugli 
PSA.33.8	Ellarpiim yuin tamarmeng ucuqekilitgu!
PSA.33.9	Qanran ellarpak piurtellruuq;
PSA.33.9	pisqutiikun cat tamarmeng piurrluteng.
PSA.33.10	picirkiurait piciurceteksaunaki.
PSA.33.11	Elliin pillerkiurai piugut akwarpak;
PSA.33.11	piyullri piugarkauluteng nangyuilngurmek.
PSA.33.12	Atawaqertuq angayuqauvik agayutengqellria 
PSA.33.12	yuut elliin cucukellri kinguvertaqnaluki!
PSA.33.13	yuut nunamelnguut tamalkuita.
PSA.33.14	Atanruvimi aqumlleranek unavet tangvagai
PSA.33.14	nunam yui tamalkuita.
PSA.33.15	Umyuangcaryugngavkartekaat
PSA.33.15	nalluvkenaku-llu callrat tamalkuan.
PSA.33.16	Atanrulria cirlakiyuituq pinilriatgun anguyamikun;
PSA.33.16	anguyagta piniq'apigteng'e'rmi pinillran cirlakivkarngaitaa inglukestiinek.
PSA.33.17	Anguyagcuutet horse-aat cirlakivkarisciigatut;
PSA.33.17	piniq'apigteng'e'rmeng anirturisciigatut.
PSA.33.18	cacetuqutengqellriit pektayiilngurmek kenkiinek.
PSA.33.19	Tuquvkarngaitai;
PSA.33.19	paluvkarngaunaki-llu piitnam nalliini.
PSA.33.20	Neryuniurutkarput nalirrukevkenaku 
PSA.33.20	elliin ikayularaakut cayailkucirluta-llu.
PSA.33.21	Ilumun angnirtukut elliini;
PSA.33.21	cacetuqutekarput atra tanqilria.
PSA.33.22	Kenken asvailnguq wangkutni uitali, 
PSA.33.22	neryuniurutkellemten̄i elpet.
PSA.34.1	Quyavikerrlainarciqaqa 
PSA.34.1	taqsuunii-llu nanrarciqaqa.
PSA.34.2	Nanrarciqaqa caliari pitekluki;
PSA.34.2	nangcimalriit niilluteng angniqilit.
PSA.34.3	Qalarutkiciu 
PSA.34.3	nanrarnaurput atra tamamta!
PSA.34.4	Piicallruunga 
PSA.34.4	alikelallrenka alikenrirtelluki.
PSA.34.5	Nangcimalriit elliinun caulartut angnirluteng-llu;
PSA.34.5	qacuvallagcecimanqiggngaitut.
PSA.34.6	Casciigalnguut qayagaaqatni niitelarai;
PSA.34.6	anirturluki tamaitnek arenqiallugutaitnek.
PSA.34.7	An'gilaan 
PSA.34.7	anirturaqluki aarnarqellriamek.
PSA.34.8	Naspaaciu elpecen̄ek 
PSA.34.8	Atawaqertut yuut elliinun qimaumalriit.
PSA.34.9	Qigcikiciu 
PSA.34.9	niisngastai 
PSA.34.10	Yugtutulit piyagait neqkaituraluteng kailartut,
PSA.34.10	tau͡gaam 
PSA.34.11	Taici ayagyuani, niicugnilua-llu,
PSA.34.11	elitnaurnaamci qigciklerkaanek 
PSA.34.12	Yuk tamarmi elluarrluni yuuyuumilartuq,
PSA.34.12	unguvamayugyaaqluni-llu angnirluni.
PSA.34.13	Kitaki qanerrlugaksailkina
PSA.34.13	iqluuqsaunak-llu.
PSA.34.14	Assiilnguq tunulluku, assilriamek caliluten;
PSA.34.14	yuut uitanqegcillerkaat pingnatuutekluku pitacirrarpetun.
PSA.34.15	ciutek-llu ikirngalutek qayagaurutaitnun.
PSA.34.16	Tau͡gaam 
PSA.34.16	tuqukuneng umyuaqenqigcimangaunateng.
PSA.34.17	Ellualriit qayagauraqata 
PSA.34.17	anirturaqluki tamalkuitnek arenqiallugutaitnek.
PSA.34.18	anirtularai ciunerkairutellriit.
PSA.34.19	Ellualriim yuum nangtequtai amllelaryaaqut,
PSA.34.19	tau͡gaam 
PSA.34.20	enra-llu atauciunge'rmi ayemcimangaunani.
PSA.34.21	Assiilnguum atuqiin yuk tuquvkarciqaa;
PSA.34.21	eq'ukilriit ellualrianek anucimirqecetaarumaarkaugut.
PSA.34.22	kina atauciunge'rmi qimalria elliinun pinarquciumangaituq.
PSA.35.1	Ingluliurusnga, 
PSA.35.1	callugluki callugtenka.
PSA.35.2	All'uku anguyagcuuten capkutan-llu
PSA.35.2	tailuten anirturnga.
PSA.35.3	Yagusgu panan caskun-llu,
PSA.35.3	inglulirluki malirqerastenka!
PSA.35.3	Akqia anirturciqnilua.
PSA.35.4	Tuqutessaagtenka
PSA.35.4	cirliqkilit kasnguyugluteng-llu!
PSA.35.4	Assiilngurmek umyuangcautekestenka
PSA.35.4	kingupiaqilit caciirrluteng!
PSA.35.5	Carangllugtun ayuqekilit anuqem tengeskaitun,
PSA.35.5	an'gilaan 
PSA.35.6	Tumiit tan'gerili qurrayirnaqluni-llu,
PSA.35.7	Camek pitaunateng pitaqengnaqaatnga,
PSA.35.7	petmignun elagameggnun pivkangnaqlua.
PSA.35.8	Tau͡gaam nallumeggni picurlallerkameggnun tekiciiqut;
PSA.35.8	ellaita pissuuciameggnun napciiqut
PSA.35.8	ellmeggnek piunrirluteng!
PSA.35.9	Nutaan yuuciqa angnirciquq 
PSA.35.9	quyalua elliinun anirtuucimnek.
PSA.35.10	Umyuamkun tamalkirrlua qanerciqua 
PSA.35.10	“Elpetun ayuqellriamek pitaituq.
PSA.35.10	Pivkayuitaten pinialnguut cirlakestekaitnun,
PSA.35.10	arrsaulriit-llu pivkayuunaki nangtestekaitnun.”
PSA.35.11	Caruyagluteng nallunritestet inglulirlua
PSA.35.11	piciliraatnga camek nallukemnek.
PSA.35.12	Assilria pilqa akinaurluku assiitellriamek,
PSA.35.12	umyuamnek nangteqevkarlua.
PSA.35.13	Wiinga tau͡gken naulluullratni angniilutkellruluki;
PSA.35.13	nangllua wangnek nereksaunii;
PSA.35.13	ciklua-llu piicaglua,
PSA.35.14	piicaucilaucimtun yugnikestemnek anelgutemnek-llu.
PSA.35.14	Kanangllugtellruunga angniinii,
PSA.35.14	tuquilriatun yuarnayulriatun aanaminek.
PSA.35.15	Tau͡gken arenqiallugtellemni ellait quyaluteng
PSA.35.15	quyurullua-llu anglaniteklua;
PSA.35.15	nallukengama-llu nangllua,
PSA.35.15	taqeksaunateng-llu kaugtuarlua.
PSA.35.16	Yugtun picingssautekiyulriatun engangamculegnek,
PSA.35.16	tangvialugalua eq'uklua.
PSA.35.17	Qimagteski caulinqestenka;
PSA.35.17	anirturlua ukunek yugtutulinek!
PSA.35.18	Nutaan wiinga quyavikciqamken takuatni yugpet;
PSA.35.18	nanrarciqamken tamarmeng ciuqerratni.
PSA.35.19	Inglukestemnun iqlungalrianun
PSA.35.19	ucuryagutekevkanrilnga cirliqkuma.
PSA.35.19	Ciritekevkaryaqunii camek pitkaileng'e'rmeng eq'ukestemnun
PSA.35.19	angniitellma nalliini.
PSA.35.20	Qalarteksaitelartut yugnikucarakun;
PSA.35.20	tau͡gaam iqluurutnek taqulluteng picilirluki ellmikun uitalriit.
PSA.35.21	Picetaarutaatnga qayagpagaluteng,
PSA.35.21	“Ca pillren wangkuta tangellruarput!”
PSA.35.22	Elpet, 
PSA.35.22	Taumek nepaitenrilu,
PSA.35.22	yaaqsigpek'nak-llu wangnek.
PSA.35.23	Tupagluten makluten, 
PSA.35.23	qanercetaarumallemni ikayurlua.
PSA.35.24	Ellualriaruuten, 
PSA.35.24	inglukestemnun ucuryagutekevkarpek'nii.
PSA.35.25	Ellmeggnun qanerkaitniartut waten,
PSA.35.25	“Piyullerput piciurrluku
PSA.35.25	wangkutnek ayagcetarput!”
PSA.35.26	Tamarmeng ciritekestenka nangteqlemni
PSA.35.26	cirlakumalit ayuquciirulluteng;
PSA.35.26	wangni-llu assinruyukellriit
PSA.35.26	kasngunarqellriim kiaresngianarqellriim-llu tuskiliki.
PSA.35.27	Elluamun cingumastenka
PSA.35.27	qayagpaglit angnirluteng qanenqigtaarluteng,
PSA.35.27	“Ucurnarquq 
PSA.35.27	Ilukegcitkaa pistem̄i piluaqallra.”
PSA.35.28	Nutaan wiinga elluarucin qanrutekniarqa,
PSA.35.28	nanrarluten erenrem taktaciatun.
PSA.36.1	Assiilnguum qalarut'laraa yuk assiitellria iluqvaggun umyugaakun;
PSA.36.1	taumek elliin qessakelaqii Agayun qigcikevkenaku-llu.
PSA.36.2	Ellminek ucuryagulluni umyuarteq'lartuq,
PSA.36.2	Agayutmun assiilnguni nallunrinritnayukluku aniqlaatekngaicukluku-llu.
PSA.36.3	Qalartelartuq assiitellrianek iqluquluni;
PSA.36.3	assilriim umyuartulriim-llu atutukai aturnanrirluki.
PSA.36.4	Inangqaaqami picirkiulartuq assiitellrianek;
PSA.36.4	caliara tamarmi assiitellriaruluni,
PSA.36.4	assiilnguq tamalkuan qessaksuunaku.
PSA.36.5	piciulriarucirpet-llu amirlut tekisngaluki.
PSA.36.6	Elluarucin qertuqapigtuq ayuqluki ingrit;
PSA.36.6	cuqciyaran-llu ayuqluni et'uqratun imarpiim.
PSA.36.6	Aulukaaqaten elpet yuut ungungssiaraat-llu.
PSA.36.7	Wangkuta nalaqut'lartukut elluiluta uitallerkamten̄ek yaqugpet aciagni.
PSA.36.8	Nerlartukut amlleqapigtellrianek neqkanek cikiutevnek;
PSA.36.8	ciuniularaput assilriit taivkalten wangkutnun kuigem carvanratun.
PSA.36.9	Elpet unguvakitellruaten tamalkuita unguvalriit,
PSA.36.9	tanqigpet tanqigivkalaraa unguvavut.
PSA.36.10	Kenkurqiki nallunritesteten,
PSA.36.10	assilriakun auluku'urluki ellualriit.
PSA.36.11	Callugcecaqunii ellmeggnek pivakelrianun,
PSA.36.11	assiilngurmek-llu calilrianun cingevkaqsaunii qimagtellua.
PSA.36.12	Tangerciki natmun yuut assiitellriit iqullrat.
PSA.36.12	Tuani taklaut, nangertesciiganateng.
PSA.37.1	Umyuarniurutkenrilki assiitellriit yuut;
PSA.37.1	ciknakevkenaki-llu piciunrilnguut yuut.
PSA.37.2	Tamaa catairuciiqut canegtun kinqaicetun;
PSA.37.2	piunrirciqut naunrartun nalalriatun.
PSA.37.3	Cacetuqutekiu 
PSA.37.3	uitaniartuten nunami camek alingniuqsaunak.
PSA.37.4	Ilukegcitekluku 
PSA.37.4	cikirniaraaten camek piunrukevnek.
PSA.37.5	Tunluten elpenek 
PSA.37.5	tusngavikluku, elliin ikayurniaraaten;
PSA.37.6	elluarucin ciqinqerceciiqaa akertem tanqiatun erenrem qukallrani.
PSA.37.7	Nerinisngialliqevkenak utaqau 
PSA.37.7	umyuarniurutkevkenaki tukuurtellriit
PSA.37.7	wall'u yuut assiitellrianek picirkiurameggnek piciurcilriit.
PSA.37.8	Umyuarrlugcarallren qenertellren-llu maligarteksaunakek;
PSA.37.8	picurlagmek iqungqerragnek.
PSA.37.9	tau͡gken caarrluulriit ancimaluteng.
PSA.37.10	Atataarqu yurrluulriit catairuciiqut;
PSA.37.10	yuangerpeki-llu nalaqngaitaten;
PSA.37.11	Tau͡gaam ellmikutuulriit nuna piksaguciiqaat,
PSA.37.11	nunaniryugciqluteng camek-llu enuqitevkenateng.
PSA.37.12	Assiitellriim yuum picurlagcetaalarai ellualriit
PSA.37.12	tangvialugaqluki eq'ukluki.
PSA.37.13	Tau͡gaam 
PSA.37.13	nallunrilamiu ak'anun pivkenateng piunriumallerkaat.
PSA.37.14	Assiitellriit yuut nuussirpateng amuit urluvteng-llu qeluluki,
PSA.37.14	tuqutnaluki arrsaulriit caitulriit-llu,
PSA.37.14	tuquqnaluki-llu elluarrluteng yuulriit.
PSA.37.15	Tau͡gaam nuussirpaita ellait kapciqait,
PSA.37.15	urluvrit-llu asemqumaluteng.
PSA.37.16	Carraunge'rmi assilriim yuum avalia
PSA.37.16	akitunruuq tamalkuitni assiitellriit tukuutaitni,
PSA.37.17	tua-i-wa 
PSA.37.17	tau͡gken camun pivkarngaunaki assirluteng yuulriit.
PSA.37.18	ellaita-llu nuna pikciqaat nangyuilngurmek.
PSA.37.19	Nangteqngaitut pillugnarqellria pingraan;
PSA.37.19	enuqisngaunateng-llu kainiqnam nalliini.
PSA.37.20	Tau͡gaam assiitellriit tuquciqut;
PSA.37.20	inglukestai 
PSA.37.20	aruvagtun tayimngurrluteng.
PSA.37.21	Yurrluulria navrarraarluni cimiriyuituq,
PSA.37.21	tau͡gken ellualriit qunuyuunateng cikiutekameggnek.
PSA.37.22	tau͡gaam aniqlaallri tamaaken ancimaarkaugut.
PSA.37.23	ilukegcivkarten̄i-llu cayailkuciumaluku.
PSA.37.24	Iqunge'rmi ataam nangerciiquq,
PSA.37.25	Ayagyuallruunga, waniwa-llu ak'allaurrlua;
PSA.37.25	tau͡gken tangerqaqsaunii ellualriamek yugmek 
PSA.37.25	wall'u irniari kaigavkarluki neqkaitnek.
PSA.37.26	Ayuquciqluku kesianek cikiqenglallni navriskenglallni-llu,
PSA.37.26	irniari-llu atawaqautnguluteng elliinun.
PSA.37.27	Assiilnguq tunulluku calikina assilriamek,
PSA.37.27	kinguveten uitarrlainarniartut nunami;
PSA.37.28	cakaayuunaki-llu ellminun piciulriit.
PSA.37.28	Camun pivkarngaitai akwarpak,
PSA.37.28	tau͡gaam yurrluulriit kinguvrit ancimaarkaugut.
PSA.37.29	Ellualriit piksaguciiqaat nuna,
PSA.37.29	uitavikarkauluku akwarpak.
PSA.37.30	Ellualriit qalartelartut ellalegtarnek,
PSA.37.30	qanlaameng yuut elluakekaitnek.
PSA.37.31	Inerquutai Agayutmi qemangqalarai ircaqumini,
PSA.37.31	avvngaunani-llu taukunek.
PSA.37.32	Assiitellriit yuut nayularait assirluteng yuulriit,
PSA.37.32	tuqucingnaqlerkarteng tamakunek pitekluku;
PSA.37.33	tau͡gaam 
PSA.37.33	pinarqelriaruvkarngaunaki-llu qanercetaarumakata.
PSA.37.34	Neryuniurutkiu 
PSA.37.34	takarnarivkarluten piksaguceciiqaa nuna,
PSA.37.34	tangerciqan-llu yuut assiitellriit ancimallrat.
PSA.37.35	Tangellruunga assiitellriamek yugmek nangcitalriamek;
PSA.37.35	quyinruluni ilamini Lebanon-aam napaatun;
PSA.37.36	tau͡gaam kinguqvaarkun wiinga tamaaggun kitullemni tauna cataituq;
PSA.37.36	yuaryaaqekeka-llu nalaqevkenaku.
PSA.37.37	Murilkiki pinarqutailnguut yuut, tangvagluku-llu ellualria.
PSA.37.37	Yuk uitanqegcivkarilria kinguvengqelartuq,
PSA.37.38	tau͡gken assiitellriit tamarmeng piunriumaluteng;
PSA.37.38	kinguvengqellerkaat assiitellriit kepumaciquq.
PSA.37.39	picurlagnarqellriim-llu nalliini camun pivkarngaunaki.
PSA.37.40	yurrluulrianek anirtularai,
PSA.37.40	tua-i-wa ellminun ullautelaata uqisvikluku.
PSA.38.2	Pitegcauteten kaputut wangnun;
PSA.38.2	elpet unatevgun iqutarpenga.
PSA.38.3	Qenrucavnga temka cakneq engellugturtuq;
PSA.38.3	temka tamalkuan naulluutengevkarluku assiilnguma.
PSA.38.4	Assiilnguma ulullua qecuqiceteqataraatnga;
PSA.38.4	uqamairiut wiinga-llu arturyagulluki.
PSA.38.5	Usviinii yuullruama ekinka tep'ngut avatiit-llu aruluni.
PSA.38.6	Temka nengtesciigaliluni, qulugngarilua;
PSA.38.6	angniitaqlua ernerpak tuquillertun.
PSA.38.7	Qaika puqelvagluni, kemka-llu pikegtaunrirluni.
PSA.38.8	Taqsuqeqapigtua qaillun piviirucama;
PSA.38.8	umyuamkun nanikuagua engellugturlua-llu yuuniaralua.
PSA.38.9	mangyuarilqa iirumanrituq elpenek.
PSA.38.10	Ircaquqa nutengvagtuq, pinima unillua,
PSA.38.10	iigka-llu uitenqeggialilutek.
PSA.38.11	Kenkestem̄a yugnikestem̄a-llu mallguuryuumiinii
PSA.38.11	naulluuteka pitekluku;
PSA.38.11	nakmiin-llu ilama qimaumalua.
PSA.38.12	Tuqutengnaqestenka civciut neganek pitaqnalua,
PSA.38.12	akngirtengnaqestem̄a-llu akeqnerrlugglua cairuceciiqnilua;
PSA.38.12	taqsuunateng pillerkiurluteng tungemnun.
PSA.38.13	Tau͡gken wii niitesciigalngurtun ayuqlua,
PSA.38.13	qanyuilngurtun-llu qalartesciiganii.
PSA.38.14	Ayuqlua kiuyuilngurtun,
PSA.38.14	camek niitesciigalameng.
PSA.38.15	Tau͡gaam wiinga, 
PSA.38.16	Piicagtua inglukestemnun ciritekevkaryaqunii;
PSA.38.16	ucuryagcecaqunaki pinerrlugtelqa pitekluku!
PSA.38.17	Iquyukaaralriarurcama,
PSA.38.17	engellugturlua kesianek.
PSA.38.18	Apervikuatekaqa alartelqa;
PSA.38.18	umyuarniurutekluku assiilnguqa.
PSA.38.19	Inglukestenka segganqegtut pinirluteng-llu;
PSA.38.19	amllertut picetaanrilnge'rma eq'ukestenka.
PSA.38.20	Akinauryugtaita assilria assiilngurmek
PSA.38.20	inglukaatnga assilriamek atulauciqa pitekluku.
PSA.38.21	Pegcaqunii, 
PSA.38.21	yaaqsigyaqunak wangnek, Agayutmaa!
PSA.38.22	Patagmek ikayuqia wii, 
PSA.39.1	Wii qanertua, “Ayuquciqa murilkeciqaqa
PSA.39.1	assiilnginritniartua qanllemkun;
PSA.39.1	camek qanllerkaqa murilkeciqaqa
PSA.39.1	yuut assiitellriit canimnelkata.”
PSA.39.2	Camek qanqaqsaunii uitallruunga,
PSA.39.2	ca assingraan qanrutkeksaunaku.
PSA.39.2	Tau͡gaam nangteqelqa arcariluni,
PSA.39.3	ciunerkairullua-llu.
PSA.39.3	Umyuangcalqa maliggluku uitacurlagiinarlua.
PSA.39.3	Kiituani qanertua:
PSA.39.4	“
PSA.39.4	ernema-llu amllertaciit;
PSA.39.4	nallunrirtessgu unguvama carraucia.”
PSA.39.5	Carrarmek unguvavkararpenga.
PSA.39.5	Unguvama taktacia elpeni caunrilngurtun ayuqluni.
PSA.39.5	Ilumun cam tamarmi unguvii anuqvalla'artellriatun ayuqluni,
PSA.39.6	cangallruvkenani-llu talinermi.
PSA.39.6	Elliinginaq canek cakviurluta;
PSA.39.6	quyurciaqluta tukuutnek, tau͡gken kitumun piklerkaat nalluluku.
PSA.39.7	Tua-llu camek, 
PSA.39.7	Elpenek wiinga neryuniurutengqertua.
PSA.39.8	Anirturnga tamalkuitnek assiilngillemnek,
PSA.39.8	usviilngurnun-llu picingssautekevkarpek'nii.
PSA.39.9	Nepaiciiqua, carraungraan qanerngaitua,
PSA.39.9	tua-i-wa elpet waten ayuqellriakun nangteqevkaavnga.
PSA.39.10	Anucimirqecetaarpiiqnii!
PSA.39.10	Tang tuquqatalrianga nangpakaavnga.
PSA.39.11	Nunurluku yuk anucimirqecetaalaran assiilngiraqan,
PSA.39.11	'lumarrallertuyulim-llu moth-am piunririlauciatun piunrilaraten qunukek'ngaput.
PSA.39.11	Ilumun yuk cangallrunrituq anuqem anuqvalla'artellratun!
PSA.39.12	Niisnga piicallemni, 
PSA.39.12	niicugniluku qiateka;
PSA.39.12	taikina aluviliuquma ikayungcarlua.
PSA.39.12	Tamalkuita ciuliamtun
PSA.39.12	allanruqerciqngama ellma elpeni.
PSA.39.13	Ilangcivkenii uitasnga angniqallerkaqa aturniarqa
PSA.39.13	ayagpailegma tangrruunqiggngairullua.
PSA.40.1	Utaqallruunga nerinisngialliqevkenii 
PSA.40.1	niicugnilua-llu niitaa qayagaulqa.
PSA.40.2	Nugtaanga alingnarqellriamek petmigmek,
PSA.40.2	nugglua aarnarqellriamek qalviryamek.
PSA.40.2	Tuc'etaanga cavkenii qiurmun
PSA.40.2	elluarrlua tutmallerkamnun.
PSA.40.3	Nutaramek yuarutkitaanga,
PSA.40.3	aturarkamnek nanrarluku Agayutvut.
PSA.40.3	Amlleret man'a tangerqunegteggu aarcirtuumaciqut
PSA.40.3	cacetuquteksagulluku-llu 
PSA.40.4	Atawaqertuq yuk 
PSA.40.4	tuigtenrilnguq agayutnguanun
PSA.40.4	ilaliutenrilnguq-llu agayutulinun piciunrilngurnun agayutnun.
PSA.40.5	Amllertut, 
PSA.40.5	ayuqaituten elpet!
PSA.40.5	Wangkutnun pillerkiullruuten irr'inarqellrianek amllernek.
PSA.40.5	Apertuqumki qalarutekluki-llu
PSA.40.5	qaqitesciigacaranka amlleqapigcata!
PSA.40.6	Tuqutarkanek elliitnek-llu piyunrituten;
PSA.40.6	ungungssinek-llu ekuavigni ekuaganek piyugpek'nak
PSA.40.6	wall'u assiilnguut au͡gautekaatnun elliitnek.
PSA.40.6	Tau͡gaam ciutegemnek cikirlua elpet niicugnisqelluten.
PSA.40.7	Waten-llu kiugua, “Waniwa wiinga;
PSA.40.7	picirkiutem kalikaini wangnun ayuqucirtuuteten uitaut.
PSA.40.8	Nunanikaqa atullra piciucirpet, Agayutmaa!
PSA.40.8	Alerquuten ircaqumni qemangqaaqa.”
PSA.40.9	qanrutkellruaqa qaneryaraqegtaar anirturilriaruniluten wangkutnek.
PSA.40.9	Nallunritan-llu, 
PSA.40.10	Anirturilaucin yugnek iirumaksaitaqa;
PSA.40.10	qanrutkuralaraqa piciucin anirturilaucin-llu.
PSA.40.10	Yut'en quyungqaaqata iirumaksaitaqa
PSA.40.10	pektayiilnguq kenken piciulriarucin-llu.
PSA.40.11	pektayiilngurkun kenkevgun piciucirpegun-llu cavkaryaqunii wii.
PSA.40.12	Naaquciilnguut picurlagnarqellriit avatairaatnga—
PSA.40.12	amllessiyaagameng naaqumasciiganateng!
PSA.40.12	Assiilnguma anguatnga,
PSA.40.12	tangerciigalivkarlua;
PSA.40.12	amllenruluteng qamiquma nuyaini,
PSA.40.12	ciunerkairutem-llu tullua.
PSA.40.13	Aviusnga, 
PSA.40.14	Tuqutengnaqestenka
PSA.40.14	ayuquciiruskilit cirliqkilit-llu.
PSA.40.14	Angnilriit pillugtelqa pitekluku
PSA.40.14	utercecimakilit kiaresngiatevkaumaluteng-llu.
PSA.40.15	Picingssautekestenka
PSA.40.15	nanikuakilit cirlakumakuneng.
PSA.40.16	Tau͡gaam elpenun ullautellriit
PSA.40.16	quyakilit angnirluteng-llu.
PSA.40.16	Kitaki kenkilriit anirtuutevnek
PSA.40.16	qanlaqilit taqsuunateng, “
PSA.40.17	Wiinga waniwa arrsaugua caiturlua-llu,
PSA.40.17	tau͡gaam, 
PSA.40.17	Elpet ikayuqamken anirturtekluten-llu;
PSA.40.17	patagmek tailuten ikayuqia!
PSA.41.1	Atawaqertuq nallunguarinrilnguq arrsaulrianek;
PSA.41.2	aprumaciquq atawaqercecimalriamek nunami;
PSA.41.2	inglukestain picirkiuraatnun tunngaitan.
PSA.41.3	ataam assirivkaraqluku naulluutainek.
PSA.41.4	Wiinga qanellruunga, “
PSA.41.4	takumcukia canrirtellua-llu.”
PSA.41.5	Inglukestenka nakukiluteng wangnek qanlartut:
PSA.41.5	“Qaku tuquqatarta, atra-llu neq'akumangairulluni?”
PSA.41.6	Tailriit paqlua malrugnek umyuirluteng qalarut'laraatnga;
PSA.41.6	umyuamegteggun quyurciaqluteng qannguarutkameggnek;
PSA.41.6	anngameng-llu yugnun qalarutekluki.
PSA.41.7	Tamarmeng inglukestem̄a agyumciarautek'laraatnga,
PSA.41.7	arcaqalrianun tuaten elliilarlua.
PSA.41.8	Qanerluteng, “Tuqunarqelriamek naulluuguq;
PSA.41.8	taklallerminek maktenqiggngaituq.”
PSA.41.9	Yugnikestem̄a-llu cacetuqutek'lallma,
PSA.41.9	imum nerellgutkelallma,
PSA.41.9	tunullua akiurlua.
PSA.41.10	Tau͡gaam elpet, 
PSA.41.10	wiinga akinaurniarqa inglukutiit.
PSA.41.11	Inglukestem̄a cirlakeksaitaatnga,
PSA.41.11	maaggun-llu nallunritaqa elpenun elluakuciqa.
PSA.41.12	Elpet ikayurciqerpenga piciulria atulaamku;
PSA.41.12	uitavkarciqerpenga-llu ciuqerpeni akwarpak.
PSA.41.13	Nanraumali 
PSA.41.13	Nanraumali watua akwarpak-llu tayima!
PSA.41.13	Amen! Amen!
PSA.42.1	Tuntum mervigkaminun kuiggaarmun angaqelauciatun,
PSA.42.1	yuucima piyuumiutekaaten elpet, Agayun.
PSA.42.2	Yuuciqa meqsulriatun ayuquq Agayutmek unguvalriamek.
PSA.42.2	Qaku ayagciqsia agayuyarturlua ciuqerpeni?
PSA.42.3	Erenrani unugmi-llu
PSA.42.3	aluvimnek tau͡gaam neqengqelartua;
PSA.42.3	yuut-llu apqura'aqlua,
PSA.42.3	“Nauwa-mi Agayuten?”
PSA.42.4	Umyuaqaqamku kinguneqa yuuciqa, patumalartuq angniilutmek:
PSA.42.4	maligut'lalqa yugugarnun
PSA.42.4	wii ciuliqaggluki ayallratni Agayutem eniinun,
PSA.42.4	erinialuteng aturluteng quyatnek nanrautnek-llu Agayutmun.
PSA.42.5	Ciin kanangllugcit, yuucimaa?
PSA.42.5	Ciin uitacurlagcit?
PSA.42.5	Neryuniurutkeciqaqa Agayun;
PSA.42.5	ataam-llu nanrarciqaqa
PSA.42.5	anirturteka Agayutka.
PSA.42.6+PSA.42.7	Umyuaqa uqamaituq nunakenrilkemni uitiima,
PSA.42.6+PSA.42.7	umyuamnun-llu ellii kanarluni.
PSA.42.6+PSA.42.7	Angniitnat qairtun tekicetai wangnun;
PSA.42.6+PSA.42.7	qairtun ulerpagmi patuvkarlua,
PSA.42.6+PSA.42.7	mertun igcen̄atgun neplirluni qurrlulriatun Jordan-aamun
PSA.42.6+PSA.42.7	Ingrignek Hermon-aamek Mizar-amek-llu.
PSA.42.8	Erenrani kenekmikun auluk'laraanga;
PSA.42.8	unugmi-llu yuarutkangqerciqua,
PSA.42.8	piicautnguluni Agayutemnun.
PSA.42.9	Agayutmun, qiurtun tusngavimnun qanertua:
PSA.42.9	“Ciin nalluyagucia?
PSA.42.9	Ciin ilutequ'urqatarcia,
PSA.42.9	inglukestem̄a nangcatnga?”
PSA.42.10	Temka tuqunarqellriamek ekililriatun inglukestem̄a caunrilkuuraatnga,
PSA.42.10	aptaqlua kesianek,
PSA.42.10	“Nauwa-mi Agayuten?”
PSA.42.11	Ciin kanangllugcit yuucimaa,
PSA.42.11	ciin uitacurlagcit?
PSA.42.11	Neryuniurutkeciqaqa Agayun;
PSA.42.11	ataam-llu nanrarciqaqa
PSA.42.11	anirturteka Agayutka-llu.
PSA.43.1	Agayun, pinarqelriarunritninga
PSA.43.1	ingluliurullua-llu agayutailngurnun yugnun;
PSA.43.1	aviullua iqlungalrianek elluanrilngurnek-llu.
PSA.43.2	Elpet Agayun qimagvikamken;
PSA.43.2	ciin cakaarcia?
PSA.43.2	Ciin ilutequ'urqatarcia
PSA.43.2	nangcatnga inglukestem̄a?
PSA.43.3	Tanqiin piciulriarucin-llu taivkarkek
PSA.43.3	ciuliqaggnauraagnga
PSA.43.3	ut'rullua-llu Zion-aamun, qigcignarqelriamun qemirpenun,
PSA.43.3	Agayuvigpagmun-llu uitavigpenun.
PSA.43.4	Tuani, Agayun, ekuaviin ullagniarqa;
PSA.43.4	angniqapigutma kangikngaten.
PSA.43.4	Aturcetaarlua aturciqua nanrarluten,
PSA.43.4	Agayun, wiinga Agayutmaa.
PSA.43.5	Ciin kanangllugcit, yuucimaa?
PSA.43.5	Ciin uitacurlagcit?
PSA.43.5	Neryuniurutkeciqaqa Agayun,
PSA.43.5	Ataam-llu nanrarciqaqa
PSA.43.5	anirturteka Agayutka.
PSA.44.1	Agayun, wangkuta ciutemteggun niitellruaput—
PSA.44.1	ciuliamta wangkutnun qanrutkellruit,
PSA.44.1	irranarqelriit caliaqelalten nallmeggni,
PSA.44.1	ak'a tamaani:
PSA.44.2	tungaunak ancillren atanruviit yuitnek,
PSA.44.2	avitelluki yut'en nunakangevkarluki;
PSA.44.2	anucimirqecetaaraqluki allat atanruvilget,
PSA.44.2	yut'en tau͡gken elpet piluaqertelluki.
PSA.44.3	Yugpet nuna piksagutellrunritaat ellaita caskumegteggun;
PSA.44.3	ellmeng pinimegteggun cirlakillruvkenateng;
PSA.44.3	tau͡gaam elpet pinirpegun,
PSA.44.3	nalluvkanritlerpegun-llu nayuucirpenek,
PSA.44.3	nasvallerpegun kenkicin ellaitnek.
PSA.44.4	Elpet Ataneqamken Agayutekluten;
PSA.44.4	cikilaraten cirlakillerkaatnek yut'en,
PSA.44.5	pinirpegun-llu wangkuta cirlakiaqluta inglukestemten̄ek.
PSA.44.6	Urluvqa cacetuqutekenritaqa
PSA.44.6	nuussirpamnun-llu anirturnayukevkenii;
PSA.44.7	elpet anirtullruarpekut inglukestemten̄ek,
PSA.44.7	cirlakluki eq'ukesteput.
PSA.44.8	Wangkuta-llu nanrarrlainarciqamteggen
PSA.44.8	quyavikluten-llu akwarpak.
PSA.44.9	Tau͡gaam maa-i cakaararpekut cirlakevkarluta-llu;
PSA.44.9	anguyaput ayallguteksuirulluki.
PSA.44.10	Inglumten̄ek qimagtelluta,
PSA.44.10	ellaita-llu pikelput piksagulluki.
PSA.44.11	Tuqurqevkararpekut qusngitun;
PSA.44.11	cekavtelluta allanun nunanun.
PSA.44.12	Yut'en carraquinermun tunellruaten,
PSA.44.12	akikitqapigtellriatun ayuqevkarluki.
PSA.44.13	Picingssautngurcetarpekut nunalgutemten̄un,
PSA.44.13	temciarautngurtelluta cakegtakumanrirtelluta-llu avaqlimten̄un.
PSA.44.14	Temciqutaqevkararpekut yuitnun atanruviit;
PSA.44.14	tungemten̄un ungaulugtaqluteng qumlikluta.
PSA.44.15	Ernerpak kiaresngiatelartua,
PSA.44.15	kasnguyuum patumaluku kegginaqa,
PSA.44.16	niilluki nakukuyutait eqcirarautait-llu
PSA.44.16	inglukestem̄a eq'ukestem̄a-llu.
PSA.44.17	Makut wangkutnun tut'ellruut
PSA.44.17	nalluyaguteksailengramteggen,
PSA.44.17	akquyun-llu taqellren wangkutnun cakaaqsailengramteggu.
PSA.44.18	Kingupiaqsaunata-llu,
PSA.44.18	avteksaunata-llu tumkiurarpenek.
PSA.44.19	Tau͡gaam elpet casciiganata unitarpekut yuilqum ungungssiinun;
PSA.44.19	naligtelluta-llu tan'gercetqapigtellriamun.
PSA.44.20	Nalluyagutellrukumteggu atra Agayutemta,
PSA.44.20	yaggluta-llu piicallrukumta agayutnguamun,
PSA.44.21	Agayutem-qaa nallunrillruyanritaa?
PSA.44.21	Elliin nallunrilkai aassaqek'ngaput umyuamten̄i.
PSA.44.22	Tau͡gken elpet pitekluten tuqutaugurluta,
PSA.44.22	ayuqucimaluta qusngitun tuqutarkatun.
PSA.44.23	Tupagluten, 
PSA.44.23	Tupii qavarpenek! Akwarpak pegingayaqunakut!
PSA.44.24	Ciin iirumasit wangkutnek?
PSA.44.24	Ciin nalluyaguciu nangteqlerput arenqiallugcecimallerput-llu.
PSA.44.25	Nunamun iquluta palungqaukut;
PSA.44.25	inangqaukut caarrlugmi cirlakumiimta.
PSA.44.26	Tailuten ikayuryarturkut!
PSA.44.26	Kenken nangyuilnguq maniluku anirturkut.
PSA.45.1	Niitekegcinarqellrianek qaneryaranek umyuangua,
PSA.45.1	yuarutkiullemni mat'umek atanermun.
PSA.45.1	Elisngalriim igartem igarcuutiitun
PSA.45.1	alungutka upingauq yuarutem apallurkaanek.
PSA.45.2	Tangssunarqenrulriaruuten angutni;
PSA.45.2	qalartaqavet-llu puqigluten.
PSA.45.2	Agayutem atawaqercetaaten akwarpak.
PSA.45.3	Nuussirpiin nek'eggesgu caniqerpenun, Artuqailnguuq 
PSA.45.3	ucurnarqelriaruuten takarnaqluten-llu.
PSA.45.4	Ucurnarqucirpegun ayii cirlakillerkarpenun,
PSA.45.4	anagyaaqullukek piciuneq elluaq-llu!
PSA.45.4	Pinilriaruavet anagkenglarciquten!
PSA.45.5	Pitegcauteten ipegtut;
PSA.45.5	inglukestevvet ircaqruitnun kaputelartut;
PSA.45.5	atanruviit ciuqerpeni iqulartut.
PSA.45.6	Atanruvik Agayutem elpenun cikiutekellra
PSA.45.6	piugarkauguq iquilngurmek.
PSA.45.6	Atanirtularaten yut'en elluarrluki,
PSA.45.7	elluaryaraq kenekngavgu elluanricaraq-llu eq'ukluku.
PSA.45.7	Tamana pitekluku Agayutem Agayutvet cucukellruaten,
PSA.45.7	kuvevikluten angnimek,
PSA.45.7	quyinrurrluten allani atanerni.
PSA.45.8	Aturaten narnirqelrianek tepkegcaumaut;
PSA.45.8	aturcetaartet anglanivkaraqluten atanret enaitni tangnircaumalriani tulurmek.
PSA.45.9	Arnauteten ilangqertut atanret paniitnek,
PSA.45.9	aqumllerpet-llu tallirpilirnerani nulian nangengqaluni,
PSA.45.9	aturluni tangnircautnek assinkacagarnek suulutaanek.
PSA.45.10	Nulirrani atanrem, niicugniu qanelqa—
PSA.45.10	nalluyagulluki ilaten tungayaten-llu pikina.
PSA.45.11	Kenegnartacin tangerrluku atanrem aglumakeciqaaten;
PSA.45.11	Ataneqngavgu ciktelaqina ciuqerranun.
PSA.45.12	Tyre-armiut payugtelarciqaatgen cikiutnek;
PSA.45.12	tukuulriit-llu ungacarciqaatgen.
PSA.45.13	Aturiumaluni 'lumarrarmek piliaqumalriamek suulutaamek yualukamek.
PSA.45.14	Tangnirqellriamek aturirluku ayautaat atanermun,
PSA.45.14	malilirluku allanek arnanek ikayuastekainek,
PSA.45.14	taukut-llu cali ikayuastekai atanermun taitait.
PSA.45.15	Nunaniryugluteng angnirluteng-llu taingameng
PSA.45.15	itertut atanrem eniinun.
PSA.45.16	Elpet, ataneq, amllernek qetunrangciquten,
PSA.45.16	ciuliarpet atanrullret enairtekaitnek,
PSA.45.16	elpet-llu atanirturilriarurciiqaaten tamalkuan nunam qaingani.
PSA.45.17	Yuarutma niitnaullren piuvkarciqaa akwarpak,
PSA.45.17	yuut-llu nanralarciqaatgen akwarpak tayima.
PSA.46.1	Agayun uqisvikarput piniliumastekluku-llu;
PSA.46.1	ikayuryuumarrlainaraakut picurlagaqamta.
PSA.46.2	Taumek wangkuta alingengailngukut nuna pektengraan
PSA.46.2	wall'u ingrit igqaqengraata imarpiim et'uqrinun;
PSA.46.3	imarpiit-llu ellerrartengraata qat'riluteng
PSA.46.3	wall'u qemit qairviim arulavkangraaki.
PSA.46.4	Kuigtangqertuq angnimek taitellriamek Agayutem nunarpiinun,
PSA.46.4	kenciknarqellriamun eniinun Quyinrulriim.
PSA.46.5	Agayun tuani nunarpagni uitauq, piunriumangailngurmi;
PSA.46.5	Agayutem elliin unuakuarmi ikayuryukaararaa.
PSA.46.6	Nunarpagmi yuut nanikuagut, atanruviit-llu arulaut;
PSA.46.6	Agayutem erinani ancaku nuna caunrirtuq.
PSA.46.7	Agayutii Jacob-aam uqisvikarput.
PSA.46.8	Tailuci tangerciu 
PSA.46.8	Tangerciki irr'inarqelriit 
PSA.46.9	Anguyalriit ellarpiim iluani arulaircet'larai;
PSA.46.9	urluvrit ayemqelluki panait-llu piunrirluki,
PSA.46.9	akngircailkutait-llu ekuavkarluki.
PSA.46.10	“Qinuunak uita, nalluvkenaku Agayutnguciqa.
PSA.46.10	Quyinruunga allani angayuqauvilegni,
PSA.46.10	quyinrulriaruunga ellarpagmi!”
PSA.46.11	Agayutii Jacob-aam uqisvikarput.
PSA.47.1	Kacguuruciki unateci tamarpeci yugni!
PSA.47.1	Angnirluci nanrarciu Agayun aturpagluci!
PSA.47.2	atanvauluni atanirturluku ellarpak tamalkuan.
PSA.47.3	Cirlakivkallruakut yugnek;
PSA.47.3	atanirturivkarluta atanruviit yuitnek.
PSA.47.4	Nuna uitavigkarput elliin cucukellrua,
PSA.47.4	quyakluku yuin kenkek'ngain piksagutellrat.
PSA.47.5	Agayun mayurtuq atanruvimi aqumllertaanun.
PSA.47.5	Qayagpagaut angnirluteng cupu'uryarateng tuaten aturluki
PSA.47.6	Aturci nanrarluku Agayun;
PSA.47.6	aturci nanrarluku atanerput!
PSA.47.7	yuarutetgun nanrarciu!
PSA.47.8	Agayun aqumgauq tanqilriami atanruvimini;
PSA.47.8	atanruviit yuit atanirturai.
PSA.47.9	Atanruviit atanirturtait quyurtut
PSA.47.9	ilakluki Abraham-aam Agayutiin yui.
PSA.47.9	Anguyagten̄i tamalkuitni pininrurpagtuq;
PSA.47.9	Atanirturillra angtataituq.
PSA.48.1	Agayutemta nunarpiini, kenciknarqelriami elliin qemiani.
PSA.48.2	Zion-aaq ingria Agayutem qertuuq tangssunaqluni-llu;
PSA.48.2	nunarpii ucurnarqelriim atanrem angnirnarquq ellarpagmi tamalkuan.
PSA.48.3	Agayutem nasvallrua camun pingailucirput ellmini uitakumta
PSA.48.3	iluani asvairqumalriim nunarpiim.
PSA.48.4	Atanret quyurtellruut
PSA.48.4	anguyagnaluku Ingriq Zion-aaq.
PSA.48.5	Tau͡gaam tangrramegteggu alangaallruut;
PSA.48.5	tavcillagluteng-llu qimagarrluteng.
PSA.48.6	Tuani qiivellruut civuuraluteng,
PSA.48.6	arnatun teggiurcilriatun,
PSA.48.7	sun'ami qairpiulriatun anuq'vagmi.
PSA.48.8	Wangkuta-llu niitellrucimcetun
PSA.48.8	tangellruarput Agayutem caliara
PSA.48.8	nunarpiini Agayutemta, 
PSA.48.8	elliin-llu nunarpak camun pivkarngaunaku akwarpak.
PSA.48.9	Agayuvigpagpet iluani, Agayun,
PSA.48.9	umyuangcautekarput kenken nangyuilnguq.
PSA.48.10	Agayun, tamiini nanralaraatgen yuut,
PSA.48.10	niitnaungavet nunami tamalkuan.
PSA.48.10	Atanirturilriaruuten ellualriakun;
PSA.48.11	Zion-aam yui angniqilit!
PSA.48.11	Cuqcilaavet elluarrluten
PSA.48.11	angniqilit yuut Judah-m nunarpautaini!
PSA.48.12	Agayutem yuini, Zion-aaq uivluku naaqiciki kangerpalget 'laavkaat;
PSA.48.13	tangerciu asvailnguq avapailitaa yuvrirluki-llu cayailkutai;
PSA.48.13	qanrutniaci kinguveci:
PSA.48.14	“Una Agayun wangkutnun Agayutnguuq akwarpak;
PSA.48.14	ellii wangkuta ciuliqagtekaqerput nangyuilngurmek.”
PSA.49.1	Niicugnici, tamarpeci!
PSA.49.1	Niicugniciu man'a, ellarpiim yuini,
PSA.49.2	pikegtakumalriani pikegtakumanrilngurni-llu,
PSA.49.2	tukuulriani arrsaulriani-llu ayuqluci.
PSA.49.3	Qalarciiqua umyuarturinarqellrianek;
PSA.49.3	umyuangcautekellrenka-llu taringnarqeciqut.
PSA.49.4	Qanruyutet umyuangcautekciqanka
PSA.49.4	nalqiggluki-llu aturcetaarinanemni qelutellegkun aturcetaakun harp-akun.
PSA.49.5	Alingeksaitelartua alingnarqellriit pingraata,
PSA.49.5	inglukestem̄a avataingraatnga,
PSA.49.6	imkut assiitellriit cacetuqutekilriit tukuutmeggnek
PSA.49.6	ucuryagutekluki tuaten.
PSA.49.7	Yuk ellminek anirturciigatuq;
PSA.49.7	akilirciigatarput Agayun akikanranek unguvamta,
PSA.49.8	tua-i-wa yuum unguvii akituqapigcan.
PSA.49.8	Akiliutekarput pitalqegciigatuq
PSA.49.9	akilicugngakumteggu tuqunritlerkarput
PSA.49.9	wall'u akwarpak unguvallerkarput.
PSA.49.10	Tamamta tanglartukut usvitunge'rmeng tuqulrianek;
PSA.49.10	ayuqluteng usviilnguut-llu tuquarkauluteng.
PSA.49.10	Tamarmeng-llu unitaqluki tukuuteteng allanun.
PSA.49.11	Qunguteng eneksagutelaamegteki taqluteng;
PSA.49.11	tuani uitaarkauluteng akwarpak,
PSA.49.11	nakmiin nunautengqellrung'e'rmeng.
PSA.49.12	Yuk takarnarqucini pitekluku tuqumek aviusngangaituq;
PSA.49.12	tamamta tuquarkaungamta ungungssiartun.
PSA.49.13	Una ciunerkaqaat cangaicukellriit,
PSA.49.13	tukuutmeggnek uitanqegcitengqellriit.
PSA.49.14	Qusngitun tuqullerkameggnek ciunerkangqertut,
PSA.49.14	tuqumek qusngiliurtengqerrarkauluteng.
PSA.49.14	Qungumetlerkarteng ciuneqciqaat
PSA.49.14	temait-llu aruluteng;
PSA.49.14	tuqunret nuniit uitaviksaguciiqngamegteggu.
PSA.49.15	Wiinga tau͡gaam Agayutem aviuciiqaanga;
PSA.49.15	anirturlua tuqumun cirlakevkarpek'nii.
PSA.49.16	Uitacurlauteksaqunaku kina tukuurtengraan,
PSA.49.16	tukuutai-llu ulngiinangraata.
PSA.49.17	Tuqukuni malikesciigatai;
PSA.49.17	ucurnarqutain maligtesciiganaku qunguanun.
PSA.49.18	Yuk unguvallermini ayuquciminek angniutengqerrsaaqsartuq
PSA.49.18	nanraumaaqluni-llu piluaqallra pitekluku,
PSA.49.19	tau͡gaam ciuliani ullagciqai tuqukuni,
PSA.49.19	tanqigmek tangenqiggngaunani.
PSA.49.20	Takarnarqellemta avitessngaitaa tuqu;
PSA.49.20	ungungssiartun tuquciqukut.
PSA.50.1	Artuqailnguq Agayun 
PSA.50.1	taisqelluki nunam yui uitalriit ellam iquanek ayagluku iquanun.
PSA.50.2	Zion-aamek natlugnerinani tangkegcinarqellriamek
PSA.50.2	Agayutem tanqia ciqinqertuq.
PSA.50.3	Agayutvut taiguq, nepaitevkenani;
PSA.50.3	kenerpak-wa ekualria ciunrani,
PSA.50.3	avaciaruterluni-llu ellarayalriamek.
PSA.50.4	Elliin-llu qayagaurak qilak nuna-llu nallunritesten͞gusqellukek
PSA.50.4	yum'inek cuqcillermini.
PSA.50.5	Qanerluni, “Yuut taivkarciki wangnun,
PSA.50.5	imkut ekuagiluteng akquyutmek taqutellret pillgucirlua.”
PSA.50.6	Qiliit nasvagaat Agayutem ellualriarucia,
PSA.50.6	ellii tungaunani cuqcisten͞guan!
PSA.50.7	“Yumaa, niicugniqercia qanrutnaamci;
PSA.50.7	Nallunairiciqua inglulirluci, Israel-aam yuini.
PSA.50.7	Wiinga Agayutnguunga, elpeci Agayutkarpecia.
PSA.50.8	Nununritamci ekuagilaucirci pitekluku,
PSA.50.8	ekuagarkanek-llu taiquralallerci wangnun pitekluku.
PSA.50.9	Wiinga aturyunritanka angucalut kuluvauteci
PSA.50.9	wall'u qusngirngalnguuteci;
PSA.50.10	ungungssit tamalkuita yuilqumelnguut wiinga pikngamki,
PSA.50.10	kuluviit-llu cali qemirugarni tiissitsaani uitalriit.
PSA.50.11	Yaqulget-llu cali tamalkuita wiinga pikanka,
PSA.50.11	unguvalriit-llu tamalkuita yuilqumi pikluki.
PSA.50.12	“Kaigyaaqeng'e'rma qanrucanritamci;
PSA.50.12	ellarpak iluanelnguut-llu tamalkuita wiinga pikngamki.
PSA.50.13	Nerlartua-qaa kemgitnek angucalut ungungssit?
PSA.50.13	Mel'artua-llu-qaa qusngirngalnguut augitnek?
PSA.50.14	Quyallerci tau͡gaam tuqutarkatun elliitekiciu Agayutmun,
PSA.50.14	Artuqailngurmun-llu Agayutmun akqutkelci tamalkuita cikiutekluki.
PSA.50.15	Picurlagaqavci qayagaularcia,
PSA.50.15	anirturniamci,
PSA.50.15	elpeci-llu nutaan ucurnarivkarniarpecia.”
PSA.50.16	Tau͡gaam Agayun assiitellrianun qanertuq,
PSA.50.16	“Ciin apaagilarceci alerquutemnek?
PSA.50.16	Ciin-llu qalarutkelarceciu akquyuteka?
PSA.50.17	Tau͡gken ellangcautenka elpeci eq'ukluki,
PSA.50.17	alerquutenka-llu caunrillekluki.
PSA.50.18	Yugniksularaci teglengalriit;
PSA.50.18	akusrarutekitulit-llu ilagaryugaqluki.
PSA.50.19	“Assiitellrianek qanqeryukaaralartuci;
PSA.50.19	qanqataunaci iqluuryugluci.
PSA.50.20	Nakmiin ilakutan piciliryukaarluku,
PSA.50.20	canganarqutkainek-llu yuarturluten.
PSA.50.21	Qanqaqsaitellruunga tuaten pilangerpeci,
PSA.50.21	kiituani umyuarteq'languci elpecicetun ayuqsuklua.
PSA.50.21	Tau͡gaam waniwa ellangcaryaaqamci
PSA.50.21	man'a taringnariluku ciuqerpecen̄un elliluku.
PSA.50.22	“Niiciu una, ukuut wangnek nallunguarivakalriani,
PSA.50.22	piunriryuamci
PSA.50.22	yugmek-llu anirturtekaiciiquci.
PSA.50.23	Quyavikaqavcia elliilartuci qigciklua wiinga,
PSA.50.23	wiinga-llu pinritevkenaki anirturciqanka tamalkuita niisngastenka.”
PSA.51.1	Takumcukia wiinga, Agayun,
PSA.51.1	kenken pektayiilnguq aturluku.
PSA.51.1	Takumcutaqapigcavet perriisqanka assiilnguunka.
PSA.51.2	Carrirru tamalkuan assiilnguulqa
PSA.51.2	wangnek-llu erurluki pitsaqutmek assiilnguunka.
PSA.51.3	Wiinga-wa alarqaqellrenka nallunrilkenka,
PSA.51.3	assiilnguqa-llu umyuamni uitauraraqluni.
PSA.51.4	Elpet kiivet tungevnun assiilngirtua,
PSA.51.4	assiilnguuluku tangvak'ngarpenek aturlua.
PSA.51.4	Taumek pinarqut'liumalqa elpeggun canganarqutailnguq;
PSA.51.4	camek-llu canganarqutailan cuqcillren wangnek.
PSA.51.5	Ilumun assiilngurkun yuugua yuurqaanemnek;
PSA.51.5	qingaurqaanemnek assiilnguungama.
PSA.51.6	Elpet yuk qamaggun piciusqumaan;
PSA.51.6	taumek elitnaurnga umyuartuyaramek qamaggun ircaqumkun.
PSA.51.7	Assiilnguqa wangnek au͡g'arru iqairutniartua;
PSA.51.7	erurlua-llu qanikcarmi qatenrurrniartua.
PSA.51.8	Imirnga angnimek quyatmek-llu;
PSA.51.8	yuuciqa caunrillrung'e'rpegu navegluku,
PSA.51.8	ataam angniq aturniarqa.
PSA.51.9	Assiilnguunka ulurki,
PSA.51.9	perrirluku tamalkuan assiilutka.
PSA.51.10	nutaramek-llu piciulriamek-llu ayuqucilirlua.
PSA.51.11	Ciuqerpenek ayagcecaqunii;
PSA.51.11	anerneren-llu tanqilria teguyaqunaku wangnek.
PSA.51.12	Ataam taisgu anirtuumalriani elpeggun angniq,
PSA.51.12	niisngalriarurtellua-llu elpenun.
PSA.51.13	Nutaan ayuqucirtuanianka assiilngiumalriit alerquutevnek,
PSA.51.13	umyualinqiggluteng uterrniartut elpenun.
PSA.51.14	Tuquvkaryaqunii, Agayun, anirturnga tau͡gaam,
PSA.51.14	angniutekluku qalarutekniarqa ellualriarucin.
PSA.51.15	Ikayurlua qalartessnga, 
PSA.51.15	wiinga nanrarniamken.
PSA.51.16	Tuqutarkat ungungssit elliitnguluki piyuumiitaten,
PSA.51.16	elliiyaaqekuma-llu ekuagilua
PSA.51.16	ilukegciteksanritan.
PSA.51.17	Ircaqumikun iluteqluni umyuarniuryaraq elliitnguuq ciuniuyunarqellria Agayutmun;
PSA.51.17	Agayun, qessakngaitan ellminek pivakevkenani umyualinqigtellria.
PSA.51.18	Agayun, takumcukiu Zion-aaq ikayurluku-llu;
PSA.51.18	naparesgu ataam capkutaq avaperutii Jerusalem-aam.
PSA.51.19	Nutaan ilukegcitekniaten elluarrluteng elliitekumalriit
PSA.51.19	tuqulluki-llu ekuavkarluki elliiteput;
PSA.51.19	ungungssit-llu angucalut elliitekciqait tuqulluki ekuavigpet qaingani.
PSA.52.1	Ucuryaggluten yuulriami, ciin ucuryaguteksiu assiilnguq atullren agayumalrianun?
PSA.52.1	Agayutem piciucia iquituq.
PSA.52.2	Picirkiulartuten caunrillerkaanek allam.
PSA.52.2	Alunguten ungairitatun ipellriatun ayuqluni,
PSA.52.2	iqluurutnek caliyulriaruavet.
PSA.52.3	Assiilnguq assilriami kenkenruluku,
PSA.52.3	iqluuryaraq-llu piciulriamek qalarcarami.
PSA.52.4	Qanqaquyulartuten yuut umyugaita akngirutekaitnek, iqlungalriaruavet!
PSA.52.5	Taumek Agayutem caunrirciqkiiten iquilngurmek;
PSA.52.5	teguluten qamurluten anciiqaaten enevnek,
PSA.52.5	au͡g'arluten-llu yuut unguvalriit akuliitnek.
PSA.52.6	Ellualriit tuaten pillren tangerrluku alingeciqut;
PSA.52.6	alingyaaqerraarluteng-llu temciarautekluten qanerluteng,
PSA.52.7	“Tangerciu una cacetuqutekinrilnguq Agayutmek,
PSA.52.7	tukuuterugani tau͡gaam cacetuqutekluki,
PSA.52.7	tukuutminun camun pivkanritnayukluni.”
PSA.52.8	Wiinga tau͡gaam ayuqua olive-aam napaatun naulriatun Agayutem eniini;
PSA.52.8	cacetuquteku'urluku elliin kenkii.
PSA.52.9	Quyavikerrlainarciqamken calian pitekluku;
PSA.52.9	qalarutkeciqaqa-llu assilriarucin
PSA.52.9	yugpet takuatni.
PSA.53.1	Usviilnguq qanertuq umyuamikun,
PSA.53.1	“Agayutetaituq.”
PSA.53.1	Tuatnalriit tamarmeng caarrluugut,
PSA.53.1	assiitqapigtellrianek-llu atulriaruluteng;
PSA.53.1	pinrilqerrunateng assilriamek atulriartaunani.
PSA.53.2	Agayutem pakmaken yuut tangvalarai
PSA.53.2	kiarrluni umyuartulriamek tangerrnayukluni,
PSA.53.2	umyuartucini aturluku yualriamek Agayutmek.
PSA.53.3	Tau͡gaam tamarmeng iqlutmun ayagtut,
PSA.53.3	tamarmeng assiilnguq arcaqalria aturluku.
PSA.53.3	Naliat assilriamek caliarunani,
PSA.53.3	ataucirraunge'rmi.
PSA.53.4	Agayun-llu aptuq, “Cali-qaa nallunriqsaitut?
PSA.53.4	Makut-qaa assiilngurmek atulriit tariitelartut?
PSA.53.4	Yuutengqelartut teglegameggnek yumnek,
PSA.53.4	piicayuunateng-llu wangnun.”
PSA.53.5	Tau͡gaam alingem tuciiqai,
PSA.53.5	ciungani atuqsailkiita.
PSA.53.5	Agayun cekavciciqngan yum'i inglukestaita enritnek.
PSA.53.5	Kiaresngiacecimaarkaugut,
PSA.53.5	tua-i-wa Agayutem qessakngateng.
PSA.53.6	Ilunglua piicagtua
PSA.53.6	anirtuun taisqelluku Israel-aam yuinun Zion-aamek.
PSA.53.6	Angniqapigciiqvaa-lli Israel-aam yuini
PSA.53.6	Agayutem ataam piluaqerteskateng!
PSA.54.1	Agayun, anirturnga wiinga pinirpegun;
PSA.54.1	angisnga akiurullua artuqailucirpegun!
PSA.54.2	Niisgu piicauteka, Agayun;
PSA.54.2	niicugniluki qanerturallrenka!
PSA.54.3	Ucuryaggluteng yuulriit ingluliraatnga;
PSA.54.3	aarilnguut yuut tuqutengnaqaatnga—
PSA.54.3	imkut Agayutmek caunrilkilriit.
PSA.54.4	Wiinga tau͡gaam Agayun ikayurtekaqa.
PSA.54.5	Agayutem ellaita assiitellriakun caliaratgun anucimirqecetaaqiliki inglukestenka.
PSA.54.5	Piciulriaruami elliin piunrirciqai.
PSA.54.6	Wiinga umyuaqa aturluku elliiciqua tuqutarkamek elpenun;
PSA.54.6	wiinga-llu quyavikciqamken
PSA.54.6	assilriaruavet.
PSA.54.7	Aviutelararpenga picurlagaqama,
PSA.54.7	wiinga-llu tangrranka inglukestenka cirlakumaluki.
PSA.55.1	Niisnga piicallemni, Agayun;
PSA.55.1	tuigcaqunak wangnek piicallemni!
PSA.55.2	Niicugninga ikayurlua-llu;
PSA.55.2	arenqiallugutma caviirucetaatnga.
PSA.55.3	Alingqapigtua akeqnerrlugutaitnek inglukestem̄a,
PSA.55.3	qamua nangcatnga assiitqapigtellriit yuut.
PSA.55.3	Picurlagavkalaraatnga;
PSA.55.3	qenerrluteng-llu ilacuklua.
PSA.55.4	Cakneq nanikuagua,
PSA.55.4	tuqunayuklua-llu alinglua.
PSA.55.5	Alingama cakneq qiivem tutaanga,
PSA.55.5	nanikuallma-llu casciigatevkarlua.
PSA.55.6	Qanerlua-llu, “Waniwa-tuq yaqungqerrlii yaqulegtun,
PSA.55.6	tengyalrianga ayaglua mernuinercillerkamnun.
PSA.55.7	Yaaqvanun tengyartua
PSA.55.7	yuilqumi-llu uitalua.
PSA.55.8	Cukangnaqlua uqisvigkamnek yuaryartua,
PSA.55.8	qimagluku tuknilria anuqa ellarayak-llu.”
PSA.55.9	Picirkiurait piunrirki, 
PSA.55.9	Tangertua nangyutellrianek inglukulluteng nunarpiim iluani,
PSA.55.10	ernerpak unugpak-llu avatairaat,
PSA.55.10	picirkartuyarrluteng picurlagcetaariluteng-llu.
PSA.55.11	Canek navguriluteng tamiini;
PSA.55.11	uumikiluteng ilameggnek, tuneniarvigni-llu kipussaalriit teglegiluki.
PSA.55.12	Inglukestem̄a picingssautekekanga
PSA.55.12	ilulngung'e'rma aturciqaqa;
PSA.55.12	ingluliurlua-llu ucuryaguskanga,
PSA.55.12	unilluku iiryartua elliinek.
PSA.55.13	Tau͡gaam tuatnasteka elpenguuq aipaquratukeka,
PSA.55.13	calillgutka yugnikek'ngaqa-llu.
PSA.55.14	Nauwa qanengssautelallrulriakuk
PSA.55.14	agayullgutkaqlunuk-llu Agayutem eniini.
PSA.55.15	Inglukestenka tuqukilit pinarivailegmeng;
PSA.55.15	ayakilit unguvarmeng tuqumalriit nuniitnun!
PSA.55.15	Assiilngurmek qemangqaangqertut ircaqumeggni enemeggni-llu.
PSA.55.16	Wiinga tau͡gaam qayagauraqa 
PSA.55.16	elliin-llu anirturciqaanga.
PSA.55.17	Unuakumi, erenrem qukallrani, unugmi-llu
PSA.55.17	arenqiallugutenka nepliutek'laranka elliinun,
PSA.55.17	elliin-llu niiciiqaanga.
PSA.55.18	Cavkenii ut'ruciiqaanga
PSA.55.18	tamaaken callugvillemnek,
PSA.55.18	inglukesterugamnek anguyagvillemnek.
PSA.55.19	Agayutem akwarpak atanirturilriim
PSA.55.19	niillua cirlakciqai;
PSA.55.19	picirkiutet atunrilatki
PSA.55.19	qigcikevkenaku-llu Agayun.
PSA.55.20	Aipaquralallma yugnikek'ngani yaggvikai inglukluki;
PSA.55.20	akqutkellni navegluku.
PSA.55.21	Qalartellra unganaqsaaquq,
PSA.55.21	tau͡gken eq'ukutmek umyuarluni;
PSA.55.21	qalartellri niicuuminaqsaaqluteng,
PSA.55.21	tau͡gaam nuussitun ipellriatun kilirturiluteng.
PSA.55.22	Arenqialluguteten tuniki 
PSA.55.22	elliin cayailkucirciqaaten;
PSA.55.22	elluarrluteng yuulriit cirliqevkayuitai.
PSA.55.23	Tau͡gaam elpet, Agayun, egciiqaten tuqutarayulit iqlungalriit-llu qunguitnun
PSA.55.23	unguvallerkaata avga pellugpailgan.
PSA.55.23	Wiinga tau͡gaam cacetuqutekciqamken.
PSA.56.1	Agayun, takumcukia,
PSA.56.1	inglukestem̄a tutmautaatnga;
PSA.56.1	taqsuunateng nangtaatnga.
PSA.56.2	Amlleqapigcameng inglukestenka
PSA.56.2	ak'aki ernerpak callualaraatnga.
PSA.56.3	Artuqailnguuq Agayun,
PSA.56.3	alingaqama elpet cacetuqutek'laramken.
PSA.56.4	Cacetuqutekngamku Agayun alingeksaitua;
PSA.56.4	nanraraqa akqutkellra pitekluku.
PSA.56.4	Taumek yuunginam qaillun piyugngaciqanga?
PSA.56.5	Ernerpak inglukestem̄a picurlagcetengnaquralaraatnga;
PSA.56.5	umyuangcarturluteng qaillun akngirkengllerkameggnek wangnek.
PSA.56.6	Quyurtelartut iirluteng-llu,
PSA.56.6	murilkelluku cauralqa tamalkuan,
PSA.56.6	umyuarteqluteng tuqutnalua.
PSA.56.7	Agayun, anucimirqecetaarki
PSA.56.7	qenerrluten cirliqevkarki!
PSA.56.8	Arenqiallugutenka naaqumaaten;
PSA.56.8	aluviliullrenka-llu igausngaluki.
PSA.56.8	Kalikarpeni-qaa uitanritut?
PSA.56.9	Cami ernermi qayagauqumken
PSA.56.9	inglukestenka kingupiarciqut.
PSA.56.9	Wiinga una nallunritaqa: Agayutem ililiraanga—
PSA.56.11	Ellii cacetuqutekaqa, wiinga alingengaitua.
PSA.56.11	Yuunginam qaillun piciqanga?
PSA.56.12	Agayun, akqutkellrenka elpenun pinricen̄arngaitanka;
PSA.56.12	elliiciqua quyatemnek elpenun,
PSA.56.13	tua-i-wa anirtullruavgu yuuciqa tuqumek,
PSA.56.13	cirliqevkarpek'nii-llu.
PSA.56.13	Waniwa piyuagua ciuqerrani Agayutem,
PSA.56.13	tanqianek unguvanarqellriamek ciqinqaumalua.
PSA.57.1	Takumcukia wiinga, Agayun, takumcukia,
PSA.57.1	ullagamken camun pivkaasqevkenii.
PSA.57.1	Qimaumaciqua yaqugpet talinragni
PSA.57.1	ellarayak pellugnatkaanun.
PSA.57.2	Qayagaularaqa Agayun Quyinrulria,
PSA.57.2	enuqekemnek cikiumasteka.
PSA.57.3	Elliin-llu qilagmek kiuciqaanga anirturlua-llu;
PSA.57.3	kasnguyugceciiqai caunrilkestenka,
PSA.57.3	nasvagluku nangyuilnguq kenekni piciucini-llu.
PSA.57.4	Kassugusngaatnga inglukestem̄a,
PSA.57.4	yugtutulitun kailriatun yuum kemganek.
PSA.57.4	Keggutait-wa panat pitegcautet-llu;
PSA.57.4	alungutait-llu ipegluteng nuussirpagtun.
PSA.57.5	Agayun, nasvaggu angtacin qilagmi,
PSA.57.5	ucurnarqucin-llu nunamun tamalkuan.
PSA.57.6	Inglukestenka sagciut kuvyamek pitaqnalua;
PSA.57.6	wiinga-llu nanikuam tullua.
PSA.57.6	Elagyaaqut-llu petmigmek tumkamni,
PSA.57.6	ellait tau͡gaam igtut tuavet.
PSA.57.7	Wiinga tamalkirrlua nalirrukenritamken, Agayun;
PSA.57.7	Aturpagciqua nanrarluten!
PSA.57.8	Yuuciqa tupagtuq!
PSA.57.8	Aturcetaarcuuteka uptuq!
PSA.57.8	Akerta tupagteqata'rqa!
PSA.57.9	Quyavikciqamken, 
PSA.57.9	nanrarciqamken atanruvigpiit tamalkuita niitelluki.
PSA.57.10	Tua-i-wa pektayiilnguum kenekvet qiliit tekicaki;
PSA.57.10	piciulriarullerpet-llu amirlut tekisngaluki.
PSA.57.11	Agayun, nasvaggu angtacin qilagmi,
PSA.57.11	ucurnarqucin-llu nunamun tamalkuan.
PSA.58.1	Elpeci atanirturilriani, picirkangutnek-qaa taqutelartuci ellualrianek?
PSA.58.1	Cuqcilartuci-qaa yugnek elluarrluci?
PSA.58.2	Qang'a! Umyuangcalartuci tau͡gaam assiilngurnek atu'urkarpecen̄ek,
PSA.58.2	akngirkengengnaqluci yugnek maani nunami.
PSA.58.3	Assiilngurmek calilriit ayuquciqelaraat tuatnallerteng yuullmeng taktaciatun;
PSA.58.3	iqluuryugluteng yuurqaanermeggnek.
PSA.58.4	Tuqunarqellriamek imangqertut ciissirpagtun snake-atun;
PSA.58.4	ciuteteng umgumaluki niicuilngurtun ciissirpagtun cobra-tun,
PSA.58.5	niisngaunaku erinii ciissirpagnek caqtaarcecistem,
PSA.58.5	wall'u yuarucirluni angalkumirtaalriim.
PSA.58.6	Agayun, navgurki keggutait alingnarqelriit yugtutulit.
PSA.58.7	Catairuskilit mertun qurrlulriatun;
PSA.58.7	canegglugtun-llu tutmausngaluteng nalakilit.
PSA.58.8	Nepcurlitun merlerurtellriatun ayuqekilit;
PSA.58.8	mikelngurtun-llu tuqumaluni yuurcami tanqigmek tangeqsailngurtun.
PSA.58.9	Camek nalluinanermeggni kepliarumalartut canegglugtun;
PSA.58.9	uluryanaqluni eq'uqerrluni Agayutem tengceciiqai
PSA.58.9	nalamanrilengraata.
PSA.58.10	Ellualriit quyaciqut tangerqunegteki assiilngiumalriit anucimirqecetaarumaluki;
PSA.58.10	augatni-llu ivrararkauluteng.
PSA.58.11	Yuut qanlarciqut, “Ellualriit yuut nunuliumaut;
PSA.58.11	ilumun Agayucetangqelliniuq nunam yuin cuqtestiitnek.”
PSA.59.1	Aviusnga inglukestemnek, Agayutmaa;
PSA.59.1	tuqutengnaqestemnun pivkaryaqunii!
PSA.59.2	Aviullua assiilnguum caliaqestainek;
PSA.59.2	anirturnga tuqutarayulinek.
PSA.59.3	Atam nayulriit tuqutnalua;
PSA.59.3	alingnarqelriit quyurrluteng inglulirnalua.
PSA.59.3	Assiilnguq atulqa pitekluku pinritaatnga, 
PSA.59.4	Pinarqutaileng'e'rma-llu
PSA.59.4	cukangnaqluteng ayalartut nayurvigkameggnun.
PSA.59.5	Israel-aat Agayutkaatgen.
PSA.59.5	Tupagluten anucimirqecetaarki atanruvilget;
PSA.59.5	ilakuivkenaki assiilngurmek picirkiulriit.
PSA.59.6	Atakuaqan ataam tailartut,
PSA.59.6	uirraniluteng qimugtetun tarralluteng nunarpagni.
PSA.59.7	Niicugniki arivtellratni akeqnerrlugciluteng-llu.
PSA.59.7	Alungutait nuussirpagtun ayuqluteng,
PSA.59.7	tau͡gken umyuarteqluteng kitumun niiteksaicukluteng.
PSA.59.8	Tau͡gaam elpet, 
PSA.59.8	qacungakaten tamalkuita agayumanrilnguut.
PSA.59.9	Pinin nalirrukenritaqa, Agayun,
PSA.59.9	wiinga qimagvikamken.
PSA.59.10	Agayutma kenekngamia ullagciqaanga;
PSA.59.10	elliin tangerceciiqai inglukestenka cirlakumavkarluki.
PSA.59.11	Tuqucaqunaki tau͡gaam, yum'a nalluyagucuaraat qaillun pillrat.
PSA.59.11	Pinilriaruuten cekavvluki piunrirki,
PSA.59.12	Qanraqameng assiilngilartut, assiitellriarrlainarnek qalarcuameng;
PSA.59.12	napeskilit ellaita ucuryagutmeggnun.
PSA.59.12	Aniqlaayulriaruata iqlungarluteng-llu,
PSA.59.13	eq'uqerrluten piunrirki;
PSA.59.13	piunrirki caunriqapiggluki.
PSA.59.13	Nutaan yuut nallunrirniaraat Agayutem atanirturicia Israel-aam yuinek,
PSA.59.13	nunam-llu yuinek tamalkuitnek.
PSA.59.14	Inglukestenka tailartut atakuaqan,
PSA.59.14	uirraniluteng qimugtetun tarralluteng nunarpagni,
PSA.59.15	tuar qimugtet neqkaiturluteng tarritellriit,
PSA.59.15	uirraniaqluteng camirtesciigataqameng.
PSA.59.16	Wiinga tau͡gaam aturciqua pinin yuarutekluku;
PSA.59.16	unuakut tamalkuita aturpalarciqua kenkevnek.
PSA.59.16	Cayailkutekngamken wiinga,
PSA.59.16	qimagvikaqluten nanikuagaqama.
PSA.59.17	Nanrautnek aturciqua elpenun.
PSA.59.17	Elpet, Agayun, uqisvikamken,
PSA.59.17	Agayun kenkutminek cakaniyuilngurmek nasvagilria wangnun.
PSA.60.1	Agayun, cakaallruarpekut cirlakluta-llu;
PSA.60.1	qenrutellruarpekut, tau͡gaam watua ataam pikliuskut.
PSA.60.2	Nuna pekcetellruan qupurluku-llu ikirtelluku;
PSA.60.2	maa-i kitugeski qulinri, navguqatartuq.
PSA.60.3	Yut'en nangteqevkallruaten arcaqalriamek;
PSA.60.3	ayaluagukut taangiqellriatun.
PSA.60.4	Aarcirtullruaten qigcikesteten,
PSA.60.4	piunriumallerkaatnek avitesqelluki.
PSA.60.5	Piicallerput niilluku pinirpegun anirturkut,
PSA.60.5	yuut kenkek'ngaten aviucimaniartut.
PSA.60.6	Uitaviminek Agayun qanellruuq,
PSA.60.6	“Nunaniryuglua avegciqaqa Shechem-aaq,
PSA.60.6	avegluku-llu yumnun kuignayua Succoth-aam.
PSA.60.7	Gilead-aaq Manasseh-llu pikagka;
PSA.60.7	Ephraim-aaq nacaqaqa akngircailkutekluku
PSA.60.7	Judah-wa tegumiaqa atanirturilua.
PSA.60.8	Moab-aq ermigcuutekaqa,
PSA.60.8	egglukek-llu aluilitagka Edom-aamun,
PSA.60.8	nallunairluku wangnun pikucia;
PSA.60.8	Philistia-m tungiinun qayagpagtua cirlakngamku.”
PSA.60.9	Kia-mi, Agayun, ayauciiqanga casgulegmun nunarpagmun?
PSA.60.9	Kia ciuliqagciiqanga Edom-aamun?
PSA.60.10	Ilumun-qaa cakaararpekut?
PSA.60.10	Anguyagteput-qaa maliggluki anguyagyartuqatanrituten?
PSA.60.11	Inglukestemten̄ek pillemten̄i ikayurkut;
PSA.60.11	yuunginam ikayuutii catngunrituq.
PSA.60.12	Agayun ilikekumteggu cirlakiciqukut;
PSA.60.12	elliin cirlakarkaungamiki inglukesteput.
PSA.61.1	Niisnga qayagaullemni, Agayun;
PSA.61.1	niicugninga piicallemni.
PSA.61.2	Nanikualua nunamnek-llu yaaqsiglua
PSA.61.2	qayagauramken!
PSA.61.2	Ayausnga teggalqumun quyilriamun,
PSA.61.3	wiinga elpet uqisvikngamken,
PSA.61.3	asvaunak cayailkutekluten inglukestemnek.
PSA.61.4	Uitavkarnga iquilngurmek uitavigpeni!
PSA.61.4	Tua-i-tuq uqisngalii yaqugpet aciagni!
PSA.61.5	Tua-i-wa, Agayun, niitellruavki akqutenka elpenun,
PSA.61.5	cikirlua-llu kinguvanertaitnek qigcikestevvet.
PSA.61.6	Unguvamavkaqiu atanrulria;
PSA.61.6	unguvamakili allrakurugarni amllerni.
PSA.61.7	Atanirturikili ciuqerpeni akwarpak, Agayun;
PSA.61.7	kenkevgun piciucirpegun-llu camun pivkaryaqunaku.
PSA.61.8	Nanrautnek aturrlainarciqua elpenun,
PSA.61.8	elliiviku'urluten unuaquaqan akqutkellemnek.
PSA.62.1	Agayun kiingan utaqaaqa nerinisngialliqevkenii;
PSA.62.1	elliin tau͡gaam anirturyugngaanga.
PSA.62.2	Ellii kiingan cayailkutkaqa anirturtekluku-llu;
PSA.62.2	ingluliurutestekaqa,
PSA.62.2	taumek wiinga cirlakumangailngua.
PSA.62.3	Qangvarpak callukatarceciu yuk
PSA.62.3	asvaillrunrilnguq casguni navguumalriani?
PSA.62.4	Picirkiulartuci tau͡gaam takarnarqellriami uitallranek atrarrnaluku;
PSA.62.4	anglanakelararci iqluuryaraq.
PSA.62.4	Qanllerpeciuggun atawaqercecilaryaaquci,
PSA.62.4	tau͡gken umyuarpeciuggun aniqlaaluku.
PSA.62.5	Wiinga Agayun utaqaurala'arqa nerinisngialliqeksaunii,
PSA.62.5	neryuniurutenka elliinek tau͡gaam kingunengqerrata.
PSA.62.6	Ellii kiingan cacetuqutekaqa anirturtekluku-llu;
PSA.62.6	cayailkuciumalaraanga,
PSA.62.6	pektayiitarkaulua-llu.
PSA.62.7	Agayutem kiimi anirturyugngaanga takarnarqevkarlua-llu;
PSA.62.7	cayailkutkaqa Agayun,
PSA.62.7	qiurtun cayailngurtun uqisngavkalaraanga.
PSA.62.8	Elpeci yumni cacetuqutekerrlainarciu;
PSA.62.8	arenqialluguteci tamalkuita elliinun qanrutkaqluki,
PSA.62.8	ellii qimagvigkaqngamteggu.
PSA.62.9	Yuut ayuqluteng yuum aneryaaqallratun ayuqut;
PSA.62.9	angelriarung'e'rmeng pikegtaunrilnge'rmeng-llu cakegtauvkenateng.
PSA.62.9	Uqamaltassiaquneng uqamaltassiarcuun pektessngaitaat;
PSA.62.9	uqiggellruameng yuum anernerani.
PSA.62.10	Ilasi alingcira'arluku camek unangengnaqeksaunaci;
PSA.62.10	umyuarteqsaqunaci camek unangnayukluci teglegyarakun;
PSA.62.10	tukuuteci-llu amlleringraata,
PSA.62.10	tamakut cacetuquteksaqunaciki.
PSA.62.11	Ataucirquunrilngurmek niitellruaqa Agayun qanertelluku,
PSA.62.11	piniq-gguq elliin pikaa
PSA.62.12	kenkii-llu-gguq cakaniyuituq.
PSA.62.12	Tua-i-wa elpet, 
PSA.63.1	Agayun, wiinga Agayutkamken,
PSA.63.1	piyuumiutekluten.
PSA.63.1	Piyugyaaqluten temka piniarutuq,
PSA.63.1	nunatun kinreskiitun pikegtaunrilriatun mer'unani,
PSA.63.1	yuuciqa meqsugtuq elpenek.
PSA.63.2	Wangnun tangerteskina Agayuvigpeni;
PSA.63.2	tangerteskiu piniucin ucurnarqucin-llu.
PSA.63.3	Kenken cakaniyuilnguq assinqaa unguvallerkam,
PSA.63.3	taumek wiinga nanrarciqamken.
PSA.63.4	Quyavikciqamken unguvarma taktaciatun;
PSA.63.4	yagglua piicagaqlua elpenun.
PSA.63.5	Nerevkarilriani nerelriacetun yuuciqa camirciiquq,
PSA.63.5	aturciqua-llu quyatnek nanrautnek elpenun.
PSA.63.6	Inangqallemni neq'alaramken;
PSA.63.6	umyuamnetauralartuten-llu unugpak,
PSA.63.7	tua-i-wa ikayurtekuralaamken.
PSA.63.7	Yaqugpet talinragni angnirlua yuarutnek atulartua.
PSA.63.8	Wiinga nepingavikamken,
PSA.63.8	tegumiaqlua camun pivkaqsaitarpenga.
PSA.63.9	Tuqutengnaqestenka ayagciqut
PSA.63.9	tuqumalriit nuniitnun.
PSA.63.10	Anguyiit tuquciiqait,
PSA.63.10	temait-llu keglunret nerluki.
PSA.63.11	Tau͡gaam ataneq angnirciquq Agayutmi,
PSA.63.11	elliin cirlakivkaani.
PSA.63.11	Tamarmeng akqillret Agayutem atrakun nanrarciqaat,
PSA.63.11	tau͡gken iqlungarlit qanrit umgumaluteng.
PSA.64.1	Arenqiallugtua, Agayun niicugninga piicallemni!
PSA.64.1	Alingua inglukestemnek—anirturnga tuqucimallerkamnek!
PSA.64.2	Yurrluulriit aassaqluteng picirkiuraitnek avitessnga,
PSA.64.2	iirlua pillerkiuraitnek assiilnguliulriit.
PSA.64.3	Alunguteteng ipegcarait nuussirpagtun,
PSA.64.3	qanerkameggnek akngirnarqellrianek pitgaryuumaluteng.
PSA.64.4	Qanqataunateng iqluuruteteng sagtelarait;
PSA.64.4	yuk'egtaaraat caunrilarait picilirturluki.
PSA.64.5	Eguaqularait ilateng assiitellrianek picirkiuraqameng;
PSA.64.5	qalartaqluteng iirluteng napcetaanek elliinaluteng,
PSA.64.5	umyuarteqluteng, “Kia tangerciqakut?
PSA.64.6	Inerciigalliqellerput kia nallunrirngaitaa.
PSA.64.6	Umyuangcallruamta nallunriumangailngurmek picirkangellruukut.”
PSA.64.6	Yuum qamna umyugaa nallunarqellriaruuq.
PSA.64.7	Agayutem tau͡gaam pitgaquciqai,
PSA.64.7	alqunaq ekingevkarluki.
PSA.64.8	Qanrat pitekluku piunrirciqai;
PSA.64.8	tangertaita-llu qamiquteng ungaulugciiqait.
PSA.64.9	Alingem tamalkuita tuciiqai;
PSA.64.9	umyuangcautekciqaat Agayutem ellmeggnun pillra
PSA.64.9	qalarutekluki-llu caliari.
PSA.64.10	Ellualriit-llu tamarmeng nunaniryukilit
PSA.64.10	Agayutem caliaqellri pitekluki.
PSA.64.10	Qimagvikekilitgu-llu.
PSA.64.10	Ellualriit tamarmeng nanrarlitgu!
PSA.65.1	Agayun, nanrayunarqamteggen wangkuta Zion-aami,
PSA.65.1	akqutkelput-llu elpenun aturluki,
PSA.65.2	piicagaqamta niitelaavkut.
PSA.65.2	Tamiinek yuut ullalarciqaatgen
PSA.65.3	assiilnguteng pitekluki.
PSA.65.3	Assiilngumta cirliqevkalaraitkut,
PSA.65.3	tau͡gaam elpet au͡g'alaraten.
PSA.65.4	Atawaqertuq yuk cucukellren,
PSA.65.4	taivkallren canivnun uitasqelluku enevni.
PSA.65.4	'Laarakngaitaput cat assilriit enevet iluani,
PSA.65.4	atawaqautet tanqilriami Agayuvigpeni.
PSA.65.5	Alingnarqellriatgun caliarpegun niilluta aviutelararpekut,
PSA.65.5	elpet Agayun, anirturtemta irr'inarqellriatgun.
PSA.65.5	Yuut tamarmeng ellam iluani,
PSA.65.5	yuut-llu imarpiim akianelnguut neryuniurutkaatgen.
PSA.65.6	Pinilriaruavet ingrit nunakaitnun ellillruaten,
PSA.65.6	nasvagluku artuqailucin.
PSA.65.7	Imarpiim qairi nepailaraten,
PSA.65.7	quunengevkarluku;
PSA.65.7	tuaten-llu elpet nepailaran yuut nep'ngutiit.
PSA.65.8	Taumek ellamiut tamarmeng irr'ilalriit
PSA.65.8	ucurnarqellrianek caliarpenek.
PSA.65.8	Yuut nunam iquanek ayagluteng iquklilluku
PSA.65.8	angnirluteng neplilartut caliaten pitekluki.
PSA.65.9	Ellallircetaqluku nuna auluk'laran;
PSA.65.9	nunakegtaaraurtelaran naungigtelluku.
PSA.65.9	Kuiggaaraat meng'evkalaraten;
PSA.65.9	nuna-llu naugivkaraqluku
PSA.65.9	waten pillerpegun:
PSA.65.10	ellarvagcelluku itumcimalriamun nunamun
PSA.65.10	mecirluku mermek;
PSA.65.10	ellalliqaquvkarluku nuna unaircaraqluku,
PSA.65.10	naugaaralriit anglirivkarluki.
PSA.65.11	Assiucirpegun amllernek quyurtarkamten̄ek cikilararpekut!
PSA.65.11	Ayagviin tamarmi enuqitnailami.
PSA.65.12	Yuilqum marai ungungssiaralirtut;
PSA.65.12	qemit-llu nunaniqluteng.
PSA.65.13	Carr'ilqat patumaluteng qusnginek;
PSA.65.13	kuignayugni-llu mukaarkat ik'iki nauluteng.
PSA.65.13	Tamarmeng qayagaut aturpagtut-llu angnirluteng.
PSA.66.1	Angnirluci nanrautnek neplirci Agayutmun, tamarpeci ellam yuini!
PSA.66.2	Atuutekiciu atran ucurnarqucia;
PSA.66.2	nanrarluku ucurnariluku!
PSA.66.3	Qanruciu Agayun, “Anglilli irr'inaqvaa caliarpeni!
PSA.66.3	Elpet pinin ayuqailan
PSA.66.3	inglukesteten alingluteng ciktelartut ciuqerpenun.
PSA.66.4	Nunam yui tamarmeng agayuut elpenun,
PSA.66.4	nanrautnek aturtut elpenun,
PSA.66.4	aturluteng-llu nanraraat atren.”
PSA.66.5	Tailuci tangerciki Agayutem caliari,
PSA.66.5	irr'inarqellriit taqellri yuut takuatni.
PSA.66.6	Imarpik nunaurtellrua kinertelluku;
PSA.66.6	ciuliaput-llu piyualuteng qerarluteng.
PSA.66.6	Tuani angnillruukut caliara tangerrluku.
PSA.66.7	Artuqailucini aturluku atanirturilartuq;
PSA.66.7	atanruviit murilkelarai.
PSA.66.7	Taumek elliinek cakaarilriit ellmeggnek pivakenrilkilit.
PSA.66.8	Nanrarciu Agayutvut, tamarpeci nunarpallgutkelriani;
PSA.66.8	nunam yuinun niitelluci nanrarciu.
PSA.66.9	Elliin unguvavkaraakut
PSA.66.9	iquvkaqsaunata-llu.
PSA.66.10	Elpet-wa, Agayun, naspaallrukevkut;
PSA.66.10	qerrirlim menuircaumalallratun kenerkun,
PSA.66.10	tuacetun menuircallrukevkut wangkuta.
PSA.66.11	Kuvyamun naptellriatun pivkallruarpekut
PSA.66.11	atmagtelluta-llu uqamailngurnek.
PSA.66.12	Inglukestemten̄un tutmaucetellruarpekut;
PSA.66.12	kenerkun merkun-llu ayallruukut,
PSA.66.12	tau͡gaam maa-i ciunicelluta alingnailngurmun uitallerkamten̄un.
PSA.66.13	Elliitekamnek taiciiqua enevnun;
PSA.66.13	elliilua wiinga akqutkellemnek.
PSA.66.14	Picurlaumallma nalliini
PSA.66.14	akqutkellemnek cikirciqamken.
PSA.66.15	Elliiciqua qusnginek ekuavigmi ekuagarkanek.
PSA.66.15	Tuqucirraarlua ekuagiciqua angucalunek qusnginek qusngirngalngurnek-llu,
PSA.66.15	aruviit mayurtelluku pagaavet qilagmun.
PSA.66.16	Tailuci niicugniyarturci tamarpeci qigcikestaini Agayutem,
PSA.66.16	qanrutniamci elliin caliallrinek wangnun.
PSA.66.17	Wiinga-llu qayagaullruaqa ikayuusqellua;
PSA.66.17	nanrarluku-llu yuarutetgun.
PSA.66.18	Assiilnguunka nallunguallrukumki,
PSA.66.19	Tau͡gaam ilumun Agayutem niitellruanga;
PSA.66.19	elliin piicauteka niitellrua.
PSA.66.20	Nanraumali Agayun,
PSA.66.20	piicauteka cakaanrilaku
PSA.66.20	kenkii-llu wangnun cakaniyuunani.
PSA.67.1	Agayutem nakleklikut atawaqertelluta-llu;
PSA.67.1	ciqinqerluta-llu takumcukutminek,
PSA.67.2	ellamiut tamarmeng nallunrirnauraat pisqucin;
PSA.67.2	Atanruvilget-llu nallunrirnauraat anirturilriarucin.
PSA.67.3	Yuut nanrarlitgen, Agayun;
PSA.67.3	yuut tamarmeng nanrarlitgen!
PSA.67.4	Atanruviit yuit quyakilit aturluteng-llu angnirluteng,
PSA.67.4	elluarrluki yugnek cuqcilriaruavet
PSA.67.4	ciuliqagcilriaruluten-llu atanruvignek nunami.
PSA.67.5	Yuut nanrarlitgen, Agayun;
PSA.67.5	yuut tamarmeng nanrarlitgen!
PSA.67.6	Nuna quyurtarkanek naugillruuq;
PSA.67.6	Agayutem Agayutemta atawaqercetaakut.
PSA.67.7	Agayutem atawaqercetaakut;
PSA.67.7	yuut tamarmeng nunami qigcikekilitgu.
PSA.68.1	Agayun nangerrli, inglukestai-llu cekavvlit;
PSA.68.1	eq'ukestai qimaglit cirliqluteng!
PSA.68.2	Aruvagtun tengeskiitun, tuaten ayagcetai;
PSA.68.2	cuicekaarkatun urulriatun kenrem mallgeskiini,
PSA.68.2	tuaten-llu piunriqilit assiitellriit yuut Agayutem ciuqerrani!
PSA.68.3	Tau͡gaam ellualriit angniqilit Agayutem ciuqerrani;
PSA.68.3	ucuryagglit nunaniryugluteng!
PSA.68.4	Atuuciu Agayun, nanrautekiciu atra;
PSA.68.4	atuuciu ayalria tusngaluni amirlunun.
PSA.68.4	Atqaa 
PSA.68.5	Agayun uitalria tanqilriami Agayuvigpamini,
PSA.68.5	qaunqilartuq elli'irnek aulukluki-llu aipainret.
PSA.68.6	Nanitamayaalriit uitavigkit'larai;
PSA.68.6	itengqalriit-llu angnillerkaatnun anevkaraqluki,
PSA.68.6	tau͡gaam ingluliculriit nunakarniilngurmi nunami uitaarkaugut.
PSA.68.7	Agayun, yut'en ciuliqaggluki ayallerpeni,
PSA.68.7	yuilqukun ayautellerpeni,
PSA.68.8	nuna pektellruuq ellarvagluni-llu,
PSA.68.8	tua-i-wa taingan Agayutii Sinai-am,
PSA.68.8	Israel-aam yuin Agayutiit.
PSA.68.9	Ellarvagavkallruan amllermek,
PSA.68.9	nunauten ataam nunaksunarivkarluku;
PSA.68.10	yut'en-llu nunalillruut tamaavet;
PSA.68.10	elpet-llu assiucirpegun pikangevkallruaten arrsaulriit.
PSA.68.11	amlleqapigtellriit-llu qaneryartullruut:
PSA.68.12	“Nunam atanri anguyagtetuumarmeng qimagtut!”
PSA.68.12	Arnat-llu kingunermeggni uitalriit avellruit uayaaqengallrit:
PSA.68.13	yaquleguat qerrirlimek qalliliumalriit,
PSA.68.13	suulutaaqegtaarmek-llu qevlercetellriamek yaqruit qalliliumaluteng.
PSA.68.13	(Ciin elpeci ilaitni qusngit uitaviita akunlaitni uitallruceci anguyallrata nalliini?)
PSA.68.14	Artuqailnguum Agayutem cekavcetlerminiki atanret Ingrimi Zalmon-aami,
PSA.68.14	qanircetellrua tuani.
PSA.68.15	Elpet ingrikayak, Bashan-aam ingria;
PSA.68.15	cingikellrialirluten ingriuluten!
PSA.68.16	Cingikellriarpenek ciin tangvagciu ciknakluku
PSA.68.16	ingriq
PSA.68.16	Tuani 
PSA.68.17	Tiissitsaanek amllernek anguyagcuuterluni akalrialegnek
PSA.68.18	Mayullruuq qertulriamun ingrimun,
PSA.68.18	teguaminek amllernek maligluni;
PSA.68.18	akurturluni amllernek cikiutnek inglukestem̄inek.
PSA.68.19	Atawaqerli, 
PSA.68.19	piniliumastevvut unuaquaqan;
PSA.68.19	Agayun anirturtekarput wangkuta.
PSA.68.20	Agayun Agayutvut anirturilriaruuq;
PSA.68.20	elliin anirtularaakut tuqumek.
PSA.68.21	Agayutem pinritevkenani navgurciqai inglukestem̄i qamiqurrit,
PSA.68.21	ciumurucilriit assiilngurmek atuqmeggnek.
PSA.68.22	ut'ruciiqanka imarpiim et'uqrinek,
PSA.68.23	augatni ivrarniartuci,
PSA.68.23	qimugteci-llu augmek piyugtacimegcetun alungniartut.”
PSA.68.24	Agayun, yugugarnek maligluten ayallren tamarmeng tangrraat,
PSA.68.24	maligluni ayallra Agayutma Atanema Agayuviminun.
PSA.68.25	Aturtet ciuqliuluteng, aturcetaalrianek kinguqlirluteng,
PSA.68.25	akunleqlirluteng nasaurlurnek kallagcetaalrianek.
PSA.68.26	“Nanrarciu Agayun yui quyungqallratni;
PSA.68.26	nanrarciu 
PSA.68.27	Ciumek agiirtuq Benjamin-aaq yuullgutkellriani ikgellrulria,
PSA.68.27	kinguqlii-wa Judah-m ciuliqagtai ilateng-llu,
PSA.68.27	kingunratni-wa ciuliqagtai Zebulun-aam Naphtali-m-llu.
PSA.68.28	Pinin nasvaggu, Agayun,
PSA.68.28	pinin atullren wangkuta picilluta
PSA.68.29	Agayuvigpagpenek Jerusalem-aami,
PSA.68.29	atanret cikiutnek iluvauciviatni elpenun.
PSA.68.30	Nunurru Egypt-aaq, yuilqum kelugkarrluum ungungssia;
PSA.68.30	nunurki atanruviit, angucalut piyagalget yugnek,
PSA.68.30	nunurluki ciktellerkaatnun elliillerkaatnun-llu qerrirlinek elpenun.
PSA.68.30	Cekaveski yuut anguyagyunqellriit!
PSA.68.31	Arenqiirturtet taiciqut Egypt-aamek;
PSA.68.31	Sudan-aarmiut talliteng nalugluki piicagciqut Agayutmun.
PSA.68.32	Aturci Agayutmun, tamarpeci angayuqauviin nunam yuini;
PSA.68.32	aturci nanrarluku 
PSA.68.33	eglertellria qilagkun,
PSA.68.33	ak'allauqapigtellriakun qilagkun.
PSA.68.33	Atam erinani ayagteskii neptuqapigtellria.
PSA.68.34	Qanrutkiciu pinia Agayutem;
PSA.68.34	ucurnarqucian naliumaa Israel-aaq,
PSA.68.34	artuqailucia-llu qiliit nasvaumaat.
PSA.68.35	Irranarquq Agayun taillermini Agayuviminek—
PSA.68.35	Israel-aam yuin Agayutiit!
PSA.68.35	Pinirilarai asvaililuki elliin yun'i.
PSA.68.35	Nanraumali Agayun!
PSA.69.1	Anirturnga, Agayun!
PSA.69.1	Mermi uyaqukaarlua kisngaunga.
PSA.69.2	Angayaarrlugmun marayamun kitua,
PSA.69.2	tell'itesciiganii;
PSA.69.2	kisngaunga et'ulriami,
PSA.69.2	qairet-llu qecuqiceteqatarlua.
PSA.69.3	Qayagaulnguunga ikayuusqellua,
PSA.69.3	igyaraqa-llu akngirnariluni.
PSA.69.3	Iigka meciirutuk kiarpakaama
PSA.69.3	elpenek ikayurtekamnek.
PSA.69.4	Nuyamni amllenruut
PSA.69.4	eq'ukestenka cacetaanrilnge'rma.
PSA.69.4	Pinirtut tuqucugtenka,
PSA.69.4	callugtenka iqluuruteklua.
PSA.69.4	Teglegaqenrilkemnek tuaten angicivkarlua.
PSA.69.5	Agayun, wiinga assiilnguunka nallunritaten;
PSA.69.5	alarrlua pillrenka iirumanritut elpenek.
PSA.69.6	Elpenek cacetuqutekilriit wangnun kiaresngialutkaitnek pivkaryaqunaki,
PSA.69.6	Kasngunarqutkaatnek taicivkaryaqunii elpeni agayumalrianun,
PSA.69.6	elpet, Agayutiitni Israel-aat!
PSA.69.7	Tua-i-wa elpet pitekluten caunrilkumiima
PSA.69.7	kasnguyugcecimalua-llu.
PSA.69.8	Israel-aam yuini allanertun ayuqliriunga,
PSA.69.8	nakmiin-llu anelgutemni tangnerranarqellriatun ayuqlirilua.
PSA.69.9	Ilunglua enevnek kenkillma nangtaanga,
PSA.69.9	caunrilkuuraqatgen wangnun tut'elaata.
PSA.69.10	Wangnek caunrilkessagullua yaagaqama,
PSA.69.10	yuut caunrilkelaraatnga.
PSA.69.11	Angniitelqa tuquilriatun nasvagluku missuullernek at'aqama,
PSA.69.11	temciarautek'laraatnga.
PSA.69.12	Tumyarani qanengssautek'laraatnga,
PSA.69.12	taangiqellriit-llu yuaruciaqluteng apalluqlua.
PSA.69.13	Tau͡gaam wiinga piicagtua elpenun, 
PSA.69.13	kiuniarpenga, Agayun, elpet piyungellerpeni.
PSA.69.13	Kiuniarpenga angqapigtellria kenken aturluku,
PSA.69.13	akqutkellren-llu anirturciqnilua pinricen̄arngailavgu.
PSA.69.14	Qap'icecaqunii angayaamun;
PSA.69.14	inglukestemnek anirturnga,
PSA.69.14	et'ulriamun mermun pivkarpek'nii.
PSA.69.15	Ulerpagmun naligcecaqunii;
PSA.69.15	qecuqicecaqunii et'uqami
PSA.69.15	qungumun-llu igelriatun pivkaryaqunii.
PSA.69.16	Assilriakun kenkevgun kiukia, 
PSA.69.16	angelriakun naklegtaucirpegun wangnun tuigten.
PSA.69.17	Iiryaqunak pistevnek;
PSA.69.17	nanikuagua cakneq, patagmek kiunga.
PSA.69.18	Malkanirlua anirturnga,
PSA.69.18	aviullua inglukestemnek.
PSA.69.19	Nallunritan caunrilkuurumaciqa,
PSA.69.19	kasnguyugcecimalqa, takaqumanrilqa-llu;
PSA.69.19	inglukestenka-llu tamalkuita nallunritaten.
PSA.69.20	Caunrilkuurutaita umyuaqa navguraat,
PSA.69.20	taumek ciunerkairutellrianga.
PSA.69.20	Takumcukestekamnek yuange'rma nataqutenritua;
PSA.69.20	qarutestekamnek-llu cali nataqutevkenii.
PSA.69.21	Kaillemni tuqunarqellriamek neqkamnek cikillruatnga,
PSA.69.21	meqsullemni-llu cungarninarqellriamek merr'illua.
PSA.69.22	Nerevkariyaraita negatun pitaqekilitki;
PSA.69.22	qigcignarqellrianek-llu elliitnek neryaraita napteskilitki piunrillerkaatnun.
PSA.69.23	Tan'geqitevkarki tangerciigatevkarluki,
PSA.69.23	qukaircukaarangevkarluki-llu!
PSA.69.24	Qenruskiki cakneq;
PSA.69.24	kenertun qenertellerpegun angukiki.
PSA.69.25	Arulaingqayarait uitavigkarniiruskilit;
PSA.69.25	pelatekait-llu yuirulluteng.
PSA.69.26	Tua-i-wa nangcatgu ak'a anucimirqecetaallren;
PSA.69.26	elpet kilirtullren nangteqevsiarcetaat.
PSA.69.27	Qalliqelrianek pinarqutengqerceskiki;
PSA.69.27	anirtuutevnun-llu ilauvkaryaqunaki.
PSA.69.28	Atrit-llu perriumakilit unguvam kalikainek;
PSA.69.28	ilausnganrilkilit-llu ellualriit igausngaviatnun.
PSA.69.29	Tau͡gaam wiinga umyuamkun nangtequa engellugturlua-llu;
PSA.69.29	nalugnga, Agayun, anirturlua-llu!
PSA.69.30	Wiinga nanrarciqaqa Agayun aturlua;
PSA.69.30	quyalua elliinun nallunairciqaqa angtacia.
PSA.69.31	Mat'um 
PSA.69.31	taqmigingalriami-llu angucalumi ungungssimi elliitekumalriami ekualuku.
PSA.69.32	Man'a nangcimalriit tangerqilitgu quyaluteng-llu;
PSA.69.32	elpeci agayulalriani Agayutmun tengrucaraumakici.
PSA.69.33	nalluyagucuunaki-llu yun'i itengqalriit.
PSA.69.34	Nanrarlin'gu Agayun qiliim nunam-llu,
PSA.69.34	imarpiim-llu cali mermiutartuumarmi.
PSA.69.35	Agayutem anirturciqngaku Zion-aaq
PSA.69.35	ataam-llu naparrluki nunarpai Judah-m.
PSA.69.35	Elliin-llu yui tuanciiqut piksagulluku;
PSA.69.36	kinguvarciquq-llu yuin kinguvritnun,
PSA.69.36	kenkestai-llu tuani uitaarkauluteng.
PSA.70.1	Anirturnga, Agayun!
PSA.70.2	Tuqutengnaqestenka
PSA.70.2	aakulageskilit cirlakumaluteng-llu.
PSA.70.2	Picurlautemnek-llu quyalriit
PSA.70.2	utercecimakilit kasngukumaluteng-llu.
PSA.70.3	Picingssautekestenka
PSA.70.3	picalngukilit kasnguyugluteng cirliqlermeggnek.
PSA.70.4	Ullagteten tau͡gaam tamarmeng
PSA.70.4	angniqilit nunaniryugluteng.
PSA.70.4	Anirtuutevnek-llu quyalriit
PSA.70.4	taqsuunateng qanlaqilit, “Agayun angtataituq!”
PSA.70.5	Wiinga piniatua arrsaulua-llu;
PSA.70.5	cukamek ullakia, Agayun.
PSA.70.5	Ikayuqamken anirturtekluten-llu;
PSA.71.1	cirliqevkaryaqunii!
PSA.71.2	Ellualriaruuten ikayurlua aviusnga.
PSA.71.2	Niillua anirturnga!
PSA.71.3	Asvaunak uqisviugi,
PSA.71.3	casguliumalua camun pivkarpek'nii;
PSA.71.3	elpet wiinga qimagvikamken, ingluliurutestekamken.
PSA.71.4	Agayutmaa, aviusnga assiitellrianek yugnek,
PSA.71.4	tegumiaqestemnek aarinateng yurrlugnek.
PSA.71.5	elpet tusngavikamken ayagyuarraanemnek.
PSA.71.6	Yuurqaanemnek wiinga cacetuqutekurallruamken;
PSA.71.6	elpet-llu tua-i camun pivkaqsaitarpenga.
PSA.71.6	Taumek nanrarrlainarciqamken.
PSA.71.7	Amlleret murilken͞gamegteggu ayuquciqa cuqeklua yuugut,
PSA.71.7	tua-i-wa elpet pinilriami uqisngavikngamken.
PSA.71.8	Ernerpak nanralaramken
PSA.71.8	ucurnarqucin-llu qanrutekluku.
PSA.71.9	Waniwa ak'allaurrnilua qessayagucaqunii;
PSA.71.9	pinialinilua-llu maa-i unicaqunii.
PSA.71.10	Inglukestenka quyurrluteng qalartut;
PSA.71.10	qanellgutkut pillerkiurluteng tuqutnalua,
PSA.71.11	qanerluteng, “Agayutem cakaaraa;
PSA.71.11	ullagluku teguyarturnaurput;
PSA.71.11	kitumek anirturtekaituq.”
PSA.71.12	Yaaqsigyaqunii, Agayun;
PSA.71.12	Agayutmaa, cukamek ikayuryarturnga!
PSA.71.13	Picetaarutestenka
PSA.71.13	cirlakumaluteng piunriumakilit.
PSA.71.13	Akngirtengnaqestenka-llu
PSA.71.13	caunrilkumaluteng kiaresngiacecimakilit.
PSA.71.14	Wiinga neryuniurutku'rciqamken;
PSA.71.14	nanrarrlainarluten-llu.
PSA.71.15	Qanrutkeciqaqa assilrianek calian;
PSA.71.15	ernerpak qalarutkaqluku anirturilaucin,
PSA.71.15	wiinga tamalkuan taringesciigalengramku.
PSA.71.16	Wiinga ayagciqua piniliumacimtun 
PSA.71.16	elpet kiivet elluarucin wiinga nanrautekciqaqa.
PSA.71.17	Agayun, ayagyuarraanemnek elitnaurarpenga,
PSA.71.17	maa-i-llu cali taqeksaunii irr'inarqelriit caliaten qanrutkuralaranka.
PSA.71.18	Waniwa ak'allaurrlua qiilingenge'rma,
PSA.71.18	Agayun, cakaaryaqunii!
PSA.71.18	Nayuqia qalarutkurallemni pinin artuqailucin-llu
PSA.71.18	ukegkunun kinguveqellrianun taigarkanun.
PSA.71.19	Elluarucirpet qiliit tekisngai.
PSA.71.19	Angelriaruut caliaqelalten;
PSA.71.19	elpetun ayuqelriartaituq.
PSA.71.20	Picurlagavkararpenga nangteqevkaraqlua-llu,
PSA.71.20	tau͡gaam ataam pinirivkarciqerpenga;
PSA.71.20	petmigmi uitayaaqellemnek nugciiqerpenga.
PSA.71.21	Takarnarqutka ilaciqan;
PSA.71.21	angnirivkarlua-llu ataam.
PSA.71.22	Ilumun nanrarciqamken aturcetaarlua;
PSA.71.22	nanrarciqaqa piciucin, Agayutmaa.
PSA.71.22	Aturcetaarlua qelutelegkun yuarutnek atuuciiqamken,
PSA.71.22	elpet, Tanqilria Agayutiit Israel-aat.
PSA.71.23	Qayagpagalua nunaniryuglua aturcetaaruciiqamken;
PSA.71.23	tamarmirrlua pitacirramtun aturciqua,
PSA.71.23	tua-i-wa elpet anirtullruavnga.
PSA.71.24	Qalarutkeciqaqa elluarucin ernerpak,
PSA.71.24	akngirtengnaqestenka
PSA.71.24	cirlakumiita kiaresngiacecimaluteng-llu.
PSA.72.1	Agayun, ayuqucirturru angayuqaq cuqcilallerkaanek elluarucin aturluku;
PSA.72.1	elpet cuqciyaran elliinun-llu aturtelluku,
PSA.72.2	atanirturnaurai yut'en piciulriakun
PSA.72.2	atanirturluki-llu yugpet arrsaulriartai ellualriakun.
PSA.72.3	Nuna naugikili amllernek,
PSA.72.3	yut'en ellualriaruata.
PSA.72.4	Cuqtelaqiliki angayuqam arrsaulriit pitalqellriakun;
PSA.72.4	ikayuakiliki enuqitellriit
PSA.72.4	uumikestait-llu cirlakluki.
PSA.72.5	Atanerput kinguveni-llu atanrukilit akwarpak,
PSA.72.5	akertem iralum-llu piullrak taktacilukek.
PSA.72.6	Atanerput ayuqekili ellallugtun naucetaanun naugaarnun,
PSA.72.6	ellallugtun merqilriatun nunamek.
PSA.72.7	Yuullran taktaciani elluaruciq pingiinaqili,
PSA.72.7	uitanqegciluteng-llu iralum piullran taktaciatun!
PSA.72.8	Angayuqauvia angtakili akertem pugellranek ayagluni yaavet tevillranun,
PSA.72.8	Kuigmek Euphrates-aamek ayagluni ellam iquanun.
PSA.72.9	Inglukestai cikeskilit ciuqerranun;
PSA.72.9	atanrem cirlakekiliki inglukesten̄i.
PSA.72.10	Spain-am atanrin qikertat-llu atanrita akiliqurautnek cikilaqilitgu,
PSA.72.10	atanret-llu Sheba-mek Seba-mek-llu
PSA.72.11	Tamarmeng atanret ciktelaqilit ciuqerranun,
PSA.72.11	atanruviit-llu yuita tamalkurmeng kevgiurluku!
PSA.72.12	Ilumun aviutelarai arrsaulriit ikayurcetaalriit ellminun,
PSA.72.12	cali-llu caitulriit ikayurtekailnguut-llu.
PSA.72.13	Takumcuk'larai pinialnguut caitulriit-llu,
PSA.72.13	unguvavkaraqluki-llu enuqitellriit.
PSA.72.14	Anirtularai yugnek nakukestaitnek nangtestaitnek-llu;
PSA.72.14	unguvait elliini qununarqelriaruut.
PSA.72.15	Ataneq unguvamakili!
PSA.72.15	Yuin-llu Sheba-m cikiqilitgu suulutaanek;
PSA.72.15	piicauquralaqilitgu taqsuunateng,
PSA.72.15	atawaqaasqelluku-llu Agayutmun kesianek!
PSA.72.16	Mukaarkat amllerrluteng naukilit nunami;
PSA.72.16	naucetaat neqkat naukilit tamiini qemini-llu,
PSA.72.16	elluarrluteng naulaucirmegcetun qemiini Lebanon-aam.
PSA.72.16	Nunarpiit-llu yugyagtakilit
PSA.72.16	nunatun canlilriatun.
PSA.72.17	Atra atanrem nalluyagucimanrilkili;
PSA.72.17	niitnaullra-llu piuluni akertem piullran taktaciatun.
PSA.72.17	Tamarmeng atanruviit yuita kaigavikekilitgu Agayun atawaqercecesqelluteng
PSA.72.17	atawaqercetellruciatun ataneq.
PSA.72.18	Nanrarciu 
PSA.72.18	Ellii kiimi irr'inarqellrianek calilartuq.
PSA.72.19	Nanrarciu ucurnarqelria atra akwarpak!
PSA.72.19	Ucurnarqucian muirrliu ellarpak.
PSA.72.19	Amen! Amen!
PSA.72.20	Piicautai David-aam, Jesse-m qetunraan, wani iquklitut.
PSA.73.1	Ilumun Agayutem elluarrluki pilarai tamarmirrluteng niisngasten̄i,
PSA.73.1	umyuamegteggun-llu menuilnguut.
PSA.73.2	Tau͡gaam wiinga nalirrungellruyaaqua;
PSA.73.2	ukveriucarpiallruunga
PSA.73.3	ciknalua qutegtellrianek yugnek,
PSA.73.3	tangerrluku yuut assiitellriit piluaqeralallrat.
PSA.73.4	Engellugturluteng nangteqsuitelartut;
PSA.73.4	temait-llu natlugtevkenateng pinirluteng.
PSA.73.5	Allatun yugtun nangteqeksaitelartut;
PSA.73.5	arenqiallugutaitaqluteng-llu allat pinerrlugutaitnek.
PSA.73.6	Taumek ucuryagcaraq uyamikellriatun atulaqiit,
PSA.73.6	aaricaraq-llu aturaqellriatun aturluku.
PSA.73.7	Umyugait muirumalartut assiitellrianek,
PSA.73.7	umyuangcarluteng assiitellrianek caliarkameggnek.
PSA.73.8	Temciarautekilartut allanek yugnek assiitellrianek-llu qalarrluteng;
PSA.73.8	ucuryaggluteng picirkiuraqluteng nangcinaluteng allanek.
PSA.73.9	Caunrilkelluku Agayun qalartelartut
PSA.73.9	ucuryaggluteng-llu alerquagaqluki yuut nunami.
PSA.73.10	Taumek Agayutem-llu yuin niicugniluki maligtaqulaqait
PSA.73.10	cangalliurutkeksaunaki-llu.
PSA.73.11	Qanraqluteng, “Ilumun Agayun mat'umek nalluuq;
PSA.73.11	Quyinrulriim nallunrirngaitaa qaillun picirput.”
PSA.73.12	Tang waniwa yurrluulriit ayuquciat.
PSA.73.12	Camek pinerrlugutaunateng tukuurrngiinaraqluteng-llu.
PSA.73.13	Wiinga-qaa elliinginaq ircaqumkun menuunii yuugua
PSA.73.13	assiilngiqsauni-llu?
PSA.73.14	Agayun, elpet nangteqevkararpenga unuaquaqan;
PSA.73.14	anucimirqecetaaraqlua unuakut tamalkuita.
PSA.73.15	Qanellrukuma canek nallunritesciigatniluten,
PSA.73.15	yugpetun ayuqlua yuuyanritua.
PSA.73.16	Umyuangcaryaaqellruunga man'a taringyugyaaqluku,
PSA.73.16	tau͡gaam caperrnarqellruuq wangni
PSA.73.17	iterpailegma Agayuvigpagpenun.
PSA.73.17	Nutaan tuani nallunrillruaqa assiitellriit yuut qaillun pimaarkauciat.
PSA.73.18	Qurrayirnarqellriamun elliciqaten
PSA.73.18	iquvkarluki-llu piunrillerkaatnun!
PSA.73.19	Alqunarmek piunriumaciqut,
PSA.73.19	alingnarqellriakun tuquluteng.
PSA.73.20	Qavangutun ayuqut tupalriani catairutaqluteng;
PSA.73.20	tuaten-llu, 
PSA.73.21	Umyuaqa assiitellrani
PSA.73.21	yuucimkun-llu akngiringalua,
PSA.73.22	usvitullrunritua, umyugaunii ungungssitun;
PSA.73.22	tuaten-llu ayuqellriatun tungevnun ayuqlua.
PSA.73.23	Tau͡gaam canivni uitauralartua,
PSA.73.23	elpet-llu tass'uquraraqlua.
PSA.73.24	Ciuliqagtelararpenga ayuqucirtuutevgun,
PSA.73.24	iquani-llu ciuniurarkaulua ucurnamun.
PSA.73.25	Allamek pikaitua qilagmi elpenek tau͡gaam.
PSA.73.25	Allamek-llu nunami piyukek'ngaunii elpenek tau͡gaam.
PSA.73.26	Temka umyuaqa-llu piniarutarkauyaaquk,
PSA.73.26	tau͡gaam Agayutem yuuciqa piniliumaa;
PSA.73.26	ellii kiingan pikciqaqa akwarpak.
PSA.73.27	Avtellriit elpenek piunrirarkaugut;
PSA.73.27	piunrirciqngavki piciunrilnguut elpenun.
PSA.73.28	Tau͡gaam wangni assirtuq uitalleq caniani Agayutem;
PSA.73.28	qalarutkesqelluki-llu wangnun elliin caliaqellni.
PSA.74.1	Agayun, ciin waten cakaarcikut?
PSA.74.1	Eq'urruteqataraten-qaa yut'en akwarpak?
PSA.74.2	Umyuaqiki yut'en, ak'a cucukluki piksagutelten,
PSA.74.2	elpet anirtulten teguarullratnek yuknaluki.
PSA.74.2	Umyuaqiu-llu Ingriq Zion-aaq uitavikellren.
PSA.74.3	Tailuten tarraten nunallerni imumalriani;
PSA.74.3	inglukestemta navgullruit cat tamalkuita Agayuvigpagmi.
PSA.74.4	Inglukesteten qayagpagallruut Agayuvigpagpeni cirlakillerteng pitekluku;
PSA.74.4	cirlakiaqameng-llu nallunailkutateng peliit mayurtaqluki.
PSA.74.5	Napanek calialegtun ayuqluteng
PSA.74.5	kepurilriatun piqertuutatgun.
PSA.74.6	Piqertuarluki mulut'uugluki-llu navgurait
PSA.74.6	canaluki taqumalriit agayuviim aklui.
PSA.74.7	Imtaat Agayuvigpiin ekualuku-llu;
PSA.74.7	menuurrluku yuut agayuviat elpenun.
PSA.74.8	Ellmeggnun qanruyulluteng, “Casciigalivkarluki piciqaput”;
PSA.74.8	ekuagait-llu tamalkuita kenciknarqellriit tamaani nunami.
PSA.74.9	Qigcikek'ngaput nallunailkutat catairutut;
PSA.74.9	prophet-aartairutuq atauciungraan,
PSA.74.9	kia-llu nalluluku qangvarpak mat'um waten ayuqellerkaa.
PSA.74.10	Agayun, qaillun taktalriamek inglukestemta temciarautekqatartatgen?
PSA.74.10	Aterpenek-qaa qacungakiqatartut akwarpak?
PSA.74.11	Ciin ikayuryuumiicikut?
PSA.74.11	Ciin-llu unateten pamaviringasiki?
PSA.74.12	Agayun, elpet ataneqellruamteggen ayagmek tamaa;
PSA.74.12	elpet-llu anirturaqluta amllerqunek.
PSA.74.13	Artuqailucirpegun imarpik avellruan
PSA.74.13	imarpiim-llu ciissirpain qamiqurrit ciqumlluki.
PSA.74.14	Passillruaten imarpigmi ungungssirpiim qamiqurri
PSA.74.14	temii-llu nerevkarluku yuilqum ungungssiinun.
PSA.74.15	Nunamek mer'et ulvelriit qurrlurcetaten;
PSA.74.15	kuigpaungraata-llu kinercet'laraten.
PSA.74.16	Unuk erneq-llu elpet piliaqellruagken;
PSA.74.16	iraluq akerta-llu elkartellruagken nunakakegnun;
PSA.74.17	nuna engelelillruan;
PSA.74.17	piliaqlukek-llu kiak uksuq-llu.
PSA.74.18	Tau͡gaam neq'akiu, 
PSA.74.18	agayutaunateng aterpenek-llu caunrilkiluteng.
PSA.74.19	Cakaaryaqunaki casciigalnguut yut'en alingnarqelrianun inglukestaitnun;
PSA.74.19	nalluyagucaqunaki nangcimalriit yut'en.
PSA.74.20	Akqut'liallren wangkutnun umyuaqiu.
PSA.74.20	Nangcilriit nunani tamaitni amllerrata.
PSA.74.21	Nangcimalriit kiaresngiacecaqunaki;
PSA.74.21	nanraryugngavkaqina arrsaulrianun enuqitellrianun-llu.
PSA.74.22	Agayun, uitavkenak qanruski inglukesteten alangqaniluki!
PSA.74.22	Umyuaqluku inglukestevvet temciarautekilallrat elpenek ernerpak.
PSA.74.23	Nalluyagucaqunaku inglukestevvet qenerrluteng neplillrat,
PSA.74.23	taqsuunateng nepiit nakukestevvet.
PSA.75.1	Quyavikamteggen elpet, Agayun, quyavikamteggen!
PSA.75.1	Wangkuta qalarutkarput angtatailucin
PSA.75.1	qalarutekluki-llu irr'inarqelriit caliaten.
PSA.75.2	Agayun qanertuq, “Cami cuqcillerkaqa elkartellruaqa,
PSA.75.2	cuqciciqua-llu pitalqellriakun.
PSA.75.3	Nunami unguvangqellriit tamarmeng uulegtengraata
PSA.75.3	nuna-llu pektengraan,
PSA.75.3	wiinga nunam tusngavii asvaitevkarciqanka.
PSA.75.4	Assiitellriit yuut qanrut'laranka ellaitnek pivakesqevkenaki;
PSA.75.5	ucuryagpiiqnaki-llu pisqelluki.”
PSA.75.6	Cuqciyaraq taiksaituq calaramek wall'u kanavalirnermek,
PSA.75.6	wall'u negeqvamek wall'u ungalamek;
PSA.75.7	Agayun kiimi cuqcisten͞guuq,
PSA.75.7	ilait pinarqelriaruvkaraqluki ilait-llu pinarqenrilnguuvkarluki.
PSA.75.8	Tua-i-wa 
PSA.75.8	imarluni tuknilriamek wine-amek eq'uqertiinek Agayutem.
PSA.75.8	Tuaken-llu kuv'iciquq yuut assiitellriit merkaatnek;
PSA.75.8	tamarmeng-llu assiitellriit ellarpiim yuin tauna merciqaat nangqapiarluku.
PSA.75.9	Tau͡gaam wiinga nunaniryugciqua akwarpak,
PSA.75.9	aturlua nanrautnek Jacob-aam Agayutiinun.
PSA.75.10	Assiitellriit yuut piniat Agayutem piunrirciqaa,
PSA.75.10	ellualriit tau͡gken piniat tuknirivkaumaluni.
PSA.76.1	Judah-mi Agayun nallunritaat;
PSA.76.1	atra angelriaruuq Israel-aam yuini.
PSA.76.2	Enengqertuq Jerusalem-aami;
PSA.76.2	uitaaqluni Ingrimi Zion-aami.
PSA.76.3	Tuani inglukilriit pitegcautait navgullrui,
PSA.76.3	caskuit-llu akngircailkutet, nuussirpiit, allat-llu anguyagcuutait tamalkuita.
PSA.76.4	Ucurnarquten elpet, Agayun!
PSA.76.4	Ucurnarquten, atrallerpeni ingrinek
PSA.76.4	cirlakumariavki inglukesteten.
PSA.76.5	Alingilnguut anguyagtait uayaumaut caitnek tamalkuitnek
PSA.76.5	maa-i-llu qavarluteng tuqum qavaanek,
PSA.76.5	piniit elisngaarit-llu catnguvkenateng.
PSA.76.6	Akeqnerrlugtellerpeni, elpet Jacob-aam Agayutiini,
PSA.76.6	horse-aat yugtuumarmeng iqullruut tuquluteng.
PSA.76.7	Tau͡gaam elpet, 
PSA.76.7	Eq'uqreskuvet kina-kiq ciuqerpeni nangerngayarta!
PSA.76.8	Cuqcillren niicetan pakmaken qilagmek;
PSA.76.8	yuut nunam qaingani alingameng nepaitut,
PSA.76.9	nangerrluten qanqatallerpeni qaillun cuqcillerpenek,
PSA.76.9	anirturnaluki tamalkuita nangcimalriit nunami.
PSA.76.10	Agayun, yuum qenertellra kingungqelartuq nanraumakanillerkarpenek;
PSA.76.10	unegtaullret anguyallratni nanralarciqaatgen aturluki nerevkariteten.
PSA.76.11	Akqiciu 
PSA.76.11	iluvaulluci cikiutnek, canimetellriani angayuqauviit yuitni.
PSA.76.11	Agayun yugnun qigcigyagucet'lartuq;
PSA.76.12	ellmeggnek pivakellriit atanerruat pivakenrircet'larai
PSA.76.12	atanret-llu ircaqruallagavkaraqluki.
PSA.77.1	Qayagauraqa Agayun qastulua;
PSA.77.1	Qayagauramni qastulua niitaanga.
PSA.77.2	Picurliim tut'aqanga 
PSA.77.2	talligka qulmun yagglukek unugpak piicagaqlua,
PSA.77.2	tau͡gaam nataqutesciigat'lartua uitanqegcitmek.
PSA.77.3	Agayun umyuaqaqamku iluteq'lartua;
PSA.77.3	umyuangcaraqama-llu ciunerkairutaqlua.
PSA.77.4	Elpet, Agayun, qavarciigacet'lararpenga;
PSA.77.4	Umyuarniuryaaqem-llu ugaani camek qanerciigataqlua.
PSA.77.5	Umyuaqelaranka erenret au͡gkut
PSA.77.5	allrakut-llu ak'a pellullret.
PSA.77.6	Unugpak umyuaqa cakneq calilartuq;
PSA.77.6	umyuangcaraqama-llu wangnek waten aptaqlua:
PSA.77.7	“Atanrem-qaa cakaarturluta piqatartuq?
PSA.77.7	Ilukegcitkenqiggngairutaakut-qaa?
PSA.77.8	Kenekmikun-qaa pektayiilngurkun kenkenqiggngairutaakut?
PSA.77.8	Akqutai-llu-qaa piungairutut?
PSA.77.9	Agayutem-qaa naklekilaucini nalluyagutaa?
PSA.77.9	Takumcukiyarani-qaa eq'urruciyaramek cimiraa?”
PSA.77.10	Tua-llu qanertua, “Arcaqerluku angniilutkaqa
PSA.77.10	Quyinrulriim Agayutem ciunganicetun ikayurinanrillra wangkutnek.”
PSA.77.11	Neq'erciqanka caliaqelallri 
PSA.77.11	aa-ang, umyuaqeciqanka irr'inarqelriit caliaqelalten ak'a tamaani.
PSA.77.12	Umyuangcautekciqanka tamalkuita caliaqelalten,
PSA.77.12	pinirpegun-llu irr'inarqelriit taqelten.
PSA.77.13	Agayun, elpet piciryaran tamarmi tanqilriaruuq.
PSA.77.13	Allamek agayutmek elpetun angtalriamek pitaituq.
PSA.77.14	Elpet-wa, Agayun, calilriaruuten irr'inarqelrianek,
PSA.77.14	artuqailucin-llu nasvallruluku ellam yuinun.
PSA.77.15	Pinin aturluku yut'en anirtullruaten,
PSA.77.15	kinguvekek Jacob-aankuk Joseph-aaq-llu.
PSA.77.16	Yuum tanglauciatun mer'et, Agayun, tangrramegteggen uluryayugtut,
PSA.77.16	imarpiim-llu et'uqri yugtun alingelriatun qiivluteng.
PSA.77.17	Amirlunek ellalluk igtuq;
PSA.77.17	qilak kallirauq,
PSA.77.17	kenerpallaraluni-llu piciatun.
PSA.77.18	Kalluun migpallartaqluni tem'irtuq,
PSA.77.18	kenerpallagalriim-llu ella tanqigiluku;
PSA.77.18	nuna-llu qiivyuarluni pekluni-llu.
PSA.77.19	Piyuallruuten qairteggun;
PSA.77.19	qerallruan et'ulria imarpik,
PSA.77.19	tau͡gken tumten tangerrnarqevkenateng.
PSA.77.20	Qusngiliurtetun ayautellruaten yut'en
PSA.77.20	Moses-aankugnek Aaron-aaq-llu ciuliqagcirluki.
PSA.78.1	Yumaa, kitaki niicugniciu ayuqucirtuuteka,
PSA.78.1	qanellrenka-llu murilkelluki.
PSA.78.2	Qalarciiqua ayuqestassiigutetgun,
PSA.78.2	taringnarcarluki nallunarqellriit ak'allaat qaneryarat,
PSA.78.3	imkut niitelalput nalluvkenaki-llu,
PSA.78.3	ciuliamta wangkutnun qanrutkelallrit.
PSA.78.4	Irniamten̄un aassaqutekngaitaput,
PSA.78.4	tau͡gaam qanrutkeciqaput kingumta yuinun
PSA.78.4	ucurnarqellriit caliari 
PSA.78.4	pinia-llu cali-llu irr'inarqellriit taqellri.
PSA.78.5	Piurcillruuq picirkiuranek Israel-aam yuinun,
PSA.78.5	alerquutnek-llu Jacob-aam kinguvrinun.
PSA.78.5	Alerqurluki-llu ciuliaput
PSA.78.5	picirkiutni elitnaurutkesqelluki irniaritnun,
PSA.78.6	kinguitgun yuurtellrianun nallunritesqelluki,
PSA.78.6	cali-llu tamakunun irniarit qanrut'laasqelluki.
PSA.78.7	Waten piluteng ellaita-llu Agayun tusngavikniaraat,
PSA.78.7	nalluyagutevkenaki caliallri,
PSA.78.7	alerquutai-llu maligtaquluki kesianek.
PSA.78.8	Ciuliamegtun ayuqenritniartut,
PSA.78.8	inglulitaaryulriatun pamaunateng-llu,
PSA.78.8	pektayiinateng-llu tusngavikevkenaku Agayun
PSA.78.8	wall'u ayuqucimegteggun piciuvkenateng Agayutmun.
PSA.78.9	Ephraim-aarmiut caskungqeng'e'rmeng urluvernek
PSA.78.9	qimallruut anguyallermeggni.
PSA.78.10	Agayutem akqutii cakaallruat;
PSA.78.10	alerquutai maligtaquyuumiinaki.
PSA.78.11	Neq'akenriamegteki caliallri,
PSA.78.11	irr'inarqelrialiat-llu nasvallri ellmeggnun.
PSA.78.12	Agayun irr'inarqelrialilallruuq takuatni ciuliarita
PSA.78.12	Egypt-aami Zoan-ami carr'ilqami.
PSA.78.13	Imarpik avegluku qerarcetellrukai;
PSA.78.13	meq qacarnertun ayuqliriluku.
PSA.78.14	Erenrani ciuliqagtelarai amirlukun,
PSA.78.14	unugpak-llu tanqiakun ekualriim.
PSA.78.15	Teggalqut yuilqumi qup'lallrui,
PSA.78.15	merr'itaqluki camaken aciqvanek.
PSA.78.16	Teggalqumek meq maqevkallrua,
PSA.78.16	meq qurrlurtelluku kuigtun.
PSA.78.17	Tau͡gaam assiilngillerteng Agayutem tungiinun taqsunritaat,
PSA.78.17	inglulitaartu'rluteng Quyinrulriamun yuilqumi mertailngurmi uitallermeggni.
PSA.78.18	Pitsaqluteng naspaagaat Agayun
PSA.78.18	cikiisqelluteng neqkanek piyullermeggnek.
PSA.78.19	Ingluliraat Agayun qanerluteng,
PSA.78.19	“Agayun-qaa neqkamek yuilqumi paivciyugngauq?
PSA.78.20	Ilumun teggalquq kaugtullrua,
PSA.78.20	meq-llu cakneq tuaken maqluni kuiggaaraat uryurtelluki;
PSA.78.20	tuaten-llu-qaa cikiryugngaakut kelipanek
PSA.78.20	wall'u neqkilluta kemegmek?”
PSA.78.21	kenerkun-llu yun'i callugluki,
PSA.78.21	eq'urrngiinarluni tungiitnun,
PSA.78.22	tua-i-wa ukvenrilata ellminun,
PSA.78.22	ukveqevkenaku elliinun anirturyugngacirteng.
PSA.78.23	Tau͡gaam elliin alerquraa qilak
PSA.78.23	amiigi ikirtesqelluki;
PSA.78.24	cikirai neqkaatnek qilagmiutarmek,
PSA.78.24	qilagmek igqaqevkarluki kelipayagaat (manna) ellaitnun neqkaqesqelluki.
PSA.78.25	Tua-i yuut ner'ut an'gilat neqaitnek,
PSA.78.25	Agayutem-llu cikirai piyugtaciicetun.
PSA.78.26	Cali calaramek anuqengevkaraa,
PSA.78.26	pinimikun-llu anuqa taivkarluku ungalamek.
PSA.78.27	Kemegturkaitnek yun'i cikirai amlleqapigtellrianek,
PSA.78.27	yaqulegnek imarpiim cen̄iini qau͡gyatun amllertalrianek;
PSA.78.28	tamakut-llu mit'elluki uitaviatnun
PSA.78.28	avataitnun-llu cali.
PSA.78.29	Ner'ut-llu yuut aqsiluteng;
PSA.78.29	Agayutem cikiateng piyullratnek.
PSA.78.30	Tau͡gaam camirpailgata,
PSA.78.30	nernginanratni,
PSA.78.31	Agayutem eq'uqrutai,
PSA.78.31	tuqulluki-llu pininrit angutet,
PSA.78.31	kemyunarqenrit ayagyualriit Israel-aam yuini.
PSA.78.32	Tau͡gaam catkevkenaku tamana yuut assiilngillerteng taqsunritaat;
PSA.78.32	irr'inarqelrianek calingraan ukvekevkenaku.
PSA.78.33	Taumek Agayutem tuquvkallrukai yuum aneryaaqallratun cukataluki,
PSA.78.33	alqunarmek pinerrlugtelluki tuquvkarluki.
PSA.78.34	Ilateng tuqutaqaki,
PSA.78.34	unegtellriit caulartut Agayutmun;
PSA.78.34	umyuarnayaguciluteng cumiggluteng piicagaqluteng.
PSA.78.35	Neq'alaraat Agayutmun qaunqellrucirteng,
PSA.78.35	Artuqailngurmun anirtullrucirteng.
PSA.78.36	Tau͡gaam iqluquluku qalartelartut;
PSA.78.36	qalartellrat tamarmi piciuvkenani.
PSA.78.37	Piciunritellruut elliinun,
PSA.78.37	akquyutseng-llu elliinun aturpek'naku.
PSA.78.38	Tau͡gaam Agayun takumcutalriaruuq yum'inun.
PSA.78.38	Au͡g'aritellrui assiilnguitnek
PSA.78.38	piunrirpek'naki-llu.
PSA.78.38	Amllerqunek qenqertellni pellugcet'laraa,
PSA.78.38	eq'uqerteng'e'rmi nuqingaaqluku,
PSA.78.39	tua-i-wa neq'akngamiu yuunginauciat,
PSA.78.39	anuqetun ayuqngata ataam uterrngailngurtun.
PSA.78.40	Amllerqunek atam inglulitaalallrulriit yuilqumi;
PSA.78.40	amllerqunek angniitevkaraqluku!
PSA.78.41	Pinqigtaarluteng naspaallruat Agayun;
PSA.78.41	nanglluku Tanqilria Agayutiit Israel-aam yuin.
PSA.78.42	Nalluyagutellruat angelriamek pinilriarucia
PSA.78.42	neq'akevkenaku-llu erneq ellaitnek anirturillra inglukestaitnek,
PSA.78.43	irr'inarqelrialiluni angelrianek-llu calillra
PSA.78.43	carr'ilqaini Zoan-am Egypt-aam nuniini.
PSA.78.44	Kuiget mer'it augurcetellrui
PSA.78.44	Egypt-aarmiut-llu merkaunateng.
PSA.78.45	Ciivagugaat-llu tuc'etellrui ellaitnun, tamakunun nangtelluki,
PSA.78.45	peleqpelraat-llu cali nuniit assiirulluku.
PSA.78.46	Petgertayulit-llu cali tekicetai naucetaarit neresqelluki
PSA.78.46	naucetaarviit-llu piunriisqelluki.
PSA.78.47	Wine-arkat naucetaarit piunrillrui kavtagteggun
PSA.78.47	cali-lu atsangtulit napat qakurnam piunrirluki.
PSA.78.48	Kavcirtelluku tuqutellrui kuluvautait,
PSA.78.48	katngautait-llu tuquqluki kalluum kenerpallarallrakun.
PSA.78.49	Nanikuavkallrui cakneq,
PSA.78.49	ellaitnun tuc'elluku qenngutni alingnarqelria-llu eq'uqrutni,
PSA.78.49	tamakut taivkarluki ellaitnun tuqunarqelriaruluki.
PSA.78.50	Eq'uqertellni nuqingallrunritaa
PSA.78.50	tuqumek-llu anagcetevkenaki,
PSA.78.50	tau͡gaam tuquavkarluki cangerlagkun.
PSA.78.51	Yung'eqarraarutait tan'gaurluut tuqutellrui
PSA.78.51	tamalkuitni ilakuralriit Egypt-aami.
PSA.78.52	Nutaan qusngiliurtetun yun'i ayautai,
PSA.78.52	ciuliqaggluki katngagnek ciuliqagcilriatun, yuilqukun.
PSA.78.53	Ciuliqagtai aarnailngurkun, ellait-llu alingevkenateng;
PSA.78.53	tau͡gaam inglukestait imarpigmi piunrirtut qecuqilluteng.
PSA.78.54	Elliin ayautai tanqilriamun nunautminun,
PSA.78.54	ingrinun elliin cirlakiluni tegullerminun.
PSA.78.55	Tamatum nunam yui antai yum'i ciunratnek;
PSA.78.55	avegluku nuniit ilakellriartainun Israel-aam yuin,
PSA.78.55	enait-llu piksagutelluki yum'inun.
PSA.78.56	Tau͡gaam ingluliraat Quyinrulria Agayun
PSA.78.56	naspaaluku-llu.
PSA.78.56	Alerquutai atunritait,
PSA.78.57	tau͡gaam inglulitaarluteng ciuliameng piciunritellracetun ayuqluteng,
PSA.78.57	nalirrugnaqluteng nakrialngurtun pitegcautetun.
PSA.78.58	Agayun qenercetaat agayuyaramegteggun,
PSA.78.58	eq'urtelluku tuaten agayutngualiamegteggun.
PSA.78.59	Man'a tangrramiu Agayutem eq'urtuq cakneq,
PSA.78.59	Israel-aam-llu yui cakaaqapiggluki.
PSA.78.60	Unitaa-llu pelatekani Shiloh-mi,
PSA.78.60	uitavikenrirluku uitavikelallni tuani.
PSA.78.61	Inglukestemten̄un-llu teguvkarluku Akqutem Yaassiiga,
PSA.78.61	tangrrutii pinimi ucurnarqucimi-llu.
PSA.78.62	Qenrutellrui elliin nakmiin yun'i
PSA.78.62	tuqurqevkarluki-llu inglukestaitnun.
PSA.78.63	Anguyagkun tuqurqumaluteng ayagyuarit,
PSA.78.63	neviarcaraat uikairutelluki.
PSA.78.64	Agayulirtait anguyagkun tuqurqumallruut,
PSA.78.64	nulirritnun-llu tuquilriit piciryarait aturcetevkenaki.
PSA.78.65	Tua-llu 
PSA.78.65	yugtun pinilriatun ayuqluni wine-am segg'arceskiitun.
PSA.78.66	Kingupiartai inglukesten̄i,
PSA.78.66	kiaresngiatelluki iquilngurmek.
PSA.78.67	Tau͡gaam elliin cakaarai Joseph-aam kinguvri;
PSA.78.67	cucukevkenaki Ephraim-aam ilakellriartai.
PSA.78.68	Tau͡gaam cucukluki Judah-m ilakellriartai
PSA.78.68	Ingriq-llu Zion-aaq elliin cakneq kenkek'ngani.
PSA.78.69	Tuavet napartaa Agayuvigpani
PSA.78.69	enemitun pakmani qilagmi;
PSA.78.69	piliaqaa pektayiirulluku nunatun,
PSA.78.69	asvaitarkaurtelluku akwarpak.
PSA.78.70	Cucukluku-llu David-aaq pisten̄i;
PSA.78.70	tegullrua maranek,
PSA.78.71	tamaaken katngagnek qaunqillranek,
PSA.78.71	atanrurcetaa-llu Israel-aanun,
PSA.78.71	qusngiliurten͞gurrluku Agayutem yuinun.
PSA.78.72	David-aam-llu aulukai elluarucimikun piugteqluni,
PSA.78.72	kemyunarqellni aturluku ciuliqaggluki.
PSA.79.1	Agayun, allanret inglukesteput taigut allurcarturluta nunamek wangkutnun cikiuteklerpenek.
PSA.79.1	Tanqilria Agayuvigpiin menuurtaat
PSA.79.1	caunrirluku-llu imerqaat Jerusalem-aaq.
PSA.79.2	Yugpet temait unitait neqkaqevkarluki yaqulegnun,
PSA.79.2	pistevvet-llu temait ungungssinun.
PSA.79.3	Yugpet augat mertun kuvaat;
PSA.79.3	augat qurrlurluni mertun Jerusalem-aam iluani tamalkuan,
PSA.79.3	tungmagtestekaunateng-llu.
PSA.79.4	Avaqlimta cakegtakenritaitkut;
PSA.79.4	picingssautek'laraitkut temciarautekluta tuaten.
PSA.79.5	Kenertun-qaa kumavkaqataran eq'uqertellren wangkutnun?
PSA.79.6	Qenruski tau͡gaam angayuqauvilget agayuyuilnguut elpenun,
PSA.79.6	piicayuilnguut elpenun.
PSA.79.7	Yugpenek tuqurqillruata,
PSA.79.7	nunauten-llu assiirulluku.
PSA.79.8	Ciuliamta assiilngillrit wangkutnun tut'ecaqunaki.
PSA.79.8	Takumcukikut watua,
PSA.79.8	ciunerkairutlemten̄i.
PSA.79.9	Ikayurkut, Agayun, anirturluta;
PSA.79.9	anirturkut assiilngumten̄ek-llu au͡g'arilluta
PSA.79.9	aterpet ucurnarillerkaa pitekluku!
PSA.79.10	Ciin waten atanruviit yuit qanqatartat,
PSA.79.10	“Nauwa-mi Agayutiit?”
PSA.79.10	Tangvagceskiu wangkutnun akinauruten tut'ellrani angayuqauviit yuitnun,
PSA.79.10	akinaurutlerpeni pisteten tuqutaullret.
PSA.79.11	Niicugniki itengqaluteng yuuniaralriit,
PSA.79.11	artuqailngurkun pinirpegun anirturki inglukestemteggun tuqucimaarkat.
PSA.79.12	malrunlerqunek pinruluki caunrilkuurutait elpenun.
PSA.79.13	Nutaan wangkuta yugpeni, qusngiini katngautvet,
PSA.79.13	quyavikniamteggen taqsuunata
PSA.79.13	nanrarluten-llu akwarpak tayima.
PSA.80.1	Niicugnikut, Qusngiliurtiini Israel-aam yuin;
PSA.80.1	niiskut, ciuliqagcilriami yugpenek,
PSA.80.1	qusngiliurta katngautminek ciuliqagcilauciatun.
PSA.80.1	Aqumgaluten atanruvigmi aqumllerpeni cherubim-aak quliigni.
PSA.80.2	Nasvagluten elpenek ilakellriartaitnun Ephraim-aam, Benjamin-aam, Manasseh-m-llu.
PSA.80.2	Pinirpenek nasviskut;
PSA.80.2	tailuten anirturniarpekut.
PSA.80.3	Agayun, ut'ruskut ataam elluarrluta ayuqucillemten̄un!
PSA.80.3	Takumcukuten wangkutnun nasvaggu, anirtuumaniartukut!
PSA.80.4	qaillun pitalriamek qenrutqatarcikut, piicauteput kiuyugpek'naki?
PSA.80.5	Angniitnamek nerevkararpekut,
PSA.80.5	imartulriakun-llu saskakun aluvimten̄ek mertelluta.
PSA.80.6	Avaqlimten̄un atanruviit yuitnun nunavut allurtaagutkevkaran;
PSA.80.6	inglukestemta temciarautekaitkut.
PSA.80.7	Artuqailnguq Agayun, ciungani elluarrluta pillemten̄un ut'ruskut!
PSA.80.7	Takumcukikut anirtuumaniartukut!
PSA.80.8	Wine-arkaq naucetaaq anutellruan Egypt-aamek;
PSA.80.8	ayagcetellruaten allat atanruviit
PSA.80.8	nuniitnun-llu nauceciiluku wine-arkaq.
PSA.80.9	Carrillruan nauvigkaa;
PSA.80.9	acilqurri naungameng aciqvanun nauguq saggluni nunamun tamaavet tamalkuan.
PSA.80.10	Ingriungraata talinran naligai;
PSA.80.10	talinran naligaqluki naparpakayaungraata.
PSA.80.11	Avayai naungameng imarpik Mediterranean-aaq tekitaat,
PSA.80.11	kituani-llu cali Kuik Euphrates-aaq tekilluku.
PSA.80.12	Ciin-mi casgu avatiinelnguq imerqessiu?
PSA.80.12	Maa-i kitulriit tamaaggun tegucugngariluteng atsainek;
PSA.80.13	yuilqurmiutaat sitiinkaat tutmaraat,
PSA.80.13	yuilqurmiutaat-llu ungungssiaraat nerluteng tamaaken.
PSA.80.14	Tuigten wangkutnun, Artuqailnguq Agayun!
PSA.80.14	Tangerkut pakmaken qilagmek;
PSA.80.14	tailuten anirturyarturki yut'en!
PSA.80.15	Tailuten anirturyarturru una napayaaq nauceciillren,
PSA.80.15	naugaar nauvkallren caceturiluku!
PSA.80.16	Inglukestemta kepurraarluku ekuavkaraat;
PSA.80.16	ayuquciat tangerrluku piunrirki!
PSA.80.17	Picurlallerkaatnun piunrillerkaatnun-llu pivkaryaqunaki yut'en cucukelten,
PSA.80.17	atanruviurrluki piniriluki nautelten.
PSA.80.18	Wangkuta avtenqiggngaitukut elpenek;
PSA.80.18	unguvavkaqikut nanrarniamteggen.
PSA.80.19	Takumcukikut anirtuumaniartukut.
PSA.81.1	Atuuciu qastuluci Agayun ingluliurutestevvut;
PSA.81.1	aturci nanrarluku Jacob-aam Agayutii!
PSA.81.2	Aturcetaarluci yuarutnek aturci;
PSA.81.2	niitnirqellrianek aturcetaarluci qelutelegteggun.
PSA.81.3	Cupu'uryaraq cupkiciu ayagnirluku nerevkariyaraq,
PSA.81.3	iralungkan nutaramek iraluq-llu muiqan.
PSA.81.4	Man'a alerquutnguuq Israel-aam yuinun,
PSA.81.4	Jacob-aam Agayutiin picirkiutekluku.
PSA.81.5	Cikiutekellrua Israel-aam yuinun
PSA.81.5	Egypt-aam nunii curukallerminiu.
PSA.81.5	Niitua erinamek naken kingunengqerruciilngurmek qanelriamek,
PSA.81.6	“Atmaci uqamailnguut yuuvkallruanka;
PSA.81.6	calirpallerpecen̄ek taqevkarluci.
PSA.81.7	Picurlaumallerpeci nalliini kaigallerpecen̄i anirtullruamci.
PSA.81.7	Iirumallemnek ellarayiim akuliinek kiullruamci.
PSA.81.7	Naspaaluci-llu mermek ulvelriartaani Meribah-m.
PSA.81.8	Niicugniciu aarcirtuuteka, yumni.
PSA.81.8	Tua-i-tuq ataki niicugniqercia, Israel-aam yuini!
PSA.81.9	Agayuluci ciktaararkaunrituci allamun agayutmun.
PSA.81.10	Wiinga 
PSA.81.10	anutestellerci Egypt-aamek.
PSA.81.10	Piciukuvci wangnun assilrianek cikirciqamci.
PSA.81.11	“Tau͡gaam yum'a qanelqa catkenritaat,
PSA.81.11	Israel-aam yuin niicugnaunii.
PSA.81.12	Taumek ayagcetellrukenka pamaitellratgun,
PSA.81.12	piyugtaciicetun umyuarteng aturluku yuusqelluki.
PSA.81.13	Yumnun niisngasqumayaaqua;
PSA.81.13	pisqutenka-llu ellaitnun atuusqumayaaqluki!
PSA.81.14	Tuaten pilaqata, egmianun inglukestait cirlak'laryaranka
PSA.81.14	callugluki-llu tamalkuita.
PSA.81.15	Eq'ukestenka aaryugluteng wangnek ciuqamnun ciktelaryartut;
PSA.81.15	anucimirqecetaarumayarluteng-llu akwarpak.
PSA.81.16	Tau͡gaam wiinga nerevkaryaramci mukaarkat assinkacagaitnek
PSA.81.16	camirtelluci-llu paatakaarngalngurmek.”
PSA.82.1	Agayutem atanirai qilagmiut quyurtellratni arenqiirturluteng;
PSA.82.1	quyungqallratni elliin pisten̄i nallunrircetai picirkangutminek:
PSA.82.2	“Cuqcinermek elluanrilngurkun taqluci;
PSA.82.2	ingluarvikenrirluki-llu assiitellriit yuut!
PSA.82.3	Picurlaumanritlerkaitgun ikayularciki arrsaulriit elliraat-llu;
PSA.82.3	pitalqellriakun cuqciaqluci caitulrianek casciigalngurnek-llu.
PSA.82.4	Anirturaqluki naklegnarqellriit
PSA.82.4	piniatnek assiitellriit yuut.
PSA.82.5	“Elisngaarituci taringumavkenaci-llu,
PSA.82.5	assiilnguum tan'gerakun piyualuci.
PSA.82.5	Taumek pitalqeggsaraq atuunrilria nunam yuinun tamiini.
PSA.82.6	Wiinga qanertua, ‘Elpeci agayutnguuci,
PSA.82.6	tamarpeci qetunraqluci Quyinrulriim.’
PSA.82.7	Tau͡gaam yuunginaulriatun tuquciquci;
PSA.82.7	ellam atanerruaritun tuquluci.”
PSA.82.8	Uitavkenak, Agayun, nuna ataniurru;
PSA.82.8	atanruviit yuit tamalkuita pikngavki.
PSA.83.1	Agayun, nepaitenrilu;
PSA.83.1	uitauranrilu wall'u niitnaunak uitaluten!
PSA.83.2	Atam inglukesteten nep'ngelriit uitanrirluteng,
PSA.83.2	tamatum-llu arcaqanranek eq'ukestevvet inglulirluten.
PSA.83.3	Aassaqluteng picirkiurtut inglulirluki yut'en;
PSA.83.3	quyurrluteng picirkiurtut inglukluki qunukek'ngaten.
PSA.83.4	Qanerluteng, “Tailuci piunrirnauput atanruviunrirtelluki,
PSA.83.4	umyuaqumanqigtenritniartut Israel-aam yui mat'um kinguani.”
PSA.83.5	Umyuallgutekliutut picirkiurameggnun,
PSA.83.5	iliksagulluteng inglulirnaluten,
PSA.83.6	ukuuluteng Edom-aam yui Ishmaelite-at-llu;
PSA.83.6	Moab-am yui Hagrite-at-llu;
PSA.83.7	ukut-llu cali yuit: Gebal-aam, Ammon-aam, Amalek-aam-llu,
PSA.83.7	cali-wa yuk'ek Philistia-m Tyre-am-llu.
PSA.83.8	Assyria-rmiut-llu cali ilaulluteng,
PSA.83.8	pinilirluki Lot-aam kinguvri Ammonite-at Moabite-at-llu.
PSA.83.9	Ukut pikiki Midianite-at pillerpetun,
PSA.83.9	Sisera-nkuk-llu Jabin-aaq-llu pillerpetun Kishon-aam Kuigani.
PSA.83.10	Taukut cirlakellrukten Endor-ami,
PSA.83.10	temait-llu aruluteng nunam qaingani.
PSA.83.11	Ciuliqagtait pikiki pillerpetun Oreb-aankuk Zeeb-aq-llu;
PSA.83.11	cirlakekiki atanerruarit pillerpetun Zebah Zalmunna-llu,
PSA.83.12	waten qanellrek, “Wangkuk teguluku piksaguciiqerpuk
PSA.83.12	nuna Agayutem pia.”
PSA.83.13	carangllugtun-llu anuqem tengeskiitun.
PSA.83.14	Kenrem ekualauciatun napat,
PSA.83.14	kenrem-llu ingrit ekevkarluki,
PSA.83.15	tuaten-llu elpet malirqerluki qimagteski ellarayagpegun
PSA.83.15	nanikuavkarluki anuqerpagpeggun.
PSA.83.16	pinilriarucirpet piciucia ukveqniaraat.
PSA.83.17	Ataki nanikuakilit cirliqluteng-llu akwarpak;
PSA.83.17	watqapik pikegtakumavkenateng yuunriqilit.
PSA.83.18	Kiivet atanrucin nallunrirtessgu ellaitnun,
PSA.83.18	Quyinrulriaruluten Atanruluten, ataniumaluku nuna tamalkuan.
PSA.84.1	Tangniqvagta Agayuvigpiin, 
PSA.84.2	Tuani uitayugyaaqua!
PSA.84.2	Yuucimkun tamalkirrlua angnirlua atuutaqa
PSA.84.2	unguvalria 
PSA.84.3	Yaquliyagaunge'rmeng uitavigkameggnek nataqut'lartut,
PSA.84.3	kauturyaraat-llu tuani ungluliaqluteng;
PSA.84.3	piyagateng anglicarnaluki ekuavigpet caniani,
PSA.84.4	Atawaqertut yuut Agayuvigpagpeni uitauralriit,
PSA.84.4	kesianek aturluteng nanrautnek elpenun.
PSA.84.5	Atawaqertut yuut piningqellriit elpenek,
PSA.84.5	tengrukluku-llu ayallerkarteng Ingrimun Zion-aamun.
PSA.84.6	Ayagaqameng tumekluku kinertellria kuignayua Baca-m,
PSA.84.6	tangellratni mermek ulvelriarulartuq;
PSA.84.6	ellalliryararallran atawaqautmek patulriatun ayuqluni.
PSA.84.7	Ayainanermeggni piniriinalartut;
PSA.84.7	tangerciqaat Zion-aami Agayun quyinrulria agayutni.
PSA.84.8	Niicugninga, Jacob-aam Agayutiini!
PSA.84.9	Agayun, atawaqercessgu atanerput,
PSA.84.9	ataneq elpet cucukellren.
PSA.84.10	Ataucimi ernermi Agayuvigpagpeni uitalleq
PSA.84.10	assinruuq uitallermi tiissitsaani ernerni nani allami.
PSA.84.10	Nangerngallerkaqa iteryaraani eniin Agayutma cucukenruaqa
PSA.84.10	uitallerkami assiitellriit yuut enaitni.
PSA.84.11	atawaqercetaqluta kenkutmikun takarniumaluta-llu.
PSA.84.11	piciulria aturluku yuulriit.
PSA.85.1	Israel-aaq ataam tukuurcetan.
PSA.85.2	Yut'en assiilngillritnek au͡g'aritellruaten,
PSA.85.2	alarrluteng pillrit tamalkuita patuluki.
PSA.85.3	Qenrutenrirluki-llu,
PSA.85.3	uluryanarqellria eq'uqertellren nuqingaluku.
PSA.85.4	Agayun Anirturtemta, uterceskut ataam ciungani enuqitevkenata ayuqucillemten̄un,
PSA.85.4	ayagtelluku eq'urruten wankutnun!
PSA.85.5	Qenrutqatararpekut-qaa akwarpak?
PSA.85.5	Taqsuunak-qaa qenerteqatartuten?
PSA.85.6	Pinirivkarkut ataam,
PSA.85.6	wangkuta yugpeni nanrarniamteggen.
PSA.85.7	Kenken pektayiilnguq nasvaggu wangkutnun, 
PSA.85.7	anirturluta-llu.
PSA.85.8	Niicugniaqa 
PSA.85.8	akqaakut wangkuta yum'ini uitanqegcitmek,
PSA.85.8	usviilkarrluta ayuqucillemten̄un utertenrilkumta.
PSA.85.9	Ilumun qigcikesten̄i upingatai anirturnaluki;
PSA.85.9	nasvaumaciquq wangkutnun anirturluku-llu Israel-aaq.
PSA.85.10	Pairutellriigtun yuugtun Agayutem kenkii pektayiilnguq, Israel-aam-llu piciucia elliinun quyurciiquk;
PSA.85.10	tuaten-llu yuin elluaruciat elliin-llu uitanqegcitii akuqauciiqlutek.
PSA.85.11	Israel-aaq niisngalriaruluni Agayutmun yagciiquq nunamek qulmun,
PSA.85.11	Agayun-llu ellualriaruluni yum'inun uyangciiquq pakmaken qilagmek.
PSA.85.12	nunavut-llu naugiciquq amllernek quyurtarkamten̄ek.
PSA.85.13	Elluaryaraq ciunrakun 
PSA.85.13	ciunerkaa upluku.
PSA.86.1	Niicugninga, 
PSA.86.1	casciigalnguungama pinianii-llu.
PSA.86.2	Tuquvkaryaqunii pisqellren tamalkuan atungnaquralaamku;
PSA.86.2	anirturnga, tua-i-wa wiinga pistekngavnga, cacetuqutekngamken-llu wiinga.
PSA.86.3	Piicagvik'laramken kesianek,
PSA.86.3	taumek takumcukia, wiinga Agayutekngamken.
PSA.86.4	elpenun piicagturalaama.
PSA.86.5	kenkutengqerravet cakaniyuilngurmek elpenun piicalrianun.
PSA.86.6	Niicugninga, 
PSA.86.6	niisgu qayagalqa ikayuusqellua.
PSA.86.7	Picurlagaqama piicagvik'laramken,
PSA.86.7	piicautenka piciurtelaavki.
PSA.86.8	calilriartangqeqsaunani-llu elpet caliarpet ayuqaitnek.
PSA.86.9	Piliaqellerpet atanruviit yuita
PSA.86.9	tailuteng ciuqerpenun ciktaarvikciqaatgen;
PSA.86.9	nanrarciqaatgen angtatailavet.
PSA.86.10	Artuqaituten elpet caliaten-llu irr'inaqluteng;
PSA.86.10	elpet kiivet Agayutnguuten.
PSA.86.11	niisnganiamken piciulua;
PSA.86.11	ayuqucirturnga kevgiullerkamnek elpenun yuucimkun tamarmirrlua.
PSA.86.12	qalarutkelarciqaqa angtatailucin taqsuunii.
PSA.86.13	Ilumun angtataituq kenken cakaniyuilnguq wangnun!
PSA.86.13	Anirtullruarpenga tuquarkauyaaqellemnek.
PSA.86.14	Agayun, ucuryaggluteng yuulriit ingluliraatnga;
PSA.86.14	aarilnguut quyurmeng tuqutengnaqaatnga,
PSA.86.14	imkut yuut caukinrilnguut elpenek.
PSA.86.15	qenqerrngianak, takumcutarluten, qacuiyuunak-llu.
PSA.86.16	Tuiggviklua naklekia;
PSA.86.16	pistevni wiinga piniringa anirturlua-llu,
PSA.86.16	pistevvet arnam qetunraqnganga.
PSA.86.17	eq'ukestenka kiaresngiatniartut
PSA.86.17	tangerrluku elpenun caceturivkauciqa ikayuumaciqa-llu.
PSA.87.2	pinruluku tamalkuitni Israel-aam nunaini.
PSA.87.3	Niicugnici, Jerusalem-aam yuini,
PSA.87.3	Agayutem assilriakun qanrutkaaci:
PSA.87.4	“Egypt-aaq Babylonia-llu ilakeciqagka
PSA.87.4	nallunaiqumki angayuqauvilget niisngastenka;
PSA.87.4	yui Philistia-m, Tyre-am, Ethiopia-m-llu
PSA.87.4	naaqutnguvkarciqanka ilaulluki Jerusalem-aam yuinun.”
PSA.87.5	Agayutem Zion-aaq qanrutkeciqaa,
PSA.87.5	yuut tamalkuita Zion-aam yuinun ilausnganiluki,
PSA.87.5	elliin-llu Artuqailnguum asvairivkarciqaa.
PSA.87.6	tamalkuita Jerusalem-aami yuurtellruluki.
PSA.87.7	Tamarmeng-llu yurartut aturluteng, “Zion-aamek atawaqautnek akurtulartukut.”
PSA.88.1	unugmi-llu cali ciuqerpenun pilua qayagauraqlua.
PSA.88.2	Niisgu piicauteka;
PSA.88.2	niisnga qayagaullemni ikayuusqellua!
PSA.88.3	Yuucimni amllertut picurlagnarqellriit,
PSA.88.3	kiituani tuquyukaarangua.
PSA.88.4	Allatun tuquqatalriatun ayuqua;
PSA.88.4	piniarutqapigglua.
PSA.88.5	Ayuqua unitqapigcimalriatun tuqumalrianun ilaullua;
PSA.88.5	tuqutaullertun ayuqlua elausngallgutkelriatun,
PSA.88.5	tamakutun nalluyagutqapigeskevtun,
PSA.88.5	elpet ikayurngairuskevtun.
PSA.88.6	Egtarpenga camavet tuqumalriit uitaviatnun,
PSA.88.6	ilutulriamun tan'gercetqapiggluni elanermun.
PSA.88.7	Eq'uqerten caknaanarqellriaruuq wangni,
PSA.88.7	qairpagtun patuaqlua cirliqevkarlua.
PSA.88.8	Yugnikestemnun qessayagucetarpenga;
PSA.88.8	pellernarqellriatun ayuqlirivkarlua ellaitnun.
PSA.88.8	Umgucimaunga anagciiganii.
PSA.88.9	Iigka meciirutuk angniipakaama.
PSA.88.9	talligka naluglukek piicagvikluten.
PSA.88.10	Irr'inarqelrianek-qaa calilartuten tuqumalriani?
PSA.88.10	Tuqumalriit-qaa tarnait makluteng nanralaraatgen?
PSA.88.11	Kenken-qaa pektayiilnguq qalarutkelaraat qungumelnguut?
PSA.88.11	Piciucin-llu-qaa yugpenun qalarutkelaraat tuqunret nuniitni?
PSA.88.12	Irr'inarqelrialiaten-qaa tanglarait tamaani tan'germi,
PSA.88.12	wall'u assilriarucin tamaani Agayutem nalluyaguskain nuniitni?
PSA.88.13	piicagvikaqluten unuakut tamalkuita.
PSA.88.14	Ciin tunullua unicia?
PSA.88.15	Nangteqlua tuqu yaaqsiksaunaku yuugua ayagyuarraanemnek;
PSA.88.15	taqsuqeqapiartua alingnarqelrianek wangnun tuc'etlerpenek artuqlillua.
PSA.88.16	Eq'urrullua cakneq cakegtaunrirarpenga;
PSA.88.16	alingnarqellriatgun calluavnga piunriqatartua.
PSA.88.17	Kesianek avatairumaatnga ulerpagtun;
PSA.88.17	avatemnek tamiin tailuteng quyurutaatnga.
PSA.88.18	Kenkestemnun yugnikestemnun-llu unicetarpenga,
PSA.88.18	natmun ping'e'rma allataunani tan'geq tau͡gaam.
PSA.89.1	qanrutkarkaugaqa wangkutnun piciucin taqsuunii.
PSA.89.2	Elpet kenken piugarkaungan iquklicuunani,
PSA.89.2	piciucin-llu piugurararkaungan qilagtun.
PSA.89.3	Elpet qanellruuten, “Akqutmek taqutellruunga cucukek'ngamnun;
PSA.89.3	akqellruaqa pisteka David-aaq,
PSA.89.4	‘Elpet kinguverpenek Israel-aaq atanengqerrlainarciquq;
PSA.89.4	atanruyaraq kinguvarceciiqaqa kinguverpenun akwarpak.’”
PSA.89.5	Qilagmelnguut aturtut yuarutekluki assiqapigtellriit caliaten;
PSA.89.6	avaqlirpet qilagmiut pitacirciigataatgen.
PSA.89.7	Arenqiirturtet pakmani uluryayulartut elpenek;
PSA.89.7	tamarmeng qigcik'laraatgen.
PSA.89.8	callerpegun tamaitgun piciurrlainartuten.
PSA.89.9	Imarpik piyunailengraan ataniumaan;
PSA.89.9	qairvangraan quunengevkaraqluku.
PSA.89.10	Rahab-aq
PSA.89.10	inglukesteten cirlakellruaten artuqailngurkun pinirpegun.
PSA.89.11	Qilak nuna-llu pikagken;
PSA.89.11	piliaqellruavkek tamaanelnguut-llu tamalkuita.
PSA.89.12	Piliaqellruagken negeqvaq ungala-llu;
PSA.89.12	Ingrim Tabor-aam, Ingrim-llu Hermon-aam
PSA.89.12	atuutaagten nunaniryuglutek.
PSA.89.13	Anglilli elpeni pinirpaa!
PSA.89.13	Pinin angtataituq!
PSA.89.14	Elluaruciq pitalqeggsaraq-llu angayuqauvigpet tusngavikak;
PSA.89.14	kenka piciuneq-llu nasvaumauk cani tamalkuitni pillerpeni.
PSA.89.15	Atawaqertut yuut nanrarilriit elpenek yuarutetgun,
PSA.89.15	uitauralriit ciuqerpet tanqiani.
PSA.89.16	Nunaniryuutek'laraatgen kesianek,
PSA.89.16	nanrarluten-llu assiucin pitekluku.
PSA.89.17	Elpet angelriakun pinirpegun cirlakilriaruvkalararpekut;
PSA.89.17	kenekngavkut anagcetaqluta.
PSA.89.18	Elpet, 
PSA.89.18	elpet Tanqilria Agayutiin Israel-aam, cikillruarpekut atanerkamten̄ek.
PSA.89.19	Ak'a tamaani tangercelluten qanrutellruan pisten prophet-aaq,
PSA.89.19	“Wiinga pinilillruaqa anguyagten̄i piuranrulria;
PSA.89.19	cikiutekellruaqa atanruvik aqumlleq wiinga cucukellemnun.
PSA.89.20	Pisteka David-aaq atanrurcetellruaqa,
PSA.89.20	kuvluku tanqilriamek uqumek qamiqurrakun.
PSA.89.21	Wiinga piniliumarrlainarciqaqa,
PSA.89.21	pinima pinirivkararkauluku.
PSA.89.22	Inglukestain anguyakunegteggu elluatuqngaitut;
PSA.89.22	assiitellriit-llu yuut cirlakngaunaku.
PSA.89.23	Tangvagtelluku inglukestai piunrirciqanka,
PSA.89.23	tuqulluki tamalkuita eq'ukestai.
PSA.89.24	Kenkeciqaqa piciulua-llu tungiinun;
PSA.89.24	ikayurrlainararkaugaqa cirlakevkaraqluki inglukestai.
PSA.89.25	Angayuqauvia sagceciiqaqa
PSA.89.25	imarpigmek Mediterranean-aamek Kuik Euphrates-aaq tekilluku.
PSA.89.26	David-aam waten qanruciiqaanga,
PSA.89.26	‘Elpet wiinga atakamken Agayutekluten-llu;
PSA.89.26	cayailkutkamken anirturtekluten-llu.’
PSA.89.27	Yung'eqarraarutem angutem piktukainek cikirciqaqa,
PSA.89.27	quyinruvkarluku atanerni tamalkuitni.
PSA.89.28	Kenkerrlainarciqaqa nangyuilngurmek,
PSA.89.28	akquyuteka-llu elliinun piugarkauluni akwarpak.
PSA.89.29	Atanruvia piurrlainarciquq qiliim piullran taktaciatun;
PSA.89.29	kinguvranek atanertangqerturalarciquq.
PSA.89.30	“Tau͡gaam kinguvrin alerquutenka narureskatki,
PSA.89.30	yuuluteng picirkiutenka maligtaquvkenaki,
PSA.89.31	ayuqucirtuutekellrenka cakaarluki
PSA.89.31	alerquutenka-llu aturpek'naki,
PSA.89.32	wiinga assiilngiata anucimirqecetaarciqanka;
PSA.89.32	nangtequtekevkarluki alarqaqellrit.
PSA.89.33	Tau͡gaam wiinga kenkenrirngaitaqa,
PSA.89.33	akqutkellrenka-llu elliinun pinricen̄arngaunaki.
PSA.89.34	Akquyuteka elliinun navegngaitaqa
PSA.89.34	cimirarkauvkenaku-llu atauciungraan akqilua qanelqa elliinun.
PSA.89.35	“Akwarpak piugarkamek akqillruunga tanqilria atqa aturluku:
PSA.89.35	Iqlungaunaku David-aaq.
PSA.89.36	Kinguvengqerrarkauguq akwarpak,
PSA.89.36	atanrulararkauluteng akertem piullran taktaciatun.
PSA.89.37	David-aam angayuqauvia iralutun piuciquq nangyuunani,
PSA.89.37	pektayiiciiqluni qiliim piullran taktaciatun.”
PSA.89.38	Tau͡gaam elpet, 
PSA.89.38	cakaaran unilluku-llu.
PSA.89.39	Akqutkellren pistevnun navgan
PSA.89.39	atanruluni nasqurrutii cailkamun eggluku.
PSA.89.40	Nunarpiin casgui navguraten
PSA.89.40	asvairqumalriit-llu qimagvii imerqelluki.
PSA.89.41	Tamaaggun-llu kitulriit akluinek tegurqelartut;
PSA.89.41	avaqliin-llu atanruviit yuita ciritekaqluku.
PSA.89.42	Inglukestai cirlakivkaraten;
PSA.89.42	tamalkuita-llu nunaniryugcetaten.
PSA.89.43	Caskui catngunrircetaten,
PSA.89.43	cirliqevkarluku anguyallrani.
PSA.89.44	Tegullruan takarnarqutii scepter-aara,
PSA.89.44	atanrullranek-llu au͡g'arluku.
PSA.89.45	Pinarivailgan angulluarcetellruan
PSA.89.45	angelriamek kasnguyugtelluku.
PSA.89.46	Qaillun-llu pitalriamek qenerteqatarcit?
PSA.89.47	Neq'akiu yuum ak'anun unguvayuilucia;
PSA.89.47	nauwa piliaqellrukevkut tuquarkauluta!
PSA.89.48	Yugmek unguvalriartaituq tuqungaunani,
PSA.89.48	yugtaunani-llu ellminek anagyugngalriamek tuqumek.
PSA.89.49	Nauwa-llu akqutkelten David-aamun?
PSA.89.50	Nalluyagucaqunaku qaillun wiinga pisten͞gulua elpenun caunrilkumalqa,
PSA.89.50	aniqlaamaaqlua-llu yugteggun agayuyuilngurteggun elpenun.
PSA.89.51	Nantellrani tamiini caunrilkuularaat.
PSA.89.52	Nanrarciu 
PSA.89.52	Amen! Amen!
PSA.90.2	Ingrit piliaqvailegpeki
PSA.90.2	wall'u ellarpak nuna-llu piurpailegpegu,
PSA.90.2	akwarpak Agayutnguuten,
PSA.90.2	Agayutnguarkauluten-llu nangyuilngurmek.
PSA.90.3	Elpet yuut nunamek piliaqellruavki
PSA.90.3	ataam nunamun utercet'laraten.
PSA.90.4	Wangkutni allrakut tiissitsaat elpeni ernertun ataucitun ayuqut;
PSA.90.4	akwauvatun ak'a pellullertun pitaluteng,
PSA.90.4	sass'atun ataucitun unugmi nanitetaluteng.
PSA.90.5	Ulem carririllratun ayautelararpekut;
PSA.90.5	Yuuciput qavangutun catairutaqluteng tamaa.
PSA.90.5	Carangllugtun ayuqluta unuakumi naugartellriatun.
PSA.90.6	Tamakut naulalriit ernerpak,
PSA.90.6	atakuani-llu kinerluteng nalaluteng-llu.
PSA.90.7	Qenrulluta piunrirarpekut;
PSA.90.7	eq'urtellerpet cakneq alingniurcet'laraakut.
PSA.90.8	Tangerqainaqsaitelararpekut assiilngiraqamta,
PSA.90.8	tau͡gaam tangvalararpekut aassaqluta assiilngiraqamta.
PSA.90.9	Unguvavut nanilicaran qenertellerpegun;
PSA.90.9	yuum aneryaaqallratun pitalriamek unguvavkarluta.
PSA.90.10	Unguvallerkiurumaukut allrakunek yuinaat pingayun qulnek cipluku (70).
PSA.90.10	Unguvanertulria-llu unguvaaqluni yuinarni cetamani (80);
PSA.90.10	tau͡gken unguvaqallemten̄i angniitnaq picurlaun-llu tau͡gaam aturlukek;
PSA.90.10	unguvavut-llu tamaa iquklican catairulluta.
PSA.90.11	Kia naspetellruagu eq'uqertellerpet tuknitacia?
PSA.90.11	Kina-llu nallunrita ircaqruallaganarqucianek qenertellerpet?
PSA.90.12	Ayuqucirturkut ernemta murilkellerkaatnek,
PSA.90.12	umyuarturiniartukut.
PSA.90.13	Umyualinqigten takumcukluta-llu wangkuta, elpet pistevni.
PSA.90.14	Unuakut tamalkuita imirkut kenkevnek pektayiilngurmek,
PSA.90.14	atualarniartukut nunaniryugluta unguvamta taktaciatun.
PSA.90.15	Angnimek watua cikirkut amllertaciluki nangtequtet wangkutnun taivkalten
PSA.90.15	au͡gkuni allrakuni nangteqlemten̄i.
PSA.90.16	Wangkutnun, pistevnun, tangerceski ucurnarqelriit caliaten;
PSA.90.16	pinin-llu angtatailnguq tangercetniaran kinguvemten̄un.
PSA.90.17	Callemten̄i tamalkuitni piluaqeravkarluta!
PSA.91.1	Kina imna uitaurquni qimaumavikluku Quyinrulria,
PSA.91.1	cayailkuciumavkarluni Artuqailngurmun,
PSA.91.2	waten qaneryugngaciquq 
PSA.91.2	“Elpet ingluliurutestekamken cayailkutekluten-llu.
PSA.91.2	Agayutkamken, cacetuqutekluten wiinga.”
PSA.91.3	Iirumalrianun napcetaanun pivkarngaitaaten,
PSA.91.3	tuqunarqelrianun-llu cangerlagnun pivkarngaunak.
PSA.91.4	Yaqulgem piyagaminek yaqugmikun uqisngavkarilauciatun,
PSA.91.4	Agayutem aulukciqaaten alingniurcetevkenak;
PSA.91.4	akqutkellni-llu pinricen̄ayuilamiki
PSA.91.4	camun pivkarngaitaaten akiurutarkauluten-llu.
PSA.91.5	Unugmi alingnarqellriit anernerrluut aliknarqenritaten,
PSA.91.5	wall'u alqunarmek curukalriit erenrani
PSA.91.6	wall'u cangerliit tut'elalriit tan'germi
PSA.91.6	wall'u assiitellriit tuqucilalriit erenrani.
PSA.91.7	Yuut tiissitsaat tuquayartut canivni,
PSA.91.7	wall'u qulen tiissitsaat avatevni,
PSA.91.7	tau͡gaam elpet agtuumangaituten.
PSA.91.8	Kiarrluten tangerciqan
PSA.91.8	qaillun assiitellriit anucimirqecetaarumallrat.
PSA.91.9	Elpet-wa akiurucecavet 
PSA.91.9	Quyinrulriamun-llu cayailkuciumavkaavet,
PSA.91.10	pinerrlugutem tusngaitaaten,
PSA.91.10	cangerliim-llu uitaviin mallegngaunaku.
PSA.91.11	Agayutem an'gilaminun nayurceciiqaaten,
PSA.91.11	qaunqevkarluten callerpeni tamiini.
PSA.91.12	Kevgumaciqaatgen tamakut
PSA.91.12	akngirrnayukluki it'gaten teggalqunun.
PSA.91.13	Tutmarciqaten yugtutulit ciissirpiit-llu,
PSA.91.13	alingnarqellriit yugtutulit tuqunarqelriit-llu ciissirpiit tutmarluki.
PSA.91.14	Agayun qanertuq, “Wiinga anirturciqanka kenkestenka
PSA.91.14	camun-llu pivkarngaunaki nallunritestenka Ataneqlua.
PSA.91.15	Qayagauqatnga niiciiqanka;
PSA.91.15	picurlaumallrata-llu nalliini nayurluki.
PSA.91.15	Wiinga anirturciqanka atawaqertelluki-llu.
PSA.91.16	Nunulirciqanka unguvamavkarluki;
PSA.91.16	anirturluki-llu.”
PSA.92.1	atuaneq nanrarluten elpet Quyinrulriami,
PSA.92.2	qalarutekluku pektayiilnguq kenken unuakut tamalkuita,
PSA.92.2	atakuaqan-llu wangkutnun piciucin,
PSA.92.3	aturcetaat aturluki,
PSA.92.3	ayuqenrilnguut qelutelget aturcetaat.
PSA.92.4	caliaten umyuaqluki angnirlua atualartua.
PSA.92.5	Picirkiuraten-llu taringumasciiganateng!
PSA.92.6	Taringeluaqayuilnguum yuum nallunrirciigataa man'a;
PSA.92.6	usviilnguum taringesciigataa una:
PSA.92.7	Assiitellriit yuut nauyaaqeciqut canegglugtun,
PSA.92.7	piciunrilngurmek-llu atulriit piluaqeraciqsaaqut;
PSA.92.7	tau͡gaam tamarmirrluteng piunriumaarkaugut,
PSA.92.8	tua-i-wa elpet, 
PSA.92.9	Nallunailngurmek inglukesteten piunrirciqut,
PSA.92.9	assiilngurmek-llu calilriit tamarmeng cirliqluteng cekavciiqut.
PSA.92.10	Pinirivkararpenga yuilqurmiutartun kuluvagngalngurtun;
PSA.92.10	angnirivkarlua-llu.
PSA.92.11	Tangellruaqa cirlakumallrat inglukestem̄a
PSA.92.11	niitellruluku-llu nanikualuteng eriniallrat assiilnguut callugtem̄a.
PSA.92.12	Ellualriit ayuqeciqut nauluaqalriatun uksuyuilnguum napaitun;
PSA.92.12	naugarkauluteng cedar-aatun napaitun Lebanon-aam.
PSA.92.13	Naucetaatun napatun ayuqut 
PSA.92.13	nauluaqalriatun Agayuvigpiini Agayutemta,
PSA.92.14	ak'allaurteng'e'rmeng atsanek naugiurluteng,
PSA.92.14	mecurtuluteng nalayuunateng-llu.
PSA.92.15	Mat'um nallunairaa 
PSA.92.15	canganarqutailucia aulukestem̄a.
PSA.93.1	Aturangqertuq ucurnarqucimek pinimek-llu.
PSA.93.1	Ellarpak asvaunani elkarcimauq,
PSA.93.1	uitallerminek pekcecimangaunani.
PSA.93.2	elpet-llu piullruluten cat piurpailgata.
PSA.93.3	erinangqellriatun qastuluteng neplirtut.
PSA.93.4	tukninruluni imarpiim ellerrartellrani,
PSA.93.4	pininruluni-llu imarpiim qairini.
PSA.93.5	Agayuvigpiin-llu tanqilriaruarkauluni
PSA.93.5	nangyuilngurmek akwarpak.
PSA.94.1	akinauriyaran nasvaggu!
PSA.94.2	Nangerrluten, nunam cuqcistiini,
PSA.94.2	pinarqutekngatgu anucimirqecetaarki caunrilkilriit elpenek.
PSA.94.3	Qaillun pitalriamek assiitellriit yuut ucuryagutekqatartatgu assiilnguq caliarteng?
PSA.94.4	Ellmeggnek pivakluteng qalartelartut,
PSA.94.4	tamarmeng assiilngurmek caliyulriit ucuryagutekluku caliarteng.
PSA.94.5	casciigatevkaraqluki elpenun pikliusngalriit.
PSA.94.6	Tuqurqilartut aipainernek elli'irnek-llu,
PSA.94.6	allanernek-llu nunamten̄i uitalrianek.
PSA.94.7	Waten qanraqluteng, “
PSA.94.7	Israel-aam Agayutiin murilkenritaakut.”
PSA.94.8	Taringici, ukuut yuut usviillritni!
PSA.94.8	Qaku usvituriqatarceci?
PSA.94.9	Piliaqestemta Agayutem ciutelillruakut iililuta-llu.
PSA.94.9	Ilumun-llu ellii niicugngauq tangvagyugngaluni-llu!
PSA.94.10	Atanruviit nunulaqai — anucimirqecetaarngaitai-llu-qaa assiitellriit ciuliqagteput?
PSA.94.10	Ellii elitnauristen͞guluni wangkutnun — elisngalriarunrituq-qaa?
PSA.94.11	umyuangcalaucia-llu caungailngurnek.
PSA.94.12	imkut alerquutevnek elitnauraten!
PSA.94.13	Mernuinercircet'laraten arenqiallugcecimallratnek,
PSA.94.13	assiitellriit yuut anucimirqecetaarnatkarpenun.
PSA.94.14	Tua-i-wa Agayutem cakaarngailamiki elliin yun'i,
PSA.94.14	unitqapiggngaunaki-llu elliin pikekni.
PSA.94.15	Cuqcistet ataam elluarrluteng cuqcilangeciqut,
PSA.94.15	ellualriit-llu tamana quyakluku maligciiqaat.
PSA.94.16	Kia ikayullruanga inglulirluki yuut assiitellriit?
PSA.94.16	Kia ililillruanga inglulillemni assiitellriit yuut?
PSA.94.17	cukamek ayallruyartua nepailngurmun nunamun.
PSA.94.18	Wiinga qaneryaaqua, “Iquunga”;
PSA.94.18	tau͡gaam elpet, 
PSA.94.19	Umyuassuugautenka amllerraqata,
PSA.94.19	qarutaqavnga angnirilartua.
PSA.94.20	Yugnikestengqerrngaituten elluanrilngurnek cuqcisten̄ek,
PSA.94.20	calilaata alerquutet narurtaarluki,
PSA.94.21	ilikluteng picirkiuraqluteng tuqucugluki ellualriit,
PSA.94.21	camek-llu pitkailengraata yuut tuqucimallerkaatnun tun'aqluki.
PSA.94.22	Tau͡gaam 
PSA.94.22	Agayutma cayailkucilaraanga.
PSA.94.23	Elliin anucimirqecetaarciqai elluanriluciat pitekluku,
PSA.94.23	piunrirluki-llu assiilnguit pitekluki.
PSA.95.1	Tailuci 
PSA.95.1	Atuutnaurput angnirluta Agayun, cayailkuciumastevvut!
PSA.95.2	Ciuqerranun ullaulluta quyaviknaurput,
PSA.95.2	aturluta-llu nunanirqelrianek nanrautnek.
PSA.95.3	Ataneq-wa artuqaunani Agayutnguan,
PSA.95.3	quyinrulriaruluni agayutni tamaitni.
PSA.95.4	Ataniumaa nuna tamalkuan,
PSA.95.4	qerranqut ilutunratnek ayagluku qertunratnun ingrit.
PSA.95.5	Imarpik-llu piliallni ataniumaa,
PSA.95.5	nuna-llu cali elliin elucilillni.
PSA.95.6	Tailuci cikluta ciuqerranun agayunaurtukut elliinun;
PSA.95.6	ciisqumiggnaurtukut ciuqerranun 
PSA.95.7	Ellii wangkuta agayutkarput;
PSA.95.7	wangkuta yugni aulukaaqaakut,
PSA.95.7	qusngiliurtem qusngiutminek aulukilauciatun.
PSA.95.7	Unuamek niicugniciu waten qanellra:
PSA.95.8	“Pamailnguunrici ciuliarpeci pillruciicetun Meribah-mi,
PSA.95.8	Massah-mi yuilqumi uitallermeggni.
PSA.95.9	Tuani naspaallruatnga (ilumuuciqa asgurakluku),
PSA.95.9	tangellrung'e'rmegteggu caliaqa ellaitnun.
PSA.95.10	Allrakuni-wa yuinaagni malrugni taukut yuut eqcarautekellruanka.
PSA.95.10	Qanerlua-llu, ‘Anglilli ukuni maligtaqutenripaa!
PSA.95.10	Picirkiutenka aturyuumiinaki.’
PSA.95.11	Qenqerrulluki waten akqellruanka:
PSA.95.11	‘Mernuinercirvigkarci nuna
PSA.95.11	watqapik iterngaitarci.’”
PSA.96.1	Atuuciu 
PSA.96.1	Atuuciu 
PSA.96.2	Atuuciu 
PSA.96.2	Qanrutkaqluku unuaquaqan qaneryaraq assilria anirturillra wangkutnek.
PSA.96.3	Qanrutkiciu ucurnarqucia atanruvignun,
PSA.96.3	caliari-llu irranarqellriit yugnun tamalkuitnun.
PSA.96.4	qigcikumanruarkauluni-llu agayutni tamalkuitni.
PSA.96.5	Agayutait nunat allat agayutnguaruut,
PSA.96.6	Ucurnarqucim takarnarqucim-llu avatairumaa ellii;
PSA.96.6	pinim kenegnarqucim-llu imiumaak Agayuvigpii.
PSA.96.7	Nanrarciu 
PSA.96.7	nanrarciu ucurnarqucia artuqailucia-llu.
PSA.96.8	Nanrarciu ucurnarqelria 
PSA.96.8	Agayuvigpiinun taici elliitekalgirluci.
PSA.96.9	Cikeskici ciuqerranun Tanqilriim alaiqan;
PSA.96.9	uuleggluci ciuqerrani, tamarpeci ellam yuini!
PSA.96.10	Qanrulluki tamalkuita atanruviit yuit, “
PSA.96.10	Nuna ellimauq asvaunani pekcecimangaunani;
PSA.96.10	elliin-llu cuqciiqai yuut elluarrluki.”
PSA.96.11	Quyakili qilak nuna-llu!
PSA.96.11	Neplirli imarpik iluanelnguut-llu tamarmeng;
PSA.96.12	carr'ilqat quyalit tamaanelnguut-llu tamarmeng!
PSA.96.12	Napat-llu qayagaciqut nunaniryugluteng
PSA.96.13	Atanirturciqai ellam yui
PSA.96.13	ellualriakun pitalqellriakun-llu.
PSA.97.1	Angnirci imarpiim cen̄iinelngurni!
PSA.97.2	Amirlut tan'gercetellriit avatairumaat;
PSA.97.2	atanirturilartuq ellualriakun piciulriakun-llu.
PSA.97.3	Keneq ciunrakun ayalartuq
PSA.97.3	ekualuki inglukestai avatiinelnguut.
PSA.97.4	Kenerpallarallran tanqigivkalaraa ella;
PSA.97.4	nunam tangerrluku man'a uulegtaqluni.
PSA.97.5	Ingrit urulartut cuicekaarkatun ciuqerrani 
PSA.97.5	nunam tamarmi 
PSA.97.6	Qiliit nallunairaat ellualriarucia,
PSA.97.6	tamarmeng-llu atanruvigni ucurnarqucia tangerrluku.
PSA.97.7	Tamarmeng agayutulit agayutnguanun, ucuryagutekestait-llu tamakut kiaresngiacecimaut;
PSA.97.7	tamarmeng agayutet ciktut ciuqerranun 
PSA.97.8	Zion-aam yui ilukegciut,
PSA.97.8	Judah-m-llu nunarpaini yuut angnirtut,
PSA.97.9	quyinruuten tamalkuitni agayutni.
PSA.97.10	Assiilngurmek eq'ukilriit 
PSA.97.10	yum'i unguvait qaunqelarai;
PSA.97.10	anirturaqluki assiitellrianek yugnek.
PSA.97.11	Tanqiim ciqinqaumai ellualriit,
PSA.97.11	assilriit-llu yuut nunaniryugtelluki.
PSA.97.12	Tamarpeci ellualriani quyaci
PSA.97.12	Umyuaqiciki tanqilriim Agayutem caliaqellri
PSA.97.12	quyavikluku-llu.
PSA.98.1	Atuuciu 
PSA.98.1	irr'inarqellrianek calilaan!
PSA.98.1	Elliin nakmiin pinimikun qigcignarqellriakun
PSA.98.1	piksagutellrua qakvaun.
PSA.98.2	Agayutem nallunrircetaa cirlakillni;
PSA.98.2	anirturilriarucini-llu nallunrirtelluku atanruviit yuitnun.
PSA.98.3	Israel-aam yuinun akqutkellni piciurcetellrua,
PSA.98.3	piciunerkun pektayiilngurkun-llu kenekmikun.
PSA.98.3	Yuut tamarmeng tamiini tangellruat cirlakillra Agayutem.
PSA.98.4	Nunanirqellrianek yuarutnek atuuciu 
PSA.98.4	nunaniryugluci aturpagci nanrarluku!
PSA.98.5	Nanrautnek aturci 
PSA.98.5	Aturcetaarci niitnirqellrianek qelutelegteggun!
PSA.98.6	Cupu'uryaratgun nunanirqellrianek neplirci,
PSA.98.6	angnillerci qayagatekluku 
PSA.98.7	Imarpik neplirli tamaanelnguut-llu tamarmeng;
PSA.98.7	aturpagli nuna, tamaani-llu uitalriit tamarmeng!
PSA.98.8	Kuigni kacguuruciki unateci;
PSA.98.8	pengut-llu pillgutekluteng aturpaglit nunaniryugluteng ciuqerrani 
PSA.98.9	tua-i-wa ellii taingan atanirturnaluku nuna.
PSA.98.9	Ellam yui atanirturciqai
PSA.98.9	pitalqellriakun ellualriakun-llu.
PSA.99.1	yuut uulegtut.
PSA.99.1	Atanruvimini-llu aqumgiin cherubim-aak quliigni,
PSA.99.1	nuna pektuq.
PSA.99.2	quyinrulriaruluni yugni tamalkuitni.
PSA.99.3	Tamarmeng yuut nanrarciqaat ucurnarqelria atra.
PSA.99.3	Tanqilriaruuq ellii!
PSA.99.4	Artuqailnguq 
PSA.99.4	piurtellruan elluaryaraq Israel-aani;
PSA.99.4	tailluten-llu elluarucimek pitalqen̄ermek-llu.
PSA.99.5	Nanrarciu 
PSA.99.5	agayuluci atanruvian aqumlleran ciuqerrani!
PSA.99.5	Tanqilriaruuq ellii!
PSA.99.6	Moses-aankuk Aaron-aaq-llu agayulirtain ilakellruak,
PSA.99.6	Samuel-aaq-llu elliinun piicatulit ilakellruluku.
PSA.99.6	Piicagaqata 
PSA.99.7	Qalarut'lallrui napalriamek amirlumek;
PSA.99.7	ellaita-llu niilluku atulallruit alerquutai picirkiutai-llu.
PSA.99.8	nasvallruan assiilnguitnek au͡g'aricilriarucin,
PSA.99.8	assiilngiraqata anucimirqecetaalang'erpeki.
PSA.99.9	Nanrarciu 
PSA.99.9	agayuluci-llu elliinun qigcignarqellriami ingriani!
PSA.100.1	Neplirluci aturci nanrarluku 
PSA.100.2	Angnirluci kevgiurciu 
PSA.100.2	Ciuqerranun taici aturluci yuarutnek!
PSA.100.3	Nallunriciu 
PSA.100.3	Elliin wangkuta piliaqellruamikut elliin pikaakut;
PSA.100.3	elliin yukluta, qusngiuluta marautiini.
PSA.100.4	Quyaluci Agayuvigpiim iteryaraikun iterci;
PSA.100.4	nanrarluku iterci Agayuvigpiim elaqlianun.
PSA.100.4	Quyavikiciu nanrarluku-llu atra.
PSA.100.5	kenkii nangyuunani,
PSA.100.5	piciugurararkauluni-llu yum'inun akwarpak.
PSA.101.1	Aturciqua aperlukek piciuneq elluaryaraq-llu;
PSA.101.2	Ayuquciqa canganarqutengqerrngaituq.
PSA.101.2	Qaku-mi taiqatarcit wangnun?
PSA.101.2	Menuilngurkun yuugurciqua yugnek atanirturivimni,
PSA.101.3	Nani uitallemni assiilnguq canrilkelluku yuungaitua.
PSA.101.3	Eq'ukngamku ayuquciat avtellret Agayutmek;
PSA.101.3	wiinga-llu ilagarngaitanka.
PSA.101.4	Piciuciqua
PSA.101.4	maligtaqungaunaki-llu assiilngurkun yuulriit.
PSA.101.5	Wangnek ayagceciiqaqa kina imna
PSA.101.5	ilaminek qanerrluutekilria;
PSA.101.5	canrilkelluku-llu uitasngaunaku kina
PSA.101.5	ellminek pivakellria ucuryagtellria-llu.
PSA.101.6	Piciuluteng Agayutmun yuulriit atawakciqanka,
PSA.101.6	atanruvimni-llu uitavkarluki.
PSA.101.6	Canganarqutaunani yuulria
PSA.101.6	kevgiuryugngaciquq wangni.
PSA.101.7	Yuk iqlungalria atanruvimni uitangaituq;
PSA.101.7	malrugnek-llu umyuangqellria ciuqamni uitangaunani.
PSA.101.8	Unuaquaqan piunrirciqanka
PSA.101.8	assiitellriit yuut nunamten̄i;
PSA.101.8	anciiqanka-llu tamalkuita assiilnguum caliaqestai
PSA.102.1	Niisgu piicauteka, 
PSA.102.1	Niisnga qayagaullemni ikayuusqellua!
PSA.102.2	Uluryaqunii
PSA.102.2	nanikuallma nalliini!
PSA.102.2	Niicugninga,
PSA.102.2	patagmek kiuniarpenga qayagauqumken!
PSA.102.3	Unguvaka catairutqatartuq aruvagtun;
PSA.102.3	temka ekualriatun kenertun ayuqluni.
PSA.102.4	Kinreskiitun canegtun ayuqliriunga;
PSA.102.4	kiituani neryuumiirutua.
PSA.102.5	Yuuniaravakallma kemgiucetaanga,
PSA.102.5	nerrlainaurrlua.
PSA.102.6	Yaqulegtun nernerrluulriatun yuilqumi ayuqliriunga,
PSA.102.6	iggiayulitun nunallerni uitalriacetun.
PSA.102.7	Qavarciiganii;
PSA.102.7	yaqulegtun ayuqlua kiimi misngalriatun enem kangrani.
PSA.102.8	Ernerpak caunrilkuularaatnga inglukestem̄a;
PSA.102.8	picingssautekestem̄a tuaten atqa apaaluku aniqlaagiaqluteng.
PSA.102.9+PSA.102.10	Qenrucavnga eq'urrullua,
PSA.102.9+PSA.102.10	qamlleret neqeksagutanka;
PSA.102.9+PSA.102.10	mer'aqlua-llu aluvimnek avulegmek.
PSA.102.9+PSA.102.10	Tegulua elpet egtarpenga.
PSA.102.11	Unguvaka ayuqliriuq atakuarmi talinertun;
PSA.102.11	canegtun qakikiitun ayuqlirilua.
PSA.102.12	Tau͡gaam elpet, 
PSA.102.12	kinguveqellriit tamarmeng atren umyuaqelarciqaat.
PSA.102.13	Nangerrluten takumcukciqan Zion-aaq;
PSA.102.13	naklekillerkan elliinek pinariuq;
PSA.102.13	waniwa nakmikillerkan elliinek tekituq.
PSA.102.14	Pistevvet kenkaat,
PSA.102.14	piunriumangraan;
PSA.102.14	takumcukaat,
PSA.102.14	imerqumangraan.
PSA.102.15	Angayuqauviit yuit qigcigyugciqut 
PSA.102.15	tamarmeng nunam atanri alingeciqut pinianek.
PSA.102.16	ucurnarqucini nasvagluku.
PSA.102.17	Niiciiqai yun'i nanikualuteng piicakata,
PSA.102.17	caunrillekngaunaki-llu kaigavikekatni.
PSA.102.18	Man'a igauskilitgu nallunritniaraat kinguvemta yuin,
PSA.102.18	yuut yuurteksailnguut nanrarniaraat Agayun.
PSA.102.19	nuna tangrraa qilagmek.
PSA.102.20	Niitai inglukestemta teguarit yuuniarallratni,
PSA.102.20	angilluki-llu tuquarkauyaaqellratnek.
PSA.102.21	Taumek 
PSA.102.21	nanraumaluni-llu Jerusalem-aami,
PSA.102.22	atanruviit yuit angayuqauviit-llu yuit quyureskata
PSA.102.22	agayunaluteng 
PSA.102.23	unguvallerkaqa nanilicarluku.
PSA.102.24	Agayun, ayaucaqunii watua
PSA.102.24	ak'allaurpailegma.
PSA.102.25	ak'a tamaani ellarpak piliaqellruan,
PSA.102.25	nakmiin-llu unatevgun qiliit piliaqellruluki.
PSA.102.26	Tamakut piunrirciqut, tau͡gaam elpet piugurciquten;
PSA.102.26	tamarmeng aturatun nangciqut.
PSA.102.26	Elpet ciqiciiqaten aklullertun,
PSA.102.26	catairulluteng-llu.
PSA.102.27	Tau͡gaam elpet cimiyuituten,
PSA.102.27	unguvallren iquklisngaunani.
PSA.102.28	Irniaput wangkuta yuuciqut aarnailngurmi.
PSA.102.28	Elpet-llu camun pivkarngailavteng
PSA.102.28	pinritevkenateng kinguvengqerrarkauluteng.
PSA.103.1	Yuucima nanrarliu 
PSA.103.1	Ayuqucima tamalkirrluni nanrarliu tanqilria atra!
PSA.103.2	Yuucima nanrarliu 
PSA.103.2	nalluyagutevkenaki-llu assilriit caliari.
PSA.103.3	Assiilnguunka tamalkuita au͡g'alarai
PSA.103.3	naulluugaqama-llu canrircetaqlua.
PSA.103.4	Tuqullerkamnek aviutelaraanga,
PSA.103.4	atawaqercetaqlua kenekmikun takumcukutmikun-llu.
PSA.103.5	Unguvallemni assilrianek pingqercet'laraanga.
PSA.103.5	Taumek ayagyuallemtun temka nutarcimalalria,
PSA.103.5	piniraqlua-llu yaqulegpagtun.
PSA.103.6	piyunarqucirkaitnek-llu cikiraqluki.
PSA.103.7	Picirkiurani nallunrircetellrui Moses-aamun,
PSA.103.7	Israel-aam yuinun tangertelluki ucurnarqelriit caliani.
PSA.103.8	qenqerrngianani kenkii-llu pektayiilnguq angelriaruluni.
PSA.103.9	Agayutem nunurturluki yun'i piyuitai;
PSA.103.9	qenerqurngaituq akwarpak.
PSA.103.10	Anucimirqecetaalaryaaqeng'e'rmikut alarqaqluta assiilngiraqamta
PSA.103.10	pinarqucirput tamalkirrluku piyuitaakut.
PSA.103.11	Qiliim nunamek yaaqsigtaciatun,
PSA.103.11	tuaten pitauq elliin kenkii qigcikestem̄inun.
PSA.103.12	Calaram-llu yaaqsigtaciatun kanaknermek,
PSA.103.12	tuaten-llu yaaqsigtaluki assiilnguput wangkutnek ayautelarai.
PSA.103.13	Aatam takumcukilauciatun irniaminek,
PSA.103.13	tuaten-llu 
PSA.103.14	Nallunrilamiu naken kingunengqerrucirput;
PSA.103.14	neq'akngamiu-llu piliaqumacirput urr'armek.
PSA.103.15	Wangkuta tau͡gaam unguvavut canegtun ayuquq.
PSA.103.15	Naulartukut yuilqumi naucetaatun naulriatun;
PSA.103.16	tua-i-llu anuqem tekicani catairulluni—
PSA.103.16	tangrruunqigtevkenani-llu.
PSA.103.17	Tau͡gaam 
PSA.103.17	assirluki-llu piurararkauluki kinguveqellriit tamalkuita,
PSA.103.18	imkut akqutmi aturtai,
PSA.103.18	nalluyagucuunaku-llu alerquutain atullerkaat.
PSA.103.19	angayuqauviminek atanirturilriaruuq tamaitnek.
PSA.103.20	Nanrarciu 
PSA.103.20	pisqutainek niisngalriani,
PSA.103.20	qalartaqan-llu niicugnilalriani.
PSA.103.21	Nanrarciu 
PSA.103.21	kevgiurtaini piyullra maligngaluku!
PSA.103.22	Nanrarciu 
PSA.103.22	ataniumak'ngaini tamalkuitni.
PSA.103.22	Yuucima nanrarliu 
PSA.104.1	Yuucima nanrarliu 
PSA.104.1	Ucurnarquciq takarnarqun-llu aturaqellriatun ayuqagken;
PSA.104.2	caqumaluten elpenek tanqigmek.
PSA.104.2	Sagtellruan qilak pelatekamek civcilriatun
PSA.104.3	eneliluten-llu pakmani qiliim mer'et-llu quliitni
PSA.104.3	Amirlut ekumavikelaraten ayagassuutekluki
PSA.104.3	anuqmun-llu ayagatelluten.
PSA.104.4	Anuqet qanerkiurluki ayagcet'laraten,
PSA.104.4	kalluum-llu kenerpallagallri pitekluki.
PSA.104.5	Nuna tusngavigkaanun ellillruan,
PSA.104.5	pekcecimaarkaunrirluku.
PSA.104.6	Imarpigmek-llu patuluku aturilriatun,
PSA.104.6	mer'em-llu naligluki ingrit.
PSA.104.7	Nunuavteng mer'et qimallruut;
PSA.104.7	niicamegteggu qastuluni erinan cukamek ayallruut.
PSA.104.8	Ingrit-llu alairluteng kuignayuut-llu iluturiluteng,
PSA.104.8	mer'et nunakiurallerpenun elliavki.
PSA.104.9	Ngelelirluki-llu pellugciigalkiitnek,
PSA.104.9	nuna patunqigtarkaunrirtelluku.
PSA.104.10	Nunam akuliinek ulvelrianek meng'evkaraten kuignayuut,
PSA.104.10	qurrlurluteng qemit akuliitgun.
PSA.104.11	Yuilqumi ungungssit merkangqertelluki;
PSA.104.11	tamaani ciulviit camirrluteng mer'aqluteng.
PSA.104.12	Napani-llu mer'em canianelngurni
PSA.104.12	yaqulget qalrialartut ungluliluteng-llu.
PSA.104.13	Qilagmek pagaaken ellallircet'laran ingrinun,
PSA.104.13	nuna-llu atawaqautevnek imiumaluni.
PSA.104.14	Kuluviit neqkait can'get nauvkalaraten
PSA.104.14	naucetaarkat-llu yuut aturarkait,
PSA.104.14	neqkanglaasqelluki nunam naugillrinek,
PSA.104.15	angniutekangesqelluki-llu wine-anek,
PSA.104.15	olive-aat-llu uquatnek kenugutekluku mingugkaatnek,
PSA.104.15	neqkanek-llu pinircautekaitnek.
PSA.104.16	Napai Lebanon-aam ellallilgularai—
PSA.104.16	naparpiit Lebanon-aami elliin 
PSA.104.17	Tamakuni yaqulget unglulilartut,
PSA.104.17	qucillgarngalnguut-llu ungluliaqluteng kevraartuni.
PSA.104.18	Qertulriit ingrit nunakelarait qusngirngalnguut,
PSA.104.18	qiuret-llu uiret uitavikaqluki.
PSA.104.19	Iraluq piliaqellruan nallunailkutauvkarluku allrakum iraluinun;
PSA.104.19	akerta-llu tevituluni piyaramini.
PSA.104.20	Tan'geq piliaqellerpeni unulangellruuq,
PSA.104.20	ungungssiaraat tarrangyaraqluku.
PSA.104.21	Yugtutulit piyagaita tarracaraqluku uirraniaqluteng pitarkameggnek
PSA.104.21	yuarluteng neqkameggnek cikiutmeggnek Agayutmek.
PSA.104.22	Akerta pit'aqan utertaqluteng
PSA.104.22	igtem̄eggnun qungelrayarturluteng.
PSA.104.23	Yuut-llu calillerkameggnun ayagaluteng
PSA.104.23	calinaluteng atakullranun.
PSA.104.24	Piliaqelten amllerpagtat, 
PSA.104.24	Umyuartuluten-llu piliaqellruaten tamalkuita!
PSA.104.24	Nuna imarluni piliaqellerpenek.
PSA.104.25	Yaa-i-llu imarpik piliaqellren, angluni iqtuluni-llu,
PSA.104.25	uitavikluku naaquciilnguut unguvalriit,
PSA.104.25	angelriit mikellriit-llu.
PSA.104.26	Sun'at ayagaaqluteng tamaaggun, Leviathan-aaq-llu tuanlluni,
PSA.104.26	imna imarpiim carayii piliaqellren.
PSA.104.27	Tamarmeng makut neryuniulartut
PSA.104.27	neqkameggnek elpenun cikiumallerkameggnek kaingaqameng.
PSA.104.28	Cikiraqavteng nerlartut;
PSA.104.28	neqkaitnek paivcit'laavteng camirtelartut.
PSA.104.29	Murilkenritaqavteng nanikualartut;
PSA.104.29	anernerat-llu teguavgu tuquluteng,
PSA.104.29	uterrluteng ataam kingunermeggnun nunam caarrluanun.
PSA.104.30	Tau͡gaam anernerpenek cikiraqavteng piurtelartut;
PSA.104.30	allat nutarat nunami piurcequralaavki.
PSA.104.31	Nunaniryuutekekiliki 
PSA.104.32	Nuna tangrraqani uulegtelartuq;
PSA.104.32	ingrit agturaqateng aruvagmek maq'aqluteng!
PSA.104.33	Unguvama taktaciatun atuutelarciqaqa 
PSA.104.33	unguvaqallemni nanrautnek aturciqua Agayutemnun.
PSA.104.34	Umyuangcautemkun ilukegcivkaryugaqa 
PSA.104.34	angniuteka elliinek kingunengqerran.
PSA.104.35	Ataki assiilngurmek atulriit piunriumakilit nunami;
PSA.104.35	assiilngurnek yugtairulluku!
PSA.104.35	Yuucima nanrarliu 
PSA.104.35	Nanraumali 
PSA.105.1	Quyavikiciu 
PSA.105.1	angelriarucia-llu qanrutekluku;
PSA.105.1	qalarutekluki-llu caliari nunat yuitnun!
PSA.105.2	qanrutekluki-llu assilriit caliari!
PSA.105.3	Ucuryagutekiciu tanqilria atra,
PSA.105.3	nanrartai tamarmeng nunaniryukilit.
PSA.105.4	Ullagciu 
PSA.105.4	taqeksaunaci-llu nanrarluku.
PSA.105.5+PSA.105.6	Elpeci kinguvrini Abraham-aam, Agayutem pistiin;
PSA.105.5+PSA.105.6	elpeci-llu Jacob-aam kinguvrini, Agayutem cucukellran:
PSA.105.5+PSA.105.6	umyuaqiciki irr'inarqellriit Agayutem caliaqelallri
PSA.105.5+PSA.105.6	cuqcilallra-llu.
PSA.105.7	alerquutai-llu piugut nunam yuinun tamalkuita.
PSA.105.8	Akqutni elliin piuvkarciqaa nangyuilngurmek
PSA.105.8	nalluyagusngaunaki-llu akqut'liallni elpecen̄un akwarpak.
PSA.105.9	Akquyun Abraham-aamun taqellni piuvkarciqaa
PSA.105.9	cali-llu Isaac-aamun akqutkellni.
PSA.105.10	Tamana-llu akquyun picirkauluku egmirtellrua Jacob-aamun,
PSA.105.10	akwarpak piugarkauluni Israel-aamun,
PSA.105.11	qanerluni, “Canaan-aam nunii elpenun cikiutekciqaqa,
PSA.105.11	kinguverpenun pikarkaurtelluku.”
PSA.105.12	Tamatum nalliini Agayutem yui yugyallrunritut,
PSA.105.12	allanruluteng Canaan-aami.
PSA.105.13	Upagaluteng nunalinqigtaarluteng,
PSA.105.13	angayuqauvilegnun calligtaarluteng.
PSA.105.14	Agayutem-llu kitumun nangcetellrunritai;
PSA.105.14	nunat-llu atanrit aarcirturluki ellait pitekluki,
PSA.105.15	qanerluni, “Akngircaqunaciki cucukluki pisteksagutellrenka,
PSA.105.15	qaillukuaryaqunaciki prophet-aanka.”
PSA.105.16	neqkautairutevkarluki.
PSA.105.17	Tau͡gaam ayagcecillruuq angutmek Joseph-aamek ciungatgun,
PSA.105.17	tunumallermek teguarusqelluku.
PSA.105.18	It'gamikun-llu kalivnerciumallruuq,
PSA.105.18	uyaqurrilitarluni-llu cavigmek,
PSA.105.19	elliin qanrutkellra tekitarkaq piciurrnatkaanun.
PSA.105.19	Agayutem-llu qaneryaraan tamana qanellra asguranaillruluku.
PSA.105.20	Tua-i-llu Egypt-aam atanran itercivigmek anevkaraa;
PSA.105.20	nunam tamatum atanran anevkarluku.
PSA.105.21	Atanirtuq'ngaminun ciuqliurcetaa,
PSA.105.21	atanirturilriarurtelluku Egypt-aam nuniinun tamalkuan,
PSA.105.22	atanirturarkaurtelluki atanerruari Egypt-aam,
PSA.105.22	piyunarquciliumaluni-llu picirkiulararkaurrluki ayuqucirtuastai atanrem.
PSA.105.23	Tua-llu Jacob-aaq tekituq Egypt-aamun
PSA.105.23	nunaliluni-llu tamaani.
PSA.105.24	pininrurtelluki inglukestaitni.
PSA.105.25	Egypt-aarmiunun-llu yun'i eq'uyagucetai,
PSA.105.25	picirkartuyarut'ngevkarluki pisten̄i ayuqenrilngurteggun.
PSA.105.26	Tua-llu 
PSA.105.26	malilirluku Aaron-aamek, cucukellerminek.
PSA.105.27	Agayun irranarqelrianek elkegnegun calillruuq
PSA.105.27	irr'inarqelrialiluni-llu Egypt-aami.
PSA.105.28	Nuniit tan'gerivkallrua,
PSA.105.28	tau͡gaam Egypt-aarmiut inglulicameng maligtaqunritait pisqutai.
PSA.105.29	Mer'et-llu tamaani augurcetellrui
PSA.105.29	neqet tamalkuita tuquvkarluki.
PSA.105.30	Nuniit cali peleqpel'e'rnun patuvkarluku,
PSA.105.30	Egypt-aarmiut atanrata eniin ilukengraaku.
PSA.105.31	Qanellrani-llu cali ciivagugaat melugyaraat-llu
PSA.105.31	mikuqapiarluteng tekitellruut nuniitnun.
PSA.105.32	Kavtagnek-llu cali ellallirtelluku,
PSA.105.32	kalluum-llu kenra kenerpallaravkarluku nuniitni tamalkuan,
PSA.105.33	piunrirtelluki tuaten wine-arkanek atsanek-llu fig-anek naugitulit napat,
PSA.105.33	napat-llu tamalkuita iqurqelluki.
PSA.105.34	Qanran-llu cali petgertayulit tekitut
PSA.105.34	amllerem ugaani naaqesciigalnguut.
PSA.105.35	Tamakut-llu nerait naumalriit tamalkuita nunami;
PSA.105.35	naucetaarit-llu neqkait nerluki nangluki.
PSA.105.36	Tuquqluki-llu yung'eqarraarutait angutet
PSA.105.36	Egypt-aami tamalkuan.
PSA.105.37	Nutaan-llu ayaulluki Israel-aam yui tamaaken;
PSA.105.37	akiucirluteng qerrirlinek suulutaanek-llu,
PSA.105.37	tamarmeng-llu tememegteggun pinirluteng.
PSA.105.38	Egypt-aarmiut-llu quyallruut ayallratni
PSA.105.38	aliksagucamegteki.
PSA.105.39	Amirlumek-llu capkucillrui,
PSA.105.39	tanqiutekaatnek-llu kenermek unugmi cikiraqluki.
PSA.105.40	Ellaita kaigavikngatni yaqulegnek egtuugnek cikillrui;
PSA.105.40	neqkaitnek camirutkaitnek cikirluki qilagmek.
PSA.105.41	Teggalquq ukitellrua meq-llu tuaken maqluni,
PSA.105.41	kinernerkun nunakun qurrlurtelluku kuigtun.
PSA.105.42	Umyuaqaa-llu qigcignarqellria akqutkellni
PSA.105.42	pistem̄inun Abraham-aamun.
PSA.105.43	Tua-i ayautellrui yun'i,
PSA.105.43	taukut-llu angnirluteng qayagpagaut aturpagaluteng-llu.
PSA.105.44	Nunakaitnek-llu cikirluki allat pikellritnek
PSA.105.44	naucetaarviit piksagutelluki,
PSA.105.45	yum'inun atuusqelluki pisqutni
PSA.105.45	maligtaquluki-llu picirkiutni.
PSA.105.45	Nanrarciu 
PSA.106.1	Nanrarciu 
PSA.106.1	Quyavikiciu 
PSA.106.1	kenkii-llu nangengaunani.
PSA.106.2	Kia tamalkuita qanruteksugngaaki ucurnarqellriit caliari 
PSA.106.2	Kia-llu nanrautet elliinun tamalkuita aturyugngaaki?
PSA.106.3	Atawaqertut niisngalriit alerquutainek,
PSA.106.3	kesianek elluaryaraq aturluku.
PSA.106.4	Nalluyagucaqunii, 
PSA.106.4	ilakevkaqia anirtuquvki.
PSA.106.5	Tangerrniarqa yugpet piluaqallrat
PSA.106.5	angnillgucirluki-llu angnillratni,
PSA.106.5	umyugaat quyigluni elpenun yuk'ucimeggnek angniutengqellriatun.
PSA.106.6	Wangkuta ciuliamcetun assiilngillruukut
PSA.106.6	caarrliqsarakun yurrluuyarakun-llu.
PSA.106.7	Ciuliamta ayuqucingumallrunritait Agayutem irr'inarqelriit caliari Egypt-aami;
PSA.106.7	nalluyagutellruat amllerqunek kenkutminek nasvagillra ellaitnun,
PSA.106.7	ellaita-llu ingluliurluku Artuqailnguq imarpigmi Red Sea-mi.
PSA.106.8	Tau͡gaam elliin anirtullrui akqellrucimitun,
PSA.106.8	nallunritesqelluku ellaitnun artuqailucini.
PSA.106.9	Imarpik Red Sea alerquani kinresqelluku
PSA.106.9	kinellrua;
PSA.106.9	elliin-llu yun'i ciuliqaggluki qerartelluki kinreskiikun nunakun.
PSA.106.10	Anirtullrui eq'ukestaitnek;
PSA.106.10	anaulluki inglukestaitnek.
PSA.106.11	Inglukestait-llu mer'em patullrui;
PSA.106.11	qecuqilluteng tamarmeng kina unegtevkenani.
PSA.106.12	Nutaan-llu ukverluteng 
PSA.106.12	aturpagluteng-llu nanraraat.
PSA.106.13	Tau͡gaam ak'anun pivkenateng caliallri nalluyagutait,
PSA.106.13	canek-llu pilaagyungluteng ayuqucirtuutainek utaqalgirpek'nateng.
PSA.106.14	Neqkegciyuumingellruut tamaani yuilqumi,
PSA.106.14	tuaten-llu piluteng naspaaluku Agayun;
PSA.106.15	taumek elliin cikillrukai kaigatkellratnek,
PSA.106.15	tau͡gaam cali naulluun cakneq cirlaurrnarqelria ellaitnun tuc'etellrua.
PSA.106.16	Yuilqumi tamaani ciknakellruat Moses-aaq
PSA.106.16	cali-llu Aaron-aaq, allakaumalria kevgiurnaluku 
PSA.106.17	Tua-i-llu nunam qupluni igaa Dathan-aaq
PSA.106.17	patuluku-llu Abiram-aaq ilai-llu;
PSA.106.18	keneq-llu cali pakmaken igcami maligtestaitnun
PSA.106.18	ekuagai tamakut assiitellriit yuut.
PSA.106.19	Sinai-ami kuluvagualillruut suulutaamek,
PSA.106.19	agayuluteng-llu taumun agayutnguamun;
PSA.106.20	navrutaat ucurnarqucia Agayutem
PSA.106.20	ungungssim ayuqiinun canegnek neq'legmun.
PSA.106.21	Nalluyagulluku Agayun anirturilleq ellaitnek
PSA.106.21	caliamikun irr'inarqelrianek Egypt-aami.
PSA.106.22	Calillruuq ucurnarqellrianek Ham-am nuniini,
PSA.106.22	cali-llu irr'inarqellrianek imarpiim Red Sea-m cen̄iini.
PSA.106.23	Agayun qanellrani yun'i piunrirciqniluki
PSA.106.23	nakmikellran pisteknaluku, Moses-aam, aguagutellrua,
PSA.106.23	eq'uqertengraan yui piunriisqevkenaki.
PSA.106.24	Tamatum kinguani nuna tamana iteryuumiitaat,
PSA.106.24	ukvekenrilamegteggu Agayutem akqutii.
PSA.106.25	Tau͡gaam pelatekameggni uitaluteng qanemyuugartut,
PSA.106.25	niicugpek'nateng 
PSA.106.26	Taumek elliin ellmaaraunrilngurmek aarcirtullrukai
PSA.106.26	qanrulluki tuquvkararkauniluki yuilqumi,
PSA.106.27	cekavtelluki-llu kinguvrit agayumanrilnguut nunaitnun,
PSA.106.27	tuquvkarluki nunakenrilkaitni.
PSA.106.28	Tuamta-llu Peor-ami uitallermeggni ilautellruut agayutulinun Baal-aamun,
PSA.106.28	nerluteng-llu elliitekumallernek unguvanrilngurnun agayutnun.
PSA.106.29	kiituani cangerlagpiim tutai.
PSA.106.30	Tau͡gaam Phinehas-aam anucimirqecetaallrui pinarqutengqellriit,
PSA.106.30	cangerlak-llu Agayutem pellugtelluku.
PSA.106.31	Phinehas-aam-llu una assilria pillra elliinun umyuaqutnguuq,
PSA.106.31	umyuaqutnguarkauluni elliinun kesianek.
PSA.106.32	Cali-llu 
PSA.106.32	Moses-aaq-llu picurlallruuq ellaita pivkaatni.
PSA.106.33	Cakneq qenercecatni
PSA.106.33	umyuangcarraarpek'nani qanlaagallruluni.
PSA.106.34	Yuut-llu Agayutmun ukvenrilnguut tuqutellrunritait,
PSA.106.35	tau͡gaam ilaliutaqluteng tamakunun yugnun
PSA.106.35	agayuyaraitnek-llu piciryarangluteng.
PSA.106.36	Agayulangluteng tamakut agayutnguaritnun,
PSA.106.36	negamun naptellriatun ayuqluteng.
PSA.106.37	Elliitek'langluki-llu tuqutarkauluki irniateng
PSA.106.37	Canaan-aarmiut agayutnguaritnun.
PSA.106.38	Pinarqutailnguut mikelnguut tuqutellruit,
PSA.106.38	menuurrluku-llu nuna tuaten tuqurqillermegteggun.
PSA.106.39	Ellmeggnek menuurrluteng tuaten pillermegteggun,
PSA.106.39	ayuqucimegcetun akissutun ayuqliriluteng.
PSA.106.40	Tua-i 
PSA.106.40	umyualngunaqluteng elliini.
PSA.106.41	Teguaqsagutelluki-llu agayumanrilngurnun;
PSA.106.41	inglukestaitnun atanirtungevkarluki.
PSA.106.42	Inglukestaita-llu nanglluki,
PSA.106.42	ingluliurciigalivkarluki.
PSA.106.43	Amllerqunek 
PSA.106.43	tau͡gaam ingluliuryugluku
PSA.106.43	assiilngillermegteggun arcariinartut.
PSA.106.44	Tuatnangraata 
PSA.106.44	niitaqamiki qayagauraqata.
PSA.106.45	Ellait pitekluki umyuaqaa akquyutni,
PSA.106.45	kenkeqapigcamiki-llu piqatallni ellaitnun pinricen̄allrua.
PSA.106.46	Teguaqestaitnun-llu tamalkuitnun
PSA.106.46	takumcuyagutelluki.
PSA.106.47	utertelluta-llu nunamten̄un,
PSA.106.47	quyaviknaurput tanqilria atren
PSA.106.47	angnirluta-llu nanrarluten.
PSA.106.48	Nanraumali 
PSA.106.48	nanraumali watua cali-llu akwarpak!
PSA.106.48	Yuut-llu tamarmeng qanqilit, “Amen!”
PSA.106.48	Nanrarciu 
PSA.107.1	“Quyavikiciu 
PSA.107.1	kenkillra-llu yugnek nangengaunani!”
PSA.107.2	Mat'umek ataam qanerci,
PSA.107.2	tamarpeci elpeci 
PSA.107.2	Inglukestevcen̄ek elliin aviutellruaci
PSA.107.3	ut'rutellruaci-llu nunakenrilkevcen̄ek,
PSA.107.3	calaramek, kanaknermek, negeqvamek, ungalamek-llu.
PSA.107.4	Ilait calligtaallruut yuilqumi nunakarniilngurmi,
PSA.107.4	nunakameggnek nalaqutesciiganateng.
PSA.107.5	Kaigluteng, meqsugluteng,
PSA.107.5	kiituani neryuniurutairutut.
PSA.107.6	Nanikuallermeggni kaigallruut 
PSA.107.6	elliin-llu niilluki aviutai nanikuallratnek.
PSA.107.7	Ciuliqagtai-llu caqiatevkenaki
PSA.107.7	nunarpagnun uitavigkaatnun.
PSA.107.8	Quyaviknarqaat 
PSA.107.8	yugnun assiqapigtellriit caliari pitekluki.
PSA.107.9	Meqsuirucet'larai meqsulriit
PSA.107.9	kailriit-llu neqkegcivkarluki nerevkaraqluki.
PSA.107.10	Ilait yuut uitallruut tan'gercetqapigtellriami,
PSA.107.10	nangteqluteng itercivigmelameng kalivnerciumaluteng,
PSA.107.11	Agayutem qanellranun inglulitellrulliniameng
PSA.107.11	ayuqucirtuutai-llu cakaarluki.
PSA.107.12	Cirlaurtellruut cakviurluteng calivakaameng;
PSA.107.12	iquange'rmeng ikayurtekaunateng.
PSA.107.13	Tua-i-llu nanikuallermeggni kaigallruut 
PSA.107.13	elliin-llu niilluki aviutai nanikuallratnek.
PSA.107.14	Tan'gercetqapigtellriamek anutellrui
PSA.107.14	kalivnertait-llu navgurluki ciqumlluki.
PSA.107.15	Quyaviknarqaat 
PSA.107.15	yugnun assiqapigtellriit caliari pitekluki.
PSA.107.16	Navgurai punerneret ikirtuqait
PSA.107.16	kepurluki-llu caviit canirutait.
PSA.107.17	Ilait usviinateng assiilngirpakaameng nangteq'ngellruut,
PSA.107.17	assiilngurmek caliarata naulluuvkarluki;
PSA.107.18	neqkat tamalkuita qessayagulluki
PSA.107.18	tuqullerkarteng canimellian.
PSA.107.19	Tua-i-llu nanikuangameng kaigallruut 
PSA.107.19	elliin-llu anirturluki nanikuallratnek.
PSA.107.20	Qanllermikun canrircetai
PSA.107.20	anirturluki tuquarkauyaaqellratnek.
PSA.107.21	Quyaviknarqaat 
PSA.107.21	yugnun assiqapigtellriit caliari pitekluki.
PSA.107.22	Quyassuutnek elliikilit,
PSA.107.22	yuarutetgun-llu nunanirqellriatgun qalarutekluki elliin caliaqellri.
PSA.107.23	Ilait-llu ayalallruut imarpigkun sun'atgun,
PSA.107.23	yuungnaqutekluku imarpiliullerteng.
PSA.107.24	Tanglarait-llu caliari 
PSA.107.24	irr'inarqelriit caliari imarpigmi.
PSA.107.25	Qanllermikun anuqengevkaraqluku,
PSA.107.25	imarpik qailingevkarluku.
PSA.107.26	Qairet nalugaqluki sun'at qulvanun,
PSA.107.26	ellurluteng-llu cali aciqvanun.
PSA.107.26	Alingnaqngan sun'am yui ciunerkairut'lartut;
PSA.107.27	ayalualuteng iqualuteng tuaten taangiqellriatun,
PSA.107.27	imarpiliuneq nallunrilngermegteggu cacirkaunateng.
PSA.107.28	Nanikuangameng-llu kaigaluteng 
PSA.107.28	elliin-llu niilluki anirturluki nanikuallratnek.
PSA.107.29	Elliin quunengevkaraa,
PSA.107.29	qailinrirtelluku.
PSA.107.30	Taukut-llu quyaluteng quunengan,
PSA.107.30	Agayutem-llu assirluki ciunicelluki ayagviatnun.
PSA.107.31	Quyaviknarqaat 
PSA.107.31	yugnun assiqapigtellriit caliari pitekluki.
PSA.107.32	Qalaruteknarqaat artuqailucia yuut quyungqallratni agayuvigmi,
PSA.107.32	nanrarluku-llu ciulirneret quyungqalriit takuatni.
PSA.107.33	Kuiget kinercet'larai nunallrit qau͡gyaurtelluki,
PSA.107.33	nunam-llu akuliinek ulvelriit mer'et ulvenrircetaqluki.
PSA.107.34	Naungignarqellrungraan nuna taryungevkarluku caunrircetellrua,
PSA.107.34	tua-i-wa tamaanelnguut yui assiitqapigcata.
PSA.107.35	Kinertellria nuna mertangevkalaraa,
PSA.107.35	mer'ilnguq-llu nuna ulvelriartangevkarluku.
PSA.107.36	Kainiqellriit yuut tamaani uitavkalarai,
PSA.107.36	ellait-llu nunaliluteng uitavigkameggnek.
PSA.107.37	Naucetaarviliut nauceciiluteng-llu wine-arkanek,
PSA.107.37	amllernek-llu naugiluteng.
PSA.107.38	Agayutem yun'i atawaqercecateng amllernek yung'ut;
PSA.107.38	ungungssiutait-llu ikegliyuunateng.
PSA.107.39	Agayutem yui inglukestaita cirlakellraceteng kasnguyullruut;
PSA.107.39	picurlagcecimaluteng nangtauluteng-llu.
PSA.107.40	Elliin-llu eq'ukutni nasvagaa nangtestaitnun;
PSA.107.40	tarracelluki yuilqumi kinertellriami nunakarniilngurmi.
PSA.107.41	Tau͡gaam aviutai caitulriit nangteqellratnek
PSA.107.41	yugyangevkarluki amlleriinartelluki ungungssiartun katngagtun.
PSA.107.42	Yuut ellualriit man'a tangerrluku angnirtut,
PSA.107.42	tau͡gken assiitellriit yuut nepaircimaluteng.
PSA.107.43	Kia imum umyuartukuni murilkeciqai makut;
PSA.107.43	umyuangcautekluku-llu 
PSA.108.1	Wiinga nalirrugtenritua, Agayun!
PSA.108.1	Aturlua nanrarciqamken!
PSA.108.1	Tupii, yuucimaa!
PSA.108.2	Maklua aturcetaarciqua
PSA.108.2	unuakuarmi akerta pipailgan.
PSA.108.3	Yugnun niitellua quyavikciqamken, 
PSA.108.3	Nanrarciqamken atanruviit nunaitni.
PSA.108.4	Kenekvet pektayiilnguum kituumai qiliit;
PSA.108.4	piciucirpet-llu ellarpak tamalkuan muirumaa.
PSA.108.5	Agayun, nasvaggu angtacin qilagmi,
PSA.108.5	ucurnarqucin-llu nunamun tamalkuan.
PSA.108.6	Anirturkut pinirpegun; piicauteka niilluku,
PSA.108.6	yuut kenkek'ngaten aviucimaniartut.
PSA.108.7	Agayuviminek Agayun qanellruuq,
PSA.108.7	“Ucuryagutekluku avegciqaqa Shechem-aaq
PSA.108.7	avverqelluku-llu cikiutekluku kuignayuk Sukkoth-aaq wiinga yumnun.
PSA.108.8	Gilead-aaq pikaqa, Manasseh-llu;
PSA.108.8	Ephraim-aaq qamiquma akngircailkutkaa,
PSA.108.8	Judah-llu takarnarqutekluku scepter-aaqaqa.
PSA.108.9	Moab-aq ermigcuutekaqa,
PSA.108.9	Edom-aamun-llu egglukek aluilitagka,
PSA.108.9	wangnun pikucia nallunairluku.
PSA.108.9	Wiinga-llu qayagpagciqua cirlakellruamki Philistia-m yui.”
PSA.108.10	Agayun, kia ayauteqatartanga asvairqumalriamun nunarpagmun?
PSA.108.10	Kia ayauteqatartanga Edom-aamun?
PSA.108.11	Waqaa ilumun cakaararpekut?
PSA.108.11	Anguyagteput-qaa maligteqatanritaten anguyagyartullratni?
PSA.108.12	Ikayurkut ingluliullemten̄i inglukesteput,
PSA.108.12	yuum ikayuutii catngunrilan.
PSA.108.13	Agayutmek ilingqerqumta cirlakiciqukut;
PSA.108.13	elliin cirlakciqai inglukesteput.
PSA.109.1	Nanraq'ngamni elpet, Agayun!
PSA.109.1	uitavkenak piicauteka niisgu!
PSA.109.2	Assiitellriit iqlungalriit-llu curugaatnga.
PSA.109.2	Piciunrilngurnek picilirturaatnga
PSA.109.3	eq'ukutnek-llu qalarrluteng tungemnun,
PSA.109.3	caulineqlua camek pitkaileng'e'rmeng.
PSA.109.4	Ingluliuraatnga kenkengramteng
PSA.109.4	piicautelangramteng-llu.
PSA.109.5	Assilriatgun pingramteng assiitellriakun akinauraqlua;
PSA.109.5	kenkengramteng eq'ukaqlua.
PSA.109.6	Cucuklia piciunrilngurmek cuqcistem̄ek apqaurtekaanek inglukestem̄a,
PSA.109.6	picetaarutelluku elliin inglukestiinun.
PSA.109.7	Qanercetaarumakan pinarqellriarunikilitgu;
PSA.109.7	piicagyaaqekan-llu assiilngirniluku!
PSA.109.8	Tamaa-llu tuqukili;
PSA.109.8	allam-llu tukuutai piksagulluki!
PSA.109.9	Irniari-llu elliraureskilit
PSA.109.9	nulirra-llu aipainrurrluni!
PSA.109.10	Irniari calliggluteng cikircetaatuliureskilit;
PSA.109.10	ataki-llu ancimaluteng imumalrianek enenek uitavimeggnek!
PSA.109.11	Akiilngirvik'lallran uayaaqiliu,
PSA.109.11	allanret-llu piksagulluki caliamikun unangkengallri.
PSA.109.12	Kia watqapik takumcukenrilkiliu
PSA.109.12	wall'u irniari elli'iraurtellret aulukluki.
PSA.109.13	Kinguvri tamarmeng tuqukilit,
PSA.109.13	elliin-llu atra neq'akumanriqili kinguliarin ciuqliitni.
PSA.109.14	aanii-llu au͡g'aritevkenaku assiilnguinek.
PSA.109.15	ellait tau͡gaam yuut nalluyagutqapiggluki pikilitki!
PSA.109.16	Tuaten takumcukiyuunani yuullruuq;
PSA.109.16	tau͡gaam nangcilriaruluni tuqucilriaruluni-llu
PSA.109.16	arrsaulrianek, casciigalngurnek, enuqitellrianek-llu.
PSA.109.17	Aniqlaagiyunqeggucimitun ellii-llu aniqlaamakili!
PSA.109.17	Atawaqaasqillerkani-llu eq'ukellrua taumek ellii-llu atawaqaasqumanrilkili!
PSA.109.18	Aniqlaagillni atullrua aturaqellriatun;
PSA.109.18	ataki aniqlaagiyullra temiinun meciuskili mertun,
PSA.109.18	uqutun-llu cali enrinun meciulluni!
PSA.109.19	Aniqlaatet aturatun patumakilitgu,
PSA.109.19	tamakunek naqungqauralriatun ayuqluni!
PSA.109.20	assiitellrianek qalarculriit tungemnun!
PSA.109.21	Tau͡gaam, elpet Agayun Atanema, ikayuqia akqellrucirpetun,
PSA.109.21	aviullua kenkevgun assilriakun.
PSA.109.22	Wiingau͡rluq arrsaugua enuqillua;
PSA.109.22	umyuamkun cakneq akngiringalua.
PSA.109.23	Atakumi talinertairut'lauciatun catairutqatartua;
PSA.109.23	evcuusngalua ciissitun.
PSA.109.24	Nereksaitellma ciisqugka piniarutak;
PSA.109.24	kemgiutqapiarlua tuaten.
PSA.109.25	Yuut tangrraqamegten͞ga temcik'laraatnga;
PSA.109.25	qamiquteng tuaten ungaulugtaqluki qumliklua.
PSA.109.26	Ikayurnga, 
PSA.109.26	kenken nangyuilan anirturnga!
PSA.109.27	Inglukestemnun nallunritevkarru
PSA.109.27	elpenun tau͡gaam anirtuuciqa.
PSA.109.28	Aniqlaayaaqeciqaatnga, tau͡gaam elpet atawaqerceciiqerpenga.
PSA.109.28	Ataki nangtestenka cirliqkilit,
PSA.109.28	wiinga-llu pistevni angnirlua.
PSA.109.29	Kiaresngiacaram patumakiliki inglukestenka;
PSA.109.29	kasnguyullerteng aturluku aturatun qallirtun.
PSA.109.30	Neptulua quyaciqua 
PSA.109.30	Nanrarciqaqa yugugaat quyungqalriit takuatni,
PSA.109.31	arrsaulriit anangnaqutelaaki,
PSA.109.31	anirturaqluki pinarqucirluki tuqucimallerkaatnek.
PSA.110.1	“Tallirpilirnemnun aqumi
PSA.110.1	inglukestevnek cirlakivkallerkama engeliinun.”
PSA.110.2	“Inglukesteten atanirturki.”
PSA.110.3	Anguyallerkan erneq tekiskan
PSA.110.3	yut'en pisqestaunateng ikayuuciiqut.
PSA.110.3	Unuakumi yukutam taicilauciatun,
PSA.110.3	ayagyuat angutet tengruluteng ullagciqaatgen kenciknarqellriani qemini.
PSA.110.4	“Agayulirten͞guciquten akwarpak
PSA.110.4	Melchizedek-aam agayulirten͞guciatun.”
PSA.110.5	qenreskuni nunamiutaat atanret cirliqevkarciqai.
PSA.110.6	Cuqciciquq atanruviit yuitnek;
PSA.110.6	nunamiutaat atanret cirlakciqai tamiini nunami,
PSA.110.6	tuquvkarluki yuut amlleret.
PSA.110.7	Nunamiutaq-llu ataneq merciquq kuiggaarmek tumyarat mengliitni.
PSA.110.7	Makut pitekluki cirlakilriaruluni nangerngaarkauguq.
PSA.111.1	Nanrarciu 
PSA.111.1	Umyuamkun tamalkirrlua quyavikciqaqa 
PSA.111.1	yui quyungqallratni.
PSA.111.2	Ucurnarqut 
PSA.111.2	Yuvrilarait-llu taringyugluki ilukegcitkestaita.
PSA.111.3	Caliara tamarmi takarnarqellriaruuq ucurnaqluni-llu;
PSA.111.3	ellualriarucia piuciquq akwarpak.
PSA.111.4	Wangkutnun assiqapigtellriit caliani nalluyagucecuitai;
PSA.111.4	ellii takumcutalriaruuq unganaqluni-llu.
PSA.111.5	Qigcikesten̄i neqkaitnek cikiumalarai;
PSA.111.5	nalluyagucuitaa akquyutni.
PSA.111.6	Elliin yum'inun pinini nasvallrua,
PSA.111.6	cikirluki allanret nunautaitnek.
PSA.111.7	Caliari tamarmeng piciugut pitalqeggluteng-llu;
PSA.111.7	tamarmeng-llu alerquutai ukvernaqluteng.
PSA.111.8	Piunrirngaunateng;
PSA.111.8	piciulriakun ellualriakun-llu taicimallruameng.
PSA.111.9	Anirtullrui yun'i teguarullratnek,
PSA.111.9	akquyutmek-llu akwarpak piugarkamek taqulluni yum'inun.
PSA.111.9	Ellii tanqilriaruuq pinilriaruluni-llu!
PSA.111.10	Yuum qigcigyagutaqamiu 
PSA.111.10	alerquutmi niisngastai ellualriakun umyuarteqlerkaitnek cikilarai.
PSA.111.10	Ellii nanraumali akwarpak.
PSA.112.1	Nanrarciu 
PSA.112.1	Atawaqertuq yuk qigcikestii 
PSA.112.1	nunanikluku-llu cakneq alerquutain atullrat.
PSA.112.2	Taum yuum ellualriim irniari piluaqalriaruciqut tamaani nunami;
PSA.112.2	kinguvri-llu atawaqercecimaarkauluteng.
PSA.112.3	Ilakuralriartai tukuulriaruciqut,
PSA.112.3	ellii-llu enuqicuitarkauluni akwarpak.
PSA.112.4	Tanqik alailartuq tan'germi assilrianun yugnun;
PSA.112.5	Atawaqertuq yuk qunuvkenani navriskengtulria,
PSA.112.5	elluarluni-llu caliamikun tamalkuan.
PSA.112.6	Agayutem alerquutainek niisngalria piluaqeraluni yuuciquq;
PSA.112.6	yuut-llu nalluyagusngaunaku.
PSA.112.7	Assiitellrianek niitelange'rmi catkelarngaitai;
PSA.112.7	ukvellra pektayiituq, cacetuqutekngamiu Agayun.
PSA.112.8	Umyuassuuganrituq alingniurpek'nani-llu;
PSA.112.8	nalirrugutaituq Agayutem cirlakillerkaanek inglukestem̄inek.
PSA.112.9	Qunuvkenani arrsaulriit cikirtularai,
PSA.112.9	takumcukilaucia-llu iquituq;
PSA.112.9	taumek pinimek takarnarqutmek-llu cikiumaarkauguq.
PSA.112.10	Yuut assiitellriit man'a tangerrluku qenertut;
PSA.112.10	eq'urrnginanermeggni catairut'lartut.
PSA.112.10	Camek-llu taqucugyaaqellrat piciurtevkenani.
PSA.113.1	Nanrarciu 
PSA.113.1	Elpeci pistaini 
PSA.113.1	nanrarciu atra!
PSA.113.2	Nanraumali atra,
PSA.113.2	wak'nirnek akwarpak-llu tayima.
PSA.113.3	Akertem pit'ellranek tevillranun
PSA.113.3	nanrarlitgu atra 
PSA.113.4	ucurnarqucia quyinruuq qilagni.
PSA.113.5	Pakmani quyilriami uitauq.
PSA.113.6	Tau͡gaam pull'uni tangrraqlukek
PSA.113.6	qilak nuna-llu.
PSA.113.7	Arrsaulriit ayuquciat utumarivkalaraa,
PSA.113.7	enuqitellriit-llu mayiteqenrircetaqluki,
PSA.113.8	takarnarqellrianun yugnun cangallruvkarpek'naki
PSA.113.8	yum'i-llu piuranritnun.
PSA.113.9	Arnaq-llu irniangyuitellrungraan irniangevkalaraa;
PSA.113.9	angnirivkarluku nakmiin-llu enengevkarluku.
PSA.113.9	Nanrarciu 
PSA.114.1	Israel-aam yuin, Jacob-aam kinguvrin Egypt-aametellret,
PSA.114.1	unicatgu tamana nunakumanrilnguq,
PSA.114.2	elliin nakmiin piksagulluki.
PSA.114.3	Agayutem alairvikngani imarpik Red Sea-q qimalriatun kinellruuq,
PSA.114.3	Kuik-llu Jordan-aaq qulmun carvanengluni.
PSA.114.4	Ingrit-llu alingalliimeng qecgaullruut qusngirngalngurtun;
PSA.114.4	pengut-llu cali qecgaurluteng qusngiyagartun.
PSA.114.5	Imarpiik, cam alingallagtelluten kinercetaten?
PSA.114.5	Jordan-aaq-llu, ciin iqlutmun carvanircit?
PSA.114.6	Elpeci-llu, ingrini, ciin qecgaurceci qusngirngalngurtun?
PSA.114.6	Elpeci-llu, penguni, ciin qecgaurceci qusngiyagartun?
PSA.114.7	Nuna, uulegten taingan 
PSA.114.7	uulegten ciuqerrani 
PSA.114.8	Teggalqut elliin nanvarraraurcet'larai
PSA.114.8	qiuret-llu mer'urrluki carvanrurtelluki.
PSA.115.1	Piciuguten wangkutnun kenkerrlainarluta-llu,
PSA.115.1	taumek, 
PSA.115.1	wangkutnek nanrararkauvkenata.
PSA.115.2	Ciin-kiq nunam yuin apciiqakut, “Nauwa-mi Agayutsi?”
PSA.115.3	Wangkuta-wa Agayutvut qilagmi uitalria;
PSA.115.3	ellii-llu piyugtacimitun pituluni.
PSA.115.4	Agayutmek nallulriit agayutengqertut pilianek qerrirlinek suulutaanek-llu,
PSA.115.4	yuum unatmikun piliarinek.
PSA.115.5	Tamakut-llu qanengqertut tau͡gken qanerciiganateng,
PSA.115.5	iiluteng-llu tau͡gken tangerciiganateng.
PSA.115.6	Ciutengqertut tau͡gken niitesciiganateng,
PSA.115.6	qengarluteng-llu tau͡gken naresciiganateng.
PSA.115.7	Unaterluteng tau͡gken ca cavvluku elpekesciiganaku,
PSA.115.7	it'garluteng-llu tau͡gken piyuasciiganateng;
PSA.115.7	niitnarqellriamek-llu neplirciiganateng.
PSA.115.8	Piliaqestait cacetuqutekestait-llu
PSA.115.8	ayuqlirikilit agayutnguatun piliaqellermegcetun.
PSA.115.9	Israel-aam yuini, cacetuqutekiciu 
PSA.115.9	Ikayularaaci cayailkuciumaluci-llu.
PSA.115.10	Elpeci-llu, Agayutem agayulirtaini, cacetuqutekiciu 
PSA.115.10	Ikayularaaci cayailkuciumaluci-llu.
PSA.115.11	Elpeci-llu agayulalriani 
PSA.115.11	Ikayularaaci cayailkuciumaluci-llu.
PSA.115.12	atawaqerceciiqai Israel-aam yui,
PSA.115.12	tamalkuita-llu agayulirtet calilriit agayuvigmi.
PSA.115.13	Atawaqerceciiqai qigcikestai 
PSA.115.13	yuluaqaungraata yuk'egtaunrilengraata-llu.
PSA.115.14	elpet kinguveten-llu!
PSA.115.15	Atawaqerceskiliten-llu 
PSA.115.15	qilagmek nunamek-llu pilillrem!
PSA.115.16	nuna tau͡gaam yugnun cikiutekellrua.
PSA.115.17	ayallret camavet nunamun nepailngurmun.
PSA.115.18	Wangkuta tau͡gaam unguvalriani quyavik'larciqerput
PSA.115.18	watua akwarpak-llu tayima.
PSA.115.18	Nanrarciu 
PSA.116.1	Kenkaqa 
PSA.116.1	ikayungcautenka elliinun niitelarai.
PSA.116.2	Niicugnilaanga kesianek
PSA.116.2	unguvaqallemni kaigavikeciqaqa.
PSA.116.3	Tuqum avatairumallruanga negatun;
PSA.116.3	tuqullerkaqa waniwa aarnaqluni;
PSA.116.3	alingem nanikuam-llu tullua.
PSA.116.4	Tua-i-llu wiinga 
PSA.116.4	“
PSA.116.5	Naklegtalriaruuq 
PSA.116.5	Agayutvut wangkuta takumcutalriaruuq.
PSA.116.6	wiinga-llu aarnarqelriametlemni anirtullruanga.
PSA.116.7	Umyuamkun caceturilii,
PSA.116.8	aluviliunrirtellua
PSA.116.8	cirliqlerkamnun-llu pivkarpek'nii.
PSA.116.9	Taumek wiinga yuugua niisngaluku 
PSA.116.9	nunami yuulriit ilalirluki.
PSA.116.10	Ukveqa pegtenritaqa, waten qanellrung'e'rma,
PSA.116.10	“Anglilli wangni nangteqvaa,”
PSA.116.11	alingellemni-llu cali waten qanerlua,
PSA.116.11	“Kitumek cacetuquteksunarqellriartaituq.”
PSA.116.12	Camek 
PSA.116.12	elliin assilriit wangnun piurallri akinaurluki?
PSA.116.13	Elliitekamnek wine-amek 
PSA.116.13	quyavikluku anirtuucimnek.
PSA.116.14	Yuin quyungqallrata nalliini
PSA.116.14	cikirciqaqa 
PSA.116.15	yum'i iliit tuquaqan.
PSA.116.16	kevgiuramken aanama kevgiullruciatun.
PSA.116.16	Elpet-wa anirtullruavnga tuqumek.
PSA.116.17	Wiinga elliiciqua tuqutarkamek ungungssimek
PSA.116.17	quyassuutekluku elpenun piicagvikluten-llu.
PSA.116.18+PSA.116.19	Yugpet quyungqallrata nalliini,
PSA.116.18+PSA.116.19	Agayuvigpagmi Jerusalem-aami,
PSA.116.18+PSA.116.19	cikirciqamken akqutkellemnek.
PSA.116.18+PSA.116.19	Nanrarciu 
PSA.117.1	Nanrarciu 
PSA.117.1	Nanrarciu angtatailan!
PSA.117.2	Kenkeqapigcakut pektayiilngurmek,
PSA.117.2	piciullra-llu yum'inun nangengaunani akwarpak!
PSA.117.2	Nanrarciu 
PSA.118.1	Quyavikiciu 
PSA.118.1	kenkii-llu nangyuunani!
PSA.118.2	Israel-aam yui qanqilit,
PSA.118.2	“Elliin kenkii nangyuituq.”
PSA.118.3	Aaron-aam-llu yui qanqilit,
PSA.118.3	“Elliin kenkii nangyuituq.”
PSA.118.4	Qigcikestai-llu 
PSA.118.4	“Elliin kenkii nangyuituq.”
PSA.118.5	Nanikuallma nalliini qayagaullruaqa 
PSA.118.5	elliin-llu kiulua angitellruanga.
PSA.118.6	Yuum wiinga qaillun pisciigataanga.
PSA.118.7	wiinga tangvagciqanka inglukestenka cirlakekaki Agayutem.
PSA.118.8	Tusngavikellra 
PSA.118.8	cacetuqutengqellerkami yugmek.
PSA.118.9	Tusngavikellra 
PSA.118.9	cacetuqutengqellerkami yuut ciuliqagtaitnek.
PSA.118.10	Inglukestem̄a kassugusngallruatnga;
PSA.118.10	tau͡gaam piunrillruanka piniakun 
PSA.118.11	Avatairumallruatnga kassugullua;
PSA.118.11	wiinga tau͡gaam piunrillruanka piniakun 
PSA.118.12	Evegtarugartun quyurutellruatnga,
PSA.118.12	tau͡gaam ekuallalriatun canegtun ayuqellruut, egmian qamqerrluteng;
PSA.118.12	piunriamteng piniakun 
PSA.118.13	Curukarlua cirlaksarpiaryaaqaatnga,
PSA.118.13	tau͡gaam 
PSA.118.14	elliin anirtullruanga.
PSA.118.15	Niiciki angnirluteng qayagpagalriit cirlakillermeggnek Agayutem yui pelatekameggni:
PSA.118.15	“
PSA.118.16	Wangkuta cirlakillruukut 
PSA.118.16	elliin ikayuakut angtatailngurkun pinimikun!”
PSA.118.17	Wiinga-wa tuqungailngua, unguvalua tau͡gaam
PSA.118.17	qalarutkeciqanka 
PSA.118.18	Anucimirqecetaallruyaaqaanga cakneq
PSA.118.18	tau͡gaam tuquvkallrunritaanga.
PSA.118.19	Ikirucia ikirtuqainek Agayuvigpiim;
PSA.118.19	iterlua quyaviksarturciqaqa 
PSA.118.20	Ukut ikirtuqat iteryaraugut ullagluku 
PSA.118.20	ellualriit tau͡gaam kiimeng uuggun iteryugngaut.
PSA.118.21	Quyavikamken 
PSA.118.21	cirlakivkarlua inglukestemnek.
PSA.118.22	Teggalquq enelistet qessakellrat caunrilkelluku
PSA.118.22	tusngavigkaulliniuq arcaqalriaruluni.
PSA.118.23	Man'a 
PSA.118.23	irr'inaqluni wangkutni.
PSA.118.24	Una erneq 
PSA.118.24	aturnaurput nunaniryugluta angnirluta-llu!
PSA.118.26	Agayutem atawaqertelliu ataneq itellria 
PSA.118.26	Wangkuta 
PSA.118.27	Napat avayaitnek tegumiarluci nerevkarin ayagnirciu,
PSA.118.27	uivluku-llu ekuavik.
PSA.118.28	Wiinga elpet Agayutkamken, wiinga-llu quyavikamken;
PSA.118.28	angelriarucin yugnun qalarutkeciqaqa.
PSA.118.29	Quyavikiciu 
PSA.118.29	kenkii-llu nangengaunani.
PSA.119.1	Atawaqertut canganarqutailnguut ayuqucimegteggun,
PSA.119.1	yuulriit aturluki alerquutai 
PSA.119.2	Atawaqertut picirkiutain aturtait,
PSA.119.2	niisngaluteng umyuamegteggun tamalkirrluteng.
PSA.119.3	Assiilngurmek atuqsaunateng,
PSA.119.3	tau͡gaam 
PSA.119.4	alerqurluta-llu atuusqelluki kesianek.
PSA.119.5	Waniwa-tuq wiinga ayuqucimkun caqtaarpek'nii
PSA.119.5	aturlaki ayuqucirtuuteten.
PSA.119.6	Tuaten niisngakumki alerquuteten tamalkuita
PSA.119.6	kiaresngiatellerkamnun tekisngailama.
PSA.119.7	Wiinga nanrarciqamken tamalkirrlua yuucimkun,
PSA.119.7	elitellemni piciulrianek picirkiutevnek.
PSA.119.8	Alerquuteten aturciqanka;
PSA.119.8	cakaaryaqunii!
PSA.119.9	Qaillun piluni ayagyualria ayuqucimikun menuicugngaa?
PSA.119.9	Murilkelluni yuullermikun qaneryaraten cuqekluki.
PSA.119.10	Yuucimkun wiinga tamalkirrlua kevgiungnaqamken;
PSA.119.10	iqlutmun ayagcecaqunii cakaarluki alerquuteten.
PSA.119.11	Qaneryaran qemagtellruaqa ircaqumnun,
PSA.119.11	nallutmun tungevnun assiilngurmek taqutenritnalua.
PSA.119.12	Nanraramken wiinga elpet, 
PSA.119.12	elitnaurnga picirkiutevnek!
PSA.119.13	Wiinga egmirciiqanka neptulua
PSA.119.13	tamalkuita alerquutet cikiutekelten.
PSA.119.14	Picirkiutvet atullrat nunanikaqa,
PSA.119.14	tukuuterugarni arcaqanruluteng wangni.
PSA.119.15	Umyuangcautekciqanka alerquuteten,
PSA.119.15	yuvrirluki-llu ayuqucirtuuteten.
PSA.119.16	Nunanikanka alerquuteten;
PSA.119.16	cakaarngaunaku-llu qaneryaran.
PSA.119.17	Assilriakun aulukia pistevni,
PSA.119.17	yuunaurtua qaneryaran aturluku.
PSA.119.18	Uiskek iigka, tangerrnaunka
PSA.119.18	irr'inaqluteng piciulriit alerquutevni.
PSA.119.19	Allanrulriatun ikgetuq maani nunami uitaqallerkaqa;
PSA.119.19	iiryaqunaki alerquuteten wangnek.
PSA.119.20	Yuucimkun piyuumiqapigtua;
PSA.119.20	pisquteten piksugyaaqanka kesianek.
PSA.119.21	Elpet nunularaten pivakellriit;
PSA.119.21	aniqlaamaut narurcilriit alerquutevnek.
PSA.119.22	Qumlikevkanrilnga picingssautekevkarpek'nii-llu ellaitnun,
PSA.119.22	niisngallruamki alerquuteten.
PSA.119.23	Atanerruat quyurrluteng picirkiulartut assiilngurmek wangnun,
PSA.119.23	tau͡gaam umyuangcautekciqanka picirkiuteten.
PSA.119.24	Elpet elitnauruteten nunanikanka;
PSA.119.24	wiinga ayuqucirturtekngamki.
PSA.119.25	Urr'armi taklaunga tuquqatarlua;
PSA.119.25	ataam pinirivkarnga elpet akqellrucirpetun.
PSA.119.26	Ayuqucimnek apervikuallemni elpet kiullruarpenga;
PSA.119.26	elicungcarnga pisqutevnek.
PSA.119.27	Ikayurlua taringevkarki wangnun alerquuteten,
PSA.119.27	umyuangcauteknianka irr'inarqellriit elitnauruteten.
PSA.119.28	Angniipakallma tuquyarpiarcetaanga;
PSA.119.28	pinirivkarnga akqellrucirpetun.
PSA.119.29	Nayumiqakia iqlutmun ayagcetevkenii,
PSA.119.29	assiucin-llu aturluku alerquutevnek elicungcarnga.
PSA.119.30	Niisngallerkaq wiinga cucukaqa;
PSA.119.30	nallunguanritanka picirkiuteten.
PSA.119.31	kasnguyullerkamnun tekicecaqunii.
PSA.119.32	Tengrukluki aturciqanka alerquuteten,
PSA.119.32	tua-i-wa taringelalqa ilaciqngavgu.
PSA.119.33	atularnianka kesianek.
PSA.119.34	Taringyugngavkarru alerquuten wangnun,
PSA.119.34	tamalkirrlua ircaqumkun aturniarqa.
PSA.119.35	Niisngalriaruvkarlua alerquutevnek,
PSA.119.35	angniutekngamku wiinga atullrat.
PSA.119.36	Piyuumiutekevkarru-llu wangnun picirkiutvet atullerkaat,
PSA.119.36	tukuurtellerkaqa arcaqakevkenaku.
PSA.119.37	Ayarivkarpek'nii caugarkaunrilngurnek;
PSA.119.37	assilria piuvkarluku wangni, akqellrucirpetun.
PSA.119.38	Akqutkellren wangnun kevgarpenun piciuvkaqiu,
PSA.119.38	niisngastevnun tuaten piciuvkalaucirpetun.
PSA.119.39	Wangnun tuc'ecaqunaki caunrilkuurutait, uluryakngamki;
PSA.119.39	picirkiuteten elpet assilriaruut.
PSA.119.40	Wiinga niisngalriaruyugtua picirkiutevnek;
PSA.119.40	ellualriarucirpeggun unguvamek nutaramek cikirnga.
PSA.119.41	anirturlua-llu akqellrucirpetun.
PSA.119.42	Kiutekangqerrniartua caunrilkestemnun,
PSA.119.42	wiinga cacetuqutekngamku qaneryaran.
PSA.119.43	Piciucirpenek qalartellerkaqa pivingqerrlainarteskiu,
PSA.119.43	tua-i-wa cuqciyaran tusngavikngamku.
PSA.119.44	Alerquuten niisngarrlainarciqaqa
PSA.119.44	akwarpak akwanun.
PSA.119.45	Yuuciqua inglukestemnek umyuarniurutaunii,
PSA.119.45	tua-i-wa niisngangnaq'laamki ayuqucirtuuteten.
PSA.119.46	Qalarutkelarciqanka-llu alerquuteten atanernun
PSA.119.46	kiaresngialutaitniartua.
PSA.119.47	Ilukegcitkaqa alerquutvet atullrat,
PSA.119.47	tua-i-wa kenekngamki.
PSA.119.48	Qigcikanka kenekluki-llu alerquuteten;
PSA.119.48	taumek wiinga umyuangcautekciqanka.
PSA.119.49	Umyuaqiu akqutkellren wangnun pistevnun,
PSA.119.49	neryuniurutka taumun tusngiin.
PSA.119.50	Nangteqellma-llu nalliini caceturcimalartua
PSA.119.50	akqutevgun unguvamek cikiumiivnga.
PSA.119.51	Ucuryagtellriit yuut caunrilkuurturalaraatnga,
PSA.119.51	tau͡gken wiinga avteksaunii alerquutevnek.
PSA.119.52	caceturivkalaraatnga-llu.
PSA.119.53	Tangvagluki yuut assiitellriit picirkiutevnek cakaarilriit
PSA.119.53	umyuaqa assiitelartuq.
PSA.119.54	Carrarmi maani nunami unguvaqallemni
PSA.119.54	yuarucilartua apalluqluki alerquuteten.
PSA.119.55	Unugmi-llu umyuaqelaramken, 
PSA.119.55	alerquuteten-llu umyuamnetaqluteng.
PSA.119.56	Angnillerkaqa tekitelaraqa
PSA.119.56	atullratgun picirkiutvet.
PSA.119.57	Elpet kiivet piyugamken, 
PSA.119.57	akqamken niisngayugluki alerquuteten.
PSA.119.58	Umyuamkun tamalkirrlua kaigavikamken
PSA.119.58	naklekesqellua akqellren aturluku!
PSA.119.59	Umyuangcautekellruaqa ayuquciqa,
PSA.119.59	akqilua-llu maligtaqunaluki ayuqucirtuuteten.
PSA.119.60	Atatakutevkenii patagmek
PSA.119.60	aturyuganka picirkiuteten.
PSA.119.61	Yuut assiitellriit napcetengnaqsaaqaatnga
PSA.119.61	tau͡gaam wiinga cakaaqsaitaqa alerquuten.
PSA.119.62	Unuum qukaani maktelartua nanrarnaluten
PSA.119.62	ellualriaruata picirkiuteten.
PSA.119.63	Qigcikestevnek alerquutvet-llu aturtaitnek
PSA.119.63	yugnikek'ngangqertua.
PSA.119.64	ayuqucirturnga wiinga alerquutevnek.
PSA.119.65	Akqellrucirpetun, 
PSA.119.65	pistekngavnga assirlua aulukarpenga.
PSA.119.66	Cikirnga umyuartunermek elisngamek-llu,
PSA.119.66	alerquuteten cacetuqutekngamki.
PSA.119.67	Anucimirqecetaarpailegpenga iqlutmun ayallruunga,
PSA.119.67	tau͡gaam watua qaneryaran niisngariaqa.
PSA.119.68	Assirpaa elpeni, takumcutarpaa!
PSA.119.68	Elicungcarnga picirkiutevnek.
PSA.119.69	Ellmeggnek pivakellriit yuut iqluurutkelaraatnga,
PSA.119.69	tau͡gaam umyuamkun tamalkirrlua niisngaanka ayuqucirtuuteten.
PSA.119.70	Makut yuut taringumanritait alerquuteten,
PSA.119.70	wangni tau͡gken ilukegcinarqelriaruluteng.
PSA.119.71	Anucimirqecetaarutka ikayuutnguuq wangnun,
PSA.119.71	nallunrircecaki alerquuteten.
PSA.119.72	Alerquutet-llu wangnun cikiutekelten
PSA.119.72	wangni piyugnarqenruluteng akirugarni.
PSA.119.73	Elpet unatevgun elucilirlua piliaqellruarpenga;
PSA.119.73	taringumallerkamnek cikirnga elitnianka alerquuteten.
PSA.119.74	Qigcikestevvet tangerqunegten͞ga angnirciqut,
PSA.119.74	cacetuqutekngamku akquten.
PSA.119.75	anucimirqecetaallruarpenga-llu piciucin pillerkiurarpenun aturluku.
PSA.119.76	Akqellrucirpetun wiinga pistevni,
PSA.119.76	caceturivkaqia kenkevgun pektayiilngurkun.
PSA.119.77	Takumcukia unguvaniartua,
PSA.119.77	wiinga-wa angniutekngamku atullra alerquutvet.
PSA.119.78	Ucuryagtellriit iqluuruteklua picilirtenka kiaresngialkilit;
PSA.119.78	wiinga tau͡gaam umyuangcautekciqanka alerquuteten.
PSA.119.79	Qigcikesteten taivkarki wangnun,
PSA.119.79	elitnaurluki nallunrirniarait alerquuteten.
PSA.119.80	Ataki pitacirramtun atuqilaki alerquuteten,
PSA.119.80	cirlakumalriim kasnguyullra atunritniarqa.
PSA.119.81	neryuniurutkaqa qanellren.
PSA.119.82	Iituumarma mernunglua utaqalgirlua akqutkellerpenek,
PSA.119.82	aptaqlua, “Qaku ikayuqatarcia?”
PSA.119.83	Cakarniilngurtun caqukuallertun egingalriatun ayuqliriunga,
PSA.119.83	tau͡gken nalluyaguteksaunaki alerquuteten.
PSA.119.84	Qaillun pitalriamek utaqalgiqatarcia?
PSA.119.84	Qaku-llu anucimirqecetaaqatarciki nangcilriit wangnek?
PSA.119.85	Ucuryagtellriit, niisnganrilnguut alerquutevnek,
PSA.119.85	petmililuteng pitaqengnaqaatnga.
PSA.119.86	Alerquuteten tamarmeng atuyunarqut;
PSA.119.86	yuut iqluuruteklua nangtaatnga; ikayurnga!
PSA.119.87	Tuqutengnaqvakarlua tuqucarpiaraatnga,
PSA.119.87	tau͡gaam cakaaqsaitanka alerquuteten.
PSA.119.88	Kenken pektayiilnguq aturluku tuquvkaryaqunii,
PSA.119.88	niisngaluki alerquuteten yuuniartua.
PSA.119.89	nangyuilnguungami qilagmi.
PSA.119.90	Elpet-wa piciurrlainarciqellriaten yugnun;
PSA.119.90	nuna pektaararkaunrirluku uitallerkiullruan, tuaten-llu uitaluni.
PSA.119.91	Cat tamarmeng man'a tekilluku uitaut pisqellerpetun,
PSA.119.91	tamarmeng kevgiulriaruameng elpenun.
PSA.119.92	Angniutengqenrilkuma alerquutevnek,
PSA.119.92	nangtequtma ak'a tuqutellruyaraatnga.
PSA.119.93	Wiinga cakaarngaitqapigtanka ayuqucirtuuteten;
PSA.119.93	tamakutgun unguvamek cikiumiivnga.
PSA.119.94	Elpet pikngavnga anirturnga;
PSA.119.94	niisngangnaq'laranka alerquuteten.
PSA.119.95	Yuut assiitellriit nayuraatnga tuqutnalua,
PSA.119.95	wiinga tau͡gaam umyuangcautekciqanka alerquuteten.
PSA.119.96	Nallunrirtua cat tamarmeng engelengqerrameng piunrillerkaatnek;
PSA.119.96	alerquuteten tau͡gken iquklisngaunateng.
PSA.119.97	Wiinga alerquuteten kenkanka cakneq!
PSA.119.97	Ernerpak-llu umyuangcautekuralaranka.
PSA.119.98	Alerquuteten wangnetauralaameng
PSA.119.98	umyuartunruvkalaraatnga inglukestemni.
PSA.119.99	Taringumanrulartua-llu tamalkuitni elitnaurtemni,
PSA.119.99	umyuangcautekuralaamki ayuqucirtuuteten.
PSA.119.100	Umyuartunrulartua-llu tegganerni,
PSA.119.100	niisngiimki alerquuteten.
PSA.119.101	Ayuqucirrliqsarat tamalkuita avitelaranka,
PSA.119.101	niisngayuamku qaneryaran.
PSA.119.102	Nallunguaqsaitanka ayuqucirtuuteten,
PSA.119.102	elpet tau͡gaam elitnauristekngamken.
PSA.119.103	Neqnirqellriatun ayuqut naspaallrat ayuqucirtuutvet—
PSA.119.103	paatakaami-llu neqnirqenruluteng.
PSA.119.104	Alerquutvet taringumavkalaraatnga,
PSA.119.104	taumek eq'ukekeka tamalkuan ayuqucirrliqsaraq.
PSA.119.105	Qaneryararpet kenurratun ciuliqagtaatnga,
PSA.119.105	tanqigiluku tumkaqa tamalkuan.
PSA.119.106	Wiinga akqutka aturciqaqa,
PSA.119.106	ayuqucirtuuten ellualria aturyugluku.
PSA.119.107	elpet tau͡gaam unguvavkaqia akqellrucirpetun.
PSA.119.108	elitnaurlua-llu alerquutevnek.
PSA.119.109	Upingarrlainartua unguvaka qunukarkauvkenaku;
PSA.119.109	wiinga nalluyaguteksaitanka alerquuteten.
PSA.119.110	Assiitellriit yuut pitaqengnaqlua negalilaryaaqut,
PSA.119.110	tau͡gaam wiinga picirkiuteten unitaaqsaitanka.
PSA.119.111	Alerquuteten paitaqluki piku'urciqanka kesianek;
PSA.119.111	wiinga cakneq angniutekanka.
PSA.119.112	Wiinga cucuklillruunga niisnganaluki alerquuteten
PSA.119.112	tuqunatkamnun.
PSA.119.113	Eq'ukanka yuut malrugnek umyualget tungevnun,
PSA.119.113	tau͡gaam wiinga kenkanka alerquuteten.
PSA.119.114	Elpet wiinga iirvikamken capkutaqluten-llu;
PSA.119.114	neryuniurutengqertua akqutkellerpenek.
PSA.119.115	Ayagci wangnek, assiilngurnek calilriani,
PSA.119.115	kevgiuqengama Agayutem alerquutai aturnianka.
PSA.119.116	Piniliumanga akqellrucirpetun, unguvaniartua;
PSA.119.116	neryuniullemni qacuvallagcecaqunii!
PSA.119.117	Nayumiqanga, cam pinritniaraanga,
PSA.119.117	murilkuralarnianka alerquuteten.
PSA.119.118	Elpet ciuniuyuitaten alerquutvet niisnganritestait;
PSA.119.118	piciunrilnguut picirkiurait catngungaitut.
PSA.119.119	Elpeni assiitellriit yuut ciqitarkatun ayuqut,
PSA.119.119	taumek kenkekenka alerquuteten.
PSA.119.120	Wiinga uulegtua alinglua elpenek;
PSA.119.120	uluryayuglua cuqciyararpenek.
PSA.119.121	Elluarrlua piciulua-llu pingnaqurallruunga;
PSA.119.121	pegcaqunii nangtestemnun!
PSA.119.122	Akqia ikayurarkaulua pistevni;
PSA.119.122	ucuryagtellrianun yugnun nangcecaqunii.
PSA.119.123	Utaqalnguunga elpenun anirtullerkamnek,
PSA.119.123	akqutkellerpenek nerinillua aviuciiqnilua.
PSA.119.124	Kenken pektayiilnguq aturluku aulukia,
PSA.119.124	elitnaurlua-llu alerquutevnek.
PSA.119.125	Wiinga pistekarpenga; taringumallerkamnek cikirnga,
PSA.119.125	nallunritnaunka elitnauruteten.
PSA.119.126	narurciata yuut alerquutevnek.
PSA.119.127	Suulutaami assinkacagarmi
PSA.119.127	kenkenruanka alerquuteten.
PSA.119.128	Taumek maligtaqulaqenka tamalkuita ayuqucirtuuteten;
PSA.119.128	eq'ukanka piciunrilnguut piciryarat.
PSA.119.129	Elpet ayuqucirtuuteten assinqestaitut;
PSA.119.129	wiinga niisngaanka umyuamkun tamalkirrlua.
PSA.119.130	Qaneryaraten yugnun maniaqavki ellaitnun tanqiulartut,
PSA.119.130	yuut elisnganrilnge'rmeng umyuarturiaqluteng.
PSA.119.131	Aitarma anerteksaaralriatun ayuqua,
PSA.119.131	piyugyaaqem ugaani alerquuteten.
PSA.119.132	Tuiggviklua takumcukia wiinga,
PSA.119.132	kenkesteten tuaten pilaucirpetun.
PSA.119.133	Akqellren aturluku iquvkaryaqunii;
PSA.119.133	assiilnguq atanruvkaryaqunaku wangni.
PSA.119.134	Anirtuqia nangtestemnek,
PSA.119.134	alerquuteten aturnianka.
PSA.119.135	Nayurlua atawaqertessnga
PSA.119.135	elitnaurlua-llu alerquutevnek.
PSA.119.136	Wiinga aluviliurtua cakneq,
PSA.119.136	yuut-wa narurciata alerquutevnek.
PSA.119.137	Ellualriaruavet, 
PSA.119.137	cuqcilartuten ellualriakun.
PSA.119.138	Alerquuteten cikiutekelten ellualriaruut piciulriaruluteng-llu.
PSA.119.139	Eq'urtelqa ilumni ekualriatun ayuquq,
PSA.119.139	inglukestem̄a caukenrilatki alerquuteten.
PSA.119.140	Akqutkellren wangnun piciuqapigtuq!
PSA.119.140	Wiinga-llu kenkeqapiggluku!
PSA.119.141	Wiinga cakegtaunritua caunrilkumalua-llu,
PSA.119.141	tau͡gaam ayuqucirtuuteten cakaaqsaitanka.
PSA.119.142	Elpet ellualriaruuten akwarpak,
PSA.119.142	alerquuten-llu piciulriaruluni.
PSA.119.143	Wiinga picurlagalartua nanikuagaqlua-llu,
PSA.119.143	tau͡gaam alerquutvet angnirivkalaraatnga.
PSA.119.144	Alerquuteten elpet ellualriaruut akwarpak;
PSA.119.144	wiinga taringumallerkamnek cikirnga, unguvanaurtua.
PSA.119.145	Umyuamkun tamalkirrlua qayagauramken;
PSA.119.146	Wiinga qayagauramken;
PSA.119.146	anirturnga, alerquuteten aturnianka.
PSA.119.147	Erpailgan maklua qayagaularamken ikayuusqellua;
PSA.119.147	neryuniurutengqertua akqutevnek.
PSA.119.148	Unugpak tupaumalua
PSA.119.148	umyuangcautek'laranka ayuqucirtuuteten.
PSA.119.149	Kenken nangyuilnguq aturluku niisnga, 
PSA.119.149	takumcukuten aturluku unguvavkarnga!
PSA.119.150	Yuut caunrilkilriit alerquutevnek mallgaatnga,
PSA.119.150	umyuarrliqullua nangtestekama.
PSA.119.151	Tau͡gaam, elpet 
PSA.119.151	alerquuteten-llu cakanirngaunateng.
PSA.119.152	Akaurtuq nallunrilqa ayuqucirtuutevnek;
PSA.119.152	taqellruavki akwarpak piugarkauvkarluki.
PSA.119.153	Tangrru nangteqelqa, anirturlua-llu,
PSA.119.153	cakaaqsailamki alerquuteten.
PSA.119.154	Pinarqutaitellerkamkun ikayurnga aviullua-llu;
PSA.119.154	anirturnga akqellrucirpetun.
PSA.119.155	Assiitellrianek calilriit anirtuumangaitut,
PSA.119.155	niisnganrilamegteki alerquuteten.
PSA.119.156	anirturnga ellualriarucin maniluku wangnun.
PSA.119.157	Inglukestelirtua nangtestelirlua-llu,
PSA.119.157	tau͡gaam pinriteksaunii aturanka alerquuteten.
PSA.119.158	Umyualngulartua tangrraqamki piciunrilngurnek calilriit,
PSA.119.158	alerquuteten atunrilatki.
PSA.119.159	Anirturnga kenken cimiyuilan!
PSA.119.160	Qaneryaraten tamarmeng piciulriaruut,
PSA.119.160	cuqciyaran-llu ellualria piugarkauluni akwarpak.
PSA.119.161	Camek pitkaitelange'rma nangtelaraatnga atanerruat,
PSA.119.161	tau͡gaam wii qigcikaqa alerquuten.
PSA.119.162	Angnirtua akqutkelten pitekluki—
PSA.119.162	tukuutekamek nalkutellriatun.
PSA.119.163	Eq'ukanka umyualngukluki-llu iqluurutet,
PSA.119.163	tau͡gaam kenkaqa alerquuten.
PSA.119.164	Ernerpak malrunlerqunek quyavik'laramken
PSA.119.164	cuqciyaraten ellualriaruata.
PSA.119.165	Alerquutvet kenkestai uitanqegcitengqertut angelriamek,
PSA.119.165	cam-llu picurlagtessngaunaki.
PSA.119.166	alerquuteten-llu aturluki.
PSA.119.167	Niisngaanka ayuqucirtuuteten;
PSA.119.167	kenkanka umyuamkun tamalkirrlua.
PSA.119.168	Niisngaanka picirkiuteten ayuqucirtuuteten-llu;
PSA.119.168	calqa tamalkuan tangvagan.
PSA.119.169	Ikayuusqellua qayagaurutka ciuniurru, 
PSA.119.169	Taringumallerkamnek cikirnga akqellrucirpetun.
PSA.119.170	Kaigatka ciuniurru;
PSA.119.170	anirturnga akqellrucirpetun!
PSA.119.171	Nanrarrlainarciqamken,
PSA.119.171	alerquutevnek elitnaulaavnga.
PSA.119.172	Yuarutkeciqaqa alerquuten,
PSA.119.172	picirkiuteten tamarmeng pitalqeggata.
PSA.119.173	Ikayurillerkan wangnek upingaterrlainarru,
PSA.119.173	maligtaquamki alerquuteten.
PSA.119.174	Alerquuteten-llu angniutekanka.
PSA.119.175	Unguvavkarnga nanrarniamken;
PSA.119.175	ataki ayuqucirtuuteten ikayuqkilaki.
PSA.119.176	Qusngitun tamalriatun nanllikiartua;
PSA.119.176	tailuten yuarnga wii pistevni,
PSA.119.176	tua-i-wa cakaaqsailamki alerquuteten.
PSA.120.1	Nanikuallemni qayagaullruaqa 
PSA.120.1	elliin-llu kiullruanga.
PSA.120.2	Qanerlua, “Anirturnga, 
PSA.120.2	iqlungalrianek ukverciyulrianek-llu.”
PSA.120.3	Elpeci, iqlungalriani, Agayutem qaillun piqatartaci?
PSA.120.3	Qaillun anucimirqecetaaqatartaci?
PSA.120.4	Pitgaquluci ipellriatgun pitegcautetgun,
PSA.120.4	uutelluci-llu kumalriatgun kangiplugteggun!
PSA.120.5	Nunavcen̄i uitalleq cangallrunrituq
PSA.120.5	nunalgutengqellriatun yugnek aarunateng nangciyulrianek.
PSA.120.6	Uitallgutkelnguanka
PSA.120.6	yuut e'qukilriit uitanqegcitmek!
PSA.120.7	Qanrucaaqaqamteng nakukutevkenaki pisqelluki,
PSA.120.7	anguyallerkarteng cucukelaraat.
PSA.121.1	Ciugglua ingrinun kiarcama aptua wangnek
PSA.121.1	naken ikayurkama igvallerkaanek.
PSA.121.2	elliin piliaqellrua nuna qilak-llu.
PSA.121.3	Picurlagnarqellriamun pivkarngaitaaten;
PSA.121.3	qaunqilria elpenek qavayuilami.
PSA.121.4	Israel-aam yuin qaunqestiit
PSA.121.4	segganqegturalartuq qavayuunani-llu.
PSA.121.5	canivni uitaluni camun pivkarngaitaaten.
PSA.121.6	Akertem puqliinun cavkarngaitaaten erenrani,
PSA.121.6	iraluq-llu pillugutekngaitan unugmi.
PSA.121.7	qaunqeciqaaten picurlagceteksaunak.
PSA.121.8	wak'nirnek akwarpak-llu.
PSA.122.1	Quyallruunga waten qanrutellratni,
PSA.122.1	“Ayagnaurtukut 
PSA.122.2	Waniwa-llu tekitukut,
PSA.122.2	nangengqaluta Jerusalem-aam ikirtuqain iluatni!
PSA.122.3	Nunarpak Jerusalem-aaq
PSA.122.3	taqenqegcaaraumaluni piliaqumauq.
PSA.122.4	Tuavet yui 
PSA.122.4	imkut ilakuralriartai Israel-aam,
PSA.122.4	quyaviksarturluku 
PSA.122.4	elliin alerquutekellra aturluku.
PSA.122.5	Tuani Jerusalem-aami
PSA.122.5	atanri Israel-aam cuqcilartut.
PSA.122.6	Piicagci uitanqegcisqelluku Jerusalem-aaq waten:
PSA.122.6	“Kenkesteten enuqicuilkilit.
PSA.122.7	Qacarnerpet iluani yuut uitanqegcikilit
PSA.122.7	atanruvii-llu alingniurnaunateng.”
PSA.122.8	Ilakutanka yugnikek'nganka-llu pitekluki
PSA.122.8	qanertua Jerusalem-aamun, “Uitanqegcitem nayurliten!”
PSA.122.9	Kenkaqa 
PSA.122.9	taumek piicagtua Jerusalem-aaq piluaqaasqelluku.
PSA.123.1	ciugglua qilatmun atanirturivigpenun.
PSA.123.2	Pistem ataniurten̄i tusngavikelauciatun,
PSA.123.2	Agayun 
PSA.123.2	takumcukinatkarpenun wangkutnek.
PSA.123.3	Naklekikut, 
PSA.123.3	wangku'rlumta cakegtakumanritsiyaagtukut.
PSA.123.4	Caunrilkumallerput taqsuqnariuq tukuulriatgun
PSA.123.4	ucuryaggluteng-llu yuulriatgun.
PSA.124.1	Israel-aam yuini, kiuluci qanrutkiciu.
PSA.124.2	“
PSA.124.2	inglukestemta curukallratkut,
PSA.124.3	unguvangramta igellruyaraitkut
PSA.124.3	qenrucamegtekut cakneq;
PSA.124.4	ulerpagtun ayaucaraitkut,
PSA.124.4	mer'em patukiitun ayuqluta,
PSA.124.5	carvanrem-llu kit'elluta.”
PSA.124.6	Quyaviknaurput 
PSA.124.6	inglukestemten̄un piunrircetenrilakut.
PSA.124.7	Yaqulegtun anagtukut yaqulegculriim negaani napingallemten̄ek;
PSA.124.8	piliaqestiigken qiliim nunam-llu.
PSA.125.1	Tusngavikestai 
PSA.125.1	arulacimangailngurtun calligcimangailngurtun-llu akwarpak.
PSA.125.2	Ingrit kassugusngaciatun Jerusalem-aaq,
PSA.125.2	tuaten-llu 
PSA.125.2	watua akwanun-llu.
PSA.125.3	Assiilnguut yuut atanirturilriarurrlainarngaitut nuniitni ellualriit;
PSA.125.3	tuatnakata ellualriit, yui Israel-aam, assiilngurmek atungnayukluki.
PSA.125.4	niisngalriit alerquutevnek.
PSA.125.5	Tau͡gaam anucimirqecetaaquvki assiilngurmek calilriit,
PSA.125.5	tapquskiki yut'en cakaarilriit piciryararpenek.
PSA.125.5	Israel-aam yui uitanqegcikilit!
PSA.126.1	Wangkuta 
PSA.126.1	qavangurtulriatun ayuqellruukut.
PSA.126.2	Nunaniryugluta engelaqullruukut aturpagaluta-llu!
PSA.126.2	Taumek atanruviit yuita waten qalarutkekaitkut,
PSA.126.2	“
PSA.126.3	Ilumun angelrianek calillruuq wangkutnun;
PSA.126.3	tamakut-llu cakneq angniutekellruaput.
PSA.126.4	Teguarurpailemta ayuqucillemcetun ayuqlirivkarkut,
PSA.126.4	kuiget kinrumalriit meng'evkalaucirpetun.
PSA.126.5	Aluviliurluteng nauceciillret
PSA.126.5	quyurcikilit angnirluteng!
PSA.126.6	Aluviliurluteng nauceciiyartullret naucetaarkalgirluteng
PSA.126.6	pinarikan naucetaateng quyurqaarluki
PSA.126.6	uterciiqut aturpagluteng nunaniryugluteng.
PSA.127.1	caliaqestai elliinginaq caliciqut;
PSA.127.1	nunarpiim kellutestai elliinginaq kelluciciqut.
PSA.127.2	Elliinginaq tupagyararalartuci inarrnaciarluci-llu,
PSA.127.2	umyuarniurutekluku nerangnaqlerkarci;
PSA.127.2	Atanrem-wa kenkekni cangallrunrilngurmek cikilaaki
PSA.127.2	atu'urkaitnek qavallratni.
PSA.127.3	mikelngurnek cikirluki.
PSA.127.4	Angutem tan'gaurluut irniari ayagyuarluni
PSA.127.4	ayuqut pitegcautetun anguyagtem unataini.
PSA.127.5	Atawaqertuq angun pitegcautnek amllernek pingqellria.
PSA.127.5	Inglukestain cirlakngaitaat
PSA.127.5	ullauskuneng cuqcistem ciuqerranun.
PSA.128.1	Atawaqertut tamarmeng qigcikestai 
PSA.128.1	pisqutai aturluki yuulriit.
PSA.128.2	Caliarpegun atu'urkarpenek unangelarciquten;
PSA.128.2	angnirluten-llu enuqitevkenak yuuluten.
PSA.128.3	Enevni nulian irnialirciquq,
PSA.128.3	estuulurpet avatii yugyagtelluku.
PSA.128.4	Angun 
PSA.128.4	ilumun waten atawaqercecimaarkauguq.
PSA.128.5	Ataki Jerusalem-aam piluaqallranun ilaukina
PSA.128.5	unguvarpet taktaciatun!
PSA.128.6	Ataki unguvakina tangllerkarpenun tutgaraten!
PSA.128.6	Israel-aam yui uitanqegcikilit!
PSA.129.1	Israel-aam yuini, watua qanrutkiciu inglukestevci nangcillrat elpecen̄ek
PSA.129.1	ayagyuallerpecen̄ek ayagnirluteng.
PSA.129.2	“Ayagyuarraanemnek ayaglua
PSA.129.2	inglukestem̄a cakneq nangtelaraatnga,
PSA.129.2	tau͡gaam cirlakeksaunii.
PSA.129.3	Tunuka kilirturaat,
PSA.129.3	nauceciiyurtem nunamek itumtellratun ayuqlirivkarluku.
PSA.129.4	Tau͡gaam 
PSA.129.4	teguarullemnek teguarunrircetaanga.”
PSA.129.5	Ataki Zion-aam inglukestai
PSA.129.5	kingupiarcecimakilit kasnguyugtelluki.
PSA.129.6	Canegtun ayuqekilit enem qaingani naulriatun,
PSA.129.6	nalalalriatun aceturivailegmeng;
PSA.129.7	kia tamakut kepliayuitai
PSA.129.7	qillerqauluki-llu quyurcuunaki.
PSA.129.8	Kina caniatgun kitunge'rmi qanerngaunani,
PSA.129.8	“
PSA.129.8	Atawaqaasqamteggen 
PSA.130.1	Nanikuallma cakneq nalliini qayagauramken, 
PSA.130.2	Niisnga, 
PSA.130.2	niisnga, takumcuca'artua elpenun!
PSA.130.3	Assiilngilput igausngalaquvki,
PSA.130.3	pinarqelriaruyartukut tamamta.
PSA.130.4	Tau͡gaam elpet au͡g'aritelararpekut,
PSA.130.4	qigcikesqelluten wangkutnun.
PSA.130.5	Yuucimkun tamalkirrlua utaqaaqa 
PSA.130.5	ukvekluku-llu elliin qanellra.
PSA.130.6	Wiinga-wa utaqakeka 
PSA.130.6	nerinikenruluku unugmi murilkestem nerinit'lallrani erqaarallerkaanek.
PSA.130.7	Israel-aam yuini, neryuniurutkiciu 
PSA.130.7	Kenkenrirngailaci
PSA.130.7	anirturyugyaaqluci tau͡gaam.
PSA.130.8	Anirturciqai Israel-aam yui
PSA.130.8	tamalkuitnek assiilnguitnek.
PSA.131.1	wangnek-llu pivaklua yuulqa peggluku.
PSA.131.1	Ucurnarqellerkaq piyuumiutekenritaqa,
PSA.131.1	umyuangcautekenrirluki-llu wangni arturnarqellriit.
PSA.131.2	Tau͡gaam yuuciqa qinuituq uitanqegcilua-llu.
PSA.131.2	Mikelnguum aanami manuani nepaitelauciatun,
PSA.131.2	yuuciqa tuaten qinuituq.
PSA.131.3	Israel-aam yuini, neryuniurutkiciu 
PSA.131.3	wak'nirnek ayagluci akwarpak tayima!
PSA.132.1	cakviurnarqelriit-llu atulallri.
PSA.132.2	ukvernarcarillra elpenun, Artuqailngurmun Agayutiinun Jacob-aam, qanerluni,
PSA.132.3	“Wiinga enemnun uterrngaitua inglemnun-llu inarrngaunii;
PSA.132.4	mernuinercirngaitua qavarngaunii-llu,
PSA.132.5	enekangvailemku Artuqailnguq Agayutii Jacob-aam.”
PSA.132.6	Bethlehem-aami niitellruukut nanlucianek Akqutem Yaassiigan,
PSA.132.6	nalaqlukek-llu carr'ilqaanek Jearim-aam.
PSA.132.7	Qanertukut-llu, “Ayagnaurtukut 
PSA.132.7	cikluta-llu atanruvian aqumlleran ciuqerrani.”
PSA.132.8	Tailuten, 
PSA.132.8	tangrrutii pinirpet,
PSA.132.8	uitaniartuten maani akwarpak.
PSA.132.9	Agayulirteten elluaryaramek atuqilit,
PSA.132.9	yut'en-llu angnirluteng qayagpagakilit!
PSA.132.10	Elpet akqellruan pisten, David-aaq;
PSA.132.10	cakaaryaqunaku atanrusqelluku cucukellren.
PSA.132.11	Takarnarqellriamek akqellruan David-aaq—
PSA.132.11	akeqluku pinricen̄arngailkevnek, qanerluten,
PSA.132.11	“Wiinga atanrurceciiqaqa qetunrarpet iliit,
PSA.132.11	atanruarkauluni kinguvkun.
PSA.132.12	Qetunrarpet-llu atuqatgu akquyuteka,
PSA.132.12	alerquutenka-llu elitnaurutkanka ellaitnun,
PSA.132.12	cali ellaita qetunrait atanrularciqut akwarpak kinguvkun.”
PSA.132.13	elliin uitaviksugluku, qanerluni,
PSA.132.14	“Wani uitaciqua akwarpak;
PSA.132.14	uitaviksugaqa ayarikellruamku.
PSA.132.15	Aturyukainek tamalkuitnek pikangqerceciiqaqa Zion-aaq;
PSA.132.15	arrsaulriit-llu tuani kaigtessngaunaki.
PSA.132.16	Caliarat agayulirtain atawaqerceciiqaqa,
PSA.132.16	yui-llu aturciqut qayagpagaluteng nunaniryugluteng.
PSA.132.17	Wani David-aam kinguvrin iliit atanvaurceciiqaqa;
PSA.132.17	wani-llu piuvkarciqaqa atanirturillra cucukellma atanrem.
PSA.132.18	Inglukestain kasnguyullerkaq aturciqaat,
PSA.132.18	tau͡gaam elliin angayuqauvia piluaqerciquq pingiinalriaruarkauluni-llu.”
PSA.133.1	Assirpaa uitanqegcinaqluni-llu
PSA.133.1	Agayutem yui umyuallgutkaqameng!
PSA.133.2	Nurnarqellriatun mingugkatun uqutun ayuqluni
PSA.133.2	qurrlulriatun Aaron-aam qamiqurranek ungainun,
PSA.133.2	aturaan-llu negilianun.
PSA.133.3	Ayuquq unuakumi yukutatun qaingani Ingrim Hermon-aam,
PSA.133.3	igtellriatun qaingatnun ingriin Zion-aam!
PSA.133.3	Tuani 
PSA.133.3	unguvamek nangyuilngurmek.
PSA.134.1	Tailuci nanrarciu 
PSA.134.1	tamarpeci elliinun kevgiulriani,
PSA.134.1	tamarpeci kevgartuatulini unugmi Agayuvigpagmi.
PSA.134.2	Tallici yaggluki tanqipialriim tungiinun piicagci,
PSA.134.2	nanrarluku-llu 
PSA.134.3	Ataki 
PSA.134.3	atawaqertelliten Zion-aamek!
PSA.135.1	Nanrarciu 
PSA.135.1	Nanrarciu elliin Atra, elpeci pistaini,
PSA.135.2	elpeci nangengqalriani 
PSA.135.2	iluani Agayuvigpiin Agayutemta.
PSA.135.3	Nanrarciu 
PSA.135.3	aturluci nanrarciu atra, ellii naklegtalriaruan.
PSA.135.4	Elliin cucukellrui Israel-aam yui nakmiin yuknaluki.
PSA.135.5	angenruluni agayutni tamalkuitni.
PSA.135.6	Cat tamalkuita umyugiurutkai,
PSA.135.6	qilagmi nunami-llu,
PSA.135.6	wall'u imarpigmi nunam-llu aciani.
PSA.135.7	Amirlut nauvkalarai ellam iquanek;
PSA.135.7	kalluk kenerpallaravkalaraa ellallugkiurtelluku,
PSA.135.7	anuqlircetaqluku-llu piyullermitun.
PSA.135.8	Elliin Egypt-aami tuqutellrui angutet,
PSA.135.8	yung'eqarraarutait yuut ungungssiaraat-llu.
PSA.135.9	Tamaani irr'inarqellrianek calillruuq,
PSA.135.9	inglulirluku Pharaoh pistai-llu tamalkuita.
PSA.135.10	Elliin piunrillrui amlleret atanruviit,
PSA.135.10	tuquqluki atanret pinilriarungraata:
PSA.135.11	Sihon-aq, Amorite-at atanrat,
PSA.135.11	Og-aq, Bashan-aam atanra,
PSA.135.11	tamalkuita-llu atanret Canaan-aami.
PSA.135.12	Nunautait cikiutekellrui yum'inun;
PSA.135.12	cikiutekluki Israel-aanun.
PSA.135.13	nalluyagusngaitaatgen tamarmeng kinguveqellriit.
PSA.135.14	takumcukciqai pisten̄i.
PSA.135.15	Agayutnguarit atanruviit piliaqumaut qerrirlimek suulutaamek-llu;
PSA.135.15	yuut unataitgun taqumaluteng.
PSA.135.16	Qanengqerrsaaqut tau͡gken qalarcuunateng,
PSA.135.16	iingqerrsaaqluteng-llu tau͡gken tangerciiganateng.
PSA.135.17	Ciutengqerrsaaqut tau͡gken niitesciiganateng;
PSA.135.17	aneryaarciiganateng-llu.
PSA.135.18	Ataki piliaqestait tamarmeng cacetuqutekestait-llu
PSA.135.18	ayuqlirikilit tamakutun agayutnguatun piliaqellermegcetun!
PSA.135.19	Israel-aam yuini, nanrarciu 
PSA.135.19	Nanrarciu, agayulirtaini Agayutem!
PSA.135.20	Levite-ani, nanrarciu 
PSA.135.20	agayutulini-llu elliinun, tamarpeci nanrarciu!
PSA.135.21	Nanrarciu 
PSA.135.21	Jerusalem-aami elliin uitaviani.
PSA.135.21	Nanrarciu 
PSA.136.1	Quyavikiciu 
PSA.136.1	kenkii iquituq.
PSA.136.2	Quyavikiciu Agayun angtatailnguq allani agayutni;
PSA.136.2	kenkii iquituq.
PSA.136.3	Quyavikiciu 
PSA.136.3	kenkii iquituq.
PSA.136.4	Ellii kiimi calilartuq irr'inarqellrianek;
PSA.136.4	kenkii iquituq.
PSA.136.5	Umyuartutacini aturluku qiliit piliaqellrui;
PSA.136.5	kenkii iquituq.
PSA.136.6	Nuna piliaqellrua et'ulriit mer'et qaingitnun;
PSA.136.6	kenkii iquituq.
PSA.136.7	Piliaqellruak akerta iraluq-llu;
PSA.136.7	kenkii iquituq;
PSA.136.8	akerta erenrani tanqiusqelluku;
PSA.136.8	kenkii iquituq;
PSA.136.9	iraluq agyat-llu unugmi tanqiusqelluki;
PSA.136.9	kenkii iquituq.
PSA.136.10	Elliin tuqutellrui tan'gaurluut yung'eqarraarutait Egypt-aarmiut;
PSA.136.10	kenkii iquituq.
PSA.136.11	Ciuliqagtellrui Israel-aam yui anulluki Egypt-aamek;
PSA.136.11	kenkii iquituq;
PSA.136.12	pinini artuqailnguq aturluku;
PSA.136.12	kenkii iquituq.
PSA.136.13	Avellrua imarpicuar Red Sea-aq;
PSA.136.13	kenkii iquituq;
PSA.136.14	ciuliqaggluki-llu yun'i tamaaggun;
PSA.136.14	kenkii iquituq;
PSA.136.15	tau͡gaam qecuqitevkarluki Egypt-aam atanra anguyagtai-llu;
PSA.136.15	kenkii iquituq.
PSA.136.16	Ciuliqagtellrui yun'i nunakun kinertellriakun;
PSA.136.16	kenkii iquituq.
PSA.136.17	Tuqutellrui ucurnarqengraata atanret;
PSA.136.17	kenkii iquituq;
PSA.136.18	niitnaulriarungraata atanret tuqurqellrui;
PSA.136.18	kenkii iquituq;
PSA.136.19	Sihon-aaq, Amorite-at atanrat;
PSA.136.19	kenkii iquituq.
PSA.136.20	Og-aq-llu, Bashan-aam atanra;
PSA.136.20	kenkii iquituq.
PSA.136.21	Cikiutekellrui nunautait elliin yum'inun;
PSA.136.21	kenkii iquituq;
PSA.136.22	cikiutekluki Israel-aam yuinun, elliin pistem̄inun;
PSA.136.22	kenkii iquituq.
PSA.136.23	Cirliqlemta nalliini nalluyagutellrunritaakut;
PSA.136.23	kenkii iquituq;
PSA.136.24	inglukestemten̄ek anagcetellruakut;
PSA.136.24	kenkii iquituq.
PSA.136.25	Neqkaitnek cikilarai unguvalriit tamalkuita;
PSA.136.25	kenkii iquituq.
PSA.136.26	Quyavikiciu Agayun atanirturilria qilagmek;
PSA.136.26	kenkii iquituq.
PSA.137.1	Babylon-aam kuigin nuniitni aqumellruukut;
PSA.137.1	tuani-llu aluviliurluta umyuaqngamteggu piunrillra Zion-aam.
PSA.137.2	Canimten̄un uqviarnun
PSA.137.2	agartellruaput aturcetaaput.
PSA.137.3	Tuani teguaqestemta atuusqaitkut;
PSA.137.3	nangtestemta anglanivkarluteng atuusqelluta qanerluteng,
PSA.137.3	“Atuucikut yuarutmek Jerusalem-aami atulallerpecen̄ek.”
PSA.137.4	Wangkuta-wa aturciigalngukut 
PSA.137.4	nunami nunakenrilkemten̄i.
PSA.137.5	Unatenka nalakilit aturcetaarciigalilua,
PSA.137.5	elpet Jerusalem-aaq nalluyaguskumken!
PSA.137.6	Alungutka-llu qilagamnun nepuskili aturciigalilua
PSA.137.6	umyuaqnanriqumken,
PSA.137.6	cakneq angniutngullren wangnun arcaqakenrilkumku!
PSA.137.7	imumi ernermi Jerusalem-aaq tegullermeggni.
PSA.137.7	Nauwa pulengtaq qalartellriit waten,
PSA.137.7	“Imerqiciu Jerusalem-aaq tusnganri tekilluki!”
PSA.137.8	Babylon-aaq, elpet piunriumaarkauguten.
PSA.137.8	Angniqili kina imna akinaurilria elpenek,
PSA.137.8	wangkutnun pilten akinaurluki.
PSA.137.9	Angnirciquq kina imna
PSA.137.9	irniarpenek kaugtuarucilria teggalqunun.
PSA.138.1	Umyuamkun tamalkirrlua quyavikamken, 
PSA.138.1	nanrautnek aturtua elpenun ciuqerratni agayutet.
PSA.138.2	Ciktua cauluku tanqilria Agayuvigpiin,
PSA.138.2	quyavikluten kenken nangyuilan,
PSA.138.2	cani-llu tamalkuitni piciurrlainaavet;
PSA.138.2	cali tamalkuitni quyinrurcetellruavkek atren qaneryaran-llu.
PSA.138.3	Ikayuusqellua qayagaullemni niillua ikayullruarpenga;
PSA.138.3	pinirpegun-llu pinirivkarlua.
PSA.138.4	picirkiutevnek akqutevnek niitellruameng.
PSA.138.5	Aturciqut yuarutekluki caliaten,
PSA.138.5	ucurnarqelriarucin angtatailan.
PSA.138.6	Quyinrulriarung'e'rpet pakmani
PSA.138.6	nalluyagucuitaten ellmeggnek pivakenrilnguut,
PSA.138.6	iirciigataatgen-llu ellmeggnek pivakelriit.
PSA.138.7	Picurlagnarqellriit qukaatni uitang'e'rma,
PSA.138.7	camun pivkaqsaitarpenga.
PSA.138.7	Ingluliularaten qenertellriit inglukestenka,
PSA.138.7	anirturaqlua-llu pinirpegun.
PSA.138.8	Akqutkelten tamalkuita piciurceciiqaten;
PSA.138.8	Qaqiskiu tamalkuan pillerkiuran.
PSA.139.2	Cauralqa tamalkuan nallunritan;
PSA.139.2	yaaqsing'e'rma taringumaaten umyuanka.
PSA.139.3	Tangvagan tarritelqa mernuinercilqa-llu;
PSA.139.3	caurallrenka tamalkuita nalluvkenaki.
PSA.139.4	Qanerpailegma-llu
PSA.139.4	camek qanqatauciqa nallunrit'laran.
PSA.139.5	Avatairumalararpenga;
PSA.139.5	pinirpegun cayailkuciumalua.
PSA.139.6	Wangni irr'inarqelriaruuq nallunrilucin wangnek;
PSA.139.6	tamatum-llu taringellerkaa caperqaqa.
PSA.139.7	Natmun ayagyarcia qimaglua ciuqerpenek?
PSA.139.7	Natmun canivnek ayagyarcia?
PSA.139.8	Qilagmun mayuquma tuanciiquten;
PSA.139.8	tuqumalrianun-llu ayakuma tuanciiqluten.
PSA.139.9	Calaram tungiinun ayanger'ma
PSA.139.9	wall'u yaaqsinqurraani kanavam uitang'e'rma,
PSA.139.10	tuanciiquten ciuliqagcuumalua,
PSA.139.10	tuanlluten-llu ikayuryuumalua.
PSA.139.11	Qaneryaaqsartua tan'germun iiresqellua
PSA.139.11	wall'u tanqik avatemni unuurtesqelluku,
PSA.139.12	tau͡gaam elpeni tan'geq catngunrituq,
PSA.139.12	unuk-llu tanqigtaluni ernertun.
PSA.139.12	Tan'geq tanqik-llu elpeni ayuquk.
PSA.139.13	Tememni natka tamalkuan piliaqellruan;
PSA.139.13	aanama engeliagkeni elucilillruarpenga.
PSA.139.14	Nanraramken qigciknarqellriakun irr'inarqellriakun-llu taqutellruavet wangnek;
PSA.139.14	calian tamarmi irr'inarquq.
PSA.139.14	Elpet ayuquciqa tamalkuan nallunritan.
PSA.139.15	Enrenka elucingellratni,
PSA.139.15	tumarcimallratni aanama engeliagkeni,
PSA.139.15	tuani iirumalua piurtellemni,
PSA.139.15	elpet tuanluciqa nallunritellruan—
PSA.139.16	tangerrlua yuurpailegma.
PSA.139.16	Yuullerkama ernerkai
PSA.139.16	ak'a igautellruluki kalikarpenun,
PSA.139.16	ciuqliat ernerkama ayagnirpailgan.
PSA.139.17	Agayun, umyuanguteten taringumasciigatut;
PSA.139.17	amllerrameng-llu amllertaciinateng!
PSA.139.18	Naaqekumki amllenruyartut qau͡gyami.
PSA.139.18	Tupagaqama, cali pillgutekluten tuantelartua.
PSA.139.19	Agayun, elpenun tuqutesqumalaryaaqanka assiitellriit yuut.
PSA.139.19	Callugyulrianun-llu yugnun ilangciksaunii uitatesqumalaryaaqua.
PSA.139.20	Inglukluten tungevnun assiitellrianek qalartelartut;
PSA.139.20	atren-llu tugerluku assiilngurnek qalartaqluteng.
PSA.139.21	Caunrilkanka ingluliurteten!
PSA.139.22	Umyuamkun tamalkirrlua eq'ukanka;
PSA.139.22	inglukestekelriatun ayuqulluki.
PSA.139.23	Agayun, yuvrirlua umyuaqa nallunrilgu!
PSA.139.23	Naspaalua nallunrirru canek umyuarteq'lalqa.
PSA.139.24	Yuvrirnga assiilngurmek atularyuartua
PSA.139.24	ciuliqagglua-llu tumyarakun elpenek iqulegkun.
PSA.140.1	Aviusnga, 
PSA.140.1	callugyulrianun yugnun pivkaryaqunii.
PSA.140.2	Assiitellria picirkiurutkelaraat kesianek,
PSA.140.2	yugnek eguaquriluteng inglukucetaarluki.
PSA.140.3	Alungutait tuqunarqellrialegtun ciissirpagtun ayuqut;
PSA.140.3	qalartellrat tuquciyugngauq tuqunarqellriamek iqmialegtun ciissirpagtun.
PSA.140.4	qimaumavkarlua calluayulrianek,
PSA.140.4	picirkiulalrianek piunrirnalua.
PSA.140.5	Ucuryaggluteng yuulriit napcetengnaqaatnga;
PSA.140.5	negateng civtait,
PSA.140.5	tumyarat-llu caniatni pissuucirluteng pitaqnalua.
PSA.140.7	anguyagaqama camun pivkaqsaitelararpenga.
PSA.140.8	picirkiurait-llu piciurcetevkenaki.
PSA.140.9	Inglukestenka cirlakivkaryaqunaki;
PSA.140.9	akeqnerrlugutait ellaitnun tut'eskiki.
PSA.140.10	Kumalriit kangipluut igqaqevkarki ellaitnun!
PSA.140.10	Egeskilitki petmignun nugngairutelluki!
PSA.140.11	Piciliqengyulriit allanek piluaqeranrilkilit;
PSA.140.11	aarilnguut assiilnguum tegukiliki piunrirluki-llu.
PSA.140.12	piyunarqucingqercet'laraten-llu enuqitellriit.
PSA.140.13	Ilumun ellualriit nanrarciqaatgen;
PSA.140.13	uitaarkauluteng-llu ciuqerpeni.
PSA.141.1	Qayagauramken, 
PSA.141.1	Niicugnilarnga qayagauraqamken.
PSA.141.2	Ciuniurru piicauteka ciuniurilaucirpetun narnirqellriamek aruviarmek,
PSA.141.2	unatenka-llu yageskenka ciuniurluki elliitetun ekuagarkatun atakumi.
PSA.141.3	assiitellrianek qanerceteksaunii.
PSA.141.4	Assiilngurmek aturyugyaaqevkanrilkia,
PSA.141.4	ilagautevkanrilkia-llu yugnun assiilngurnek calilrianun.
PSA.141.4	Ukverteng aturluku nerevkaritaitnun ilagautevkanrilkia.
PSA.141.5	Ellualriim yuum kenekmikun anucimirqecetaarutii ciuniurciqsaaqaqa,
PSA.141.5	tau͡gaam assiitellrianek yugnek camek ciuniuringaitua,
PSA.141.5	tua-i-wa piicagturalaama tugerluki assiilnguut caliarit.
PSA.141.6	Atanirturtait egcimakata qiurteggun ekvigteggun,
PSA.141.6	yuut nallunrirciqaat qanlallma piciuciat.
PSA.141.7	Muragmek eqiurluku ciqumcilauciicetun,
PSA.141.7	tuaten-llu enrit cekavcimaut qungut nuniitnun.
PSA.141.8	Tau͡gaam wiinga cacetuqutekamken, 
PSA.141.8	Elpenun qimaumaunga;
PSA.141.8	tuqutevkaryaqunii!
PSA.141.9	Napcecaqunii civtellritnun pissuutaitnun,
PSA.141.9	assiilnguliulriit yuut negaitnun.
PSA.141.10	Assiitellriit yuut ellaita pissuutmeggnun napeskilit,
PSA.141.10	wiinga tau͡gken anaglua.
PSA.142.1	Wiinga qayagauraqa 
PSA.142.1	takumcuca'artua elliinun ikayuusqellua.
PSA.142.2	Taitanka elliinun cangayuutenka;
PSA.142.2	picurlautenka tamaita qanrutekluki.
PSA.142.3	Tuatequagaqama ayaniinii
PSA.142.3	murilkelaraa tumkaqa.
PSA.142.3	Piyuavimnun tumyaranun
PSA.142.3	inglukestenka napvigkamnek iirluku elliilartut.
PSA.142.4	Kiartaqamku avateka,
PSA.142.4	ikayurtekamnek tangeqsaitelartua,
PSA.142.4	kitumek qaunqestekaunii.
PSA.142.4	Kia-llu ilaliuqsaitaanga.
PSA.142.5	maani unguvallemten̄i elpet kiivet piyugamken.
PSA.142.6	Niisgu piicauteka ikayuusqellua,
PSA.142.6	kisngiin ayuquciqa nanikuanamun.
PSA.142.6	Anirturnga inglukestemnek;
PSA.142.6	piniata akiurciigatanka.
PSA.142.7	Picurlaumalqa avitevkarru;
PSA.142.7	nanrarniamken pillgutekluki yut'en ellualriit,
PSA.142.7	elluarrlua aulukngavnga.
PSA.143.1	Ellualriaruavet, niisgu takumcucarauteka;
PSA.143.1	piciulriarullerpegun yugpenun, kiugiu piicauteka.
PSA.143.2	Pistekarpenga qanercetaaryaqunii,
PSA.143.2	yuut tamarmeng pinarqelriaruata ciuqerpeni.
PSA.143.3	Inglukestem̄a pissullruatnga,
PSA.143.3	cirlakqapigglua-llu.
PSA.143.3	Imkutun ak'a tuqullertun ayuqua,
PSA.143.3	tuqumalriit nuniitni tan'germi uitalriatun ellirlua.
PSA.143.4	Taumek tuatequanalua umyuarteq'ngelrianga,
PSA.143.4	ciunerkairucama cakneq.
PSA.143.5	Umyuaqanka erenret pellullret;
PSA.143.5	umyuangcautekaqluki caliaqelalten.
PSA.143.5	Neq'akaqluki calten tamalkuita.
PSA.143.6	Unatenka nalugluki elpenun piicagtua;
PSA.143.6	nunam kinreskiitun yuuciqa meqsugtuq elpenek.
PSA.143.7	Kiugia watua, 
PSA.143.7	Ciunerkairutua wiinga.
PSA.143.7	Iirumanrilu wangnek,
PSA.143.7	tuqumalriit nuniitnun camavet ayalriit ilagaryuanka.
PSA.143.8	Unuakullra tamalkuan neq'akevkarru wangnun kenken nangyuilnguq,
PSA.143.8	wiinga cacetuqutekngamken.
PSA.143.8	Piicagtua elpenun;
PSA.143.8	tumkamnek apertuasnga.
PSA.143.9	aviusnga inglukestemnek.
PSA.143.10	Ayuqucirturnga pisqutvet atullerkaatnek,
PSA.143.10	wiinga Agayutekngamken.
PSA.143.10	Takumcutaucirpegun ciuliqagesnga tumyarakun picurlagnailngurkun.
PSA.143.11	Aviusnga, 
PSA.143.11	assiucirpegun anirturnga picurlaumallemnek.
PSA.143.12	Kenkillren wangnek pitekluku tuqurqiki inglukestenka
PSA.143.12	piunrirluki-llu nangtestenka,
PSA.143.12	pistekngavnga wiinga.
PSA.144.1	Nanraumali 
PSA.144.1	Elicalaraanga anguyagyaramek
PSA.144.1	uptaqlua-llu anguyallerkamnun.
PSA.144.2	Qaunqestekaqa ingluliurutestekluku-llu,
PSA.144.2	talisvikaqa anirturtekluku-llu,
PSA.144.2	cacetuqutekngamku akngircailkutekluku.
PSA.144.2	Cirlak'larai allat atanruviit, wangnun ataniumaarkaurcetaqluki.
PSA.144.3	nallunguarpek'naku-llu yuunginaungraan?
PSA.144.4	Yuum unguvii anuqem taivkaqallratun ayuquq;
PSA.144.4	talinertun catairut'lartuq.
PSA.144.5	agturki ingrit puyumek maqevkarluki.
PSA.144.6	Kalluum kenra kenerpallaravkarru cekavcelluki inglukesteten;
PSA.144.6	pitgaquluki qimagceski.
PSA.144.7	Yaggvikia pakmaken,
PSA.144.7	anirturnga naluglua-llu mermek et'ulriamek;
PSA.144.7	anirturnga allanernek inglukestemnek,
PSA.144.8	piciunrilngurnek qalarculrianek,
PSA.144.8	iqluuryulrianek iqlungaitniluteng ukvernarcarirraarluteng.
PSA.144.9	Yuarutmek nutaramek atuuciiqamken, 
PSA.144.9	aturcetaarlua qelutelegkun atuuciiqamken.
PSA.144.10	Cirlakivkalaraten nunamiut atanret,
PSA.144.10	anautellruluku-llu pisten David-aaq.
PSA.144.11	Aviusnga nangcitalrianek inglukestemnek;
PSA.144.11	allanernun cirlakevkarpek'nii,
PSA.144.11	iqlungarlinun,
PSA.144.11	ukvernarcarirraarluteng iqluyulrianun.
PSA.144.12	Ataki qetunraput ayagyuallermeggni
PSA.144.12	naunrartun nauluaqalriatun ayuqekilit.
PSA.144.12	Ataki paniput ayuqekilit naparyarkiuratun
PSA.144.12	atanruviim kangiraini tangnircautngulriatun.
PSA.144.13	Ataki elagyaput muirumakilit,
PSA.144.13	ayuqenrilngurnek neqkanek.
PSA.144.13	Qusngiuteput marautemten̄i
PSA.144.13	irnikilit amllernek tiissitsaarugaat cipluki.
PSA.144.14	Kuluvauteput irnilaqilit amllernek,
PSA.144.14	irnicurlayuunateng.
PSA.144.14	Nanikualrianek-llu neplilriartailkili nunavut.
PSA.144.15	Angnilriaruciqut yuut waten atawaqercecimalriit!
PSA.144.15	Angnilriaruciqut yuut Agayutengqellriit 
PSA.145.1	Agayutekngamken Ataneqluten-llu, qalarutkeciqaqa angtatailucin yugnun;
PSA.145.1	quyavikciqamken akwarpak akwanun.
PSA.145.2	Erenret tamalkuita quyavikciqamken;
PSA.145.2	nanrarciqamken akwarpak tayima.
PSA.145.3	qaillun angtacia taringumasciigatuq.
PSA.145.4	Kinguveqellriit kinguliarita-llu nanralarciqait caliaqelalten;
PSA.145.4	ucurnarqellriit caliaten qalarutkeciqait.
PSA.145.5	Ucurnarqucin takarnarqucin-llu qalarutkeciqaat,
PSA.145.5	wiinga-llu umyuangcautekciqanka irr'inarqelriit caliaten.
PSA.145.6	Yuut qalarutkelarciqait caperrnarqelriit caliaqelten,
PSA.145.6	wiinga-llu qalarutkeciqaqa angtatailucin.
PSA.145.7	Assilriarucin qalarutkelarciqaat
PSA.145.7	yuarutekluku-llu naklegtaucin.
PSA.145.8	qenqerrngianani kenkii-llu angelria pektayiinani.
PSA.145.9	takumcukluki-llu piliallni tamalkuita.
PSA.145.10	yugpet-llu tamarmeng nanrarluten!
PSA.145.11	Qalarciiqut ucurnarqellriakun atanirturilaucirpenek
PSA.145.11	qanrutekluku-llu pinilriarucin,
PSA.145.12	nallunritesqelluki tamalkuitnun caperrnarqelriit caliaten,
PSA.145.12	ucurnarqucia-llu angayuqauvigpet.
PSA.145.13	Angayuqauviin akwarpak piuguq,
PSA.145.13	atanirturillren-llu iquituq.
PSA.145.13	callermikun tamalkuan takumcutalriaruuq.
PSA.145.14	Ikayularai picurlaumalriit;
PSA.145.14	piniliumalarai qacuilriit.
PSA.145.15	Tamarmeng unguvalriit neryuniurvik'laraatgen,
PSA.145.15	elpet-llu neqkangqercet'laraten kaigaqata.
PSA.145.16	Pitalqellriamek cikilaraten,
PSA.145.16	camircetaqluki tamalkuita piyullritnek.
PSA.145.17	takumcutarluni-llu callermikun tamalkuan.
PSA.145.18	ilungluteng qayagauraqatni.
PSA.145.19	Qigcikesten̄i piyuumiutaitnek cikilarai;
PSA.145.19	qayagaaqata-llu niilluki anirtularai.
PSA.145.20	tau͡gaam piunrirarkaugai assiitellriit yuut.
PSA.145.21	Wiinga nanrarrlainarciqaqa 
PSA.145.21	tamarmeng piliaqellrin atra nanrarlitgu akwarpak tayima.
PSA.146.1	Nanraumali 
PSA.146.1	Yuucima nanrarliu 
PSA.146.2	Unguvama taktaciatun nanrarciqaqa 
PSA.146.2	unguvaqallemni aturciqua yuarutnek nanrarluku Agayutka.
PSA.146.3	Cacetuqutekenriciki nunam atanri;
PSA.146.3	kia yuum anirturciigataaci.
PSA.146.4	Tuquaqameng ataam urraurtelartut;
PSA.146.4	picirkiuraqsaaqelallrit-llu piungairulluteng.
PSA.146.5	Atawaqertuq ikayurtengqellria Jacob-aam Agayutiinek,
PSA.146.5	neryuniurutengqellria-llu 
PSA.146.6	piliaqestiitnek qiliim, nunam, imarpiim,
PSA.146.6	tamaanelnguut-llu tamalkuita.
PSA.146.6	Akqutkellni pinricen̄ayuitai;
PSA.146.7	cuqciaqami nangcimalriit ingluarvik'larai
PSA.146.7	kailriit-llu neqkaitnek cikiraqluki.
PSA.146.8	cikmiumalriit-llu tangerrsaurcetaqluki.
PSA.146.8	Pinililarai qacuilriit;
PSA.146.8	kenkai-llu ellualriit yun'i.
PSA.146.9	Qaunqelarai allanret nunamten̄i uitalriit;
PSA.146.9	ikayularai aipainret elliraat-llu,
PSA.146.9	tau͡gaam assiitellriit yuut caunrillerkaatnun tekicetaqluki.
PSA.146.10	Agayutii Zion-aam atanirturiciquq nangyuilngurmek.
PSA.146.10	Nanraumali 
PSA.147.1	Nanrarciu 
PSA.147.1	Assirtuq atulleq nanrautnek Agayutemten̄un;
PSA.147.1	angnirnarquq piyunarqelriaruluni-llu nanrallra.
PSA.147.2	teguarullret-llu tuavet ut'rulluki.
PSA.147.3	Assirivkalarai umyuameggnek nangteqellriit
PSA.147.3	kilinrit-llu mamevkaraqluki.
PSA.147.4	Agyat piliaqellermini amllertacirkiullrui
PSA.147.4	acirluki-llu tamalkuita.
PSA.147.5	Angtataituq artuqaunani-llu Atanerput;
PSA.147.5	qaillun umyuartutacia cuqcimasciigatuq.
PSA.147.6	Ellmeggnek picalqukenrilnguut takarnarivkalarai,
PSA.147.6	tau͡gken assiitellriit yuut passitaqluki nunamun.
PSA.147.7	Nanrautnek aturci 
PSA.147.7	aturcetaarci qelutelegteggun elliinun.
PSA.147.8	Qiliit amirlungevkalarai;
PSA.147.8	ellallugkiularaa nuna
PSA.147.8	can'get-llu nauvkarluki qemini.
PSA.147.9	Ungungssiaraat neqkaitnek cikilarai,
PSA.147.9	tulukaruyagaat-llu nerevkaraqluki qalriagaqata.
PSA.147.10	Qiilrutkenritai pinilriit horse-aat
PSA.147.10	wall'u alingilnguut anguyagtet;
PSA.147.11	tau͡gaam qigcikesten̄i angniutekai,
PSA.147.11	cacetuqutengqellriit-llu kenekminek pektayiilngurmek.
PSA.147.12	Jerusalem-aaq, nanrarru 
PSA.147.12	Zion-aaq, nanrarru Agayuten!
PSA.147.13	Ikirtuqaten asvaicet'larai,
PSA.147.13	atawaqaasqelluki-llu yut'en.
PSA.147.14	Nunautevci engelai cayailkuciumalarai
PSA.147.14	camircecimaaqluci-llu assilrianek neqkanek.
PSA.147.15	Alerqularaa nuna,
PSA.147.15	picirkiutii-llu niilluku nuna egmianun tuaten pilartuq.
PSA.147.16	Qanikcamek nuna ulilaraa,
PSA.147.16	cekavtaqluku-llu kaneq urr'artun.
PSA.147.17	Kavcircet'laraa teggalquyagartun angtalrianek;
PSA.147.17	nengllircet'laraa-llu yuum artuqiinek.
PSA.147.18	Cali-llu elliin qanerluni pisqellrakun ciku urularaa;
PSA.147.18	anuqlircet'laraa, mer'et-llu carvanengluteng.
PSA.147.19	Qaneryarani cikiutekellrua yum'inun,
PSA.147.19	ayuqucirtuutni alerquutni-llu Israel-aam yuinun.
PSA.147.20	Allamun atanruvigmun watnaksaituq;
PSA.147.20	tamakut alerquutainek nalluut.
PSA.147.20	Nanraumali 
PSA.148.1	Nanraumali 
PSA.148.1	Nanrarciu 
PSA.148.1	elpeci pakmani uitalriani.
PSA.148.2	Nanrarciu tamarpeci an'gilaini,
PSA.148.2	anguyagten͞gulriani pakmani.
PSA.148.3	Nanrarlin'gu akertem iralum-llu;
PSA.148.3	nanrarciu, agyani.
PSA.148.4	Nanrarciu, quyinrulriani qilagni,
PSA.148.4	merni-llu qiliit quliitni uitalriani.
PSA.148.5	Tamarmeng nanrarlitgu 
PSA.148.5	Elliin qanqainallermikun cat piurcetellrui;
PSA.148.6	pisqutiikun ellimallruut uitavigkameggnun akwarpak,
PSA.148.6	alerquateng narurtarkaqenrilkiitnek.
PSA.148.7	Nanrarciu 
PSA.148.7	elpeci imarpiim ungungssiini imarpiim-llu cali et'uqrini.
PSA.148.8	Nanrarlitgu kalluum kenran, kavtiit, qanikcaam, amirlut-llu,
PSA.148.8	anuqerpiit-llu pisqutain niisngastain.
PSA.148.9	Nanrarlitgu qemit ingrit-llu,
PSA.148.9	atsangtulit-llu napat, yuilqum-llu napain.
PSA.148.10	Nanrarciu-llu ungungssiarni nuyurrilngurni nuyurtalriani-llu,
PSA.148.10	elpeci-llu ciissirpagni yaqulegni-llu.
PSA.148.11	Nanrarciu nunami atanerni tamarpeci-llu yugni,
PSA.148.11	atanerruani allani-llu atanirturten̄i;
PSA.148.12	tan'gaurlurni nasaurlurni-llu,
PSA.148.12	elpeci-llu ak'allaurtellriani mikelngurni-llu.
PSA.148.13	Nanrarlitgu tamarmeng 
PSA.148.13	Elliin atra angtataituq;
PSA.148.13	elliini ucurnarqenrulriamek pitaituq nunami qilagmi-llu.
PSA.148.14	Elliin yun'i pinirivkallrui,
PSA.148.14	ellaitnun nanraasqelluni,
PSA.148.14	yum'inun Israel-aam yuinun, cakneq kenkek'ngaminun.
PSA.148.14	Nanraumali 
PSA.149.1	Nanrarciu 
PSA.149.1	Atuuciu 
PSA.149.1	nanrarciu elliin yui quyungqallratni!
PSA.149.2	Israel-aam yuini angnirci piliaqestellerci pitekluku;
PSA.149.2	Zion-aam yuini nunaniryuutekiciu Atanerci!
PSA.149.3	Nanrarciu atra yurarluci;
PSA.149.3	aturcetaarci cauyatgun qelutelegteggun-llu nanrarluku.
PSA.149.4	cacetuqutekesten̄i qigcikutmek pilarai, cirlakivkarluki inglukestaitnek.
PSA.149.5	Agayutem yui nunaniryukilit cirlakiameng,
PSA.149.5	unugpak-llu atualuteng angnirluteng.
PSA.149.6	Qayagpagaluteng nanraqilitgu Agayun
PSA.149.6	caskumeggnek ipellrianek tegumiarluteng,
PSA.149.7	akinaurnaluki atanruviit
PSA.149.7	anucimirqecetaarnaluki-llu yuut;
PSA.149.8	kalivnernek qillerrnaluki atanrit,
PSA.149.8	ciuliqagtait-llu cavignek;
PSA.149.9	Agayutem alerquuciatun anucimirqecetaarnaluki atanruviit.
PSA.149.9	Waniwauguq cirlakillrat Agayutem yuin.
PSA.149.9	Nanraumali 
PSA.150.1	Nanrarciu 
PSA.150.1	Nanrarciu Agayun Agayuvigpiini!
PSA.150.1	Nanrarciu artuqailucia qilagmi!
PSA.150.2	Nanrarciu caperrnarqelriit caliari pitekluki.
PSA.150.2	Nanrarciu artuqailucia angtatailnguq.
PSA.150.3	Nanrarciu cupu'uryaratgun.
PSA.150.3	Nanrarciu aturcetaatgun qelutelegteggun!
PSA.150.4	Nanrarciu cauyatgun yurarluci-llu.
PSA.150.4	Nanrarciu qelutelegteggun cupu'uryaratgun-llu flute-atgun.
PSA.150.5	Nanrarciu cymbal-aatgun aturcetaatgun,
PSA.150.5	qastulriatgun makutgun!
PSA.150.6	Tamarmeng anernengqellriit nanrarlitgu 
PSA.150.6	Nanraumali 
PRO.1.1	Assilriit ayuqucirtuutai Solomon-aam qetunraan David-aam Israel-aat atanrata.
PRO.1.2	Waniwa ukut qaneryarat yugnun nallunritesqelluku umyuartuneq ayuqucirtuun-llu cali-llu taringesqelluki qaneryarat elluarrluki. 
PRO.1.3	Elicungcaumasqelluci umyuartuluni yuullerkamek, piciuyaramek, elluaryaramek, pitalqellerkamek-llu. 
PRO.1.4	Eliteksailnguut umyuartuyaramek elitesqelluki, ayagyuat-llu canek umyuangayurisqelluki. 
PRO.1.5	Cali ukut qaneryarat umyuartulriim nallunrilkengaa ilayugngaat, elitnaurumalrianun-llu ciuliqagutnguluteng. 
PRO.1.6	Taringyaurtesqelluki nallunarqelriit qaneryarat kangiit camek-llu nallunarqelriamek umyuartulria qanqan.
PRO.1.8	Qetunramaa, niisgu ayuqucirtuutii atavet, cakaarpek'naku-llu alerquatii aanavet. 
PRO.1.9	Tangnircautnguarkaungata qamiqurpenun, uyamiuluteng-llu uyaqurpenun.
PRO.1.10	Qetunramaa, assiilngurtulriit yuut unayaqkatgen maligarucaqunak. 
PRO.1.11	Waten qanqata, “Maligeskut tuqucinaurtukut nayurluki iirluta cacetaanrilengraata. 
PRO.1.12	Tangerqumceteng unguvaciqsaaqut cavkenateng, tau͡gaam taqkumceteng tuqumaciqut. 
PRO.1.13	Assilrianek akitulrianek tukuutengniartukut, eneput-llu imarturiniartut teglegamten̄ek. 
PRO.1.14	Tailuten ilalirkut, avegciqaput tamalkuita teglegaput.”
PRO.1.15	Qetunramaa, maligucaqunak tuaten ayuqellrianun, ilaliqsaunaki-llu. 
PRO.1.16	Assiilngurmek aturyukaaralartut tuquciyukaarluteng-llu. 
PRO.1.17	Assirngaituq kuvya nengeskuni alailngurmun yaqulgem pissuqengam tangvakiinun. 
PRO.1.18	Tuaten ayuqellriit yuut ellmeggnek pissuucilartut, napciiqut tuquluteng-llu ellaita pissuutmeggnun. 
PRO.1.19	Teglengalriim unguvani cagmalaraa teglegyullermikun; waten tamarmeng ayuqut mulngakevkenateng yuulriit.
PRO.1.20	Umyuartuneq qayagpagauq tumyarani, yuut-llu tuneniarviitni erinani antaa. 
PRO.1.21	Qayagaurtuq nunat iteryaraitni, yuut-llu quyurrviitni:
PRO.1.22	“Usviilngurni yugni! Qangvarpak usviinaci yuuqatarceci? Qangvarpak caunrilkilriit caunrilkiqatartat usviilnguut-llu eq'ukluku elisnga? 
PRO.1.23	Niicugnilaa ellangcaraqamken; ayuqucirtuutmek assilriamek cikirnaamken, qaneryaranka-llu elpenun nallunrirtelluki. 
PRO.1.24	Qayagaularyaaqamken, kelegluten taisqelluten, tau͡gaam niicuumiitaqluten. Ilangciksaunii-llu. 
PRO.1.25	Niitenrilngualaraten-llu tamalkuita ayuqucirtuutenka ellangcautenka-llu catkevkenaki. 
PRO.1.26	Taumek wiinga temciarautekciqkemken pillugnam tuskaten. Anglanitekciqamken-llu nanikuakuvet, 
PRO.1.27	anuqerpagtun nanikuanarqelriim tekiareskaten, picurlagnarqellriim ull'uyatun tekiskaten, nanikualuten-llu ciunerkairulluten. 
PRO.1.28	Tuani qayagaurciqsaaqerpenga, tau͡gaam wiinga kiungaitua; ilungluten yuange'rpenga nalaqngaitarpenga. 
PRO.1.29	Tua-i-wa eq'ukellruavgu elisngayaraq cucukevkenaku-llu qigciklerkaa 
PRO.1.30	ayuqucirtuuteka cakaarluku, caunrillekluku-llu tamalkuan ellangcauteka. 
PRO.1.31	Taumek pikiurarpenek akurturciqelriaten, elpet-llu tuaten pilallerpet naulluuvkarluten. 
PRO.1.32	Eliteksailnguut tuqulartut qessakngamegteggu umyuartuneq, usviilnguut-llu yuut piunrilartut ellmeggnek piugtequtailameng. 
PRO.1.33	Tau͡gaam kia niisngakunia pengegnaunani uitaciquq; uitanqegciciquq camek assiilngurmek civuurataunani.”
PRO.2.1	Qetunramaa, ciuniuquvki qaneryaranka qemaggluki-llu, 
PRO.2.2	niicugniluten umyuarturinarqellrianek taringengnaqluki-llu; 
PRO.2.3	aa-ang, cakneq elicuumiquvet qanllerpegun-llu nallunairluku taringyuumillren, 
PRO.2.4	piksagucuumiquvgu yuarru qerrlitun pitarrluku, elausngalriatun-llu tukuutetun. 
PRO.2.5	Nutaan nallunrirciqan qigciklerkaa 
PRO.2.6	Tua-i-wa 
PRO.2.7	elluarrluteng yuulriit piciuluteng ikayularai camun-llu pivkarngaunaki. 
PRO.2.8	Camun pivkarngaitai ilateng elluarrluki pilriit, qaunqelluki-llu piciulriit ellminun.
PRO.2.9	Niicugnikuvnga nallunriciiqan piciulria, pitalqeggsaraq, elluaryaraq-llu. Nallunrirluku-llu qaillun pillerkan. 
PRO.2.10	Umyuarturiciquten, elitellren-llu ilukegcitkeciqan. 
PRO.2.11	Ellatullerpet taringumallerpet-llu camun pivkarngaitaaten; 
PRO.2.12	aviulluten assiitellriamek, angutnek-llu piciatun qalarculrianek, 
PRO.2.13	cakaarilrianek elluarrluteng yuullerkameggnek uitanaluteng assiilnguum tan'gerani, 
PRO.2.14	nunanikluku assiilnguum aturtainek, arcaqanqurrulriit-llu assiilnguut piyuumiutekestaitnek; 
PRO.2.15	nalirrugnarqelrianek yugnek ukveksunaunateng.
PRO.2.16	Maligarutarkaunrirciquten arnamun anguciuryulriamun unayaqengraaten pinqegcirluni, 
PRO.2.17	allaliuryulriamun uini cakaarluku, nalluyagulluki akqutkellni qigcignarqelriit. 
PRO.2.18	Enii taum arnam tuqunarqelriaruuq. Itquvet tuqumalriit nuniitnun itellriatun ayuqeciquten. 
PRO.2.19	Kina tuavet ayalria utercuituq, unguvam-llu tumyaraa nataqenqiggngaunaku. 
PRO.2.20	Taumek cuqekluki maligtaqukiki ellualriit yuut, ellualriit tumyaraatgun ayagluten. 
PRO.2.21	Piciuluteng yuulriit —ellakluteng— maani ellamten̄i uitaciqut. 
PRO.2.22	Tau͡gaam assiitellriit yuut au͡gaumaciqut qecuumalriatun naunrartun nunamek.
PRO.3.1	Qetunramaa, nalluyagucaqunaki elitnaurutenka; qemangqakiki tau͡gaam ircaqurpeni. 
PRO.3.2	Unguvamavkarciqaatgen enuqitessngaunak-llu. 
PRO.3.3	Piciuneq naliruggnaitneq-llu cakaaryaqunakek; uyamiksaguskek, igaullukek ircaqurpenun. 
PRO.3.4	Nutaan pikegtakluten pivakluten-llu tangvagniaraaten Agayutem yuum-llu.
PRO.3.5	Cacetuqutekiu 
PRO.3.6	Callerpeni tamalkuan ellangcarvikluku 
PRO.3.7	Umyuartuyukluten umyuarteqevkenak; qigcikluku 
PRO.3.8	Tuatnakuvet temen iinrulriatun piciqan, ekiten mamluteng nerpenek-llu akngirniunrirluten. 
PRO.3.9	Takaqillren 
PRO.3.10	Nutaan qemaggviten piviiruciiqut, wine-amek-llu caquteten qageryukaarangluteng imartum ugaani.
PRO.3.11	Qetunramaa, caunrilleksaqunaku ellangcautii 
PRO.3.12	Tua-i-wa 
PRO.3.13	Angnirciquq yuk umyuartuneq piksaguskuniu, taringyuyaram-llu pikliutestii. 
PRO.3.14	Unangvikellra assinruuq unangvikellrini qerrirlim suulutaam-llu. 
PRO.3.15	Umyuartuneq piksuuminarqenruuq teggalquqegtaarni; ayarik'lallerpet-llu tamarmeng pitacirciigataat. 
PRO.3.16	Umyuartunrem manamaarturaaten unguvamallerkamek, tukuullerkamek, pikegtakumallerkamek-llu. 
PRO.3.17	Umyuartunrem ilukegcivkarciqaaten, aarnailngurkun-llu pekyulluten. 
PRO.3.18	Piksagutestai unguvamek pinglartut, qelkestai-llu angnilrianek aprumalartut.
PRO.3.19	elisngallni-llu aturluku enekaanun ellillruluku qilak.
PRO.3.20	Umyuartutacian kuiget carvangevkallrui,
PRO.3.20	amirlut-llu ellallircetaqluki.
PRO.3.21	Qetunramaa, umyuartullren ellatullren-llu avaliqu'urqikek. Tamariyaqunakek. 
PRO.3.22	Yuucin unguvavkarciqngan'gu tangnircautngulutek-llu uyaqurpenun. 
PRO.3.23	Tumyarakun aarnailngurkun ayagniartuten, paallaksaunak. 
PRO.3.24	Inareskuvet camek alingengaituten, qavaquvet-llu qavaryugluten unugpak. 
PRO.3.25	Umyuassuugaryaqunak nanikuallagallerkamek, yuut assiitellriit pilauciicetun tut'aqaceteng alqunarluki. 
PRO.3.26	 camun pivkarngailaten, picurlallerkarpenun-llu tekicessngaunak.
PRO.3.27	Assilriamek calillerkan yugnun pinarqellrianun pinriteksaunaku piyugngaaqavet. 
PRO.3.28	Nunalguten ikayurcetaalria unuaquteksaunaku ikayuutekaanek avalingqerquvet. 
PRO.3.29	Umyuarrliquteksaunaku nunalguten canivni uitiin cacetuqutekluten. 
PRO.3.30	Inglulirtuuteksaunak yugnun camek pitkaunak, qaillun piksailkaten. 
PRO.3.31	Ayuqniaryaqunaku yuk pillagayulria wall'u cucuksaqunaku ayuqucia. 
PRO.3.32	Agayutem eq'ukngaki yuut assiilnguum aturtai, ellualriit tau͡gken camek aassaqucuunaki. 
PRO.3.33	 aniqlaamai yuut assiitellriit enait, tau͡gken atawaqercecimaluki ellualriit enait. 
PRO.3.34	Caunrilkilriit caunrilkai, nakmikluki tau͡gken ellmeggnek pivakenrilnguut. 
PRO.3.35	Umyuartulriit piksaguciiqaat takarnarqun, usviilnguut tau͡gken pikangqerrluteng kasngunarqelriamek.
PRO.4.1	Qetunraulriani murilkelluci niiciu atavci ayuqucirtuutii, ellaturiniartuci. 
PRO.4.2	Assilrianek elitnauramci cakaaryaqunaciki. 
PRO.4.3	Tan'gaurlucuaraullemni angayuqaagma kiima yuklua, 
PRO.4.4	atama ayuqucirtulallruanga qanerluni wangnun, “Qanellrenka umyuaquralaqiki nalluyaguteqaqsaunaki, alerquutenka maligtaquluki, unguvaniartuten. 
PRO.4.5	Umyuartuluten ellatuluten-llu pikina! Nalluyagucaqunaki nallunguaqsaunaki-llu qaneryaraqellrenka elpenun. 
PRO.4.6	Cakaaryaqunaku umyuartuneq, camun pivkanritniaraaten. Kenkekuvni qaunqeciqaten. 
PRO.4.7	Umyuarturillerkan arcaqanqaat cat allat pillerkarpet. Allanek pingqeng'e'rpet ellatuneq piksaguskiu. 
PRO.4.8	Kenkiu umyuartuneq angelriarurcetniaraaten. Piksaguskuvni takarnarivkarciqaaten. 
PRO.4.9	Nasqurruciumalriatun ayuqeciquten ucurnarqellriamek.”
PRO.4.10	Niilluten qetunramaa ciuniurki qanellrenka, unguvamaniartuten. 
PRO.4.11	Elitnaullruamken umyuarturisqelluten; ciuliqaggluten elluarrluten yuullerkarpegun. 
PRO.4.12	Piyuakuvet piyuacurlagngaituten, aqvaququvet-llu paallacalkarangaunak. 
PRO.4.13	Ayuqucirtuuten pegcaqunaku; murilkekiu unguvatkarkaungavgu. 
PRO.4.14	Assiitellriit yuut tumyarait aturyaqunaki, piciryarait-llu tamakut maligtaquksaunaki. 
PRO.4.15	Assiilnguq negurru, aturyaqunaku! Qessakluku unilluku ayii. 
PRO.4.16	Assiilnguut yuut qavaqsailutek'laraat assiitellriamek atuqallerkarteng; qavarciigataqluteng yugmek picurlagceciksaitaqameng. 
PRO.4.17	Caruyagyaraq aaricaraq-llu mertun neqkatun-llu ellaitnun ayuquq.
PRO.4.18	Tau͡gaam ellualriit tumiit ayuqelartuq unuakuaraam tanqiatun, errngiinalriatun kiituani tanqigiuq. 
PRO.4.19	Assiilnguut tau͡gken yuut tumiit unugtun tan'gercetqapigtellriatun ayuqluni; nallularaat-llu camun paallagtessucirteng.
PRO.4.20	Qetunramaa, murilkiki qanellrenka. Niicugniki qaneryaranka. 
PRO.4.21	Ciuqerpenek ayagcecaqunaki. Umyuaqurqiki ircaqurpeni-llu qemangqaluki. 
PRO.4.22	Taringestem̄eggnun unguvaugut temaitnun-llu iinruuluteng. 
PRO.4.23	Umyuan murilkelluku; umyuarteqlerpetun yuuciqngavet. 
PRO.4.24	Piciunrilngurnek qalarteksaunak. Iqluyaraq qannguarutetgun-llu ukvercetaariyarat pegingakiki. 
PRO.4.25	Ciunren tangvakiu piciulria pektayiilutekluku; kanangllugcaqunak elpenek kasngukluten. 
PRO.4.26	Umyuangcaulluku ciunerkan, elluarrluten ayagniartuten. 
PRO.4.27	Negu'urluku assiitellria ciunerpegun ayagluten, avteksaunaku elluam tumyaraa.
PRO.5.1	Qetunramaa, murilkelluku niicugniu umyuartutaciqa ayuqucingumalqa-llu. 
PRO.5.2	Elluarrluten yuullerkan nallunrirniaran, qanllerpegun-llu nallunaitniartuq nallunrilnguucin. 
PRO.5.3	Arnaq akusrarutekevkatuli qalarciiquq aglumanarcarluni, cakneq unganaqluni, 
PRO.5.4	tau͡gaam iquani cungarninarqellriatun nangteqnarqellriatun-llu ayuqeciquq. 
PRO.5.5	Tuqumalriit nuniitnun ayauciiqaaten, tumyaraa tuqumek iqungqertuq. 
PRO.5.6	Unguvam tumyaraakun ayalriarunrituq. Iqlutmun ayalriaruuq, elliin tau͡gken elpekumavkenaku.
PRO.5.7	Kitaki niicugnicia qetunramni, qanruyutenka cakaaryaqunaciki. 
PRO.5.8	Yaaqvaggun kituqiciu, eniin-llu amiiga mallegyaqunaciu! 
PRO.5.9	Tuaten pikuvet allat takarnarqutkellren piksaguciiqaat, tuqutauluten-llu takumcuyuyuilngurteggun yugteggun. 
PRO.5.10	Ilumun nallukvet tamakut tukuuteten teguciqait, calillerpegun-llu unangkengaten kia allam piksagulluki. 
PRO.5.11	Unguvavet-llu iquani yuuniaraciquten inglerpeni, kemgen cam nerkiitun nangluni. 
PRO.5.12	Qanerciquten-llu, “Ciin tanem elicuitellrusia ellangcaumaaqama! Ciin tanem eq'ukellrusia inerquutenka! 
PRO.5.13	Ayuqucirturtem̄a qanellrit niicugpek'naki, murilkessuunaki. 
PRO.5.14	Kiituani alqunaq kasnguyullerkamnun wangnun tekitua.”
PRO.5.15	Piciuluten nulian nulirqiu, ellii kiingan kenekluku. 
PRO.5.16	Irniangeng'e'rpet allatgun arnatgun catngungaitut elpenun. 
PRO.5.17	Irniaten anglinarqai ikayurarkauluten elpet, allat pivkenaki. 
PRO.5.18	Taumek quyakiu nulian angniutekluku nasaurluuluku nuliqsagutellren, 
PRO.5.19	kenegnarluni, pektellra pileryagavkenani. Allamek umyuarteqevkanrilliten kenekminek caqumaluten. 
PRO.5.20	Qetunramaa, ciin kenkiyugcit allamek arnamek, kenkiluten allam nulirranek? 
PRO.5.21	 tangvagaa caurallren tamalkuan, tangvauralaamiten ayallren tamalkuan. 
PRO.5.22	Assiitellriim yuum assiilngui negatun ayuqut. Ellii tamakut piliarin negat pitaqelaraat. 
PRO.5.23	Tuqulartuq umyuangarutni cayugaqami aturyuamiu. Umyugailkartessiyaallran-llu tamaa tuqumun ayagceciiqaa.
PRO.6.1	Qetunramaa, akqikuvet yugmek akiilnguirciigalkan akiilnguiruciciiqniluku, 
PRO.6.2	qanllerpegun elpenek pitaqluten, akqillren avitesciiganaku. 
PRO.6.3	Waten pikina pegcetengnaqluten tamatumek akqillerpenek, tua-i taum akqellerpet caviirumalriatun ayuqngaten. 
PRO.6.4	Qavaryaqunak, mernuinerciryaqunak, 
PRO.6.5	qanllerpegun picurlallerpenek anangnaqi yaqulegtun ungungssiartun-llu anangnaqellriatun pissurtem̄inek.
PRO.6.6	Negairngalnguut paqeski qessanqurrukuvet, murilkiu ayuquciat elilluten-llu ellaitnek. 
PRO.6.7	Ciuliqagtaunateng, atanirturtaunateng, ayuqucirturtaunateng-llu, 
PRO.6.8	tau͡gken neqauceteng qemagtelarait kiagmi, uksuq upyulluku. 
PRO.6.9	Qakurpak tuani taklaqatarcit qessanqurrulriami? Qaku tupakatarcit qavallerpenek? 
PRO.6.10	“Carrarmek qavaqerciqua mernuinerciqerlua,” tauna qanertuq. 
PRO.6.11	Qavainanerpeni arrsiteqsaram tekiciiqaaten yugtun caskirluni tegliuryulriatun.
PRO.6.12	Catngunrilnguut assiitellriit yuut tarratelartut yuullguteteng iqluurluki. 
PRO.6.13	Iigmiuqaquluteng elucira'arluteng ukvercecingnaq'lartut. 
PRO.6.14	Umyuarrliqngameng umyuangcarluteng assiilngurnek, kesianek uitacurlagcetaariluteng. 
PRO.6.15	Taumek pillugnarqelria tut'arkauguq ellaitnun alqunaq, ekiliumaluteng mamngailngurmek.
PRO.6.16+PRO.6.17+PRO.6.18+PRO.6.19	Arvinelguut eq'ukek'ngai 
PRO.6.16+PRO.6.17+PRO.6.18+PRO.6.19	ucuryagtellria,
PRO.6.16+PRO.6.17+PRO.6.18+PRO.6.19	iqluuryulria,
PRO.6.16+PRO.6.17+PRO.6.18+PRO.6.19	tuqucilalriit pinarqutailngurnek,
PRO.6.16+PRO.6.17+PRO.6.18+PRO.6.19	umyuangcatuli assiilngurmek picirkiurluni,
PRO.6.16+PRO.6.17+PRO.6.18+PRO.6.19	assiilngurmek pinaluni ullagaruculria,
PRO.6.16+PRO.6.17+PRO.6.18+PRO.6.19	nallunritesta iqluyulria,
PRO.6.16+PRO.6.17+PRO.6.18+PRO.6.19	yugnikutellrianek picurlagcetaarilria.
PRO.6.20	Qetunramaa, niisngaki atavet inerquutai, cakaarpek'naku-llu aanavet elitnaurutii. 
PRO.6.21	Ircaqurpeni qemangqaurluki uyamikuralriatun. 
PRO.6.22	Ayakuvet natmun ciuliqagciiqaatgen, qavaquvet qaunqelluten, tupakuvet-llu qalarulluten. 
PRO.6.23	Alerquun kenurrauguq, elitnaurun-llu tanqiuluni, ellangcautaita eliceciiqaatgen qaillun yuullerkarpenek. 
PRO.6.24	Arnamun assiitellriamun alarcetesqevkenak unayaqengraaten unganaqluni. 
PRO.6.25	Aglumayaqunaku kenegnangraan, iigmiungraaten-llu maligarucaqunak. 
PRO.6.26	Angutem akissuq piyugngaa kelipam akikanranek akilirluku, tau͡gaam akusrarutekillermikun pini tamalkuita cagmarciqai.
PRO.6.27	Angun-qaa kenermek manuminun elliikuni, aklui-qaa ekuangaitut? 
PRO.6.28	Wall'u kumalriatgun kangiplugteggun piyuakuni it'gai-qaa uusngaitut? 
PRO.6.29	Tuaten pilartuq angun allat nulirritnun ullagatellria, anucimirqecetaarumanrilngaituq. 
PRO.6.30	Yuut cangakngaitaat teglengalria teglekan kaillni pitekluku; 
PRO.6.31	tau͡gaam angukatni akiliriarkauguq tegullmi malrunlerqunek amllertataitnek, piutni tamalkuita enemini akiliutekciqai. 
PRO.6.32	Tau͡gaam angun arnamek akusrarutekilria usviituq. Tuaten pilria ellminek piunrilartuq. 
PRO.6.33	Nangcimaciquq pikegtakumanrirluni-llu, kiaresngianarqelria-llu elliinek au͡g'arngaunani. 
PRO.6.34	Tua-i-wa angun qungyaquni cakneq qenerciiqngami, takumcuyugngaunani-llu akinauquni. 
PRO.6.35	Akimek manamaartung'e'rmi ciuniurngaitaa, canek-llu amllernek cikirtung'erpeni catekngaunaki.
PRO.7.1	Qetunramaa, qanellrenka neq'akiki, nalluyagucaqunaki. 
PRO.7.2	Qanelqa maligtaqukiu, unguvaniartuten. Iigken camun pivkaryaaqenrit'laucirpetun, tuaten mulngakluten aturniaten qanruyutenka. 
PRO.7.3	Ayuqucirtuutekellrenka avaliqu'urki, igaulluki ircaqurpenun. 
PRO.7.4	Umyuartuneq alqaqellriatun nayagaqellriatun ayuqulluku, ayuqucingumayaraq-llu yugnikestekellriatun ellirluku. 
PRO.7.5	Ullagatessngaitaagten allat nulirritnun, arnanun-llu unganaqluteng unayaqengraatgen.
PRO.7.6	Caqerlua enema egalrikun qinengqainanemni 
PRO.7.7	tangertua usvituriksailnguut ayagyuat akuliitni arcaqanruluni usviillrulriamek yun'erramek. 
PRO.7.8	Tumyaratgun ayagluni taum arnam eniin tungiikun. Kituqatarluku taum arnam enii 
PRO.7.9	atakumi tan'gerillrani. 
PRO.7.10	Tua-i-llu arnam taum pairrluku akissum aturainek aturluni, umyuamikun picirkiurluni. 
PRO.7.11	Tauna arnaq takaunani, kasngukevkenani ellminek, enemini-llu uitayuunani; 
PRO.7.12	calligtaarluni tumyarani, tuneniarvigni, enet kangiraitni, utaqalgilartuq. 
PRO.7.13	Taum arnam yun'erra'ar akuqerluku melugaraa takaryugpek'nani-llu qanrulluku, 
PRO.7.14	“Elliillruunga unuamek, kemgutengqertua elliitellma ilaitnek. 
PRO.7.15	Taumek anelrianga paiqernaluten. Tengrulua yuaryullruamken, waniwa-llu nalaqluten. 
PRO.7.16	Ingelrenka qallilillruanka tangnirqellrianek 'lumarrarnek Egypt-aarmiiutarnek. 
PRO.7.17	Tepkegcarluki-llu ayuqenrilngurnek tepkegcautnek myrrh-amek, aloe-mek, cinnamon-aamek-llu. 
PRO.7.18	Tailuten angnirlunuk aipaqnaurtukuk unugpak. 
PRO.7.19	Aipaqa maantenrituq, yaaqvanun ayallruuq. 
PRO.7.20	Akinek amllernek ayaulluni ayallruuq uterrngaunani malruk nitilik nalliigni.” 
PRO.7.21	Aglumanarcarluni qalarrluni unakaa. 
PRO.7.22	Yun'erraam-llu maliggluku egmian ayagtuq kuluvagtun tuqucimallerkaminun wall'u tuntuyagartun pitaqumallerkaminun ayalriatun, 
PRO.7.23	tuani pitegcaun ircaquanun kapuciiqluni. Yaqulegtun ayuquq kuvyam tungiinun ayalriatun nalluluku tuqullerkani.
PRO.7.24	Taumek qetunramaa murilkelluten niicugninga. 
PRO.7.25	Tuaten arnamun ayuqellriamun unakevkaryaqunak, tumyarai-llu caqirrviksaqunaki. 
PRO.7.26	Angutnek amllernek alarcecilriaruuq, tuquvkarluki naaquciilnguut. 
PRO.7.27	Taum arnam enii tumyarauguq camavet tuqumalriit nuniitnun.
PRO.8.1	Niicugni! Umyuartuneq qayagaurtuq.
PRO.8.1	Taringuuryaraq-llu erinialuni.
PRO.8.2	Qertulriit qaingitni tumyaram caniani,
PRO.8.2	cali-llu tumyarat kassuutellratni nangerngauq.
PRO.8.3	Nunarpagmun iteryarami
PRO.8.3	ikirtuqat mengliitni qayagaurtuq waten:
PRO.8.4	“Niitesqumaunga elpecen̄un
PRO.8.4	nunam yuinun tamarpeci.
PRO.8.5	Taqmiginganrilngurni eliciu taqmigingayaraq.
PRO.8.5	Usviilngurni eliciu ellangqerrsaraq.
PRO.8.6	Niicugniciki assilriit qanerkanka;
PRO.8.6	piciulrianek tau͡gaam qanrutamci.
PRO.8.7	Piciulrianek tau͡gaam qanerciqua;
PRO.8.7	iqluurutet eq'ukanka wii.
PRO.8.8	Qanelqa tamarmi piciuguq;
PRO.8.8	piciunrilngurmek wall'u alarrnarqelriamek ilaituq.
PRO.8.9	Taringetulimun ayuquciitnaituq;
PRO.8.9	taringnaqluni-llu elisngalriamun.
PRO.8.10	Ayuqucirtuutenka cucukiki qerrirliq pivkenaku;
PRO.8.10	elisnganeq-llu cucukluku suulutaaq pivkenaku.
PRO.8.11	“Umyuartuneq assinruan teggalquqegtaarni,
PRO.8.11	cat-llu tamarmeng ayarik'lallerpet pitatekngaunaku.
PRO.8.12	Wiinga umyuartunruunga ayuqucingumalua;
PRO.8.12	elisngalua, cuqcilqa-llu assirluni.
PRO.8.13	Qigcikellra 
PRO.8.13	Eq'ukaqa ellminek pivakneq angenruyugtaaneq-llu,
PRO.8.13	assiitellriakun piciryaraq iqluuryaraq-llu.
PRO.8.14	Picirkiuranka atularanka.
PRO.8.14	Taringumaunga pinirlua-llu.
PRO.8.15	Wangkun atanret atanirturilartut,
PRO.8.15	atanirturtet-llu wangkun assilrianek alerquutnek taqutaqluteng.
PRO.8.16	Tamarmeng atanirturilriit nunami atanirturilartut wangnek ikayirluteng,
PRO.8.16	cali atanruvigni ciuliqagtet takarnarqellriit-llu.
PRO.8.17	Kenkanka kenkestenka;
PRO.8.17	yuum-llu cumiggluni yuaqunia nalaqeciqaanga.
PRO.8.18	Cikiutekangqertua tukuutnek takarnarqutmek-llu,
PRO.8.18	piluaqeryaramek caitunritlerkamek-llu.
PRO.8.19	Wangnek unakellren assinruuq suulutaat assinkacagiitni,
PRO.8.19	assinruluni camek auvuilngurmek qerrirlimi.
PRO.8.20	Elluaryarakun ayalartua;
PRO.8.20	maliggluki elluarucim tumyarai,
PRO.8.21	tukuurcetaqluki kenkestenka,
PRO.8.21	enait imarturivkarluki tukuutnek.
PRO.8.22	“
PRO.8.22	piliaqellruanga ak'a ciuqvani.
PRO.8.23	Ciukacagarmek piliaqumallruunga,
PRO.8.23	ellarpak piliaqumavailgan.
PRO.8.24	Piurtellruunga imarpigtangvailgan,
PRO.8.24	mernek-llu ulvelriartangvailgan.
PRO.8.25	Piurtellruunga ingrit ciungatgun,
PRO.8.25	qemit-llu nunakaitnun ellimavailgata.
PRO.8.26	Agayutem piliaqvailgaku nuna carr'ilqat-llu,
PRO.8.26	tumiim-llu imarkanranek nunatangvailgan.
PRO.8.27	Qiliit nunakaitnun ellillrani tuantellruunga,
PRO.8.27	nengtellrani nunam engelii imarpiim akianun,
PRO.8.28	ellillrani amirlut qilagmun,
PRO.8.28	ikirrluki-llu ulvelriit imarpigmi,
PRO.8.29	imarpik-llu alerqurluku
PRO.8.29	ulesqevkenaku qanellni anaggluku.
PRO.8.29	Tuantellrulua-llu nunam tusnganri ellillrani.
PRO.8.30	Caniani uitalua ayuqucirkiurtiicetun enelistet.
PRO.8.30	Angniutekaanga erenret tamaita
PRO.8.30	wiinga-llu nunaniryugglainarlua ciuqerrani;
PRO.8.31	angniutekluku nuna,
PRO.8.31	ilukegcitekluki-llu nunam yui.
PRO.8.32	“Taumek niicugnicia ayagyuani.
PRO.8.32	Qanelqa maligtaquluku, angnirniartuci.
PRO.8.33	Niicugniaqluci ayuqucirtuumaaqavci.
PRO.8.33	Umyuartuci, ayuqucirtuun cakaaqsaunaku.
PRO.8.34	Niisngasteka angnirciquq—
PRO.8.34	yuk uitauralria amiimni erenret tamalkuita,
PRO.8.34	utaqalgirluni enema iteryaraani.
PRO.8.35	Yuum nalaqaqamia unguvamek nalaqut'lartuq,
PRO.8.36	Tau͡gaam nalaqestekenrilkeka ellminek akngirtelartuq;
PRO.8.36	eq'ukesteka kenkilriaruami tuqumek.”
PRO.9.1	Umyuartuneq ellminek eneliuq naparyirluku malrunlegnek. 
PRO.9.2	Tuqucivkallrui ungungssimek nerevkaritekaminek, tepkegcilrianek-llu wine-aq avuluku estuuluq uptaa. 
PRO.9.3	Ellimerrai-llu neviarcat pisten̄i nunat qertunratnun piluki qayagauresqelluki, 
PRO.9.4	“Taici nallumalriani yugni!” Usviilngurmun-llu waten qanerluni, 
PRO.9.5	“Tailuten neryarturki neqkiuranka merluku-llu merkiuralqa avumalria wine-aq. 
PRO.9.6	Nallumalriit ilagarpek'naki unguvaniartuten, elisnganeq tau͡gaam cucukluku.”
PRO.9.7	Inerquakuvni ellminek pingakellria arivciiqaaten. Akngirciiquten-llu tau͡gaam qalarucaaqekuvgu yuk assiitellria. 
PRO.9.8	Kitugutkaanek qalarucaqunaku ellminek pivakellria; tauna pitekluku eq'ukciqaaten. Umyuartulriim tau͡gaam qalaruskuvni qigcikciqaaten. 
PRO.9.9	Ayuqucirtuakuvni umyuartulria umyuarturikanirciquq; elitnauquvni-llu ellualria yuk elitekanirluni.
PRO.9.10	Qigcikellra 
PRO.9.11	Umyuartunrem ilaciqai erenret allrakut-llu yuullerkaten. 
PRO.9.12	Umyuartukuvet umyuartullren elpet piluaqautekciqan, caunrilkikuvet elpenek nangtequtekiurciquten.
PRO.9.13	Usviicaraq ayuquq arnatun neptulriatun takaryuyuunani. 
PRO.9.14	Aqumgalartuq enemi ikirtuqaan caniani, nunat-llu qertuqratni, 
PRO.9.15	qayagaurluki yuut kitulriit caliateng urenkelluki: 
PRO.9.16	“Iterci enemnun nallumalriani yugni!” Usviilnguut-llu waten qanrutaqluki, 
PRO.9.17	“Teglegaq meq neqnirquq. Teglegaq-llu kelipaq neqnirqenruuq.” 
PRO.9.18	Yuut tau͡gaam nalluat eniinun itellriit tuqulauciit, itellret-llu ak'a uitanguciat tuqumalriit nuniitni.
PRO.10.1	Solomon-aam ukut qanruyutekai:
PRO.10.1	Umyuartulriim qetunram atani ilukegcivkalaraa; tau͡gken usviilnguum aanani angniicetaqluku.
PRO.10.2	Tukuutet assiitellriakun unakumalriit assilriamek iqungqerrngaitut; piciuluten tau͡gaam pillerpet unguvavkarciqaaten.
PRO.10.4	Qessayullerpet arrsaurceciiqaaten, taqaunani tau͡gaam caliuralria tukuurtetuuq.
PRO.10.5	Ellatulria yuk quyurtelartuq naunrarnek pinariaqata; canganarquq yuk qavaryulria quyurciyaram nalliini.
PRO.10.6	Assilria yuk atawaqautnek akurtulartuq. Assiitellriim yuum qanllermikun iirumalaraa eq'uqercullni.
PRO.10.7	Assilriit yuut umyuaqumalarciqut atawaqautetun, tau͡gaam assiitellriit yuut tamaa nalluyagucimalartut.
PRO.10.8	Ellatulriit yuut ciuniutuat ayuqucirtuun assilria. Yuut picimegcetun qalarculriit caunrirciqut.
PRO.10.9	Canganarqutailnguq yuk camek umyuarniurutaitelartuq, tau͡gken yuk piciunrilngurkun pilria nallunrilaraat.
PRO.10.10	Piciunrilngurmek nallunairinrilnguq picurlagcecilartuq, tau͡gken ancurturpek'nani kitugcilria uitanqegcivkarilriaruluni.
PRO.10.11	Elluarrluni yuulriim qanra ayuquq ulvelriatun unguvanarqelriamek. Tau͡gaam assiitellriim yuum iirumalaraa eq'uqercullni.
PRO.10.12	Eq'ukiyaraq paivcilartuq picurlagmek, tau͡gaam kenkilriim aug'aritelaraa yuk tamalkuan.
PRO.10.13	Elisngalriit yuut ellalegtarmek qalartelartut, tau͡gaam usviilnguut yuut anucimirqecetaarnarqut.
PRO.10.14	Umyuartulriit pitacirmegcetun elisngaringnaq'lartut, tau͡gaam usviilnguut yuut qannguamegteggun picurlagmek paivcilartut.
PRO.10.15	Tukuutaita tukuulriit cayailkuciumalarait; arrsiteqsaram yuk yuk'egtaunrilaraa.
PRO.10.16	Akiliutengqertuq ellualria unguvamek, tau͡gaam yuk assiilngiraqami assiilngua allanek ilangelartuq.
PRO.10.17	Yuut ciuniurilriit ayuqucirtuutmeggnek unguvaciqut, yuk tau͡gken nunurtem̄inek cakaarilria iqlutmun ayalartuq.
PRO.10.18	Eq'ukutminek iirilria iqlungalriaruuq. Kina-llu imna qanerrlugnek sagcilria usviituq.
PRO.10.19	Qanerpakarluni yuk aarnarquq assiilngirnayukluni, tau͡gaam kina qanqataitenrilnguq umyuartulriaruuq.
PRO.10.20	Assilriim yuum qanellra menuilngurtun akitun qevlerlitun ayuquq; tau͡gaam assiitellriim yuum umyugaa caungailngurnek taqutelartuq.
PRO.10.21	Qanellri ellualriim ikayuq'ngeciqut amllernek yugnek, tau͡gken usviilnguut tuqulartut ellangqenrilameng.
PRO.10.23	Anglaniyarauluku assiilnguq usviilnguum atularaa, usvituyaraq tau͡gaam ilukegcinarqelriaruuq taringumalriamun.
PRO.10.24	Assiilnguum yuum aaqekii elliinun tut'arkauguq, ellualriit-llu piyullerteng unakarkauluku.
PRO.10.25	Ellarayiim assiitellriit tengulluki catairutevkalarai, tau͡gaam ellualriit uqisngaarkauluteng nangyuilngurmek.
PRO.10.26	Qessanqurrulria ellimertem̄inun cungarninarqellriatun qanrani, aruvagtun-llu iigkeni ayuquq.
PRO.10.27	Qigcikestai 
PRO.10.28	Neryuniurutait ellualriit angnimek iqungqertut, assiitellriit yuut camek neryuniurutaitut.
PRO.10.30	Ellualriit yuut nunamek au͡gaumangaitut, tau͡gaam assiitellriit yuut uitavikngaitaat nuna.
PRO.10.31	Ellualria qalartelartuq umyuartulriartarnek, tau͡gaam iqluuryulria arulaircimaciquq.
PRO.10.32	Ellualriit yuut qaruyutnek qanllerkarteng nallunritaat, tau͡gken assiitellriit yuut akngirnarqelrianek yugnun qalarcugluteng.
PRO.11.1	Uqamaltassiarcuun teglessaagutngulria 
PRO.11.2	Yuk ellminek pivakellria kasnguyullerkaminun tekiutelartuq. Ellminek pivakenricaraq umyuartuyarauguq.
PRO.11.3	Piciuyaram ellualria ciuliqagtelaraa, tau͡gaam asguranarqellriit yuut piciunriluciata piunrirciqai.
PRO.11.4	Tukuutet catngungaitut tuquqataquvet, elluaryaram tau͡gaam aviucugngaaten tuqumek.
PRO.11.5	Elluarucian yuum canganarqutailnguum tumkaa atuyunarivkarciqaa, tau͡gaam assiitellria yuk ellminek paallautekiulartuq.
PRO.11.6	Elluaruciata nangrunaunateng yuulriit aviuciiqai; tau͡gaam piciunrilnguut naptelartut ayaritaucirmegcetun.
PRO.11.7	Assiitellria yuk tuquaqami neryuniurutkairut'lartuq; neryuniuruteksaaqellra agayutailnguum piungailami.
PRO.11.8	Ellualria aviucimalartuq picurlallerkaminek; picurlautekaqsaaqellra elluanrilngurnun tull'uni.
PRO.11.9	Agayutailnguum nunaqlini qanmikun caunrilarai; tau͡gaam umyuartuyarakun ellualriit aviucimalartut.
PRO.11.10	Elluarrluteng piurarqata ellualriit, nunat angnilartut; yuut assiitellriit piunrirqata erinialartut quyaluteng.
PRO.11.11	Atawaqautaitgun ellualriit nunat nanraumalartut; tau͡gaam yuut assiitellriit qanritgun piunriumaaqluteng.
PRO.11.12	Caunrilkilria ilaminek umyuartulriarunrituq. Yuk taringumalria nepaunani yuulartuq.
PRO.11.13	Qannguaryulriim qanrutkesqumanrilnguut nallunrircet'larai. Tau͡gken piciulriim tamakut qemangqatuluki.
PRO.11.14	Ayuqucirturtailnguut picurlagalartut. Ayuqucirturilriit tau͡gaam amlleraqata picurlalriartaitelartuq.
PRO.11.15	Nallukengarpet yuum akiilngua akilitarkauluku akqikuvet umyuarniurciquten. Assinruciquq tuatnanrilkuvet.
PRO.11.16	Takumcutalria arnaq qigcikumalartuq. Arnaq tau͡gken elluanrilnguq kasngunarqelriaruluni. Qessanqurrulria angun akiutengqessuituq, tau͡gken pingnatugluni yuulria tukuurtetuluni.
PRO.11.17	Yuk takumcutalria piluaqautelartuq ellminek. Nangcilriarukuvet elpenek tau͡gaam akngirciiquten.
PRO.11.18	Assiitellria yuk caunrilngurmek akingelartuq; tau͡gaam piciulriakun calilria akiliumanrilngaituq.
PRO.11.19	Asvailnguum elluarucimikun piksagutelaraa unguva. Assiilngurmek ciumurucilria tuquciquq.
PRO.11.21	Nallunailngurmek assiitellriit yuut anucimirqecetaarumanrilngaitut. Tau͡gaam ellualriit aviciiqaat anucimirqecetaarun.
PRO.11.22	Suulutaatun kulutetun sitiinkaam cigvikekiitun; tuaten ayuquq arnaq kenegnalria tau͡gken ellatuvkenani.
PRO.11.23	Ellualriit piyullrat assilriamek iqungqelartuq. Tau͡gken assiitellriit yuut piyullerteng unakaqatgu yuut tamarmeng eq'urtelartut.
PRO.11.24	Yuum ilii cikirturilartuq qunuvkenani, tau͡gken tukuurrngiinaraqluni; allam tau͡gken cikiutekarkauyaaqellni qunukluku pingqerciigalilartuq.
PRO.11.25	Qunuilnguq nuryugcingaituq, ilaminek-llu ikayuq'ngelria ikayuumaarkauluni.
PRO.11.26	Yuut aniqlaaciqaat neqkanek qunulria, tau͡gken atawakluku tun'ilria tamakunek.
PRO.11.27	Assilriim atungnaqu'urtii yualriaruuq pikegtakumallerkaminek. Yuk tau͡gaam assiilngurmek yuarpakarluni nalaququrainalartuq.
PRO.11.28	Tukuutmeggnek cacetuqutengqellriit nalaciqut napam cuyaatun uksuarmi. Tau͡gaam ellualriit nauciqut napat cuyaicetun kiagmi.
PRO.11.29	Yuk ilarraminek picurlagcecilria iquani camek pingqerrngaituq. Usviilnguq-llu pisten͞guciquq usvitulriamun.
PRO.11.30	Elluaryaraq unguvamek cikiqengelriaruuq, tau͡gaam aaricaraq unguvamek cagmarilriaruuq.
PRO.11.31	Assirluteng yuulriit akiliumalartut maani nunami, taumek ilumuulriamek assiitellriit assiilngurtulriit-llu anucimirqecetaarumaciqut.
PRO.12.1	Elisngayuumilriim ellangcautni ciuniularaa, tau͡gken kina ellangcautminek eq'ukilria usviinani.
PRO.12.3	Assiilnguum kina caceturrngaitaa, tau͡gaam ellualriit yuut pektayiiciiqut.
PRO.12.4	Nuliaq nangrunailnguq uingan ucuryagutektua angniutekluku, tau͡gaam kasnguyugcecilria uiminek apqucitun mamyuilngurtun ayuquq.
PRO.12.5	Elluararkanek umyuangcalartut ellualriit, tau͡gken elluanrilnguut ayuqucirtuutait aarnaqluteng.
PRO.12.6	Qanellrit yuut assiitellriit tuqunarqelriaruut, tau͡gaam ellualriit qanllermegteggun aviucilartut yugnek.
PRO.12.7	Assiitellriit yuut tuqulartut kinguvrunateng, tau͡gken ellualriit yuit kinguvengqerturatuluteng.
PRO.12.8	Ellatulria yuk nanraumalartuq, usviilnguq tau͡gken caunrilkumaluni.
PRO.12.9	Atawaunruuq angun yuk'egtaunrilnge'rmi pingnatunqellria angutmi ayuqucini anaggluku yuulriami amta-llu neqkaunani.
PRO.12.10	Ellualriim yuum ungungssiutni elluarrluki auluk'larai, tau͡gken yuut assiitellriit nangciyugaqluteng pimeggnek.
PRO.12.11	Cumiggluni caliuralria nauceciiyurta neqkaucilartuq, tau͡gaam yuk caurailngaryulria usvitulriarunrituq.
PRO.12.12	Assiitellriit yuut yuarturalartut assiilngurnek aturarkameggnek. Ellualriit yuut tuaten ayuqenritut.
PRO.12.13	Assiitellria naptelartuq elliin qanllerminun, tau͡gaam ellualriit neguralaraat picurlallerkarteng.
PRO.12.14	Nunuliutekan tusngauq qanllerpenun caliarpenun-llu; akurturciquten callerpet pitatiinek.
PRO.12.15	Usviilnguum ayuqucia ellmini canganarqenrituq, tau͡gaam umyuartulria niicugnituuq ayuqucirtuumaaqami.
PRO.12.16	Usviilnguq umyuani assiitaqan egmian nallunaitelartuq. Tau͡gken usvitulriim nakukumaaqami nallungualaraa.
PRO.12.17	Iqluurpek'nani qalartellria nasvagilartuq piciulriamek, tau͡gken iqluquluni nallunairilria qalarciiquq piciunrilngurnek.
PRO.12.18	Umyuarcurpek'nani yuum qanellri kiliqenglartut nuussirpagtun atunem kegginalegtun, tau͡gken umyuangcarraarluni qanelria qarucilriaruuq.
PRO.12.19	Iqluurun ak'anun piuyuituq, tau͡gken piciulria piunriyuunani akwarpak.
PRO.12.20	Piciunrilngurmek umyualguut picirkiutulit assiitellrianek, tau͡gaam assilriamek picirkiutulit angniutengqerciqut.
PRO.12.21	Assiitellriim tucuitai elluarrluteng yuulriit, tau͡gaam assiitellriit yuut picurlautait amllelartut.
PRO.12.23	Umyuartulriit qarruteksuitaat nallunrilnguucirteng, tau͡gken usviilnguut paivcimaluku nallumalriarucirteng.
PRO.12.24	Cumiggluten caliurallerpegun yuut takaryaguciiqaatgen, qessanqurullerpet tau͡gken pistepayuurtelluten.
PRO.12.25	Umyuarniurpakaquvet angniiruciiquten, tau͡gaam qarucimakuvet angniriciquten.
PRO.12.26	Ellualria cuqnguarkauguq ilaminun, tau͡gaam assiitellriim yuum ilani eguaqularai iqlutmun.
PRO.12.27	Qessanqurrukuvet canek ayarilange'rpet piksagusngaitaten, tau͡gaam pingnatugluten pikuvet unangelarciquten.
PRO.12.28	Elluaryaraq tumyarauguq unguvamun, assiilnguq-llu tumyarauluni tuqumun.
PRO.13.1	Umyuartulria qetunraq murilkelartuq atami inerquagaqani, tau͡gaam caunrilkilriim cateksuitaa ayuqucirtuutni.
PRO.13.2	Assilriit yuut nunuliumaciqut qanllermegteggun, tau͡gaam yuut piciunrilnguut akngirkengengnaquralartut.
PRO.13.3	Qanmi nayumiqastii unguvaarkauguq; picimitun qalarculria piunrilartuq ellminek.
PRO.13.4	Qessanqurrulria camek ayaring'e'rmi piksagusngaitaa. Pingnatunqellria tau͡gaam enuqicuituq.
PRO.13.5	Ellualriim yuum piciunrilnguut eq'ukai. Assiitellria yuk kasngunarquq kiaresngianaqluni ayuqucimikun.
PRO.13.6	Elluaryaram camun pivkarngaitai camek pitkailnguut; inerciigalliqsaraq picurlautekaat assiilngurtulriit.
PRO.13.7	Yuut ilait tukuungualartut amta-llu caunateng. Ilait tau͡gken cali arrsaunguaraqluteng tukuunge'rmeng.
PRO.13.8	Tukuulriim akiutni akiliutekciqai unguvangnaqluni, tau͡gken arrsaulria akeqnerrlugqaqestaitaqluni.
PRO.13.9	Ellualriit kenurratun tanqigcetellriatun ayuqut; assiitellriit tau͡gken ayuqluteng kenurratun qamyartulriatun.
PRO.13.10	Yuunguineq ayagniutngulartuq inglukucaramun. Umyuartulriaruuq yuk ayuqucirtuutminek ciuniurilria.
PRO.13.11	Qaciggluten tukuurtellrukuvet ak'anivkenak cagmariciquten tukuutevnek. Tau͡gken cakviurluten unangetukuvet amlleriinararkauluteng.
PRO.13.12	Neryuniurutem piciurtenritaqami umyuaq navgularaa, tau͡gken yuum piyuumiutni unakaqamiu cakneq angniraqluni.
PRO.13.13	Qaneryaram caunrilkestii piunrillerkiulartuq ellminek; tau͡gaam alerquutem qigcikestii nunuliutengqerciquq.
PRO.13.14	Ayuqucirtuutait umyuartulriit unguvanarqelriaruut; aarnarqelriami uitakuvet anagceciiqaatgen.
PRO.13.15	Elisngallran yuk takarnarqevkarciqaa, tau͡gaam yuut ukvernarqenrilnguut picurlallerkameggnun ayalriaruut.
PRO.13.16	Ellatulriit yuut umyuangcarraarluteng tau͡gaam piarkarteng pituat. Tau͡gken usviilnguut yuut nasvaumalaraat nallumalriarucirteng.
PRO.13.17	Elluatuuvkenani qanerkamek ayagacilria picurlagcecilriaruuq, tau͡gken elluatuuluteng pilriit uitanqegcivkarilriaruluteng.
PRO.13.18	Yuk elicunrilnguq arrsauciquq kasngunaqluni. Tau͡gken ayuqucirtuumaaqami niicugnituli takaqumaaqluni.
PRO.13.19	Piyuumiutem unakellra ilukegcinarquq. Usviilnguut yuut pegcuumiitelarait assiilnguut aturyukteng.
PRO.13.20	Umyuartulriit ilaliaratukuvki umyuarturiciquten. Yugnikek'ngangqerquvet usviilngurnek caunrirciquten.
PRO.13.21	Picurlagnarqellriim nayularai assiilngurtulriit ayallratnun tamiin. Tau͡gken ellualriit yuut nunuliumaarkauluteng assilrianek.
PRO.13.22	Assilria angun kinguvarcetarkangqelartuq tutgaraminun, tau͡gaam assiilngiumalriit tukuutait ellualriit piksaguciiqait.
PRO.13.23	Atuumanrilnguut naucetaarviit naugiyartut amllernek arrsaulriit neqkaitnek, tau͡gaam elluanrilnguut yuut nauceciivkaryunritait.
PRO.13.24	Anucimirqecetaarinrilnguq irniaminek kenkilriarunrituq, tau͡gaam irniaminek kenkilriim pinritevkenaki anucimirqecetaatui.
PRO.13.25	Ellualriit neqkameggnek nuryugciyuitut, tau͡gaam assiitellriit yuut kainiquralartut.
PRO.14.1	Yuungnaqellriit taqumaut usvitulriakun arnakun, tau͡gaam piunriumalartut usviilkarcarakun.
PRO.14.2	Piciuluten yuullerpegun nasvagan qigcikilriarucin 
PRO.14.3	Yuum qaneni nayumiqallermikun unguvani-llu nayumiqaciqaa, tau͡gken qanerpakalria picurlallerkaminun ellminek tekiutarkauluni.
PRO.14.4	Qimugtekaunaku nunam itumcissuutii qemaggviit imaiciiqut, tau͡gken qimugtekangqerquni imartuarkauluni mukaarkanek.
PRO.14.5	Paqnanailnguq nallunritesta iqluyuituq. Tau͡gken paqnanarqekuni piciunrilngurnek qalarciiquq.
PRO.14.6	Caunrilkiyulria yuk umyuarturingaituq, tau͡gken taringumalriamun yugmun elisngayaraq qacignaqluni.
PRO.14.7	Usviilnguut ilaliryaqunaki; camek elitnaurutkaitut elpenun.
PRO.14.8	Usvitulria umyuartucimikun nallunrit'lartuq qaillun ayallerkaminek, tau͡gaam usviilnguq umyugailkartellermikun tamalartuq.
PRO.14.9	Usviilnguut yuut umyuarniuyuitut assiilnging'e'rmeng, tau͡gken yuut assilriit au͡g'aritesqumaaqluteng.
PRO.14.10	Angniuten elpet kiivet pikan, angniiluten-llu cali elpet pikluku. Allam nallukengarpet pillgucirciigataaten tamakutgun.
PRO.14.11	Assilriim yuum enii napaciquq assiitellriim yuum eniin piunriumallran kinguani.
PRO.14.12	Tumyarartangqertuq assirngalngurmek yugmun, tau͡gaam iqungqerrluni tuqumek.
PRO.14.13	Yuk engelaryunqeng'e'rmi umyuamikun angniilutengqelartuq, angnillra-llu angniitnarqelriamek iqungqerraqluni.
PRO.14.14	Assiitellriit yuut ayuqucimeng pitatiinek akurturciqut; tau͡gken yuut cali assilriit akiliumaluteng caliallermegteggun.
PRO.14.15	Usviilnguut yuut ukvek'larait cat tamalkuita, tau͡gaam usvitulriim nallunairturciqaa natmun ayaucini.
PRO.14.16	Ellatulria yuk murilkelartuq neguraaqluki picurlagnarqelriit, tau͡gaam usviilnguut aaryuyuitut ca egmianun pileryagaqluku.
PRO.14.17	Yuut qenqercukaaralriit usviilkartetuut; umyuartunrulriit yuut pillagayuitut.
PRO.14.18	Nallumalriit yuut usviilucimeng ayuqiinek pingciqut, usvitulriit tau͡gken nunuliumaluteng elisngamek.
PRO.14.19	Assiitellriit yuut cikciiqut ellualriit ciuqerritnun kaigavikluki elluarrluteng pisqelluteng.
PRO.14.20	Yuut assikenritait arrsaulriit nunalgutkeng'e'rmegteki, tukuulriit tau͡gken yugnikesteliraqluteng.
PRO.14.21	Angnirluten yuuyukuvet naklekiki arrsaulriit, assiilnguuguq ilaminek caunrilkineq.
PRO.14.22	Alartenritut-qaa assiilngurmek picirkiulriit? Picirkiutulit assilrianek pikegtakumalartut takaqumaluteng-llu.
PRO.14.23	Caliluten pikangqerrnaurtuten; aqumgaluten qalangssagluten caurailngaquvet arrsauciquten.
PRO.14.24	Umyuartulriit nunuliutengqelartut tukuutnek; usviilnguut nallunaitelartut usviilkartellermegteggun.
PRO.14.25	Nallunritesta yugnek unguvavkarilartuq piciulriamek qalartaqami; tau͡gken iqluaqami yugnek tun'ilartuq inglukestaitnun.
PRO.14.27	Tuqu-qaa avicugan? Qigcikellra 
PRO.14.28	Atanrem angtacia tusngalartuq qaillun amllertalrianun atanirturillranun; atanirturarkailkuni tua-i caungaituq.
PRO.14.29	Qenqerrngialnguq yuk umyuartulriaruuq; qenqercukaarquvet tua-i nasvagan amllermek usvingqenrilucin.
PRO.14.30	Umyuaqegcillrem tema segganqegcet'laraa, tau͡gaam ciknayaraq mamyuilngurtun ayuquq.
PRO.14.31	Nangcilriarukuvet arrsaulrianek, caunrilkiuten Agayutmek piliaqestellratnek; tau͡gken takumcukikuvet arrsaulrianek agayulriatun ayuqeciquten.
PRO.14.32	Assiitellriit yuut ellmeggnek picurlallerkameggnun tekiutelartut caliamegteggun, tau͡gaam assilriit yuut canganarqutaitellermegteggun avitelaraat picurlallerkarteng.
PRO.14.33	Umyuartuneq umyugaatni uitalartuq ayuqucingumalriit. Umyuartuneq cauciitaat usviilnguut yuut.
PRO.14.34	Elluarucim angelriaruvkalaraa atanruvik, assiilnguq tau͡gken kasngunarqutekluku.
PRO.14.35	Atanret ilukegcitkait calistet caliarteng murilkelluku calilriit, anucimirqecetaaraqluki tau͡gken elluarrluteng pinrilnguut.
PRO.15.1	Qanenqegcaarluni pilriim eq'uqerta nepailaraa, tau͡gaam kiucurlagalriim arcarivkalaraa.
PRO.15.2	Umyuartulriit qanraqameng elisnganeq piyuuminarilaraat, tau͡gken usviilnguut qalartaqluteng caunrilngurnek.
PRO.15.4	Qanenqegcaarautet unguvavkarilartut, tau͡gken arivtellriim umyuaq navgularaa.
PRO.15.5	Usviilnguum atami elitnaurutai caukenritai; ellangcautminek ciuniurilria ellangqellriaruuq.
PRO.15.6	Ellualriit yuut avaliq'larait tukuuteteng, tau͡gaam assiilnguut cagmalarait piyunailngurmun tekitaqameng.
PRO.15.7	Umyuartulriatgun sagtelartuq elisngayaraq, usviilngurteggun pivkenani.
PRO.15.10	Assiilngurmek atuquvet mulngakevkenak anucimirqecetaarumaciquten; tuquciquten inerquasteten niisnganrilkuvki.
PRO.15.11	Tuqumalriit nunakengraatgu cat iirumasciigatut 
PRO.15.12	Ellmeggnek yuut pivakelriit ayuqucirtuyunaitut; umyuartunrulrianun-llu ellmeggni ayuqucirturcessngaunateng.
PRO.15.13	Yuum angniutengqellra kegginaakun alaitelartuq, tau͡gaam angniitem navgumalaraa yuucia.
PRO.15.14	Ellatulriit yuut elicunqelartut, tau͡gken usviilnguut elisnganrilnge'rmeng cangalliuyuunateng.
PRO.15.15	Yuungnaqellrat nangteqellriit kesianek makugcarauguq, tau͡gaam angnirluteng yuulriit yuuciq angniutekaat.
PRO.15.16	Assinruuq arrsaunge'rmi qigcikellra 
PRO.15.17	Assinruuq nerrleq naunrarnek ilakluki kenkek'ngat nerrlermi assinkacagarmek kemegmek ilaluni eq'ukutellrianek.
PRO.15.18	Qenqercukaaralleq ayagniutngulartuq qanemyuugautellerkamun, tau͡gken qenqerrngiatneq uitanqegcinaqluni.
PRO.15.19	Qessanqurrukuvet pisciigalliqelarciquten tamiini ayallerpeni, tau͡gken canganarqutaunak yuukuvet pisciigalliqelarngaituten.
PRO.15.20	Umyuartulriim qetunram atani angnircet'laraa. Usviilnguum tau͡gken aanani caunrilkaqluku.
PRO.15.21	Usviilnguut yuut angniutek'laraat picirkartuyartellerteng, tau͡gaam usvitulriit assilriamek calituut.
PRO.15.22	Ayuqucirturilriartaitaqan picirkiurat piciurcuitelartut, tau͡gken ayuqucirturilriit amlleraqata piciurtaqluteng.
PRO.15.23	Angnirnarquq qanerkangqelleq nall'arusngalriamek yuut cayaraitnun.
PRO.15.24	Umyuartulriit yuut qulmun tumyaraq atularaat unguvamun, acitmun ayalria tuqumun aturpek'naku.
PRO.15.27	Akingengnaqkuvet piciunrilngurkun enelgukaraten picurlagceciiqaten. Akiliutnek ciuniuriksaunak assiilnguum atullerkaanun unguvaniartuten.
PRO.15.28	Assilriit yuut umyuangcarraarluteng tau͡gaam kiulartut; assiitellriit kiuqayulartut, kiutait tau͡gaam picurlautnguaqluteng.
PRO.15.29	Assilriit yuut piicagaqata 
PRO.15.30	Kegginamegteggun angnirluteng pilriit ilukegcivkalaraatgen, niitekegciaqavet-llu umyuan quyigikaniraqluni.
PRO.15.31	Inerquuteten murilkekuvki umyuartulriaruuten.
PRO.15.32	Elitellerkan qessakekuvgu elpenek tau͡gaam akngirciiquten. Inerquun ciuniuquvgu umyuarturikanirciquten.
PRO.15.33	Qigcikellra 
PRO.16.1	Wangkuta picirkiularyaaqukut, tau͡gaam Agayutem qanellra piugarkauguq.
PRO.16.2	Yuk umyuarteqsaaqsartuq tamalkuan pillni assiryukluku, tau͡gaam 
PRO.16.3	Kaigavikiu 
PRO.16.4	Cat tamarmeng 
PRO.16.6	Piciuluten yuugi maligtaquuraulluten-llu, Agayutem assiilnguirniaraaten. Niisngau 
PRO.16.7	Yuum ayuqucimikun ilukegcivkaquniu 
PRO.16.8	Assinruuq carraungraan pinglleq iqlutun unakumanrilngurmek akingerpallermi iqlutun unakumalrianek.
PRO.16.9	Picirkiurarkauyaaquten, tau͡gaam Agayutem piyullermikun pivkarciqaaten.
PRO.16.10	Atanrulria qanlartuq pakmaken piyunarqucirluni; picirkiurai taumek piciurrlainalalriit.
PRO.16.12	Assiitqapigtellriaruuq atanrulriamun assiilngurkun calillerkaq, tua-i-wa elluaryaram atanirturilriit piningqercet'laaki.
PRO.16.13	Atanrulria piciulriamek niiculartuq, ingluarvik'larciqai-llu piciulriamek qantulit.
PRO.16.14	Umyuartulriim yuum atanrulria angnircetengnaqciqaa; ataneq eq'uqreskan iliit tuqunayukluku.
PRO.16.15	Atanrem assikekii ayuquq amirlutun ellallugkatun up'nerkami, unguvanarqelriartangqerrluni tauna.
PRO.16.16	Assinrurpagtuq umyuartunrem elisngam-llu pikellrak suulutaami qerrirlimi-llu.
PRO.16.17	Elluarrluteng yuulriit ayalartut tumyarakun neguraluki assiitellriit; taumek ciunercurluten ayakina picurlanritniartuten.
PRO.16.18	Ellminek pivaksaraq piunrillerkamek iqungqertuq, ucuryagcaraq-llu ciunerkarluni caunrilkumallerkamek.
PRO.16.19	Assinruuq ellminek pivakenrilnguq arrsaulriit ilagarluki, ilaullermi ellmeggnek pivakelrianun teglegameggnek avgilrianun.
PRO.16.20	Qanruyutmek niitellria aturluku-llu piluaqerciquq, angnirciquq-llu kina imna cacetuqutengqellria 
PRO.16.21	Umyuartulria taqmigingalria yuk nallunrit'laraat taringumallrakun. Qanenqegcaarturallermikun maligcugnariinalartuq.
PRO.16.22	Umyuartuneq unguvanarqelriaruuq pikestem̄inun, tau͡gaam camek elicetengnaqellrat usviilnguut caurailngautnguuq.
PRO.16.23	Usvitulriit yuut umyuangcarraarluteng qanlartut; taumek qanellrat maligcugnarqenrulalria.
PRO.16.24	Yuum qanenqegcaarautai paatakaarngalngurtun ayuqut, neqniqluteng cali-llu tememun assirluteng.
PRO.16.25	Tumyaraq elpeni elluamun ayalria aipaagni tuqumun ayalriaruuq.
PRO.16.26	Calilria nerrlerkaminek umyuarteqluni piaqami cumiggluni calilartuq, tua-i-wa camirrluni neryuami.
PRO.16.27	Assiitellriit yuut nau͡gguitulartut akngirkengutekameggnek ilameggnun; qanllermegteggun-llu assiiluciat nallunaunani.
PRO.16.28	Yuut assinrilnguut sagcilartut qanerrlugnek; agyumciarautekiyulriim-llu yugnikutellriit eq'uyagucivkarluki avtelarai.
PRO.16.29	Aarilnguut yuut unayaq'larait yugnikekteng, picurlallerkaatnun tekicetaqluki.
PRO.16.30	Murilkici yugnek quuyuquluaralrianek, iiteng tuaten equtaarluki; assiilngurmek umyuangameng tuaten piut.
PRO.16.31	Ellualriit nunuliutekaat unguvamallerteng; qiiteng-llu takarnarqutkelarait.
PRO.16.32	Qenqerrngiatelleq assinruuq artuqaitellermi. Assinruluni-llu elpenek nayumiqakuvet nunarpagnek atanirturillerkarpeni.
PRO.16.33	Yuut nall'arcetaariluteng nallunringnaq'laraat pisqutii Agayutem, tau͡gaam Agayutem elliin kiimi cam kiutii nallunrit'laraa.
PRO.17.1	Assinruuq nerrleq ciilereskiinek kelipamek umyuarniurutaunani, nerevkarilriani nerrlermi uitacurlagnarqelriit nuniitni.
PRO.17.2	Pistem usvitulriim umyuani maligtaqungevkarciqaa atanemi yuk'egtaunrilngurmun qetunraanun, ciuniurarkaurrluni-llu paitarkain ilaitnek.
PRO.17.3	Suulutaaq qerrirliq-llu pitassiarumalartuk kenerkun. Yuum ircaqrua 
PRO.17.4	Assiilnguut yuut niicugnilartut assiilngurnek picirkiuranek, iqlungalriit-llu niicugnituluteng iqluurutnek.
PRO.17.5	Picingssautek'laquvki arrsaulriit yuut, ilulnguvkaran Agayun piliaqestiit. Kia-llu arenqiallugtellra anglanitekekuvgu anucimirqecetaarumaciquten.
PRO.17.6	Tutgaraat ucuryagutngulartut tegganernun, ataulriit takarnarqutngulauciicetun qetunrameggnun.
PRO.17.7	Takaqumalriit yuut iqluyuitut, usviilnguut atuugarkamek qanerkaitelartut.
PRO.17.8	Akiliun qarutaarutkun irr'inarqelrianek taqucugngaluku akiliritulim tuaten ayuqut'laraa; callermini tamalkuan unanguurutekluku.
PRO.17.9	Yugnun kenkesqumakuvet au͡g'aritelarki assiilngurmek piaqatgen. Picurlautet umyuaqellrata yugnikutellret yugnikutenrircet'larai.
PRO.17.10	Ayuqucingumalria yuk elitenrulartuq ellangcaqarraarutmikun usviilnguum elitellrani kaugtuarumakuni yuinarnek tallimarqunek (100).
PRO.17.11	Qanrucartulriatun niitniilngurmek tuqum tekiciqai assiitellriit yuut picurlagcetaarivakalriit.
PRO.17.12	Assinruuq pairkenglleq taqukamek irniariumallermek pairkengllermi usviilngurmek yagarcetellriamek piciunrilngurnek.
PRO.17.13	Akinaulaquvgu assilria assiilngurmek assiilnguum enen uitavikeciqaa.
PRO.17.14	Qanemyuugautem ayagnera ayuquq mer'em capkutaan navkatallratun; taqevkarru arcarivailgan.
PRO.17.15	Pinarqelriaruniluki pinarqenrilengraata, yuut-llu assiitellriit ilangciksaunaki; tamarmek eqnarqelriaruuk 
PRO.17.16	Usviilnguum akilirluni elitnaunge'rmi catekngaitaa, tua-i-wa umyugailami.
PRO.17.17	Yugnikestemta kenkicirteng wangkutnek nasvagturalaraat. Anelgutkellriit arenqiallugtellermeggni ikayurtaagutenrilnguut catkatgu anelgutkucirteng?
PRO.17.18	Yuk, umyugailkuni tau͡gaam, alla akqeciqaa akiilnguinek akiliriciiqniluni.
PRO.17.19	Assiilnguum assikellra assikiyarauguq picurlautmek. Ucuryagpakaquvet picurlallerkarpenun tekiuciiquten.
PRO.17.20	Kina imna umyuarteqelria qalarrluni-llu assiitellrianek, aturngaitaa assilria picurlagnarqelria tau͡gaam.
PRO.17.21	Angniitnarqelriamek iluteqnarqelriamek-llu aturarkangqertuq angun qetunralek picirkartulriamek.
PRO.17.22	Angnirluten yuullerpet temen segganqegcet'laraa. Angniipakalleq ayaniirutnarquq tuqumun ullautnguluni.
PRO.17.23	Assiitellriit cuqcistet akurtulartut akinek nalluvkarluteng, tua-i-llu ellualria cuqciyaraq pimavkenani.
PRO.17.24	Taringumalria yuk elluarrluni piyuumilartuq, tau͡gken usviilnguq picimitun ayagatuluni.
PRO.17.25	Usviilnguum qetunram angniicet'laraa atani, cakneq-llu ciinllugguaravkaraqluku aanani.
PRO.17.26	Atawaunrituq pinarqenrilnguq akilirivkarluku; cuqciyaraq piciungailan assilriit anucimirqecetaarumakata.
PRO.17.27	Qanllaganrilnguq yuk nallunrilnguuguq. Tatamallaganrilnguq-llu yuk taringumalriaruluni.
PRO.17.28	Yuk usviileng'e'rmi qaneni murilkelluku yuulria qanrutkumalartuq umyuartuniluku elisnganiluku-llu.
PRO.18.1	Yuut yugnikinrilnguut ilameggnek ellmeggnek arcaqakelriaruut; ingluliutelartut-llu allat piciukekaitnun.
PRO.18.2	Usviilnguum tengrukenritaa taringumallerkani canek, tau͡gken elisngayukucimikun qalartaqluni.
PRO.18.3	Assiilnguq kiaresngianarqelria-llu aipaq'lartuk. Takarnairuskuvet caunrilkumaciquten.
PRO.18.4	Yuum qanellri ayagniutnguyugngaut umyuartunermun, imarpigtun et'utaluteng; nutaratun mertun ulvelriatun ayuqluteng.
PRO.18.5	Assinrituq canrilkelluku assiitellria yuk, ellualria-llu assirluku pimasciigatevkarluku.
PRO.18.6	Usviilnguum qanllermikun inglukun ayagnilaraa, ellminek kaugtuararkaurcetaqluni.
PRO.18.7	Usviilnguq qanran navgularaa, qanllerminun ellii naptelaami.
PRO.18.8	Qannguaryaraq neqniq'lartuq cakneq — igqallerkaanek mayiteq'lartukut!
PRO.18.9	Qessange'rmi calilria cangallrunrituq navguiyulriami yugmi.
PRO.18.11	Tukuulriit umyuarteq'lartut tukuuteteng cayailkutekluki, cavkanritnayukluteng qertulriatun nunarpiim casguitun.
PRO.18.12	Yuk ucuryagtelartuq picurlagpailegmi, yuk-llu ellminek tau͡gaam pivakenriraqami takarnarituuq.
PRO.18.13	Niicugnirraarluten kiulaqina. Tuaten pinrilkuvet usviituten tun'ernaqluten.
PRO.18.14	Yuum umyuamikun cacetulriim naulluutni pellularaa, tau͡gken umyuamikun qamelria neryuniullerkairulluni.
PRO.18.15	Puqilriit yuut elitellerkarteng tengrukaat.
PRO.18.16	Yuut piuranrita iliit nallunriryukuvgu qacignarqenruciquq payuggluku pikuvni.
PRO.18.17	Qanercetaarvigmi ciumek qanelria piciuluni pingatelartuq inglulirtiin apqaurpailgani.
PRO.18.18	Pinilegglainaak yuuk inglukekunek qanercetaarvigmi, nall'arcetaariluteng arenqigiyaraat inglukutiik.
PRO.18.19	Ikayulaquvni anelgutvet camun pivkarngaitaaten nunarpagni asvairqumalriani uitalriacetun, tau͡gken nakukelaquvni ikirtuqani palusngaciqai elpenun.
PRO.18.20	Yuugurallerpeni yuuciquten qanllerpet pisquciatun.
PRO.18.21	Qanllerpegun unguvavkariyugngauten wall'u piunririluten; taumek elpet ciuniurarkaugan qanllerpet iqua.
PRO.18.22	Nulirkarpenek nalaquskuvet piluaqertuten; tuaggun nallunaituq 
PRO.18.23	Arrsaulria qanraqami kaigalriatun pilartuq, tau͡gken tukuulria kiungami qancurlagaluni.
PRO.18.24	Yugnikek'ngat ilait piciuvkenateng pilartut, tau͡gaam yugnikek'ngat ilait anelgutemten̄i canimellrulartut.
PRO.19.1	Assinruuq arrsaunge'rmi piciulriakun pektellria usviinani iqlungalriami.
PRO.19.2	Assinrituq yuk elisngamek piilkuni, cali nerinisngiatellerpet picurlallerkarpenun tekiuciiqaaten.
PRO.19.3	Ilait yuut navgulartut ellmeggnek ellangcarpek'nateng yuullermegteggun, avalitekluku tau͡gken 
PRO.19.4	Tukuulria yugnikestelingelartuq, tau͡gken arrsaulriit yugnikesterraita unitaqluki.
PRO.19.5	Qanercetaarvigmi iqluulaquvet anucimirqecetaarumaciquten, nau͡gg'un anagvigkaiciiquten.
PRO.19.6	Amlleret nakmikesqumalartut yugnun angenrukumalrianun, tamarmeng-llu yugnikek'ngaqnilaraat kina piluaqaasqutnek cikirturilria.
PRO.19.7	Anelgutkeng'e'rmegteggu ilacuk'laraat arrsaulria, taumek yugnikestaitelalria kepqeng'e'rmi yugnikestekaminek.
PRO.19.8	Elpenek ikayurluten elitengnaqi amllernek; nalluyagutenrilkuvki elitelten piluaqerciquten.
PRO.19.9	Kina imna iqluulria qanercetaarvigmi anagngaituq anucimirqecetaarumallerkaminek, ciunerkangciquq piunrillerkaminek.
PRO.19.10	Usviilnguut ayuqenritaat elluiluteng yuullerteng, teguat-llu atanirturillerteng yuut piuranritnek.
PRO.19.11	Ellangcarluni yuulria qenqerrngiatelartuq. Yuum iqlutun pikaten atawauciquq nallunguaquvgu.
PRO.19.12	Atanrulria eq'uqertaqami ayuquq yugtutulitun uirranilriatun, tau͡gken piluaqaasqutii ayuqluni yukutartun can'get qaingatni.
PRO.19.13	Usviilnguq qetunraq ataminek uayaarilriaruuq. Nuliaq-llu qanemyuugarturalria niitniinani kucirturalriatun ayuqluni.
PRO.19.14	Enet tukuutet-llu kinguvanertaq'larait atameggnek, tau͡gaam 
PRO.19.15	Qessanqurruneq qavamun eguaquutnguuq. Qaciggluni yuulria kainiqciquq.
PRO.19.16	Alerquutai 
PRO.19.17	Cikiqengaqavet arrsaulrianun ayuquten navriskengelriatun 
PRO.19.18	Ellangcalarki irniaten elicugngallratni. Tuaten pinrilkuvki ikayurciqaten ellmeggnek piunrillerkaatnun.
PRO.19.19	Qenqercukaaralriim elliin pikiurani aturciqaa. Picurlautiinek au͡g'arikuvet ataucirqumek nallunaituq cali pinqigciiqan.
PRO.19.20	Ayuqucirturilriit niicugnilaquvki elicuumilriaruuten, piinanerpeni umyuarturiciquten.
PRO.19.21	Yuut amllernek picirkiurarkauyaaqut, tau͡gaam 
PRO.19.22	Piciuneq yuut piyuumiutekaat ilameggnek; arrsaulria yuk assinruuq iqlungalriami.
PRO.19.24	Yuut ilait qessanqurrum ugaani yagcuumiitelartut neqkameggnun.
PRO.19.25	Ellmeggnek pivakellriit anucimirqecetaarnarqut, yugnun umyugailngurnun eliyutkesqelluki.
PRO.19.26	Ataminek nangcilria aanani-llu eneminek anlluku, kasngunarqelriaruuq canganarqelriaruluni-llu.
PRO.19.27	Qetunramaa, eliquranermek taqkuvet nalluyaguciiqaten-llu ak'a elitelten.
PRO.19.28	Nallunritesta qanercetaarvigmi umyuarrliqkuni elluarrluteng pingaitut. Yuut assiitellriit pitassiarayulartut assiilngurmek.
PRO.19.29	Usviilnguq qutegngalria kaugtuarumaarkauguq.
PRO.20.1	Anagarulluni wine-amek melria picingssautekiyulartuq, taangamek-llu melria calluayugluni; kina imna alartellria maaggun umyuartulriarunrituq.
PRO.20.2	Alikiciu qenertellria atanrulria, ayuqulluku uirranilriamun yugtutulimun; kia imum qenerteskuniu unguvani qevingaciqaa.
PRO.20.3	Usviilnguq tamarmi ayagniriyugngauq qanemyuugautellrianek, atawauciquq yuk ilagautenrilkuni.
PRO.20.4	Nauceciiyurta qessaluni nunamek itumciyuumiilkuni pinaringraan camek quyurtarkaiciiquq.
PRO.20.5	Yuum umyuangutai ayuqut mertun et'ulriami elakami, tau͡gaam taringumalriim yuum tuaken ancugngai.
PRO.20.6	Tamarmeng yuut qalartelaryaaqut piciuniluteng, tau͡gaam nurnalartut ilumun tuaten ayuqellriit.
PRO.20.7	Mikelnguut piluaqerciqut atangqellriit iqluyuilngurmek elluarrluni-llu yuulriamek.
PRO.20.8	Atanrulriim aqumgalriim qanercetaarvigmi nallunrit'laraa assiilnguq tangrraqamiu.
PRO.20.9	Kina waten qaneryugngaa, “Wiinga camek umyuarniurutaitua; assiilngillemnek menuirutua”?
PRO.20.11	Mikelnguunge'rmi ayuqucini nasvalaraa caurallermikun; nallunriciiqan iqluyuilkan assirluni-llu.
PRO.20.13	Qavarpakaquvet arrsaugarkauguten. Caliuralaquvet tau͡gken neqkaucirluten.
PRO.20.14	Kipussaalria qanemyuugalartuq akitussiyaalrianek, tau͡gken an'aqami ucuryagtaqluni akiinaki kiputellerminek.
PRO.20.15	Qanerkan taringumaluku qalarutkekuvgu avalingqertuten akitunritnek teggalquqegtaaraat wall'u suulutaat.
PRO.20.16	Kina imna usviilucini aturluku akqikuni allanrem akiilngui ellminun ellisqelluki, taum aklui tegunarqait akilirillerkaanun asguranairutkevkarluki.
PRO.20.17	Cat unakelten piciunrilngurkun neqkaqegtaartun elpeni ayuqerkauyaaqut, tau͡gaam kinguqvaarni qau͡gyatun qanerpeni ayuqliriciqut.
PRO.20.18	Assilriamek ayuqucirturtengqerquvet elluarrluten piciquten; curugyaqunak anguyallerkarpenun picirkiurraarpek'nak.
PRO.20.19	Qannguaryulriim aassaqnarqelriit qemangqasciigatai. Nayuryaqunaki qanenrussiyaalriit yuut.
PRO.20.20	Acivaqaniratelaquvkek angayuqaagken unguvan iqukliciiquq kenurratun nipellriatun tan'germi.
PRO.20.21	Akinek unangelaquvet qaciggluten iquani atawaungaituq.
PRO.20.22	Elpenek assiilnguq akinauryaqunaku. Cacetuqutekiu 
PRO.20.25	Umyuangcanqegcaararraaqina elliitekarpenek akqivailegpet Agayutmun. Kinguknerakun ciinlluguarayuartuten.
PRO.20.26	Umyuartulriim atanrulriim kangingengnaqciqaa yuk tauna alartelleq, anucimirqecetaarluku-llu takumcukevkenaku.
PRO.20.27	Yuum anernera kenurraqaa 
PRO.20.28	Atanrulriim pinini pikciqaa atanirturillermi piciuluni elluarrluni-llu taktaciatun.
PRO.20.29	Ayagyuat tangssunarqutkaat tememeng pinia, tau͡gken qiiret takarnarqutekluki ak'allaurtellrit.
PRO.20.30	Iliini caknernarqelriim atullemta tau͡gaam ayuqucirput cimircet'laraa.
PRO.21.2	Ca tamalkurmi elpet pillren elpeni assilaryaaquq, tau͡gaam 
PRO.21.3	Calian piciuvkarru pitalqegtelluku; 
PRO.21.4	Assiitellriit yuut ellmeggnek ayuqucirkiurumalartut ellmeggnek pivakellermegteggun caunrilkillermegteggun-llu. Tamana-llu assiilnguuluni.
PRO.21.5	Picirkiuraqluten cukangnaqevkenak enuqitenritniartuten; pilaagayukuvet enuqit'larciquten.
PRO.21.6	Tukuuteten unakellrukuvki piciunrilngurteggun ak'anun pikngaitaten, ak'anivkenak tuqum agluqugkenun ayauciiqaatgen.
PRO.21.7	Assiitellriit yuut aaritellrata piunriumai; piciulriim atullerkaa qessakngamegteggu.
PRO.21.8	Assiilnguum aturtai tumengqertut caqialriamek; tau͡gaam ayuquciat menuilnguut piciulriaruuq.
PRO.21.9	Assinruuq enem qaliqerrani uitalleq enem iluani uitallermi qanemyuugalriamek arnamek aiparluni.
PRO.21.10	Yuut assiitellriit aturyugturalaraat assiilnguq; takumcuyuyuunateng ilameggnek.
PRO.21.11	Ellminek angekluni yuulria anucimirqecetaarumaaqan umyugailnguunge'rmeng eliyutkelaraat. Umyuartulria yuk elitnaurumaaqami elitelartuq.
PRO.21.12	Agayutem ellualriim nallunrit'larai caurallrit yuut assiitellriit enemeggni, caunrillerkaatnun tekiuceciiqai.
PRO.21.13	Arrsaulria ikayurcetaalria niicuumiilkuvgu, elpet-llu niicimangaituten ikayurcetaarluten qayagaunge'rpet.
PRO.21.14	Iliita qenruskaten aassaqluten cikiquvni qenngenrirciquq.
PRO.21.15	Cat elluaruciq aturluku pimaaqata assilriit yuut angnilartut, assiitellriit tau͡gken yuut nanikualuteng.
PRO.21.16	Tuqum utaqaa kina imna avtellria ellatunermek.
PRO.21.17	Elluiluni uitayaram wall'u wine-am, neqkaqegtaaraat-llu tukuurcessngaitaatgen.
PRO.21.18	Assiitellrianun yugnun tut'elartuq picurlagcetaarutiit ilameggnun assilrianun yugnun.
PRO.21.19	Assinruuq mertailngurmi nunami uitalleq uitallermi arnam qanemyuugarturalriim nuniini.
PRO.21.20	Umyuartulriit yuulartut tukuuluteng elluiluteng, tau͡gken usviilnguut akinguteteng egmianun unakaqamegteki nanglarait.
PRO.21.21	Naklegtarluten iqluyuunak-llu yuugi unguvamaniartuten; allat-llu takaqeciqaatgen elluarrluten-llu piluten.
PRO.21.22	Umyuangayulriim anguyagtet ciuqliata teguyugngaa nunarpak anguyagtengqengraan pinilrianek, navgurluki casguit cacetuqutekellrit.
PRO.21.23	Picurlallerkan avicukuvgu qanellren mulngakekiu.
PRO.21.24	Nasviskuvnga ellminek pivakellriamek taunguuq caunrilkilria, ucuryagtellria, ilaminek-llu peng'garutailnguq.
PRO.21.25	Qessanqurrulria yuk caliyuumiinani, ellminek tuqutellriaruuq; 
PRO.21.26	ernerpak umyuamikun ciknalartuq. Tau͡gaam ellualria cikirturilartuq qunuyuunani.
PRO.21.28	Nallunairillra iqlungalriim ukvekumangaituq, tau͡gken qanellra yuum umyuangcarraarluni nutaan ciuniurumaarkauluni.
PRO.21.29	Ellualriit yuut ellmeggnek nalirrukenritut; tau͡gken assiitellriit yuut pinguarluteng pilartut pitacirmegcetun.
PRO.21.30	Yuum umyuartutacia, elisngacia, ayuqucingumallra-llu catngungaitut 
PRO.21.31	Uptarkauyaaqaci elussitaq anguyagnaluci, tau͡gaam cirlakiyaraq 
PRO.22.1	Assilriakun niitnaullerkaq cucuknarqenruuq tukuutni.
PRO.22.2	Arrsaulria tukuulria-llu uuggun tamarmek ayuquk: 
PRO.22.3	Ellangqellriim yuum picurlallerkani tangerrluku aviciiqaa, tau͡gken umyugailnguum nalluciqaa aturluku-llu umyuarniurutkiurluni.
PRO.22.4	Niisngaluku 
PRO.22.5	Unguvan qunukekuvgu ullagtaarutenrilu alarrnarqelrianun yuut assiitellriit pitaqestaitnun.
PRO.22.6	Elitnaurru mikelnguq qaillun yuullerkaanek, nalluyagusngailaku unguvarmi taktaciatun.
PRO.22.7	Tukuulriit ataniumalarait arrsaulriit, camek-llu navralria teguarurtelartuq navritestem̄inun.
PRO.22.8	Nauvkarikuvet elluanricaramek quyurciciquten pilluggnarqellriamek, qenercaaqeng'e'rpet-llu kia catekngaitaaten.
PRO.22.9	Qunuvkenak avguski arrsaulriit neqkautevnek. Tuaten pikuvet atawaqercecimaciquten.
PRO.22.10	Ilaminek caunrilkuuriyulria anciu, kiutaagutellriit, nakukutellriit, arivutellriit-llu taqniartut.
PRO.22.11	Piyuumiutekekuvgu menuitellerkaq ircaqumikun unganaqluni-llu qallacaraq, yugnikestekciqan atanrulria.
PRO.22.13	Qessanquq yuk anyuumiitelartuq eneminek; qanerluni yugtutulimun piciqniluni ankuni.
PRO.22.14	Assiitellriim arnam qanra petmigtun ayuquq; tuavet kina 
PRO.22.15	Mikelnguut ayuquciqaat picirkartuyartellerteng, tau͡gaam anucimirqevkarluki pimaaqameng niisngallerkarteng eliciiqaat.
PRO.22.16	Cikiqenglaquvet tukuulrianek wall'u nangciluten arrsaulrianek tukuurtengnaqluten, elpet-llu arrsaurciiquten.
PRO.22.17	Niicugni elicetnaamken umyuartulriit yuut qanellritnek. Elitnaurki ayuqucirtuutait, 
PRO.22.18	elpet-llu angnirciquten umyuaqekuvki qanruteksugngaluki-llu. 
PRO.22.19	Wiinga nallunricetanka elpenun unuamek cacetuquteksagutesqelluku 
PRO.22.20	Igautellruanka yuinaq qulnek cipluku (30) qaneryarat elpenun pikesqelluki. Imalguut elisngamek ayuqucirtuutnek-llu, 
PRO.22.21	eliceciiqaatgen piciulriim caqapiaraucianek. Ayagcecimakuvet tamana kangingnauresqelluku, utertesqelluten piciulriamek kiutiinek ang'aqluten.
PRO.22.22	Teglegiyaqunaku arrsaulria piyunalinge'rpet, piqayunaliteksaqunaki-llu qaillun pisciigalnguut qanercetaarvigmi. 
PRO.22.23	 elliin anagyaaquciiqai akeqnerrluggluku-llu akeqnerrlugtestiit.
PRO.22.24	Yugnik'ngangqerrsaqunak qenqercukaaralrianek, 
PRO.22.25	elicuaran ayuquciat eluciqsagulluku-llu.
PRO.22.26	Akqiksaunak allam akiilngui akilirciqniluki. 
PRO.22.27	Akilirisciigalkuvet ingleten-llu tapqulluki uayarciqaatgen.
PRO.22.28	Nunam engeliin nallunailkutaa pekcecaqunaku ciuliarpet ellillra.
PRO.22.29	Tangertuten-qaa angutmek urenkelluni calilalriamek? Taum atanrulriit ilagalaryugngaciqai ilamini elluatuunruami.
PRO.23.1	Nerqataquvet atanirturilriamek aiparluten umyuaqekiu takarnarqucia. 
PRO.23.2	Nernertukuvet elpenek murilkelluten nerrsiyaagyaqunak. 
PRO.23.3	Neqkat assingraata nerlaagyaqunak naspaaluten piyuaraaten.
PRO.23.4	Elpenek nangcaqunak tukuurtengnaqluten. 
PRO.23.5	Akit unakelten cagmarciqut egmianun, yaqungelriatun metervagtun tengciqut.
PRO.23.6	Nerellguciryaqunaku qunutungalria yuk aglumavkenaki-llu neqkaqegtaaraat paivtellri. 
PRO.23.7	Waten piciqaaten, Kiiki cali nerluten, tau͡gaam umyuamikun tuaten ayuqngami piciuluni pinrituq. 
PRO.23.8	Elpet-llu miryarciqaten nerelten, cauvkenateng-llu unganarcarluten qalartelten.
PRO.23.9	Ellangcautnek qalarucaqunaku usviilnguq yuk, tua-i-wa caunrilkeciqngaki qanruyuteten.
PRO.23.10	Yuum nunautiin ak'allaq cuqiin nallunailkutii au͡g'arngaitarci watqapik wall'u tegungaitarci elliraat nunautiit. 
PRO.23.11	 artuqailnguq anagyaaqutestekaat, ililirciqai ellaita piyullratnek inglulirluci.
PRO.23.12	Murilkiu elitnauruten elitengnaqluten pitacirpetun.
PRO.23.13	Mikelnguq anucimirqecetaanrilkurteksaunaku; kaugtuangerpeni tuqungaituq; 
PRO.23.14	aipaagni tau͡gaam kaugtuarluku tuqumek aviuciiqan.
PRO.23.15	Qetunramaa, umyuarturikuvet angnirciqua cakneq. 
PRO.23.16	Umyuaqa-llu quyigciquq qalareskuvet umyuartulriartarnek.
PRO.23.17	Ayariyaqunaki assiilnguum caliaqestai; tau͡gaam qigcikerrlainaqiu 
PRO.23.18	Tuaten pikuvet ciunerkan tengrunarqeciquq.
PRO.23.19	Niicugni qetunramaa, umyuartucarluten umyuangcaa qaillun ayuqluten yuullerkarpenek. 
PRO.23.20	Ilagauteksaunak anagulluteng mer'ayulrianun wine-amek nernertulrianun-llu. 
PRO.23.21	Taangaryunqellriit nernertulriit-llu cairuciiqngata. Neryunqellriarukuvet qavaryunqeggluten-llu atataarqu atulangciquten allguumalrianek aturanek.
PRO.23.22	Niisngau aatan; tua-i-wa elliin yuurcetellruaten. Aanan-llu arnaureskan quyallren elliinun nasvaggu.
PRO.23.23	Piciulria, umyuartuneq, elisnga, ellatuneq-llu — akiliryugngakuneng ukut akiseng patumaat, tau͡gaam cakneq qununaqluteng elpeni tunllerkaat.
PRO.23.24	Ellualriim yuum atii elluatun angniutengqelartuq. Umyuartulria qetunraq quyanarqelriaruami.
PRO.23.25	Ilukegcivkarkek angayuqaagken. Aanan elpenek irnilleq angnirceskiu.
PRO.23.26	Qetunramaa, murilkenqegcaarluten, ayuquciqa cuqyutkiu. 
PRO.23.27	Akissut arnat-llu akusrarutekevkatulit pissuutetun tuqunarqelriatun ayuqut. 
PRO.23.28	Nayulartut teglengalriatun angutet amlleret allaliurcetaqluki.
PRO.23.29	Kinkut umyuarniulartat, angniinateng? Kinkut callualartat? Kinkut-llu qanemyuugalartat? Kinkut-llu kilinengqelartat camun piciinateng wall'u iingit kavircen̄ateng? 
PRO.23.30	Taukuugut wine-amek merpakalriit, avumalrianek-llu wine-anek pitassiarayulriit. 
PRO.23.31	Aglumanrilgu wine-aq kavircetengraan tangellra-llu igyunaqnganani saskam iluani. 
PRO.23.32	Iqungqertuq tuqunarqelriim ciissirpiim keggellratun. 
PRO.23.33	Tangaaciquten cauciilngurnek, umyuarteqesciiganak qalartesciiganak-llu elluarrluten. 
PRO.23.34	Imarpigmi uitalriatun ayuqeciquten, miryalnguluten, wall'u angyam uvaalriim napartiin kangrani uitalriatun. 
PRO.23.35	Waten qanerciquten, “Kaugtullruyugnarqaatnga wall'u-qaa nangtellruatnga, tau͡gken pillrat wii nalluluku? Ciin tupagyunricia meryalrianga cali.”
PRO.24.1	Ayuqnianrilki assiitellriit yuut, ilagaryuksaunaki-llu. 
PRO.24.2	Umyuamegteggun picirkiulaata nangcinaluteng, qalarrluteng picirkartuyarrnaluteng.
PRO.24.3	Enet taqumalartut tusnganiumaluteng umyuartunermek taringumayaramek-llu. 
PRO.24.4	Elisngalriit enait aklungqelartut akitulrianek tangssunarqellrianek-llu.
PRO.24.5	Umyuartulria piningqenruuq pinilriami tememikun; ilumun elisnganeq arcaqanruuq pininermi. 
PRO.24.6	Tua-i-wa picirkiurraarluten tau͡gaam anguyagyarturciqngavet, ayuqucirturtet-llu amlleqata cirlakillerkaq aturciqluku.
PRO.24.7	Umyuartulriim qanellri ayuquciitnarqut usviilngurmun yugmun. Qanerkaitelartuq-llu pinarqelrianek qalartellrianun ilautaqami.
PRO.24.8	Assiilngurnek picirkiurpakalria acilaraat picirkartulriamek. 
PRO.24.9	Picirkiuraq usviilnguum umyuangutii assiilnguuguq. Yuut eq'ukaat yuk ilaminek caunrilkilria.
PRO.24.10	Pinirciigalkuvet nanikuanarqelriim nalliini, tua-i ilumun cirlauguten.
PRO.24.11	Ancurturpek'nak anautengnaqiu yuk tuqucukiit camek pitkailengraan. 
PRO.24.12	Qaneryaaqsartuten elpet caarkaqenritniluku, tau͡gaam Agayutem nallunritaa cuqingaluku-llu umyuarteqellren. Tangvauralaamiten nallunrituq, akilirciqaaten-llu camek pillren cuqluku.
PRO.24.13	Qetunramaa, neri paatakaarngalngurmek; assirtuq. Paatakaarngalnguum assiuciatun alungutevni neqniqluni — 
PRO.24.14	tuaten ayuquq umyuartuneq assirluni yuucirpenun. Piksaguskuvgu umyuartuneq ciunerkangqerciquten assilriamek.
PRO.24.15	Assiitellriatun yugtun piyaqunak, umyuangcalartut uayarnaluki ellualriit enairluki tuaten. 
PRO.24.16	Ellualria yuk amllerqunek iqulang'e'rmi ataam nangertelarciquq; tau͡gken assiitellriit yuut pinerrlugtaqameng piunrituluteng.
PRO.24.17	Quyayaqunak inglukesten picurlangraan angniutekevkenaku-llu iqungraan. 
PRO.24.18	 nallunriciiqaa ciritekekuvgu, quyangaunani-llu; aipaagni-llu anucimirqecetaarngaunaku.
PRO.24.19	Uitacurlautekenrilki assiitellriit yuut; ayuqniarpek'naki-llu. 
PRO.24.20	Assiitellria yuk ciunerkailan, camek-llu neryuniurutaunani.
PRO.24.21	Qigcikiu 
PRO.24.22	tuaten pilriit cairucugngiita egmian. Nallunritenritan-qaa uayaariyugngacia Agayutem atanrulriim-llu?
PRO.24.23	Umyuartulriit makut maa-i cali qanellrit: Ingluarvikilleq cuqciluni assinrituq. 
PRO.24.24	Tauna cuqcilria qanqan pinarqellria pinarqenritniluku, aniqlaaciqaat eq'ukluku-llu tamalkurmeng yuut. 
PRO.24.25	Cuqcistet anucimirqecetaarilriit pinarqelrianek piluaqerciqut elluakumaluteng-llu.
PRO.24.26	Iqluurpek'nani kiulriim nallunairaa ilumuuluni yugnikilriarucini.
PRO.24.27	Eneliyaqunak yuungnaqsaqunak-llu naucetaarviten upingarivailgata enuqisngairulluten-llu.
PRO.24.28	Camek pitkaunak nallunritesten͞guyaqunak elaqlirpenun, qanrutkekuvgu-llu tauna iqluyaqunak. 
PRO.24.29	Waten qaneryaqunak, “Elliin wangnun pillratun wiinga-llu piciqaqa!”
PRO.24.30	Piyuallemni menglaiqengua qessanqurrulriim usviilnguum naucetaarvianek. 
PRO.24.31	Cukilanat naunerrluut-llu nauluku, teggalqut-llu casgui imumaluteng. 
PRO.24.32	Tangvagluku umyuangcautekluku camek eliyutkaqa. 
PRO.24.33	Piyukuvet qavaqacikina piyukuvet-llu qavaryugluten qavaqina. Talligken amaqigglukek mernuinercia, 
PRO.24.34	tau͡gaam qavainanerpeni cairutlerkarpet tekiciiqaaten teglegyulriatun.
PRO.25.1	Ukut-llu waniwa qanruyutai Solomon-aam, ayuqelillrit yuin Hezekiah-m Judah-m atanran.
PRO.25.2	Nanrararput Agayun canek iirumaillra pitekluku; takaqaput-llu atanret canek nalqigcillrat pitekluku.
PRO.25.3	Nallunarqelartuq atanrulriim umyugaa, umyuarteq'laami wangkutni arturnarqellrianek, tuarpiaq quyigtalrianek qilagtun et'ullratun-llu imarpiim.
PRO.25.4	Qevlerlim tegglim avurrlui au͡g'aquneng munalriim taqsugngaa tangniriluku. 
PRO.25.5	Assiitellriit ayuqucirturtet atanermek au͡g'arluki, atanirturiniartuq nutaan ellualriakun.
PRO.25.6	Nangreskuvet ciuqerranun atanrulriim angenrukcetaaryaqunak, angelriarunguarluten ciuqerrani. 
PRO.25.7	Assinruciquq ellimerrumakuvet quyinrulriamek calisqelluten qanrucimallerpeni calian tunesqelluku allamun pikegtakumanrulriamun.
PRO.25.8	Camek tangengerpet qanercetaarvigmun pilaaksaunak. Allam tangellrukuniu nallunairluku-llu alartellren, qaillun piciqsit?
PRO.25.9	Elaqliin-llu pitkangqerquvtek, elpetegnek tamana arenqigingnaqkit'gu aassaqnarqelriit alaircetevkenaki. 
PRO.25.10	Yuut nallunriqatgu camek qemangqaisciigalucin, kasngunarqutekciqan ukanirpak.
PRO.25.11	Yuum umyuangutii elluarrluni nasvaumakuni, ayuquq suulutaatun qaraliliusngalriatun qerrirlimun tegglimun.
PRO.25.12	Aarcirtuun umyualegmek yugmek niicuumilriamun akitunrulriatun ayuquq suulutaami kulutmi wall'u allami tangnircautmi suulutaamek taqumalriami.
PRO.25.13	Pengegnailnguq kevgaq ayagcetestem̄inun ayuquq mertun kumlatun segg'aqanirnarqellriatun kiirmi quyurciyaram nalliini.
PRO.25.14	Yuut akqilriit cikiqengciqniluteng amta-llu pivkenateng, ayuqut amirlutun anuqetun-llu ellallugkartailngurtun.
PRO.25.15	Nerinisngialliqevkenani piuralriim unakurainarciqaa watqapik maligtaqucuumiilnguq, atanirturilriarungraan-llu ukvercugngaluku.
PRO.25.16	Nereksaunak anagarulluten 'vegtaat paatakaarngalnguliaratnek; nervallakuvet miryarciquten. 
PRO.25.17	Elaqlirpenun elalirtaassiyaagpek'nak, taqsuqulluten eq'uyagucuaraaten.
PRO.25.18	Piciliq'ngelria ilaminek ayuquq tuqunarqelriatun nuussirpagtun wall'u kaugtuutartun, ipellriatun-llu pitegcautetun.
PRO.25.19	Pillugnam nalliini cacetuqutekilleq yugmek qanellni atuyuilkiinek, ayuquq tamuangnaqellriatun arulalriatgun keggutetgun wall'u piyuangnaqellriatun irulliqluni.
PRO.25.20	Umyuaminek nangteqelria yuarutmek atuuskuvni ayuqeciquq matarqilriatun yugmek nengelmi taryumek-llu elliilriatun kilinermun.
PRO.25.21	Inglukesten kaikan nerevkarru; meqsukan-llu merr'illuku. 
PRO.25.22	Kiaresngiaceciiqan cakneq, 
PRO.25.23	Qannguaryaraq qenercaramek paivcilriaruuq negeqvaq ellallugmek paivcilauciatun.
PRO.25.24	Assinruuq enem kangrani uitalleq, enem iluani uitallermi qanemyuugalriamek arnamek aiparluni.
PRO.25.25	Utaqallerminek assilriamek yaaqvanek niitelleq ayuquq meqsugluni kumlamek melriatun.
PRO.25.26	Yuk assilria maligaruskuni assiilngurmek calilriamun ayuquq marayarrluurtellratun ulvelriim mer'em wall'u assiirutellratun mer'em elakami.
PRO.25.27	Neqniqsaaqengraan assirngaituq 'vegtaat quyurtellratnek paatakaarngalngurmek nerrsiyaakuvet, tuaten-llu nanrarciullerkan pivallakuni ayuquq.
PRO.25.28	Qenqertaqavet nayumiqasciigalkuvgu, ayuquten nunarpagtun yuut navguulluteng itellracetun unilluku-llu casgui navgurraarluki.
PRO.26.1	Qaniqan kiagmi wall'u ellalliqan quyurciyaram nalliini, tuaten-llu ucurnarqun nall'arusnganrituq usviilngurmun.
PRO.26.2	Aniqlaatem akngirrngaitaaten picetaallrunrilkuvet. Yaqulegtun ayuqut tengaurluteng kitulriatun mit'evkenateng.
PRO.26.3	Piqrutat sugg'elitet-llu atulartut horse-aanun ciulvagnun-llu, tuaten-llu piqertuarnarquq usviilnguq.
PRO.26.4	Kiuyaqunaku usviilnguq pitaciluku, elliitun ayuqliriyuartuten.
PRO.26.5	Kiukuvgu caunrilnguq apyun ayuqiinek caunrilngurmek, aptelleq ellminek nallunrirciquq elisnganrilucirminek elisngayukluni umyuarteq'ngermi.
PRO.26.6	Usviilngurmun kevgarturteskuvet cangallrunrituq it'gaten kepkuvki; picurlangnaquten.
PRO.26.7	Piyuasciigalnguum irugketun agalriigtun atuuvkenatek, tuaten ayuquq qaneryaraq assilria usviilnguum qanrani.
PRO.26.8	Nanrarilleq usviilngurmek ayuquq elluqutmun teggalquq qillrulluku pilriatun.
PRO.26.9	Usviilnguq qanruyutnek qalareskuni ayuquq taangiqelriatun yaggluni arulacilriatun cukilananek.
PRO.26.10	Calistekanek cucuklirilria usviilengraata taangiqsulangraata-llu cavkenani akngirqilriaruuq ilaminek.
PRO.26.11	Qimugtetun miryaminek nerelriatun, tuaten ayuquq usviilnguq picurlautminek ataam atulria.
PRO.26.12	Tangertuten-qaa yugmek ellminek umyuartuyukellriamek? Usviilnguq yuk piluaqanruciquq elliini.
PRO.26.13	Ciin qessanqurrulria eneminek anyuumiitelarta? Camek alinga? Yugtutulimek-qaa?
PRO.26.14	Qessanqurrulria inglemini mumigtaalartuq ayuqluni ikirtuqatun arivnemikun tau͡gaam pektaalriatun.
PRO.26.15	Ilait yuut qessam ugaani qessalartut neqkam qanmeggnun ellillerkaanek.
PRO.26.16	Qessanquq umyuarteqciquq elisnganruyukluni malrunlegni yugni elluarrluteng nalqigcilriani qanllermeggnek.
PRO.26.17	Qan'atarautellrianun ilagautellria pinarqenrilnge'rmi ayuquq tumyarakun ayainanermini qimugtem̄ek tegukengelriatun ciutegkenkun.
PRO.26.18+PRO.26.19	Yuk usviilqik'ngelria ilaminek kinguakun-llu qanerluni picingssagluni piniluni, ayuquq ellangqenrilngurtun tegumialegtun caskumek aarnarqellriamek.
PRO.26.20	Keneq muraunani nipciquq; qanngualriartaitaqan inglukucaraq taq'lartuq.
PRO.26.21	Kenqegcautem kangipluut kumavkalarai, muriit-llu keneq kumavkarluku; picurlagcetaarilriit-llu qanemyuugaucaraq eguaquutelaraat.
PRO.26.22	Qanerrluut yugmun neqnirqellriatun ayuqut, taumek yuum igqeryuumilaqai!
PRO.26.23	Umyuan assiilengraan assiruarluten qalareskuvet, ayuquten qevlercautetun minguusngalriatun akikilnguarmun qikumun egatmun.
PRO.26.24	Malrugnek umyualgem eq'ukutni iirumalaraa unganaqluni qanllermikun. 
PRO.26.25	Qanellri assirngalengraata ukveksaqunaku, ircaqrua muirumiin eq'ukutmek. 
PRO.26.26	Nallunarcararkauyaaqaa eq'ukillni, tau͡gaam yuut tangerciqait assiitellriit caliari.
PRO.26.27	Yuut ilameggnek picurlagcetaarilriit ellmeggnek pitaqeciqut. Yuut-llu ayagnirilriit elluugtelluku ellait elluuguceciiqut.
PRO.26.28	Eq'ukeken tau͡gaam akngirtengnaq'laran iqluurutekluku. Qanerkaiturpakalleq picurlagturainarnarquq.
PRO.27.1	Ucuryaguteksaqunaki unuaqu piarkat. Ernerpak aturarkaten nalluavki.
PRO.27.2	Allanun yugnun tau͡gaam nanrarceskina allanrungraata; elpenek piksaunak.
PRO.27.3	Teggalquq uqamaituq qau͡gyaq-llu uqamassakeggluni, tau͡gaam usviilnguum eqcetaarillra uqamaillruuq tamarkegni taukuk.
PRO.27.4	Eq'uqerta takumcuyuyuituq navguiyugngaluni-llu, tau͡gaam caunrilngurtun ayuquq pitassiaruskuni ciknayaramun.
PRO.27.5	Atawaunruuq pinrilnguarpek'naku inerqurluku yuk, umyuarteqevkarpek'naku kenkenricukluku elpenun.
PRO.27.6	Yugnikek'ngarpet akngirteng'ermiten elluarillerkan pitekluku piuq. Tau͡gaam inglukestevvet talliminek amaqigeskaten nutaan murilkekina.
PRO.27.7	Aqsikuvet 'vegtaat avullrat paatakaarngalnguq qessakeciqan, tau͡gken kaikuvet neqkaq qatlinarqeng'e'rmi neqniqciquq elpeni.
PRO.27.8	Yuk eneminek ayaumalria ayuquq yaqulegtun ungluminek ayaumalriatun.
PRO.27.9	Tepkegcautet uqut-llu tepkegcilriit assilivkalaraitkut, tau͡gaam picurlagnarqellriim umyuaq uitanqegciurallranek navgularaa.
PRO.27.10	Nalluyagucaqunaki yugnikesteten wall'u atavet yugnikestai. Picurlakuvet anelgutevnun ikayurcetaaryaqunak; canimelnguum elaqlirpet ikayunruciqaaten yaaqsilriami anelgutevni.
PRO.27.11	Umyuartucarluten qetunramaa, angnircetniarpenga; kiutekangqerrniartua yugnun cangakuurtemnun.
PRO.27.12	Ellangqellriit yuut nallunrit'laraat picurlagnarqelria agiirtaqan avilluku-llu, tau͡gaam umyugailnguum aturciqaa tau͡gken ciinlluguaraluni kinguakun.
PRO.27.13	Yuk umyugailucini aturluku akqikuni allanrem akiilngui ellminun ellisqelluki, taum aklui tegunarqait akilirillerkaanun asguranairutkevkarluki.
PRO.27.14	Yugnikeken acivaqaniratellriatun ayuqeciqan qayagpagaluku tuparqekuvgu unuakuarmi.
PRO.27.15	Qanemyuugarturalria nuliaq ayuquq kutetun kucirturalriatun ellallugmi. 
PRO.27.16	Qaillun nepaiqatarciu? Arulaircetengnaqeqaqsaitan-qaa anuqa? Wall'u uquq unatevgun tegumiaqengnaqluku?
PRO.27.17	Yuut elitelartut ilameggnek, caviim ipegcaumalauciatun cavigkun.
PRO.27.18	Aulukekuvni atsanek naugituli napa atsanek neqkangqerciquten. Kevgaq aulukilria ataneminek takaqumaciquq.
PRO.27.19	Elpet kegginarpet tarenraa tanglaran mermi, tuaten-llu cali yuk umyuamini qemangqaicirmitun ayuqelartuq.
PRO.27.20	Yuum aglumayullra tuqumalriit uitaviacetun ayuquq, piviirucuunani.
PRO.27.21	Kenerkun naspaamalartuq suulutaaq qerrirliq-llu teggliq; yuum-llu cali ayuqucia cuqcimayugngaluni.
PRO.27.22	Kaugtuaryaaqeciqan usviilnguq, kaugtuutam au͡g'arciigataa usviilkarcullra.
PRO.27.23	Murilkiki pitacirrarpetun qusngiyagauteten kuluvauteten-llu, 
PRO.27.24	tukuutet taqluteng piuyuilata; atanruviunge'rmeng ak'anun piuyuitut. 
PRO.27.25	Can'get kepularaten tuamtellu 'vesraaraat qemit qacarneritni allat naunginanratni. 
PRO.27.26	Aturaliciquten qusngiyagaat melqurritnek, kipulluten-llu nunamek akiitnek aturluten qusngirngalngurpet tunllerpet. 
PRO.27.27	Ilakuarpet qusngirngalnguut muluk'uurutengqerceciiqaatgen ilaten-llu, pisteten-llu nasaurluut.
PRO.28.1	Assiitellriit yuut qimalartut maligtestaileng'e'rmeng, ellualriit tau͡gken alinginateng yugtutulitun.
PRO.28.2	Nunarpiim yui assiilngurkun pikata atanirturtai cimilguciqut. Tau͡gaam pinirarkauguq atanruvik piugurluni-llu elisngalrianek ellatulrianek-llu ciuliqagtengqerquni.
PRO.28.3	Yuk atanirturilria arrsaulrianek nangcikuni ayuquq ellarvagtun piunririlriatun naucetaanek.
PRO.28.4	Caukinrilkuvet inerquutnek assiitellriit yuut ililiraten; tau͡gaam alerquun niisngakuvgu assiitellriit yuut ingluliraten.
PRO.28.5	Assiitellriit yuut nalluat elluarucim caucia, tau͡gaam 
PRO.28.6	Assinruuq arrsaulria iqluyuilkuni tukuulriami iqluyulriami.
PRO.28.7	Ayagyuaq niisngalria alerquutnek umyuangqellriaruuq. Tau͡gken ilagautellriim catngunrilngurnun kiaresngiacet'laraa atani. 
PRO.28.8	Tukuureskuvet yuut akilirarkaita ilangutaitgun wall'u usviilqiluki, tukuuteten piksaguciiqai arrsaulrianek takumcutalriim.
PRO.28.9	Alerquutet atunrilkuvki, Agayutem eq'ukciqai niicuumiinaki piicauteten.
PRO.28.10	Unayaqkuvgu ellualria assiilngirtelluku pitaqeciquten elpenek. Tau͡gken pinarqutailnguut amllermek kinguvanertarkangqerrluteng.
PRO.28.11	Tukuulriit umyuarteqsulartut usvitulriaruyukluteng, tau͡gken arrsaulriim taringumalriim ayuquciat nallunrit'larai.
PRO.28.12	Assilriit yuut atanirturilriarurtaqata yuut angnilartut, tau͡gken assiitellriit atanirturilriarurtaqata yuut iiraqluteng.
PRO.28.13	Aassaqutekilria assiilnguminek piluaqerngaituq, tau͡gaam apervikuatekekuniki peggluki-llu naklekumaciquq.
PRO.28.14	Atawaqertuq yuk qigcikestii 
PRO.28.15	Arrsaulriit yuut casciigat'lartut atanirturtengqerraqameng assinrilngurmek; alingnarqelaami ayuqluni uirrelriatun yugtutulitun, nerangnaqellriatun-llu taqukatun.
PRO.28.16	Ellatunrilnguq atanirturikuni nangcilriaruciquq. Tau͡gaam piciunrilngurkun akingengnaqsaram eq'ukestii atanirturiciquq ak'anun.
PRO.28.17	Yuk tuqucillrukan yuullgutminek, qimagauvkaqiciu tuqunatkaanun, ikayuryaqunaciu.
PRO.28.18	Iqluuqsaunak cavkenak uitaniartuten. Iqluuryukuvet alqunaq piunrirciquten.
PRO.28.19	Nauceciiyurta qacigcuilnguq neqkaucilartuq. Tau͡gken yuut caurailngarpakalriit arrsauciquq kesianek.
PRO.28.20	Asguranarqevkenateng yuulriit angnirluteng yuuciqut, tau͡gaam yuk cukamek tukuurtengnaqellria anucimirqecetaarumanrilngaituq.
PRO.28.21	Yuut ilaitnek ingluarvikillerkaq assinrituq. Tau͡gaam ilait carraungraan nunuliutseng assiitellriakun pilartut.
PRO.28.22	Qunutungalria yuk cukamek tukuurtengnaq'lartuq nalluluku enuqitnamun tekiartellerkani.
PRO.28.23	Yuk inerquagilria kinguakun pikegtakumanruarkauguq qanmikun unganarqengnaqellriami.
PRO.28.24	Kina imna canricukluku umyuarteqellria tegliungermi angayuqaagminek, cangallrunrituq teglengalriami yugmi.
PRO.28.25	Qunutungalleq picurlaganarqelartuq tau͡gaam. Assinruciquq cacetuqutekekuvgu 
PRO.28.26	Usvitulriarunrituten umyuan aturluku yuukuvet. Assinruciquq umyuartunrulriim ayuqucirtuutii maliggluku pikuvet.
PRO.28.27	Cikiqenglaquvet arrsaulrianek camek piyuumirngaituten. Nallunguaquvki arrsaulriit aniqlaamaciquten amllernek yugnek.
PRO.28.28	Yuut iiralartut yuut assiitellriit atanirturilriarurtaqata. Tau͡gaam piunriraqata, ataam ellualriit atanirturilriarurtelartut.
PRO.29.1	Niicuirusngiinaquvet nunurcilangerpet, piunrillerkarpenun anirturviirulluten tekiararuqurainarciquten.
PRO.29.2	Atanirturilriartangqerraqan ellualrianek yuut angnilartut, tau͡gken cali assiitellria yuk atanirturian mayiteqluteng.
PRO.29.3	Quyakekuvgu ciuniurluku umyuartuneq, aatan quyavkarciqan. Yuk akissunun ullagatellria caangualartuq atu'urkaminek.
PRO.29.4	Atanrulriim elluaruciq piyuumiutekaqaku atanruvik asvaitelartuq, tau͡gaam akiyunqellriarukuni nunani cairuceciiqaa.
PRO.29.5	Yuk nunalgutminek nanrarilria assikesqelluni, kuvyirtuq it'gami napvigkaitnek.
PRO.29.6	Assiitellriit yuut naptelartut ellaita assiilngumeggnun. Piciulriit tau͡gken angnituluteng camek-llu nagutaunateng.
PRO.29.7	Ellualriim yuum nallunritaa arrsaulriit piyunarqucingqerrarkauciat. Assiitellriim yuum taringumanritaa mat'umek nallunritlerkaq.
PRO.29.8	Yuut ilameggnek pikegtakinrilnguut nunarpak tamalkuan nep'ngevkalaraat. Umyualget neplirceciyuitut.
PRO.29.9	Umyuartulriim yuum usviilnguq kiutaaraqani, taum ciunran engelarautek'laraa tau͡gaam, qanpagaluni tuaten.
PRO.29.10	Tuqutarayulim eq'uk'laraa pinarqutaunani yuulria, ellualriit tau͡gken taum picurlanritlerkaanek murilkelluteng.
PRO.29.11	Usvitunrilnguum yuum qenqertellni aaryugpek'nani antelaraa, tau͡gken umyuartulriim pileryagutekevkenaku nuqingalaraa.
PRO.29.12	Atanirturilria niicugnilaquni piciunrilngurnek qanrutaqatni, atanerruari-llu tamarmeng iqlungalriaruciqut.
PRO.29.13	Arrsaulria nangtesten̄i-llu uuggun ayuquk: iingqertuk tamarmek cikiutmegnek 
PRO.29.14	Atanrulriim anagyaaqut'laquniki arrsaulriit ak'anun atanirturiarkauguq.
PRO.29.15	Inerquagiyaraq ellangcariyaraq-llu assirtuq mikelngurnun. Mikelnguum umyuani atuquniu aanaminun kasngukevkarciquq.
PRO.29.16	Assiitellriit atanirturiaqata inerciigacaraq paivngalartuq. Ellualriit tau͡gaam unguvaciqut tangerrluki-llu tuaten ayuqellriit au͡gaumakata atanirturillermeggnek.
PRO.29.17	Ellangcalarru qetunraan uitanqegcivkarniaraaten kesianek. Umyuarpegun quyavkalarciqaaten.
PRO.29.18	Qaneryaramek qalarutestailkuneng yuut umyuarteng maligtaquarkaugaat, tau͡gaam atawaqertuq atulria Agayutem alerquutainek.
PRO.29.19	Pista qalarutqainarluni anucimiqngaituq, tua-i taringeng'e'rmi maligarusngailami.
PRO.29.20	Anagvingqenruuq umyugailnguq yuk yugmi qanlaagayulriami umyuangcarpek'nani.
PRO.29.21	Cikilaquvni pisten canek tamalkuitnek piyullrinek mikelnguurraanranek, iquani piuteten tamalkuita piksaguciiqai.
PRO.29.22	Yuut qenqercukaaralriit ayagnercilartut qanemyuugaucaramek picurlagmek-llu.
PRO.29.23	Elpenek pivakellerpet pikegtakumavkarngaitaaten, tau͡gken elpenek pivakenrilkuvet takaqeciqaatgen.
PRO.29.24	Tegliulriim tegliullermini aiparruani arcaqerluku inglukestekaa. Anucimirqecetaarumaciquq qanercetaarvigmi piciulriamek qanquni, Agayutem-llu aniqlaaciqaa piciulriamek qanenrilkan.
PRO.29.25	Aarnarqeciquq umyuarniurutkekuvgu qaillun allat umyuarteqellrat elpenek, cacetuqutekekuvgu 
PRO.29.26	Tamarmeng yuut nakmikesqumalartut atanirturilriamun, tau͡gaam 
PRO.29.27	Ellualriit eq'ukait assiilnguut yuut, assiilnguut-llu yuut eq'ukluki ellualriit.
PRO.30.1	Makut qanelqai Agur-am, Jakeh-m qetunraan:
PRO.30.1	“Agayutem nayunritaanga,
PRO.30.1	wiinga-llu qaillun pisciiganii.
PRO.30.2	Usviitqapigcama yugmek aprumacirkaunii;
PRO.30.2	yuum taringumayaraanek piinii.
PRO.30.3	Eliteksauni-llu umyuartunermek,
PRO.30.3	Agayutmek-llu nalqapigglua.
PRO.30.4	Kina qilagmiutarnek elisngalriarua?
PRO.30.4	Kia-llu unatminun anuqa quyurtellruagu?
PRO.30.4	Wall'u meq imgulluku 'lumarrarmun?
PRO.30.4	Elkarrluki-llu engelai nunam?
PRO.30.4	Kituuga? Kituuga-llu qetunraa?
PRO.30.5	“Agayutem akqutni tamalkuita atularai. Capkutauluni-llu ellminun qimalrianun. 
PRO.30.6	Qanellri ilayaqunaki qanelqenrilkainek, nunurciqaaten iqluullren-llu nallunairluku.”
PRO.30.7	Kaigavikamken cikiisqellua malrugnek piyuutemnek tuquvailegma; 
PRO.30.8	iqluurcecaqunii, tukuuvkaryaqunii arrsauvkarpek'nii-llu. Tau͡gaam neqkamnek cikirnga aturyullrenka anagtevkenaki. 
PRO.30.9	Camireskuma mecirauteksuamken qanerlua, “
PRO.30.10	Qannguaruteksaqunaku cangakuurluku pista atanranun, aniqlaayuaraaten pinarqelriarurtelluten-llu.
PRO.30.11	Ilaita yuut aniqlaayularait atateng aanameggnun-llu quyallerteng nasvayuunaku.
PRO.30.12	Yugtangqertuq-llu umyuarteqelrianek menuicukluteng amta-llu eruumavkenani pellernarqellrat.
PRO.30.13	Yugtangqertuq-llu ellmeggnek arenqianateng assiryukellrianek, umyuameggni assirtataunateng.
PRO.30.14	Yugtangqertuq-llu nangciluteng arrsaulrianek enuqitellrianek-llu usviilqilrianek, yuungnaqutekluku tamana tuaten piyullerteng.
PRO.30.15	Payaqcaarta malrugnek paningqertuq tamarmek aterlutek “Cikirnga.”
PRO.30.15	Cetamaugut piyullermeggnek mayitequralriit:
PRO.30.16	tuqu,
PRO.30.16	arnaq irniarilnguq,
PRO.30.16	nuna kinreskii ellallugmek kepqellria,
PRO.30.16	eka-llu ayulria.
PRO.30.17	Kina imna picingssautekilria ataminek wall'u caunrilkilria aanaminek niicugpek'naku arnaurtellrani, tulukaruut iingirciqaat vulture-aat-llu
PRO.30.18	Cetamanek pitangqertuq wangni ayuquciitnarqelrianek taringesciigalkemnek:
PRO.30.19	meterviit tengaulallrat pagaani,
PRO.30.19	qaillun ciissirpiit pektelallrat teggalqum qaingakun,
PRO.30.19	sun'at tumkarteng nalluvkenaku imarpigkun ayallrat,
PRO.30.19	kenkutqerraarutiik-llu arnam angutem-llu.
PRO.30.20	Waten arnaq allaliutuli ayuquq: akusrarutekevkarraarluni maqilartuq, qanerluni-llu, “Wiinga assiilngurmek atuqsaitua!”
PRO.30.21	Cetamanek pitangqertuq nunam mat'um ciuniurciigalkainek:
PRO.30.22	teguam pistem atanrurtellra,
PRO.30.22	usviilnguq neqkaminek nuryugcinrilnguq,
PRO.30.23	eq'utalriim arnam uingellra,
PRO.30.23	pista-llu arnaq enaiqengelria pistekestem̄inek arnamek.
PRO.30.24	Cetamanek ungungssiartangqertuq ellarpagmi, mik'ngermeng tau͡gaam usvituluteng:
PRO.30.25	Negairngalnguut: piniacaaqut tau͡gaam quyurtelartut neqkameggnek kiagmi.
PRO.30.26	Uiret: pinipianricaaqut tau͡gaam igtengqerraqluteng teggalquni.
PRO.30.27	Petgertayulit: atanricaaqut tau͡gaam ayagatuut tungliqutacirluteng.
PRO.30.28	Peleqpelrarngalnguut: tegumiaqsugngaluki unatevni, tau͡gaam tangrruulartut atanret enaitni.
PRO.30.29	Cetamanek pitangqertuq ucurnarqellriatun piyuallrat ayuqluni:
PRO.30.30	yugtutulit, pininkacagait ungungssiaraat camek alikek'ngaunateng;
PRO.30.31	qusngirngalnguut,
PRO.30.31	kuulicaat angucaluit,
PRO.30.31	atanret-llu yum'eng ciuqerratni tarritellriit.
PRO.30.32	Umyugaitetacirpeni elpenek angkellrukuvet, umyuangcarluten-llu assiilngurmek taqutellerkarpenek, arulairluten umyuangcaa! 
PRO.30.33	Muluk'uuq akuskuvni masslaurciiquq. Kina-llu qengaakun agtullakuvni kakegciiquq. Eqcetaarikuvet picurlallerkarpenun elpenek tekiuciiquten.
PRO.31.1	Makut atanermun Lemuel-aamun aaniin qanelqai:
PRO.31.2	“Elpet wiinga nakmiin qetunraqamken, piicautma kiutekaatgen. Camek wiinga qanerciqsia elpenun? 
PRO.31.3	Caurailngauteksaqunaku arnanek kenkuuriyaraq wall'u cagmaryaqunaki akiuteten arniurluten; piunririlaata atanernek. 
PRO.31.4	Niicugni Lemuel-aaq. Atanret meraarkaunricaaqut wine-amek wall'u tuknilriamek taangamek meryunqegpek'nateng. 
PRO.31.5	Meraaqameng alerquutet nalluyagutelarait, nallunguangluki-llu yuut enuqitellriit. 
PRO.31.6	Tuquqatalria taangamek merr'iskiu wine-amek-llu mertelluku cakneq nangteqellria. 
PRO.31.7	Merteski nalluyagutnauraat arrsauluteng angniinateng-llu ayuqucirteng.
PRO.31.8	“Qanercirluki ellmeggnek eguaquutestekailnguut. Piyunarqutiit-llu qaunqelluku casciigalnguut. 
PRO.31.9	Qanrucilluki elluarrluten cuqcilriarukina. Piyunarquciat murilkiu arrsaulriit enuqitellriit-llu.”
PRO.31.10	Qacignarqenrituq nalaqutlerkaq elluatuulriamek arnamek nulirkaminek. Akitunruami teggalquqegtaarni!
PRO.31.11	Uingan nalirrukenritaa, arrsaungaunani-llu watqapik.
PRO.31.12	Unguvami taktaciatun elluarrluku uini piciqaa, akngircuunaku.
PRO.31.13	Yagarcet'larciquq pililuni qusngit melqurritnek allanek-llu 'lumarraliluni.
PRO.31.14	Neqkanek yaaqvanek taitelartuq 'laavkiiyurtet sunaicetun.
PRO.31.15	Erpailgan makluni neqkiularai enelgutni, caliarkilluki-llu pisten̄i arnat.
PRO.31.16	Nunamek yuvrirraarluku kiputelartuq, akiutni-llu aturluki naucetaarvililuni.
PRO.31.17	Qacigcuituq, pinirluni, canek taqurqelluni.
PRO.31.18	Piliami akiit tamalkuita nallunritai, unuurrvianun caliaqluni.
PRO.31.19	Ellminek yualukalilartuq 'lumarraliluni-llu.
PRO.31.20	Qunukucuunaki-llu arrsaulriit enuqitellriit-llu.
PRO.31.21	Umyuarniuruteksuitai qaningraan ilani maqalrianek aklungqerrata.
PRO.31.22	Ingelret qallirkaitnek pililartuq aturangqerraqluni-llu 'lumarraqegtaarnek qesuuranek.
PRO.31.23	Uinga-llu amlleret nallunritaat, yuut piuranrita ilakluku.
PRO.31.24	Aturanek taqutelartuq naqugutnek-llu, tun'aqluki kupcaanun.
PRO.31.25	Pinirtuq takaqumaluni ciunerkani-llu uluryakevkenaku.
PRO.31.26	Qanraqami qanlartuq umyualegtarnek, elitnauriluni-llu naklekucaramek.
PRO.31.27	Ilani elluarrluki auluk'larai, uitqapigcuunani-llu.
PRO.31.28	Irniarin quyallerteng nasvalaraat, uingan-llu nanraraqluku.
PRO.31.29	Qanerluni, “Amlleret arnat assirluteng nulirrularyaaqut, tau͡gaam elpet pitataituten.”
PRO.31.30	Unganarqellra yuum paqnanarqelartuq, tangssunarqellra-llu pellulartuq, tau͡gaam arnaq 
PRO.31.31	Caliarikun quyakiciu. Tamarmeng-llu yuut takaqekilitgu.
ECC.1.1	Ukut qaneryaraqai Umyuartulriim qaneryariurtem, David-aam qetunraan, angayuqaullrem Jerusalem-aami.
ECC.1.2	Caunrituq, caunrituq, qanertuq Umyuartulria. Unguva caunrituq, tamarmi caunrituq. 
ECC.1.3	Camek yuk unangelarta caliluni makugtellermikun? 
ECC.1.4	Kinguveqellriit yuulartut tuamta-llu catairulluteng, tau͡gken ellarpak cakaniyuunani. 
ECC.1.5	Akerta pit'elartuq tevirluni-llu, ataam-llu cali uterrluni pit'ellerkaminun. 
ECC.1.6	Anuqa anuqlilartuq ungalatmun, tuamta-llu uivluni negetmun— uivaarturluni ataam utertaqluni. 
ECC.1.7	Kuiget tamarmeng qurrlulartut imarpigmun, tau͡gken imarpik muiyuunani. Meq utertelartuq kuiget ayagnillratnun, tua-i-llu cali ayanqiggluni qurrlullermitun-llu cali pinqiggluni. 
ECC.1.8	Iimteggun canek tangaagurangramta tangelnguyuitukut, ciutemteggun-llu niiqurangramta niitellnguyuunata. 
ECC.1.9	Ca imna ciungani pilleq cali piciquq. Ca-llu ciungani pimalleq cali pimaarkauluni. Ellarpiim ilua nutaraulriamek pitaituq. 
ECC.1.10	Qanerciqsaaqut-llu, “Atam waniwa nutaraq!” Tau͡gken ak'a tauna ciungani pillruluni, avani ciuqvani yuurpailemta. 
ECC.1.11	Cat pilallret kingunemten̄i umyuaqestaitut, kia-llu imum umyuaqngaunaki cat piarkat waken ayagluki ca tayima tekilluku.
ECC.1.12	Wiinga, Umyuartulriami, angayuqaullruunga tamalkuan Israel-aamun Jerusalem-aami. 
ECC.1.13	Umyuangellruunga cumigglua yuvrirluki elitnaurnaluki cat tamalkuita taqumalriit maani ellarpagmi. Wiinga pillerkiullruunga umyuartutacirramtun yuvrirnaluki elitnaurluki-llu cat piurallret maani ellarpagmi.
ECC.1.13	Agayun-llu elliillrulliniuq assiitellriamek tekitarkamten̄ek. 
ECC.1.14	Tangellruaqa cam tamarmi piurallra maani ellarpagmi, qanrutamken, caunritut. Anuqmek malirqeralriatun ayuquq. 
ECC.1.15	Nalqigcesciigatan ca perelria; naaqisciigatuten catailngurnek.
ECC.1.16	Wangnek qanrutua, “Umyuarturiunga, umyuartunrurrlua allani ciumni atanirturillerni Jerusalem-aami. Ayuqucingumalukek umyuartuyaraq elisngayaraq-llu.” 
ECC.1.17	Cumigglua elicullruaqa ayuqucia umyuartuyaram cali-llu usviilliqsaram. Tau͡gaam nallunri'rqa tamana-llu ayuqelliniuq anuqmek malirqeralriatun. 
ECC.1.18	Umyuarturiinallren maliggluku uitacurlautekaten amllericiqut; nallunririinaquvet-llu cat angniilutkaten amlleriluteng.
ECC.2.1	Umyuamkun picirkirtua anglaningnaqu'urlua yuunalua, yuvrirnaluku angniryaram caucia. Tau͡gaam taringaqa tamatum-llu caunritellra. 
ECC.2.2	Nallunriraqa engelallagayaram caunrilucia, anglaniyaraq-llu catnguvkenani. 
ECC.2.3	Umyuarturiyugyaaqellma umyuangevkaraanga wangnek angnirivkangnaqnalua mer'alua wine-amek anglaninalua. Umyuarteqlua yuum unguvaqallra nanilan tuaten ayuqluteng yuullerkaat assinrunayukluku.
ECC.2.4	Canek angelrianek taqutellruunga. Enenek wine-arkat-llu nauceciirvigkaitnek taqutellruunga pikamnek. 
ECC.2.5	Naucetaarviliunga atsat-llu nauvigkiurluki, ayuqenrilngurnek napanek atsangtulinek pitarluni; 
ECC.2.6	Elaglua-llu nanvarrarilua merqessuutekaitnek. 
ECC.2.7	Kiputellruunga amllernek pisten̄ek pisterlua-llu enemni yuurtellernek. Ungungssiutenka-llu amllenruluteng allani Jerusalem-aami ciungani uitallerni. 
ECC.2.8	Quyurcillruunga-llu qerrirlinek suulutaanek-llu angayuqat tukuutaitnek nunanek ataniumakemnek. Angutet arnat-llu atualuteng avayurtelaraatnga, arnanek-llu nuryugcivkenii.
ECC.2.9	Tua-i angelriarurtellruunga, anaggluki yuut ciumni uitallret Jerusalem-aami; umyuartulqa-llu cakaniqsaunani. 
ECC.2.10	Cat tamalkuita ayarikellrenka, piksagutelaranka. Anglaniqallerkaqa narurcuitaqa. Ukveraitua caliallemnek, makut-llu maa-i wangnun nunuliutnguluteng. 
ECC.2.11	Tua-llu umyuangcautekanka caliaqellrenka cakviuraqlua-llu pilalqa, maaten piunga camek kangiinani. Ayuqluni tau͡gaam anuqmek malirqeralriatun—cam makugutkellra nunami maani cauvkenani. 
ECC.2.12	Tua-i-wa, angayuqaq ciumini angayuqaullrem tau͡gaam caliallrinek caliciqliniuq.
ECC.2.12	Taumek umyuangcautekaqa qaillun ayuqucia murilkenricaram, umyuartullrem, usviilkarcaram-llu. 
ECC.2.13	Ilumun, nallunritaqa, “Umyuartuneq assinruuq usviilkarcarami, tanqiim assinruciatun tan'germi. 
ECC.2.14	Umyuartulriim tangvalaraa ciuneni, usviilnguut tau͡gken tuaten piyuunateng.” Tau͡gaam cali nallunritaqa tamamta ciunerkamta ayuqluta utaqacia. 
ECC.2.15	Waten umyuartequa, “Umyuarkilngurnun tut'ellret wangnun-llu tuciiqut. Tua-llu camek unangellrusia umyuarturillermek?” Wangnek-llu kiugua, “Camek carraungraan pillrunritua.” 
ECC.2.16	Kia neq'aksuitai umyuartulriit, kia-llu neq'aksuitai umyuarkilnguut. Ernerni tekitarkani wangkuta-llu nalluyagucimaciqukut. Tamamta tuquarkaungamta—umyuartulriit umyuarkilnguut-llu ayuqluteng. 
ECC.2.17	Taumek unguva wangni caunrilngurtun ayuqlirillrulria, tua-i-wa cam tamarmi pillrem arenqiallugutmun tekiutellruanga. Tamarmi cauvkenani; anuqmek malirqeralriatun ayuqellrulua.
ECC.2.18	Calilua unakellrenka wangnun caunrilngurtun ayuqut, tua-i-wa nallunrilamku kingumkun angayuqaugarkamun unitarkaungamki, 
ECC.2.19	umyuartuciqelliuq, wall'u usviiciiqelliuq—kia nallunricartau? Tau͡gken elliin piksaguciiqai tamalkuita makugglua umyuartulqa-llu aturluku unakellrenka maani ellarpagmi. Tamarmi caunripagta. 
ECC.2.20	Taumek qessanayungelalrianga makugcimallemnek. 
ECC.2.21	Ca caliaqelaran umyuartucin, elisngacin, munallren-llu tamalkuan aturluku, tua-i-llu unilluki tamakut unakelten caliaqestekenritellratnun. Caunrituq tamana, atawauvkenani-llu! 
ECC.2.22	Unguva aturan caliluten umyuarrlugcarluten, tua-llu camek nasvagarkangqercit tamatum atullranek? 
ECC.2.23	Unguvallerpet taktaciatun, callren tamarmi unangkengangqertuq umyuarrlugcarautmek umyuam-llu navguumallranek. Unugtuumaan umyuan mernuinerciutaunani. Tamarmi cauvkenani.
ECC.2.24	Callemten̄i assinqurrauluku aturarkaugarput nerrlerput cali mell'erput cali-llu angniutekellrat unangkengamta. Tau͡gken, taringua Agayutmek-llu makut kingunengqellinilriit. 
ECC.2.25	Nau͡gg'un allakun camek neqkangqerciqsit wall'u angniutekangqerciqsit? 
ECC.2.26	Agayun cikiqenglartuq umyuartunermek, elisngamek, angnimek-llu maligtaqustem̄inun, tau͡gken assiilngiumalriit calivkaraqluki akingevkarluki, akinek-llu qemangqaangevkarluki, unakellrit cikiuteknaluki maligtaqustem̄inun. Tamarmi-llu man'a caunrituq. Anuqmek malirqeralriatun ayuquq.
ECC.3.1	Cat tamarmeng piuralriit maani ellarpagmi pilartut Agayutem pillerkiuraani.
ECC.3.2	Yuurtellerkartangqertuq tuqullerkartarluni-llu;
ECC.3.2	nauceciillerkartangqertuq quyurcillerkartarluni-llu,
ECC.3.3	tuqucillerkartangqertuq canrircecillerkartarluni-llu,
ECC.3.3	imcillerkartangqertuq naucillerkartarluni-llu.
ECC.3.4	Angniitellerkartangqertuq angnillerkartarluni-llu,
ECC.3.4	tuqulrianun qiallerkartangqertuq yurallerkartarluni-llu,
ECC.3.5	kenkuurutlerkartangqertuq kenkuurutlerkartaunani-llu,
ECC.3.5	cingautellerkartangqertuq, cingautenritlerkartarluni-llu.
ECC.3.6	Elkarcilartuq nalaqutlerkamek tamarillerkamek-llu,
ECC.3.6	aninqillerkartangqertuq, ciqicillerkartarluni-llu,
ECC.3.7	allgurillerkartangqertuq mingqellerkartarluni-llu,
ECC.3.7	nepaitellerkartangqertuq qanllerkartarluni-llu.
ECC.3.8	Elkarcilartuq kenkutlerkamek eq'ukutellerkamek-llu,
ECC.3.8	anguyallerkamek uitanqegcillerkamek-llu.
ECC.3.9	Camek unangelarceta calimallemten̄ek? 
ECC.3.10	Nallunritanka uqamailnguut atmiit Agayutem wangkutnun ellillri. 
ECC.3.11	Cat tamalkuita elliin elluarrluki pillerkiullrui. Paqnayugyaramek-llu cikillruakut ciunerkaq nallunricugtelluku, tau͡gaam paqnanaircecuunaku umyuarput engelkarrluku taringenqegcaartelluku elliin caliani. 
ECC.3.12	Taumek wiinga taringaqa camek allamek pikartailucia avatiini angnillerkamta unguvallemta-llu taktaciatun assilriamek calillerkarput. 
ECC.3.13	Tamamta nernarqaakut merluta-llu, angniutekluki-llu caliluta unakek'ngalput. Tamana Agayutem cikiutekaa.
ECC.3.14	Nallunritaqa Agayutem pillra tamarmi piugarkauguq akwarpak. Camek ilangaitan ilangarrngaunaku-llu. Tuaten-llu Agayutem ayuqevkaraa yugnun qigcikesqelluni. 
ECC.3.15	Ca tamarmi pilleq wall'u piarkaq ak'a pillruuq ciungani. Agayutem cat pinqigtaarcet'larai.
ECC.3.16	Cali-llu ilaluku, tangellruaqa cali ellarpagmi maani atulauciat inerciigalliqsaraq elluaryaramek piciunermek-llu atullerkameng nalliini. 
ECC.3.17	Wangnek-llu qanrutua, “Agayutem cuqteqatarai ellualriit assiitellriit-llu ayuqluki, tua-i-wa ca tamarmi, pillerkaq tamarmi, piciquq pillerkani tekiskan.” 
ECC.3.18	Umyuaqa atauciurtuq Agayutmun naspaamacimten̄ek, nasvitnaluta ungungssiarni cangallrunrilucimten̄ek. 
ECC.3.19	Tua-i-wa, ayuqluki ataucim ciunerkaata utaqai yuut anerteqellriit ungungssit-llu. Ayuqlutek tuquciquk. Ayuqlutek anerteqelriaruuk. Yuk cangallruvkenani ungungssiarmi, unguvallrak-llu camek pitengqerruciinani. 
ECC.3.20	Tamarmek ataucimek ciunerkarlutek—urr'amek. Tamarmek taumek kingunerlutek; tamarmek tuavet uterciiqlutek. 
ECC.3.21	Kia nallunritau yuum anerneran qulmun ayalaucia ungungssiaraam-llu anerneran nunamun pulalaucia? 
ECC.3.22	Taumek taringua callemten̄i assinqurraugarkaucia angniuteklerkai caliluta unakek'ngalput. Tamana yuum tamarmi aturarkaqngaku. Wangkuta-llu qaillun nallunrirciiganaku qaillun ayuqucirkarput tuqukumta.
ECC.4.1	Cali tangvanqigtanka tamalkuita elluarpek'nateng cuqcilriit maani ellarpagmi. Nangtaarit aluviliurluteng, kitumek-llu ikayurtaunateng. Kitumek ikayurtaunateng, nangtestaita piniq avaliqngatgu. 
ECC.4.2	Ayuqniaranka tuquluteng catairutellret; piluaqanruut cali maa-i unguvalriani. 
ECC.4.3	Tau͡gaam tamakuni piluaqanrulriaruut yuurteksailnguut, tangerqaqsailnguut elluanrilngurmek yuum caliaranek maani nunami.
ECC.4.4	Cali-llu mat'umek elitua ciin yuut makugtelauciatnek piluaqangnaqluteng: tua-i-wa ayuqnialaamegteki elaqlirmeng akluit. Tau͡gaam cali tamana cauvkenani. Anuqmek malirqeralriatun ayuqnarquq. 
ECC.4.5	Qanlartut usviilnguuciqniluta unategput qes'ullukek wangkutnek paluciqumta. 
ECC.4.6	Tuaten-wa piciqsaaqellilria, tau͡gaam assinruuq uitanqegcillerkaq carrarmek pingqeng'e'rmi, makugqurallermi kesianek unategmikun, akuqangnaqluku anuqa.
ECC.4.7	Allamek cali murilkellruunga yuum unguvallrani caungailngurmek. 
ECC.4.8	Yugtangqertuq kiimi uitalriamek. Qetunraunani, anelgutaunani, tau͡gken caliuraraqluni, tukuutni 'laarakluki. Kina uum cakviurutkau angnirluni pillerkani arcaqakevkenaku? Man'a-llu-wa caungailnguq—yuuluaqernarqevkenani.
ECC.4.9	Malruk yuuk assinruuk ataucimi, tua-i-wa pillgutengqerquni allamek calillrak piyunarqenruciquq. 
ECC.4.10	Aipaak iqukan, aipaan ikayurniaraa nangertelluku. Tau͡gken kina kiimenani iqukuni, naklegnarquq, allamek ikayurtekailami. 
ECC.4.11	Nenglliqan, malruk caniqliqlutek qavaqunek qerrusngaitak, tau͡gken kiimenak qaillun elpenek urumaciqsit? 
ECC.4.12	Yuuk malruk akiuryugngaak curukartetek ataucim yuum cirliqsallrani. Pingayunek tegunelek ilavkuk kevkarteqainaunrituq.
ECC.4.13	Kina arrsaullerminek nangerrluni atanrurcugngauq nunamini, wall'u itercivigmeqaarluni nugtarrluni atanruvigmun, 
ECC.4.14	tau͡gaam ak'allaurrluni usviinani ayuqucirtuyunailkuni, atawaunrungaituq yun'erra'armi arrsaunge'rmi usvitulriami. 
ECC.4.15	Umyuaqellruanka yuut tamalkuita unguvalriit maani nunami, taringua-llu nani tayima akunliitni yun'errartangqerrucianek atanrem enairtekaanek. 
ECC.4.16	Yuut naaquciicaryaaqeciqut atanrem ataniumakai; catairuskan, atauciunge'rmi caliallri quyakngaitait. Caunrituq. Anuqmek malirqeralriatun ayuquq.
ECC.5.1	Mulngakekina ayallerkarpenek Agayuvigpagmun. Assinruuq ayalleq tuavet camek elitnaluni elliillerkami tuqutarkanek usviilngurtun yugtun nallustiinun assilriim assiitellriim-llu. 
ECC.5.2	Umyuangcaraqluten qanerpailegpet, umyuangcarraarpek'nak-llu akqut'liksaunak Agayutmun. Qilagmi uitauq elpet-llu nunami uitaluten, taumek amllermek qaneryaqunak. 
ECC.5.3	Umyuarrlugcaravakarluten, qavangurtuangeciquten assiitellrianek, qanerpakarluten-llu, usviilngurtarmek qanerturainarciquten. 
ECC.5.4	Taumek akqut'likuvet Agayutmun, tamaa akqutkellren pingnaqkiu. Usviilnguut caukenritai. Akqutkellren pikiu. 
ECC.5.5	Akqinritleq assinruuq akqirraarluni atunritlermi. 
ECC.5.6	Qalartellerpenun assiilngurmun tekiucecaqunak, qanrucuaran Agayutem agayulirtii pitsaqluten pillrunritniluten. Ciin Agayutmun eq'uk'ngevkaqatarcit? Ciin elliinun piunrircetqatarciu caliallren? 
ECC.5.7	Qaillun pitalriamek camek tangrruarluten piyugyaaqeng'e'rpet, qaillun amllertalriamek calingerpet caunrilngurmek, wall'u-qaa qaillun pitalriamek qalarteng'e'rpet, cali Agayun qigcikarkaqan.
ECC.5.8	Alangaaryaqunak nallunriquvgu anguyagtem nangcilaucia arrsaulrianek elluarrluteng-llu cuqcimallerkaat piyunarquciit-llu aturcetevkenaki. Tamarmi atanerruaq cayailkuciumalartuq quyineminek, tamarmek-llu cayailkuciumalutek ellmegni quyinrulriamek.
ECC.5.9	Quyurciyaraq atanrung'e'rmi neryuniurutkelaraa.
ECC.5.10	Aki kenkekuvgu, umyuan elkarrngaituq; tukuulriaruyukuvet, tamalkuita piyulten unakngaitaten. Man'a cali cauvkenani. 
ECC.5.11	Tukuurtellren maliggluku, nerqerkaten amlleriinarciqut. Kiingan unangeciquten nallunritellranek tukuucirpet. 
ECC.5.12	Caliuralria yuk neqkaminek enuqit'lang'e'rmi qavaryugluni qavalartuq. Tukuulria tau͡gken caucissiyaagami umyuarrlugca'rluni tukuutminek qavarciigat'lartuq.
ECC.5.13	Wani-wa-llu una arcaqalria tangelqa maani ellarpagmi: yuut akiuteteng aninqelarait aturyukunegteki aturnaluki, 
ECC.5.14	cagmarluki-llu picurlakallermegteggun, iquani-llu irniameggnun paitarkairulluteng. 
ECC.5.15	Nuna man'a unitelararput yuurtellrucimcetun—camek piinata. Calimallrungramta camek ang'aqisciiganata. 
ECC.5.16	Elluanripagta! Ayalartukut tekitellrucimcetun. Cakviulartukut, anuqa angungnaqluku, camek tua-llu unangelarceta? 
ECC.5.17	Unguvaqallerput atularaput tan'germi angniitnami-llu, umyuarrlugca'rluni, qenerrluni, wall'u naulluuluni.
ECC.5.18	Mat'umek nallunrillruunga: callemten̄i assinqurrauguq nerrlerkarput mell'erkarput-llu atuluaqallerkai-llu caliallemta Agayutem cikiutii unguvavut nanilengraan atullemten̄i; man'a ciunerkaqaput. 
ECC.5.19	Agayutem cikiqakut tukuutnek aklunek-llu, aturyugngavkarluki-llu angniutekluki, quyaluta aturarkaugaput calillemteggun unakelput. Man'a Agayutmek cikiutnguuq. 
ECC.5.20	Agayutem-llu angnircecakut, umyuarniurutekngaitarput unguvam nanilucia.
ECC.6.1	Murilkellruaqa maani ellarpagmi arcaqalria elluanrilnguq atuumacia. 
ECC.6.2	Agayutem cikirciqaakut tukuutnek, takarnarqutmek, aklunek-llu, aa-ang, piyullemten̄ek tamalkuitnek, tau͡gaam wangkutnun angniutekluki aturcetevkenaki. Allanrem tau͡gaam aturluki. Man'a caunrituq, ellualriaruvkenani-llu. 
ECC.6.3	Irniangqerciqsaaqukut yuinarnek tallimanek (100) unguvamaluta-llu, tau͡gaam qaillun taktalriamek unguvangramta, angnirnamek pingenrilkumta elluarrluta-llu qunguucimanrilkumta, wiinga qanertua tuqumarmi mikelnguyagaq yuurtellria assinruuq. 
ECC.6.4	Mikelnguyagaq tauna yuurteng'e'rmi assinrituq, tan'germun tamaami, nalluyagucimallerkaminun. 
ECC.6.5	Erenrem tanqia tangellrunritaa nalluluku-llu qaillun unguvallrem ayuqucia, tau͡gaam mernuinercitkanguq— 
ECC.6.6	anaggluku angun camek angniutailnguq, unguvamayaaqeng'e'rmi tiissitsaagnek malrugnek (2,000) allrakurrluni. Tamarmek-wa tua-i ataucimek ciunerkangqerramek.
ECC.6.7	Caliaput caliaqelaraput neqkangllerkarput pitekluku, tau͡gaam pitalqeggiyuunateng. 
ECC.6.8	Qaillun yuut umyuartulriit cangallrunritat usviilngurni? Catkeciqau arrsaulriim nallunriquniu qaillun yuungnaqlerkani? 
ECC.6.9	Man'a caunrituq; anuqmek malirqeralriatun ayuquq. Assinruuq cangalliurpek'nani pillerkaq unangkengaminek mayitequrallerkami canek allanek.
ECC.6.10	Cat tamarmeng piuralriit ak'a tamaani pillerkaat taqumallruuq, tamamta-llu nalluvkenaku elpet qanemyuugaucisciigalucin elpeni pininrulriamek. 
ECC.6.11	Kiutaariinallren maliggluku, caunririinarciquq, elpenun-llu assirikaniutnguvkenani. 
ECC.6.12	Kia nallunriciiqau ca assirarkaucia wangkutnun mat'umi naninani, atuunrilngurmi unguvamten̄i—unguvami kitulriami talinertun? Qaillun nallunriciiqseta ca caarkaq maani nunami tuqullemta kinguani?
ECC.7.1	Yuum niitekegcinarqellra assinruuq akitulriami tepkegcautmi; erneq-llu tuqullren assinruluni ernermi yuurtellerpeni.
ECC.7.2	Assinruuq enemun itleq yuarnayulrianek yul'egmun itlerkami enemun akusrartellrianek yul'egmun, tua-i-wa yuum umyuaqelararkaungaku tuquarkaucirput tamamta.
ECC.7.3	Angniitelleq assinruuq engelallagallermi; angniitellren kegginarpegun nallunaiciiqsaaquq, tau͡gaam angniitellerpegun cat taringekanilaraten.
ECC.7.4	Kina imna angnillerkaminek umyuangcarturalria usviituq. Umyuartulriim tuqullerkani umyuaqelaraa.
ECC.7.5	Assinruciquq umyuartulriim yuum nunuqaten usviilngurnek yugnek nanraumallerkarpeni.
ECC.7.6	Usviilnguum engelallagallra ayuqelartuq cukilanatun ekuallagalriatun cingqullagaluni kenermi. Camek picingqerpek'nani.
ECC.7.7	Umyuartuyaaqeciquten, tau͡gaam kina iqluurluku teglegikuvgu, usviilnguum ayuquciatun piuten. Akimek akurtuquvet atawaunrilngurkun, pillni akingutekluku, yuucin caunrirciqan.
ECC.7.8	Cam iquklitellra assinruuq ayagnillermini.
ECC.7.8	Nerinisngialliqsuitelleq assinruuq ellminek pivaknermi.
ECC.7.9	Qenerteng'e'rpet nayumiqakiu: usviilnguut tau͡gaam pagglungqelartut.
ECC.7.10	Waten apteksaunak, “Ciin tua-i au͡gna kingunerput assinrullrua mat'um nalliini ernerni?” Umyuartulriim una apyutkaqenritaa.
ECC.7.11	Tamarmeng yuulriit umyuartunaqsaaqai; cangallrunrilan paitarkaminek akurtulriami 
ECC.7.12	tua-i-wa umyuartuyaraq cayailkutngulria ayuqluni akitun aulukutngulriatun. Elisngayaram pinia waniwauguq—umyuartullmikun yuum unguvani piku'urciqaa.
ECC.7.13	Umyuaqiciki Agayutem caliari. Yuum-qaa nakercugngaa Agayutem pertellra? 
ECC.7.14	Cat assirluteng piurqata quyakina, picurlagnarqellriim-llu tekiskaten una umyuaqekiu: Agayutem angnirnarqelria picurlagnarqelria-llu taivkalarak; elpet-llu nalluluku cam piqataucia waniku.
ECC.7.15	Wiinga unguvalqa catngullrunrituq, tau͡gaam unguvallemni cat tamalkuita tangellruanka. Yuut ilait ellualriit tuqulartut allat tau͡gken unguvamaluteng, assiilngurmek caliangqeng'e'rmeng. 
ECC.7.16	Taumek umyuartungnaqsiyaagyaqunak wall'u ellualriarungnaqsiyaagyaqunak—ciin elpenek tuquciiqsit. 
ECC.7.17	Tau͡gaam umyuarrliqsiiyaagyaqunak wall'u usviilkartessiyaagyaqunak-llu, ciin pinarivailegpet tuqullerkan tekicugciu? 
ECC.7.18	Avisgu pivallagallerkan ukugnun. Qigcikikuvet Agayutmek, piluaqerturciquten tau͡gaam.
ECC.7.19	Umyuartuyaram yuk umyuartulria pininruvkalaraa qulni atanirturilriani nunarpagmek.
ECC.7.20	Yugtaituq nunam qaingani ellualriamek aturrlainalriamek alarteqayuilngurmek-llu.
ECC.7.21	Niicugniksaunaki tamalkuita yuut qanellrit—niicuaran pisten qanerrlulria elpenek, 
ECC.7.22	nallunrituten-llu elpenek pulengtarmek allat yuut qanerrluutek'laucirpenek.
ECC.7.23	Umyuartulqa aturluku naspaallruaqa man'a tamalkuan. Cumigtellruyaaqua umyuartuyuglua, tau͡gaam tamana wangnek yaaqsilliniuq. 
ECC.7.24	Qaillun kia imum nallunrirciqau unguvam caucia? Et'ulriatun wangkutnun ayuquq, taringellerkaa caperrnarqellriaruuq. 
ECC.7.25	Tau͡gaam wiinga pingnatuutekellruaqa elisngayaraq elitengnaqsaraq-llu; Cumigglua nalaqsuumillruaqa umyuartuneq apyutma-llu kiutait, nallunriryugluku-llu assiilucia caunrilucia-llu usviicaram.
ECC.7.26	Nataqutellruunga tuqum neqniallranek—arnamek kapkaanatun ayuqellriamek. Kenkem manamaartuutiin elpenun cangtaqciqaaten kuvyatun, talligken-llu qesngastegpet tegumiaqeciqaagten kalivnertun. Angun Agayutem umyugaanek nall'arcilria anagciquq, tau͡gaam assiilngiumalria cangtaqciqaa. 
ECC.7.27	Aa-ang, qanertuq Qaneryariurta, man'a nallunrillruaqa carrauqaqluku yuallemni cat kiutaitnek. 
ECC.7.28	Allanek kiutnek yuallruyaaqua tau͡gaam nalaqutellrunritua. Yuallemni nalaqutellruunga tiissitsaani (1,000) ataucimek angutmek qigcikarkamnek, tau͡gaam arnamek pivkenii. 
ECC.7.29	Wani-wa kiingan elitelqa: Agayutem piliaqellruakut ayuqucirramcetun, tau͡gaam wangkutnek qacignairutellruukut.
ECC.8.1	Umyuartulriim tau͡gaam cam caucia taringumapialaraa. Umyuartunrem-llu qavyurtenrirtelluku quuyurnivkalarai.
ECC.8.2	Qanellra angayuqam aturciu, umyuangcarraarpek'naci-llu akqiksaunaci Agayutmun. 
ECC.8.3	Angayuqaq piyullermitun piyugngauq, taumek ciuqerranek ayagci; uitanrici aarnaqpialriami. 
ECC.8.4	Angayuqaq piunarquciliumacimitun pilartuq, kia-llu imum inglulirciiganaku caliara. 
ECC.8.5	Niisngakuvki alerquutai, cam pingaitaaten, umyuartulriim-llu nallunrit'laraa qaillun nani-llu elluarrluni pillerkani. 
ECC.8.6	Elluarrluni cat pillerkaatnek pitangqertuq, cali-llu elluarrluni cat caliaqumallerkaatnek pitarluni, wangkuta tau͡gaam carraq kiingan nallunrit'lararput. 
ECC.8.7	Tamamta nallulararput cam piqatallra, kitumek-llu qanrutestekaunata. 
ECC.8.8	Kia unguvani tegumiaqenritaa wall'u tuqullerkaminek yaaqvaqanirisciiganani. Anagciigatarput qaillukuangramta tuaten pillerkarput.
ECC.8.9	Tangrraqa man'a tamalkuan umyuangcallemni yuut pillritnek maani nunami, ellarpagmi maani yuut ilait pinilriaruluteng nangcilriarulartut ellmeggni cakegtaunrillrulrianek. 
ECC.8.10	Aa-ang, tanglartua-llu assiitellrianek yugnek tungmagcimalrianek qungumeggni uitaluteng, tau͡gken tungmagtestellrita utertaqameng nanrarluki nunarpagni assiilngurmek aturvikellratni. Tamana caunrituq.
ECC.8.11	Ciin yuum inerquun navegyukaaralartau? Tua-i-wa picurlaun egmianun anucimirqecetaarumaksaitelaami. 
ECC.8.12	Assiilngiumalria yuinaat talliman (100) tekilluki inerquutnek navgillrung'e'rmi unguvauralartuq. Niitelaranka qanraqata: “Agayun niisngakuvgu, cat tamarmeng assirluteng piurciqut, 
ECC.8.13	assirluteng tau͡gaam pingaitut yuut assiitellriit. Unguviit talinertun ayuquq, tuquciqut ayagyuarluteng, Agayun niisnganrilamegteggu.” 
ECC.8.14	Man'a tau͡gaam ellmikuuguq. Tangvagciki nunami piuralriit: iliini assinge'rmeng yuut assiilnguut anucimirqecetaarutkaat atularaat, assiitellriit-llu yuut assilriit nunuliutekaatnek akurturaqluteng. Qanertua man'a caunrituq.
ECC.8.15	Taumek ukvertua nunaniryugluta yuuyunarqucirput, tua-i-wa kiingan nunaniryuutek'laamteggu nerrlerkarput, mell'erkarput, wall'u angnirluta pillerput. Waten pinarqaakut cakviurluta yuungnaqurallemten̄i, unguvamek Agayutem cikiumallrani maani ellarpagmi.
ECC.8.16	Umyuarturingnaqaqama nallunringnaqluki-llu cat piuralriit maani ellarpagmi, nallunrirtua kina qavayuunani unugmi wall'u erenrani umyuartequmayaaqsalliniuq, 
ECC.8.17	tau͡gaam taringengaitellinia Agayutem caliara. Caknerpak pingnatunge'rpet, ayuqucingengaitan. Umyuartulriit qanerciqsaaqut nallunritniluku, tau͡gaam tuaten pinritut.
ECC.9.1	Man'a ak'anun umyuangcautekellruaqa, nallunrirluku-llu Agayutem tegumiaqellinia yuum ellualriim umyuartulriim-llu qaillun eglertellerkaa, wall'u kenkillerkaa eq'urtellerkaa-llu. Kia nallua ca ciunemini tekitarkaq. 
ECC.9.2	Yuk ayuqluni ataucimek ciunerkarluni. Atauciuluni ciunerkaat tamarmeng ellualriit arcaqalriamek-llu assiilnguliulriit, assilrianun assiilngurnun-llu, menuilngurnun menuulrianun-llu, tuqutarkanek elliitulinun elliiyuilngurnun-llu. Assirluni yuulria assilriakun pinrungaunani assiilngiumalriami. Yuk-llu ukvernarcarilria elluanruvkenani tuaten pinrilngurmi. 
ECC.9.3	Ataucim ciunerkamta tamamta tekitelaraakut ayuqluta, man'a-llu alangqalriaruuq maliggluki mat'umi ellarpagmi piurtellriit. Yuum umyugaa unguvaqallmi taktaciatun assiitellriamek eq'urrutmek-llu imangqelartuq, tua-i-llu alqunarmek tuquluteng. 
ECC.9.4	Tau͡gaam kina imna yuk anerteqelria neryuniurutengqelartuq; assinruuq qimugta anerteqluni yugtutulimi tuqumalriami. 
ECC.9.5	Ilumun kia anerteqelriim tuquarkaucini nallunritaa, tau͡gken tuqumalria camek nalluluni. Camek allamek nunuliutekaituq, kia-llu umyuaqngaunaku. 
ECC.9.6	Kenkillrat, eq'ukillrat, aglumalallrat, tamarmeng tapqulluteng tuqullruut. Ilaunqiggngaunateng canun piuralrianun maani ellarpagmi.
ECC.9.7	Kitaki neqten neriki angnirluten-llu; merr'u wine-auten nunaniryugluten-llu. Tua-i-wa Agayutem ak'a tuaten pillerkiullruaten. 
ECC.9.8	Tangellren angnirturcet'laqiu nunaniryugluku-llu. 
ECC.9.9	Angnirluten unguvaurqina kenkek'ngan pillgucirluku, unguvakiuten caunrilnguq Agayutmek atullerpeni maani nunami. Angnirluten erenret tamalkuita aturluki, tua-i-wa tamana kiingan unangkengaqeciqngavgu arenqiallugtaallerpenek. 
ECC.9.10	Calirpagluten calikina caliarpeni caungraan, tua-i-wa tuqumalriit nuniitni calriartailan, umyuarteqelriartailan, elisngayarartaunani, umyuartuyarartaunani, tuavet-llu elpet ayagarkauluten.
ECC.9.11	Allamek cali taringellruunga, maani nunami uqilalriit kiimeng anagkengerrlainayuitelliniut, cacetulriit-llu anguyallermeggni anagturayuunateng. Umyuartulriit kiimeng unangurayuitut yuutekameggnek, elisngalriit-llu kiimeng tukuurcuunateng, caliyugngalriit-llu yuut elluarrluteng kiimeng quyilrianek caliangyuunateng. Arenqiallugutem yuk tamalkuan tut'elaraa. 
ECC.9.12	Nallunritesciigatan qaku tuqullerkan. Ayuqngamta yaqulegtun alqunarmek naptellriatun, neqtun-llu kuvyamun naptellriatun, wangkuta naptelartukut assiitellriim tut'aqakut neryuniunritlemten̄i.
ECC.9.13	Allamek cali tangellruunga, assilriamek cuqyutmek qaillun umyuartuyaram umyuartequsngallranek maani ellarpagmi. 
ECC.9.14	Nunarrartangqellruuq yugyanrilngurmek. Pinilriim angayuqam curugaa. Kassugutaa upluni-llu qacarneri navgurluki iternaluni. 
ECC.9.15	Yugtangqellruuq taukumiumek arrsaagauluni, tau͡gaam umyuartupiarami anaucugngallruyaaqaa tauna nunarraq. Tau͡gaam kia iliita umyuaqenritaa tauna. 
ECC.9.16	Wiinga aguagtelartua umyuartuneq assinruniluku pinimi, tau͡gaam yuut umyuarteqsuitut arrsaulriit umyuartuyukluki qanellri-llu murilkessuunaki. 
ECC.9.17	Assinruuq niicugniuralleq umyuartulriim qalarqurallranek, niicugnillermi qayagpagallranek usviilnguut atanirturtiita. 
ECC.9.18	Umyuartuneq assinrulriamek calilartuq caskulluarqellermi, tau͡gaam assiitellriim yuum assiirucugngaa assiryaaqelleq.
ECC.10.1	Tepkegcautem imaa tamalkuan ciiviit tuqumalriit narniirut'laraat, ellma-llu usviilkarteqallrem au͡g'aryugngaa angtuaq umyuartuciq.
ECC.10.2	Nutem ayuquciqaa umyuartulriim assilriamek atullni cali-llu umyugailnguut iqlumek atulteng. 
ECC.10.3	Pairtestainun tumyarani allanrung'e'rmeng nallunaitelartuq usviilucia; usviitellerteng manimalaraat yugnun tamalkuitnun.
ECC.10.4	Atanirturtevvet qenqerruskaten taq'lerturyaqunak; arcaqalriamek alartellerpenek aviusngaciquten qinuunak pikuvet.
ECC.10.5	Wani-wa atawaunrilnguq tangelqa maani nunami—atawaunrilnguq atulaq'ngaat ataniurilriit. 
ECC.10.6	Usviilnguut quyilrianek caliarkicimalartut, tukuulriit tau͡gken nallunguarumaluteng. 
ECC.10.7	Tanglartua-llu pisten̄ek horse-aatgun eglertellrianek, tau͡gken takarnarqellriit ciulirneret piyualuteng teguatun pistetun.
ECC.10.8	Elakuvet petmigmek, ek'arciiquten; qacarnerkun navguskuvet, ciissirpiim keggsugngaaten. 
ECC.10.9	Calikuvet teggalquliurvigmi, akngircimayugngauten teggalqutgun. Qupurikuvet muragnek, cali akngircugngauten. 
ECC.10.10	Piqertuutan ipgialkan ipegcayuilkuvgu-llu cakviuvsiarluten aturciqan. Ciunguluku aptelleq umyuartunrunarquq. 
ECC.10.11	Angalkumirtaatukuvet ciissirpak qaillukuarluku camek tamana unangutekngaitan ciumek keggevkaquvet. 
ECC.10.12	Umyuartulria qalartellmikun qigcikumalartuq, tau͡gken usviilnguut qanaallrata caunrilarait. 
ECC.10.13	Ciumek qalartellri qannguarulartut iqungqerraqluteng arcaqalriamek usviilliqutmek. 
ECC.10.14	Usviilnguq qalarrngiinalartuq.
ECC.10.14	Kia nallua ciunerkani, kia-llu nalluluku qaillun pillerkani tuqurraarluni.
ECC.10.15	Kina imna usviicessiyaagluni kinguneminun utertellerkani nalluyagutellria taqsuqcirluni cakneq calilartuq.
ECC.10.16	Nunarpiim yui arenqiallugciiqut atanengqerquneng ayagyualriamek, ciuliqagterluteng-llu unugpilalrianek nerluteng. 
ECC.10.17	Tau͡gaam nunarpak piluaqertuq atanengqerquni takarnarqellriamek, ciuliqagtai-llu pinariaqan ner'aqluteng, nerrlerteng pinircautekluku taangiqsulriaruvkenateng-llu.
ECC.10.18	Qessamkaussiyaagluten enem qilii kitugcuilkuvgu, kucingeciquq, kiituani-llu ena imciquq.
ECC.10.19	Kalukami neryaraq nunaniryuutnguuq wine-aq-llu angniqagutnguluni, tau͡gaam tamarkegenka aturciigatagken akiutaunak.
ECC.10.20	Umyuarpegun kiingan ping'e'rpet cangakuuryaqunaku atanrulria, cangakuuqsaunaki-llu tukuulriit, enevni qavarvigpeni (niitarkaunrilengraatgen). Aipaagni yaqulecuaraam niilluten qanrucuarai qanllerpenek.
ECC.11.1	Nunarpagni yaaqvani akiuteten calivkarki, erenret iliitni ilatengluni uterciiquq. 
ECC.11.2	Calivkaq'ngaten akiuteten qavcinun, wall'u amllernun ellikiki, tua-i-wa nalluavgu qaillun ayuqellriim arenqialliqutem tut'ellerkaa elpenun maani ellarpagmi.
ECC.11.3	Cam tungiinun iqunge'rmi napa tuani iqullermini uitaciquq. Ellallugkaurtaqata amirlut ellallunglartuq. 
ECC.11.4	Kina murilkiuralria anuqem wall'u ellam pitalqellerkaanek nauceciillerkaminek pinricen̄arciquq, avurngaunani-llu camek naumalriamek avurkailami. 
ECC.11.5	Elpet nalluan qaillun unguvam nutaram ayagnilaucia arnam engeliagkeni, tuaten-llu nalluan Agayutem caliara. Elliin ca tamalkuan piliaqellrua. 
ECC.11.6	Naucetaarkaten nunamun ellilarki unuakumi atakumi-llu. Tua-i-wa nalluavgu naliita nauluaqanrucirkaat wall'u ayuqluteng assirluteng naullerkaat.
ECC.11.7	Assirtuq quyakluku atullra tanqikegtaarii erenrem. 
ECC.11.8	Allrakut yuuguralten tamalkuita quyakiki. Qaillun taktalriamek yuullruyaaqeng'e'rpet, tamakut anaggluki tuqumallerkan umyuaqiu. Camek allamek neryuniurutkartaunani.
ECC.11.9	Ayagyualriani, ayagyuallren nunaniryuutekiu. Angnirluten ayagyuallerpeni. Ca piyullren aturluku umyuarpet-llu piyuumiutii maliggluku. Tau͡gaam nallunrilkina Agayutem cuqcillerkaanek callerpenek tamalkuitnek.
ECC.11.10	Canun umyuarniurcetevkaryaqunak wall'u akngirqevkaryaqunak. Tua-i-wa ak'anun ayagyuarturngailavet.
ECC.12.1	Ayagyuallerpeni-llu umyuaqiu Piliaqesten,
ECC.12.2	Tamaani akertem, iralum, agyat-llu tanqiat tan'gericiquq elpenun tanqiata tan'gericiiqaaten, ellallugkat-llu amirlut kiturngairulluteng. 
ECC.12.3	Talligken cacetuqutekellregken qiivengciquk, irugken-llu piniarullutek. Kegguteten ikegliata tamuallren elluatuunrirluni, iigken-llu takvialilutek. 
ECC.12.4	Ciutegken canek qakmani nepnek niitnanrirciquk. Mukaarkamek miilissuutnek atulriit nepait wall'u aturcetaat nepait umiqvanek tau͡gaam niitelangeciqaten, tau͡gken qavarciigalutekaqluki yaquleyagaat qalrialriit. 
ECC.12.5	Nangyaryularciquten qertulriani, piyuallerkan-llu aarnaqluni. Nuyaten qat'riciqut, pegnem-llu natetmurtaqluten, camek-llu aglumakek'ngairulluten.
ECC.12.5	Tua-i-wa yuk ciutmurcami akwarpak uitallerkaminun, kinguani-llu yuarnayugluteng yuut tumyarani. 
ECC.12.6	Qerrirliq ilavkuk kep'arciiquq, suulutaaq-llu kenurraq iggluni navegluni; mertarvigmi petmigmi ilavkuk kevkarciiquq qiku-llu mertarcuun navegluni. 
ECC.12.7	Yuum temii uterciiquq nunamun, anernera-llu ataam uterrluni Agayutmun cikiutekestem̄inun.
ECC.12.8	Catngunrituq, catngunrituq, qanertuq Umyuartuli. Tamarmi catngunrituq.
ECC.12.9	Umyuartulriim usvituami yuut elitnaurturarai nallunricaramek. Yuvrinqegcaarallrui qanruyutet piciuciit. 
ECC.12.10	Umyuartulria qaneryararkaminek arenqikarkaitnek yuut yuallruuq, tau͡gaam qaneryarait igautellri piciulriaruut. 
ECC.12.11	Qaneryarait usvitulriit ayuqut ipellriatun muragtun, qusngiliurtet atutukaicetun maryartaqamegteki qusngit. Qanruyutet-llu quyurcimalriit ayuqut ussukcatun elluarrluteng kapusngalriatun. Cikiutnguluteng Agayutmek Qusngiliurtemten̄ek tamamta.
ECC.12.12	Irniamaa, cali allatangqertuq murilkarkarpenek. Kalikanek taqucilriit taqngaitut, elitnaurpakalleq-llu tememun taqsuqciutnguuq.
ECC.12.13	Makut qanrutkumarilriit iqulirluki wani-wa atauciq qanerkaq: Agayun takaqiu pisqutai-llu aturluki. Waten pillerkarput kiingan pitekluku elliin piliaqellruakut. 
ECC.12.14	Cat tamalkuita pilput Agayutem cuqciiqai; assirli wall'u assiilli, iirluta-llu pilqengramteki.
SNG.1.1	Niitnirqenqukacagait yuarutet,
SNG.1.1	Solomon-aam yuaruciallri.
SNG.1.2	Kenken wangnun nasvagan;
SNG.1.2	kenken assinruuq wine-ami.
SNG.1.3	Avaten tepkeggninarquq;
SNG.1.3	qanrutkellran aterpet neq'ercet'laraa.
SNG.1.3	Taumek neviarcat kenkekiitgen.
SNG.1.4	Malikia, ayagniartukuk.
SNG.1.4	Angayuqam taitellruanga qavarviminun.
SNG.1.4	Angnirciqukuk aipaqlunuk;
SNG.1.4	Kenken nalugciqapuk wine-ami pinruluku;
SNG.1.4	elluatun kenkaatgen.
SNG.1.5	Tungungaunga, tau͡gaam kenegnarlua,
SNG.1.5	Jerusalem-aam paniini,
SNG.1.5	Kedar-aam pelatekaitun,
SNG.1.5	'lumarratun capaitun Solomon-aam eniin.
SNG.1.6	Tangvanricia caunrilleklua tungulqa pitekluku,
SNG.1.6	tua-i-wa akertem palirtellruanga.
SNG.1.6	Anngarma qenngutellruatnga
SNG.1.6	wine-arkat-llu naucetaarviatnun nayurteksagutellua;
SNG.1.6	Tau͡gken, wiinga nakmiin wine-arkanek naucetaarvika caliaqellruvkenaku.
SNG.1.7	Qanrusnga, yuucima kenkek'ngaan,
SNG.1.7	nani katngaten nerevkalarciki,
SNG.1.7	nani mernuinercircet'larciki erenrem qukallrani;
SNG.1.7	Ciin wavirtaalriatun piyarcia allat qusngiliurtet katngaita akuliitni?
SNG.1.8	Nalluan-qaa nanlucia,
SNG.1.8	arnat kenegnanqukacagiitni,
SNG.1.8	maligeski tumait katngiit,
SNG.1.8	qusngirngalnguuteten-llu nerrlerkaatnun arulairulluki
SNG.1.8	qusngiliurtet pelatekaita caniatnun.
SNG.1.9	Ayuqestassiigut'laramken, kenkekmaa,
SNG.1.9	Pharaoh-m ayagassuutain arnacaluatnun.
SNG.1.10	Kegginan kenegnartuq tangnircaumaluni
SNG.1.10	uyamiten-llu teggalquqegtaaraat.
SNG.1.11	Tangnircauteliciqamegten suulutaamek,
SNG.1.11	qerrirlimek tangnircautelegmek.
SNG.1.12	Angayuqaq inglemini taklallruuq,
SNG.1.12	tepkegcautma-llu man'a narniriluku.
SNG.1.13	Kenkek'ngaqa wangnun ayuquq myrrh-atun manumni uitalriatun.
SNG.1.14	Kenkek'ngaqa wangnun ayuquq naugimalriatun quyungqaluteng henna-tun
SNG.1.14	wine-arkanek naucetaarviini Engedi-m.
SNG.1.15	Atam, kenegnaqpiartuten, kenkekmaa;
SNG.1.15	atam, kenegnaqpiartuten;
SNG.1.15	kenekmek iigken ciqinqalarpagtak!
SNG.1.16	Atam, kenegnaqpiartuten, kenkekmaa,
SNG.1.16	ilumun kenegnaqpiartuten;
SNG.1.16	angnircet'lararpenga!
SNG.1.16	Can'get cungagcetellriit inarvikciqapuk;
SNG.1.17	enemegnuk qanai cedar-aaruut,
SNG.1.17	cypress-aat-llu enem qulekluki.
SNG.2.1	Sharon-aam naucetaaqaanga,
SNG.2.1	ingrim kuignayuani naunrartaa.
SNG.2.2	Lily-tun akuliitnelngurtun cukilanat,
SNG.2.2	tuaten-llu kenkek'ngaqa ayuquq neviarcat akuliitni.
SNG.2.3	Atsat napaacetun naparugaat akuliitni,
SNG.2.3	tuaten-llu kenkek'ngaqa ayuquq yun'erraat akuliitni.
SNG.2.3	Angnirlua aqumgallruunga elliin talinrani,
SNG.2.3	atsaa-llu saarralarninarqellruuq nerrlemni.
SNG.2.4	Taitellruanga nerviminun,
SNG.2.4	elliin-llu nallunairutii qulemni kenkauluni.
SNG.2.5	Piniqa nutaresgu issuumayagarnek,
SNG.2.5	segg'angcarlua-llu atsanek nerevkarlua;
SNG.2.5	aglumacim piniarucanga.
SNG.2.6	Iqsulirneq-tuq unatii qamiquma acian-lli,
SNG.2.6	tallirpilirnermek-llu tegumiaqlua.
SNG.2.7	Kaigavikamci, Jerusalem-aam paniin,
SNG.2.7	gazelle-atgun wall'u tuntuikun yuilqum,
SNG.2.7	kenka tupagqen͞gaitniluku tupagyungvailgan.
SNG.2.8	Niitaqa Kenkestem̄a erinii!
SNG.2.8	Aqvaqurluni taiguq ingrit kangritgun,
SNG.2.8	aqvaqurluni pengut qaingitgun.
SNG.2.9	Kenkesteka gazelle-atun ayuquq,
SNG.2.9	wall'u ayagyuatun tuntut angucaluacetun.
SNG.2.9	Tuani nangertuq qacarnerem mengliinun.
SNG.2.9	Egalerkun uyangtuq
SNG.2.9	capiita-llu akunliitgun kiartuq.
SNG.2.10	Kenkesteka qanertuq wangnun:
SNG.2.10	Nangerten, kenkekmaa,
SNG.2.10	tailuten-llu;
SNG.2.11	tangerrluku uksuq pellugtuq, ellalluirulluni-llu;
SNG.2.12	Naucetaat alairtut nunami,
SNG.2.12	atuallerkaq tekituq,
SNG.2.12	turtle-dove-am-llu erinii niitnauguq nunamten̄i.
SNG.2.13	Figs-aat napait naugiut;
SNG.2.13	wine-arkat-llu napait naugiluteng;
SNG.2.13	tepkeggninaqluteng.
SNG.2.13	Nangerten, kenkekmaa,
SNG.2.13	tailuten-llu.
SNG.2.14	Yaquliyagartun ayuquten iilalriatun teggalqum qupneranun.
SNG.2.14	Kegginan tangercessgu wangnun,
SNG.2.14	erinan niitessgu wangnun,
SNG.2.14	tua-i-wa erinan niitniqngan,
SNG.2.14	kegginan-llu kenegnarluni.
SNG.2.15	Pissurciquq kaviarnek, kaviayagaat,
SNG.2.15	navgulartait wine-arkat naucetaarviit,
SNG.2.15	tua-i-wa wine-anek naucetaarvigpuk naugimiin.
SNG.2.16	Kenkek'ngaqa wii pikaqa, wiinga-llu elliin pikaanga.
SNG.2.16	Katngautni nerevkalarai akuliitni lily-t.
SNG.2.17	Unuakum anuqsaarii tekisvianun tan'geq-llu tangrruunrillranun,
SNG.2.17	uterten, kenkekmaa, gazelle-atun,
SNG.2.17	wall'u tuntutun angucalutun ingriini manialngurni uitalriatun.
SNG.3.1	Inglemni unugmi
SNG.3.1	yuallruaqa yuucima kenkek'ngaa;
SNG.3.1	Yuallruaqa tau͡gaam nataqevkenaku;
SNG.3.1	Qayagaullruaqa, tau͡gaam kiullrunrituq.
SNG.3.2	“Wanirpak nangerrlua ayagaciiqua nunarpagkun, tumyarani enet-llu akulaitni;
SNG.3.2	Yuarciqaqa yuucima kenkek'ngaa.” Yuallruaqa, tau͡gaam nataqevkenaku.
SNG.3.3	Nayurtet nataqellruatnga, nunarpagkun tarritaallermeggni.
SNG.3.3	“Tangellruarci-qaa kenkek'ngaqa?”
SNG.3.4	Kituqanemkun,
SNG.3.4	nataqellruaqa yuucima kenkek'ngaa.
SNG.3.4	Tegumiaqellruaqa, pegcugpek'naku-llu
SNG.3.4	agusvimnun aanama eniinun, tuavet yuurrvillemnun.
SNG.3.5	Kaigavikamci, Jerusalem-aam paniini,
SNG.3.5	gazelle-atgun wall'u tuntuikun yuilqum,
SNG.3.5	tupagcesqevkenaku kenka tupagyungvailgan.
SNG.3.6	Cauga tamana agiirtellria yuilqumek, aruvagtun qulmurtellriatun ayuqluni,
SNG.3.6	tepengqerrluni aruviarkamek myrrh-amek-llu,
SNG.3.6	aruviarmek kupcaat tuneniaqetukiitnek?
SNG.3.7	Tangerrluku Solomon-aam ayagassuutii!
SNG.3.7	Avatiinlluteng yuinaat pingayun (60)
SNG.3.7	pinilriit angutet
SNG.3.7	pininqurrait Israel-aam angutain,
SNG.3.8	tamarmeng nuussirpagnek naqungqaluteng
SNG.3.8	anguyaucaramek elisngalriit,
SNG.3.8	tamarmeng nuussirpagnek pingqerrluteng
SNG.3.8	murilkelluteng unugmi curukarnayukluteng.
SNG.3.9	Angayuqaq Solomon-aaq aqumllermek qilakutalegmek avaciumalriamek-llu pilillruuq yuut qugluku ayagacetukiitnek
SNG.3.9	Lebanon-aam murautainek.
SNG.3.10	Naparyai qerrirliuluteng,
SNG.3.10	tunua suulutaaruluni, aqumllera purple-aaruluni;
SNG.3.10	ilua pinqegcaarluku caliaqellruluku
SNG.3.10	Jerusalem-aam paniin.
SNG.3.11	Ullagluku, Zion-aam paniin,
SNG.3.11	tangerciu Angayuqaq Solomon-aaq,
SNG.3.11	nasqerruterluni aanami acetellranek
SNG.3.11	ernermi kassuutellrani,
SNG.3.11	tuani ernermi angnillrani.
SNG.4.1	Cakneq kenegnaqpiartuten, kenkekmaa,
SNG.4.1	tangerrluku, kenegnapiartuten!
SNG.4.1	Iigken ciqinqerlutek kenekmek kegginarpet capiin amatiini.
SNG.4.1	Nuyaten ayuqut katngagtun qusngirngalngurtun,
SNG.4.1	atralriatun uvernerikun Gilead-aam.
SNG.4.2	Kegguteten ayuqut qatellriatun qusngitun
SNG.4.2	asmegcimanerralriatun eruumanrralriatun.
SNG.4.2	Qaqimaluteng;
SNG.4.2	elucqeggluteng.
SNG.4.3	Qerrlugken ayuquq kavirlitun 'lintarkatun,
SNG.4.3	qanren-llu kenegnarquq.
SNG.4.3	Ulluviigken pomegranate-am avgegcetun ayuquk,
SNG.4.3	kegginarpet capiin amatiini.
SNG.4.4	Uyaqun ayuquq David-aam enengutiitun qertulriatun,
SNG.4.4	piliarullertun anguyagcuucet ellivigkaqluku,
SNG.4.4	tuani agaut tiissitsaat (1,000) tegumiaqsarat capkutat,
SNG.4.4	tamarmeng anguyagcet capkutaqluki.
SNG.4.5	Evsaigken ayuquq qazelle-agcetun,
SNG.4.5	malrigtun tuntuyaagaagtun,
SNG.4.5	gazelle-am malrigketun,
SNG.4.5	nerlalriigtun lily-t akuliitni.
SNG.4.6	Errvianun
SNG.4.6	talinret-llu catairulluteng,
SNG.4.6	cukangnaqlua ayagciqua myrrh-am ingrianun
SNG.4.6	penguanun-llu frankincense-aam.
SNG.4.7	Natlugnerituten, kenekmaa;
SNG.4.7	canganarquralriartaituq elpeni.
SNG.4.8	Maligesnga Lebanon-aam Ingriinek, nulirkautmaa;
SNG.4.8	maligglua ayii Lebanon-aamek, nulirkautmaa;
SNG.4.8	maligglua ayii Lebanon-aamek.
SNG.4.8	Atraa Mount Amana-m kangranek,
SNG.4.8	ingrianek Senir-aam Hermon-aam-llu,
SNG.4.8	yugtutulit igtaitnek,
SNG.4.8	leopard-aat-llu ingriitnek.
SNG.4.9	Iigpet, kenkekmaa,
SNG.4.9	nulirkautmaa-llu,
SNG.4.9	atuqengarpet-llu uyamigpet
SNG.4.9	ircaquqa agtullruak.
SNG.4.10	Kenekvet angnircet'laraanga,
SNG.4.10	kenkekmaa, nulirkautmaa.
SNG.4.10	Kenken assinrurpagtuq wine-ami;
SNG.4.10	tepkegcauten-llu narnirqenruluni spice-ani.
SNG.4.11	Honey-tun qerrlugken ayuquk, kenkekmaa;
SNG.4.11	alunguten milguuq honey-uluni-llu wangnun.
SNG.4.11	Aturavet tepiit Lebanon-aam
SNG.4.11	tepiitun ayuquq.
SNG.4.12	Kenkek'ngaqa, nulirkauteka, naucetaarviuguq
SNG.4.12	nallunriumanrilnguq,
SNG.4.12	naucetaarvik qacarnelek, ulevlaq allat yuut nallukiit.
SNG.4.13	Tuani naucetaat naurpalartut.
SNG.4.13	Naulartut napatun naucetaarviicetun pomegranate-at
SNG.4.13	naugiaqluteng-llu assinqukacaarnek atsanek.
SNG.4.13	Tuani henna nard-aq-llu nurnaitut,
SNG.4.14	saffron-aamek calamus, cinnamon-aamek-llu,
SNG.4.14	wall'u ayuqenrilngurnek frankincense.
SNG.4.14	Myrrh, aloes-aaq-llu naulartuk tuani
SNG.4.14	ilakluki narninqurrak'acagait tepkegcautet.
SNG.4.15	Naucetaarviim ulvelriara, elakaq unguvanarqelriamek mermek imalek,
SNG.4.15	carvanilriit-llu kuiggaaraat Lebanon-aamek.
SNG.4.16	Tupii, Negeqvam Anuqiin,
SNG.4.16	tailuten-llu Ungalam Anuqiin!
SNG.4.16	Cupiu naucetaarvika;
SNG.4.16	tepii ayagavkarluku yaaqvanun.
SNG.4.16	Kenkesteka taivkarluku naucetaarvianun
SNG.4.16	nerniartuq assinqurraitnek naunrain.
SNG.5.1	Taigua naucetaarvimnun, nulirkautmaa.
SNG.5.1	Avuranka myrhh-autenka spice-autenka-llu,
SNG.5.1	nerua honey-utemnek;
SNG.5.1	mertua wine-autemnek milgutemnek-llu.
SNG.5.1	Nerici, yugnikumalriani, merluci-llu;
SNG.5.1	merluci-llu, elpeci kenkilriani!
SNG.5.2	Qavallruunga, tau͡gaam ircaquqa tupaumallruuq.
SNG.5.2	Kaaka! Kenkek'ngaqa tukriartuq.
SNG.5.2	“Ikirusnga, kenkekmaa,
SNG.5.2	yaquliyagamaa, camek canganarqutailngurmi;
SNG.5.2	qamiquqa mecungan yukutamek,
SNG.5.2	nuyanka-llu yukutarrluteng unuum kucirtullrinek.”
SNG.5.3	Ak'a aturanka yuullruanka;
SNG.5.3	ciin cali aturanka ac'arcia?
SNG.5.3	It'ganka erullruanka;
SNG.5.3	ciin iqaurcarcia cali?
SNG.5.4	Kenkek'ngama tegua amiigem teguyaraa,
SNG.5.4	ircaquqa-llu angnillruuq.
SNG.5.5	Nangertellruunga ikirutnaluku kenkek'ngaqa.
SNG.5.5	Unatenka minguumaut myrrh-amek, yuaranka-llu mermek myrrh-amek,
SNG.5.5	tegullemni amiigem teguyaraa.
SNG.5.6	Ikirutaqa kenkek'ngaqa,
SNG.5.6	tau͡gaam kenkek'ngaqa tuiggluni ayallrulliniuq.
SNG.5.6	Niiteqeryuumiryaaqellruaqa erinii! Kiarcaaqaqa, tau͡gaam nataqevkenaku;
SNG.5.6	Qayagauryaaqaqa, tau͡gaam kiullrunrituq.
SNG.5.7	Nayurtet nataqellruatnga,
SNG.5.7	tarritaallermeggni nunarpagmi;
SNG.5.7	nangtellruatnga, kilillruatnga,
SNG.5.7	ulikutaqa-llu tegullruat,
SNG.5.7	taukut qacarnerem nayurtain.
SNG.5.8	Kaigavikamci, Jerusalem-aam paniini,
SNG.5.8	nataqekuvciu kenkek'ngaqa,
SNG.5.8	qanrutesqelluku
SNG.5.8	aglumacimun piniarutnilua.
SNG.5.9	Cangallrua kenkek'ngan allami kenkek'ngami,
SNG.5.9	elpet arnat assinqukacagiitni?
SNG.5.9	Cangallrua kenkek'ngan allami
SNG.5.9	kenkek'ngami,
SNG.5.9	tuaten wangkutnun kaiganaqluten?
SNG.5.10	Kenkesteka kenegnartuq pinirluni-llu;
SNG.5.10	alaiterpagluni qulni tiissitsaat akuliitni.
SNG.5.11	Qamiqurra assinqukacagauguq suulutaaq;
SNG.5.11	nuyai qiivluteng,
SNG.5.11	tunguluteng tulukarugtun.
SNG.5.12	Iik kenegnaqpiartuk
SNG.5.12	yaquliyagartun
SNG.5.12	kuiggaaraam carvelriim canianelngurtun,
SNG.5.12	eruumalriatun milegmi
SNG.5.12	taqenqeggluni.
SNG.5.13	Kegginaa kenegnartuq spice-at naumauviacetun,
SNG.5.13	tepkegcilriatun.
SNG.5.13	Qerrluk lily-tun ayuquk,
SNG.5.13	mecunglutek myrhh-amek urcimalriamek.
SNG.5.14	Unatai taqenqegtuk,
SNG.5.14	kulutertulartuq teggalquqegtaarnek ellivikumalrianek.
SNG.5.14	Temii tulutun manigcetellriatun ayuquq,
SNG.5.14	sapphire-anek ellivikumalriatun.
SNG.5.15	Iruk alabaster-aatun ayuquq
SNG.5.15	suulutaamek ellivilegtun.
SNG.5.15	Tangellra ayuquq Lebanon-aatun,
SNG.5.15	assirtaluni cedar-aacetun.
SNG.5.16	Qanellra niitniqpiartuq,
SNG.5.16	ellii-llu tamarmi piksuuminarquq.
SNG.5.16	Waniwauguq kenkek'ngaqa waniwauluni-llu yugnikek'ngaqa,
SNG.5.16	Jerusalem-aam paniini.
SNG.6.1	Natmun ayallrua kenkek'ngan,
SNG.6.1	arnat assinqukacagiitni,
SNG.6.1	Nacetmun ayallrua kenkek'ngan,
SNG.6.1	yuarniarput ikayurluten?
SNG.6.2	Kenkesteka atrallruuq naucetaarviminun,
SNG.6.2	spice-at naumaviatnun,
SNG.6.2	nerevkarnaluki katngani naucetaarvigni,
SNG.6.2	lily-nek-llu auvurnaluni.
SNG.6.3	Kenkestem̄a pikaanga kenkek'ngaqa-llu wii pikaqa;
SNG.6.3	katngani nerevkalarai lily-t akuliitni.
SNG.6.4	Kenegnaqpiartuten Tirzah-tun, kenkekmaa,
SNG.6.4	kenegnarluten Jerusalem-aatun,
SNG.6.4	alingnaqluten anguyagcetun pelalegtun.
SNG.6.5	Tuigeskek iigken wangnek,
SNG.6.5	arenqiayugcecagnga.
SNG.6.5	Nuyaten ayuqut katngaicetun qusngirngalnguut,
SNG.6.5	atralriacetun Gilead-aam uvernirikun.
SNG.6.6	Kegguteten qatertaut katngaicetun
SNG.6.6	qusngit
SNG.6.6	eruumanrrararalriatun.
SNG.6.6	Iliit cataitevkenani;
SNG.6.6	elucqeggluteng.
SNG.6.7	Kegginan ayuquq avgumalriatun pomegranate-atun
SNG.6.7	kegginarpet capiin amatiini.
SNG.6.8	Yuinarnek pingayunek (60) angayuqam nulirritnek pitangqertuq,
SNG.6.8	yuinarnek-llu cetamanek (80) arnauterluni,
SNG.6.8	neviarcanek-llu naaquciilngurnek.
SNG.6.9	Atauciq tau͡gaam kenkaqa,
SNG.6.9	ellii-llu kenegnartuq yaquliyagartun.
SNG.6.9	Aaniin kenkaa,
SNG.6.9	canganarqutaituq antestellerminun.
SNG.6.9	Arnat tamarmeng tangerrluku nanralaraat;
SNG.6.9	angayuqat nulirrita arnautaita-llu nanralaraat.
SNG.6.10	“Kituuga una tangerqallra
SNG.6.10	erqaaralriatun ayuqluni,
SNG.6.10	assirluni iralutun, tanqigpagluni-llu akertetun
SNG.6.10	alingnaqluni anguyagcetun pelalegtun?”
SNG.6.11	Atrallruunga napat almond-aat akuliitnun
SNG.6.11	tangerrsarturluki naugaaraat kuignayugmi,
SNG.6.11	tangerrnaluki wine-arkat naugaarauciat,
SNG.6.11	pomegranate-at-llu naugiciit.
SNG.6.12	Murilkevailegma, tangrruallma aqumtaanga ayagassuutmun angayuqama canianun.
SNG.6.13	Uterten, uterten, Shulammite-aaq,
SNG.6.13	uterten, uterten, tangvagniamteggen.
SNG.6.13	Ciin Shulammite-aq tangvagyarceciu,
SNG.6.13	yuralriamek tangvalriatun anguyagtet malruin ciuqerratni?
SNG.7.1	Tangniqvagtat it'gaten aluilitagni,
SNG.7.1	angayuqam nulirratun ayuqellriami.
SNG.7.1	Irugken pilinguayulim piliaratun ayuquq.
SNG.7.2	Qantaq tuantuq,
SNG.7.2	imairucuilnguq avumalriamek wine-amek.
SNG.7.2	Mukaarkat qillengqalriit tuantut,
SNG.7.2	lily-t avatairumaluku.
SNG.7.3	Evsaigken tuntuyagaagtun malrigtun ayuquq,
SNG.7.3	qazelle-am malrigcetun.
SNG.7.4	Uyaquten ayuqut enetun tulutun qertulriatun.
SNG.7.4	Iigken ayuquq nanvarraaraagtun Heshbon-aam nunarpiinelngurtun,
SNG.7.4	taum nunarpiim ikirtuqain canianelnguugtun.
SNG.7.4	Qengan kenegnartuq enengutiitun qertulriatun Lebanon-aam
SNG.7.4	nayurten͞gulalria tauna Damascus-aami.
SNG.7.5	Qamiqun ciugngauq Ingritun Carmel-aatun.
SNG.7.5	Nuyaten taquumalriit ayuqut 'lumarraqegtaartun;
SNG.7.5	kenegnarqellran angayuqaq irr'ivkaryugngaa.
SNG.7.6	Kenegnaqvagcit;
SNG.7.6	angniutekellra kenkutvet qaqimavagta.
SNG.7.7	Pillaganrituten palm-at napacetun,
SNG.7.7	qat'gaten ayuqut quyungqalriatun dates-aatun.
SNG.7.8	Mayurciqua palm-at napaatnun
SNG.7.8	atsai-llu teguluki.
SNG.7.8	Qat'gaten wangni ayuqut grapes-aatun quyungqalriatun,
SNG.7.8	aneryaallren tepengqertuq apples-aacetun,
SNG.7.9	qanren-llu assinqukacagiicetun wine-at.
SNG.7.9	Kitak wine-aq qurrlurli kenkestemnun,
SNG.7.9	qerrlugkenun keggutainun-llu.
SNG.7.10	Kenkestem̄a pikaanga, elliin-llu aglumakaanga.
SNG.7.11	Taitai, kenkekmaa,
SNG.7.11	ayagnaurtukuk yuilqumun
SNG.7.11	nunarrarni-llu uitaniartukuk
SNG.7.12	ayagyara'arnaurtukut
SNG.7.12	wine-arkat naucetaarviatnun,
SNG.7.12	tangerrsarturluki wine-arkat naugaarauciit,
SNG.7.12	pomegranate-at-llu napait naugiciit.
SNG.7.12	Tuani cikirciqamken kenekmek.
SNG.7.13	Mandrake-at tepait narnirqut,
SNG.7.13	tamarmeng-llu assilriit atsat amiimegnuk quliintut
SNG.7.13	nutarat ak'allaat-llu,
SNG.7.13	ellillemnek nutaranek ak'allarnek-llu, kenkekmaa.
SNG.8.1	Anngaqlaken-tuq,
SNG.8.1	aanama mugtellratun!
SNG.8.1	Nall'areskumken tumyarani, cingaryaramken
SNG.8.1	kia-llu cangakngaunii.
SNG.8.2	Ciuliqagcaramken agulluten-llu
SNG.8.2	aanama eniinun,
SNG.8.2	qavarvianun qingaqestellma.
SNG.8.2	Cikiryaramken tepkegninarqellrianek avulegmek wine-amek merkarpenek,
SNG.8.2	pomegranate-autma egneratnek.
SNG.8.3	Unatai-tuq iqsulirnerit qamiquma acianllit,
SNG.8.3	tallirpilirneran-llu tegumiaqlua!
SNG.8.4	Kaigavikamci, Jerusalem-aam paniin,
SNG.8.4	tupagcesqevkenaku kenka tupagyungvailgan.
SNG.8.5	Kina man'a taiga yuilqumek,
SNG.8.5	kenkesten̄i tulungqavikluku?
SNG.8.5	Apple-aat napaata aciani tupagtamken.
SNG.8.5	Tuani aanan nep'ngutellrua elpenek,
SNG.8.5	tuani irnillruuq elpenek cakviurluni.
SNG.8.6	Allanun kenkevkaryaqunak wangnun tau͡gaam;
SNG.8.6	kina tegumiaqsaqunaku talligpeni wii tau͡gaam;
SNG.8.6	tua-i-wa kenka pinian tuqutun,
SNG.8.6	ciknayaraq naklegtaituq tuqutun,
SNG.8.6	tanqiktaallri tanqiktaalqai kenrem,
SNG.8.6	tukniqapigtellriim kenrem.
SNG.8.7	Mer'ugaat nipngaitaat kenka,
SNG.8.7	ulerpiim-llu qecuqicessngaunaku.
SNG.8.7	Angutem navrucukaki tamalkuita enemi aklui kenekmun,
SNG.8.7	caunrilkumaarkauguq cakneq.
SNG.8.8	Nayagacuarangqertukut,
SNG.8.8	temii-llu taqmigteksaituq.
SNG.8.8	Qaillun piciqseta nayagarput,
SNG.8.8	erenret iliitni nulirniaqatgu?
SNG.8.9	Qacarnerukan,
SNG.8.9	qerrirlimek eneliyararput qertulriamek;
SNG.8.9	tau͡gaam amiigukan,
SNG.8.9	capsararput tuskanek cedar-aanek.
SNG.8.10	Qacarnerullruunga,
SNG.8.10	qatganka-llu ayuqellruuk enetun qertulriigtun;
SNG.8.10	tua-llu elliin tangellruanga
SNG.8.10	uitanqegcitmek taitellriatun.
SNG.8.11	Solomon-aaq wine-arkanek naucetaarvingqellruuq
SNG.8.11	Baal Hamon-aami;
SNG.8.11	wine-arkanek naucetaarvini navriutekellrua akilirluku nauceciiyurten̄un;
SNG.8.11	atauciuqaqluteng akilirarkauluteng tiissitsaanek qerrirlinek.
SNG.8.12	Wine-anek naucetaarvika, wii nakmiin pika, wii pikaqaqa;
SNG.8.12	elpet, Solomon-aaq, pinglartuten tiissitsaanek,
SNG.8.12	nauceciiyurtet-llu yuinarnek qulnek (200).
SNG.8.12	Wiinga naucetaarvingqertua nakmiin pimnek!
SNG.8.13	Elpeci uitalriani naucetaarvigmi,
SNG.8.13	maliinka niicugniut erinavnek;
SNG.8.13	niicetqerru wangnun.
SNG.8.14	Taitai cukangnaqluten, kenkekmaa, gazelle-atun ayuqluten,
SNG.8.14	wall'u ayagyuatun angucalutun tuntutun
SNG.8.14	spice-at ingriata qaingani.
ISA.1.1	Ukut kalikat imangqertut qalaruteklukek Judah-nkuk Jerusalem-aaq-llu Agayutem nallunrircetellrinek Isaiah-mun Amoz-aam qetunraanun, ukut angayuqrullrata nalliini: Uzziah, Jotham, Ahaz.
ISA.1.3	Kuluviit nallunrit'larait pikesteteng, ciulviit-llu nallunritaqluku nani pikestem̄eggnun nerqelaucirteng; Israel-aaq tau͡gaam camek nalluuq, yuunka taringesciigatut.”
ISA.1.4	Assiilngurtulriit angayuqauviim yui, yuut assiilngurmek caknaatellget, assiilngurmek caliangqellret kinguvrit, qetunrait-wa yugnun calilalriit elluanrilngurteggun! Unitellruat cakaarluku 
ISA.1.5	Ciin ingluliqurluci pivakarceci? Anucimirqecetaaresquci-qaa cali? Qamiqun tamarmi naulluutengqertuq, ircaqun-llu pinianani. 
ISA.1.6	Qamiqurpenek ayagluni it'garpenun temen natlugnerilngurmek pitaituq. Qain patumauq qiunernek, pupignek, callalrianek-llu kilinernek. Eruumaksaunateng kilineten nemrumaksaunateng-llu. Iinrumek-llu ellivikumaksaunateng.
ISA.1.7	Nunasi navguumauq, nunarpaci-llu ekuavkaumaluteng. Takurpecen̄i-llu allanret yiiraat nunan, cat-llu tamalkuita navgurluki. 
ISA.1.8	Jerusalem-aaq kiimi uitaqertuq, nunarpak kassugusngaluni inglukestem̄inek; piunriumayukaarluni murilkestem necuariitun naucetaarvigmelngurtun. 
ISA.1.9	Artuqailnguum 
ISA.1.10	Jerusalem-aaq, atanirturteten yut'en-llu ayuqut Sodom-aarmiucetun Gomorrah-rmiucetun-llu. Niicugniciu 
ISA.1.11	Ellii qanertuq, “Umyuartequci-qaa piyugyukluki tamalkuita ekuagarkat elliitek'lalci wangnun? Taqsuqutanka qusngit ekuagilalci uquit-llu assinrita ungungssiarautevci. Taqsuqutanka augit angucalut kuluviit, qusngit-llu, qusngirngalnguut-llu. 
ISA.1.12	Kia qanrutaci makunek wangnun taitelaasqelluci agayuyarturaqavci? Kia-llu qanrutaci tarritesqelluci Agayuvigpamni? 
ISA.1.13	Elliinginaq elliitnek taitelartuci. Eq'uyagutaqa aruviarmek kumarciyararci. Taqsuqutanka Iraluni Nutarani Quyurtaaryaraci, Sabbath-aaci-llu, agayulallerci-llu; assiilngurpecen̄ek tamarmeng assiirucimiita. 
ISA.1.14	Eq'ukanka Iralumi Nutarami Quyurtaaryaraci agayunerpaci-llu; uqamailnguurtut wangni, wiinga ang'aqualnguanka.
ISA.1.15	“Unateci nalukuvciki piicagluci, tangvagngaitamci. Piicaumang'e'rpeci niicugningaitua, tua-i-wa unateci patumiita augmek. 
ISA.1.16	Erurci elpecen̄ek iqairulluci. Taqiciu man'a assiilnguq tamalkuan takumni atullerci. Aa-ang, assiilnguliunrirci, 
ISA.1.17	elilluci-llu piciulriim atullerkaanek. Elluam atullerkaa murilkelluku; ikayurluki nangcimalriit, elliraat yurnakluki, anagyaaqulluki-llu aipainret.”
ISA.1.18	“Tailuten watua, qanellguteknaurtukuk, qanertuq 
ISA.1.19	Niisngakuvcia tau͡gaam, nerlarciquci assilrianek nunam naugillrinek. 
ISA.1.20	Tau͡gken ingluliquvcia, tuquarkauguci. Wiinga, 
ISA.1.21	Nunarpak ciungani piciuluni pilleq akissutun ayuqliriuq! Yugyallruyaaquq ellualrianek yugnek, tau͡gaam watua tuqutarayulit kiimeng uitaviksagutaat. 
ISA.1.22	Jerusalem-aaq, ayuqellruyaaquten qerrirlitun; tau͡gaam watua cakaunrilngurtun ayuquten; wine-atun assilriatun ayuqellruyaaquten, tau͡gaam maa-i mermek avumalriatun wine-atun ayuqliriuten. 
ISA.1.23	Ciuliqagteten inglukilriarurtut yugnikesteksagulluki teglengalriit; assiilngurkun akinek cikiutnek-llu akurturaqluteng. Anagyaaquciyuitut elli'irnek qanercetaarvigni, wall'u niicugniyuunateng aipainret arenqialluguteteng qalarutkaqatki.
ISA.1.24	Taumek watua, niicugniciu 
ISA.1.25	Uitasngaitamci. Menuircarciqamci cavik menuircaumalauciatun, aug'arciqaqa-llu tamalkuan menulirteci. 
ISA.1.26	Cikirciqamci atanirturtekarpecen̄ek alerquastekarpecen̄ek-llu ak'a pik'lallerpecetun ayuqellrianek. Nutaan Jerusalem-aaq aterpagcimaciquq ellualriamek, piciulriamek-llu nunarpagmek.”
ISA.1.28	Tau͡gaam piunrirciqai tamalkuita assiilngilriit ingluliculriit-llu ellminun; cakaarten̄i tamalkuita tuquciiqai.
ISA.1.29	Ciinllugguaraciquci agayulallerpecen̄ek napanun nauceciilallerpecen̄ek-llu qigcignarqelrianek naucetaarvignek.
ISA.1.30	Aruciquten qakinertun napatun, naucetaarvigtun-llu yuum merqessuilkiitun. 
ISA.1.31	Paulayagaam kumartelauciatun canek, tuaten-llu yuut pinilriit ellmeng caliamegteggun assiitellriatgun piunriumaciqut, kia-llu imum arulaircugngangaitaa piunriumallrat.
ISA.2.1	Wani-wa qaneryaraq Agayutem cikiutekellra Isaiah-mun Amoz-aam qetunraanun Judah-nkuk Jerusalem-aaq-llu pilukek.
ISA.2.2	Ernerni tekitarkani ingriq
ISA.2.2	Agayuvigpiim naumavia
ISA.2.2	tamalkuitni qertunrurciiquq,
ISA.2.2	qertunruluni tamalkuitni qemini.
ISA.2.2	Amlleret atanruviit arulaiyuunateng ullagciqaat,
ISA.2.3	yuit-llu qanerciqut,
ISA.2.3	“Mayurnaurtukut ingrianun 
ISA.2.3	Agayuvigpiinun Israel-aat Agayutiita.
ISA.2.3	Elliin-llu elitnaurciqaakut canek pisqumakminek;
ISA.2.3	piyuaciqukut tumyarani cucukellrini.
ISA.2.3	Tua-i 
ISA.2.3	Zion-aamek qanlartuq yum'inun.”
ISA.2.4	Arenqiallugutait atanruviit kitugtelarciqai.
ISA.2.4	Nuussirpateng nunamun itumcissuutngurciiqait
ISA.2.4	panateng-llu naunrarnun kepurissuutngurrluki.
ISA.2.4	Atanruviit anguyautenqiggngaitut,
ISA.2.4	uptenqiggngaunateng-llu anguyagnaluteng.
ISA.2.5	Kitaki watua, kinguvrini Jacob-aam, piyuanaurtukut tanqigmi 
ISA.2.6	Agayun, cakaallruaten yut'en, Jacob-aam kinguvri! Angalkuliulriit-llu nunami amlleriluteng Calaramek Philistia-mek-llu yuut maligtait allanret piciryarait. 
ISA.2.7	Nuniit qerrirliucirtuq suulutaarucirluni-llu, tukuutait-llu cuqaunateng. Horse-aat-llu amlleqapigtut nuniitni, akalrialget-llu ayagassuutait cuqaitut. 
ISA.2.8	Nuniitni agayutnguat amlleqapigtut, agayuaqluteng unatmeng piliallritnun.
ISA.2.9	Tamarmeng caunrilkumaarkaugut kasnguyugcecimaluteng. Au͡g'aricaqunaki, 
ISA.2.10	Iirciqut teggalqut qerranqurritni, wall'u elagciqut nunami qimangnaqluteng 
ISA.2.11	Erneq tekiciiquq yuum ucuryagtellran iquklitlerkaa, ucuryaggluni yuusciigalillerkaa. Tuani 
ISA.2.12	Ernermi tuani Artuqailnguum 
ISA.2.13	Elliin piunrirciqai sugtulriit Lebanon-aam napai tamalkuita napat teggellriit, oak-at, Bashan-aam nuniini. 
ISA.2.14	Manigciiqai qertulriit ingrit qemit-llu, 
ISA.2.15	tamalkuita qertulriit nayurviit, casgui-llu asvairqumalriim enem. 
ISA.2.16	Kic'eciiqai angenkacagaat tangssunarqelriit sun'at. 
ISA.2.17+ISA.2.18	Yuum ucuryagutekellra ellminek iqukliciiquq, umyuamikun-llu ellminek angkellria piunrirluni. Agayutnguat tamaq'apiarmeng catairuciiqut, tuani 
ISA.2.19	Yuut iirciqut teggalqut qerranqurritnun wall'u elagciqut nunami qimangnaqluteng 
ISA.2.20	Tauna erneq tekiskan, egqaqciqait suulutaat qerrirlit-llu agayutnguat pilialteng, unilluki avelngarnun unuirnun-llu. 
ISA.2.21	 taikan arulacarturluku nuna, yuut iiraciqut elanernun, qerranernun-llu teggalquni qimangnaqluteng eq'uqertiinek, iingnaqluteng-llu pinianek ucurnarqucianek-llu. 
ISA.2.22	Cacetuqutekinrirci yugmek tuquarkaulriamek. Caunrilan.
ISA.3.1	Watua 
ISA.3.2	alinguraranrilnguut yui, anguyagtait-llu, cuqcistait, prophet-aarit, ciunerkarcutulit, yuut-llu piuranrit, 
ISA.3.3	anguyagten̄i yugni-llu ciuliqagtait, quyilrianek calialget, tamalkuita-llu angalkiluteng cat piarkat aulukestait. 
ISA.3.4	 yuut ataniumavkarciqai taqmiginganrilngurnun tan'gaurlurnun. 
ISA.3.5	Tamarmeng ilateng nangciqait. Ayagyuat qigcikngaitait ciulirneteng, yuk'egtaunrilnguut-llu takaqngaunaki ellmeggni quyinrulriit.
ISA.3.6	Pillerkaq tekiciquq tungayakellriit cucuklillerkaat ilameggnek, qanrulluku-llu, “Elpet aturamek at'arkangqerravet, ciuliqagteksugamteggen mat'um picurlagnarqellriim nalliini.”
ISA.3.7	Tau͡gaam tauna kiuciquq, “Wiinga pinricia! Ikayurciigatamci. Neqkautaitua aturarkaunii-llu. Ciuliqagten͞gurcaqunacia!”
ISA.3.8	Aa-ang, Jerusalem-aam ciunerkaa nau͡gguirviinani assiitellriaruuq! Judah-llu navguumaciqluni! Tamaitgun qanllermegteggun ayuqucimegteggun-llu ingluksagucamegteggu 
ISA.3.9	Allakaukiyullrat ellaitnun tuc'ecimaciquq. Assiilngilartut tangvagtelluteng Sodom-aam yuin pillracetun. Nakleng taukut! Assiitellria ellmeggnun tut'arkaurcecamegteggu.
ISA.3.10	Ellualriit camek umyuarniurutkaiciiqut, caliluteng unakelteng elluitekciqait. 
ISA.3.11	Tau͡gaam assiitellriit yuut ciunerkangqertut aarnarqellriamek; ellaita allanun pilallrit ellaitnun pimaarkaurtut.
ISA.3.12	Yuunka, nangtestengqertut mikelngurnek, arnanek-llu ataniurterluteng.
ISA.3.12	Elpeci wiinga yumni, ciuliqagtevci ciulikagcecurlagaaci, uunguciirulluku ciunerkaci.
ISA.3.14	 qanercetaaqatarai yum'i ciulirnerit ciuliqagtait-llu. Wani-wa una picetaarutii: “Elpeci tegliulartuci naucetaarvignek, eneci-llu imartuluteng tegulallerpecen̄ek arrsaulrianek. 
ISA.3.15	Nangciyunarqenrituci yumnek teguqainitekluki-llu arrsaulriit. Wiinga Caprilngurmi Artuqailngurmi 
ISA.3.17	Tau͡gaam wiinga anucimirqecetaarciqanka; qamiqurrit meqciiqanka patkallngevkarluki.”
ISA.3.18	Erneq agiirtuq 
ISA.3.19	tayarnemeggni-llu. Au͡g'arciqai kegginaita capkutait 
ISA.3.20	nacait-llu; iinrukluki atutukait tallimeggni qukameggni-llu; 
ISA.3.21	kulutet atulallrit yuarameggni qengameggni-llu; 
ISA.3.22	tamalkuita aturaqegtaarait, ulikussuit, akiviit-llu; 
ISA.3.23	mamkilnguaraat aturait, pelatuugit capkutat-llu atulaqait qamiqumeggni.
ISA.3.24	Tepkegcautet tepaitnek pivkenateng arulriim tepiinek tepengqerciqut; naqugutnek assilrianek aturpek'nateng, atularciqut keggagcetellrianek ilavkugnek; tangnirqelrianek nuyangqerpek'nateng, patkallengqerciqut; aturaqegcivkenateng aturciqut allgumalrianek; kenegnallrat mumigciiquq kiaresngiatmek.
ISA.3.25	Angutet nunarpagni, pininkacagaungermeng, anguyagmi tuqucimaciqut. 
ISA.3.26	Nunarpiim iteryarai angniiciiqut aluviliurluteng-llu, nunarpak-llu ayuqeciquq arnatun cailkami aqumgalriatun, matarmi.
ISA.4.1	Pillerkaq tauna tekiskan, malrunlegen arnat qecugmiaqeciqaat angun atauciq qanerluteng-llu, “Nerqessugngaukut atu'urkangluta-llu wangkutnek, tau͡gaam qanqina wangkutnun uikniluten, kasnguyunritniartukut uingilucirput pitekluku.”
ISA.4.2	Pillerkaq tekiciquq 
ISA.4.3	Yuut tamarmeng unegtaulriit Jerusalem-aami, Agayutem cucukellri unguvasqelluki, aterpagcimaciqut tanqilriamek. 
ISA.4.4	Pinimikun 
ISA.4.5	Nutaan-llu quliikun Ingrim Zion-aam quyungqalriit-llu tamalkuita tuani, 
ISA.4.6	Elliin ucurnaa taliyutnguciquq puqlamun erenrani qimagviuluni-llu talisviuluni ellarayagmek.
ISA.5.1	Niicugninga atuutellemken mat'umek yuarutmek,
ISA.5.1	apallurluni yugnikestemnek naucetaarvianek-llu wine-arkanek atsanek.
ISA.5.1	Wiinga yugnikek'ngaqa naucetaarvingqellruuq wine-arkanek
ISA.5.1	naungignarqelriamek nunalegmi qemimi.
ISA.5.2	Nuna elagaa teggalqut-llu au͡g'arluki;
ISA.5.2	nauceciiluni-llu assinkacagarnek wine-arkanek.
ISA.5.2	Pililuni-llu nayurvigmek naucetaarvik nayurnaluku,
ISA.5.2	elagluni-llu mecuirvigkamek.
ISA.5.2	Utaqaluni-llu wine-arkat atsat arullerkaatnek,
ISA.5.2	tau͡gaam tamarmeng wine-arkat atsat cungarninarqut.
ISA.5.3	Taumek waten yugnikek'ngaqa qanertuq, “Elpeci yugni uitalriani Jerusalem-aami Judah-mi-llu, cuqcikuk wiinga naucetaarvika-llu wine-arkanek atsanek. 
ISA.5.4	Camek-qaa pinarqelriamek naucetaarvik pillrunritaqa? Ciin tua-i naugia cungarninarqelrianek wine-arkanek atsanek, assilrianek neryuniurutkellemnek pivkenani?
ISA.5.5	“Waten piarkaurtaqa naucetaarvika atsanek wine-arkanek: Au͡g'arciqaqa casgua, navgurluku-llu qacarneq iteryailkutii, ungungssiarnun nerevkarluku tutmautelluku-llu. 
ISA.5.6	Naunerrlugnun nauvkarciqaqa. Kepliarngaitanka naungigcarluki napayagaat itumteksaunaku-llu nuna; cukilananun tau͡gaam nauvkarciqaqa. Amirlut-llu alerqurluki tuavet ellalliisqevkenaki.”
ISA.5.7	Israel-aaq naucetaavikaa Artuqailnguum 
ISA.5.7	Judah-m yui napayagaugut elliin nauceciillri.
ISA.5.7	Neryuniullruuq assilriamek calinayukluki,
ISA.5.7	tau͡gaam ellait tuquciut.
ISA.5.7	Neryuniuryaaquq-llu piciulriamek atullerkaatnek,
ISA.5.7	tau͡gaam nangtaarit qayagaurtut nangtenriisqelluteng.
ISA.5.8	Elpeci aarnarqelriamek ciunerkangqertuci! Kipulluci ilaluki allanek enenek naucetaarvignek-llu ilakaitnek ak'a piksagutellerpeci. Atataarqu allat yuut uitavigkairuciiqut, elpeci tau͡gaam kiivci uitaluci nunami. 
ISA.5.9	Wiinga Artuqailnguq 
ISA.5.10	Wine-arkat napayagaat naulriit tallimani cuqnerni nunami unangeciqut kiingan tallimanek gallon-aanek. Qulen cuqneret (bushels) naucetaarkat ataucimek tau͡gaam cuqnermek unangeciqut.”
ISA.5.11	Aarnarqelriamek ciunerkangqertuci! Unuakuarmi maktelartuci mer'analuci, atakumi-llu pegg'alartuci taangarluci. 
ISA.5.12	Nerevkariaqavci ayuqenrilngurnek aturcetaangqelartuci; wine-aq-wa. Tau͡gken taringesciiganaku caliara 
ISA.5.13	taumek ayaucimaciquci itertauluci. Ciuliqagceci tuquciqut paluluteng, yuunginaat-llu meqsuum ugaani tuquluteng. 
ISA.5.14	Tuqumalriit nuniita piyugai kailriatun, aitarterpagluni. Iglarai yuut piuranrit Jerusalem-aami, tapqulluki neplirluteng quyungqalriit yuunginaat.
ISA.5.15	Tamarmeng caallukumaciqut, tamarmeng-llu ucuryagtellriit caunrilkumaciqut. 
ISA.5.16	Tau͡gaam Artuqailnguum 
ISA.5.17	Nunarpiit imenritni qusngiyagaat canegnek nerlarciqut qusngirngalnguyagaat-llu neqkangqerciqut tamaani.
ISA.5.18	Aarnarqellriamek ciunerkangqertuci! Elpeci assiilngurpecen̄ek allakarciigatuci. 
ISA.5.19	Qanertuci, “
ISA.5.20	Aarnarqelriamek ciunerkangqertuci! Qanlaavci assiilnguq assilriaruniluku assilria-llu assiilnguuniluku. Tan'geq tanqiurtarci, tanqik-llu tan'gerurrluku. Qatlinarqelria neqnirqelriarurtarci, neqnirqelria-llu qatlinarqelriarurrluku.
ISA.5.21	Aarnarqelriamek ciunerkangqertuci! Umyuartuyukluci umyuarteqngavci.
ISA.5.22	Aarnarqelriamek ciunerkangqertuci! Anagngastailngurni wine-amek meraaqavci! Alingunaci merkiulaavci avukluki merkat. 
ISA.5.23	Akilirtelluci pinarqelriit angitelaraci, pinarqenrilnguut tau͡gken pinarqelriaruvkarluki. 
ISA.5.24	Taumek watua, can'get qungalauciicetun ekualuteng-llu kenermi, acilquci aruciqut naunraci-llu kinerciqai tenglluki-llu, tua-i-wa qessakngavciu Artuqailnguum 
ISA.5.25	 qenrutai yun'i unatni-llu yaggluki iqutai, ingrit-llu arulaluteng; temait tuqullret uitaciqut tumyarani ciqitartun. Tau͡gken tuani cali 
ISA.5.27	Taqsuqellriamek, paallagalriamek-llu ilaunateng. Qavaraksaunateng qavaqsaunateng-llu. Naqugutait cagnialngurmek ilaitut; aluilitaita-llu cingiit kevkaringavkenateng. 
ISA.5.28	Pitegcautait ipegtut, urluvrit-llu qelumaluteng. Horse-aarita cetumqurrit teggalqutun teggelriatun ayuqut, ayagassuutait-llu akalrialget uivluteng ull'uyatun. 
ISA.5.29	Anguyagtet uirraniluteng yugtutulitun tuqucinrralriatun ungungssiarmek ayaulluku-llu allurcesciunritlerkameggnun. 
ISA.5.30	Erneq tauna tekiskan, uirraniciqait Israel-aat imarpiim ellerrartellratun qastutaluteng. Tangerciu man'a nuna! Tan'gercen̄ani nanikuanaqluni! Tanqik igumaluku tan'gerem.
ISA.6.1	Allrakumi angayuqam Uzziah-m tuqullrani, wiinga tangrraqa 
ISA.6.2	Quliini nangengqalriartangqertuq seraphim-aanek; tamarmeng arvinlegnek yaqurluteng, malrugnek yaqumegnek patumaluki kegginateng, malrugnek-llu it'gateng patumaluki, malruk-llu cali tengaurcuutekek. 
ISA.6.3	Ellmeggnun-llu qayagaurulluteng qanerluteng:
ISA.6.3	“Tanqilria, tanqilria, tanqilriaruuq
ISA.6.3	yugugaat 
ISA.6.3	nuna muirumauq ucurnarqucianek.”
ISA.6.4	Nepiita erinaita arulavkaraat Agayuvigpiim tusnganri, Agayuvigpak-llu imangluni aruvagmek.
ISA.6.5	Wiinga qanertua, “Nakleng wiinga! Aarnarqelriamek ciunerkangqertua qanelqa tamarmi assiilan, uitalua-llu yuut assiitellrianek qalartellriit ilalirluki. Wiinga tangellruamku 
ISA.6.6	Tua-llu taukut seraphim-aat iliit tengaurluni taiguq wangnun, tegumiarluni kumalriamek kangiplugmek tegullerminek ekuavigmek tegussuucirluni. 
ISA.6.7	Qerrlugka agturlukek taumek kangiplugmek kumalriamek qanertuq, “Uum agtullruak qerrlugken, pinarqutairututen, au͡g'aricimauten assiilngurpenek.”
ISA.6.8	Niitaqa-llu 
ISA.6.8	Wiinga kiugua, “Wani-wa wiinga! Ayagcessnga.”
ISA.6.9	Qanertuq-llu, “Ayagluten waten qanruski yuut, ‘Niiqurangerpeci taringengaituci. Tangerturangerpeci-llu ayuqucingengaunaci.’” 
ISA.6.10	Tua-llu qanertuq wangnun, “Umyuarteqesciigalivkarki ukut yuut, ciutait niicuirutelluki, iingit-llu tangerciigalivkarluki, tangerciigaliniartut taringesciigaliluteng-llu. Tuaten pikuneng, cauyuartut wangnun canrircecimaluteng-llu.”
ISA.6.11	Wiinga qanertua, “Qaillun pitalriamek waten ayuqeciqa, 
ISA.6.11	Ellii-llu qanertuq, “Nunarpiit imumanatkaatnun; enet-llu yuirulluteng; nuna-llu cakarniirulluni. 
ISA.6.12	Yuut ayagceciiqanka yaaqvanun nuna-llu tamalkuan cakarniirulluku. 
ISA.6.13	Qulni yugni atauciq uitangraan nunami, ellii-llu piunriumaciquq; ayuqeciquq napam kepumallrem acilqu͡rratun.”
ISA.6.13	(Napam acilqu͡rra nallunailkutnguuq naunqigtellerkaatnun Agayutem yuin.)
ISA.7.1	Angayuqaq Ahaz-aq, Jotham-aam qetunraa tutgarii Uzziah-m, atanirturillrani Judah-mi, anguyallruut. Rezin-aam, angayuqran Syria-m, Pekah-m-llu Remaliah-m qetunraan, angayuqran Israel-aam, curugaak Jerusalem-aaq, tau͡gaam cirlakevkenaku.
ISA.7.2	Qaneryaram tekicani Judah-m atanra Syria-m anguyagtai ak'a Israel-aam nuniinun piniluki, ellii yun'i-llu tamarmeng alingqapigtut uuleggluteng napatun arulalriatun anuqmi.
ISA.7.4	Qanrutniaran kellutesqelluku, tavevkenaku, alingevkenaku umyuarniurpek'naku-llu. Qenertellrat Angayuqam Rezin-aam, atanirtuq'ngain-llu Syria-rmiut, Angayuqam-llu Pekah-m alingnarqenrunrituq aruviagni malruk nipqatalriik muriik. 
ISA.7.5	Syria, ilaklukek Israel-aaq Angayuqra-llu, picirkiullruut. 
ISA.7.6	Curugnaluku Judah, alingcira'arluki-llu yuut ililircetnalutek, nutaan-llu Tabeel-aam qetunraa angayuqrurtelluku.
ISA.7.7	“Tau͡gaam wiinga, 
ISA.7.8	Ciin? Tua-i-wa Syria pininrunrilan Damascus-aami, Damascus-aaq-llu pininruvkenani Angayuqami Rezin-aami. Una-llu Israel-aaq, allrakut yuinaat pingayun tallimanek cipluku (65) iluatni navguumaciqngami atanruviusciiganani. 
ISA.7.9	Israel-aaq pininrunrituq Samaria-mi, Samaria-llu pininruvkenani Angayuqami Pekah-mi.
ISA.7.9	“Ukveren pektayiitenrilkan, piungaituten.”
ISA.7.11	“Kaigavikiu 
ISA.7.12	Ahaz-aq kiuguq, “Wiinga kaigangaitua nallunailkutamek. Naspaayuumiitaqa 
ISA.7.13	Tuaten qanran Isaiah kiuguq, “Niicugnici, watua, kinguvrini David-aam. Assinricaaquq tua-i taqsuqevkalci nerinisngialliqsuiluciat yuut; taqsuqevkarnarqaci-llu-qaa Agayutem nerinisngialliqsuilucia? 
ISA.7.14	Taumek 
ISA.7.15	Anglirikan elliin umyuani atungluku, yuut mel'angciqut muluk'uumek nerluteng-llu evegtaat neqkautiitnek.
ISA.7.16	Cali-llu tauna tekipailgan, nunautekek taukuk atanrek alikek'ngarpeci yuiruciiquk.
ISA.7.17	“
ISA.7.18	“Tamatum pillerkaa tekiskan, 
ISA.7.19	Amlleqapiggluteng quyurciiqut manialngurni kuignayugni qerranritni-llu teggalqut, patuluki-llu tamalkuita cukilanat tamalkuita-llu carr'ilqat.
ISA.7.20	“Tauna pillerkaq tekiskan, 
ISA.7.21	“Tauna pillerkaq tekiskan, naucetaarviliurta ilakuangqellrung'e'rmi kuluvayagarmek ataucimek qusngignek-llu malrugnek, 
ISA.7.22	milegmek amllermek cikirciqaak nuuqisngairulluku. Aa-ang, unegtauqallret-llu tamaani nunami milegmek evegtaat-llu neqiitnek neqkautengqerciqut.
ISA.7.23	“Tauna pillerkaq tekiskan, assilriit wine-arkanek naucetaarviit, tiissitsaanek (1,000) napayaarluteng akikanengqerrluteng tiissitsaanek qerrirlinek, nauvikumaciqut cukilananek naparrluyagarnek-llu. 
ISA.7.24	Yuut tamaani pissularciqut urluverteggun. Aa-ang, nuna tamarmi muirumaciquq naparrluyagarnek cukilananek-llu. 
ISA.7.25	Tamarmeng qemit nauceciivik'lallrit naurpagciqait cukilanat kina-llu tamaavet ayagngaunani. Nerviksaguciiqaat tamana kuluviit qusngit-llu.”
ISA.8.2	Aqvaten angutegnek malrugnek nalirrugnailnguugnek, agayulirtem̄ek Uriah-mek, Zachariah-mek-llu qetunraanek Jeberechiah-m, nallunritesten͞guniartuk.”
ISA.8.3	Tamatum kinguakun nulirqa qingartuq. Qetunrarpuk-llu yuurtellrani, 
ISA.8.4	Tan'gaurluq qaneryaurpailgan ‘Aanaa’ cali-llu ‘Aataa’, tamalkuita tukuutai Damascus-aam, tamalkuita-llu tegukengai Samaria-m, Assyria-m angayuqran ayauciiqai.”
ISA.8.6	Qanertuq, “Ukut yuut qessakellruatgu carvanirturalria mer'a Kuiggaam Shiloh-m,
ISA.8.7	Wiinga, 
ISA.8.8	Judah tumekluku ayagciqut ulerpagtun, yuum tusga tekilluku et'utarilriatun patuluki-llu cat tamalkuita.”
ISA.8.8	Agayutem nayuraakut! Talligken yagingalriik nuna camun pivkarngaitaak.
ISA.8.9	Quyurci alingluci, elpeci atanruvigni! Niicugnici, nunam yaaqsilriarini. Upci callullerkarpecen̄un, tau͡gaam alingici! 
ISA.8.10	Picirkiurci! Picirkiuraci tau͡gaam piciurrngaitut. Qalarcugtacirpecetun qalarrluci! Elliinginaq piciquci, wangkuta Agayutem nayuakut.
ISA.8.11	Artuqailnguq pinini aturluku 
ISA.8.12	“Ilaliuteksaunak picirkiuraitnun yuut alikevkenaki-llu alikekait. 
ISA.8.13	Neq'akiciu, wiinga 
ISA.8.14	Irranaqlua tanqilriaruama ayuqua teggalqutun yuut paallautek'laqiicetun; kapkaanartun-llu ayuqua pitaqerkauluki yui angayuqauviagnek Judah-nkuk Israel-aaq-llu, Jerusalem-aam-llu yui. 
ISA.8.15	Amlleret paallagyarpiaraciqut; iquluteng passimaciqut. Kapkaanarnun napciiqut.”
ISA.8.16	Elpeci, elitnauramni, murilkarkaugaci piugurtelluki qaneryarat Agayutem wangnun cikiutekellri. 
ISA.8.17	 iillruuq yum'inek, tau͡gaam wiinga cacetuqutekaqa neryuniurutekluku.
ISA.8.18	Wiintua waniwa ilalirluki mikelnguut 
ISA.8.19	Tau͡gaam yuut qanruciiqaiceci apcesqelluki ciunerkarcutulit tuqumalriit-llu qanertait, tamakut qalrialalriit qanevyuggluteng. Qanerciqut, “Yuut aptelarnarqut qanellritnek anerneret, apqauraqluki-llu tuqumalriit unguvalriit apqaurucilluki?”
ISA.8.20	Waten kiugarkaugaci, “Niicugniciu 
ISA.8.21	Yuut tarraciiqut nunakun, ciunerkairulluteng kaigluteng-llu. Kaillermeng qenertellermeng-llu nalliini aniqlaaciqaat angayuqerteng Agayutseng-llu. Ciugciiqut qilatmun, 
ISA.8.22	wall'u nuna tangvaurciqaat, tau͡gaam camek tangerrngaitut picurlagnarqelriamek tau͡gaam, tan'germek-llu, alingnarqelriamek tan'germek ayagcecimavimeggnun.
ISA.9.1	Ellait nau͡gg'un anagviiciiqut mat'umek picurlagnarqelriamek.
ISA.9.1	Nuniit yuugken Zebulun-aankuk Naphtali-llu caunrilkumallruyaaquk, tau͡gaam kinguqvaarni takarnarqutmek taiciiqut mat'umun nunamun, Mediterranean-aamek calaratmun nunamun akilirneranun Jordan-aam, Galilee-aq-llu tekilluku, allanret uitaviat.
ISA.9.2	Yuut tan'germi piyualriit
ISA.9.2	tangellruut angelriamek tanqigmek
ISA.9.2	Talinret nuniitni uitallruut,
ISA.9.2	tau͡gaam maa-i tanqik ciqinqertuq ellaitnun.
ISA.9.3	Nunaniryugcetaten cakneq, 
ISA.9.3	angnirivkaraten.
ISA.9.3	Nunaniryuutekait calialten,
ISA.9.3	yuut angnilauciicetun naucetaameggnek quyurciaqameng
ISA.9.3	wall'u avgutaqameng tukuutnek anguyagkun tegullermeggnek.
ISA.9.4	Elpet navellruavgu uskuraq uqamailliqutiit
ISA.9.4	kaugtuarumangairutelluki.
ISA.9.4	Cirlakellruan atanruvik
ISA.9.4	nangtestiit yugpet,
ISA.9.4	cirlakellrucirpetun anguyagtai Midian-aam ak'a tamaani.
ISA.9.5	Piluguit curullret anguyiit
ISA.9.5	aulilriit-llu akluit
ISA.9.5	piunriumaciqut kenerkun.
ISA.9.6	Wangkutnun mikelnguq yuurtuq!
ISA.9.6	Qetunramek cikiumaukut!
ISA.9.6	Atanirturilriaruciquq.
ISA.9.6	Aterpagcimaarkauguq, “Ayuqailnguq Ayuqucirturta,”
ISA.9.6	“Artuqailnguq Agayun,” “Iquilnguq Aata,”
ISA.9.6	“Uitanqegcitem Atanra.”
ISA.9.7	Atanirturillra uitanqegcivkarillra-llu
ISA.9.7	pingiinarciquk iquklisngaunatek,
ISA.9.7	atanruvian aqumllertaa David-aam,
ISA.9.7	angayuqauvia-llu piugarkaurtelluku,
ISA.9.7	naluumaluku-llu pitalqenerkun elluarucikun-llu
ISA.9.7	waken ayagluni akwarpak-llu tayima.
ISA.9.7	Ilungellran 
ISA.9.9	Tamarmeng yuin Israel-aam, tamarmeng-llu uitalriit nunarpagmi Samaria-mi, nallunriciiqaat elliinun man'a pillrucianek. Watua qutegtut ucuryaggluteng-llu. Qanerluteng, 
ISA.9.10	“Qikumek enet piliaqumalriit imellruut, tau͡gaam cimirciqaput teggalqunek enenek. Aglut sycamore-anek napanek taqumalriit iqucimaut, tau͡gaam cimirciqaput napakegtaarnek cedar-aanek.”
ISA.9.12	Syria-m calaralirnermi, Philistia-m-llu kanaknalirnermi qantek angpartait nernaluki Israel-aat. Tau͡gken cali 
ISA.9.13	Israel-aam yui umyualinqigteksaitut; Artuqailnguum 
ISA.9.14	Ernermi ataucimi 
ISA.9.15	Ak'allaat takarnarqelriit qamiqu͡rruut; pamyuq-wa prophet-aat iqluurutnek elitnaurilriit! 
ISA.9.16	Ciuliqagcilriit ukunek yugnek iqlutmurcetait ayuquciirutelluki-llu. 
ISA.9.17	Taumek 
ISA.9.18	Assiiluciat yuut ekuaguq kenertun piunririlriatun cukilananek canegglugnek-llu. Ekuaguq napalilriim ekualauciatun arugpagluteng qulmun. 
ISA.9.19	Tua-i-wa Artuqailnguq 
ISA.9.20	Tamiini nunami yuut nerangnaqut tekiyucirmegcetun, tau͡gaam kainrirciiganateng. Kiituani-llu nerlangait irniateng. 
ISA.9.21	Manasseh-m yui Ephraim-aam-llu yui calluutut, iliklutek-llu curugluku Judah. Tau͡gken cali eq'uqertii 
ISA.10.1	Aarnarqelriamek ciunerkangqertuci! Alerquutnek taqutelartuci elluanrilngurnek nangetnaluki yuunka. 
ISA.10.2	Tuaten piluci arrsaulriit piyunarquciitevkalaraci elluarrluki-llu aulukumavkaqsaitaci. Tuaten-llu cali uayaaraqluki aipainret elliraat-llu. 
ISA.10.3	Qaillun piciqseci Agayutem anucimirqecetaaqaci? Qaillun piciqseci pillugnarqelria taivkaqaku nunanek yaaqsilrianek? Natmun qimagciqseci ikayurtekangengnaqluci? Natmun-llu iirciqseciki tukuuceci? 
ISA.10.4	Anguyagmi tuqucimaciquci wall'u qamurluci ayaucimaciquci teguarurrluci. Tau͡gken cali 
ISA.10.6	Ayagcetaqa Assyria agayutailngurmun atanruvigmun, yugnun qenngevkartellemnun. Ayagcetellruanka tegulautesqelluki tegliurluki-llu tutmautesqelluki-llu yuut marayatun nunami.”
ISA.10.7	Tau͡gaam Assyria-m angayuqra umyuamikun picirkiurangqertuq mulngakarkauvkenani. Umyuangqertuq piunrirnaluki amlleret atanruviit. 
ISA.10.8	Ellii ucuryagtuq, “Tamarmeng anguyagtem̄a ciuqliit atanruut! 
ISA.10.9	Cirlakellruanka nunarpakek Calno-nkuk, Carchemish-aaq-llu, Hamath-aaq, Arpad-aaq-llu nunarpakek. Cirlakellruagka-llu Samaria-nkuk Damascus-aaq-llu. 
ISA.10.10	Yagtellruunga anucimirqecetaarnaluki tamakut angayuqauviit agayutulit agayutnguanun, agayutnguanun amllenrulrianun Jerusalem-aami, Samaria-mi-llu. 
ISA.10.11	Piunrillruaqa Samaria agayutnguartuumaan, tuaten-llu piarkaugaqa Jerusalem-aaq, agayutnguat-llu agayuvikelallrit tuani.”
ISA.10.12	Tau͡gaam 
ISA.10.13	Angayuqra Assyria-m ucuryagtuq qanerluni, “Wiinga tamalkuan kiirrarma pillruaqa. Wiinga pinirtua umyuartulua-llu. Wiinga perrillruanka atanruviit nunautaita engelait teguluki-llu aklut qemagtaallrit. Angucalutun ungungssitun tutmautellruanka yuut tuani uitalriit. 
ISA.10.14	Atanruvii ellarpiim ayuqellruut yaqulgem ungluitun, wiinga-llu avullruanka tukuutait qacignarqetaluni avulriatun kayangunek. Yaquliulriartaituq qalrialriartaunani-llu alingcira'arlua.”
ISA.10.15	Tau͡gaam 
ISA.10.17	Agayun, tanqia Israel-aam, kenrurciiquq. Israel-aam tanqilria Agayutii ekualriarurciiquq, ernermi ataucimi ekuagarkauluki cat tamalkuita, cukilanaungraata caneggluungraata-llu. 
ISA.10.18	Naparugaat naucetaarviit-llu tamarmeng piunriumaciqut, 
ISA.10.19	Ikgelnguaraat napat uitaqerciqut mikelnguunge'rmi naaqsugngaarkauluki.
ISA.10.20	Pillerkaq tekiciiquq Israel-aam yui uitaqallret cacetuqutek'ngairuciqaat atanruvik piunriryarpiartellerteng. Piciuluteng cacetuquteksaguciiqaat 
ISA.10.21	Carraat tau͡gaam Israel-aam yui uterciiqut artuqailngurmun Agayutmeggnun. 
ISA.10.22	Israel-aam-llu yui watua amllertang'e'rmeng qau͡gyatun imarpiim canianelngurtun, carraat tau͡gaam uterciiqut. Piunrillerkarteng yuut ciunerkaqaat, pinarqut-llu tua-i tuaten. 
ISA.10.23	Aa-ang, tua-i nunamun tamiinun Artuqailnguum 
ISA.10.24	Artuqailnguq 
ISA.10.25	Ak'anun pivkenii anucimirqecetaanrirciqamci, nutaan-llu ellait piunrirciqanka. 
ISA.10.26	Wiinga Artuqailnguq 
ISA.10.27	Pillerkaq tauna tekiskan, angiciiqamci pinianek Assyria-m, uskuraatnek uqamalkutangqerrngairuciiquci tusevcen̄i.”
ISA.10.28	Inglukestaita teguaqsagutaat Ai-aq!
ISA.10.29	Qerallruat ingrik akuliik qavartarluteng-llu Geba-mi! Yuut nunarrarni Ramah-mi alingut cakneq, yuut-llu Angayuqam Saul-aam nuniini Gibeah-mi qimagluteng. 
ISA.10.30	Qayagpagaci, Gallim-aarmiuni! Niicugnici, Laish-aarmiuni! Kiuluci, Anathoth-aarmiuni! 
ISA.10.31	Madmenah-rmiut Gebim-aarmiut-llu qimagtut. 
ISA.10.32	Unuamek-llu inglukestait uitaut nunarrarmi Nob-ami, tengluteng-llu angalatait tungiinun Ingrim Zion-aam, nunarpagmun Jerusalem-aamun.
ISA.10.33	Artuqailnguum 
ISA.10.34	 kepurciqai napatun kepumalriatun piqertuutarkun napalilriim akuliini, tuaten-llu assinkacagait napat Lebanon-aami iqulauciicetun!
ISA.11.1	David-aam nauvii ayuqut napatun kepumalriatun; tau͡gaam napayagaat naulauciicetun acilqumek, tuaten-llu nutaraq angayuqaq nangerciiquq David-aam kinguvrinek.
ISA.11.2	Anerneran 
ISA.11.2	elisngamek-llu elluarrluni-llu atanirturillerkaanek yum'inek.
ISA.11.2	Nallunriciiqa 
ISA.11.3	niisngallra-llu nunanikluku.
ISA.11.3	Cuqcilarngaituq yuum tangellrakun wall'u niitellmikun;
ISA.11.4	cuqtelarciqai arrsaulriit ellualriakun
ISA.11.4	anagyaaqulluki-llu piunarquciit casciigalnguut.
ISA.11.4	Qanellra aturluku yuut anucimirqecetaarumaciqut,
ISA.11.4	assiitellriit-llu yuut tuquciqut.
ISA.11.5	Atanirturiciquq yum'inek ellualriakun piciunerkun-llu.
ISA.11.6	Keglunret qusngiyagaat-llu ilakluteng uitaciqut,
ISA.11.6	kuskarpagngalnguq qusngirngalnguum-llu piyagaa qungelrallgutkeciquk.
ISA.11.6	Kuluvayagaat yugtutulit-llu piyagait nerellgutkelarciqut
ISA.11.6	mikelngurnek-llu aulukestengqerrarkauluteng.
ISA.11.7	Kuluviit taqukat-llu nerellgutkeciqut,
ISA.11.7	piyagait-llu ilakluteng qungelraaqluteng.
ISA.11.7	Yugtutulit-llu nerlarciqut canegnek kuluvagtun.
ISA.11.8	Mikelnguyagaunge'rmi akngiringangaituq
ISA.11.8	aquingermi caniani tuqunarqelriim ciissirpiim.
ISA.11.9	Zion-aami, Agayutem kencignarqelriami ingriani,
ISA.11.9	akngirkengengaitut piunriringaunateng-llu
ISA.11.9	tamiini tanqilriami ingrimni,
ISA.11.9	tua-i-wa nuna muirumaciqngan nallunritellranek 
ISA.11.9	imarpigtun mermek imaqaaralriatun.
ISA.11.10	Erneq tekiciiquq nutaram angayuqam David-aam kinguvrinek nallunailkutaullerkaa atanruvignun. Quyurciiqut atanirturivianun nunarpagmun, uitavia-llu ucurnarqelriaruciquq. 
ISA.11.11	Erneq tauna tekiskan, 
ISA.11.12	 nalugiciquq nallunailkutamek pelagmek nallunrirtelluki atanruviit ataam quyurcillerminek cekavngalrianek Israel-aam Judah-m-llu yuinek ut'rulluki-llu cetamanek nunam kangirainek. 
ISA.11.13	Angayuqauvian Israel-aam ciknakenqiggngaitaa Judah, Judah-m-llu inglukenqiggngaunaku Israel-aaq. 
ISA.11.14	Pillguteklutek anguyagciqakek Philistine-at kanaknelirnermi cali-llu uayarluki yuut uitalriit calaralirnermi. Cirlakciqagkek Edom-aarmiut Moab-armiut-llu, Ammon-aarmiut-llu niisngaarkaugakek. 
ISA.11.15	-llu kinerceciiqaa Suez-aam imarpigmun anellra, puqlanilriamek-llu anuqlirtelluku kinerceciiqaa Kuik Euphrates-aaq, kuiggaacuaraat malrunlegen uitaqertelluki, kina imna piyualuku qerararkaurtelluku. 
ISA.11.16	Assyria-mek tumyarartangqerciquq atu'urkaatnek Israel-aam yuin, tuani tuqullrunrilngurnun, ciuliameng tumyararkangqellruciicetun ayallermeggni Egypt-aamek.
ISA.12.1	Erneq tauna tekiskan yuut aturciqut,
ISA.12.1	“Wiinga nanraramken, 
ISA.12.1	maa-i qenrutenrirarpenga caceturqaurlua tau͡gaam.
ISA.12.2	Agayun anirturtekaqa;
ISA.12.2	cacetuqutekciqaqa alingengaunii-llu.
ISA.12.2	wiinga-llu anirturteksagulluku.
ISA.12.3	Mer'em nutaram quyavkalauciatun meqsulria,
ISA.12.3	tuaten-llu Agayutem yui angnilartut anirturaqateng.”
ISA.12.4	Tuani ernermi waten qanerciquci,
ISA.12.4	“Quyavikiciu 
ISA.12.4	Caliari qanrutekluki atanruviit yuitnun!
ISA.12.4	Qanruciki elliin angelriarullranek!
ISA.12.5	Aturci nanrarluku 
ISA.12.5	Ellarpiim yui tamalkuita niitelluki mat'umek.
ISA.12.6	Tamarmeng Zion-aami uitalriit qayagpaglit aturluteng-llu!
ISA.12.6	Israel-aam tanqilria Agayutii angelriaruan,
ISA.12.6	uitaluni-llu yun'i ilalirluki.”
ISA.13.1	Una qaneryarauguq Babylon-aaq piluku, Isaiah-am Amoz-aam qetunraan akurtullra Agayutmek.
ISA.13.2	Kangranun carr'ilnguum qemim naparciu pelak anguyagcuun! Qayagpagluki anguyagtet tallin-llu nalugluku nallunailkutauvkarluku curuusqelluki ikirtuqai qutegtellriim nunarpiim. 
ISA.13.3	 qayagai elliin piyuumirluteng nalirugtenrilnguut anguyagten̄i calluusqelluki tanqilriamek anguyagluki anucimirqecetaarluki-llu qenruskengani.
ISA.13.4	Niiciu nepa ingrini; nepiit yugugaat quyungqalriit, nepiit atanruviit angayuqauviit-llu quyurtellriit. Atanrata Anguyiit uptai anguyagten̄i anguyagmun. 
ISA.13.5	Taigut nunanek yaaqvanek nunam iquanelngurnek. Qenerrluni 
ISA.13.6	Yuuniarci! 
ISA.13.7	Tamarmeng yuut unatait agaciqut qatanglluggluteng, tamalkuita-llu alingem tuciiqai. 
ISA.13.8	Cakneq alingeciqut engellugturluteng-llu, arnam teggiurciaqami pilauciatun. Tangertaaguciiqut alingluteng, kavingluteng kasnguyuum ugaani. 
ISA.13.9	 erenra agiirtuq; tauna erneq naklekinrilnguq tuknilriamek qenertellra. Nuna yuilqurrurciiquq, assiilngiumalriit-llu tamarmeng piunriumaciqut. 
ISA.13.10	Agyat tamarmeng qilagmi agyat-llu quyungqalriit ciqinqanrirciqut, akerta-llu piskuni tan'gerceciiquq, iraluq-llu tanqig'ngaunani.
ISA.13.12	Unguvaqalriit ilakuaruluteng nurnanruciqut suulutaami. 
ISA.13.13	Qiliit arulaciiqanka, nuna-llu arulacimaciquq uitaviminek pekcecimaluni tuani ernermi, wiinga 
ISA.13.14	“Atanret uitalriit Babylon-aami qimagciqut kingunermeggnun, cekavvluteng tuntutun pissurtemeggnek qimalriatun, qusngitun-llu qusngiliurtailngurtun. 
ISA.13.15	Kina-llu imna tegukseng nuussirpagkun tuquciiqaat. 
ISA.13.16	Tangvagtelluki irniarit kaugtuarluki tuquciiqait, enait uayarciqait, nulirrit-llu akusrarutekluki.”
ISA.13.18	Urluvermegteggun pitegcautmegteggun-llu tuquciiqait ayagyuat angutet. Takumcuyugngaitut mikelnguyagarnek, mikelngurnek-llu. 
ISA.13.19	Babylonia-q tangssunarqenqaat angayuqauviit tamarmeng; yuin ilukegcitkaat. Tau͡gaam Wii, 
ISA.13.20	Yuk tuani uitanqiggngaituq. Calligtaalriit Arab-at pelatekarngaitut tuani, qusngiliurtem-llu katngautni tuani uitavkarngaunaki. 
ISA.13.21	Yuilqurmiutaat ungungssit uitavikeciqaat kenriiret-llu unglulilarciqut tamaani. Yaqulget tengyuilnguut nunakeciqaat, qusngirngalnguut-llu pangalgaluteng tamaani. 
ISA.13.22	Nayurviit atanret-llu enait akiugciiqut qalriallritnek qimugten͞galnguut kaviarngalnguut-llu. Babylon-aam pillerkaa tekituq! Ernerkiurai ilamangaitut.”
ISA.14.2	Amlleret atanruviit ikayurciqait Israel-aam yui utertellratni nunamun 
ISA.14.4	Waten pikan, ciritekciqaat atanra Babylon-aam qanerluteng:
ISA.14.4	“Takumcuyuyuilnguq angayuqaq piunrirtuq! Yugnek nangcinqiggngairutuq! 
ISA.14.5	 iquklicetaa piningqellrat assiitellriit atanirturtet 
ISA.14.6	qenrulluki nangtestait yuut taqsuunateng nanglluki atanruviit cirlakelteng. 
ISA.14.7	Watua nutaan ellarpiim yui tamarmeng mernuinercirtut uitanqegciluteng, tamarmeng yuut aturluteng nunaniryugluteng. 
ISA.14.8	Napat cypress-aat Lebanon-aam-llu cedar-aat napai nunaniryugtut angayuqaq piunrian, kitumek kepurtekairucameng catairuqaanranek.
ISA.14.9	“Tuqumalriit nuniit uptuq ciuniurnaluku Babylon-aam atanra. Alangruit piningqellret nunami uitallermeggni pek'ngut. Angayuqat-llu alangruit nangerrluteng atanruvignek aqumllemeggnek. 
ISA.14.10	Tamarmeng waten qanruciiqaat, ‘Piniarututen wangkucicetun! Wangkuta ilaksagutamteggen! 
ISA.14.11	Takarnarqucin nasvalallruyaaqaat aturcetaarluteng qelutelegteggun, tau͡gaam watua tuqumalriit nuniitni uitauten. Taklauten inglerluten paralunek patumaluten ciissinek.’”
ISA.14.12	Atanrani Babylon-aam, tanqigcetellria unuakum agyaa, igtellruuten qilagmek! Cirlakillruyaaquten atanruvignek, tau͡gken watua nunamun egcimaluten. 
ISA.14.13	Umyuarteqellruyaaquten mayurnaluten qilagmun atanruviin-llu aqumlleren elliluku quliitnun quyinkacagaat agyat. Umyuarteqellruyaaquten aqumnaluten angayuqatun ingrim taum qainganun neglirnermi agayutet quyurrviatnun. 
ISA.14.14	Qanellruuten mayurciqniluten kangritnun amirlut ayuqliriluten-llu Artuqailngurtun. 
ISA.14.15	Tau͡gaam, ayaucimauten aciqsinratnun tuqumalriit uitaviata.
ISA.14.16	Tuqumalriit irr'ikciqaatgen. Apciiqut, “Una-qaa wani-wa angun nunamek arulacilleq angayuqauviit-llu uulegcetaqluki? 
ISA.14.17	Una-qaa wani-wa angun piunririlleq nunarpagnek ellarpak-llu kinernerurrluku? Una-qaa wani-wa angun itertaminek anevkayuilnguq wall'u utercecuunaki kingunritnun?”
ISA.14.18	Tamarmeng nunam angayuqai taklalartut assiqapigtellriani qunguni, 
ISA.14.19	tau͡gaam elpet qunguituten, temen-llu egcimauq arusqelluku. Patumaluni temaitnek anguyagtet tuqucimallret anguyagkun, egcimaluten ilakluki petmigmun teggalqumi, tutmaucimaluten-llu. 
ISA.14.20	Nunan piunrillruavgu tuquqluki-llu nakmiin yut'en, tungmagcimangaituten allatun angayuqatun. Iliit-llu assiitellriit ilavet uitaqerngaituq. 
ISA.14.21	Tuqurqilriit ayagnirlit! Uum angayuqam qetunrai tuquciqut ciuliameng assiilnguit pitekluki. Iliit-llu atanirturingaunani nunamek wall'u nunarpagnek taqusngaunani tamaani.
ISA.14.22	Artuqailnguq 
ISA.14.23	Babylon-aaq mecaurceciiqaqa, anipat-llu uitaviksaguciiqaat. Kagiciqaqa-llu Babylon-aaq kagitnek kagiarkauluku ca tamalkuan. Wiinga Artuqailnguq 
ISA.14.25	Wiinga piunrirciqanka Assyrian-aat nunami Israel-aami, ingrimni-llu tutmauceciiqanka. Angiciiqanka yuunka Assyrian-aanek teguarullratnek uqamailngurnek-llu atmiumalallritnek. 
ISA.14.26	Wani-wa una picirkiuraqa nunamun, tallika-llu yagingauq anucimirqecetaararkauluki atanruviit.” 
ISA.14.27	 Artuqailnguq waten picirkiurtuq; tallini yagtaa anucimirqecetaarinaluni, kia-llu imum arulaircessngaunaku.
ISA.14.28	Una qaneryaraq qanrutkumallruuq allrakumi angayuqaq Ahaz-aq tuqullrani.
ISA.14.29	Philistia-m yuini, kaugtuutaq kaugtuartek'lallerci ayemcimauq, tau͡gaam camek cali angniutekaituci. Ciissirpak tuquaqan, arcaqanrulriim enailaraa. Ciissirpiim-llu kayangua tuk'rilartuq ciissirpagmek yaqulegmek.
ISA.14.31	Neplirluci kaigaci ikayuusqelluci, tamarpeci nunarpaini Philistine-am! Alingici, tamarpeci! Puyurtanguq urr'amek neglirnermek—anguyagten͞guut alingtalriamek ilaunateng. 
ISA.14.32	Qaillun kiuciqseta qaneryaramek taitellriit Philistia-mek? Qanruciiqaput 
ISA.15.1	Una qaneryaraq Moab-amek qanrutkilriaruuq.
ISA.15.1	Nunarpiik Ar-ankuk Kir-aq-llu piunriumauk ataucimi unugmi, Moab-am-llu nunii neplilriartaunani. 
ISA.15.2	Dibon-aam-llu yui mayurluteng qemimun aluviliurtut agayuyarameggni. Moab-am yui nepliagut angniiluteklukek nunarpiik Nebo-nkuk Medeba-llu; angniilameng-llu qamiquteng meqtait ungairluteng-llu. 
ISA.15.3	Yuut tumyarani missuullernek aturarluteng; quyurcarani nunat akuliitni enet-llu qaingitni yuut angniinateng aluviliurtut. 
ISA.15.4	Yui-llu Heshbon-aam Elealeh-m-llu eriniagut, eriniallrat-llu niitnaqluni Jahaz-aamek. Anguyagten͞gungermeng-llu uulegtut; alingem tull'uki. 
ISA.15.5	Umyuaqa takumcuyugtuq Moab-amek! Yuut qimallruut Zoar-armiunun, Eglath Shelishiyah-rmiunun-llu. Ilait-llu mayurtut tumyarakun Luthith-aamun, ayainanermeggni aluviliurluteng; ilait-llu qimagtut Horonaim-amun neplialuteng qastuluteng. 
ISA.15.6	Kuiggaq Nimrim-aaq kinrumaa, can'get-llu mengliini nalamaluteng, cungagcetellriartairulluni. 
ISA.15.7	Yuut qeraraat Uqvigaat Kuignayuat, qimangnaqluteng akluteng tamalkuita ang'aqluki. 
ISA.15.8	Tamiini Moab-am nuniin engeliini aluviliulriit nepiit niitnauguq. Niitnaqluni nuniitnek Eglaim-aam Beerelim-llu. 
ISA.15.9	Nunarrarni-llu Dibon-aami kuik kaviriluni augmek, Agayutem-llu arcaqanrulria tuc'eciiqaa taukunun yugnun. Aa-ang, tuqurqumaarkaugut tamarmeng uitaqallret Moab-ami.
ISA.16.1	Nunarpagmek Sela-mek kinertellriami nunami Moab-am yuin tuyularaat cikirluku qusngiyagarmek atanirturilria Jerusalem-aami.
ISA.16.2	Utaqalgilartut cen̄agkeni Kuigem Arnon-aam angitaarluteng, yaqulegtun ayagcecimalriatun unglumeggnek.
ISA.16.3	Ellait qanertut Judah-m yuinun, “Qanruskut qaillun picirkamten̄ek. Camun pivkaryaqunata napatun nengllanarqelriamek talinilalriatun kiirillrani erenrem qukaani, mernuinercirtelluta-llu talinerpeni. Wangkuta qimagaugukut; iirkut kia nalaqngailkiinun. 
ISA.16.4	Uitavkarkut nunautevni. Pivkaryaqunakut piunriryugtemten̄un.”
ISA.16.4	(Nangciyaraq piunririyaraq-llu iqukliciiquk, nunam-llu navgurtai catairuciiqut. 
ISA.16.5	Nutaan-llu David-aam kinguvrin iliit atanrurciiquq, atanirturciqai-llu yuut piciulriakun kenkekun-llu. Piciulria egmian atularciqaa, elluaq-llu aturtelluku.)
ISA.16.6	Yui-llu Judah-m qanertut, “Niitukut Moab-armiut-gguq qutegngaut, ucuryaggluteng. Nallunritarput ellmeggnek pivakuciat caunrilketarluteng-llu, tau͡gaam ucuryagutait cauvkenateng.”
ISA.16.7	Moab-am yui aluviliurciqut nangtequallerteng pitekluku. Tamarmeng aluviliularciqut umyuaqaqamegteki neqkaqegtaaraat nerlalteng nunarpagmi Kir Heres-aami. Taukut camek neryuniurutairuciiqut. 
ISA.16.8	Naucetaarviit canimelkiini Heshbon-aam wine-arkanek-llu naucetaarvii Sibmah-m piunriumaut—tamakut wine-arkanek naucetaarviit wine-aita atanruviit atanirturtait taangiqevkalallruit. Napayagait naumallruyaaqut nunarpak Jazer-aaq tekilluku, calaratmun-llu nuna kinerneq tekilluku, kanaknatmun-llu akilirneranun Dead Sea-m. 
ISA.16.9	Watua aluviliurutkanka Sibmah-m Jazer-aam-llu napayagai wine-arkanek naugitulit. Aluviliurutkagka Heshbon-aankuk Elealeh-llu, tua-i-wa naunrarnek quyurtarkartailan yuut angniutekaitnek. 
ISA.16.10	Watua angnilriartaituq naungignarqelriani naucetaarvigni. Qayagpagalriartaituq atulriartaunani-llu wine-arkanek naucetaarvigni. Tutmarluki atsanek mecuirilriartaituq wine-aurtarkanek; qayagpagalriartairutuq nunaniryulrianek. 
ISA.16.11	Yuuniaraunga angniilutekluku Moab-aq, ilutequtekluku-llu Kir Heres-aaq. 
ISA.16.12	Moab-armiut taqsuqcirtut ellmeggnek ingrinun ayagaluteng agayuyarameggnun agayuvigpameggnun-llu piicagyarturluteng, tamana tau͡gaam ellaitnun catngungaituq.
ISA.16.13	Tamana tamaa-i 
ISA.16.14	Nutaan-llu 
ISA.17.2	Nunarpiit-llu Syria-mi yuiruciiqut akwarpak. Nerviksaguciiqait qusngit kuluviit-llu, kia-llu ayagcessngaunaki. 
ISA.17.3	Israel-aaq akiurciigaliciquq, Damascus-aaq-llu ellminek ataniumangairulluni. Syria-rmiut-llu uitaqallret kasngunarqeciqut Israel-aam yuitun. Wiinga, 
ISA.17.5	Israel-aaq ayuqeciquq naucetaarvigtun kepliarumalriatun mukaarkat ak'a quyurcimariluteng, cataunani naucetaarvigtun Kuignayugmi Rephaim-aami catairulluku avuumallertun. 
ISA.17.6	Carraat tau͡gaam yuut uitaqerciqut, Israel-aaq-llu ayuqerkauluni olive-aam napaatun iqvaumalriatun malruk tau͡gaam wall'u pingayun atsat uitaqerluteng kangrani, wall'u carraat-llu aciqvani avayaini uitaqerluteng. Wiinga, 
ISA.17.7	Tauna erneq tekiskan, yuut cauciqut Piliaqestellermeggnun ikayuusqelluteng, tanqilriamun Israel-aat Agayutiitnun. 
ISA.17.8	Ekuaviit unatmegteggun piliaqelteng cacetuqutekenrirciqait, allat-llu cali pilialteng unatmegteggun—nallunailkutai agayutnguam Asherah-m, aruvirviit-llu tepkegcilrianek.
ISA.17.9	Erneq tauna tekiskan, asvairqumangermeng nunarpiit yuiruciiqut nunallrurrluteng nunarpaicetun Hivite-at Amorite-at-llu, cakaallruciicetun qimallermeggni Israel-aam yuinek.
ISA.17.10	Israel-aaq, nalluyagutan Agayun anirturtellerci capkuciumastessi-llu asvailngurtun qiurtun. Nauceciiluci tau͡gaam qigcignarqelrianek naucetaarvignek
ISA.17.11	Tau͡gaam tuani unuakumi nauceciillerpeni egmian naugarteng'e'rmeng naucetaangluteng-llu, quyurtarkartaiciiquq. Picurlagnarqelriaruciquq tau͡gaam engellugtullra-llu iinruunani.
ISA.17.12	Pinilriit atanruviit pek'ngut neplirluteng imarpiim ellerrartellratun, qairpagtun-llu qagralriatun. 
ISA.17.13	Atanruviit ciutmurtut cukataluteng qairtun, tau͡gaam Agayutem nunurai kingupiartut-llu. Tenglluki urr'atun ingrim mengliinelngurtun, carangllugtun-llu ull'uyam iluanelngurtun. 
ISA.17.14	Atakuarmi alingevkariut, tau͡gaam unuaquani catairutut. Tauna ciunerkaqaat tamarmeng uayartain nunamta.
ISA.18.1	Ethiopia-m kuigin yaatiitni nunatangqertuq yaqut nepaitnek niitnarqelriamek. 
ISA.18.2	Tuaken nunanek quurituastet cetuut kuigkun Nile-akun angyatgun canegnek cuplulegnek piliaqumalriatgun. Uterci kingunerpecen̄un, kevgani qanerutkesqumalriim ayagatestaini! Qanerkamek ut'ruci nunavcen̄un kuiget avverqumakiitnun, artuqailngurmun cirlakuurilriamun angayuqauvigpecen̄un, sugtulrianun qaingit melqurrunateng yugpecen̄un, ellamiut tamarmeng alikekaitnun.
ISA.18.3	Niicugnici, tamarpeci nunami uitalriani! Murilkici nallunailkutamek pelagmek naparcimaarkamek ingrit kangritni! Niicugniluci qalriallerkaanek cupu'uryaram! 
ISA.18.4	 qanertuq wangnun, “Uyangciiqua qilagmek nepaunii unuum yukutatun tut'ellriatun kiircetaqan unugmi quyurciyaram nalliini, akertem-llu nepaunani ciqinqalauciatun erenrem kiircetellran nalliini. 
ISA.18.5	Atsat wine-arkat quyurcimavailgata, naucetaarit iggluteng atsat-llu arungluteng, piunrirciqai inglukestaita Ethiopia-rmiut piunrirciqai qaciggarmi uluatun kepiilriatun napam avayaanek. 
ISA.18.6	Temait anguyagtaita cailkamciiqut piqainauluteng yaqulegnun yuilqum-llu ungungssiinun. Kiagmi yaqulget nerlarciqat uksumi-llu, ungungssiaraat.”
ISA.18.7	Pillerkaq tekiciquq 
ISA.19.1	Una qaneryarauguq Egypt-aamek.
ISA.19.2	 qanertuq, “Ingluksaguceciiqanka Egypt-aarmiut atunem calluangevkarluki anelgutkellriit nunalgutkelriit-llu. Nunarpiit-llu nunarpaullgutaitnun, angayuqauviit-llu angayuqauviullgutaitnun. 
ISA.19.3	Picirkiurait Egypt-aarmiut piciurcesciigatevkarciqanka caceskellivkarluki-llu. Agayutnguameggnun ikayuusqeciqut, ciunerkarcurvikluki-llu angalkut, tuqumalrianek-llu qanellgutkitulit. 
ISA.19.4	Wiinga tunciqanka Egypt-aarmiut atanirturilriamun takumcutaunani, nangcitulimun-llu atanermun ataniungevkarluki. Wiinga Artuqailnguq 
ISA.19.5	Meq Nile-ami enciiquq, piinanermini-llu kuik kinerciqaa. 
ISA.19.6	Kuinri-llu kuigem tep'ngeciqut etgalillerteng maliggluku. Iitaruat, mermi-llu naumalriit nalaluteng, 
ISA.19.7	naucetaat-llu nauciumalriit Nile-am cen̄agkeni kinerciqai tenglluki-llu. 
ISA.19.8	Tamarmeng-llu yuungnaqutengqellriit neqsurluteng Nile-ami yuuniaraciqut aluviliurluteng-llu; kuvyait manait-llu atuungaitut. 
ISA.19.9	'Lumarraqegtaarnek-llu pilitulit ciunerkairuciiqut; 
ISA.19.10	'lumarristet munarluteng-llu calitulit navguumaciqut umyuamegteggun-llu cakneq angniinateng.
ISA.19.11	Ciuliqagtai nunarpiim Zoan-aam usviitqapigtut! Egypt-aam yuin umyuartunqurrait alerquigut usviilngurtarnek! Ciin-llu qanrusnguartatgu Egypt-aam atanra kinguveqniluteng ciuqvallarnun umyuartulrianun, angayuqanun-llu? 
ISA.19.12	Angayuqrani Egypt-aam, nauwa-mi umyuartulriit yut'en? Aipaagni qanrucugngalliatgen 
ISA.19.13	Ciuliqagtekek Zoan-aankuk Memphis-aaq-llu usviirutut. Ciuliqagcilriaruarkaullruyaaquk atanruviim yuinek, tau͡gaam iqlutmun ayautellruit. 
ISA.19.14	 uunguciitnarqelrianek ayuqucirtuagivkarai. Taumek, Egypt-aaq callermikun elluatuurcesciigalnguq, taangiqluni ayalualriatun ayuqliriluni qurrasqitalriatun-llu miryaminun. 
ISA.19.15	Atauciunge'rmi Egypt-aam yuini, tukuunge'rmi arrsaunge'rmi, piuranrulriarung'e'rmi cakegtaunrilngermi-llu, ikayurciigaciiqaa.
ISA.19.16	Pillerkaq tekiciiquq Egypt-aam yui alingtarillerkaat arnatun. Uulegciiqut alingluteng tangerqunegteggu 
ISA.19.17	Egypt-aam yuin cakneq aliksaguciiqaat Judah neq'e'rqamegteggu ellmeggnun tuc'etarkaa 
ISA.19.18	Pillerkaq tauna tekiskan, Hebrew-tun qalartelarciqut tallimani Egypt-aarmiut nunarpaitni. Yuut tamaani ukvernarcarilarciqut atrakun 
ISA.19.19	Pillerkaq tauna tekiskan, ekuavigtangciquq 
ISA.19.20	Nallunailkutauciqut 
ISA.19.21	-llu nallunrirceciiquq Egypt-aarmiunun, ellaita-llu nallunrirciqaat agayulangluteng elliinun, payugtaqluku-llu ekuagarkanek elliitnek-llu. Ellait-llu ilungluteng akqiciqut elliinun akqutkellerteng-llu aturarkauluku. 
ISA.19.22	 anucimirqecetaarciqai Egypt-aarmiut, tau͡gaam cali canrircetarkauluki. Ellait cauciqut elliinun, niiciiqai-llu piicautait canrirtelluki-llu.
ISA.19.23	Pillerkaq tauna tekiskan, tumyarartangciquq Egypt-aamek Assyria-mun. Yuut taukunek nunanek ayagalarciqut ullagalluteng atunem, angayuqauviik-llu malruk quyurmek agayularciquk. 
ISA.19.24	Pillerkaq tauna tekiskan, Israel-aam pitacirciqak Egypt-aaq Assyria-llu, ukut-llu pingayun atanruviit atawaqautnguciqut ellamun tamalkuan. 
ISA.19.25	 Artuqailnguum atawaqerceciiqai qanerluni, “Atawaqerceciiqamken, Egypt-aaq, wiinga yumni; elpet, Assyria-mi, wiinga piliaqellemni; elpet cali, Israel-aaq, cucukluci yumni.”
ISA.20.1	Alerquutii aturluku Angayuqam Sargon-aam Assyria-rmium, ciuqlikacagiita anguyagtain Assyria-m, anguyagaa Philistine-at nunarpiit, Ashdod-aaq, cirlakluku-llu. 
ISA.20.2	Tuani pingayun allrakut ciungatni 
ISA.20.3	Ashdod-aam tegumallran nalliini, 
ISA.20.4	Angayuqran Assyria-m ayauciiqai matangqaluki itertat teguaqellni ukugnek nunagnek. Ayagyuat ak'allaat-llu, piyuaciqut kamilarmeng matarmeng-llu, nulluit capaunateng, kiaresngiatelluki Egypt-aarmiut. 
ISA.20.5	Cacetuqutekestellri Ethiopia-m ucuryagutekluku-llu Egypt-aaq umyuassuugarciqut, ciunerkairulluteng. 
ISA.20.6	Tauna pillerkaq tekiskan, yuut uitalriit Philistia-m cen̄iini qanerciqut, ‘Tangerciu qaillun pimaciat yuut cacetuquteklemta Assyria-m angayuqranun pivkaasqevkenata! Qaillun-kiq tua-i wangkuta anagniarceta?’”
ISA.21.1	Una qaneryaraq Babylon-aamek qanelriaruuq.
ISA.21.1	Ull'uyaatun qeralriatun kinernerkun, pillugnarqelriit tekiciiqut uluryanarqelriamek nunamek kingunirluteng. 
ISA.21.2	Tangrruallruunga nangteqnarqelrianek tekitarkanek, yuut ilameggnek tun'ilallerkaatnek, piunririlriamek-llu.
ISA.21.2	Anguyagtaini Elam-aam, curugci! Anguyagtaini Media-m, avatairciki nunarpiit! Agayutem iqukliceciiqaa nangcivakallra Babylon-aam.
ISA.21.3	Tangellma niitellma-llu tangrruamni alingevkaraanga, engellugturtellua-llu arnatun teggiurcilriatun. 
ISA.21.4	Umyuaqa uivuq, uulegglua alingem ugaani. Nerinitellruunga-llu atakullerkaanek, tau͡gken atakum camek taitenritaanga alingmek tau͡gaam.
ISA.21.5	Tangrruamni tangertua nerevkaritekamek upingalriamek; natrem qallii sagingaluteng neryartulriit aqumvigkait. Tua-i ner'ut merluteng-llu. Nernginanratni alqunaq qayagpagait: “Anguyagtet atanritni! Capkutaci upciki!”
ISA.21.6	Tua-llu 
ISA.21.7	Tangerqan angutnek horse-aatgun tailrianek, malruuqaqluteng, angutnek-llu ekumalrianek ciulvagni qulugnelegni-llu, tamakut murilkenqegcaarararkaugai.”
ISA.21.8	Nayurta qayagaurtuq, “Nayurvimni nayuumallruunga ernerpak unugpak-llu.”
ISA.21.9	Alqunaq-llu tangertua agiirtellrianek horse-aatgun, malruuqaqluteng. Nayurta-llu qanerluni, “Babylon-aaq cirlakumauq! Agayutnguarit-llu agayuvikelallrit ciqumumaluteng saggluteng cailkami.”
ISA.21.10	Yumni Israel-aaq, caarrluirumalriani mukaarkatun, watua qanerkaqa assilria qanrutkellruaqa elpecen̄un niitelqa 
ISA.21.11	Uum qanrutkarkam Edom-aaq piluku piuq. Iliita qayagauraanga Edom-aamek, “Nayurtaa, qaillun pitaria unuum pellullerkaa? Qanrusnga qaku iquklitlerkaanek?”
ISA.21.12	Wiinga-llu kiugaqa, “Unuakuq agiirtuq, tau͡gaam cali ununqigciiquq. Cali aptenqigcukuvet, tailuten cali apeskina.”
ISA.21.13	Una qanrutkarkaq Arabia piluku piuq.
ISA.21.13	Dedan-aam yuini, elpeci ayagallerpecen̄ek arulailalriani camek naumastailngurmi nuniini Arabia-m, 
ISA.21.14	mermek cikirciki meqsugluteng elpecen̄un ullautellriit. Elpeci-llu Tema-m yuini, qimagaulriit yuut neqkaitnek cikirciki. 
ISA.21.15	Yuut qimagaut nuussirpagnek tuqungnaqestemeggnek, urluvernek-llu urniumalrianek, qimagluteng anguyagmi alingnarqelrianek.
ISA.21.16	Tua-llu 
ISA.21.17	Pitgaqustait alingilkacagaqait anguyagtain Kedar-aam, tau͡gaam carraat uitaqerciqut. Wiinga, 
ISA.22.1	Una qaneryaraq qaneryarauguq Tangrruat Kuignayuatnek. Ciin nunarpiim yui tamarmeng angnirtat enet qaingitni? 
ISA.22.2	Nunarpiim yui tamarmeng pek'ngut, neplirluteng.
ISA.22.2	Yut'en anguyagmi tuqullret callugluteng tuqullrunritut. 
ISA.22.3	Ciuliqagceci tamarmeng qimallruut teguarurrluteng-llu ingluliurupailegmeng. 
ISA.22.4	Ilangcivkenii uitasnga aluviliuruteknaunka yum'a ilait tuqullret. Qarutengnaqevkenii uitaskia. 
ISA.22.5	Uum nallii nanikuanarqelriaruuq, cirliqlerkaat yuut, ayuquciirulluteng tuaten Tangrruat Kuignayuatni, 
ISA.22.6	Anguyagtet Elim-aam nuniinek taigut horse-aatgun, caskurluteng urluvernek pitegcautnek-llu. Anguyagtet-llu Kir-am nuniinek tailuteng akngircailkuteteng upingaluki. 
ISA.22.7	Judah-m-llu naungignarqelriit kuignayui imangut akalrialegnek ayagassuutnek; anguyagtet horse-aani ugingalriit uitaluteng Jerusalem-aam iteryarain ciuqerritni. 
ISA.22.8	Tamarmeng-llu Judah-m ingluliurutkai ilevluteng.
ISA.22.8	Tuaten pillrani, caskunek paivciuten caskut qemangqaviatnek. 
ISA.22.9+ISA.22.10	Tangrraci Jerusalem-aam qacarneri kituggnarqelriit. Yuvriraci-llu tamalkuita enet Jerusalem-aami ilait-llu imlluki teggalquit aturnaluki tumarutekluki qacarneranun nunarpiim. Mervigkarpecen̄ek-llu, 
ISA.22.11	pililuci nunarpiim iluani imangesqelluku mermek qurrlulriamek ak'allarmek mervillermek. Tau͡gaam elpeci catkenritarci Agayun, picirkiuraqestellra mat'um ak'a ciuqvani maa-i-llu picirkiurallni piciurtelluku.
ISA.22.12	Quyinrulriim 
ISA.22.13	Tau͡gaam elpeci engelaraqluci nunaniryugtuci. Tuquciluci qusnginek kuluvagnek-llu neqkarpecen̄ek ner'uci, merluci tuaten wine-amek. Qanraqluci, “Nernaurtukut mer'aluta-llu unuaqu tuquciqngamta.”
ISA.22.14	Quyinrulriim 
ISA.22.15	Quyinrulriim 
ISA.22.16	“Cauyukluten umyuarteqsit? Kia pisqekiiten elagcit elpet qungurkarpenek teggalqum qacarnerani? 
ISA.22.17	Takarnarqelriaruyaaqeciquten, tau͡gaam 
ISA.22.18	Teguciqaaten angqatun eggluten-llu angenrulriamun nunamun. Tuani tuquciquten caniatni akalrialget ayagassuutet ucuryaguteklerpet. Kasngunarqutnguavet atanerpet enelgutainun. 
ISA.22.19	 aug'arciqaaten calivigpenek atrarrluten-llu quyilriamek caliarpenek.”
ISA.22.21	Ac'eciiqaqa-llu aturallerpenek calivigpeni, naquguten-llu at'elluku, piyunarquciqellren-llu elliinun piksagutelluku. Aataulriatun ayuqeciquq Jerusalem-aam yuinun, Judah-llu yuinun. 
ISA.22.22	Piunarqucingqerceciiqaqa angayuqamun tungliuvkarluku, kinguvranun David-aam. Kelucairissuutnek caliami piinek avalingqerciquq; ca ikireskii, allam palusngaitaa, palutellra-llu, allam ikirrngaunaku. 
ISA.22.23	Muragtun agavigkatun ukinermun caltuqiceciiqaqa asvairiluku, takarnarqutnguciquq-llu tamalkuitnun ilaminun.
ISA.22.24	“Tau͡gaam tungayai aulukaari-llu caknernariciqut elliinun. Taukut agavikciqaat egatetun qantatun-llu agavigmi agalriatun! 
ISA.22.25	Tuaten-llu pikan, agavik asvairqumaluni kapusngalleq aug'arciiquq iggluni-llu. Tuani-llu agavigmi agallret tamarmeng iqukliciiqut.” 
ISA.23.1	Una qaneryaraq Tyre-aq piluku.
ISA.23.1	Nepliaci angniinaci, sun'aliurten̄i imarpigmelngurni! Culurrvigci Tyre-aq piunriumauq; enengutai uciirvii-llu imenrurrluteng. Ut'reskuvci Cyprus-aamek, niiciiqerci. 
ISA.23.2	Nepliaci, tuneniartaini Sidon-aam! Ayagcecillruuci angutnek 
ISA.23.3	imarpiim akianun kiputesqelluki tun'isqelluki-llu mukaarkanek naullernek Egypt-aami, tun'ivikesqelluki kipussaagvikluki-llu atanruviit tamalkuita.
ISA.23.4	Nunarpaak Sidon-aaq, caunrilkumauten! Imarpiim, et'uqrin-llu imarpilugpiam, qessayagutaagten qanerlutek, “Wiinga irniangqeqsaitua. Anglicariksaitua tan'gaurlurnek wall'u nasaurlurnek.”
ISA.23.5	Egypt-aarmiungung'ermeng tatameciqut niiskunegteggu piunriucia Tyre-am.
ISA.23.6	Nepliaci angniinaci, Phoenicia-rmiuni! Qimangnaqici Spain-amun! 
ISA.23.7	Waniwauyaaquq-qaa nunanirqelria nunarpak Tyre-aq, ak'a piurtelleq? Wani-wa-qaa una nunarpak ayagcecilalleq nunaliarkanek imarpiim akianun? 
ISA.23.8	Kituuga tauna picirkiulleq man'a tamalkuan tuc'etarkauluku Tyre-amun, angayuqat nunarpiitnun, tuneniartai-llu takaqumanrullrulriit angutni nunam qaingani? 
ISA.23.9	 Artuqailnguum tuaten ellirarkaurcetellrua. Ellii tuaten picirkiullruuq iquklicetnaluku ucuryagtelallrat canek pillermeggnek ellmikuurrnaluki-llu qigcikellrit yuut.
ISA.23.10	Ayagluci nunavcen̄un nauceciiyarturci, Spain-armiuni, kitumek akiurtekairutuci. 
ISA.23.11	 unatni yagtellrui imarpiim quliikun angayuqauviit-llu piunrillrui. Alerquiluni-llu Canaan-aami asvairqumalriit piunriisqelluki. 
ISA.23.12	Nunarpak Sidon-aaq, angnillren iquklituq, yut'en-llu nangcimaluteng. Qimangermeng-llu Cyprus-aamun, tuani cali uqingaitut.
ISA.23.13	(Babylonia-rmiungullruut, Assyria-rmiunguvkenateng, Tyre-aq ungungssiarnun nunaksagucestellra. Babylonia-rmiunguut naparcillret avatairluku anguyagcuutekameggnek, navgurluki asvairqutai Tyre-am, nunarpak-llu imerqelluku.)
ISA.23.14	Nepliaci, sun'aliurten̄i imarpigmi! Tyre-aq nunarpak cacetuqutek'lallerci piunrirtuq.
ISA.23.15	Pillerkaq agiirtuq Tyre-am nalluyagucimallerkaa allrakuni yuinarni pingayuni qulnek cipluku (70), angayuqam unguvallran taktatiinek. Taukut allrakut pellukata, Tyre-aq ayuqeciquq akissutun yuarutmi:
ISA.23.16	Aturcetaan teguluku, nunani tarraten,
ISA.23.16	naklegnarqelriami akissuuq nalluyagucimalriami!
ISA.23.16	Aturcetaarluten aturki yuaruteten atulalten
ISA.23.16	angutet ataam ullalarniaraatgen.
ISA.23.17	Allrakut yuinaat pingayun qulnek cipluku (70) pellukata, 
ISA.23.18	Akingutai-llu tun'illermikun 
ISA.24.2	Tamarmeng ayuqellriamek ciunerkangqerciqut agayulirtet yuut-llu, pistet atanrit-llu, kiputestet tun'istet-llu, navriskengtulit navralriit-llu, tukuulriit arrsaulriit-llu. 
ISA.24.3	Nuna navguumaciquq cakarniinani. 
ISA.24.4	Nuna kinertuq nalaluni-llu; tamarmi ellarpak cirlaurrluni; tamarmek qilak nuna-llu arulutek. 
ISA.24.5	Yuut menuurtellruatgu nuna atunritlermegteggun Agayutem alerquutai akwanun-llu piugarkaq akqun atunritlermegteggun. 
ISA.24.6	Taumek Agayutem nuna aniqlaagaa. Yui-llu nangtequt pinarqucirteng aturluku. Unguvalriit ikgeliinarluteng. 
ISA.24.7	Wine-arkani naucetaat nalaut, wine-aq-llu nurnariluni. Tamarmeng-llu angnilallret angniirulluteng, 
ISA.24.8	nunanirqelriit-llu aturcetaarit cauyait-llu nepairulluteng. 
ISA.24.9	Wine-amek mer'aluteng angnirluteng atulriartairutuq; wine-aq-llu neqnikestairulluni. 
ISA.24.10	Nunarpiim iluani ca tamarmi ayuquciirutuq, yuut-llu enemeggnun kelucautelangluteng alingluteng. 
ISA.24.11	Yuut nep'ngut tumyarani wine-artairucan. Angniq tamartuq akwarpak piunqiggngairulluni; ancimaluni nunam qainganek. 
ISA.24.12	Nunarpak imenrurtut, iteryarai-llu navguumaluteng. 
ISA.24.13	Tamarmeng atanruviit ellarpiim qainganelnguut waten piciqut. Ayuqeciquq-llu quyurciyaram iquatun, olive-aat tamarmeng igcecimaluteng napanek, nangenrit-llu atsat wine-arkat qecuumaluteng napayaarnek.
ISA.24.14	Unegtaulriit aturciqut nunaniryugluteng. Kanaknelirnermelnguut qanrutkeciqaat angtacia 
ISA.24.15	calaralirnermelnguut-llu nanrarciqaat. Yuut-llu uitalriit imarpiim cen̄iini nanrarciqaat 
ISA.24.16	Ellarpagmi-llu yaaqsinqurraitnek niirqeciqukut yuarutnek nanrarluku Israel-aaq, ellualria atanruvik.
ISA.24.16	Tau͡gaam ciunerkairutua wiinga! Piniarusngiinartua! Yuut ilameggnun piciuvkenateng pilriit taqsuunateng, umyuarrliqellrat arcariinarluni tau͡gaam. 
ISA.24.17	Niicugnicia, tamarpeci! Alingnarqelriartangqertuq, petmigtangqertuq, neganek-llu elpecen̄ek utaqauralrianek. 
ISA.24.18	Kina imna alingnarqelriamek qimakuni petmigmun igciiquq, kina-llu imna petmigmek ankuni negamun napluni. Ellarvagciquq cakneq, nunam-llu tusngallra arulaluni. 
ISA.24.19	Nuna quligciquq ciamluni-llu, ullirrluni-llu. 
ISA.24.20	Nuna-llu ayaluaciquq taangiqelriatun, arulaluni-llu enecuartun anuqerpagmi. Assiilnguin ellarpak nanrumaat; ilveciquq naparcimanqiggngaunani.
ISA.24.21	Pillerkaq agiirtuq 
ISA.24.22	Agayutem quyurciiqai angayuqat ataucimun itertatun petmigmi uitalriatun. Kelucauciiqai itercivigmun, anucimirqecetaarumallerkaat tekitnatkaanun. 
ISA.24.23	Iraluq tan'gericiquq, akerta-llu tanqigngairulluni, tua-i 
ISA.25.1	Niisngaciqamken nanrarluku-llu atren.
ISA.25.1	Irr'inarqelrianek calillruuten;
ISA.25.1	piciurcetellruaten
ISA.25.1	ak'a ciuqvani picirkiuralten.
ISA.25.2	Nunarpiit imenrurcetellruaten
ISA.25.2	asvairqutait-llu navgurluki.
ISA.25.2	Enerpiit inglukestemta piliaqellrit
ISA.25.2	catairutut naucimanqiggngaunateng.
ISA.25.3	Atanruviit pinilriit yuita nanrarciqaatgen;
ISA.25.3	qigcikumaciquten nunarpaitni nangcilriit atanruviit.
ISA.25.4	Arrsaulriit casciigalnguut-llu qimallruut elpenun
ISA.25.4	elluiluteng-llu uitaluteng picurlagnarqelriim nalliini.
ISA.25.4	Elpet uqisvingqercetaten ellarayagmek
ISA.25.4	taliyucirluki-llu puqlanilriamek.
ISA.25.4	Naklegilnguut inglukestet curulartut uksumi ellarayagtun,
ISA.25.5	kiirpagtun-llu ellalliyuilngurmi nunami.
ISA.25.5	Tau͡gaam elpet, 
ISA.25.5	nepairtaten nangcitalriit yuut qayagpagallrit,
ISA.25.5	amirlut nengllangevkalauciatun kiirpak.
ISA.25.6	Wani Ingrimi Zion-aami 
ISA.25.7	Tuani alqunaq au͡g'arciqaa amirlua angniitnam tamarmeng angayuqauviit naliumastiit. 
ISA.25.8	Quyinrulriim 
ISA.25.9	Tamana tuaten pikan, yuut tamarmeng qanerciqut, “Ellii wangkuta Agayutkarput! Ellii cacetuqutekellruarput wangkuta, elliin-llu aviutellruakut. Ellii 
ISA.25.11	Yagciiqait unateteng kuimangnaqelriatun, tau͡gaam 
ISA.25.12	Elliin piunrirciqai asvairqutai Moab-am qacarnertuumaan qertulriamek imevkarciqai urraurrluki.
ISA.26.1	Erneq tekiciiquq yuut atullerkaat mat'umek yuarutmek Judah-mi.
ISA.26.1	Wangkuta nunarpagput asvaituq!
ISA.26.1	Agayutem elliin murilkaa nunarpiim casgua!
ISA.26.2	Ikireski nunarpiim iteryarai,
ISA.26.2	ellualria-llu ukvemikun ciumurtellria atanruvik itertelluku.
ISA.26.3	Elpet, 
ISA.26.3	umyuamegteggun elpeni uitauralriit,
ISA.26.3	cacetuqutekluten-llu.
ISA.26.4	Cacetuqutekiciu 
ISA.26.4	elliin camun pivkarngaitaakut.
ISA.26.5	Pivakenrircetai ucuryagtellriit;
ISA.26.5	piunrirluki asvailnguut nunarpiit uitaviit,
ISA.26.5	imevkarluki nunarpiim qacarnera urraurrluku.
ISA.26.6	Maa-i-llu arrsaulriit nuuqitellriit-llu tamana piyuavikaat
ISA.26.6	tutmaulluku-llu.
ISA.26.7	tumyaraat manigcetuq.
ISA.26.8	Pisquten maligtarput; neryuniurutekluten-llu;
ISA.26.8	elpet kiivet piyuumiutekamteggen.
ISA.26.9	Unugmi ircaqumkun cakneq piyularamken.
ISA.26.9	Cuqeskuvgu nuna yui-llu,
ISA.26.9	elluaryaram caucia eliciiqaat.
ISA.26.10	Assiitellriit takumcuk'ngerpeteng
ISA.26.10	elicuitaat elluaryaraq.
ISA.26.10	Ellualriit nuniitni
ISA.26.10	assiilngurnek caliyulartut;
ISA.26.10	taringesciiganaku-llu ucurnarqucin.
ISA.26.11	Inglukestevvet nalluat elpenun anucimirqecetaarumallerkarteng.
ISA.26.11	nangteqevkarki anucimirqecetaarutkun uptellerpegun.
ISA.26.11	Nasvaggu qaillun pitalriamek kenkicin yugpenek.
ISA.26.12	Canek nuuqitessngaitarpekut wangkuta, 
ISA.26.12	unakellerput tamarmi
ISA.26.12	elpenek kingunengqertuq.
ISA.26.13	elpet tau͡gaam kiivet Ataneqamteggen.
ISA.26.14	Maa-i tuqullruut unguvanqiggngaunateng;
ISA.26.14	alangruit alairngaitut,
ISA.26.14	elpet anucimirqecetaallruavteng piunrirrluki-llu.
ISA.26.14	Kia umyuaqenrirai.
ISA.26.15	anglirivkarluku nunautii avataikun tamalkuita;
ISA.26.15	mat'um-llu elpet ucurnariaten.
ISA.26.16	Elpet yut'en anucimirqecetaallruaten, 
ISA.26.16	nanikualuteng piicallruut elpenun.
ISA.26.17	Elpet, 
ISA.26.17	arnam teggiurcilriim neplilauciatun nangteqluni.
ISA.26.18	Engellugtullruyaaqukut nangteqluta,
ISA.26.18	tau͡gaam camek irnillrunritukut.
ISA.26.18	Aviucillemten̄ek nunamten̄i neq'ak'ngaunata,
ISA.26.18	camek-llu taquteksaunata.
ISA.26.19	Ilaput ak'a tuqullret ataam unguvanqigciiqut!
ISA.26.19	Temait ataam unguirciqut.
ISA.26.19	Tamarmeng qavalriit qungumeggni
ISA.26.19	tupagciqut aturciqut-llu nunaniryugluteng.
ISA.26.19	Unuum yukutaan qevleqtaalriim segg'arcet'lauciatun nuna,
ISA.26.19	tuaten-llu 
ISA.26.20	Enevcen̄un iterci, yumni, amik-llu palulluku. Iirumaqaqerci Agayutem eq'uqertii pellugnatkaanun. 
ISA.26.21	 agiirtuq qilagmek uitallerminek anucimirqecetaaryarturluki nunam yui assiilnguit pitekluki. Aassaqluteng tuqucilallret nallunairumaciqut, nunam-llu iirumangairuciiqai tuqucimallret.
ISA.27.1	Ernermi taumi 
ISA.27.2	Ernermi taumi 
ISA.27.3	“Murilkurala'rqa merqurluku pinriteksaunaku. Murilkela'arqa unugmi erenrani-llu kitumun assiirucesqumavkenaku. 
ISA.27.4	Wiinga qenrutenriraqa wine-arkanek naucetaarvik. Cukilananek naparrluyagarnek-llu pitangqerkan tamaantesqumanrilkemnek, ekuayaranka nangluki. 
ISA.27.5	Tau͡gaam yum'a inglukestain aulukuteka piyukatgu, camek pitkairuskilit tungemnun. Aa-ang, ilumun camek pitkairuskilit wangnun.”
ISA.27.6	Ernerni tekitarkani Israel-aam yui, Jacob-aam kinguvri, acilqungciqut napatun, naugiciqut-llu naucetaanek. Nuna-llu patumaciquq atsanek naugillritnek.
ISA.27.8	 anucimirqecetaallrui yun'i nuniitnek ayautelluki. Ayagcetellrui anuqekun naklegtailngurkun calaramek. 
ISA.27.9	Tau͡gaam Israel-aam assiilngui au͡gaumaciqut teggalquit agayutnguanun ekuaviit ciqumcimakata caunrirluki, tepkegcilrianek-llu aruviar ellivigtairuskan agayutnguam-llu Asherah-m ayuqai nangkata.
ISA.27.10	Asvairqumalria nunarpak imumauq. Yuunani catailngurtun yuilqutun. Nerviksagulluku tau͡gaam kuluviit, mernuinercirvikluku-llu. 
ISA.27.11	Napat avayait nalaluteng ayemqumaluteng, arnat-llu quyurtelarait muraknaluki. Tua-i-wa yuut camek taringenrilata, Agayutem piliaqestiita takumcukngaitai naklekngaunaki-llu.
ISA.27.12	Ernermi tuani, Euphrates-aamek ayagluni Egypt-aam engeliinun, 
ISA.27.13	Erneq tauna tekiskan, cupu'uryaraq qalriaciquq qayagaurluki utertesqelluki Assyria-mek Egypt-aamek-llu tamalkuita Israel-aat teguarulriit tamaani. Taiciqut agayuluteng-llu 
ISA.28.1	Angayuqauvia Israel-aam aarnarqelriamek ciunerkangqertuq! Ucurnarqucia mitrialiuq nasqerrutetun naucetaanek pilimalriatun qamiqurritni taangaryulriit ciuliqagtain. Ucuryagtellriit qamiqurrit tepkegcaumayaaqut, tau͡gaam taklaut nallusngaluteng. 
ISA.28.2	 pingqertuq pinirluni upingalriamek curugtekaatnek, tauna taiciquq kavcirluni ellarayagtun, ellarvagtun, ulerpagtun, patuciqluku-llu nuna. 
ISA.28.3	Ucuryagutiit tamakut taangaryulriit ciuliqagtet tutmaucimaciquq. 
ISA.28.4	Tamakut ucuryaggluteng ciuliqagcilriit ucuryagtellrat piunrirciquq atsatun allrakumi nauqerraalriatun yuum teguluku nerkiitun aruarauciatun.
ISA.28.5	Tuani ernermi 
ISA.28.6	Cuqcistet elluarrluki pivkarciqai, alingiulluki-llu murilkilriit nunarpiim amiigini anguyagnek curugarkanek.
ISA.28.7	Prophet-arung'e'rmeng agayulirten͞gungermeng-llu taangiqem ugaani ayaluagut. Amllermek wine-amek mellruameng, taangamek-llu, unguciirulluteng paallagaut. Prophet-aat taangiqsiyaagameng taringesciiganaki Agayutem tangrruatgun nasvallri, agayulirtet-llu taangiqsiyaagameng caliarkateng ellmeggnun taicimalriit caliaqesciiganaki. 
ISA.28.8	Estuulut-llu aqumgauviit tamarmeng miryamek patumaluteng, pellernarqenrilngurmek pitairulluni.
ISA.28.9	Qanemyuugautekaatnga-llu wiinga. Qanertut, “Kitumek elitnauriyukluni ingna angun umyuarteqa? Qanellra kia piyugtau? Mikelngurnun tau͡gaam aamanermek taqnerraralrianun assirtuq! 
ISA.28.10	Elitnaungnaqaakut igat atauciugurluki, igausngalriit maligtaquurluki.”
ISA.28.11	Niitarkaunrilkuvcia wiinga, Agayutem elitnaurceciiqaaci allanernun allamek qaneryaralegnun. 
ISA.28.12	Mernuircecugyaaqaaci qarulluci-llu tamarpeci, tau͡gaam niicuumiitarci. 
ISA.28.13	Tamana pitekluku 
ISA.28.14	Ukuni ucuryaggluci atanirturten̄i Jerusalem-aami, niiciu 
ISA.28.15	Elpeci ucuryagtuci tuqu arenqiirtullgutkellruniluku picirkamek-llu taqutellruniluci tuqumalriit nuniit pitekluku. Nalirukenritarci pillugnarqelriamun tekiskan agturngailucirci, ukvekngavciki iqluurutnun piciunrilngurnun-llu camun pivkanritnayukluci. 
ISA.28.16	Wani-wa una 
ISA.28.17	Elluaruciq cuqyutkeciqaa engeliin tusnganrem, piciuyaraq-llu irircailkutekluku.”
ISA.28.17	Kavcirluni ellarayiim carrirciqai iqluurutet cacetuqutekelci, ulerpiim-llu navgurciqai talisvici. 
ISA.28.18	Tuqu pillgutekluku akqut'liallerci piunriumaciquq, umyuallguciutellerci-llu tuqumalriit nuniitnun arulaircimaluni. Pillugnarqellriim tekiareskaci cirliqciquci. 
ISA.28.19	Tuciiquq elpecen̄un pinqigtaarluni unuaquaqan. Aturarkaugarci-llu erenrani unugmi-llu. Tamarmi-llu nutaraq qaneryaraq Agayutmek taiciiquq alingmek. 
ISA.28.20	Elpet-llu ayuqeciquten yugtun qaneryarami, qavangnaqellriatun inglerni nanitessiyaalriani ceturrviinateng, uligluni iqkitsiyaalriamek imgutesciiganani. 
ISA.28.21	 callugciquq pillrucirmitun Ingrimi Perazim-aami, Gibeon-aam-llu kuignayuani, piarkaullni pikuniu—callra alangaanarqelriatun ping'e'rmi. Elliin caliani qaqiciiqaa, caliani nallunarqelria.
ISA.28.22	Temciksaqunaku aarcirtuun qanrutkelqa elpenun! Tuaten pikuvet, qimallerkan cakviurnarqenruciquq. Niitellruamku 
ISA.28.23	Niicugniu murilkelluku qanelqa elpenun. 
ISA.28.24	Nauceciiyurtet arulaiyuunateng itumqurayuitait nauceciiviteng upluku nauceciillerkameggnun. 
ISA.28.25	Nuna upcimariaqamiu, naucetaarkat ellilarait dill-at cumin-aat-llu. Nauceciilartut mukaarkanek menglaitnun-llu naucirivimeng cali allanek nauceciiluteng. 
ISA.28.26	Caliarkateng nallunritait, Agayutem elitnaullruateng. 
ISA.28.27	Uqamailngurmek kaugtuucirluni kaugtuayuitai dill-at iiqupait cumin-aat-llu iiqupait au͡g'araqamiki; tau͡gaam uqiggelngurmek pitacqellriamek kaugtuucirluni pilartuq. 
ISA.28.28	Assiirucuitai mukaarkat ak'anun caranglluirumaluki, nallunritaa-llu qaillun carrillerkaat horse-aamek qimugcirluni akagenqellriamun qaingirtelluki, mukaarkat qagerqevkenaki. 
ISA.28.29	Man'a cali 
ISA.29.1	Agayutem ekuavia, Jerusalem-aaq, aarnarqelriamek ciunerkangqertuq! Nunarpak David-aam uitavikellra aarnarqelriamek ciunerkangqertuq! Allrakuq wall'u malruk, pellugtellukek, nerevkaricetuumakenka, 
ISA.29.2	nutaan Agayutem picurlagnarqelria tuc'eciiqaa nunarpagmun aprumalriamun “Agayutem ekuavia.” Aluviliurciqut neplialuteng, nunarpak-llu tamarmi ayuqliriciquq ekuavigtun augmek patumalriatun. 
ISA.29.3	Agayutem anguyagciqaa nunarpak, avatairluku-llu. 
ISA.29.4	Jerusalem-aaq-llu ayuqeciquq alangrutun qalartengnaqellriatun nunam acianek, erina taringnaunani urr'amek kingunirluni.
ISA.29.5	Jerusalem-aaq, tamarmeng allanret curugteten tengciiqai urr'atun, uluryanarqelriit-llu anguyagtai tengciiqai canegtun. Alqunaq piqatarraarpek'nani 
ISA.29.6	 Artuqailnguum anagceciiqaaten tuknilriamek kalliravkarluku nuna-llu pekcetaqluku. Anuqerpiit taivkarciqai keneq-llu ekurpalria; 
ISA.29.7	anguyagtait-llu tamarmeng atanruviit anguyalriit nunarpiinek Agayutem ekuavianek, caskuit atu'urkait-llu, cat tamarmeng, catairuciiqut qavangutun, unugmi-llu tangrruacetun. 
ISA.29.8	Tamarmeng atanruviit quyurtellret anguyagnaluku Jerusalem-aaq ayuqliriciqut yugtun paluqatarluni qavangurtulriatun nernguarluni, uilluni-llu cali kaigluni, wall'u yugtun meqsukapiggluni qavangurtulriatun meruarluni uilluni-llu igyaraa kinrumaluni.
ISA.29.9	Usviicukuvci usviici! Cikmiumayukuvci cikmiumaci! Wine-amek-llu meqsaileng'e'rpeci taangiqici! Ayalualuci meqsaileng'e'rpeci! 
ISA.29.10	 qavarningevkaraaci, qavaqeryukaarangevkarluci mamtulriamek. Yuut prophet-aat iikellriatun ayuqerkauyaaqait, tau͡gaam Agayutem iingit patullrui. 
ISA.29.11	Caucia mat'um prophet-aakun tangrruarcecimallrem cauciiciiqaa; ayuqeciquq nepyuciumalriatun kalikartun imegyaratun. Kitumun tunkuvgu naaqsugngastiinun naaqesqelluku-llu, naaqesciigatniciqaa nepyuciumiin. 
ISA.29.12	Kitumun tunkuvgu naaqisciigalngurmun qanrulluku naaqicesqelluten tauna kiuciquq pisciigatniluni.
ISA.29.14	Taumek pulengtaq tatamurravkarciqkenka neryukenrilkaitgun. Umyuartullrat umyuartulriarita piunrirciquq, elisngallrat-llu atuungaunani.”
ISA.29.15	Picirkiurameng aassaqutekestait 
ISA.29.16	Cat mumigulluki pilaraten. Naliak piyunrua, qikuliurta wall'u qikuq? Ca-qaa caliallra qanerciquq? “Piliaqellrunritarpenga.” Wall'u-qaa waten qanerciquq, “Camek calicin nalluan.”
ISA.29.17	Qaneryarartangqerruciatun, ak'anun pivkenani naparugaat naumavikellrat naucetaarviurciiquq, naucetaarvik-llu napat ataam nauvikciqaat.
ISA.29.18	Erneq tauna tekiskan, niicuilnguut niicugngaciqaat kalikarnek qastuluni naaqilria, cikmiumalriit-llu, tan'germi uitamallret, tangerrsaurciiqut. 
ISA.29.19	Arrsaulriit ellmeggnek-llu pivakenrilnguut ataam angniriciqut, angnimek 
ISA.29.20	Iquklitlerkaqaat tauna ilameggnek nangcilriit caunrilkilriit-llu Agayutmek. Assiilngiumalria tamarmi piunriumaciquq. 
ISA.29.21	Agayutem piunrirciqai qanerrluutekiyulriit ilameggnek, anucimirqecetaarumallerkaatnek inerciigalnguut pinricen̄arcecivkarilriit, iqluulriit-llu ellualriit, camek pitkailnguut, cuqcimallratni piluaqercetevkenaki.
ISA.29.22	Taumek watua 
ISA.29.23	Tangerquvciki mikelnguut cikiutekanka elpecen̄un, nallunairciqerci tanqilriarulua Agayutnguciqa Israel-aanun. Takaqeciqerpecia irr'iklua-llu. 
ISA.29.24	Alangqalriit ayuqucingeciqut, qanemyuugarturalriit-llu ciuniurluku ayuqucirtuutseng.”
ISA.30.2	Ayagluteng-llu Egypt-aamun ikayungcarluteng apqaarpek'nii. Egypt-aamun cayailkuciisqut, cacetuqutekluku-llu Egypt-aam atanra. 
ISA.30.3	Tau͡gaam angayuqam ikayurciigaciiqai, Egypt-aam-llu cayailkuciumangraateng piunrirciqut. 
ISA.30.4	Quurituasteteng-llu ak'a tekitellrungrata Egypt-aami nunarpagnun Zoan-aamun Hanes-aamun-llu, 
ISA.30.5	Judah-m yui qessanayugciqut ciin cacetuquciucirmeggnek taumek nalirugnarqelriamek angayuqauvigmek, ikayurciigalateng nuuqellrata nalliini.”
ISA.30.6	Una Agayutem qanelqaa ungungssiaraat qalarutekluki ungalalirnermi kinertellriami nunami: “Quurituastet ayagaut aarnarqelriakun: nunakun, yugtutulit uitaviatgun, tuqunarqelrialegnek ciissirpalegkun, tengtulinek-llu cali ciissirpagluni. Ucilirait ciulvateng qulugnelget-llu akitulrianek cikiutekameggnek atanruvigmun ikayurtekaqenrilkemeggnun. 
ISA.30.7	Catngunrituq Egypt-aam ikayuutii. Taumek Egypt-aaq tuqluuciraqa, ‘Ciissirpak Alingnailnguq.’”
ISA.30.8	Agayutem qanrutaanga kalikarmun igautesqelluku qaillun yuut ayuquciat, nallunailkutausqelluku taqsuunaku assiiluciatnun. 
ISA.30.9	Arulaiyuunateng inglulilaraat Agayun, kesianek iqluquurluteng, kesianek-llu niicugniyuumiinaki 
ISA.30.10	Prophet-aat nepaunaki uitasqelarait. Qanerluteng, “Qalarutenrilkut canek piciulrianek. Qalaruskut tau͡gaam wangkuta niicukemten̄ek. Umyuamten̄i assiryukekemteggun yuuvkarluta. 
ISA.30.11	Avilluten tumkamten̄ek tumkarput capkucirpek'naku. Niicuumiitukut tanqilriamek Agayutiitnek Israel-aat.”
ISA.30.12	Waten tau͡gaam tanqilria Israel-aat Agayutiit qanertuq: “Nallunguaraci una qanruyuteka cacetuqucirluci-llu nangciyaramek iqlutuuyaramek-llu. 
ISA.30.13	Pinarqelriaruuci. Ayuquci qertulriatun qacarnertun quliumalriatun pikaken ayagluni kanavet; alqunaq imciquci. 
ISA.30.14	Ciqumcimaciquci qikutun egatetun, navguumassiyaagami iliit navenret atuusciiganani kangiplugnek kumalrianek tegussuutekluku wall'u mermek qaluuriteksunaunani mervigmek.”
ISA.30.15	Caprilnguq 
ISA.30.16	Tau͡gaam picirkiurtuci qimagnaluki inglukesteci horse-aatgun cukalriatgun. Piciulriamek-llu piuci— tua-i qimagnarqeciqngavci! Umyuartequci horse-aaci cukanayukluki, tau͡gaam maligtesceci elpecen̄i cukanruciqut! 
ISA.30.17	Ilaci tiissitsaat (1,000) qimagciqut ataucimek inglukestevcen̄ek anguyagtem̄ek tangerquni, talliman-llu anguyagtet tamarpeci qimagceciiqaiceci. Kingunerci-llu anguyagtem̄ek pitangqerrngaituq pelagvigmek tau͡gaam napalriamek qertulriim kangrani. 
ISA.30.18	Tau͡gaam cali nakleksuumaaci 
ISA.30.19	Elpeci yugni Jerusalem-aami uitalriani, aluviliurngairutuci. 
ISA.30.20	 cakviurnarqelriit tuc'et'larciqai elpecen̄un, tau͡gaam ellii-llu tuanciiquq elicungcarnaluci, elpeci-llu yuanqiggngaunaku uum kinguani. 
ISA.30.21	Uniskuvciu tumyaraq tallirpilirnermun wall'u iqsulirnermun, erinii niiciiqaci kingunerpecen̄ek qanerluni, “Maa-i man'a tumyaraq. Maliggluku ayagci.” 
ISA.30.22	Elpeci teguciqaci agayutnguaci qerrirlimek suulutaamek-llu qalliliumalriit, eggluki-llu pellernarqelriatun, qayagpagluci, “Ciuqamnek ayagci!” 
ISA.30.23	Nauceciigaqavci 
ISA.30.24	Kuluviit ciulviit-llu atulalci nunamek itumciaqavci nerlarciqut assinkacagarnek canegnek. 
ISA.30.25	Ernermi taumi inglukestevci asvairqumalriit uitaviit tegumakata yuit-llu tuqucimaluteng, qurrlurciquq meq tamaitnek ingrinek qertulrianek-llu. 
ISA.30.26	Iraluq tanqigtaciquq akercetun, akerta-llu tanqigciquq tanqigkanratnek malrunlegen erenret. Makut tamarmeng tuaten piciqut 
ISA.30.28	Ayagcet'laraa anuqa ciunermikun ulerpagtun atercecilriatun canek tamalkuitnek. Sagutelarai atanruviit piunrillerkaatnun assiitellriit-llu picirkiurait piciurcetevkenaki. 
ISA.30.29	Tau͡gaam elpeci, Agayutem yuini, angnirciquci atualuci-llu qigcignarqelriani nerevkariyararpecen̄i pilaucirpecetun. Elpeci-llu angnirtaciquci piyualriatun ullagluku 
ISA.30.31	Assyrian-aat alingeciqut cakneq niiskunegteggu 
ISA.30.32	Kaugtuutaa 
ISA.30.33	Ak'a tamaani ciunguluku uptellrulliniat nani Assyrian-aat angayuqrata temiin ekuamallerkaa. Ilutuluni iqtuluni-llu, muriit-llu qerturiluteng ak'a ellimaluteng. 
ISA.31.1	Ullautellriit Egypt-aamun ikayungcarluteng aarnarqelriamek ciunerkangqertut! Cacetuqutekiut Egypt-aam pinilrianek amllellrianek-llu anguyagcuutainek horse-aanek, akalrialegnek ayagassuutnek, anguyagten̄ek-llu. Tau͡gken cacetuqutekenritaat 
ISA.31.2	Elliin caliani nallunritaa! Picurlagnarqelria tuc'et'laraa. Akeqnerrlugutni-llu piciurcet'larai anucimirqecetaarnaluki assiitellriit yuut ilikestait-llu. 
ISA.31.3	Egypt-aarmiut agayutngunritut yuunginaugut. Horse-aarit-llu kemelguluteng, anerneruvkenateng. 
ISA.31.5	Yaqulegtun agyaulriatun unglumi quliitni piyagani camun pinayukluki, tuaten-llu wiinga, 
ISA.31.6	Agayun qanertuq, “Israel-aam yuini, assiilngillruuci wangnun inglulirlua-llu. Tau͡gaam watua, uterci wangnun! 
ISA.31.7	Pillerkaq tekiciiquq egqaqillerkarci assiilngirnarqelrianek agayutnguanek piliaqellerpecen̄ek qerrirlimek suulutaamek-llu. 
ISA.31.8	Assyria anguyagkun piunriumaciquq, tau͡gaam yugteggun pivkenani. Assyria-rmiut qimagciqut anguyagmek, ayagyuarit-llu teguarurrluteng. 
ISA.31.9	Angayuqrat qimagciquq alingluni, atanerruarit-llu anguyagtain alingem ugaani cakaarciqait pelateng anguyagcuutet.” 
ISA.32.1	Erenret iliitni angayuqertangciquq atanirturiarkamek ellualriakun, cali-llu nunam ciuliqagtainek pitangqerciquq atanirturilrianek elluarrluteng. 
ISA.32.2	Tamarmeng ayuqeciqut anuqmek talisvigtun uqisviulriatun-llu ellarayagmek. Kuiggaartun-llu ayuqeciqut qurrlulriatun kinertellriami nunami, teggalqurpiim-llu talinratun manigcetellriami cat nauviksuilkiitni nunami. 
ISA.32.3	Iingit ciutait-llu ikingqaciqut yuut kepqutaitnun. 
ISA.32.4	Nerinisngialliqenrirciqut, cat taringumaluki piurararkauluki, qanraqameng-llu tuaten piarkauniluteng tuaten piaqluteng. 
ISA.32.5	Yuk atauciunge'rmi umyuarteqngaituq usviilnguq canganarqutaicukluku wall'u inerciigalnguq iqluyuicukluku. 
ISA.32.6	Usviilnguq qalartelartuq picimitun umyuangcaraqluni assiitellrianek piarkaminek. Caliara qanellra-llu caunrilkitnguluni 
ISA.32.7	Usviilnguq yuk assiitellriaruuq, caliarluni assiitellrianek; picirkiulartuq picurlagcetaarnaluki arrsaulriit iqluurutekluki elluarrluteng uitatkait pisciigatevkarluki. 
ISA.32.8	Tau͡gaam nangrunailnguq yuk ayuqucimikun piciuluni yuulartuq, piciulria-llu pitekluku pektayiinani.
ISA.32.9	Elpeci arnani elluiluci yuulriani, umyuarniurutaunaci, niicugniciki qanellrenka. 
ISA.32.10	Watua cayuuminricaaqsartuci, tau͡gaam waten pitarikan allamiku nanikuaciquci iqvarkaiciiqngavci wine-arkanek atsanek. 
ISA.32.11	Elluiluci yuullruuci, umyuarniuqsaunaci; tau͡gaam watua, alingluci uulegci! Matarrluci 'lumarrallernek naqugci qukarpeciuggun. 
ISA.32.12	Qat'gaci patguurciki angniinaci tua-i-wa naungignarqelriit naucetaarviit, wine-arkanek-llu cali naucetaarviit piunriumiita, 
ISA.32.13	cukilanat-llu nauluki yum'a nunautait. Qiatekiciki tamalkuita enet yuut angnirvik'lallrit nunarpak-llu yugyalleq. 
ISA.32.14	Angayuqam-llu enerpakengraani cakaarumaciquq nunarpak-llu angayuqam uitavia atauciungraan yugtangqerrngaituq. Enet anguyagtet-llu uitavikellrit imumaciqut akwarpak. Yuilqurmiutaat ciulviit tarraciiqut tuani, qusnginun-llu nerviurrluni.
ISA.32.15	Tau͡gaam ataucirqumek cali Agayutem taivkarciqaa anerneni wangkutnun. Nuna cakarniitelleq naungignariciquq, naucetaarviit-llu naugilarciqut amllernek. 
ISA.32.16	Tamiini nunami elluaq pitalqeggsaraq-llu piyugarkauguk. 
ISA.32.17	Tamarmeng yuut piciulria aturarkaungamegteggu, uitanqegciciqut nanikualarngaunateng-llu akwarpak. 
ISA.32.18	Agayutem yui umyuarniurutaiciiqut, enet-llu uitanqegcinaqluteng alingnarqelriamek pitaunateng. 
ISA.32.19	(Tau͡gaam kavcirciquq napanun, nunarpak-llu piunriumaluni.) 
ISA.32.20	Angnirciqut yuut tamarmeng, mermek nuryugcivkenateng naucetaarviit, nerlararkauluteng-llu ciulviit kuluviit-llu alingevkenateng.
ISA.33.1	Wangkuta inglukesteput ciunerkangqertut aarnarqelriamek! Tegliullruut inglukesteteng-llu ikayurluki, ellait tuaten pimaksaileng'e'rmeng. Tau͡gaam tegliulallrat inglumeggnek-llu ikayuq'ngelallrat iqukliciiquq, ellait tau͡gaam tuaten tegliurvik'larciqait umyuarrliqucimaluteng-llu.
ISA.33.3	Calluucitaqavkut, atanruviit yuit qimalartut anguyiim nepiinek. 
ISA.33.4	Akluit qeckarvikluki avularait.
ISA.33.5	Angtataituq 
ISA.33.6	pektayiirluku-llu atanruvik. Kesianek qaunqeciqai yun'i umyuarturivkarluki elisngarivkarluki-llu. Qigcigyullrat-llu 
ISA.33.7	Alingilnguut yuut qayagaurtut ikayungcarluteng. Quurituastet-llu uitanqegcivkaringnaqellriit qiaqapiggluteng. 
ISA.33.8	Tumyaratgun-llu ayagallerkaq alingnarian yuut aturnanrirluki. Atanruviit picirkiurateng atunritait, umyuallgutekluteng-llu picirkangutelteng atuqsaunaki. Takaqumalriamek ilairulluteng. 
ISA.33.9	Nuna ellmikun uitauq yuirulluni. Lebanon-aam-llu napai nalaluteng, naungignarqelleq-llu kuignayuk Sharon-aaq kinernerurrluni, Bashan-aami Ingrimi-llu Carmel-aami napat cuyait igqaqluteng.
ISA.33.11	Elpeci picirkiulartuci ikayuutnguarkaunrilngurnek callerci-llu tamarmi ikayuutnguvkenani. Wiinga anerneqa kenertun ayuquq piunriryukaarluci. 
ISA.33.12	Ciqumeciquci teggalqutun ekuamalriatun lime-arkiurluki, cukilanatun-llu ekuamalriatun araurrluki. 
ISA.33.13	Canimelngermeng yaaqsing'e'rmeng-llu niillitki calianka nallunrirluku-llu artuqailuciqa.”
ISA.33.14	Zion-aarmiut assiilngiumalriit uulegtut alingluteng. Ellait qanertut, “Agayun cuqcilria kenertun ayuquq ekualriatun akwarpak. Ilavut-qaa anagyugngauq kenermek tuaten ayuqellriamek?” 
ISA.33.15	Anagyugngaciquten qanlaquvet aturluten-llu piciulriamek. Piyugngang'e'rpet teglegiksaunaki arrsaulriit, akilirluten-llu assiilngurmek pisqengraatgen akurtuqsaunaki. Ilaliuteksaunak-llu picirkiulrianun yugmek tuqucinaluteng wall'u allanek assiitellrianek calinaluteng. 
ISA.33.16	Nutaan elpet cam pingaitaaten; alingengaituten uitalriatun asvairqumalriim iluani. Neqkangqerciquten merkarluten-llu.
ISA.33.17	Tangerciquci angayuqamek atanirturilriamek nunami sagtellriami avatmun tamiinun tamalkuan. 
ISA.33.18	Uluryak'lalci nunanek allanek akiliqurautnek quyurcistet, nunam-llu yuvrirtai umyuaqellerpecen̄i tau͡gaam pellullermi uitaciqut. 
ISA.33.19	Tangerrngairuciiquci pivakellrianek yugnek qalartetulinek allakatun taringesciigalkevciuggun. 
ISA.33.20	Tangerciu Zion-aaq, nunarpak quyurrluta nerevkarivigput. Tangerciu Jerusalem-aaq! Uitaviksunarqeciquq alingniurnaunani! Pelatekatun ayuqeciquq calligcimangailngurtun, kuuliari nucuumangaunateng ilavkui-llu kevkarrngaunateng. 
ISA.33.21	 ucurnarqucini nasvagciqaa wangkutnun. Uitaciqukut kuiget iqtulriit caniatni kuiggaat-llu, tau͡gaam inglukestemta sunait tamaaggun kuigkun pektaalarngaitut. 
ISA.33.22+ISA.33.23	Napartait enengutait-llu catngungaitut; tengalrait qerrurciiganateng! Teguciqaput tamalkuita inglumta anguyagtaita tukuutait, amllessiyaagarkaungata tussitellriarung'e'rmeng avgucimaciqut. Ellii 
ISA.33.24	Atauciunge'rmi yuk uitalria nunamten̄i naulluuniluni qanenqiggngaituq, yuut assiilnguit tamarmeng au͡gaumaciqngameng.
ISA.34.1	Taici, tamarpeci atanruviit yuitni! Quyurrluci niicugnici. Ellarpak yui-llu tamarmeng tailuteng niicugnilit. 
ISA.34.2	 qenrutai tamalkuita atanruviit anguyagtait-llu. Aarnarqellriamek ciunerkangevkarai tuqucimaarkaurtelluki. 
ISA.34.3	Tuqumalriit temait elausngangaitut, tau͡gaam tuani uitaciqut aruluteng tepsaqluteng-llu; ingrit-llu augem kaviriciqai. 
ISA.34.4	Akerta, iraluq agyat-llu itumeciqut urraurrluteng. Qilak-llu catairuciiquq imegyaratun kalikartun imgumalriatun, agyat-llu igqaqciqut napam cuyaitun igqaqelriatun.
ISA.34.6	 nuussirpii augglirciquq augatnek uqurrlirluni-llu uquatnek, augicetun uquicetun-llu qusngiyagaat qusngirngalnguut-llu ekuamaaqameng. 
ISA.34.7	Yuut iquaciqut yuilqurmiutartun kuluvagtun, nuna-llu kaviriluni augmek uqulingluni-llu. 
ISA.34.8	Taum nalliini 
ISA.34.9	Kuigi Edom-aam taarurciiqut, nuna-llu sulfur-aarurrluni. Nuna-llu tamarmi ekuaciquq taartun. 
ISA.34.10	Ekuagarkauluni-llu ernerpak unugtuumaan, aruvak-llu tuaken nauluni iquilngurmek. Nuna-llu cakarniinani uitaciquq kinguveqellriit tegularluki, yuut-llu tamaaggun peknanrirarkauluteng. 
ISA.34.11	Qakurtaat issaluut-llu nunaksaguciiqaat, kenriiret tulukaruut-llu uitaviksagulluku. 
ISA.34.12	Angayuqertangqerrngaituq nunam atanirturtekaanek ciuliqagten͞gullret-llu tamarmeng cataunateng. 
ISA.34.13	Cukilanat nauciqut angayuqat enaitni casguliumalriani-llu nunani, kaviarngalnguut anipat-llu tau͡gaam nunakarkauluku. 
ISA.34.14	Yuilqum ungungssii tarratelarciqut tuani, tuunraam-llu yui qayagauruciiqut. Unuum-llu carayii
ISA.34.15	Anipat ungluliluteng, kayangiciqut tukertelluki-llu. Yaqulget-llu tuqumalriarrlainarnek nertulit vulture-aat quyurciiqut tuavet kinguqliqu'urluteng.
ISA.34.16	Yuarci 
ISA.34.17	Elliin 
ISA.35.1	Kinertellria nuna nunaniryugciquq,
ISA.35.1	naucetaat-llu nauluteng naugisciigatlermi nunami.
ISA.35.2	Kinertellria nuna aturpagciquq qayagpagaluni-llu nunaniryugluni;
ISA.35.2	tangssunarqetaciquq Lebanon-aam Ingriitun
ISA.35.2	naungigtaluni-llu naucetaarviitun Carmel-aam Sharon-aam-llu.
ISA.35.2	Tamarmeng tangerciqaat 
ISA.35.2	angtatailucia pinia-llu.
ISA.35.3	Piniriki unatet mernulriit
ISA.35.3	ciisqut-llu qiivelriit cirliqluteng.
ISA.35.4	Qanrulluki tamalkuita qacuilriit,
ISA.35.4	“Pinircarluten alingevkenak!
ISA.35.4	Agayun taiguq anirturyarturluten,
ISA.35.4	anucimirqecetaaryarturluki ingluten.”
ISA.35.5	Cikmiumalriit tangerrsaurciiqut,
ISA.35.5	niicuilnguut niicaurrluteng.
ISA.35.6	Tussitellriit qecgaurciqut tuntutun,
ISA.35.6	qanerciigalnguut-llu aturpagciqut nunaniryugluteng.
ISA.35.6	Meq carvaningeciquq kinertellriakun nunakun;
ISA.35.7	uuqnarqellria qau͡gyaq nanvaurciiquq,
ISA.35.7	kinertellria nuna mermek ulvelriartangluni.
ISA.35.7	Kaviarngalnguut uitavikelallratni,
ISA.35.7	mecaggluum can'gi can'get-llu cuplulget nauciqut.
ISA.35.8	Tumyarartangqerciquq-llu tuani,
ISA.35.8	aterpagcimalriamek “Tanqilria Tumyaraq.”
ISA.35.8	Assiilngiumalriim tamana tumyaraq aturngaitaa;
ISA.35.8	usviilnguut-llu pellaasngaitaat maligcestai.
ISA.35.9	Yugtutulit tamaani pilarngaitut;
ISA.35.9	alingnarqelriit-llu ungungssit tamaaggun pekngaitut;
ISA.35.9	tamaaggun tumyarakun kingunermeggnun uterciiqut.
ISA.35.10	Tekiciiqaat Jerusalem-aamun angnirluteng,
ISA.35.10	aturpagluteng qayagaluteng angnim ugaani.
ISA.35.10	Angnirciqut iquklicuilngurmek,
ISA.35.10	angniitnaq iluteqnaq-llu akwarpak pellugluku.
ISA.36.1	Allrakut akimiarunritaraurtellratni Hezekiah-m atanrullran Judah-mi, Sennacherib-aam angayuqran Assyria-m, curugai cayailkutalget nunarpiit Judah-mi teguluki-llu. 
ISA.36.2	Assyria-m angayuqran ayagcetaa Rabshakeh Lachish-aamek Angayuqamun Hezekiah-mun Jerusalem-aami anguyagterugarnek malilirluku. Arulairluni-llu mer'em anellranun qullirmek nanvarra'armek tumyarami ayalriamun 'lumarrilriit caliviatnun. 
ISA.36.3	Pingayun Judea-rmiut pairrsaagaat; atanerruam qaunqestii atanrem eniin, Eliakim-aaq Hilkiah-m qetunraa; igartii qanercetaarviim Shebnah; kalikat-llu qaunqestiit Joah Asaph-aam qetunraa. 
ISA.36.4	Assyria-rmiut atanerruarata qanrutai angayuqamun nallunricugniluku camun Hezekiah cacetuvkarpakaucianek. 
ISA.36.5	Ellii qanertuq, “Umyuartequci-qaa yuum qanellra piunruyukluku anguyagni elitnaurumalriani anguyagterugarni-llu? Kitumun ikayurnayukluci piceci inglulillerpecen̄i Assyria? 
ISA.36.6	Neryuniurutkarci Egypt-aamun ikayurnayukluci, tau͡gaam tauna ayuqeciquq piyualriatun canegmek ayarurluni asemciiquq kapluten-llu unatevkun. Tuaten ayuquq Egypt-aam angayuqra cacetuqutekestem̄inun.”
ISA.36.7	Assyria-rmiu atanerruaq cali qanertuq, “Wall'u-qaa qanruciiqelliarpecia cacetuqutekniluku 
ISA.36.8	Ayaricetaarnaamci atrakun angayuqam. Cikirciqamci tiissitsaagnek malrugnek (2,000) horse-aanek paivciyugngakuvci tamalkuita ekumastekaitnek. 
ISA.36.9	Elpeci-wa pitassiarucunailnguci pikegtaunrilkacagiitnun Assyria-rmiut atanerruarita, tau͡gken elpeci neryuniurtuci Egypt-aarmiunun tuyurnayukluci akalrialegnek ayagassuutnek horse-aatgun-llu ayagatulinek. 
ISA.36.10	Umyuartequci-qaa curugyukluku nunasi piunrirluku-llu ikayurtaunii 
ISA.36.11	Tua-llu Eliakim-aam, Shebna-m, Joah-m-llu atanerruaq qanrutaat, “Qalaruskut Aramaic-aatun, taringetuarput. Hebrew-tun qalartenrilu; yuut tamarmeng qacarnerni uitalriit niicugniut.”
ISA.36.12	Ellii kiuguq, “Umyuartequci-qaa angayuqamun ayagcecuklua elpecen̄un angayuqerpecen̄un-llu kiivci qanrucartuusqelluci makunek? Qang'a, yugnun-llu qalartua qacarnermi aqumgalrianun, taukunun ner'arkaulrianun anameggnek merluki-llu teq'uteng, elpeci piarkaucirpecetun.”
ISA.36.13	Atanerruaq-llu nangerrluni qayagpagtuq Hebrew-tun, “Niicugniciu Assyria-m angayuqran qanellra elpecen̄un. 
ISA.36.14	Aarcirturaaci, Hezekiah-mun iqluuresqevkenaci. Hezekiah-m anirturciigataaci. 
ISA.36.15	Unakevkaryaqunaci-llu cacetuqutekesqelluku 
ISA.36.16	Niicugninriciu Hezekiah! Assyria-m angayuqran alerquraaci nunarpagpecen̄ek anluci elpecen̄ek tunesqelluci. Nerevkalarciqaiceci wine-arkat atsaitnek nakmiin naucetaarvigpecen̄ek napautevcii-llu atsaitnek, mer'aqluci-llu nakmiin elakarpecen̄ek— 
ISA.36.17	Atanerruam elpeci nugtarnatkaanun allamun nunamun nunautevcetun ayuqellriamun, wine-arkanek naucetaarvilegmun wine-autengqerresqelluci, mukaarkartarluni-llu kelipiarkarpecen̄ek. 
ISA.36.18	Hezekiah-mun iqluurcecaqunaci umyuarteqevkarluci 
ISA.36.19	Watua nantat agayutait Hamath-aam Arpad-aam-llu? Nauwa agayutai Sepharvaim-aam? Kia-qaa anirtullrua Samaria? 
ISA.36.20	Qangvaq ukut nunarugaat agayutaita iliita anirtullruitgu nunaseng angayuqamten̄ek? Tua-llu ca pitekluku umyuarteqseci 
ISA.36.21	Yuut nepaitut, Angayuqam Hezekiah-m qanrutellruciatun; aperyararraungraan qanqanritut. 
ISA.36.22	Tua-llu Eliakim-aam, Shebna-m, Joah-m-llu allgurait aturateng angniinateng ayagluteng-llu qanrutkait angayuqamun Assyria-rmiut atanerruarata qanellri.
ISA.37.1	Angayuqam Hezekiah-m niiyucimitun qanellrat, allgurai aturani iluteqluni, missuullernek-llu all'uni, ayagtuq-llu Agayuvianun 
ISA.37.2	Ayagcetai-llu Eliakim-aaq, atanerruaq qaunqestii angayuqam eniin, Shebna-llu igarta, piuranrit-llu agayulirtet prophet-aamun Isaiah-mun Amoz-aam qetunraanun. Ellait-llu cali missuullernek aturluteng. 
ISA.37.3	Waten Isaiah qanrutaat, “Hezekiah-m waten qanrutesqaaten, ‘Erneq qakemna nangteqnarqelriaruuq wangkutnun, anucimirqecetaarumaukut caunrilkumaluta tuaten. Arnatun irniqatarluni teggiurcilriatun ayuqliriukut, tau͡gaam piniatem ugaani irnisciiganata. 
ISA.37.4	Assyria-rmiut angayuqrata taivkallrua atanerruami ciuqliat caunrilkesqelluku unguvalria Agayun. 
ISA.37.5	Isaiah-m akurtuamiu angayuqam Hezekiah-m qanellra, 
ISA.37.6	taukut qanrutai, “Waten qanrucarturciu angayuqerci, ‘Waten qanertuq 
ISA.37.7	Wiinga anernermek imirciqaqa, niitelluku qanengssaguamek uterciiquq-llu kingunerminun, tuqutauvkarciqaqa tamaani nakmiin nuniini.’”
ISA.37.8	Tauna Assyria-rmiu atanerruaq utercami nallunrirtuq angayuqam ayallranek Lachish-aamek anguyagyarturluku canimelnguq nunarpak Libnah; tua-i tuavet ayagtuq ellangssurviknaluku. 
ISA.37.9	Tua-llu Assyria-rmiut atanrat niituq Egypt-aarmiut anguyagtait ciuliqagterluteng Angayuqamek Tirkah-mek Ethiopia-rmiut angayuqratnek, tainiluku anguyagyarturluku. Angayuqam niicamiu man'a, igamek ayagceciuq Angayuqamun Hezekiah-mun 
ISA.37.10	Judah-rmiumun qanrutesqelluku: “Agayutmun cacetuqutekek'ngarpenun iqluurcecaqunak akeqluten Jerusalem-aaq cirlakevkarngaitniluku Assyria-m angayuqranun. 
ISA.37.11	Niitellruuten Assyria-rmiut atanratnun qaillun pilauciit nunat piunriryukni. Elpet-qaa anagnayukluten umyuartequten? 
ISA.37.12	Wiinga ciuliama piunrillruit nunarpai Gozan-aam, Haran-aam, Rezeph-aam-llu, tuqulluki-llu Betheden-aam yui Telassar-aami uitalriit, iliita agayutiita anirturciiganaki. 
ISA.37.13	Nauwa atanrit ukut nunarpiit Hamath-aam, Arpad-aam, Sepharvaim-aam, Hena-m, Ivvah-m-llu?”
ISA.37.14	Angayuqam Hezekiah-m kevgamek teguluku igaq naaqaa. Tua-i-llu Agayuvigmun agluni ellia tauna kalikaq 
ISA.37.15	piicagluni-llu, 
ISA.37.16	“Artuqailnguq 
ISA.37.17	Watua, 
ISA.37.18	, tamamta wangkuta nallunritarput angayuqrin Assyria-m piunririllrat amllernek atanruvignek, nunait-llu uitavigkarniirulluki, 
ISA.37.19	ekualuki-llu agayutait tamakut-llu agayutnguvkenateng, tau͡gaam yuguaruluteng murauluteng teggalquuluteng-llu piliaqumaluteng yuut unataitgun. 
ISA.37.20	Watua, 
ISA.37.21	Tua-llu Isaiah-m qanrucarturcetaa Angayuqaq Hezekiah kiuluku angayuqam piicautii 
ISA.37.22	waten 
ISA.37.23	Kitumek caunrilkuuriyuksit cangakuuriluten-llu? Elpet takaryunrituten wangnek, tanqilriamek Agayutiinek Israel-aam. 
ISA.37.24	Pisten ayagcetan ucuryagutesqellua elpenun akalrialegteggun ayagassuutevkun mayullruniluki quyinkacagait Lebanon-aam ingriin. Ucuryagtuten kepullruniluki cedar-aat napat sugtunqurrait, napat-llu cypress-aat assinkacagait, pulallruniluten-llu tekilluki nunat napalilriit iluqsinqurrait. 
ISA.37.25	Ucuryagtelartuten elakilarniluten merkarpenek nunakenrilkevni, anguyagtevnun-llu Kuik Nile-aq tutmarluku meriutniluku.
ISA.37.26	“Niiteksaituten-qaa wangnun man'a picirkiuraqellruniluku ak'a ciuqvani? Watua-llu piciurtelluku. Wiinga pinimek cikillruamken asvairqumalriit nunarpiit imenrurtesqelluki. 
ISA.37.27	Yuut tamaani uitalriit qaillun pisciigatellruut; alingellruut tatamurraluteng-llu. Canegtun ayuqellruut carr'ilqami wall'u naunerrlugtun naulriatun enem qaingani kiirmek calaralirnermek anuqliuskaitun.
ISA.37.28	“Tau͡gaam wiinga nallunritaqa ayuqucin tamalkuan, caurallren natmun-llu ayallren. Nallunritaqa-llu elpenun eq'urrutekuciqa. 
ISA.37.29	Niitellruaqa tamana eq'urtellren elpenek-llu pivakellren, waniwa negcigciqamken qengagpegun sugg'ilicirluten-llu ut'ruciiqamken taillerpeni tumyarallerpegun.”
ISA.37.30	Tua-llu Isaiah qanertuq Angayuqamun Hezekiah-mun, “Waniwa nallunailkutaa qaillun piqatallran. Mat'umi allrakumi tungliani-llu nerlarciquci yuilqumi tau͡gaam naumalrianek mukaarkanek, tau͡gaam allrakunqigeskan nauceciiyugngaciquci mukaarkanek quyurrluki-llu, nauceciiluci-llu wine-arkat atsat napayagaitnek, nerlararkauluci-llu atsaitnek. 
ISA.37.31	Judah-mi unegtaulriit naunrartun nauluaqalriatun ayuqeciqut acilqu͡rrit aciqvanlluteng nunami atsanek naugiluteng. 
ISA.37.32	Yugtangqerciquq Jerusalem-aami Ingrimi-llu Zion-aami unguvalrianek, tua-i-wa 
ISA.37.33	“Cali wani-wa 
ISA.37.34	Uterciiquq tumyaraq taillermini atullni aturluku, nunarpagmun iterpek'nani. Wiinga, 
ISA.37.35	Ingluliuruciiqaqa una nunarpak qaunqelluku-llu, wiinga takarnarquciqa cali-llu akqutkelqa pistemnun David-aamun pitekluku.’”
ISA.37.36	An'gilaa 
ISA.37.37	Tua-i Assyria-rmiut atanrat Sennacharib-aaq utertuq Nineveh-mun. 
ISA.37.38	Erenret iliitni Sennacharib-aaq agayuinanrani agayutmi Nisroch-am agayuviani, malruk qetunraagken, Adrammelech-aam Sharezer-aam-llu, tuqutaak nuussirpamegnegun qimaglutek-llu Ararat-am nuniinun. Allam-llu qetunrain iliit, Esarhaddon-aam enairluku angayuqrurrluni.
ISA.38.1	Caqerluni Hezekiah naulluuguq tuquyarpiarluni. Prophet-aam Isaiah-m Amoz-aam qetunraan tangerrsarturaa qanrulluku-llu, “Waten 
ISA.38.2	Hezekiah mumiggluni qacarneq cauluku piicagtuq: 
ISA.38.3	“Neq'akiu, 
ISA.38.4	Tua-llu 
ISA.38.5	utertesqelluku Hezekiah-mun qanrutesqelluku-llu, “Wiinga, 
ISA.38.6	Anauciiqamtek una-llu nunarpak Jerusalem-aaq angayuqranek Assyria-m, wiinga ingluliuruciiqaqa nunarpak.”
ISA.38.7	“Uuggun nallunailkutakun nallunriciiqan 
ISA.38.8	Mayuryarani Angayuqam Ahaz-am piliallrini, 
ISA.38.9	Hezekiah assirillermi kinguani, igartuq mat'umek nanrautmek yuarutmek:
ISA.38.10	Wiinga umyuarteqsaaqua ayagyuarlua
ISA.38.10	tuquqataryuklua,
ISA.38.10	Angutngurtellerkaqa tekilluku unguvavkenii.
ISA.38.11	Umyuarteqsaaqlua-llu maani unguvalriit nuniitni
ISA.38.11	Wall'u allamek unguvalriamek yugmek.
ISA.38.12	Unguvalqa maani iquklilluni,
ISA.38.12	Pelatekatun imcimalriatun,
ISA.38.12	'Lumarrartun kepumalriatun 'lumarrissuutmek.
ISA.38.12	Umyuarteqlua Agayutmun unguvalqa iqukliceteqataryukluku.
ISA.38.13	Unugpak yuuniaraunga engellugturlua,
ISA.38.13	Tuarpiaq yugtutulim ayemqellrukai enrenka.
ISA.38.13	Umyuarteqlua-llu Agayutmun tuquvkaqataryuklua.
ISA.38.14	Erinaka anesciigaliluni,
ISA.38.14	neplirlua-llu yaqulegtun engaaluarlua.
ISA.38.14	Iigka mernurlutek ciugngavakaama qilatmun.
ISA.38.15	Camek-mi qanerciqsia? 
ISA.38.15	Umyuarniurama cakneq, qavarciiganii.
ISA.38.16	Canrirtellua unguvavkarnga.
ISA.38.17	Umyuarniurutairullua uitanqegcingciqua.
ISA.38.17	Anirturan unguvaka tamalkuitnek aarnarqellrianek;
ISA.38.17	Assiilngunka-llu au͡g'arluki.
ISA.38.18	Tungmagcimalriit nanrarngaitaatgen;
ISA.38.18	Tuqumalriit-llu cacetuqutekesciiganak.
ISA.38.19	Unguvalriit tau͡gaam quyavikciqaatgen;
ISA.38.19	uumi ernermi quyavikucimtun.
ISA.38.19	Angayuqaulriit irniateng qalarut'larait piciucirpenek.
ISA.38.20	Qelutellegnek aturcetaarciqukut atuutekluku nanrauten.
ISA.38.20	Nanrarluten Agayuvigpagpet iluani unguvallemta taktaciatun.
ISA.38.21	Isaiah-m qanrutaa angayuqaq elliisqelluku iinrukiuramek figs-aanek aninguaranun, assirisqelluku. 
ISA.38.22	Angayuqaq Hezekiah qanertuq, “Camek nallunailkutangqerciqa asguranairutnguluni Agayuvigpagmun ayayunarillerkaqa?”
ISA.39.1	Tamatum nallekngalkiini angayuqra Babylonia-m, Merodach Baladan-aaq, qetunraa Baladan-aam, niituq Angayuqaq Hezekiah naulluullruniluku, taumek igamek cikiutmek-llu tuyuraa. 
ISA.39.2	Hezekiah-m ciuniurai kevgat tukuutminek-llu nasvilluki qerrirliutminek suulutaarutminek, tepkegcilrianek, anguyagcuutminek-llu. Kiituani camek pitairutuq qemaggviini angayuqauviani-llu nasvalqenrilkiinek taukunun. 
ISA.39.3	Prophet-aam Isaiah-m ataneq Hezekiah ullagluku aptaa, “Naken ukut kevgat tekitat camek-llu qanrutatgen?”
ISA.39.3	Hezekiah kiuguq, “Yaaqvaqapiarmek nunamek taillruut, Babylonia-mek.”
ISA.39.4	Isaiah-m qanrutaa, “Cat tangellruitki maani enevet iluani?”
ISA.39.4	Hezekiah-m kiugaa, “Cat tamalkuita tangellruit. Qemaggvimni nasvallrunritlemnek ellaitnun pitaituq.”
ISA.39.5	Isaiah-m ataneq Hezekiah qanrutaa, “
ISA.39.6	pillerkaq tekiciiquq cat tamalkuita, enevnun ciuliarpet qemagtelallrit erneq man'a tekilluku, ayaucimaciqut Babylon-aamun. Kingunrat-llu catangqerrngaunani. 
ISA.39.7	Ilait-llu nakmiin kinguverpet ayaucimaciqut pisten͞guarkauluteng eniini atanrata Babylon-aarmiut.”
ISA.39.8	Hezekiah taringuq uitanqegcicetangqerrarkaucianek alingniurnaunani-llu unguvallermi taktaciatun, taumek kiuguq, “Qaneryaraq wangnun taitellren 
ISA.40.1	“Cacetureski yuunka, cacetureski,” qanertuq Agayutvut.
ISA.40.2	“Tengruca'arki yui Jerusalem-aam.
ISA.40.2	Qanruski nangteqellrat amlleriniluku
ISA.40.2	assiilnguitnek-llu au͡g'aricimaniluki.
ISA.40.2	Assiilnguit pitaciluki wiinga anucimirqecetaallruanka.”
ISA.40.3	Erinatanguq qanelriamek,
ISA.40.3	“Yuilqumi upyuciu tumyararkaanek 
ISA.40.3	Carrirciu kinreskiini nunami tumyararkaa Agayutemta!
ISA.40.4	Kuignayuut tamalkuita imirluki;
ISA.40.4	ingrit-llu tamalkuita maniggluki.
ISA.40.4	Qemit manigiciqut,
ISA.40.4	manialnguq-llu nuna manigcetellriarurrluni.
ISA.40.5	Nutaan-llu 
ISA.40.5	yuut-llu tamarmeng tangerciqaat,
ISA.40.5	Tua-i-wa 
ISA.40.6	Erinatanguq qanelriamek, “Qayagaurutkiu qanrutkarkaq!”
ISA.40.6	Wiinga kiugaqa, “Camek qanerlua qayagauqatarcia?”
ISA.40.6	“Qayagaurutkiu yuut tamarmeng canegtun ayuqniluki;
ISA.40.6	tangssunarqellrat-llu yuilqum naucetaaritun ayuqluni.
ISA.40.7	Can'get nalalartut naucetaat-llu catairutaqluteng
ISA.40.7	Yuut asvaitenrilameng canegtun.
ISA.40.8	Aa-ang, can'get nalalartut, naucetaat-llu catairutaqluteng,
ISA.40.8	Agayutemta tau͡gaam qaneryaraa piugarkauguq nangyuilngurmek.”
ISA.40.9	Jerusalem-aaq, mayurluten ingrimun qertulriamun
ISA.40.9	qayagaurutkiu qaneryaraq assilria!
ISA.40.9	Zion-aaq, qayagaura qastuluten;
ISA.40.9	qanrutkiu qaneryaraq assilria!
ISA.40.9	Qayagaura alingevkenak!
ISA.40.9	Qanruski nunarraini Judah-m uitalriit
ISA.40.9	Agayutiit agiirrniluku.
ISA.40.10	anirtullni malikluki.
ISA.40.11	Qusngiliurtetun nerqelarciqai katngautni;
ISA.40.11	qusngiyagaat quyurciiqai
ISA.40.11	kevegluki-llu ayautaqluki;
ISA.40.11	piyagalget-llu mulngaku'urluki ciulilarciqai.
ISA.40.12	Imarpik-qaa yuum cuqcugngaa unatmikun qaluuriurluku
ISA.40.12	unatmi-llu-qaa cuqyutiikun qiliit cuqcugngai?
ISA.40.12	Ellarpiim-llu-qaa urraa eksugngaa saskamun
ISA.40.12	uqamaltassiarluki-llu ingrit qemit-llu usperissuutekun?
ISA.40.13	Yuum-qaa qanrucugngaa 
ISA.40.13	Kia elitnauryugngaagu ayuqucirtualuku-llu?
ISA.40.14	Kina Agayutem ellangcarvik'lartau
ISA.40.14	nallunrirnaluni taringluni-llu
ISA.40.14	cat-llu qaillun caliaqumallerkaat elilluku?
ISA.40.15	mer'em kutiini cangallruvkenateng;
ISA.40.15	yaaqvam-llu qikertai urr'atun uqamaltaluteng.
ISA.40.16	Napai Lebanon-aam muragkanrunritut, ungungssiutai-llu
ISA.40.16	ekuagiarkanruvkenateng Agayutemten̄un.
ISA.40.17	Tua-i-wa atanruviit elliini caunrilameng.
ISA.40.18	Kitutun Agayun ayuqniciqseta?
ISA.40.18	Catun-llu ayuqniluku qaneryugngaceta?
ISA.40.19	Agayutnguatun ayuqenrituq unatetgun piliaqumalriatun,
ISA.40.19	caviliurtet qallilitukiicetun suulutaamek
ISA.40.19	uitavigkaa-llu qerrirlimek pilirraarluku tuavet elliluku.
ISA.40.20	Kina teguqaininrilnguq qerrirlimek wall'u suulutaamek
ISA.40.20	cucukilartuq muragmek arungialngurmek.
ISA.40.20	Munalriamek-llu calitulimek yualartuq
ISA.40.20	yugualiarkamek iqungailngurmek.
ISA.40.21	Nallullruan-qaa?
ISA.40.21	Ak'a-qaa ciuqvani qanrucimallrunrituten?
ISA.40.21	Qanrucimaksaituten-qaa qaillun ellarpiim piliaqumallrucianek?
ISA.40.22	Atanruvimi aqumllertaani
ISA.40.22	nunam quliini qiliim-llu yaatiini aqumgalriim piliaqellrua;
ISA.40.22	nunam yui negairngalngurcetun angtaluteng,
ISA.40.22	Nengtellrui qiliit 'lumarrartun capkutatun,
ISA.40.22	saggluki-llu pelatekatun uitaviketukiicetun.
ISA.40.23	Atanerruat cayunailengraata piunrircet'larai
ISA.40.23	caunrirtelluki-llu.
ISA.40.24	Tamakut naugaartun ayuqut
ISA.40.24	acilqungeksailngurtun.
ISA.40.24	tengtelarai mukaarkat quyurcimallratni ilakuallercetun.
ISA.40.25	Tua-llu kitutun tanqilria Agayun ayuqniciqseta?
ISA.40.25	Elliitun-qaa ayuqellriartangqertuq?
ISA.40.26	Ciuggluci tangerciu qilak!
ISA.40.26	Kia piliaqellruaki agyat tangerqeci?
ISA.40.26	Ciuliqagtelartiita-wa anguyagtetun,
ISA.40.26	nallunritai qaillun amllertaciat
ISA.40.26	atauciugurluki-llu aterpagtaalarai!
ISA.40.26	Piniqapigcami
ISA.40.26	atauciunge'rmi iliit cataiteksaituq!
ISA.40.27	Israel-aaq, ciin-mi tua-i qanemyuugarcit
ISA.40.27	wall'u takumcukeksaitniluten elluarrluten pimanritaqavet?
ISA.40.28	Nallunriqsaituten-qaa? Niiteksaituten-qaa?
ISA.40.28	piliaqellrua ellarpak tamalkuan.
ISA.40.28	Ellii taqsuqsuituq mernuyuunani-llu.
ISA.40.28	Kia-llu taringumanritaa umyugaa.
ISA.40.29	Pinirivkalarai pinialnguut taqsuqellriit-llu.
ISA.40.30	Ayagyuange'rmeng pinialilartut;
ISA.40.30	ayagyuat taqsuqem ugaani iquyugngaut.
ISA.40.31	Tau͡gaam yuut cacetuqutekilriit 
ISA.40.31	piniat nutarcimaciquq.
ISA.40.31	Qulmurciiqut yaqurluteng metervagtun;
ISA.40.31	aqvaqurciqut mernurngaitut-llu;
ISA.40.31	piyuaciqut taqsuqngaunateng-llu.
ISA.41.1	Agayun qanertuq,
ISA.41.1	“Niicugnicia nepaunaci, yaaqvanelngurni nunani!
ISA.41.1	Upciki qanrutkarkaci qanercetaarvigmi;
ISA.41.1	qanllerkiumaciquten.
ISA.41.1	Quyurrluta nallunairniarput kina piciuluni picianek.
ISA.41.2	“Kituuga tauna taivkarilleq cirlakiarkamek calaralirnermek
ISA.41.2	cirlakivkarluku-llu natmun tamiin ayallranun?
ISA.41.2	Kia cirlakivkartau atanernek atanruvignek-llu?
ISA.41.2	Urr'artun pitarrluki nuussirpamikun iqurqai.
ISA.41.2	Pitgaquluki canegtun cekavtai anuqem tengeskaitun.
ISA.41.3	Malirqeralarai akngiringaksaunani,
ISA.41.3	tumyaratgun ciungani atuqsailkem̄ikun.
ISA.41.4	Kituuga makut tuaten pivkartiit?
ISA.41.4	Kia pillerkiurumaaki cat tekitarkat ayagniqarraallratnek ayagluki?
ISA.41.4	Wiinga, 
ISA.41.4	cali-llu, wiinga, 
ISA.41.5	“Nunat yaaqvanelnguut yuita calianka tangellruit;
ISA.41.5	alingluteng uulegtut.
ISA.41.5	Taumek tailuteng quyurtellriit.
ISA.41.6	Munarlit calistet atunem ikayurtaagutut tengrucaraulluteng tuaten.
ISA.41.7	Muraliurtem tengrucararaa suuluciiyurta,
ISA.41.7	mulut'uugturluku-llu manigcilriim
ISA.41.7	assipirluku usukcaulluku agayutnguam tumartestii tengrucararaa.
ISA.41.7	Qanertut, ‘Payariusngallra assirtuq’—
ISA.41.7	nutaan-llu ussukcaulluku elliat tuaken nugtartarkaunrirluku.
ISA.41.8	“Elpet tau͡gaam, pistemni Israel,
ISA.41.8	elpeci wiinga nakmikellruamci,
ISA.41.8	kinguvrini Abraham-aam, yugnikekma;
ISA.41.9	taitellruamci ellarpagmek tamiin;
ISA.41.9	qayagaurluci yaaqvanek ellam iluanek
ISA.41.9	qanrulluci, ‘Wiinga pistekamci.’
ISA.41.9	Qessakevkenaci cucukellruamci.
ISA.41.10	Alingyaqunaci—wiinga nayuramci,
ISA.41.10	Nanikuayaqunaci-llu Agayutengqertuci wangnek!
ISA.41.10	ikayurluci pinirivkarciqamci;
ISA.41.10	camun pivkarngaitamci anirturciqamci-llu.
ISA.41.11	“Tangerrnakesteci
ISA.41.11	kasnguyugluteng cacirkaiciiqut;
ISA.41.11	Ingluliurteci caunrilngurtun ayuqeciqut piunrirluteng-llu.
ISA.41.12	Yuaryaaqeciqaci nakukillret elpecen̄ek,
ISA.41.12	nalaqngaitaci tau͡gaam;
ISA.41.12	anguyalriit-llu elpecen̄ek
ISA.41.12	caunrilngurtun ayuqeciqut.
ISA.41.13	Tua-i-wa wiinga, 
ISA.41.13	nayumiqaciqngamci qanrulluci-llu,
ISA.41.13	‘Alingevkenaci; ikayurciqamci.’”
ISA.41.14	“Ikgelngerpeci pinialeng'e'rpeci-llu, Israel,
ISA.41.14	alingenrici; ikayurciqamci.
ISA.41.14	Wiinga, tanqilria Agayutiit Israel-aat, anirturtekarpecia.
ISA.41.15	Mukaarkanek caranglluirissuutetun ayuqlirivkarciqamci,
ISA.41.15	keggutelegtun nutaranek ipellrianek.
ISA.41.15	Caranglluirilriatun kaugtuarluki ingrit tuaten piunrirciqaci;
ISA.41.15	qemit-llu caarrlugkuatun ayuqlirivkarluki.
ISA.41.16	Egciiqaci qulmun;
ISA.41.16	anuqem tengciiqai,
ISA.41.16	ellarayiim-llu cekavvluki.
ISA.41.16	Nutaan-llu angniutekciqerci 
ISA.41.16	ucurnarivkarluku-llu Tanqilriartaa Israel-aam.
ISA.41.17	“Wiinga yuunka meqsugluteng mermek yuaraqata,
ISA.41.17	igyarait kinraqata meqsugluteng,
ISA.41.17	nutaan, wiinga 
ISA.41.17	wiinga, Israel-aam Agayutiini, watqapik cakaarngaitanka.
ISA.41.18	Kuigtangevkarciqanka naugiyuilnguut qemit,
ISA.41.18	qurrlurtelluki-llu ulvelriit mer'it kuignayugteggun.
ISA.41.18	Mertailnguq nuna nanvarraralingevkarciqaqa
ISA.41.18	kinertellria-llu nuna mermek ulvelriartangevkarluku.
ISA.41.19	Napat cedar-aat nauvkarciqanka mertailngurmi nunami;
ISA.41.19	allat-llu acacia, myrtle, olive-aat-llu napait.
ISA.41.19	Naparugaat-llu nauciqut naugiyuilngurmi nunami,
ISA.41.19	naparugaat pine-at, juniper-aat cypress-aat-llu.
ISA.41.20	Yuut man'a tangerrluki nallunriciiqut
ISA.41.20	wiinga, 
ISA.41.21	“Elpeci atanruviit agayutaitni, nasvagciu pinilriarucirci.
ISA.41.21	Puqigtacirci tamalkuan aturluku!
ISA.41.22	Tailuci wavet qanrutkiciki tekitarkat,
ISA.41.22	nallunritniaraput tuaten pikan.
ISA.41.22	Apqaurvigmelngurnun qanrutkiciki ak'a pellullret,
ISA.41.22	qanrulluta-llu cauciitnek.
ISA.41.23	Qanruskut tekitarkamek—
ISA.41.23	nallunrirnaurput agayutngucirci!
ISA.41.23	Ca assilria pivkarluku wall'u picurlagnarqelria tut'elluku;
ISA.41.23	alingmek imirluta irr'ivkarluta-llu!
ISA.41.24	Caunrituci, caliaci-llu tamarmeng cauvkenateng;
ISA.41.24	umyualngunarqut agayutulit elpecen̄un.
ISA.41.25	“Cucuklillruunga angutmek uitalriamek calaralirnermi,
ISA.41.25	wiinga taivkarciqaqa curuusqelluku neglirnermek.
ISA.41.25	Tutmaucilartuq atanirturten̄ek marayatun pitarrluki,
ISA.41.25	qikuliurtetun tutmalriatun qikumek.
ISA.41.26	Nalirpeci qanrutkellruagu man'a tuaten piciqniluku,
ISA.41.26	tuaten pikan qanresqelluta piciuluten qanerniluten?
ISA.41.26	Ilavci atauciunge'rmi qanrutkellrunritaa;
ISA.41.26	kia-llu camek qanertelluci niiteksaunaci!
ISA.41.27	Wiinga, 
ISA.41.27	ayagcecillruunga qanrarkamek Jerusalem-aamun qanresqelluku,
ISA.41.27	‘Yut'en agiirtut! Kingunemeggnun utertut!’
ISA.41.28	Tangertaallemni-llu agayutet,
ISA.41.28	iliit camek qanerkaituq;
ISA.41.28	iliita-llu kiusciiganaki apyutenka.
ISA.41.29	Tamarmeng makut agayutet camun atuunritut;
ISA.41.29	watqapik camek calisciigatut—
ISA.41.29	agayutnguat ukut cirlaugut pinianateng.”
ISA.42.1	“Waniwa wiinga pisteka, pinirivkalqa
ISA.42.1	cucukelqa, ilukegcitekluku.
ISA.42.1	Anerneqa-llu elliinun tuc'etellruaqa,
ISA.42.1	elluaruciq piurceciiqaa tamalkuitni atanruvigni.
ISA.42.2	Eriniangaituq
ISA.42.2	tumyarani-llu niitnaungaunani.
ISA.42.3	Canek cuplulek qagernelek ayemn͞gaitaa,
ISA.42.3	kumaluaqanrilengraan-llu kenurraq nipngaunaku.
ISA.42.3	Elluaruciq nangyuilnguq piurceciiqaa tamalkuitnun.
ISA.42.4	Piarkani pinricen̄arngaitai, ciunerkairusngaunani-llu;
ISA.42.4	elluaruciq piurceciiqaa nunami.
ISA.42.4	Nunat-llu yaaqvanelnguut neryuniurutkeciqait elitnaurutai.”
ISA.42.5	Agayutem qiliit piliaqellrui nenglluki-llu;
ISA.42.5	nuna-llu elucirkiurluku cat-llu tamalkuita qainganelnguut;
ISA.42.5	unguvakilluki anernelirluki-llu yui tamalkuita.
ISA.42.5	Nutaan-llu 
ISA.42.6	“Wiinga, 
ISA.42.6	elluaruciq piurtesqelluku nunami.
ISA.42.6	Elpegun akqun piurciiqaqa yuut tamalkuita pillgutekluki;
ISA.42.6	elpegun atanruvignun tanqik taiciiqaqa.
ISA.42.7	Tangerrsaurceciiqaten cikmiumalriit iingit
ISA.42.7	anevkarluki-llu tan'gercetellriani itercivigni uitalriit.
ISA.42.8	“Wiinga 
ISA.42.8	Allam agayutem ucurnarqucimni pillgucirngaitaanga;
ISA.42.8	agayutnguat pillguciuscessngaitanka nanrautemnun.
ISA.42.9	Cat piciqniluki qanrutkellrenka ak'a pillruut.
ISA.42.9	Watua kitaki qanrutnaamken ukani tekitarkanek
ISA.42.9	pivailgata.”
ISA.42.10	Nutaramek yuarutmek aturci 
ISA.42.10	nanrarluku aturci, ellarpiim yuini tamarpeci!
ISA.42.10	Nanrarciu, imarpigkun ayagatulini;
ISA.42.10	nanrarciu, tamarpeci imarpiim ungungssiini!
ISA.42.10	Aturci, yaaqvanelngurni nunani tamaani-llu tamarpeci uitalriani.
ISA.42.11	Kinertellriim nunam nunarraat-llu tamaani uitalriit nanrarlitgu Agayun;
ISA.42.11	Kedar-aarmiut-llu nanrarlitgu!
ISA.42.11	Nunarpagmi-llu Sela-mi uitalriit
ISA.42.11	qayagpagalit nunaniryugluteng ingrit kangritnek.
ISA.42.12	Yaaqvanelngurni nunani uitalriit
ISA.42.12	nanrarlitgu ucurnarivkarluku-llu 
ISA.42.13	upingauq tengruluni-llu anguyallerkaminek.
ISA.42.13	Erinani antaa qayagpagaluni, anguyagcuutmek;
ISA.42.13	nasvagluku pinini Inglukestem̄inun.
ISA.42.14	Agayun qanertuq,
ISA.42.14	“Nepaicimallruunga;
ISA.42.14	yuunka kiullrunritanka.
ISA.42.14	Tau͡gaam watua pillerkaq tekituq;
ISA.42.14	wiinga neplirtua arnatun teggiurcilriatun.
ISA.42.15	Piunrirciqanka ingrit qemit-llu,
ISA.42.15	kinertelluki-llu can'get napat-llu.
ISA.42.15	Kuignayuut kuigit meriuceciiqanka
ISA.42.15	nanvarraraat-llu kinertelluki.
ISA.42.16	“Ciuliqagciiqanka yuunka cikmiumalriit
ISA.42.16	tumyaratgun pekteksailkaitgun.
ISA.42.16	Tan'geq-llu ellaitni tanqiurrluku
ISA.42.16	nuna-llu manialnguq manigiluku ciunratni.
ISA.42.16	Makut maa-i akqutkanka,
ISA.42.16	pinritevkenaki piciurcetarkauluki.
ISA.42.17	Tamarmeng cacetuqutekilriit agayutnguanek
ISA.42.17	qanraqluteng agayutnguniluki,
ISA.42.17	kiaresngiacecimaciqut.”
ISA.42.18	“Niicugnici, niitesciigalngurni yugni!
ISA.42.18	Kiarci murilkelluci, cikmiumalriani yugni!
ISA.42.19	Pistemni-qaa cikmiumanrulriamek,
ISA.42.19	niicuillrulriamek-llu qaneryarturtelluku ayagcetlemnek pitangqertuq?
ISA.42.20	Tanglartuq canek amllernek,
ISA.42.20	tau͡gaam elpekeksaunaki;
ISA.42.20	ciutek ikingqauk, tau͡gaam niitesciiganani.”
ISA.42.21	taumek qigcignarillrukai alerquutni ayuqucirtuutni-llu,
ISA.42.21	yum'inun-llu qigcikesqai.
ISA.42.22	Tau͡gaam maa-i elliin yui uayaumaut;
ISA.42.22	kelucaucimaluteng nayugnerni nunam aciani
ISA.42.22	itercivigni-llu iirumaluteng.
ISA.42.22	Cairulluki teglegiluki
ISA.42.22	kitumek-llu ikayurtekaunateng.
ISA.42.23	Ilavci-qaa niicugniqatanritaa man'a?
ISA.42.23	Wak'nirnek-qaa murilkurluci niicugnilangeciquci?
ISA.42.24	Kia pegtellruagu Israel-aaq uayaaritulinun?
ISA.42.24	Elliin-wa 
ISA.42.24	Pisqutai aturyuumiilamteki
ISA.42.24	alerquutai-llu niicugpek'naki taitellri wangkutnun.
ISA.42.25	Taumek wangkuta naspeteskiikut eq'uqertellermi tuknitacianek
ISA.42.25	anguyagkun-llu nangteqsaraq aturtelluku.
ISA.42.25	Kenertun eq'uqertellra ekurpagtuq tamiini Israel-aami,
ISA.42.25	tau͡gaam wangkuta nalluluku tuaten picia;
ISA.42.25	camek-llu eliyutkevkenaku.
ISA.43.1	Israel-aaq, 
ISA.43.1	“Alingyaqunaci—anirturciqamci.
ISA.43.1	Aterpaggluci qayagaullruamci—elpeci wiinga pikamci.
ISA.43.2	Et'ulriakun merkun ayakuvci, nayurciqamci;
ISA.43.2	picurlagangerpeci cirliquangaituci.
ISA.43.2	Kenrem akuliikun ping'e'rpeci, uusngaituci;
ISA.43.2	naspaatet arturnarqellriit akngirrngaitaaci.
ISA.43.3	Wiinga 
ISA.43.3	tanqilria Agayutii Israel-aam, anirtularamci.
ISA.43.3	Egypt-aaq pegciiqaqa teguarunrillerkarpecen̄un akiliutekluki;
ISA.43.3	Ethiopia Seba-llu pegciiqagka.
ISA.43.4	Atanruviit pegciiqanka unguvavci anirtullerkaa pitekluku,
ISA.43.4	piksuumirnarqelriaruavci wangnun,
ISA.43.4	kenekngamci takarnarqutmek-llu cikiumiimci.
ISA.43.5	Alingenrici—nayuamci wiinga!
ISA.43.5	“Calaramek kanaknermek-llu
ISA.43.5	yut'en ut'ruciiqanka.
ISA.43.6	Negeqvamun ayagcecesqeciqanka
ISA.43.6	ungalamun-llu qunukesqevkenaki.
ISA.43.6	Uterceciki yuunka yaaqvani uitalrianek nunanek,
ISA.43.6	tamiinek ellarpagmek.
ISA.43.7	Ellait wiinga nakmiin yuk'anka,
ISA.43.7	wiinga-llu piliaqellruanka ucurnarivkaasqellua.”
ISA.43.8	Agayun qanertuq,
ISA.43.8	“Yuunka taisqiciki apqaurvigmun.
ISA.43.8	Iingqerrsaaqut, tau͡gaam tangerciigatut;
ISA.43.8	ciutengqerrsaaqut, tau͡gaam niitesciiganateng.
ISA.43.9	Angayuqauviit yuit taisqiciki apqaurvigmun.
ISA.43.9	Agayutiita naliata tekitarkaq qanruteksugngaagu?
ISA.43.9	Naliata qanrutkellruaki wanirpak cat pilriit?
ISA.43.9	Taukut agayutet taivkarlitki nallunairistekateng
ISA.43.9	asguranairnauraat piciuciat,
ISA.43.9	nallunairivkarluki qanllermeng piciuciitnek.
ISA.43.10	“Israel-aam yuini, wiinga nallunritestekamci;
ISA.43.10	cucukellruamci pisteknaluci,
ISA.43.10	nallunrirluci ukvekesqellua
ISA.43.10	taringesqelluku-llu kiima wiinga Agayutnguciqa.
ISA.43.10	Wiinga avatemni allamek agayucetaituq;
ISA.43.10	imumirpak allamek pitangqeqsaituq, pitangengaunani-llu.
ISA.43.11	“Wiinga kiima 
ISA.43.11	avatemni allamek anirturiyugngalriartaituq.
ISA.43.12	Wiinga qanrutkellruanka cat tekitarkat pivailgata,
ISA.43.12	tailua-llu ikayuryarturluci.
ISA.43.12	Tangnerranarqelria agayun waten piksaituq;
ISA.43.12	elpeci-llu nallunritestekamci.
ISA.43.13	Wiinga Agayutnguunga piurrlainararkaulua.
ISA.43.13	Kina imna anagngaituq pinimnek;
ISA.43.13	caliaqellrenka-llu yuum qaillukuarciigatai.”
ISA.43.14	Israel-aam tanqilria Agayutii, 
ISA.43.14	“Anirturnaluci, ayagceciciqua anguyagten̄ek anguyagyarturtelluku Babylon-aaq;
ISA.43.14	navgurciqanka nunarpiim iteryarain ikirtuqait,
ISA.43.14	yuin-llu qayagpagallrit qialriarurciiqut.
ISA.43.15	Wiinga 
ISA.43.15	Piliaqellruamken, Israel, wiinga-llu Ataneqerpecia.”
ISA.43.16	Ak'a tamaani 
ISA.43.16	tumyaramek mer'em carvanilriim akuliikun.
ISA.43.17	Ciuliqagtai-llu anguyagtet pinilriit piunrillerkaatnun,
ISA.43.17	anguyiit akalrialegnek horse-aanek-llu ayagassuutelget.
ISA.43.17	Iqullruut, maktenqiggngairulluteng,
ISA.43.17	nipcimaluteng kenratun kenurram!
ISA.43.18	Tau͡gaam 
ISA.43.18	“Neq'akenriciki ak'a ciuqvani pillret
ISA.43.18	umyuangcautekevkenaki-llu ak'allaat pillret.
ISA.43.19	Murilkici tau͡gaam nutaramek piarkamnek.
ISA.43.19	Ak'a maa-i ayagnirtuq elpeci-llu tangerrluku.
ISA.43.19	Wiinga tumyariciqua yuilqukun
ISA.43.19	cikirluci-llu qurrlulrianek mernek tamaani.
ISA.43.20	Ungungssiaraunge'rmeng takaqeciqaatnga;
ISA.43.20	kaviarngalnguut yaqulegpiit-llu yaqruilnguut nanrarciqaatnga
ISA.43.20	kuiget qurrlurceskumki kinertellriami nunami
ISA.43.20	cikirluki mermek yuunka cucukellrenka.
ISA.43.21	Ellait piliaqellruanka wiinga piknaluki,
ISA.43.21	ellaita-llu aturluteng nanrarciqaatnga.”
ISA.43.22	“Elpeci tau͡gaam taqsuqutarpecia, Israel;
ISA.43.22	agayuksaunaci wangnun.
ISA.43.23	Payugteksauni-llu qusnginek ekuagarkanek;
ISA.43.23	takarnarqutmek-llu piksaunii elliitevciuggun.
ISA.43.23	Cakviurceteksaitamci elliicetaarturluci
ISA.43.23	mernurcillruvkenaci-llu kaigavikurluci aruvagkamek.
ISA.43.24	Aruvagkamek kipuyutellrunritarpecia,
ISA.43.24	camircetellruvkenii-llu uquitnek ungungssiutevci.
ISA.43.24	Atmiraqlua tau͡gaam assiilngurpecen̄ek;
ISA.43.24	taqsuqevkaraqlua-llu assiilngillerpeciuggun.
ISA.43.25	Tau͡gken, wiinga Agayutnguunga assiilngurpecen̄ek au͡g'aritaqluci,
ISA.43.25	man'a-llu pilaraqa wang'uciqa pitekluku,
ISA.43.25	umyuaqenqiggngaitanka-llu assiilnguci.
ISA.43.26	“Qanercetaarvigmun ayagnaurtukut; picetaaruceci taiciu!
ISA.43.26	Qanrutkarkaci qanrutkiciu asguranairluku alangqanrilucirci!
ISA.43.27	Ciuqliq ciuliarci
ISA.43.27	ciuliqagteci assiilngillruut wangnun,
ISA.43.28	atanirturtevci-llu menuurtellruluku agayuvika.
ISA.43.28	Taumek taitellrulrianga piunrillerkaanek Israel-aaq;
ISA.43.28	wiinga nakmiin yuunka kiaresngiatelluki.”
ISA.44.1	“Kitaki niicugni, Israel, pistemni,
ISA.44.1	elpeci wii cucukellemni yugni, Jacob-aam kinguvrini.
ISA.44.2	Wiinga 
ISA.44.2	yuurqanerpecen̄ek, ikayularamci.
ISA.44.2	Alingenrici; pistekamci,
ISA.44.2	wiinga yumni cucukellemni.
ISA.44.3	“Nuna kinertellria meng'evkarciqaqa
ISA.44.3	kuiget-llu qurrlurtelluki kinertellriakun nunakun.
ISA.44.3	Anerneqa tuc'eciiqaqa irniarpecen̄un
ISA.44.3	atawaqertelluki-llu kinguveci.
ISA.44.4	Yugyangciqut canegtun naulriatun nunami mel'egmi,
ISA.44.4	uqviartun naulriatun kuiggaat carvanilriit caniatni.
ISA.44.5	“Ataucitaarturluteng, yuut qanerciqut, ‘
ISA.44.5	Taiciqut ilaucarturluteng Israel-aam yuinun.
ISA.44.5	Tamarmeng-llu igauciiqaat 
ISA.44.5	ellmeggnek-llu aterpagciiqut Agayutem yuinun ilakniluteng.”
ISA.44.6	“Wiinga ayagniqarraarutnguunga, iquulua-llu, kiima Agayutnguunga;
ISA.44.6	allamek agayucetaituq wangnek tau͡gaam.
ISA.44.7	Caliaqellrenka-qaa allam caliaqsugngai?
ISA.44.7	Kia qanruteksartaki cat piarkat
ISA.44.7	ayagniqarraallratnek ayagluki iquklitellratnun?
ISA.44.8	Alingenrici, wiinga yumni!
ISA.44.8	Elpeci nallunritarci ak'a ciuqvanek ayagluku una tekilluku
ISA.44.8	qanrutkellruanka tamalkuita tekitarkat,
ISA.44.8	elpeci-llu nallunritestekamci.
ISA.44.8	Allamek-qaa agayucetangqertuq?
ISA.44.8	Allamek-qaa pinilriamek agayucetangqertuq niiteksailkengamnek?”
ISA.44.9	Agayutngualitulit tamarmeng catngunritut, agayutet-llu pirpakek'ngait catnguvkenateng. Agayutulit tamakunun cikmiumalriaruut nallumalriaruluteng-llu, taumek kiaresngiacecimaciqellriit. 
ISA.44.10	Catngungaituq piling'e'rmi cavigmek yuguamek agayuluni-llu taumun agayucetun pitarrluku. 
ISA.44.11	Tamarmeng agayulriit taumun kiaresngiacecimaciqellriit. Yuut piliaqestait agayutnguat yuunginaungata. Taivkarluki qanercetaarumaniartut—alingeciqut kiaresngianateng-llu.
ISA.44.12	Caviliurta cavigmek teguqaarluni caliaqelaraa kenermun unaircaraqluku. Tallini pinilria aturluku cavik mulut'uugluku elucingevkalaraa. Caliinanermini, kaingelartuq, meqsungluni, mernungluni-llu.
ISA.44.13	Muraliurtem cuqtaalaraa murak. Igarcuutekun elucilirraarluku muriim qaingakun, calissuutmikun caliaqelaraa, yugtun elucilirluku, kenegnariluku yuguaq, eneminun elliarkani. 
ISA.44.14	Napanek cedar-aanek iqurqilartuq atu'urkaminek, wall'u cucuklirluni oak-amek wall'u cypress-aamek muragmek napalilriami uitalrianek. Wall'u nauceciiluni napamek laurel-aamek utaqaluku-llu ellallugmun nauvkallerkaa. 
ISA.44.15	Yuum atularaa napam ilii murakluku ilii-llu agayutngualiluku. Iliinek aturluni kenermek kumarcilartuq matneqvigkaminek kelipiluni-llu; iliinek-llu agayutmek pilirraarluni agayuaqluni tuavet. 
ISA.44.16	Muriim ilii aturluku kenermek kumarcilartuq, kemegmek-llu maniarraarluni nerluku, tua-i camirrluni. Matneqluni tuani qanlartuq, “Assirpaa puqlanirluni! Kenermi-llu assirpaa!” 
ISA.44.17	Ilakuani murak agayutngualiluku ciktaarvik'laraa agayuluni tuavet. Agayutnguaq piicagvik'laraa qanerluni, “Agayutkamken, anirturnga!”
ISA.44.18	Tamakut yuut usviilameng caliateng nalluat. Umgumait iiteng umyuateng-llu piciulriamun. 
ISA.44.19	Piliaqestait agayutnguat usviilameng ellangqenrilameng-llu waten qanerciigatut, “Ilii muriim ekuallruaqa. Kelipilua-llu kangipluikun, maniarlua-llu kemegmek nerlua. Ilakuaqa-llu murak agayutngualiluku. Wani ciktaartua muragamun.”
ISA.44.20	Tuaten pillra cangallrunrituq qamllermek nerelriami. Umyugaan ukvercani iqlutmun ayagtuq ikayurviirutellranun. Ellminun-llu qanerciiganani agayutnguaq tegumiani agayutngunritniluku.
ISA.44.21	“Israel-aaq, una neq'erru;
ISA.44.21	neq'erru wangnun pistekucin.
ISA.44.21	Piliaqellruamken pisteknaluten,
ISA.44.21	wiinga-llu nalluyagusngaitamken.
ISA.44.22	Carrillruanka assiilnguten au͡g'arluki amirlutun.
ISA.44.22	Uterten wangnun; wiinga anirtullruamken.”
ISA.44.23	Qayagpagaci nunaniryugluci, qilagni!
ISA.44.23	Nunam-llu et'uqrini, qayagpagci!
ISA.44.23	Qayagpagci nunaniryugluci, ingrini napani-llu tamarpeci!
ISA.44.23	anirturluki yun'i Israel-aat.
ISA.44.24	“Wiinga 
ISA.44.24	wiinga piliaqestekarpenga.
ISA.44.24	Wiinga 
ISA.44.24	Wiinga kiima sagtellruanka qiliit;
ISA.44.24	nuna piliaqellemni, kia ikayullrunritaanga.
ISA.44.25	Kiaresngiacet'laranka ciunerkarcutulit
ISA.44.25	agyat-llu murilkestaita piarkat qanrutkellrit piciurceteksaunaki.
ISA.44.25	Qanellrit umyuartulriit naigtaalaranka
ISA.44.25	nasvagluku-llu umyuartuciata caunrilucia.
ISA.44.26	Tau͡gken wiinga pisteka tekitarkanek qanraqan,
ISA.44.26	ayagceciaqama qaneryartulriamek nasvaasqelluki picirkiuranka,
ISA.44.26	wiinga tamakut picirkiurat tekitarkat-llu piciurcet'laranka.
ISA.44.26	Jerusalem-aaq-llu qanrutellruaqa ataam yung'arkauniluku,
ISA.44.26	Judah-m-llu nunarpai ataam naucimaarkauniluki.
ISA.44.26	Tamakut nunarpiit nauciqut imnernek.
ISA.44.27	Qanllemkun kinercetellruaqa imarpik.
ISA.44.28	Cyrus-aamun qanertua, ‘Elpet atanirturistekciqamken;
ISA.44.28	pisqutka aturciqan:
ISA.44.28	alerquiciquten Jerusalem-aaq ataam nautesqelluku
ISA.44.28	Agayuvigpiim-llu tusnganerkai ellisqelluki.’”
ISA.45.1	Cucukellrua cirlakiarkaurcelluku atanruvignek;
ISA.45.1	ayagcetellrua angayuqat piniitnek uayaasqelluki;
ISA.45.1	Cyrus-aamun 
ISA.45.2	“Wiinga tumkan upciiqaqa,
ISA.45.2	ingrit qemit-llu manigivkarluki.
ISA.45.2	Navgurciqanka punerneret ikirtuqait
ISA.45.2	ciqumlluki-llu caviit canirutait.
ISA.45.3	Tukuutekarpenek cikirciqamken yuut nallukaitnek;
ISA.45.3	nallunrirniaran wiinga 
ISA.45.3	Israel-aam-llu Agayutiinun qayagaullrucin aterpaggluten.
ISA.45.4	Piyunarquciliramken ikayuusqelluku pisteka Israel-aaq,
ISA.45.4	wiinga taukut yuut cucukellrenka.
ISA.45.4	Angelriamek takarnarqutmek cikiramken,
ISA.45.4	nallungerpenga.
ISA.45.5	“Wiinga 
ISA.45.5	Nuuqekevnek pinimek cikirciqamken,
ISA.45.5	nallungerpenga.
ISA.45.6	Waten pillruunga tamalkuitnun yugnun
ISA.45.6	ellarpiim qainganelngurnun
ISA.45.6	nallunritesqelluku wiinga 
ISA.45.6	allamek-llu agayucetailucianek.
ISA.45.7	Piliaqellruagka tamarkenka tanqik tan'geq-llu;
ISA.45.7	tamarkenka pilaragka atawaqercecilua picurlak-llu pivkarluku.
ISA.45.7	Wiinga, 
ISA.45.8	Ellallugtun ayuqliriluku cirlakiyaraq taivkarciqaqa;
ISA.45.8	nuna ikirciiquq ciuniurnaluku
ISA.45.8	naugiluni-llu elluiluni yuuyaramek elluarucimek-llu.
ISA.45.8	Wiinga, 
ISA.45.9	Naklegnarqeciqvaa-lli kitumi imumi qanemyuugaquni piliaqestem̄inun,
ISA.45.9	Qikum-qaa caliaqesten̄i apcugngaa calicianek?
ISA.45.9	Egatem-qaa qanemyuugautek'laraa piliaqesten̄i munaitniluku?
ISA.45.10	Waten-qaa angayuqamten̄un qaneryugngaukut,
ISA.45.10	“Ciin waten ayuqlua piliaqecetegnga?”
ISA.45.11	ciunerkam elucilirtii, qanertuq,
ISA.45.11	“Piunarquciituten aptarkaulua irniamnek
ISA.45.11	wall'u caliarkamnek apertuullua!
ISA.45.12	Wanguuq nunam piliaqestellra
ISA.45.12	yuut-llu piliaqluki tamaantesqelluki.
ISA.45.12	Pinimkun sagtellruanka qiliit;
ISA.45.12	ataniumaaqa akerta, iraluq, agyat-llu.
ISA.45.13	Wiinga tungaunii Cyrus-aaq calillerkaanun tengrungevkallruaqa
ISA.45.13	piyullrenka elliinun piciurcecesqelluki cat-llu elluarisqelluki.
ISA.45.13	Nak'rivkarciqanka tumyarat tamalkuita ayagvigkai.
ISA.45.13	Elliin ataam nauciiqaa nunarpaka, Jerusalem-aaq,
ISA.45.13	yuunka-llu teguarunrirtelluki.
ISA.45.13	Kia akilirluku wall'u aassaqluni akilirluku man'a caliaqesqellrunritaa.”
ISA.45.14	“Tukuutai Egypt-aam Ethiopia-m-llu piksaguciiqaci,
ISA.45.14	Seba-rmiut-llu sugtulriit angutait pisteksaguciiqaci;
ISA.45.14	taukut maligciiqaiceci kalivnerciumaluteng.
ISA.45.14	Ciktaarluteng-llu ciuqerpecen̄i qanruciiqaiceci,
ISA.45.14	‘Agayutem nayuraaci—ellii kiimi Agayutnguuq.
ISA.45.15	Israel-aam Agayutii, yuin anirturtiit,
ISA.45.15	Agayutnguuq ellminek iirumaluni.
ISA.45.16	Agayutngualilriit tamarmeng kiaresngiaciiqut;
ISA.45.17	Tau͡gaam Israel-aaq anirtuumauq 
ISA.45.17	cirlakillra-llu nangengaituq akwarpak tayima;
ISA.45.17	yui-llu kiaresngiacecimangaunateng watqapik.’”
ISA.45.18	ellii taunguuq Agayun!
ISA.45.18	Elucilirluku nuna piliaqellrua—
ISA.45.18	asvaunaku piyugurararkaurtelluku piliaqellrua.
ISA.45.18	Piliaqellrunritaa uitaviksunaunaku,
ISA.45.18	tau͡gaam yungqerrarkauvkarluku.
ISA.45.18	Taunguuq waten qanlleq, “Wiinga 
ISA.45.18	allamek agayucetaituq.
ISA.45.19	Aassaqlua qalartellrunritua
ISA.45.19	wall'u piqatallrenka iirumaluki.
ISA.45.19	Israel-aam yuinun
ISA.45.19	yuaresqellrunritua nunami uitaviksunailngurmi.
ISA.45.19	Wiinga, 
ISA.45.19	nallunrircet'laranka piciulriit.”
ISA.45.20	“Quyurrluci taici, atanruviit yuitni,
ISA.45.20	unegtaullerni atanruvik piunrillrani;
ISA.45.20	qanercetaarumallerkarpecen̄un ullauci!
ISA.45.20	Yuut wavirtaalalriit ang'aqluki muriit agayutnguateng
ISA.45.20	piicagaqluteng-llu agayutnun anirturisciigalngurnun—
ISA.45.20	tamakut yuut watqapiar camek nalluut!
ISA.45.21	Tailuci nasvagciki picetaaruyuceci apqaurvigmi,
ISA.45.21	picetaarucimalriit quyurrluki arenqiirturtelluki.
ISA.45.21	Kia ak'a pivailgata tekitarkat qanrutkellruaki?
ISA.45.21	Wang'unrituq-qaa, 
ISA.45.21	Allamek agayucetaituq.
ISA.45.22	“Wangnun tuigci wanirpak anirtuumaniartuci,
ISA.45.22	ellarpiim yuini!
ISA.45.22	Wiinga kiima Agayutnguunga.
ISA.45.23	Akqutka piciuguq,
ISA.45.23	cimiumangaituq-llu.
ISA.45.23	Piciulua akqiunga tamalkuan wang'uciqa aturluku:
ISA.45.23	Tamarmeng ciuqamnun ciisqumigciiqut,
ISA.45.23	akeqlua-llu wangnun piciuciqniluteng.
ISA.45.24	“Qanerciqut wangkun tau͡gaam
ISA.45.24	cirlakin piniq-llu piarkaunilukek;
ISA.45.24	eq'ukestenka tau͡gaam tamarmeng caunrilkumaciqut.
ISA.45.25	Wiinga, 
ISA.45.25	ellaita-llu nanrarciqaatnga.”
ISA.46.1	“Watua iquklitut Babylon-aam agayutai!
ISA.46.1	Bel-aq Nebo-llu ciktaarvik'lallruyaaqagket,
ISA.46.1	tau͡gaam maa-i ek'agkek ciulvagnun,
ISA.46.1	taqsuqengraata atmagtellukek.
ISA.46.2	Agayutnguak ellmeggnek anirturciigatuk;
ISA.46.2	tegumalutek ayaucimauk.
ISA.46.2	Una tua-i watua iquklitelqaat Babylon-aam agayutain!
ISA.46.3	“Niicugnicia, Jacob-aam kinguvrini,
ISA.46.3	tamarpeci yum'a ilakuarraini.
ISA.46.3	Yuurqaanerpecen̄ek aulukurallruamci.
ISA.46.4	Agayutkavcia wiinga-llu aulukciqamci
ISA.46.4	ak'allaurtellerpecen̄un qiingellerpecen̄un.
ISA.46.4	Piliaqellruamci aulukciqamci-llu;
ISA.46.4	ikayuumaciqamci aviutaqluci-llu.
ISA.46.5	“Kitumun ayuqestassiiguciiqsecia?” qanertuq 
ISA.46.5	“Allatangqertuq-qaa wangtun ayuqellriamek?
ISA.46.6	Yuut akiviutameggnek suulutaamek anciluteng;
ISA.46.6	usperiluteng qerrirlimek.
ISA.46.6	Calistekameggnek-llu piut suuluciiyurtem̄ek agayut'lisqelluku;
ISA.46.6	Nutaan-llu qaqicaku ellaita ciktaarvikaat agayuluteng-llu tuavet.
ISA.46.7	Quukatarluku ayautaat;
ISA.46.7	elliat-llu enekaanun, tuani-llu nangengqauq,
ISA.46.7	uitaviminek pektesciiganani.
ISA.46.7	Kia piicagvikekani, kiusciigatuq
ISA.46.7	anirturciiganaki-llu picurlagmek.
ISA.46.8	“Umyuaqiciu una, assiilngiumalriani;
ISA.46.8	umyuangcautekiciu calialqa.
ISA.46.9	Umyuaqiciki cat pillret ak'a tamaani;
ISA.46.9	nallunairciu wiinga kiima Agayutnguciqa
ISA.46.9	allamek-llu wangtun ayuqellriamek pitailucia.
ISA.46.10	Ayagniqarraallranek qanrutkellruaqa iqugkaa;
ISA.46.10	ak'a imumi pivailgan qanrutkellruaqa piarkaq.
ISA.46.10	Qanellrulua-llu picirkiuranka piciurtenrilngaitniluki,
ISA.46.10	ca tamalkuan piarkaulqa piciqniluku.
ISA.46.11	Calaralirnermek angutmek taisqiunga,
ISA.46.11	taum qakurtartun (kenriirtun) puugtuaciqaaci
ISA.46.11	piciurceciiqai-llu picirkiurallrenka.
ISA.46.11	Wiinga qanellrurtua, piciurceciiqaqa-llu.
ISA.46.12	“Niicugnicia, niicuilngurni yugni
ISA.46.12	umyuarteq'lalriani cirlakillerkaq caperrnaqsukluku.
ISA.46.13	Aviucillerkaqa elpecen̄ek ukaqvaqaniraqa—
ISA.46.13	yaaqsinrituq.
ISA.46.13	Anirturillerkaqa pinaciariinarngaituq.
ISA.46.13	Jerusalem-aaq anirturciqaqa
ISA.46.13	Israel-aaq-llu takarnarivkarluki.”
ISA.47.1	“Babylon-aaq, atraa atanruvigpet aqumlleranek,
ISA.47.1	urr'amun aqumi cailkamun.
ISA.47.1	Neviarcatun ayuqellruyaaquten angutem agtuqsailkiitun,
ISA.47.1	nunarpauluten ciungani cirlakumaksaunak,
ISA.47.1	tau͡gaam maa-i caqaqaunritellren cimirtuq mulnganairulluten-llu!
ISA.47.1	Teguarurtuten!
ISA.47.2	Miilissuutekun mukaaliluten!
ISA.47.2	Kegginarpet patua au͡g'arru! Akluten-llu assilriit yuuluki!
ISA.47.2	Taqmiin qakukarluku kuiggaat qeraraqluki!
ISA.47.3	Yuut tangerciqaatgen matarpet;
ISA.47.3	tangerciqaatgen caunrilkumaluten kiaresngianak-llu.
ISA.47.3	Wiinga akinaurciqua, kia-llu arulairrngaunii.”
ISA.47.4	Tanqilriim Agayutiin Israel-aam petuiraakut—
ISA.47.4	atengqertuq 
ISA.47.5	“Aqumga nepaunak tan'germi;
ISA.47.5	mat'um kinguani aterpagtenqiggngaitaatgen angayuqat nulirracetun
ISA.47.5	pitaluni pirpakumalriamek tamaitni angayuqauvigni!
ISA.47.6	Wiinga yuunka qenrutellruanka;
ISA.47.6	yuk'enrilngurtun ayuqsagutellruanka;
ISA.47.6	cirlakevkarluki-llu elpenun,
ISA.47.6	elpet-llu nangtellruaten takumcukevkenaki
ISA.47.6	ayagyuanringraata.
ISA.47.7	Umyuarteqellruyaaquten angayuqam nulirratun ayuqerrlainarnayukluten,
ISA.47.7	makut-llu umyuangcauteksuunaki
ISA.47.7	qaillun-llu iquan ayuqerkaucia umyuaqsuunaku.
ISA.47.8	“Niicugniu una, elpet anglaniyunqellriami,
ISA.47.8	umyuartequten camun pingaicukluten pengegnailngurmi uitiivet.
ISA.47.8	Qanlartuten Agayucetun angtaniluten—
ISA.47.8	elpetun ayuqellriartaitniluku.
ISA.47.8	Aipainrurrnayukluten umyuarteqeksaituten
ISA.47.8	wall'u nangtequteknayukluku irniarpenek tamarillren.
ISA.47.9	Tau͡gaam carrarmi, ernermi ataucimi,
ISA.47.9	tamarmek ukuk tuciiquk.
ISA.47.9	Qaillukuangerpet angalkunek-llu ikayungcaraqluten
ISA.47.9	uingiutellriatun irniariutellriatun-llu ayuqliriciquten.
ISA.47.10	“Elpenek canganaicuksaaquten assiilnguq atullerpeni;
ISA.47.10	yugmun-llu tangerciigacukluten.
ISA.47.10	Umyuartullerpet elisngaarpet-llu iqlutmurutaagten,
ISA.47.10	elpenek-llu qanrutaqluten, ‘Wiinga Agayutnguunga—
ISA.47.10	wangtun ayuqellriartaituq.’
ISA.47.11	Tau͡gaam assiitellria tuciiquq elpenun,
ISA.47.11	tamatumek-llu au͡g'aricimangaituten.
ISA.47.11	Picurlaun alqunaq tekiciiquq elpenun—
ISA.47.11	picurlaun umyuaqeksailken.
ISA.47.12	Tuunrissuuteten tamalkuita piku'urki;
ISA.47.12	aturturalaavki ayagyuarraanerpenek.
ISA.47.12	Pitsaqevkenateng ikayuryuaraatgen;
ISA.47.12	alingevkarluki inglukesteten.
ISA.47.13	Qaillun anagciigatuten ayuqucirtuastengqeng'e'rpet.
ISA.47.13	Angalkurpet agyatgun ciunerkarcutulit tailuteng anirturlitgen;
ISA.47.13	yuut tamakut agyanek murilkitulit,
ISA.47.13	qiliit cuqtaartaita
ISA.47.13	qanruquraraqluten canek elpenun piarkanek.
ISA.47.14	“Tamakut carangllugtun ayuqeciqut,
ISA.47.14	kenrem-llu ekuaciqai!
ISA.47.14	Ellmeggnek-llu anirturciigaciiqut pinianek kenrem—
ISA.47.14	ekualria uuqnaqsiyaagciqngan,
ISA.47.14	keneq tauna maqarcen̄ani canianun aqumluni matneqvigkaunrituq.
ISA.47.15	Catngungaitut elpenun tamakut—
ISA.47.15	agyatgun ciunerkarcutulit ayuqucingcarvik'lalten ayagyuarraanerpenek.
ISA.47.15	Ayagciqut unilluten piyullermeggnun,
ISA.47.15	elpet-llu anirturtekairulluten.”
ISA.48.1	Niicugniciu man'a, Israel-aam yuini,
ISA.48.1	Judah-mek kinguvalriani:
ISA.48.1	Ukvernarcarilaryaaquci 
ISA.48.1	agayularniluci-llu Israel-aam Agayutiinun—
ISA.48.1	tau͡gaam piciuvkenaci qalartelartuci.
ISA.48.2	Tau͡gken ucuryaggluci qanlaryaaquci
ISA.48.2	tanqilriamun nunarpagmun yukniluci
ISA.48.2	cacetuqutekniluku-llu Israel-aam Agayutii,
ISA.48.2	atengqerrluni Artuqailngurmek 
ISA.48.3	“Ak'a tamaani qanrutkellruaqa ca piarkaq;
ISA.48.3	tua-i-llu alqunaq piciurcetaqa.
ISA.48.4	Nallunritellruluku-llu niicuitarkaucirci,
ISA.48.4	peresciigalngurtun cavigtun camasciigalngurtun-llu punernertun.
ISA.48.5	Taumek kinguqvani qaillun ayuqucirkarci ak'a qanrutkellrukeka,
ISA.48.5	qanrutkaqluki cat piarkat pivailgata,
ISA.48.5	qanresqevkenaci
ISA.48.5	agayutnguarpecen̄un tamakut pivkallruniluki.
ISA.48.6	“Ciunguluku qanrutkellrenka piciqniluki piciurtellruut;
ISA.48.6	piyuumiileng'e'rpeci qanerciquci tuaten ayuqluki piciqnillrenka piciurrniluki.
ISA.48.6	Nutaan kitak niicetnaamci nutaranek tekitarkanek,
ISA.48.6	piciurtarkat maniksaitellrenka ciungani.
ISA.48.7	Watua tau͡gaam tamakut piciurcetanka;
ISA.48.7	ciungani-llu waten ayuqellria piksaunani.
ISA.48.7	Pillrukan, elpeci qaneryartuci nallunritellruniluku.
ISA.48.8	Ukveksunailucirci nallunritellruaqa,
ISA.48.8	inglulitaaryullerci ayagmek nallunaitellruuq.
ISA.48.8	Taumek man'a ciungani niicecimaksaituq elpecen̄un,
ISA.48.8	qanrutkumaksaunani-llu niitelluci.
ISA.48.9	“Yugnek nanraumallerkaqa pitekluku,
ISA.48.9	eq'uqerteng'e'rma murilkellua piunga;
ISA.48.9	eq'uqertelqa nayumiqaaqa piunrirngaunaci-llu.
ISA.48.10	Naspaallruamci kenrakun nangteqnarqellriim,
ISA.48.10	qerrirlim menuircaumalauciatun kenerkun.
ISA.48.10	Nallunriraqa cakarniilucirci.
ISA.48.11	Camek wiinga piaqama wangnek piteklua pilartua,
ISA.48.11	atqa caunrilkuurcessngaitaqa,
ISA.48.11	wall'u kina alla pillguciucessngaunaku ucurnarqucimun
ISA.48.11	wiinga pikarkaugaqa, wiinga kiima.”
ISA.48.12	“Niicugninga, Israel-aaq, wiinga qayagaullemni!
ISA.48.12	Wiinga Agayutnguunga, ciuqliugua, nangenrulua-llu, kiima Agayutnguunga!
ISA.48.13	Wiinga unatemkun piliaqellruanka nunam tusnganri,
ISA.48.13	qiliit-llu saggluki.
ISA.48.13	Qilak nuna-llu taisqaqamtek,
ISA.48.13	egmianun tailartuk ciuqamnun.
ISA.48.14	“Quyurrluci niicugnici, tamarpeci!
ISA.48.14	Iliita agayucet pivailgan qanrutkesciigataa
ISA.48.14	yugmun cucukellemnun anguyagciqniluku Babylon-aaq;
ISA.48.14	tauna piciquq wiinga pisqellemtun.
ISA.48.15	Wanguuq qanrutestellra qayagaurtellra-llu;
ISA.48.15	wiinga ciuliqagtellruaqa piluaqaravkarluku-llu.
ISA.48.16	“Canimnun taikanirluci niicugniciki qanellrenka.
ISA.48.16	Ayagniqarraallranek ayaglua niicequ'urlua qalartelartua
ISA.48.16	qanellrenka-llu tamalkuita piciurcequraraqluki.”
ISA.48.16	(Elliin-llu Artuqailnguum 
ISA.48.17	Tanqilria Agayutii Israel-aam,
ISA.48.17	“Wiinga 
ISA.48.17	elitnauristeci elluarrluci pisqelluci,
ISA.48.17	tumkarpecen̄ek-llu apertuulluci.
ISA.48.18	“Niisngallruciki-tuq alerquutenka!
ISA.48.18	Atawaqauceci carvanirturalriatun ayuqellruyartut
ISA.48.18	kuiggaartun meriucuunani.
ISA.48.18	Cirlakiuralaryartuci-llu
ISA.48.18	imarpiim qairi tag'arturalauciicetun cen̄amun.
ISA.48.19	Kinguveci-llu amllepiaryartut qau͡gyatun,
ISA.48.19	wiinga-llu piunriumavkayuicarluki.”
ISA.48.20	Anici Babylon-aamek, teguarunrirluci!
ISA.48.20	Qalarutkiciu man'a nunaniryugluci; ellarpagmun tamalkuan, qanerluci,
ISA.48.20	“
ISA.48.21	meqsuaksaitellruut.
ISA.48.21	Meq qurrlurcet'lallrua qiurmek;
ISA.48.21	qiuq qupevkallrua, meq-llu tuaken qurrlurluni.
ISA.48.22	“Uitanqegcisciigatut assiitellriit yuut,” qanertuq 
ISA.49.1	Niicugnicia, yaaqvanelngurni atanruvigni,
ISA.49.1	yugni yaaqvani uitalriani!
ISA.49.1	pisteknalua.
ISA.49.2	Qanellrenka ipgivkallrui nuussirpagtun.
ISA.49.2	Elliin nakmiin unatmikun cayailkuciumallruanga.
ISA.49.2	Pitegcautetun ayuqlirivkaraanga,
ISA.49.2	ipegcaumaluni atuqainaulriatun.
ISA.49.3	Elliin-llu qanrutaanga, “Israel-aaq, elpet wiinga pistekamken;
ISA.49.3	elpeggun, yuut ucurnarivkarciqaatnga.”
ISA.49.4	Wiinga qanertua, “Elliinginaq wiinga calillrulliniunga!
ISA.49.4	Caugarkaunrilnguq cakviurutekluku.”
ISA.49.4	Tau͡gaam ukveksugngaaqa 
ISA.49.4	nunulirciqaa caliaqa.
ISA.49.5	Yuurpailegma 
ISA.49.5	pisteksagutellruanga yun'i ut'rutesqelluki,
ISA.49.5	Israel-aam yui cekavngalriit ut'rutesqelluki.
ISA.49.5	piniqa elliinek kingunengqertuq.
ISA.49.6	“Angenrulriamek caliarkarpenek pingqertua, pistem̄aa.
ISA.49.6	Pirpakumallrat Israel-aam yuinun unegtaulrianun
ISA.49.6	ataam piksagucetqainarngaitan,
ISA.49.6	tau͡gaam tamatumun tapqulluku tanqiuvkarciqamken atanruvignun—
ISA.49.6	ellarpiim yui tamalkuita anirtuumasqelluki.”
ISA.49.7	Israel-aam tanqilria Agayutii, anirturtii-llu qanertuq
ISA.49.7	cakneq caunrilkumalriamun,
ISA.49.7	atanruviit-llu eq'ukluku
ISA.49.7	atanirturilriit-llu pistekluku;
ISA.49.7	“Nunam atanrin tangerciqaatgen angicimallerpeni
ISA.49.7	nangerciiqut-llu nasvagluku elpenek qigcigyullerteng;
ISA.49.7	atanerruat-llu tangerciqaat,
ISA.49.7	cikluteng-llu takarnarqutmek piluten.”
ISA.49.7	Man'a tuaten piciquq 
ISA.49.7	tanqilriim Agayutiin Israel-aam akqutni pinricuilamiki.
ISA.49.8	“Anirtuumallerkarci tekiskan, iryakciqamci
ISA.49.8	niilluki-llu qayagaurutsi ikayuusqelluci.
ISA.49.8	Nayurciqamci camun-llu pivkarngaunaci
ISA.49.8	elpeciuggun-llu akqut'liciqua pillgutekluki tamalkuita yuut.
ISA.49.8	Ataam-llu uitaviksagutelluku
ISA.49.8	nunasi watua maa-i uitaviksunailengraan.
ISA.49.9	Itengqalriit qanruciiqanka, ‘Itercivigmek anici!’
ISA.49.9	tan'germi-llu uitalriit,
ISA.49.9	‘Anici tanqigcetellriamun.’
ISA.49.9	Qusngitun ayuqeciqut nerelriatun qemini;
ISA.49.10	kaigngaitut meqsugngaunateng-llu.
ISA.49.10	Akertem nunam-llu mer'ilnguum puqliin akngirrngaitai,
ISA.49.10	takumcukestiita ciuliqagciiqngateng.
ISA.49.10	Ciuliqagciiqai mer'et ulvelriit nunaitgun.
ISA.49.11	“Tumyariciqua ingrit aturluki
ISA.49.11	uplua-llu tumyaramek yum'a egilervigkaatnek.
ISA.49.12	Yuunka taiciqut yaaqvanek,
ISA.49.12	negeqvamek kanaknermek-llu, Aswan-aamek-llu
ISA.49.13	Aturpagci nunaniryugluci, qilagni, Qayagpii nunaniryugluten, nunami!
ISA.49.13	Ingrit-llu aturpaglit!
ISA.49.13	takumcukluki nangteqellratni yun'i.
ISA.49.14	Tau͡gaam Jerusalem-aam yui qanertut,
ISA.49.14	“
ISA.49.14	Nalluyagutaakut.”
ISA.49.15	Tau͡gaam 
ISA.49.15	“Arnam-qaa irniani aamareskengani
ISA.49.15	takumcukevkenaku nalluyagucugngaa?
ISA.49.15	Aanaulriim irniani nalluyagutengraaku,
ISA.49.15	wiinga nalluyagusngaitamci.
ISA.49.16	Jerusalem-aaq, wiinga nalluyagusngaitamken!
ISA.49.16	Tumamnun igautellruamku atren.
ISA.49.17	“Ataam nautestekaten tekitniarartut,
ISA.49.17	ayagarkaurtut elpenek navgurillret.
ISA.49.18	Kiarrluten tangaagiki makut qaillun pilriit!
ISA.49.18	Yut'en quyurtengut—kingunermeggnun utertut!
ISA.49.18	Unguvalriarulua Agayutngucimtun,
ISA.49.18	ucuryagutekciqaten yut'en,
ISA.49.18	kassuutnerraralriim arnam ucuryagucilauciatun tangnircautminek.
ISA.49.19	“Nunan navguumallruuq yuirulluni-llu—
ISA.49.19	tau͡gaam yuut uitayarturluteng
ISA.49.19	tamaani tailriit piviilkessaguciiqaat.
ISA.49.19	Navguumalrianun-llu unicestelci
ISA.49.19	uitavigpeci yaaqsikiini uitaciqut.
ISA.49.20	Yugpet-llu teguarullermeggni yuurtellret
ISA.49.20	iliini qanruciiqaatgen,
ISA.49.20	‘Nuna man'a piviirutuq,
ISA.49.20	pivigturikaniisqumayaaqerput uitavigkamten̄ek!’
ISA.49.21	Umyuarpegun-llu qanerciquten:
ISA.49.21	‘Kia makunek yugkitanga?
ISA.49.21	Irnianka nangluteng tuqullruut allanek-llu irniangesciigani.
ISA.49.21	Nunamnek ayagcecimallruama—
ISA.49.21	kia makut mikelnguut anglicalqaki?
ISA.49.21	Kiimellillruyaaqua unitellratni—
ISA.49.21	naken makut mikelnguut taigat?’”
ISA.49.22	“Atanruviit qanruskumteng,
ISA.49.22	irniaci ut'ruciiqait.
ISA.49.23	Nunam atanri;
ISA.49.23	nulirrita-llu irniaqellriatun pitarrluci piciqaiceci.
ISA.49.23	Ciktelarciqut ciuqerpecen̄un qigcigyugluteng elpecen̄ek;
ISA.49.23	tuaten pikata nallunrirciqerci wiinga 
ISA.49.23	ikayuusqelluteng-llu wangnun utaqalgilriit qacuvallagngaunateng.”
ISA.49.24	Teguiyugngaan-qaa anguyagta aklunek uayaaqengallrinek?
ISA.49.24	Teguari-llu-qaa nangcitulim atanrem aviucugngaaten?
ISA.49.25	“Ilumuulriamek tuaten ellirarkauguq.
ISA.49.25	Anguyagta teguarinek allurrluku,
ISA.49.25	nangciluni-llu atanirturilriim tegukengallri teguluki.
ISA.49.25	Callulriit elpecen̄ek callugciqanka,
ISA.49.25	irniaci-llu anirturluki.
ISA.49.26	Elpecen̄ek nangcilriit tuqurquceciiqanka;
ISA.49.26	taangiqellriatun ayuqluki tuqurqutelluki.
ISA.49.26	Yuut-llu tamarmeng nallunrirciqaat 
ISA.49.26	anirturilria elpecen̄ek teguarunrirtelluci.
ISA.49.26	Nallunrirluku Israel-aam yuinun Artuqaunii Agayutkuciqa.”
ISA.50.1	“Umyuartequci-qaa yuunka ayagcecukluki
ISA.50.1	angutetun avvutellriamek nuliaminek?
ISA.50.1	Nauwa-mi, tua-i, kalikat avvutessuutet?
ISA.50.1	Umyuartequci-qaa tunyukluci teguarullerkarpecen̄un
ISA.50.1	angutem tun'ilauciatun irniaminek pistepayuaraurtesqelluki?
ISA.50.1	Qang'a, assiilngurpeci ayagcetellruiceci teguarurtelluci;
ISA.50.1	ayagcecimallruuci inerciigalucirci pitekluku.
ISA.50.2	“Ciin wiinga yuunka maligarutenritat
ISA.50.2	ullallemni anirturyarturluki?
ISA.50.2	Ciin kiullrunritatnga qayagaungramteng?
ISA.50.2	Piniatessiyaagama-qaa anirturciigatanka?
ISA.50.2	Amta-llu wiinga qanquma imarpik kineryugngaluni
ISA.50.2	kuiget-llu meriulluteng,
ISA.50.2	neqet tamaanelnguut tuqulluki tep'ngevkarluki.
ISA.50.3	Qiliit-llu tan'gerivkaryugngaluki
ISA.50.3	missuullernek patumalriatun ayuqlirivkarluku.”
ISA.50.4	nallunritesqelluku qaillun pinirillerkaat mernulriit.
ISA.50.4	Unuaquaqan neq'aniurcetaqlua
ISA.50.4	niitesqelluku elitnaurutkani wangnun.
ISA.50.5	wiinga-llu inglulitellruvkenii
ISA.50.5	kingupiallruvkenii-llu.
ISA.50.6	Kaugtuaraqatnga tunuka manila'rqa.
ISA.50.6	Ilalcirlua uitalartua arivtengraatnga,
ISA.50.6	nuyanka tuaten ungiinka-llu qecuungraitki
ISA.50.6	qecirangraatnga-llu.
ISA.50.7	Arivutaita akngirtesciigataatnga
ISA.50.7	Aksaumalua ciuniularanka.
ISA.50.7	Nalluvkenaku kiaresngiacecimangailuciqa,
ISA.50.8	tua-i-wa Agayun canimelami,
ISA.50.8	elliin asguranairciqaa pinarqutailuciqa.
ISA.50.8	Kina cacetuluni pinarqutemnek paivciyugngaa?
ISA.50.8	Tamamegnuk qanercetaarvigmun ayagnaurtukuk!
ISA.50.8	Tuani picetaaruteten qanrutekniaten.
ISA.50.9	Artuqailnguum 
ISA.50.9	kina tuallu pinarqelriarunilua qaneryugngaa?
ISA.50.9	Picetaarutestekellrenka catairuciiqut;
ISA.50.9	nangciqut 'lumarrartun ciissiaraat 'lumarrarnek nertulit nerellracetun.
ISA.50.10	Tamarpeci qigcikestaini 
ISA.50.10	niisngaluki-llu pistiin qanellri,
ISA.50.10	ilumun tan'gercecaaqeciquq tumyaraq piyuavigci,
ISA.50.10	tau͡gaam cacetuqutekiciu 
ISA.50.11	Tamarpeci picirkiulalriani ilaci piunrirnaluki
ISA.50.11	piunriumaciquci elpeci pillerkiurarpeciuggun.
ISA.50.11	nangteqlerkarpenun tekiciiquten.
ISA.51.1	“Niicugnicia, elpeci anirtuumayulriani,
ISA.51.1	wangnun tailalriani ikayuusqelluci.
ISA.51.1	Umyuaqiciu teggalquq nauvillerci,
ISA.51.1	taum-llu teggalqum uitavillra.
ISA.51.2	Umyuaqiciu Abraham-aaq, ciuliarci,
ISA.51.2	umyuaqluku-llu Sarah, elliinek kinguvalriaruavci.
ISA.51.2	Qayagaullma nalliini Abraham-aaq, irniaritellruyaaquq,
ISA.51.2	tau͡gaam wiinga atawaqaasqellruaqa irniangevkarluku-llu,
ISA.51.2	kinguvri-llu naaquciirucelluki.
ISA.51.3	“Jerusalem-aaq takumcukciqaqa
ISA.51.3	yuut-llu imenrini uitalriit.
ISA.51.3	Nunii naugisciigalnguullrungraan, naucetaarviurciiqaqa,
ISA.51.3	Eden-aami naucetaarvilillrucimtun.
ISA.51.3	Nunanirqeciquq angnirnaqluni-llu tauna,
ISA.51.3	aturpagaciqut nanrarlua quyauviklua-llu.
ISA.51.4	“Niicugnicia, yumaa,
ISA.51.4	niicugniciki qanellrenka:
ISA.51.4	Yuunka ayuqucirtuutekaitnek cikirciqanka;
ISA.51.4	alerquutenka-llu tanqiutekciqait.
ISA.51.5	Egmian tailua anirturciqanka;
ISA.51.5	cirlakillerkaqa ukaqsigian.
ISA.51.5	Wiinga tungaunii atanirturciqanka atanruviit.
ISA.51.5	Yaaqvanelnguut nunat utaqaat taillerkaqa;
ISA.51.5	neryuniurutekluku wangnun anirtullerkarteng.
ISA.51.6	Ciuggluci qiliit kiarciki; nuna-llu cali tangaaluku!
ISA.51.6	Qiliit aruvagtun catairuciiqut;
ISA.51.6	nuna-llu nangciquq ak'allatun aturatun,
ISA.51.6	yui-llu tuquaciqut ciivagtun.
ISA.51.6	Tau͡gaam wiinga anirturiyaraqa nangengaituq;
ISA.51.6	aviucilqa-llu iquklisngaunani.
ISA.51.7	“Niicugnicia, piciulriim nallunritestaini,
ISA.51.7	ayuqucirtuutma-llu avaliqestaitni ircaqurpecen̄i.
ISA.51.7	Alingeksaunaci yuut kasnguyugcetaangraiceci caunrilkuurluci tuaten;
ISA.51.8	Tangruunrirciqut aturatun ciissit 'lumarrartutulit nerellracetun!
ISA.51.8	Tau͡gaam wiinga aviucilqa piugarkauguq akwarpak;
ISA.51.8	anirturiyaraqa-llu piugarkauluni kinguveqellrianun tamalkuitnun.”
ISA.51.9	Tupagluten, 
ISA.51.9	Pinin aturluku anirturkut;
ISA.51.9	ak'a ciuqvani pilallrucirpetun.
ISA.51.9	Nauwa elpet kepullruan imarpigmi ciissirpak Rahab-aq
ISA.51.10	Elpengullruuq imarpiim kinercecestellra
ISA.51.10	tumyariluten-llu mer'em akuliikun,
ISA.51.10	elpet anirtuq'ngaten tamaaggun qeraasqelluki.
ISA.51.11	Anirtulten
ISA.51.11	tekiciiqut Jerusalem-aamun angnirluteng,
ISA.51.11	aturluteng qayagpagaluteng-llu nunaniryugluteng.
ISA.51.11	Angnirciqut-llu akwarpak,
ISA.51.11	angniitnarqellriamek iluteqnarqellriamek-llu nalluluteng.
ISA.51.12	“Wanguuq pinirivkartek'lallerci.
ISA.51.12	Caulriaci alikelarceciki yuut tuquarkaungraata,
ISA.51.12	canegtun piunrirarkatun ayuqellriit?
ISA.51.13	Nalluyagutarci-qaa 
ISA.51.13	nengcetellrat qiliit
ISA.51.13	nunam-llu tusnganerkiurtellra?
ISA.51.13	Ciin tua-i yuuqatarceci alingurluci unuaquaqan
ISA.51.13	qenrutaitnek nangtestevci,
ISA.51.13	taukunek piunrirnaluci upingalrianek?
ISA.51.13	Qenerteng'e'rmeng agturngairutaaci.
ISA.51.14	Itengqalriit ak'anun pivkenaki anevkaumaciqut;
ISA.51.14	unguvamaciqut
ISA.51.14	kaigngaunateng-llu.
ISA.51.15	“Wiinga 
ISA.51.15	imarpik wiinga uitanrircet'laraqa
ISA.51.15	qairvagcelluku-llu.
ISA.51.15	Wiinga atengqertua 
ISA.51.16	Sagtellruanka qiliit
ISA.51.16	nuna-llu tusngavigkiurluku;
ISA.51.16	Jerusalem-aaq-llu waten qanrulluku, ‘Elpeci wiinga yuk'amci!
ISA.51.16	Ayuqucirtuutemnek cikillruamci,
ISA.51.16	Cayailkuciumaluci-llu unatemnek.’”
ISA.51.17	Jerusalem-aaq, tupii!
ISA.51.17	Segg'angcarluten makten!
ISA.51.17	Mellruuten saskamek anucimirqecetaarutmek imalegmek
ISA.51.17	mellruan, ayaluavkaraaten-llu.
ISA.51.18	Ciuliqagcestekaituten,
ISA.51.18	yugpet-llu iliitnek
ISA.51.18	tass'uqestekaituten.
ISA.51.19	Malruk arenqiallugnarqellriik tuc'amek elpenun:
ISA.51.19	anguyagkun nunan uitavigkarniirulluni,
ISA.51.19	yut'en-llu palualuteng.
ISA.51.19	Kitumek pitaituq takumcukestekarpenek.
ISA.51.20	Tumyarat kassugutellratni
ISA.51.20	yut'en iquagut cirlaum ugaani piniarulluteng;
ISA.51.20	tuntutun pissurtem̄eng pissuutainun napingalriatun ayuqliriluteng.
ISA.51.20	Tuaten piluteng naspetaat Agayutem eq'uqertiin tuknitacia.
ISA.51.21	Jerusalem-aarmiuni nangteqellriani,
ISA.51.21	ayalualriani taangiqellriacetun,
ISA.51.22	“Saskaq au͡g'aqatarqa
ISA.51.22	eq'uqertellemni cikiutekelqa elpecen̄un.
ISA.51.22	Wine-aq merngairutarci ayaluavkartellerci.
ISA.51.23	Cikiutekciqaqa nangcestevcen̄un,
ISA.51.23	iqurqesteklerpecen̄un tumyaranun
ISA.51.23	tutmautnaluci-llu marayatun pitarrluci.”
ISA.52.1	Jerusalem-aaq, piniri ataam angliri!
ISA.52.1	Tanqilria nunarpiini Agayutem, aturanek ucurnarqelrianek at'en!
ISA.52.1	Agayumanrilnguut itenqiggngaitut ikirtuqerpegun.
ISA.52.2	Teguarullerpenek angiten elpenek, Jerusalem-aaq!
ISA.52.2	Nangerten urr'amek aqumluten-llu atanruvigmun aqumllerpenun!
ISA.52.2	Angiciki kalivneret qillrutaci,
ISA.52.2	teguarulriartaini Zion-aam!
ISA.52.3	Waten qanran 
ISA.52.4	Ayallerpecen̄i Egypt-aamun uitaqernaluci, umyuarci aturluku pillruuci; Assyria-m, tau͡gaam, umyuarci aturcetevkenaku tegullruaci akimek qanerpek'nani. 
ISA.52.5	Tuamta-llu cali tuaten ayuqellria Babylonia-mi pillruuq: teguarurrluci, akiliutaunaci. Atanirturceci ucuryagtelartut ellmeggnek tuaten nanrarluteng taqsuunateng-llu caunrilkuuraqlua wiinga. 
ISA.52.6	Kinguqvaarni nallunrirciqerci wiinga Agayutnguciqa qalartelallruciqa-llu elpecen̄un.”
ISA.52.7	Assirpagta tanglleq
ISA.52.7	qaneryaramek taitellriamek ingrit tevuraluki,
ISA.52.7	tailluni qaneryaraqegtaarmek, uitanqegciluta yuullerkamten̄ek!
ISA.52.7	Qanrutkaa cirlakillerkarput qanrulluku Zion-aaq,
ISA.52.7	“Agayuten 
ISA.52.8	Nunarpiim qaunqestai qayagpagaut,
ISA.52.8	pillgutekluteng nunaniryugluteng qayagpagaut,
ISA.52.8	Tungaunaku tangrramegteggu
ISA.52.8	utertellria 
ISA.52.9	Qayagpagaci nunaniryugluci,
ISA.52.9	imenrini Jerusalem-aam!
ISA.52.9	qarulluki-llu yun'i.
ISA.52.10	anirturciqai yun'i
ISA.52.10	ellarpiim-llu tamarmi tangerciqaa.
ISA.52.11	Pinritevkenaci ayagniartuci Babylonia-mek,
ISA.52.11	Agayuviim akluin ayagatestaitni.
ISA.52.11	Inerquusngalriit agturyaqunaciki;
ISA.52.11	menuurcaaqevkenaci elpecen̄ek piniartuci nutaan-llu ayagluci.
ISA.52.12	Maa-irpak cukangnaqevkenaci ayagciquci;
ISA.52.12	qimagluci pingailavci.
ISA.52.12	camun-llu pivkarngaunaci.
ISA.52.13	“Pisteka piluaqerciquq caliamini;
ISA.52.13	cakneq-llu ucuqumaciquq.
ISA.52.14	Amlleret yuut tangllermeggni tatamut,
ISA.52.14	tangnerrlugnaqngan yuuciinani.
ISA.52.15	Tau͡gaam maa-i amlleret atanruviit yuita alangaarutkeciqaat,
ISA.52.15	atanret-llu qanerkaiciiqut alangaam ugaani.
ISA.52.15	Qanrutkumaksailnguq ellmeggnun tangerciqngamegteggu,
ISA.52.15	niiteksailkesseng-llu ayuqucingluku.”
ISA.53.1	Yuut kiugut,
ISA.53.1	“Kia-kiq ukveksallruagu maa-i qanrutkek'ngarput?
ISA.53.1	Kia-llu-kiq umyuartequcallruagu man'a 
ISA.53.2	nausqelluki naugaartun acilqungelriatun kinertellriami nunami.
ISA.53.2	Ayuqucimikun takarnarqutaitellruuq wall'u kenegnarqutaunani
ISA.53.2	wangkutni nangrunaunani,
ISA.53.2	ayarikluku-llu piksuumikarkamten̄ek piinani.
ISA.53.3	Yuut caunrilkaat qessakluku-llu;
ISA.53.3	angniinani yuuluni, iluteqsaram-llu ayuqucia nalluvkenaku;
ISA.53.3	yuut tangerrsuumiitellriatun ayuqut'laraat
ISA.53.3	caunrilkumaluni caunrilngurtun-llu ayuqucimaluni.
ISA.53.4	“Tau͡gken elliin nangtequtekaqsalput
ISA.53.4	engellugtuutekaqsalput-llu atullrui.
ISA.53.4	Wangkuta tau͡gken umyuarteqluta nangteqellrani
ISA.53.4	Agayutmun tuaten pivkaryukluku anucimirqecetaarluku.
ISA.53.5	Tau͡gaam ellii kiliumallrulliniuq assiilnguput pitekluki;
ISA.53.5	qiurqumaluni-llu inerciigalucirput pitekluku;
ISA.53.5	kaugtuarumallermikun tamalkuurcetaakut,
ISA.53.5	qiunrikun canrircecimaluta.
ISA.53.6	Wangkuta-llu tamamta qusngitun iqlutmun ayallruukut,
ISA.53.6	umyuarput aturluku.
ISA.53.6	elliinun aturtelluku.
ISA.53.7	“Umyuamikun ayuqucimikun-llu nangcimanger'mi
ISA.53.7	camek qanqallrunrituq.
ISA.53.7	Qusngiyagartun tuqucimallerkaanun ayautengraatni,
ISA.53.7	qusngitun-llu kepliartekami tegulangraatni
ISA.53.7	nepaitelauciicetun, qanqallrunrituq.
ISA.53.8	Teguamegteggu pinarqelriarunirraarluku tuqucimallerkaanun ayautellruat,
ISA.53.8	kia-llu umyuarniurutkellrunritaa ciunerkaa.
ISA.53.8	Tuqucimaluni wangkuta yugni assiilnguput pitekluki.
ISA.53.9	Qungumun-llu ellillruat assiilngiumalrianun ilaliulluku,
ISA.53.9	tungmagcimaluni tukuulrianun ilaulluku,
ISA.53.9	assiitellriamek atuqsailengraan
ISA.53.9	iqluuqsaunani-llu.”
ISA.53.10	cikiutekluni ellminek tuqullrakun yuut aug'aricimaarkaurtesqelluki.
ISA.53.10	Taumek elliin tangerciqai kinguveni;
ISA.53.10	unguvamaciquq,
ISA.53.10	wiinga-llu piyulqa elliikun piciurtarkauluni.
ISA.53.11	Nangteqlermikun caliallni tangerquniu angnirciquq;
ISA.53.11	nallunriciiqaa elliinginaq nangteqellrunrilucini.
ISA.53.11	Wiinga tengrurrlainatulim pistem̄a ilukegcitek'ngama,
ISA.53.11	aturciqaa yugugaat anucimirqecetaarutkaat
ISA.53.11	ellii-llu pitekluku wiinga au͡g'ariciiqanka.
ISA.53.12	Taumek wiinga quyilriamek pingevkarciqkeka,
ISA.53.12	ilalirluki quyilriit ellmaaraunrilnguut.
ISA.53.12	Elliin unguvani qunukevkenaku cikiutekngaku
ISA.53.12	assiitellriit yuut ciunerkaat aturluku.
ISA.53.12	Amlleret assiilngiumalriit atu'urkaat elliin aturluku
ISA.53.12	piicaulluki tuaten au͡g'aricimasqelluki.
ISA.54.1	Jerusalem-aaq, irniangyuilngurtun ayuqellruyaaquten,
ISA.54.1	Tau͡gaam maa-i atuqina qayagpagaluten-llu nunaniryugluten.
ISA.54.1	Irnialinruarkaurcavet
ISA.54.1	arnami uituumalriami.
ISA.54.2	Pelatekaq uitaviin angtucarru;
ISA.54.2	ilavkui taktucarluki quliari-llu asvaiqcarluki!
ISA.54.3	Nunautevci engelai elaqvaqanirciqaci;
ISA.54.3	nunauteklerci ataam tegukuvciu
ISA.54.3	allanek yungqelleq man'a engelkarrluku.
ISA.54.3	Nunarpiit mat'um ciungani yuitelallret yiilarciqaci.
ISA.54.4	Alingevkenaci—
ISA.54.4	kiaresngiacecimanqiggngailavci;
ISA.54.4	kasnguyugcecimanqiggngaunaci.
ISA.54.4	Umyuaqenrirciqan allaliullren uingnerrallerpeni,
ISA.54.4	alianiulallren-llu cakneq aipainrurtellerpeni.
ISA.54.5	Piliaqestellren uingulriatun ayuqeciquq elpenun—
ISA.54.5	atqaa Artuqailnguq 
ISA.54.5	Tanqilriim Agayutiin Israel-aam anirturciqaaci—
ISA.54.5	ellii ellarpiim atanirturtekaa.
ISA.54.6	Israel-aaq, uingnerraralriatun ayuquten,
ISA.54.6	uingan uniskiicetun ciunerkairutellriatun.
ISA.54.6	Tau͡gaam 
ISA.54.7	“Ellmaarmek unisngaqallruamken;
ISA.54.7	kenkekanirluten ataam teguciqamken.
ISA.54.8	Umyuaqa assiircan qenqerrlua unisngaqallruamken,
ISA.54.8	tau͡gaam wak'nirnek taqsuunii kenkiciqa elpenek nasvaumaciqaqa.”
ISA.54.8	Tuaten qanertuq 
ISA.54.9	“Noah-m nalliini akqillruunga
ISA.54.9	nuna ulerpanqigcetarkauvkenaku.
ISA.54.9	Waniwa-llu akqiunga qenrutenqiggngaitamci;
ISA.54.9	nunurngaitamci wall'u anucimirqecetaanqiggngaunaci.
ISA.54.10	Ingrit qemit-llu elavngariciqsaaqut,
ISA.54.10	tau͡gaam wiinga kenkilqa elpecen̄ek iquklisngaituq;
ISA.54.10	akqutkelqa-llu uitanqegcivkararkauniluci akwarpak piuvkarciqaqa.”
ISA.54.11	“Jerusalem-aaq, nangteqellriatun casciigalngurtun
ISA.54.11	qarutestekailngurtun-llu ayuqluten nunarpauguten,
ISA.54.11	wiinga tau͡gaam tusnganerkiurciqamken teggalquqegtaarnek.
ISA.54.12	Nayurviliciqamken teggalquqegtaarnek ruby-nek,
ISA.54.12	ikirtuqiluten-llu teggalquneq kenertun ciqinqatulinek,
ISA.54.12	qacarneliluten-llu kassuggluten teggalquqegtaarrlainarnek.
ISA.54.13	“Wiinga-llu tungaunii yut'en elitnaurciqanka
ISA.54.13	yuuvkarciqanka-llu nuuqicecuunaki uitanqegcivkarluki-llu.
ISA.54.14	Elluaryaram piciunrem-llu pinirivkarciqaaci.
ISA.54.14	Nangtaunqiggngairulluci alingniunqigngaunaci-llu.
ISA.54.15	Anguyakunegceci,
ISA.54.15	wangnek cingumastaunateng piciqut;
ISA.54.15	nakukesteci-llu piugarkaunrirluteng.
ISA.54.16	“Wiinga piliaqellruaqa caviliurta,
ISA.54.16	kenermek kumarcilartuq cavik unaircarluku caskulilartuq.
ISA.54.16	Anguyagta-llu cali piliaqellruluku,
ISA.54.16	caskut aturluku tuqurqilartuq.
ISA.54.17	Tau͡gaam elpeci caskum akngirrngaitaaci;
ISA.54.17	picetaaruskaceci-llu kiucirkailngaunaci.
ISA.54.17	Wiinga pistenka anagyaaquciiqanka
ISA.54.17	cirlakivkarluki-llu.”
ISA.54.17	Waten 
ISA.55.1	“Kina imna meqsulria—
ISA.55.1	Wani-wa-tang meq!
ISA.55.1	Tailuci, akiutailngurni—
ISA.55.1	kipulluci mukaarkanek nerici!
ISA.55.1	Tailuci! Kipuci wine-amek milegmek-llu—
ISA.55.1	camek akilirngaituci!
ISA.55.2	Neqkaunrilngurnun ciin akiuceci caanguaqelarceciki?
ISA.55.2	Ciin-llu akingukaraci kipussaagutkelarceciki camirutkaunrilngurnun?
ISA.55.2	Niicugnirraarlua qanelqa maligteqerciu
ISA.55.2	picalqerrulriamek neryukuvci.
ISA.55.3	“Niilluci watua, yumni, taici wangnun;
ISA.55.3	taici wangnun, unguvakangniartuci!
ISA.55.3	Nang'arkaunrilngurmek akqut'liniartua elpecen̄un
ISA.55.3	atawaqautnek-llu pingevkarluci akqutkellemnek David-aamun.
ISA.55.4	Ciuliqagten͞gurtellruaqa atanirturten͞gurrluku-llu atanruvignun,
ISA.55.4	elliikun-llu nasvallruaqa piniqa.
ISA.55.5	Maa-i kelgiyugngariuci allat atanruviit yuitnek;
ISA.55.5	mat'um ciungani nallullruyaaqaiceci,
ISA.55.5	tau͡gaam maa-i quyaqerluteng ullalarciqaiceci ilaucugluteng elpecen̄un!
ISA.55.5	Wiinga, 
ISA.55.5	man'a tuaten ellirceciiqaqa;
ISA.55.5	takarnarivkarciqamci ucurnarivkarluci-llu.”
ISA.55.6	Yuarciu 
ISA.55.6	canimetellrani.
ISA.55.7	Assiitellria yuk,
ISA.55.7	umyuangcaryulria-llu assiitellrianek ayuqucilinqiggli umyualinqiggluni.
ISA.55.7	Ut'reskili 
ISA.55.7	takumcutalriamun assiilngurnek-llu aug'ariciyunqeggluni.
ISA.55.8	“Umyuangcautenka,” qanertuq 
ISA.55.8	piciryaranka-llu piciryarpecetun ayuqevkenateng.
ISA.55.9	Qiliit quyinruciicetun nunami,
ISA.55.9	tuaten-llu piciryaranka quyinruut piciryararpecen̄i
ISA.55.9	umyuangcautenka-llu umyuangcautevcen̄i.
ISA.55.10	“Ellallilauciatun qanirluni-llu qilagmek,
ISA.55.10	ataam-llu utertevkenani nuna tau͡gaam mirluku.
ISA.55.10	Naugivkarluku
ISA.55.10	naucetaarkangyugngarivkarluku nauceciiyurta kailriit-llu neqkangevkarluki,
ISA.55.11	Tuaten ayuqerkauguq qaneryaraq qanemkun qanrutkelqa,
ISA.55.11	unangevkenani camek wangnun uterrngaituq;
ISA.55.11	pisqumalqa pinrilngaitaa;
ISA.55.11	ayagcetlemni tamalkuita pisqumallrenka piciqait.
ISA.55.12	“Babylon-aamek ayagciquci nunaniryugluci,
ISA.55.12	uitanqegciluci anuciiqaiceci nunarpagnek.
ISA.55.12	Ingrit qemit-llu ciunerpecen̄i atuuciiqaiceci
ISA.55.12	napat-llu qayagpagaciqut nunaniryugluteng.
ISA.55.13	Napat cypress-aat nauciqut nagtaarrluut naumauviitni;
ISA.55.13	napat myrtle-aat cukilanat naumauviitni nauciqut.
ISA.55.13	Man'a-llu nallunailkutauciquq akwarpak,
ISA.55.13	neq'akevkaraqluki elpecen̄un wiinga, 
ISA.56.1	Waten 
ISA.56.2	Atawaqerceciiqanka Sabbath-aam ciumurutestai, menuurteksaunaku, assiilngurmek-llu atuqsaunateng.”
ISA.56.3	Allanrem ilaksagutellrukuniki 
ISA.56.3	Angun-llu iguugiumalria watqapik umyuarteqenrilkili irniangesciigalami, ilausngasciigacukluni Agayutem yuinun. 
ISA.56.4	 tuaten ayuqelriamun qanertuq, “Kevgiuquvnga Sabbath-aam atullrakun, calian-llu ilukegcinarqekan wangnun, piciuluten-llu akqutka tegumiaqekuvgu, 
ISA.56.5	atren neq'akumaciquq Agayuvigpamni yumni-llu qetunrangqellerpet paningqellerpet-llu pinranek. Watqapik nalluyagucimangaituten.”
ISA.56.6	Cali 
ISA.56.7	“Wiinga ayauciiqamci Zion-aamun, qigcignarqelriamun ingrimnun,
ISA.56.8	Artuqailnguq 
ISA.56.10	Ellii qanertuq, “Tamarmeng ciuliqagtet, aarcirturiarkauyaaqellriit yumnek, cikmiumaut! Cat tamalkuita nalluluki. Qimugtetun murilkestetun ayuqut qiluyuilngurtun taklaluteng qavangurtualuteng. Qavaryunqeggluteng. 
ISA.56.11	Qimugtetun camircesciiganateng nerrsaagturalriatun ayuqut. Ciuliqagtet ukut taringumanritut. Umyuarteng aturluku ellmeggnek arcaqakluteng. 
ISA.56.12	‘Tailuci wine-amek aqvatnaurtukut,’ ukut taangaryunqellriit qanertut, ‘mer'aniartukut aqsiluta! Unuaqu erneq assinruarkauguq qak'mumi ernermi!’”
ISA.57.1	Ellualriit yuut tuqulartut, tau͡gaam kina imna taringumanrituq cangalliurutkevkenaki-llu. Tau͡gaam tuquaqata, nangteqnarqelriim pisciigalilarai. 
ISA.57.2	Elluarrluteng yuullret uitanqegcitmek mernuinercillerkameggnek-llu pinglartut tuquaqameng.
ISA.57.3	Taici wavet cuqcimallerkarpecen̄un, assiilngiumalriani! Cangallrunrituci angalkuni, akusrarutekilriani akissuni-llu. 
ISA.57.4	Kina anglanitekseciu? Kina-llu elpeci iqlungalriani caunrilkuurceciu? 
ISA.57.5	Akusrarutekiluci agayulartuci agayutnguarpecen̄un napat qigcikek'ngarpeci aciatni. Elliitek'laraci irniaci ekuagarkauluki teggalqut qerranqurritni kuiget caniatni. 
ISA.57.6	Tamaaken-llu teggalqunek manigcetellrianek avurraarluci agayucetun pitarrluki agayuaqluci. Wine-amek-llu kuvluki elliigaqluci tamakunun, payugtaqluki-llu mukaarkanek elliitekluki. Umyuartequci-qaa makut tamalkuita wangnun ilukegciteksukluki? 
ISA.57.7	Ayalartuci-llu qertulrianun ingrinun tamaani tuqutarkanek ekuagiluci elliinaluci arniurnaluci-llu. 
ISA.57.8	Napartelaraci-llu tun'ernarqelriit agayutnguaci amiigpeci ilulirneritnun. Wiinga-llu catkevkenii; arnarkarpecen̄ek akilirluki pirraarluci, matarrluci inglerpecen̄un inartelartuci kenkuurtevcen̄ek aipirluci. Aglumallerci-llu cupuirluci aturluku tuani. 
ISA.57.9	Tepkegcarluci uqumek-llu minguggaarluci agayuyartulartuci agayutnguamun Molech-aamun. Yuaresqelluki agayutnek, ayagcecilartuci kevganek yaaqvanun, tuqumalriit-llu nunakengraatgu, agayunaluci tamakunun. 
ISA.57.10	Taqsuqcilartuci yuaraluci allanek agayutnek, tau͡gken yuarallerci qacuiyuunani. Umyuarteq'laavci umyualngunarqellrianun agayutnguarpecen̄un pinirivkalaryukluci, taumek taqsuqengyuilnguci.
ISA.57.12	Elpeci umyuarteqsaaquci piciulria aturyukluku, tau͡gaam wiinga nasvagciqaqa ayuqucirci, agayutnguarpeci-llu ikayurciigaciiqaiceci. 
ISA.57.13	Qayagauquvci ikayuusqelluci, agayutnguarpecen̄un ikayurteskici! Anuqsaaraam ayauciiqai. Wangnek tau͡gaam cacetuqutekilriit uitaciqut nunami wangnun-llu agayularciqut Agayuvigpamni.”
ISA.57.15	“Wiinga quyilriaruunga tanqilria Agayun, nangyuilngurmek unguvalria. Uitavingqertua quyilriamek tanqilriamek, tau͡gaam cali uitaaqlua ellmeggnek pivakenrilngurni, umyuarnayagucilriani-llu, ataam piyuumingesqelluki neryuniurut'ngesqelluki-llu. 
ISA.57.16	Wiinga yuunka unguvamek cikillruanka, pinarqellriaruniluki piurngaitanka qenruqu'urngaunaki-llu kesianek. 
ISA.57.17	Wiinga qenrutellruanka assiilnguit pitekluki, taumek anucimirqecetaallrukenka cakaarluki-llu. Tau͡gaam pamatekellrunritaat tuaten pingramteng ayuqucirteng-llu cakanirpek'naku.
ISA.57.18	“Tangvallruaqa qaillun ayuquciat, tau͡gaam wiinga canrirceciiqanka. Ciuliqagciiqanka ikayurluki-llu, angniilnguut-llu qaruciiqanka. 
ISA.57.19	Uitanqegcitmek tamalkuita yuut cikiryuumaanka, canimelnguut yaaqsilriit-llu! Wiinga yuunka canrirceciiqanka. 
ISA.57.20	Tau͡gaam assiilnguut yuut uitasciigalngurtun imarpigtun ayuqut, qailirturalriatun, kiituani iluvautelartut qairi caarrlugnek marayamek-llu. 
ISA.57.21	Uitanqegcitkaitut assiilngiumalriit yuut.”
ISA.58.2	Agayulartut wangnun erenret tamaita, qanerluteng piciryaranka nallunriryugluki alerquutenka-llu aturluki. Cali-llu qanerluteng wangnun cikiisqelluteng ellualrianek alerquutnek tengrukniluku-llu agayullerteng wangnun.”
ISA.58.3	Yuut aptut, “Ciin wangkuta yagciqseta 
ISA.58.4	Yaagaqavci mulngakenrilartuci nakukulluci, qanllerpeciuggun inlukulluci callualuci tuaten. Umyuartequci-qaa tuaten yaakuvci piicallerci niitnayukluku? 
ISA.58.5	Yaagaqavci, elpecen̄ek nanglluci pilartuci; qamiquci puteggluki canegtun, curirluci-llu missuullernek qamllermek-llu. Elpecen̄i-qaa tuaten yagyarauguq? Umyuartequci-qaa ilukegcivkalaryuklua tuaten piaqavci?
ISA.58.6	“Waten ayuqelriamek yagyaramek wiinga piyugtua: Nangcinrirluci, elluaryaraq aturluku yugnun tamalkuitnun, nangcimalriit-llu angilluki. 
ISA.58.7	Avgulluki kailriit neqkautevcen̄ek uitavigkailnguut-llu arrsaulriit nevcen̄un kelgaqluki. Cikirluki atu'urkaitnek pikailnguut, tungayaci-llu ikayuryuumiiteksaunaki.
ISA.58.8	“Nutaan piluaqaasqutka ciqinqerniartuq elpecen̄un akertetun pitqerraalriatun, kilineci-llu mamngigiluteng. Nayurrlainarciqamci anirturyuumarrlainarluci; nayurrlainarciqngamci-llu kassugusngaluci camun pivkarngaitamci. 
ISA.58.9	Piicakuvci, kiuciqamci. Qayagauraqavcia, niitaqluci.
ISA.58.9	“Nangcinriquvci, caunrilkinrirluci, assiilngurnek-llu qanenrirluci; 
ISA.58.10	kailriit nerevkalaquvciki nuuqitellriit-llu cikiraqluki, nutaan tan'geq avatevcen̄i tanqiurciiquq erenrem qukallran tanqiatun pitariluni. 
ISA.58.11	Wiinga-llu ciuliqagterrlainarciqamci nuuqiceteksaunaci-llu assilrianek. Pinialivkarngaitamci naulluuvkaqsaunaci-llu. Naucetaarvigtun ayuqeciquci mermek nuryugcinrilngurtun, ulvelriatun mertun kinyuilkiitun. 
ISA.58.12	Yugpeci ataam nauciiqait ak'anun imumallret, nautaqluki ak'allat tusnganret aturluki. Qanrutkelarciqaiceci-llu elpeci naparcilriarullruniluci nunarpiim casguanek, enenek-llu nunarpiim iluanelngurnek.”
ISA.58.14	nutaan angniutekciqerci kevgiullerci wangnek. Takarnariciqamci ellam iluani, nunaksaguciiqerci-llu nuna cikiutekelqa ciuliarpecen̄un Jacob-aamun. Wiinga, 
ISA.59.1	Umyuarteqsaqunaci 
ISA.59.2	Assiilngurpeci niitesciigatevkalaraaci. Capkucilaraici Agayutmek agayuaqavci elliinun. 
ISA.59.3	Pinarqellriaruluci iqluuryullerpeciuggun, pileryagayullerpeciuggun, tuqucilallerpeciuggun-llu.
ISA.59.4	Apqaurvigmun pilaryaaquci, tau͡gaam elluaturqeksaitelartuci. Piciunrilnguut iqluurutet aturluki qalliungnaq'laavci. Picirkiuraci aturaqluki ilaci tau͡gaam akngirtengnaqluki. 
ISA.59.5+ISA.59.6	Umyuangcaraqavet assiitellrianek ayuqelartut tuqunarqellriim ciissim kayanguatun tuqunaqluteng. Kayangua ciiskuvni, ciissirpak anciquq! Taumek umyuangcautekelten ikayuutngungaitut elpenun— caungaunateng 'lumarrartun piliaqumalriamek negairet kuvyaitnek! 
ISA.59.7	Umyuangcarturalartuten assiilngurmek aturarkarpenek, umyuangcautekelten-llu uitatesciiganaki aturyularaten. Umyuangcarraarpek'nak yuut tuqutaqluki ellmikun uitangraata. Ayagaqavet-llu tumevni navguigaqluten imerqiluten tuaten, 
ISA.59.8	uqilriartaitelartuq avatevni. Caliaten tamarmeng elluanrilameng. Nakrialngurkun tumyarakun ayagtuten, tamaaggun-llu ayalriit elluingaunateng.
ISA.59.9	Yuut qanertut, “Nutaan nallunrirtukut ca pitekluku Agayutmun anirtuqsailucimten̄ek. Tanqigmek piyuakumta aturkamten̄ek piyugyaaqukut, tan'gercetuq tau͡gaam cali, 
ISA.59.10	caavtaarluta pingnaq'lartukut cikmiumalriatun. Paallagaqluta erenrem qukallrani, unugmi pilriacetun, segganqellriit akuliitni tuqumalriatun ayuqliriluta. 
ISA.59.11	Alingluta nanikuagukut. Agayutmun anirtuusqumayaaqluta nangcimallemten̄ek iqlutun-llu pimallemten̄ek, tau͡gken ca piksaunani.
ISA.59.12	“
ISA.59.13	Inglulitaalriaruukut elpenun, qessakluten, maligcuumiinak. Nangcillruukut ilamten̄ek avvluta-llu elpenek. Umyuaput piciuvkenateng; qanelput-llu iqluurutnguluteng. 
ISA.59.14	Elluaryaraq ayagcetarput, piciuyaram-llu mallegciigaliluta. Yuut piciulriamek qanerciigaliluteng, canganailngurmek yugtairulluni. 
ISA.59.15	Piciuyaraq nurnarian taumek yuk assiilngurmek avtaqami pitarkatun ayuqlirilartuq.”
ISA.59.16	Alangaarutkaa ikayurtekailuciat nangcimalriit. Taumek elliin pinini aturluku anuciiqai ingluit cirlakluki. 
ISA.59.17	Elluaryaraq aturciqaa akngircailkutketukiicetun anguyagtet, anirturiyarani-llu all'uku qamiqurriryailkutetun. Aciiqaa-llu akinauryaraq aturatun, eq'uqerta-llu ulikutaqellriatun. 
ISA.59.18	Anucimirqecetaararkauluki inglukesten̄i caliarat cuqluku, yaaqvanelngurni nunani uitangraata. 
ISA.59.19	Calaramek ayagluteng kanakneq tekilluku yuut alingeciqut elliinek pinianek-llu. Agiirciiquq kuigtun carvallalriatun, anuqetun cayukalriatun.
ISA.59.21	Wiinga-llu wani-wa akqutka elpecen̄un: wiinga pinimnek cikillruamci elitnaurutemnek-llu elpecen̄un pikesqelluki akwarpak, wak'nirnek-llu ayagluci niisngaarkaugarpecia elitnaurluki-llu irniaci kinguveci-llu niisngasqellua wak'nirnek ayagluki akwarpak tayima.”
ISA.60.1	Makluten, Jerusalem-aaq, ciqinqaa akercetun;
ISA.60.1	Ucurnarqucian 
ISA.60.2	Tan'gerem patuciqaa nunam qainga, yuut-llu tan'gercetqapigtellriami uitaluteng;
ISA.60.2	Tau͡gaam 
ISA.60.2	Ucurnarqucia-llu tangrruuciquq elpecen̄i.
ISA.60.3	Angayuqauvillgutkelriit taiciqut tanqigpecen̄un,
ISA.60.3	angayuqat-llu erqaarallran ernerpeci nutaram tanqianun.
ISA.60.4	Kiarrluten tangaagiki cat piuralriit:
ISA.60.4	Yut'en quyurtut ullagnaluten;
ISA.60.4	Qetunraten taiciqut yaaqvanek;
ISA.60.4	Paniten mikelngurtun kevegluki taiciiqait.
ISA.60.5	Tangerrluku man'a nunaniryugciquci;
ISA.60.5	Uuleggluci-llu quyam ugaani.
ISA.60.5	Atanruviit tukuutait elpecen̄un taiciiqait;
ISA.60.5	Imarpiim akianek tukuutait taiciqut.
ISA.60.6	Amllellriit ungungssit qulugnelget tailarciqut Midian-aamek Ephah-mek-llu.
ISA.60.6	Tailarciqut Sheba-mek, tailluteng suulutaanek tepkegcilrianek-llu aruvagkanek.
ISA.60.6	Yuut qanrutkeciqaat niicuuminarqellria qanrutekluku 
ISA.60.7	Tamalkuita Kedar-aamek Nebaioth-aamek-llu
ISA.60.7	taiciiqait elpecen̄un ekuagarkauluki
ISA.60.7	elliitnguarkauluteng ekuaviim qaingani ilukegcivkarnaluku 
ISA.60.8	Caugat makut sun'at eglerquralriit amirlutun,
ISA.60.8	Yaqulegtun utertellriatun kingunermeggnun?
ISA.60.9	Sunaugut yaaqvanek nunanek tailriit,
ISA.60.9	Ut'rulluki Agayutem yui kingunritnun.
ISA.60.9	Tailluteng qerrirlinek suulutaanek-llu
ISA.60.9	Takarnarisqelluku tanqilriim 
ISA.60.9	Tanqilria Israel-aat Agayutiit,
ISA.60.9	Elliin yun'i takaqengevkallrukai atanruviit yuitnun.
ISA.60.10	“Allanret casgun napartenqigciiqaat,
ISA.60.10	Angayuqaita-llu kevgiurciqaiceci.
ISA.60.10	Wiinga qenertellemni anucimirqecetaallruamci,
ISA.60.10	Tau͡gaam watua naklekamci.
ISA.60.11	Erenrani unugmi-llu amiici ikirngalarciqut,
ISA.60.11	Atanruviit angayuqritnun
ISA.60.11	Payugtesqelluci tukuutaitnek.
ISA.60.12	Tau͡gaam atanruviit kevgiurtekenrilkeci
ISA.60.12	Piunriumaqapigciiqut.
ISA.60.13	“Muriit ayuqenrilnguut pine, juniper, cypress-aat-llu,
ISA.60.13	Assinqukacagait napain Lebanon-aam,
ISA.60.13	Taicimaciqut nautenqiggnaluten, Jerusalem-aaq,
ISA.60.13	Agayuvigpaka tangssunarqesqelluku,
ISA.60.13	Nunarpaka ucurnarqesqelluku.
ISA.60.14	Kinguvrit nangtestek'lallerpeci tailarciqut
ISA.60.14	Cikciiqut-llu ciuqerpeni qigcigyugluteng elpenek.
ISA.60.14	Tamarmeng-llu ciungani caunrilkestek'lalten
ISA.60.14	cikciiqut it'garpet ciuqerratni.
ISA.60.14	Aterpagciiqaatgen-llu waten, ‘
ISA.60.14	‘Zion-aaq, Nunarpii Tanqilriim Israel-aam Agayutiin.’
ISA.60.15	“Cakaarumanqiggngaituten eq'ukumaluten-llu,
ISA.60.15	Nunarpak yuunani alianaqluni.
ISA.60.15	Pirpakumalriarurceciiqamken tangssunarivkarluten-llu,
ISA.60.15	Nunanirqelriarurrluten akwarpak akwanun.
ISA.60.16	Atanruviit angayuqat-llu aulukciqaatgen
ISA.60.16	Aanaulriim aamarcilauciatun irniaminek.
ISA.60.16	Elpet-llu nallunriceciiqan wangnun, 
ISA.60.16	Artuqailngurmun Agayutiitnun Israel-aat teguarunrircetellrucin.
ISA.60.17	“Taiciiqamken suulutaamek punernermek pivkenii,
ISA.60.17	Qerrirlimek punernermek-llu cavigmek muragmek-llu pivkenii,
ISA.60.17	Cavigmek-llu teggalqumek pivkenii.
ISA.60.17	Atanirturilriit nangcingairutut elpenek;
ISA.60.17	wiinga atanirturivkarciqanka ellualriakun uitanqegcinarqelriakun-llu.
ISA.60.18	Nepait callualriit niitnaunqiggngaitut;
ISA.60.18	Piunrirnarqellriim nunan navguanqiggngaitaa.
ISA.60.18	Wiinga qaunqeciqamken ingluliurulluten-llu casguliumalriatun;
ISA.60.18	Elpet nanrarciqerpenga tua-i-wa wiinga anirtullruamken.
ISA.60.19	“Akertem̄ek tanqingqerrngairuciiquten erenrani
ISA.60.19	Iralumek-llu tanqingqerrngairulluten unugmi;
ISA.60.19	Wiinga 
ISA.60.19	Tanqian ucurnarqucima ciqinqaumaciqaaten.
ISA.60.20	Angniitnarqelriit atunqiggngaitaten.
ISA.60.20	Wiinga, 
ISA.60.20	Piumanruarkaulua akertem̄i iralumi-llu.
ISA.60.21	Yut'en tamarmeng ellualriarurciiqut,
ISA.60.21	Nuna-llu pikarkaurciiqaat akwarpak.
ISA.60.21	Wiinga nauceciillruanka, unatemkun piliaqellruanka,
ISA.60.21	Ucurnarivkaasqellua ellaitnun.
ISA.60.22	Ilavcen̄i yugyanrilkacagaat cakegtakumanrilnguut-llu ilakuralriit
ISA.60.22	Angtuarurciiqut pinirtariluteng atanruvigtun.
ISA.60.22	Pillerkaa mat'um tekiskan,
ISA.60.22	egmianun pivkarciqaqa.
ISA.60.22	Wiinga 
ISA.61.1	Caprilnguum 
ISA.61.1	Cucukellruamia ayagtellua-llu
ISA.61.1	Qaneryaraq assilria qalarutkesqelluku arrsaulrianun,
ISA.61.1	Qarutesqelluki-llu umyuameggnek nangteqellriit,
ISA.61.1	Qanrutesqelluki angicimallerkaatnek teguarulriit
ISA.61.1	Itengqalriit-llu itengqanrillerkaatnek.
ISA.61.2	Elliin ayagcetellruanga qanrutesqelluki
ISA.61.2	Pillerkaq tekitniluku
ISA.61.2	Inglukestait-llu cirlakluki.
ISA.61.2	Ayagcetellruanga angniilnguut tamalkuita qarutesqelluki.
ISA.61.3	Cikiisqelluki angniilnguut Zion-aami
ISA.61.3	Nunanimek quyatmek-llu angniitnamek pivkenaki,
ISA.61.3	Yuarutmek nanrautmek iluteqnamek pivkenaku.
ISA.61.3	Napatun ayuqlirisqelluki
ISA.61.3	Tamarmeng piciulria aturciqaat,
ISA.61.4	Ellaita-llu ak'anek imumallret nunarpiit ataam nauciiqait.
ISA.61.5	Yumaa, allanret kevgiularciqaiceci.
ISA.61.5	Katngauceci qaunqeciqait
ISA.61.5	Nunauceci naucetaarviliciqait
ISA.61.5	wine-arkanek-llu naucetaaci aulukluki.
ISA.61.6	pistekniluci Agayutemten̄un.
ISA.61.6	Atanruviit-llu tukuutaitnek teguqainilarciquci
ISA.61.6	Ucuryagtaqluci elpeci pikniluki.
ISA.61.7	Kiaresngiatelallerci caunrilkumalallerci-llu iquklituq.
ISA.61.7	Nakmiin nunavcen̄i uitaarkaurtuci,
ISA.61.7	Tukuuceci pitatmeggnek ilangeciqut;
ISA.61.7	Nunaniryullerci akwanun piuciquq.
ISA.61.8	“Wiinga kenkaqa elluaruciq
ISA.61.8	eq'ukluku tau͡gken nangciyaraq inerciigacaraq-llu.
ISA.61.8	Pinritevkenaki nunulirciqanka yuunka
ISA.61.8	Akqutlillgutekluki-llu nang'arkaunrilngurmek.
ISA.61.9	Kinguvrit irniarit-llu niitnaulriaruciqut atanruvigni,
ISA.61.9	Tamarmeng tangertaita nallunriciiqait
ISA.61.9	Wangnun atawaqercetellruciit.”
ISA.61.10	Jerusalem-aam nunaniryuutekaa 
ISA.61.10	Nulirkautetun ayuquq aturiumalriatun kassuuteqatarluni.
ISA.61.10	Agayutem-wa aturillruani anirturiyaramek cirlakiyaramek-llu.
ISA.61.11	Naucetaarkat naugaararraarluteng naulauciicetun,
ISA.61.11	Nutaan-llu atanruviit yuita nanrarciqaat.
ISA.62.1	Qalarciiqua eguaqurluku Jerusalem-aaq;
ISA.62.1	Nepailngaunii anirtuumanatkaanun,
ISA.62.1	Cirlakillra-llu kenurratun ciqinqerluni unugmi.
ISA.62.2	Atanruviit nallunrirciqaat cirlakilriarucin!
ISA.62.2	Angayuqat-llu tamarmeng tangerciqaat ucurnarqucin.
ISA.62.2	Nutaramek acirciqaatgen
ISA.62.3	Tangniqluten 
ISA.62.4	Aterpagcimanqiggngaituten, “Cakaarumalria,”
ISA.62.4	Nunauten-llu aterpagtenqiggngaitaat, “Nulirrulria Cavurcilleq.”
ISA.62.4	Nutaraq atren uunguciquq, “Agayutem ilukegcitkekii.”
ISA.62.4	Nunauten-llu aterpagcimaciquq “Kassuutelleq,”
ISA.62.4	Atanrem-wa ilukegcitekngaten
ISA.62.4	ellii-llu 
ISA.62.5	Nukalpiatun nulirtulriatun neviarca'rmek,
ISA.62.5	Piliaqestellerpet nuliqsaguciiqaaten.
ISA.62.5	Uingan nuliqsagutellni nunaniryuutek'lauciatun,
ISA.62.5	Tuaten-llu Agayutvet elpet nunaniryuutekciqaaten.
ISA.62.6	Qacarnerem qaingani, Jerusalem-aaq, elkarcillruunga nayurten̄ek;
ISA.62.6	Nepaiteksaunateng pikilit erenrani unugmi-llu.
ISA.62.6	Neqaarturitaqluku 
ISA.62.6	Nalluyaguceteksaunaki-llu.
ISA.62.7	Taqsuqcirniaraat ellircetnatkaanun Jerusalem-aaq ayuqucillratun
ISA.62.7	Nunarpaurtelluku-llu nanrarnariluku ellarpiim yuinun.
ISA.62.8	Pinimikun-llu piciurcetarkauluku:
ISA.62.8	“Mukaarkat naucetaaci ingluvcen̄un cikiutekenqiggngaitanka neqkaqesqelluki,
ISA.62.8	Wine-aq-llu cakviurutkellerci allanret menqiggngaitaat.
ISA.62.9	Elpeci tau͡gaam nauceciillerni quyurciluci-llu mukaarkanek
ISA.62.9	Nerlarciquci kelipanek
ISA.62.9	Nanrarluku-llu 
ISA.62.9	Cali-llu elpeci aulukillerni quyurrluki-llu wine-arkat atsat
ISA.62.9	Merciquci wine-amek Agayuvigpama casguin iluatni.”
ISA.62.10	Jerusalem-aam yuini, nunarpagmek anluci
ISA.62.10	Tumyariciki yuut!
ISA.62.10	Tumyaramek pilici; teggalqut au͡g'arluki!
ISA.62.10	Nallunailkutamek-llu naparciluci atanruviit nallunrirniaraat
ISA.62.11	“Qanruciki Jerusalem-aam yui,
ISA.62.11	Ataneq-gguq taiqatartuq anirturyarturluki,
ISA.62.11	Maligluni yugnek anirtullerminek.”
ISA.62.12	Waten aterpagtelarciqaiceci, “Agayutem Tanqilriit Yui,”
ISA.62.12	“Yuut 
ISA.62.12	Jerusalem-aaq-llu aterpagtelarciqaat, “Nunarpak Agayutem Kenkekii,”
ISA.62.12	“Nunarpak Agayutem Cakaanritellra.”
ISA.63.1	“Kituuga una Bozrah-mek Edom-aami uitalriamek tailria? Aturaqegtaarnek kavirlinek aturluni, ayagturalria piningqerrluni?”
ISA.63.2	“Ciin aturai kavircepakartat, aturaicetun wine-arkanek atsanek tutmarluki wine-arkiutulicetun?”
ISA.63.4	Wiinga umyuarteqlemni yum'a anirtullerkaat tekituq; anucimirqecetaarnarii inglukestait. 
ISA.63.5	Kiarcaaqua ikayurtekamnek, alangaarlua-llu ikayurtekaitelliniama. Tau͡gaam qenertellma ikayuanga pinirivkarlua, wangnek cirlakellruaqa. 
ISA.63.6	Qenercama tutmautellruanka yuut ciqumlluki. Unguviita auga kuvluku nunamun.”
ISA.63.7	Wiinga qanrutkeciqaqa 
ISA.63.7	Nanrarluku-llu cat piurallri wangkutnun pitekluki.
ISA.63.7	Israel-aam yui cakneq atawaqercetellrui
ISA.63.7	takumcutaami kenekni-llu nangengailan.
ISA.63.9	nangteqellratnek. An'gilaullrunrituq, tau͡gaam elliingullruuq 
ISA.63.10	tau͡gaam ellait inglulitellruut elliinun angniitelluku-llu anernera tanqilria; taumek ellii inglukesteksagutellrukiit, ellminek-llu callugluki inglulirluki.
ISA.63.11	Tau͡gaam ellaita umyuaqaat kingunerteng, Moses-aam, Agayutem pistiin nallii, apluteng-llu, “Watua-mi nanta tauna 
ISA.63.12+ISA.63.13	Nauwa-llu tauna 
ISA.63.12+ISA.63.13	Ciuliqagteklermeggni 
ISA.63.14	Kuluviit ciuliqagcimalauciicetun neqkalilrianun kuignayugnun, tuaten-llu 
ISA.63.16	Elpet wangkuta atakamteggen. Ciuliamta Abraham-aam Jacob-aam-llu nallungraakut; elpet 
ISA.63.17	Ciin avcecikut wangkuta tumkiurarpenek? Niicuilnguurrluta qigcikenrirtelluten, kiituani-llu avtukut elpenek? Uterten kevgiulriit elpenun, yuk'uralalten-llu pitekluki.
ISA.63.18	Wangkuta, tanqilriani yugpeni, ayagcecimaqallruukut inglukestemten̄ek; ellaita-llu agayuviin tutmaulluku. 
ISA.63.19	Elpet wangkuta ayuqutarpekut atanirturiksailngurtun wangkutnek, ciungani-llu yuk'eksailngurtun.
ISA.64.1	Ciin qiliit allgurluki ikirrluki atranricit maavet? Ingrit tangerrsaraatgen uuleggluteng-llu alingluteng. 
ISA.64.2	Uulegcartut mertun qallarvalriatun kenillermi manimaluni. Tailuten pinin nasvaggu inglukestevnun, atanruviit-llu uulegtelluki ciuqerpeni. 
ISA.64.3	Caqerluten taillruuten alingnarqelrianek-llu caliluten neryuniurutkenritlemten̄ek; ingrit-llu tangrramegteggen alingellruut uuleggluteng. 
ISA.64.4	Ak'a tamaanirnek ayagluni kina imna niiteksaituq wall'u tangeqsaunani Agayutmek elpetun ayuqellriamek, waten ayuqellrianek calilriamek neryuniurutkestem̄inun. 
ISA.64.5	Elpet ciuniularaten angniutekluki elluam aturtai, nalluyagucuilnguut qaillun elpenun yuusqumacirmeggnek. Wangkuta-llu qenrutellruyaaqerpekut, tau͡gaam assiilnginermek taqellrunritukut. Qenrutellruarpekut, tau͡gaam taqsuunaku assiilnguq atullruaput; cakneq qenrut'ngerpekut taqsuunata alarqaqumallruukut ak'a tamaanirnek ayagluta. 
ISA.64.6	Tamamta menuulriatun ayuqlirillruukut; assilrianek-llu caliyukengramta caliaput pellernarqelriatun aturatun ayuqluteng. Assiilngumta ayuqlirivkarluta naunram cuyaatun nalamalriatun anuqem tengeskiitun. 
ISA.64.7	Atauciunge'rmi piicaksaituq elpenun; ullaksaunak-llu ikayuusqelluni. Elpet-wa iiravet wangkutnek cakaarluta-llu assiilnguput pitekluki.
ISA.64.9	taumek qenrutsiyaagyaqunata wall'u assiilnguput wangkutnun tusngarrlainarcetevkenaki. Yuk'arpekut; takumcukikut. 
ISA.64.10	Qigcignarqelriit nunarpauteten yuilqutun ayuqliriut, Jerusalem-aaq-llu yuunani imerqumalriaruluni. 
ISA.64.11	Tangssunarqelria-llu tanqilria Agayuvigpagput, ciuliamta tuani nanralallrukiitgen, kenerkun piunriumallruuq. Tamarmeng uitanqegciluta uitavikelalput imerqumalriarurrluteng. 
ISA.64.12	Mat'um-qaa tamarmi, 
ISA.65.2	Ciuniuryukaarrlainalaryaaqanka yuunka, pamailtaarluteng assiitellriamek calilriit umyuarteng-llu aturluku yuuluteng. 
ISA.65.3	Kasnguyugpek'nateng taqsuunateng eqciraralaraatnga. Ekuagiaqluteng agayutnguanun qigcignarqelriani naucetaarvigni,
ISA.65.4	Qunguni aqumgaaqluteng ellatessurvikengnaqluki tuqumalriit tarnerit. Ner'aqluteng tuaten sitiinkaat kemgitnek mer'aqluteng-llu imarkuaritnek kemget agayutnguanun cikiutekumallret. 
ISA.65.5	Qanraqluteng-llu ilameggnun, ‘Mallegyaqunacikut, tanqilriaruamta agtuyunaitarpecikut!’ Waten yuut ayuqellriit eqcarautekanka qenertelqa ellaitnun kenertun nipsuilngurtun ayuquq.
ISA.65.6	“Qaillun anucimirqecetaararkaucimnek ak'a picirkangellruunga, ak'a-llu igautellruluku. Nallunguarngaitaqa tuaten pillrat, akinaurciqanka tau͡gaam 
ISA.65.7	ellaita assiilngillrat kiingan pitkevkenaku tau͡gaam ciuliarita-llu assiilngillrit tapqulluki. Tepkegcilriamek aruviarallruata agayutnguanun agayuyarameggni qertulriit qaingitni, qanerrluuteklua tuaten. Taumek anucimirqecetaarciqkenka caliaqelallrita pinarquciicetun.”
ISA.65.9	Wiinga atawaqerceciiqanka Israelite-at Judah-m yuullgutkelriarin ilai, kinguvrita-llu piksaguciiqaat nunauteka ingrililria. Wiinga cucukellrenka yuut, kevgiulriit wangnun, tuani uitaciqut. 
ISA.65.10	Agayularciqut wangnun, ciuliqagtelarciqait-llu qusngiuteteng kuluvauteteng-llu neqkalilriamun Plain of Sharon-aamun kanaknelirnermi uitalriamun, Kuignayuanun-llu Achbor-am mernuinercirvigkaatnun calaralirnermi uitalriamun.
ISA.65.11	“Tau͡gaam elpecen̄un tuaten ayuqngaituq cakaartemnun, nalluyagutestiinun-llu Zion-aam, qigcignarqelriim ingrima,
ISA.65.12	Ciunerkangqertuci tuquarkauluci nangteqnarqelriakun, kiullrunrilavcia qayagaullemni, niicugnivkenii-llu qanllemni. Elpeci cucukellruarci niisngainritlerkarci wangnek assiilngurmek-llu atullerkarci. 
ISA.65.13	Taumek qanrutamci agayutulit wangnun niisngalua-llu nuuqisngaitut neqkameggnek, mermek-llu nuuqisngaunateng, elpeci tau͡gken kailarciquci meqsugaqluci-llu. Ellait angnilarciqut, tau͡gaam elpeci kiaresngianaci yuuciquci. 
ISA.65.14	Ellait atualarciqut nunaniryugluteng, tau͡gaam elpeci aluviliularciquci umyuarpecen̄ek nangteqluci. 
ISA.65.15	Wiinga cucukellma yuknaluki ateci acivaqaniratek'larciqait. Wiinga, 
ISA.65.16	Kina imna kaigakuni atawaqaasqutmek kaigaciquq atawaqaasqesqelluni piciulriamun Agayutmun. Kina-llu imna akqikuni ukvernarcariciquq piciulriakun Agayutem atrakun. Arenqiallugutellret mat'um ciungani catairuciiqut nalluyagucimaluteng-llu.”
ISA.65.18	Angnirrlainaqici nunaniryugglainarluci-llu akwarpak piliaqellrenka pitekluki. Nutaraq Jerusalem-aaq piliaqa imangqerciquq nunanimek, yui-llu angnirciqut. 
ISA.65.19	Wiinga-llu nunaniryuutekciqaqa Jerusalem-aaq yui-llu. Tuani qialriamek niitnaqngaituq, nanikualriartangqerrngaunani. 
ISA.65.20	Mikelnguut anqiiyagauluteng tuqularngaitut, yuut-llu tamarmeng unguvallerkarteng aturciqaat iquklilluku. Yuinarnek tallimanek (100) allrakungluteng yuulriit ayagyuarnilarciqait. Tauna nurrluku tuqukata nallunailkutauciquq wangnun anucimirqecetaarumaciat. 
ISA.65.21+ISA.65.22	Yuut eneliaqameng ellaita uitavikelarciqait, allat aturngaitait. Nauceciirraarluteng wine-arkanek, wine-aliateng ellaita tau͡gaam mel'arciqait, allat mel'arngaitait. Napat pilauciicetun, yuunka unguvamalarciqut. Unatmegteggun calialteng angniutekluki atularciqait. 
ISA.65.23	Elliinginaq calilarngaitut, picurlagaarkanek-llu irniangelarngaunateng. Wiinga ellait kinguvrit-llu atawaqerceciiqanka yuullrata taktaciatun. 
ISA.65.24	Qayagaurpailgata kiuciqanka, piicanermek-llu wangnun taqvailgata, piicautait kiularciqanka. 
ISA.65.25	Keglunret qusngiyagaat-llu nerellgutkelarciqut: yugtutulit kuluvagtun canegnek nerlarciqut, ciissirpiit-llu urr'amek tau͡gaam ner'aqluteng. Zion-aami, tanqilriami ingrimni,
ISA.66.2	Ellarpiim iluanelnguut tamalkuita piliaqellruanka, taumek wiinga pikanka, qanertuq 
ISA.66.3	“Yuk tuqucilria angucalumek quluvagmek ayuquq tuqucilriatun yugmek; yuk elliilria qusngiyagarmek ayuquq yugtun qimugtem uyaqurranek ayemcilriatun; yuk elliilria murkaarkamek ayuquq yugtun elliilriatun sitiinkaam auganek; yuk aruviaralria frankincense-amek ayuquq yugtun piicalriatun agayutnguamun. Nunanik'larait umyualngunarqelriit agayuyarateng. 
ISA.66.4	Taumek nangteqnarqelriit tuc'eciiqanka ellaitnun, tamakut ellaita alikekait, tua-i-wa iliit kiullrunrilan, qayagaullemni qanllemni-llu niicugnivkenani. Ellaita cucukaat niisnganritlerkarteng assiilngurmek-llu atullerkarteng.”
ISA.66.5	Niicugniciu 
ISA.66.6	Niicugnici! Nepa qastulria nunarpagni, Agayuvigpiim iluani, nepkaa 
ISA.66.7	“Wiinga nunarpaka ayuquq arnatun irnilriatun teggiurcirraarpek'nani. 
ISA.66.8	Kina-qaa waten pilriamek tangellruuq wall'u niitellruuq? Atanruviit-qaa piurtelartut ernermi ataucimi? Zion-aaq ak'anun nangteqngaituq teggiurciluni, atanruvik yuurteqataqan. 
ISA.66.9	Umyuarteqenrici wiinga yuunka yuurtellerkaatnun tekiuqaarluki yuurcetenritnayukluki?” Waten qanellruuq 
ISA.66.10	Nunaniryullgutkiciu Jerusalem-aaq; angnillgucirluku,
ISA.66.10	tamarpeci uum nunarpiim kenkestaini!
ISA.66.10	Nunaniryullgutkiciu watua,
ISA.66.10	tamarpeci angniilutkestellrini!
ISA.66.11	Quyaluci aturciqaci tukuutai,
ISA.66.11	mikelnguyagartun aanamini aamalriatun.
ISA.66.13	Wiinga qaruciiqamci Jerusalem-aami, aanaulriim qarucilauciatun irniaminek. 
ISA.66.14	Man'a tuaten pivkarluku tangerquvciu, quyaciquci; pinirivkarciqaaci segganqegtelluci-llu. Nutaan nallunrirciqerci wiinga, 
ISA.66.16	Kenerkun nuussirpagkun-llu anucimirqecetaarciqai tamalkuita ellam yui ellmini pinarqelriit amllelriit-llu tuqucimaarkauluteng.
ISA.66.18	Nallunritanka umyuangcautait caliarit-llu. Wiinga taiciqua quyurcarturluki atanruviit yuit tamalkuita. Quyuumarikuneng, ucurnarquciqa tangrrarkaugaat 
ISA.66.19	nallunrirluku-llu wangnun anucimirqecetaalaucirteng.
ISA.66.19	“Tau͡gaam ilait uitaciiqanka, ayagtelluki-llu atanruvignun, yaaqvanun-llu nunanun niitnaucimnek niiteksailngurnun wall'u tangeqsailngurnun angelriarucimnek piniucimnek-llu: Spain-amun, Libya-mun, Lydia-mun-llu pitegculrianek yul'egmun, cali-llu Tubal-aamun, Greece-amun-llu. Atanruvigni makuni ellaita qalarutkeciqaat angelriaruciqa. 
ISA.66.20	Ellaita ut'ruciiqait anelguteci atanruvignek cikiutnguluki wangnun. Taiciiqait qigcignarqelriamun ingrimnun
ISA.66.21	Wiinga-llu ilait agayulirten͞gurciiqanka Levite-aurrluki-llu.
ISA.66.22	“Nutaraq nuna, nutarat-llu qiliit piurtarkama pinimkun piurrlainararkauciagtun, tuaten-llu elpeci kinguveci aterci-llu piurrlainarciqut. 
ISA.66.23	Tamalkuitni Nutaram Iralum Nerevkaritaini, tamalkuitni-llu Sabbath-aani, atanruviit yuit tailarciqut agayuyarturluteng wangnun wani Jerusalem-aami,” qanertuq 
ISA.66.24	“An'aqameng, tanglarciqait tuqumalriit temait inglulitaallret wangnun. Paraluit tuqungaitut, keneq-llu ekualria nipcimangaunani. Tamalkuitnun-llu tangertem̄eggnun miryalngunarqeciqut.”
JER.1.1	Ukut kalikat imangqertut qanellrinek Jeremiah-m, Hilkiah-m iliita agayulirtet qetunraan, Anathoth-aami Benjamin-aam nuniini. 
JER.1.2	 qalarutellrua Jeremiah; qula pingayunek cipluku (13) allrakungeqerluku Josiah-m, Amon-aam qetunraan, Judah-mi atanirturillra. 
JER.1.3	Josiah-llu, Jehoiakim-aam qetunraa, angayuqrullrani 
JER.1.5	“Qingaurcepailemken nallunritellruamken, yuurpailegpet-llu nakmikellruamken prophet-aarusqelluten angayuqauvignun.”
JER.1.6	Wiinga-llu kiugaqa, “
JER.1.7	Tau͡gaam 
JER.1.8	Aliksaqunaki, wani-wa nayurciqngamken aviucuumaluten, qanertuq 
JER.1.9	Tua-llu 
JER.1.10	Unuamek piunarqucimek cikiramken angayuqauvillgutkenrilnguut atanruviit-llu qecuusqelluki iivkarluki-llu, piunriisqelluki-llu, piliaqesqelluki nauvkarluki-llu.”
JER.1.11	Kiugaqa, “Tangertua napam almond-aam avayaanek.”
JER.1.13	Aipiriluni 
JER.1.13	Kiugaqa, “Tangertua egatmek qallarvalriamek negeqvami, kuvqatalriamek ukatmun.”
JER.1.14	Tua-llu 
JER.1.15	tua-i-wa qayagauramteng tamalkuita atanruviit negeqvalirnermi uitalriit taisqelluki, qanertuq 
JER.1.16	Anucimirqecetaarciqanka yuunka cakaariluteng assiilngurmek atullrat pitekluku; aruviaralartut tepkegcilrianek allanun agayutnun, agayuaqluteng-llu unatmegteggun piliallermeggnun. 
JER.1.17	Tau͡gaam elpet, Jeremiah, naquggluten upten; ayagluten qanrucarturki tamalkuitnek elpenun qanerkiuramnek. Wanirpak alingyaqunak ellaitnek, nutaan alingevkaryuamken wii ciuqerratnun elliquvet. 
JER.1.18+JER.1.19	Niicugni, Jeremiah! Yuut tamarmeng maani nunami, angayuqrin Judah-m, atanerruat, agayulirtet, yuut-llu inglukciqaatgen. Tau͡gaam uumi ernermi cikiramken pinimek ingluliisqelluki; asvairqumalriatun nunarpagtun ayuqeciquten, cavigtun naparyatun, punernertun-llu qacarnertun. Cirlakngaitaatgen, tua-i-wa wii nayurciqngamken cayailkucirluten. Wiinga, 
JER.2.2	qanrutkesqelluku man'a yugnun tamalkuitnun Jerusalem-aami.
JER.2.2	“Neq'akaqa kenkillerci wangnek ayagyuallerpecen̄i,
JER.2.2	kenkillerci wangnek kassuuteqarraallemegni;
JER.2.2	nauwa-llu maligtellrukevcia yuilqukun,
JER.2.2	nunakun naucetaarvikumaksailngurkun.
JER.2.3	Israel-aaq tanqilriarullruuq 
JER.2.3	naucetaat quyurtaat ciuqliqluku.
JER.2.3	Ayagcecillruunga nangteqnamek picurlagmek-llu
JER.2.3	tamalkuitnun yugnun akngircestevcen̄un.
JER.2.3	Wiinga, 
JER.2.4	Niiciu qaneryaraa 
JER.2.5	Waten qanertuq 
JER.2.5	“Ciuliarpeci camek alartellemnek nalaqvikellruamegten͞ga
JER.2.5	wangnek yaaqvanun ayallruat?
JER.2.5	Cam wangnek tunucetellruaki?
JER.2.5	Agayulallruut catngunrilngurnun agayutnguanun
JER.2.5	tuaten-llu ellait catngunrirluteng.
JER.2.6	Waten qanellrunritut, Nauwa 
JER.2.6	anucestellerput Egypt-aam nuniinek
JER.2.6	ciuliqagcestellerput yuilqumi:
JER.2.6	nunami mer'ilngurmi petmigtalilriami,
JER.2.6	ellalliyuilngurmi tan'gercetqapigtellriami-llu,
JER.2.6	kia tumkeksailkiini
JER.2.6	kia-llu uitavikeksailkiini?
JER.2.7	Tekiutellruamci nunamun naungignarqellriamun,
JER.2.7	nerlaasqelluci naugillrinek allanek-llu assilriarinek.
JER.2.7	Tau͡gaam itravciu nunaka assiirutarci;
JER.2.7	pellernarqelriarurrluku-llu paitarkiuteka elpecen̄un.
JER.2.8	Agayulirtet-llu aptellrunritut, ‘Nauwa 
JER.2.8	Alerquutet aulukestaita nallullruatnga.
JER.2.8	Atanirturcet inglulitaqluteng wangnun;
JER.2.8	prophet-aat-llu qalartaqluteng agayutnguam Baal-am atrakun
JER.2.8	agayuaqluteng-llu camun atuunrilngurnun agayutnun.”
JER.2.9	“Taumek wiinga inglulirciqamci,
JER.2.9	qanertuq 
JER.2.9	Kinguveci-llu pinarqut'lirciqanka.
JER.2.10	Ayagci kanavalirnermun Cyprus-aam qikertaanun,
JER.2.10	yugmek-llu ayagceciluci calaratmun Kedar-aam nuniinun yuvrinqegcaarniaraa.
JER.2.10	Tangerciqerci waten ayuqelriamek ciungani watqapik pitangqeksailucia.
JER.2.11	Allat atanruviit cimiqaqsaitait agayuceteng,
JER.2.11	tamakut agayutngunrilengraata.
JER.2.11	Tau͡gken wiinga yum'a navrutellruatnga,
JER.2.11	wiinga Agayun takarnarqucingevkartellerteng,
JER.2.11	agayutnun camek ellaitnun taqusngailngurnun.
JER.2.12	Taumek qilak pisqaqa uulegtesqelluku alingluku,
JER.2.12	irr'isqelluku alangaarluku-llu,
JER.2.13	tua-i-wa yuunka assiilngillruata malrugnek:
JER.2.13	tunutellruatnga wiinga,
JER.2.13	ulvelria unguvanarqelria meq,
JER.2.13	elallruut-llu mervigkameggnek,
JER.2.13	qulinelegnek mervignek mermek qaillun imangqerciiganateng.”
JER.2.14	“Israel-aaq-qaa pistepayuarauguq?
JER.2.14	yuurtellruuq-qaa pisten͞guarkauluni?
JER.2.14	Ciin-mi tua-i inglukestain pissulartatgu?
JER.2.15	Uirranillruat yugtutulitun;
JER.2.15	nunii nunakarniirulluku,
JER.2.15	nunarpai-llu imenruluteng uitaut, yugtaitqapiarluteng.
JER.2.16	Tuamta-llu, Memphis-aarmiut Tahpanhes-aarmiut-llu
JER.2.16	quligcetellruit nasquci.
JER.2.17	Man'a-qaa elpecen̄ek tuc'etenritarci elpecen̄un
JER.2.17	cakaallerpeciuggun 
JER.2.17	ciuliqagtellranici ayallerpecen̄i?
JER.2.18	Watua-mi Egypt-aamun ayallerpeciuggun camek unangeciqseci,
JER.2.18	mernaluci-qaa Nile-am mer'anek?
JER.2.18	Wall'u camek unangeciqseci Assyria-mun ayallerpeciuggun,
JER.2.18	mernaluci-qaa Kuigem Euphrates-aam mer'anek?
JER.2.19	Elpeci pivci assiilnguum anucimirqecetaarciqaaci,
JER.2.19	wangnek-llu tunutellerpeci pinarqelriarurciiqaaci.
JER.2.19	Nallunrirciqerci assiilucia nangteqnarqucia-llu
JER.2.19	cakaarillerci wangnek, 
JER.2.19	wangnun-llu piciungairutlerci.
JER.2.19	Wiinga, Artuqailnguq 
JER.2.20	Artuqailnguq 
JER.2.20	“Akaurtuq uskurarpecen̄ek navgurillerci kevkarqelluki-llu qillrutaci;
JER.2.20	qanerluci, Wiinga kevgiurngaitua.
JER.2.20	Tua-i tamalkuitni qemit qertulriit
JER.2.20	tamalkuita-llu aciatni cungagcelnguut napat
JER.2.20	ciktaalaavci qingarcecitulinun agayutnun.
JER.2.21	Tau͡gken wii naucillruyaaqamci assinkacagauluci napayagauluci
JER.2.21	naucetaarkamek menuilngurmek aturlua.
JER.2.21	Qaillun tua-i piluci assiinaci nauceci
JER.2.21	yuilqumi napayaartun naulriatun ayuqluci?
JER.2.22	Erungerpeci elpecen̄ek miilat tukninqurraatnek aturluci,
JER.2.22	assiilngurpeci meciutellra cali ciuqamni uitauq.
JER.2.23	Qaillun-mi tua-i qanerceci,
JER.2.23	‘Wiinga menuurteksaitua,
JER.2.23	agayuksaunii-llu agayutnguanun Baal-anun’?
JER.2.23	Tangerciu assiilngillerci kuignayuum iluani;
JER.2.23	tangerciu caliallerci.
JER.2.23	Taqmigteksailngurtun ungungssitun qulugnelegtun agelrumalriatun ayuqci
JER.2.23	petuunani ayagalriacetun,
JER.2.24	yuilqurmiutartun-llu ciulvagtun,
JER.2.24	agelrumallermini anuqa naru'urluku!
JER.2.24	Angucalumek yuallermini arulaircimasciiganani.
JER.2.24	Angucalut aglumastain qacigutkelaraat;
JER.2.24	paivngarrlainalaan nulirtellmeng nalliini.
JER.2.25	Israel-aaq, it'gaten nanguluugtenrilki,
JER.2.25	igyaran-llu kinercetevkenaku
JER.2.25	malirqerallerpeni allat agayutet.
JER.2.25	Tau͡gken elpeci qanertuci, ‘Arenqiatuq qaillun pisciigatukut,
JER.2.25	tua-i kenekngamteki tangnerranarqelriit agayutet,
JER.2.25	unakengnaqerkauluki-llu.’”
JER.2.26	“Tegliulria anguaqatni kiaresngiatelauciatun, tuaten-llu Israel-aat angayuqertuumarmeng, atanerruartuumarmeng, agayulirtetuumarmeng, prophet-aartuumarmeng-llu kasnguyugciqut, 
JER.2.27	waten qanlalriit napamun, ‘Elpet wii atakamken,’ teggalqumun-llu, ‘Elpet wangnek irnillruuten.’ Tua-i ellaita tunutellruamegten͞ga. Tau͡gken arenqiallugtellermeng nalliini qanlartut, ‘Tailuten anirturkut!’
JER.2.28	“Nauwa-mi agayuceci piknaluki piliaqelci? Arenqiallugtellerpecen̄i, anirturlici piyugngakuneng! Judah, nunarpagpeci amllertataitnek agayutengqertuci. 
JER.2.29	Ciin qanemyuugarceci wangnun? Elpeci tamarpeci inglulillruarpecia, qanertuq 
JER.2.30	Elliinginaq anucimirqecetaalaranka irniaten, tau͡gaam ellaita anucimirqecetaaruceteng catkeksaitait. Alingnarqelriatun yugtutulitun tuqutelaraci prophet-aaci. 
JER.2.31	Israel-aam yuini, niiciu qaneryaraa 
JER.2.32	Neviarcaraam-qaa nalluyagutelarai kenugutni teggalquqegtaaraat, wall'u-qaa nulirkautem nalluyaguciiqaa kassuuskuni taqmak atu'urkani? Tau͡gken elpeci yumni naaquciilngurni ernerni nalluyagutelararpecia. 
JER.2.33	Elisngaqapigtaci kenkuurtekarpecen̄ek pingnaqelci. Arnat-llu assiilqukacagaunge'rmeng canek elisviksugngaiceci. 
JER.2.34	Aturaci-llu meciumaut augitnek arrsaulriit camek pitkailnguut, enenun it'ratulit augitnek pivkenateng.
JER.2.34	“Tau͡gken makut catkevkenaki, 
JER.2.35	qanertuci, ‘Wiinga camek pinarqutkaitua; ilumun 
JER.2.36	Pikarniirutevkartuten elpenek caullerpeggun allat angayuqauvillgutkelriit agayutaitnun. Kiaresngiaceciiqaaten Egypt-aam, kiaresngiacetellruciatun Assyria-m. 
JER.2.37	Egypt-aamek ayagciquten qamiqun putenglluggluku kiaresngianak, tua-i 
JER.3.2	Iigken nalugkek qemit kangritnun camek naumalriartailngurmun, kiarrluten-llu! Nani anguciullrunricit? Tumyarat taqruitni utaqalgilallruuten kenkurtekarpenek, Arab-atun yuilqumi utaqalgilriatun yugnek uayaararkaminek. Nuna assiirutan akissuullerpegun. 
JER.3.3	Taumek ellarvagaksailnguq, up'nerkangraan-llu ellalliqsaunani. Tau͡gken elpet tangellren akissutun ayuquq; elpet-llu kasnguyuutaunak.
JER.3.4	“Watua-llu qanertuten wangnun, ‘Atakamken, kenkellruarpenga-llu mikelnguurraanemnek. 
JER.3.5	Qenerterrlainarngaituten; akwarpak qenrusngaitarpenga.’ Israel-aaq, tuaten qanellruuten, tau͡gken assiilnguq atullruan piyugngatacirrarpetun.”
JER.3.6	Josiah angayuqrullrani 
JER.3.7	Wiinga-llu umyuarteqsaaqua, Waten pirraarluni pinritevkenani wangnun uterciiquq. Tau͡gaam utertenrituq, piciunrilnguum-llu alqaan, Judah-m, tangrraa tuaten pillrani. 
JER.3.8	Judah-m-llu tangellrua wangnun avvutellrucia Israel-aaq ayagcetellrucia-llu wangnek ayagluni akissuurtellruan. Tau͡gaam Judah, Israel-aam piciunrilnguq alqaa, alingellrunrituq, ellii-llu akissuurrmiluni 
JER.3.9	watqapik-llu kiaresngialutkenritaa. Nuna menuurtaa, akusrarutekevkallruuq-llu agayulallermikun teggalqunun napanun-llu. 
JER.3.10	Tamakut-llu pingraata, Judah, Israel-aam piciunrilnguq alqaa, pinguarluni uterrnguallruuq wangnun; ilumuuluni pillrunrituq. Wiinga, 
JER.3.12	Ayagluten makut qaneryarat qanruteksarturki negeqvam tungiinun, qanerluten, “Piciunrilnguuq Israel-aaq, wangnun uterten. Wiinga takumcutalriaruama eq'errusngaitamken-llu, qanertuq 
JER.3.13	Pinarqelriarucirci apervikuatekluku, inglulillerci-llu 
JER.3.14	“Piciunrilngurni yugni, uterci wangnun; wiinga pikamci. Teguciiqua ilavcen̄ek ataucimek nunarpagnek, malrugnek-llu yuullgutkelriignek, ut'ruciiqamci-llu Mount Zion-aamun. 
JER.3.15	Qusngiliurtekarpecen̄ek cikirciqamci maligtaqutellrianek wangnun, eliceciiqaiceci taringevkarluci. 
JER.3.16	Yugyangkuvci-llu tamaani nunami, yuut qanruteknanrirciqaat Akqutem Yaassiiga wiinga pika. Umyuaqnanrirciqaat, wall'u neq'akngaunaku; yuarnakngaunaku-llu, allamek-llu pilingaunateng. 
JER.3.17	Tauna pillerkaq tekiskan Jerusalem-aaq aterpagcimaciquq ‘Atanruvik Aqumllera 
JER.3.18	Taukuni ernerni Judah-m yui ilauciiqut Israel-aam yuinun, quyurmeng-llu neglirnermek nunamek taiciqut nunamun cikiuteklemnun ciuliarpecen̄un piku'uraasqelluku.”
JER.3.19	“Israel-aaq, wiinga ciuniuryullruyaaqamken nakmiin yuk'ellriatun
JER.3.19	cikirluten-llu nunanirqelriamek nunamek, kinguvanertaqesqelluku
JER.3.19	tangssunarqenrat tamarmeng ellarpagmi nunani.
JER.3.19	Atavnek-llu tuqlularnayuklua pillruyaaqua,
JER.3.19	avtenqigtevkenak-llu wangnek.
JER.3.20	Tau͡gaam allaliuryulriim arnam unitelauciatun uini,
JER.3.20	tuaten-llu elpeci piciullrunrituci wangnun, Israel-aam yuini,
JER.3.20	qanertuq 
JER.3.21	Erina niitnauguq qemit kangritni:
JER.3.21	Israel-aam yukai qialuteng takumcucaralriit
JER.3.21	yuullruameng assiilnguq aturluku,
JER.3.21	nalluyagulluku 
JER.3.22	“Uterci, piciunrilngurni yugni, piciunrilucirci wiinga mamn̄iaqa.”
JER.3.22	Qanertuci, “Aa-ang, elpenun uterciiqukut; tua-i elpet 
JER.3.23	Wangkuta ikayuumanritukut agayungramta agayutnguanun qemit qaingitni. 
JER.3.24	Tau͡gaam ayagyuallemten̄ek ayagluni kasngunarqelriim piunrillrui tamalkuita ciuliamta cakviurutellrit, katngautait, qetunrait paniit-llu. 
JER.3.25	Wangkuta inartelta kasnguyugluta, kasngunarqucimta patulikut; tua-i-wa assiilngillruamta 
JER.4.2	ukvernarcarikuvci, ‘
JER.4.4	Akqut'liallerci wangnun, 
JER.4.5	Cupu'uryaraq cupiciu nunamun tamiinun!
JER.4.5	Qastuluci qayagpagci taringnaqluci-llu!
JER.4.5	Qanruciki Judah-m Jerusalem-aam-llu yuk'ek
JER.4.5	qimaasqelluki asvairqumalrianun nunarpagnun.
JER.4.6	Niirciu Zion-aamun ayagyaraq!
JER.4.6	Qimagci unguvallerkarpecen̄un! Qariyaqunaci!
JER.4.6	negeqvamek angqapigtellriamek-llu piunririlriamek.
JER.4.7	Yugtutulitun anelriatun an'uq iirumallerminek,
JER.4.7	piunrirtiit angayuqauviit an'uq.
JER.4.7	Taiguq piunrirrnaluku Judah.
JER.4.7	Nunarpai Judah-m imenrurrluteng unicimaciqut,
JER.4.7	kina-llu tamaani uitangaunani.
JER.4.8	Taumek missuullernek all'uci qiaci neplialuci-llu
JER.4.8	tua-i-wa 
JER.4.8	tuigteksailan Judah-mek.
JER.4.10	Tua-llu qanertua, “
JER.4.11	Pillerkaq agiirtuq Jerusalem-aam yui qanrucimaciqut anagulluni puqlanilria anuqa taigarkauniluku nunam mer'ilnguum tungiinek. Anuqsaaraungaituq kiingan tengcilria carangllugnek, 
JER.4.12	anuqa tailria 
JER.4.13	Tangerciu, inglukilria agiirtuq amirlutun. Anguyagcuutait ayagassuutet akalrialget ull'uyaatun ayuqut, horse-aarit-llu cukanruluteng yaqulegpagni. Nakleng wangkuta, piunriumaqatartukut!
JER.4.14	Jerusalem-aaq, erurru assiilnguq ircaqurpenek, anirtuumanaurtuten. Qaillun taktalriamek umyuangqeqatarcit assiitellrianek?
JER.4.15	Kevgat Dan-am nunarpiinek, Ephraim-aam-llu qemiinek qanrutkaat niitnirqenrilnguq. 
JER.4.16	Taigut aarcirturyarturluki angayuqauviit, Jerusalem-aaq qanrutnaluku inglukilria agiirrniluku nunamek yaaqvanek. Taukut inglukilriit qayagpagciqut inglukluki Judah-m nunarpai 
JER.4.17	kassuguciiqaat-llu Jerusalem-aaq naucetaarvigmek nayulriatun, tua-i-wa yui inglulitellruata wangnun, qanertuq 
JER.4.18	Piciryararpeci caliarpeci-llu man'a tuc'etaa elpecen̄un. Waniwauguq piunrillerkarci, cungarninarqelriaruuq-llu; ircaquci kapluku nuussitun.
JER.4.19	Engellugturtua! Engellugtum ugaani piningnaqesciigatua!
JER.4.19	Ircaquqa cakneq nutengvagtuq!
JER.4.19	Nepaitesciigatua;
JER.4.19	niicama cupu'uryaram nepiinek
JER.4.19	anguyiim elpengcautiinek.
JER.4.20	Picurliit tut'ut kinguqliqluteng;
JER.4.20	nuna tamalkurmi nunakarniirutuq.
JER.4.20	Alqunaq pelatekanka navguumaut;
JER.4.20	capkutait wanirpaagaq allguumaut;
JER.4.21	Qaillun taktalriamek anguyak tuknilria tangvakatarcia
JER.4.21	niiskengaqluku-llu cupu'uryaram nepii?
JER.4.22	ellaita nalluatnga.
JER.4.22	Mikelngurtun umyugailngurtun ayuqut,
JER.4.22	taringesciigatut.
JER.4.22	Elisngaat assiilnguum atullra,
JER.4.22	tau͡gken elluatuuvkenateng assilriim atullranun.”
JER.4.23	Tangrraqa nuna, yuituq nunakarniinani;
JER.4.23	qilak-llu tangrraqa, tanqigcetellriartaitellruuq.
JER.4.24	Ingrit tangrranka, qiivluteng,
JER.4.24	qemit-llu uvaaluteng.
JER.4.25	Kiartellemni yugmek tangenrritua;
JER.4.25	yaqulget-llu tamarmeng qimallrulliniluteng.
JER.4.26	Kiarrlua tangrraqa naungignarqelleq nuna qau͡gyarrlainauluni;
JER.4.26	nunarpai-llu imenruluteng
JER.4.27	Tua-i 
JER.4.28	Man'a pitekluku nuna tuquilriatun qivruciquq;
JER.4.28	qilak-llu tan'gericiquq;
JER.4.28	Wiinga qanellruunga, picirkiullruunga;
JER.4.28	umyuaqa cimiqsaitaqa taq'ingauni-llu.
JER.4.29	Horse-aalget anguyagcet pitgaqustet-llu nepiit niilluku
JER.4.29	yuut tamarmeng qimagciqut.
JER.4.29	Ilait napalilriamun qimagciqut;
JER.4.29	ilait-llu mayurciqut teggalqut akulaitnun.
JER.4.29	Tamarmeng nunat yuiruciiqut,
JER.4.29	kia-llu uitavikenqiggngaitai.
JER.4.30	Jerusalem-aaq, ciunerkangqertuten picurlagmek!
JER.4.30	Ciin kavirlimek aturarcit?
JER.4.30	Ciin suulutaanek kenugutnek ac'it, iigken-llu minguglukek?
JER.4.30	Elliinginaq kenugtuten!
JER.4.30	Kenkuurtevvet qessayagutaatgen;
JER.4.30	tuquiturluten-llu.
JER.4.31	Niitua qialriamek, arnatun teggiurcilriatun,
JER.4.31	aarpalriamek arnatun irniqarraaqatalriatun.
JER.4.31	Jerusalem-aam erinakaa mangyuarirluni aneryaarciiganani,
JER.4.31	unatni yaggluki qanerluni,
JER.4.31	“Nakleng wiinga!
JER.4.31	Tuqucarturlua ullagaatnga!”
JER.5.1	Jerusalem-aam yuini, aqvaquaci tumyararpecen̄i!
JER.5.1	Atam avatsi kiarteqerciu! Tungaunaku tangerciu!
JER.5.1	Yuarci tuneniarvigni!
JER.5.1	Nalaqucugngauci-qaa ataucimek yugmek
JER.5.1	elluarrluni yuulriamek
JER.5.1	piciuluni Agayutmun pillerkani pingnatuutekestiinek?
JER.5.1	Nalaqucugngakuvci, 
JER.5.2	Qanngerpeci agayularniluci 
JER.5.2	qanllerci atuqsaitaci.
JER.5.3	Ilumun 
JER.5.3	Anucimirqecetaalaryaaqaaci tau͡gaam catkeksaitaci;
JER.5.3	ciamtellruaci, tau͡gaam eliyuuteksuumiitarci.
JER.5.3	Asvaunaci assiilngurpecen̄ek-llu tuigcuumiinaci.
JER.5.4	Tua-llu wii umyuartequa, “Ukut arrsaulriaruut elisngalriaruvkenateng-llu.
JER.5.4	Usviilngurtun ayuqelartut;
JER.5.4	nalluluku Agayutmeng piyuutii,
JER.5.4	alerquutai-llu 
JER.5.5	Yuut piuranrit ullagciqanka
JER.5.5	qanellgutkeciqanka-llu;
JER.5.5	ellaita nallunrilatgu 
JER.5.5	Agayutem-llu alerquutii nalluvkenaku.”
JER.5.5	Tau͡gaam tamarmeng ayuqluteng ciuniullrunritaat 
JER.5.5	niisngayuumiinaku-llu.
JER.5.6	Taumek yugtutulit napat akuliitnek anluteng tuquciiqait;
JER.5.6	keglunret nunamek mertailngurmek uirreciqait allgurluki,
JER.5.6	kuskarngalnguut-llu nunarpaitni wavirtaarciqut.
JER.5.6	Ukut yuut ankuneng, allguumaciqut
JER.5.6	tua-i-wa assiilnguit amlleqapigcata
JER.5.6	pulengtaq-llu Agayutmek avtaqluteng.
JER.5.7	Ellaita cakaallruatnga
JER.5.7	agayuaqluteng-llu agayutnun piciunrilngurnun.
JER.5.7	Yuunka nerevkalaranka aqsivkarluki,
JER.5.7	tau͡gken ellait akusrarutekilartut
JER.5.7	akissut tuaten enaitnun ayagaluteng.
JER.5.8	Taukut ayuqut nerqeluaqaumalriatun angucalutun horse-aatun nulirtellriatun,
JER.5.8	aglumaluteng ilameng nulirritnek.
JER.5.9	Anucimirqecetaarngaitanka-qaa makut pitekluki
JER.5.9	akinaurngaitaqa-llu-qaa atanruvik waten ayuqellria?
JER.5.10	Ayagceciciqua inglukesten̄ek navguusqelluki wine-arkanek naucetaarviit,
JER.5.10	tau͡gaam nangqapigcetevkenaki.
JER.5.10	Alerqurciqanka avayait kepuusqelluki,
JER.5.10	tua-i-wa tamakut avayat wiinga pikenrilamki.
JER.5.11	Israel-aam Judah-m-llu yuk'ek
JER.5.11	piciunritqapiggluteng wangnun pillruut.
JER.5.11	Wiinga, 
JER.5.13+JER.5.14	Qanellruut prophet-aat cauvkenaki anuqmek tau͡gaam imangqerrniluki, camek-llu qanerkaitniluki 
JER.5.15	Israel-aam yuini, 
JER.5.16	Pitgaqustait pinilriaruut anguyagcet tuqucitulit takumcuyugpek'nateng. 
JER.5.17	Naucetaarvigpeci naugillrit neqkauteci-llu nerciqait; tuquciiqait qetunraci panici-llu. Katngauceci ungungssiuceci-llu nalarqeciqait wine-arkat-llu napayagait, figs-aat-llu napait navgurciqait. Cacetuqutekek'ngaci-llu asvairqumalriit nunarpiit piunrirciqait anguyagtaita.
JER.5.19	Jeremiah, apeskata ciin makunek picimnek qanruskiki wangnek tuigtellruciacetun, kevgiurluki-llu allat agayutet nakmiin nunameggni, tuaten-llu kevgiurciqait allanret nunakenrilkem̄eggni.”
JER.5.21	Murilkeqerci, usviilngurni elpegilngurni-llu yugni, iingqerrsaaquci tau͡gaam tangerciigatuci, ciutengqerrsaaquci, tau͡gaam niitesciigatuci. 
JER.5.22	; ciin qigcikenricecia? Ciin ciuqamni uulegtenriceci? Wiinga ellillruaqa qau͡gyaq engelnguarkauvkarluku imarpigmun, taqluku engeleksagutelluku mermun kiturciigaliluku. Qairet qagrayaaqsartut, tau͡gaam kiturciigataat; qairet ellerrarcaaqsartut, tau͡gaam qagrutesciigatut. 
JER.5.23	Tau͡gaam elpeci yugni! Asvaituci inglulicugluci-llu; avvluci wangnek unitellruarpecia. 
JER.5.24	Umyuarteqsuituci quyaviknalua, uksuarmi up'nerkami-llu ellallircet'langramku quyurciarkangqercetaqluci-llu allamiaqan.” 
JER.5.25	Elpeci assiilngurpeci makut assilriit elpecen̄un pivkaqsaitait.
JER.5.26	“Wii yuunka assiitellrianek ilangqerrata; elavluteng nayulartut, yugtun pissulriatun kuvyirluteng yaqulegnek, tau͡gken ellait civcilartut neganek yuut pitaqnaluki. 
JER.5.27	Pissurtem casgulek imilauciatun yaqulegnek, imillruit eneteng uayaaqenganek. Taumek pinilriarulriit tukuuluteng-llu, 
JER.5.28	taumek-llu uqurilriit nerluaqeraqluteng-llu. Engelaituq assiilngurmek calillrat. Elliraat pitait cuqtelarait elluaruciq aturpek'naku, anagyaaqucuunaki-llu nuuqitellriit piunarquciit.
JER.5.29	“Tau͡gaam, Wiinga, 
JER.5.30	Assiitqapiaralria tatamnarqelria-llu pillruuq nunami: 
JER.5.31	prophet-aat qalartelartut piciunrilngurnek; agayulirtet atanirturilartut prophet-aat pisqumallricetun, yum'a-llu qiperrluutekeksaunaki. Tua-i tau͡gaam qaillun piciqat iquklitlerkaq tekiskan?”
JER.6.1	Benjamin-aam yuini, qimagci picurlak avilluku! Qimagci Jerusalem-aamek! Cupu'uryaraq cupiciu Tekoa-mi, keneq-llu kumarrluku ilaci elpengcarciki Beth Haccherem-aami. Picurlak piunririlria-llu taiqataagnek negeqvam tungiinek. 
JER.6.2	Tangssunarquq Zion-aaq, tau͡gaam piunriumaciquq; 
JER.6.3	tuani angayuqat pelateka'arciqut anguyagteteng ilakluki, tamarmeng-llu pelatekateng naparciiqait piyullermeggnun. 
JER.6.4	Qanerciqut, “Curugyuumaciu Jerusalem-aaq! Upci! Curugciqukut erenrem qukallrani!” Tau͡gaam cali qanerciqut, “Kinguqsigissiyaagtuq, unugniarartuq, atakuyartum-llu talinri uyaturiluteng. 
JER.6.5	Unukan curugciqukut; navgurciqaput nunarpiim asvairqutai.”
JER.6.6	Waten-wa qanran Artuqailnguq 
JER.6.7	Elakam mer'a nutaraurrlainalauciatun, tuaten-llu Jerusalem-aam assiilucini nutaraurrlainarcet'laraa. Niitua pinerrlugtaarutmek piunririnermek-llu nunarpagmi; naulluunaq kilinret-llu kiingita tangerkengaqanka. 
JER.6.8	Jerusalem-aam yuini, uitacurlagnarqelriit makut aarcirtuutngulit elpecen̄un, ilagaryuumirucuamci; nunarpagci kinertelluku qau͡gyarrlainaurceciiqaqa, kina tamaani uitangaunani.”
JER.6.10	Wiinga kiugua, “Kia niicugniciqanga qalaruskumteng aarcirtuqumteng-llu? Atam ciutait umgumaut niitesciiganateng. 
JER.6.11	Wangni-llu kumauq eq'urtellren tungiitnun, 
JER.6.12	Enait tunumaciqut allanun yugnun, naucetaarviit-llu tunumaciqut, nulirrit-llu. Anucimirqecetaaqataranka nunam mat'um yui. 
JER.6.13	Yuut tamarmeng, cakegtaunrilnguut pinilegpaulriit-llu tukuurtengnaqut piciunrilngurteggun; prophet-aat tuaten agayulirtet-llu piciuvkenateng caliamegteggun. 
JER.6.14	Yum'a kilinrit tallegneruartun pitarrluki pilarait, qanraqluteng, ‘Uitanqegcinarquq,’ uitanqegcinailengraan. 
JER.6.15	Kasnguyullruut-qaa uuminarqelriit makut atullerteng pitekluki? Qang'a, watqapik kasnguyullrunritut; kavingallallerkarteng tuaten nalluat. Taumek iquciqut allat iqullruciicetun; anucimirqecetaaqumteng tuani piunrirciqut. Wiinga, 
JER.6.16	Waten qanertuq 
JER.6.16	Tau͡gaam qanertut, “Wangkuta piyuavikngaitaput.” 
JER.6.17	Tua-llu 
JER.6.18	Taumek 
JER.6.19	Nunaa, niicugni! Ukunun yugnun anucimirqecetaarutekluku tamalkuitnun caliallritnun taiteqatartua piunrillerkamek, tua-i-wa qaneryaranka piyuumiitellruatki maligtaqullruvkenaki-llu qanellrenka. 
JER.6.20	Wangnun cauciqat aruviarkat taitelallrit Sheba-mek, wall'u neqkat avukait taitelallrit nunanek yaaqvanek? Elliitait akurturngaitanka, ilukegcitekngaunaki-llu ekualuki elliitait.” 
JER.6.21	Taumek waten qanertuq 
JER.6.22	Waten qanertuq 
JER.6.23	Urluvteng narulkarcuuteteng-llu teguit; taukut aaryuyuitut takumcuyuyuunateng-llu. Nepiit, ayagaqameng horse-aatgun, imarpiim ellerrartellratun nepengqertuq. Upingariut anguyakatarluku Jerusalem-aaq.”
JER.6.24	Jerusalem-aam yui qanertut, “Tamana ak'a niitellruarput, unateput aturluki casciigatukut; nanikuanaq wangkutnun tut'uq akngirnaqluni, akngirnaq-llu arnatun teggiurcilriatun. 
JER.6.25	Natmun ayakarciiganata yuilqumun, wall'u tarritesciiganata tumyarani, tua-i-wa ingluput caskungqerrata, alingnarqelriim-llu angelriim avatairumaakut.”
JER.6.27	Jeremiah, naspaagiki yuunka, cavik naspaayaucirpetun, qaillun ayuquciat nallunrirniaran. 
JER.6.28	Tamarmeng ciumualriaruut inglulicugluteng, tegtaluteng punernertun cavigtun-llu. Tamarmeng carrluulriaruut, cen̄irtaarluteng qannguanek sagciluteng. 
JER.6.29	Kaminiarpak ekurpalaryaaquq, tau͡gaam caviit urugluteng qurrluyuitut. Catngunrituq menuircarturiuralqa yumnek, tua-i-wa assiitellriit yuut au͡gaumaksaitelaata. 
JER.6.30	Carangllugkuanek cakaunrilngurnek aterpagcimaciqut, tua-i-wa Wiinga, 
JER.7.4	Ukvekenrirciki iqluurutet ukut qaneryarat, ‘Cam pingaitaakut! Una 
JER.7.5	“Tua-i ilumuuluci umyualinqigeskuvci ayuqucirpecen̄ek caliarpecen̄ek-llu, piciulriaruluci-llu elluaryaraq atunem atuquvciu, 
JER.7.6	nangciksailkuvci ilakenrilkevcen̄ek, elli'irnek wall'u aipainernek, cacetaanrilngurnek-llu tuquciksaunaci maani nunami, allanun-llu agayutnun cauksailkuvci elpecen̄ek picurlaulluci, 
JER.7.7	uitavkarciqamci maani nunami, ak'a cikiuteklemnun ciuliarpecen̄un akwarpak pikesqelluku.
JER.7.8	“Atam tangerqerci, ukvek'laraci elliinginaq iqluurutet qaneryarat. 
JER.7.9	Tegliurciquci-qaa, tuquciluci, akusrarutekiluci, akqiluci piciuvkenaci, aruviarluci Baal-amun, agayutnguanun-llu ciungani nallullerpecen̄un cauluci, 
JER.7.10	tailuci-llu ciuqamnun nangerrluci uum enem iluani, aterpagcimalriim wii atemnek, qanerluci-llu, ‘Wangkuta aviucimaukut!’ tau͡gken cali aturluki makut pellernarqelriit? 
JER.7.11	Umyuartequci-qaa una Agayuvigpaka iirvigkaurcukluku teglengalrianun? Wiinga tangellruanka caliaci, qanertuq 
JER.7.12	Ayagci Shiloh-mun,
JER.7.13	Tua-i tamalkuita makut assiilnguut atullruavciki, qanertuq 
JER.7.14	taumek Shiloh pillrucimtun, tuaten-llu piciqaqa una Agayuvigpaka, cacetuqutek'ngarci, nuna-llu cikiutekelqa elpecen̄un ciuliarpecen̄un-llu. 
JER.7.15	Ayagceciiqamci wiinga tangerqemnek, Israel-aam yui tungelquci ayagcetellrucimtun.”
JER.7.17	Tangenrritan-qaa caliarat nunarpaini Judah-m tumyaraini-llu Jerusalem-aam? 
JER.7.18	Mikelnguut avuqiirtut muragnek, atait-llu kenermek kumarciluteng, arnat-llu keliparkamek enegtaarluteng, cake-aalinaluteng agayutnguamun cikiutekameggnek arnamun apeqmeggnun Qiliim Queen-aanun; wine-amek-llu elliitmek kuvuuriluteng allanun agayutnun, akngirrnalua. 
JER.7.19	Ilumun-qaa wanguuq akngireskengaat? qanertuq 
JER.7.20	Taumek waten qanertuq 
JER.7.21	“Yumaa, ilait elliitet ekualaraci tamalkuuciicetun ekuavigkun, ilait-llu nerlaraci. Tau͡gaam, Wiinga 
JER.7.22	Tuani anutellemni ciuliaci Egypt-aamek, camek picirkillrunritanka ekualuki elliillerkaatnek wall'u allanek elliiyaranek. 
JER.7.23	Uumek tau͡gaam alerqullruanka, Niisngakuvcia pisqutkaa-llu aturluku, wiinga Agayutekciqerpecia, elpeci-llu wii yuk'eciqamci; ca-llu tamarmi elpecen̄un elluarrluni piciqut.” 
JER.7.24	Tau͡gaam niitenritut murilkevkenateng-llu. Umyuateng tau͡gaam pisqesciigalnguut assiitellriit aturluki, arcariinallruut-llu utumarivkenateng. 
JER.7.25	Ernermek ciuliarpeci Egypt-aamek anellratnek ayaglua una erneq tekilluku, taqeksaunii ayagcecilaryaaqua elpecen̄un pistemnek prophet-aanek. 
JER.7.26	Tau͡gken niicugnillrunritaatnga murilkellruvkenii-llu, tau͡gaam pengegnairutevsiartut inglulilluteng-llu arcaqanruluteng ciuliameggni.
JER.7.27	“Taumek, Jeremiah, qanrutarkaugaten makunek tamalkuitnek, tau͡gaam niisngaitaatgen. Qayagaurciqaten tau͡gaam kiungaitaatgen. 
JER.7.28	Cali waten qanqina ellaitnun, ‘Waniwaugut ukut yuut niicunrilnguut qaneryaraanek 
JER.7.29	“Angniici qivruluci, Jerusalem-aam yuini;
JER.7.29	nuyaci kepluki egciki.
JER.7.29	Aturci tungmagcissuutnek yuarutnek qemit kangritni,
JER.7.29	tua-i-wa wii, 
JER.7.29	cakaallruluki-llu yuunka.
JER.7.30	“Tua-i Judah-m yui assiilngurmek caliata ciuqamni, qanertuq 
JER.7.31	Hinnom-aam-llu Kuignayuani ekuavigmek piliut at'legmek Topheth-aamek, ekuaginaluteng qetunrameggnek panimeggnek-llu elliitekluki. Waten pisqelluki alerqullrunritanka, umyuaqellruvkenaku-llu. 
JER.7.32	Taumek erenret tekiciqut, qanertuq 
JER.7.33	Ukut-llu yuut temait neqkaksaguciiqait ellam yaqulgin, nunam-llu ungungssiin; kia-llu ayagcaurngaitai alingcetaarluki. 
JER.7.34	Niitnaunrirceciiqanka-llu Judah-m nunarpainek tumyarainek-llu Jerusalem-aam angnilriit quyaluteng-llu yuut erinait, angnirluteng-llu niitnaullrit kassuutellriit nerevkaritiitni; tua-i nuna yuiruciiqngan nunakarniirulluni.
JER.8.1	“Taum nalliini, qanertuq 
JER.8.2	sagcimaluteng-llu akertem, iralum, agyat-llu aciatnun kenkellrita kevgiullrita-llu, ellacessurvik'lallrita agayuvikelallrita-llu; quyurcimangaitut-llu elausngangaunateng-llu, tau͡gaam cekavtarkauluteng anatun nunam qaingani. 
JER.8.3	Uum-llu wani assiilngurtulriim angayuqauviim yui unguvaqallret, nunani sagtellemnun uitalriit, tuqu cucukenrurciiqaat unguvallerkameggni. Wiinga, 
JER.8.5	Ciin-mi tua-i ukut yuut iqlutmun ayagyugtat kingupiaryugluteng? Assiilnguq atullerteng ciumurulluku utercuuminateng. 
JER.8.6	Niicugninqegcaaralaryaaqanka, tau͡gaam piciulriamek qaneqsaitut: assiilngillermeggnek-llu umyuarniuqsaunateng, qanerluni, ‘Qaillun wiinga pisia?’ Tamarmeng piyullermegteggun ciumuartut, horse-aam cukaluni anguyagmun ciumuulauciatun. 
JER.8.7	Yaqulgung'e'rmeng upallerkarteng nallunrit'laraat. Tau͡gken, elpeci yumni, nalluaci alerquutai 
JER.8.8	Qaillun piluci qaneryugngaceci, ‘Wangkuta umyuartuukut, 
JER.8.9	Umyuartulriit yuut kasnguyugcecimaciqut, nanikuaciqut qaillun picirkaunateng; tua-i-wa qessakngamegteggu qaneryaraa 
JER.8.10	Taumek nulirrit allanun piksaguceciiqanka naucetaarviit-llu cirlakestaitnun piksagutelluki, tua-i cakegtaunrillmeggnek yugnek ayagluteng piuranteng tekilluki, tamarmeng tukuurtengnaqngata piciunrilnguut aturluki; prophet-aat tuaten agayulirtet-llu piciuvkenateng caliamegteggun. 
JER.8.11	Yum'a kilinrit tallegneruartun pitarrluki pilarait, qanerluteng-llu, ‘Uitanqegcinarquq,’ uitanqegcinailengraan. 
JER.8.12	Kasnguyullruut-qaa assiilnguq atullermeggni? Qang'a, kasnguyullrunritut; qaillun kavingallallerkarteng nalluat. Taumek iqumalriit ilalirluki iquciqut: anucimirqecetaaqumteng tuani piunrirciqut, qanertuq 
JER.8.13	“Quyurcularyaaqanka yuunka, nauceciiyurtem naucetaaminek quyurcilauciatun, qanertuq 
JER.8.14	Agayutem yui aptut, “Ciin uitaurluta aqumgaceta? Quyurrluci, ayagnaurtukut nunanun asvairqumalrianun tamaani tuquniartukut; tua-i-wa 
JER.8.15	Uitanqegcitmek mam'illerkamten̄ek-llu yuaryaaqellruukut, tamana catngunrituq; alingnarqelria tau͡gaam tekituq. 
JER.8.16	Inglukestemta horse-aarita qengagmiarallrit niitnariuq Dan-am nunarpiinek. Nuna tamarmi qiivaqluni horse-aarit qalriagaqata. Taigut inglukesteput nunavut piunrirrnaluku tamalkuita-llu tamaanelnguut tapeqluki, nunarpak yui-llu tamalkuita.”
JER.8.18	Iluteqenrirciigatua;
JER.8.18	Ircaqumkun nangtequa.
JER.8.19	Niicugnici! Tamiini nunami
JER.8.19	niitanka yuunka qayagalriit,
JER.8.19	“
JER.8.19	Zion-aam-llu-qaa angayuqra tuantenrirtuq?”
JER.8.19	“Ciin eq'urcetatnga agayutngualiamegteggun
JER.8.19	ciktaarluteng yuut allat agayutnguaritnun.”
JER.8.20	Yuut-llu kiugut,
JER.8.20	“Quyurciyaraq pellugtuq, kiak-llu iquklilluni,
JER.8.20	wangkuta-llu anirtuumavkenata.”
JER.8.21	Ircaquqa navguumauq
JER.8.21	yuunka navguumiita;
JER.8.21	angniitua qivrulua, nanikuanaq-llu wangnetuq.
JER.8.22	Gilead-aami-qaa iinrutaituq?
JER.8.22	Yungcaristetaituq-qaa tuani?
JER.8.22	Ciin-mi tua-i yuunka
JER.8.22	canrircecimanritat?
JER.9.1	Qamiquqa-tuq mer'uluni elakauli,
JER.9.1	iigka-llu ulvelriarurrlutek mermek,
JER.9.1	qiaguryalrianga ernerpak unugtuumaan
JER.9.1	yuunka tuqutaullret pitekluki.
JER.9.2	Kitak enengqerrlii mer'ilngurmi nunami,
JER.9.2	tuani qimaumayaqenka yuunka.
JER.9.2	Tua-i tamarmeng akusrarutekilriaruata,
JER.9.2	alingnarqelriaruluteng.
JER.9.3	Upingarrlainartut iqluluteng qanllerkameggnek;
JER.9.3	piciunrilnguum piciulria enairluku ataniumaa nuna.
JER.9.3	“Yum'a assiilnguq tungliqu'urluku aturluku,
JER.9.3	ellaita-llu nallulua wiinga, qanertuq 
JER.9.4	Tamarpeci aaqiciki elaqlici,
JER.9.4	cacetuqutekevkenaki-llu anelguceci;
JER.9.4	tua-i tamarmeng tungelquci umyuarrliqelriaruata,
JER.9.4	elaqlici-llu qanerrluutekiyugluteng.
JER.9.5	Tamarmeng ukvertaqluki elaqliteng,
JER.9.5	atauciunge'rmi piciulriamek qanelriartaunani;
JER.9.5	alunguteteng elitelluki iqluyaramek
JER.9.5	assiilngurmek aturluteng umyualinqegtellerkarteng pillerkairulluku.
JER.9.6	Akngirkengengnaqu'urluteng tau͡gaam
JER.9.6	kina-llu piciulriamek qanyuunani,
JER.9.6	nallunringnaqlerkaqa-llu tengrukevkenaku, qanertuq 
JER.9.7	Taumek waten qanertuq 
JER.9.7	“Wiinga yuunka caarrluirciqanka cavigtun
JER.9.7	nutaan-llu naspaaluki.
JER.9.7	Yuunka assiilngurmek calillruut
JER.9.7	camek-mi tua-i allamek ellaitnun piyarcia?
JER.9.8	Alungutait tuqunarqelriatun pitegcaucetun ayuqut;
JER.9.8	iqluuryukapiggluteng;
JER.9.8	Qanenqegcaarautelarait elaqliteng,
JER.9.8	tau͡gaam ircaqumegteggun umyuangcalartut qaillun picurlagcetlerkaatnek.
JER.9.9	Anucimirqecetaarngaitanka-qaa makut pitekluki? qanertuq 
JER.9.9	akinaurngaitua-llu-qaa angayuqauviim yuinun waten ayuqelrianun?
JER.9.9	Wiinga, 
JER.9.10	Qanertua, “Wii qiatekciqanka nepliutekluki-llu ingrit
JER.9.10	ilutequtekluki-llu marat yuilqumi,
JER.9.10	caarrluurcata kinernerurrluteng,
JER.9.10	yuk-llu tamaaggun pekcuirulluni,
JER.9.10	kuluvagnek-llu qalrialrianek niitnairulluni;
JER.9.10	yaqulget ungungssiaraat-llu ak'a qimallruluteng cataunateng.”
JER.9.11	jackal-aanun kaviarngalngurnun uitaviksagutelluku;
JER.9.11	Judah-m-llu nunarpai nunatun mer'ilngurtun ayuqliriciqut,
JER.9.11	yungqelarngaunateng.”
JER.9.12	Angucetangqertuq-qaa umyuartum ugaani taringumastiinek mat'um? Kitumun-llu 
JER.9.14	tau͡gaam ciumuarluteng umyuarteng aturluku agayutnguanun Baal-anun caullruut ciuliameggnek elitellermeggnek. 
JER.9.15	Taumek 
JER.9.16	Cekavciiqanka-llu nunanun ellaita ciuliarita-llu nallukaitnun; anguyagnun malirqeravkarciqanka, nangluki piunrirnatkamnun.”
JER.9.17	Waten qanertuq Artuqailnguq 
JER.9.17	“Umyuangcarci,
JER.9.17	kelegnaluki arnat tuquigaqavci aluviliutulit,
JER.9.17	cali arnat tungmagcissuutnek yuarutnek atutulit.”
JER.9.18	Yuut qanertut,
JER.9.18	“Qanruciki cukangnaqluteng-gguq
JER.9.18	atuullitkut tungmagcissuutmek yuarutmek,
JER.9.18	iiput aluvimten̄ek imangviitnun,
JER.9.18	qemiryaput-llu mecungluteng qiallemten̄ek.”
JER.9.19	Neplialriit nepiit niitnarquq Zion-aamek:
JER.9.19	“Wangkuta navguumaukut!
JER.9.19	Kasngunarqelriarurtukut!
JER.9.19	Tua-i-wa nunavut unicamteggu
JER.9.19	uitauviput navguitki.”
JER.9.20	Wii qanertua
JER.9.20	“Niiciu elpeci arnani murilkelluku 
JER.9.20	Elicarciki panici angniicaramek
JER.9.20	yugnikek'ngaci-llu elitnaurluki tungmagcissuutmek yuarutmek.
JER.9.21	Tua-i tuqum itrakut uitavimten̄i
JER.9.21	tuqulluki irniaput tumyarani
JER.9.21	ayagyualriaput-llu tuneniarvigni uitalriit.
JER.9.22	Qanra elpet, Waten qanertuq 
JER.9.22	Tuqumalriit temait cekavciiqut
JER.9.22	carr'ilqani ciqitartun,
JER.9.22	mukaarkatun-llu kepliarumalriatun kepliarilriim kingunrani,
JER.9.22	kia-llu avurngaunaki.”
JER.9.23	Waten qanertuq 
JER.9.23	“Umyuartulriim yuum ucuryagutekenrilliu umyuartucini,
JER.9.23	pinilriim-llu yuum ucuryagutekenrilliu piniucini,
JER.9.23	wall'u tukuulriim ucuryagutekenrilliki tukuutni.
JER.9.24	Tau͡gaam ucuryagutekiyulriim
JER.9.24	ucuryagutekliu una, taringumallni nallunritellni-llu 
JER.9.24	aturluku elluaryaraq nunami, tua-i wii ilukegcitekngamki makut,
JER.9.24	qanertuq 
JER.9.25+JER.9.26	“Tangerrluku, erenret tekiciiqut, qanertuq 
JER.10.1	Niiciu, Israel-aam yuini, qaneryaraq 
JER.10.2	Waten qanertuq 
JER.10.2	“Yuita atanruviit allat piciryaraitnun maligucaqunaci,
JER.10.2	alingallauteksaqunaciki irr'inarqelriit pingraata qilagmi,
JER.10.2	allat atanruviit yuit alingallagangraata.
JER.10.3	Ukut yuut agayumaciat piciunrilan.
JER.10.3	Napa iqucimalartuq munalriit-llu nutaan yuut caliaqelaraat.
JER.10.4	Tangnircarluku qerrirlimek suulutaamek-llu.
JER.10.4	Ussukcaqutelaraat-llu
JER.10.4	pektesciigaliluku.
JER.10.5	Tamakut agayutngualiarit ayuqut yuguatun ellimalriatun naucetaarvigmun alingcirarautnguluni yaqulegnun;
JER.10.5	qanerciigatut;
JER.10.5	teguluku-llu tau͡gaam ayautelaraat.
JER.10.5	Alikenriciki tamakut:
JER.10.5	qaillun pisciigataiceci
JER.10.5	assilriamek-llu calisciiganateng.”
JER.10.6	ucurnarqelriaruuten,
JER.10.6	atren-llu artuqailnguuguq.
JER.10.7	Kia qigcikenriciiqaaten, atanruvilget 
JER.10.7	Tua-i qigcignarqelriaruavet,
JER.10.7	nunam yuin tamarmeng umyuartulriarini elpetun ayuqelriartailan
JER.10.7	wall'u angayuqritni.
JER.10.8	Tamakut tamarmeng umyugaitut usviinateng-llu.
JER.10.8	Camek eliciitqat muragnek agayutnguanek.
JER.10.9	Agayutnguarit qallircimaut qerrirlimek Tarshish-aamek
JER.10.9	suulutaamek-llu Uphaz-amek,
JER.10.9	munalriit suuluciiyurtet-llu piliaqait;
JER.10.9	aturait qesurcetellriaruut qesurliuluteng-llu;
JER.10.9	tamalkuita munalriit pilialqelluki.
JER.10.10	Tau͡gaam 
JER.10.10	ellii unguvalriaruuq Agayun iquunani-llu Angayuqruluni.
JER.10.10	Eq'uqertaqan nuna uulegtelartuq, nunam-llu yuin eq'uqertellra uluryakaat.
JER.10.10	( 
JER.10.11	Waten cali qanruciiqaaten: Agayutet qiliim nunam-llu piliaqestekenrilkek piunrirciqut nunamek qiliim-llu acianek.)
JER.10.12	Ellii 
JER.10.12	piurcetellruluku ellarpak umyuartutacimikun,
JER.10.12	qiliit-llu cali pagaavet saggluki.
JER.10.13	Erinalkitaqan mer'et qilagmi
JER.10.13	amirlut-llu nauvkalarai ellam iquinek.
JER.10.13	Kalluk kenerpallagavkalaraa ellalliraqan
JER.10.13	anuqa-llu taivkaraqluku qemaggviminek.
JER.10.14	Yuk tamarmi umyugaituq elisngaarunani;
JER.10.14	suuluciiyurtet kasngunarivkarait agayutngualiarita,
JER.10.14	tua-i yugualiarit caunrilameng anernerunateng-llu.
JER.10.15	Cakarniitut atuuvkenateng-llu;
JER.10.15	anucimirqecetaarumallermeng nalliini piunrirciqut.
JER.10.16	Ukutun ayuqenrituq Jacob-aam Agayutii;
JER.10.16	cat tamalkuita elliin piliaqellrui,
JER.10.16	cucukellruluki-llu Israel-aat elliin yuknaluki.
JER.10.16	Waniwa atra 
JER.10.17	Jerusalem-aam yuini, anguyiit avatairaiceci! Akluci quyurciki.
JER.10.18	Waten qanertuq 
JER.10.18	“Watua anteqataranka mat'um nunam yui,
JER.10.18	nanikuanaq-llu tuc'eciiqaqa ellaitnun,
JER.10.18	elpekesqelluku ellaitnun.”
JER.10.19	Jerusalem-aam yui qayagaut,
JER.10.19	Nakleng wangkutni akngiringiimta
JER.10.19	Kilineput aturniinateng.
JER.10.19	Umyuarteqellruyaaqukut wangkutni aturnarqelriarunayukluku!
JER.10.20	Pelatekaqa piunrirtuq ilavkui kepumaluteng;
JER.10.20	Irniama unitaatnga;
JER.10.20	pelatekaqa civcestekairulluni iluani-llu capkutat ellistekaunateng.
JER.10.21	Tua-i-wa ciuliqagteput usviirucameng;
JER.10.21	ellatessurvikenritaat 
JER.10.21	Taumek piluaqallrunrilnguut,
JER.10.21	yuut-llu cekavvluteng.
JER.10.22	Niiciu qanengssak!
JER.10.22	Atanruvik neglirnermi uptuq,
JER.10.22	anguyagtain nunarpai Judah-m yuiruciiqai,
JER.10.22	kaviarngalngurnun tau͡gaam uitauviksagutelluki.
JER.10.23	kia ilamta tegumiaqenritaa unguvani.
JER.10.24	Anucimirqecetaarnga 
JER.10.24	tau͡gaam pitalqeggiluku
JER.10.24	eq'urtellerpeni pivkenii, piunriryuarpenga.
JER.10.25	Eq'urtellren tut'essgu atanruvignun nallustevnun
JER.10.25	yugnun-llu piicayuilngurnun elpenun.
JER.10.25	Tua-i yut'en tuquqngatki
JER.10.25	piunriqapigtellruit
JER.10.25	nunii-llu uitauviukaunrirluku.
JER.11.1	Qaneryaraq una taillruuq Jeremiah-mun 
JER.11.2	“Niiciki aperyarai uum akqutem nutaan-llu qanrulluki Judah-m Jerusalem-aam-llu yui 
JER.11.3	waten qanruciiqaaten, Waten qanertuq 
JER.11.4	alerquutekelqa ciuliarpecen̄un anutellemni Egypt-aamek kaminiarpagtun ayuqellriamek, qanerlua, Niiciki qanellrenka, alerquutenka-llu tamalkuita aturluki. Elpeci wii yukniamci, elpeci-llu wii Agayuteklua 
JER.11.5	piciurrnaurqa akqutkelqa ciuliavcen̄un cikirciqniluki nunamek assilriamek naungignarqellriamek-llu maa-i piksaguskiitnek.”
JER.11.5	Wiinga-llu kiugaqa, “Tua-i tuaten pikili 
JER.11.7	Tua-i ilunglua aarcirtullruamki ciuliaci anutellemni Egypt-aamek, aarcirturluki taqsuariulluki, cali maa-i taqeksaunaki qanellrenka niisngasqelluki. 
JER.11.8	Tau͡gken ellait niitenritut, tau͡gaam ciumuarluteng umyuarteng assiitellria aturluku. Taumek ellaitnun tuc'eskenka anucimirqecetaarutet akqutmi qanrutkumalriit, alerqullruyaaqngamki atuusqelluki, tau͡gken ellait tuaten pivkenateng.”
JER.11.9	Cali 
JER.11.10	Ellaita uterrvikait assiilnguut ciuliameng atulallrit, taukut qaneryaramnek niicuumiitelallruameng; tau͡gaam allanun agayutnun cauluteng kevgiurnaluki; tamarmeng Judah-m Israel-aam-llu yuin navgaat akqun taqelqa ciuliarit ilakluki. 
JER.11.11	Taumek, waten qanertuq 
JER.11.12	Jerusalem-aam Judah-m-llu yui ayagciqut qayagaurluteng agayutnun aruviarnek ekuagivikelallermeggnun, tau͡gaam tamakut anirturciigatait picurlaumallratnek. 
JER.11.13	Tua-i elpeci, Judah-m yuini, agayutengqerravci nunarpagpeci amllertataitnek, Jerusalem-aam-llu tumyaraicetun amllertalrianek ekuaviliuci elliivigkarpecen̄ek taumun uuminarqellriamun agayutmun Baal-amun. 
JER.11.14	Taumek piicaucaqunaki ukut yuut, Jeremiah, wiinga niicugningailamki qayagaungraatnga picurlaumallermeggni.”
JER.11.16	 caqerluni aterpagtellruaten, ‘Cungagcelnguq olive-aam napaanek, atsanek assilrianek naugiluni’; tau͡gaam watua kalluum ellanglluum nepiitun ekuavkarciqai, cuyai ayemqelluki-llu avayai.
JER.11.17	“Wiinga, 
JER.11.19	Wiinga-llu ayuqua maligtaqutellriatun qusngiyagartun ayaucimallertun tuqucimallerkaminun, nallullruaqa-llu assiilngurmek picirkiullratni wii pinricuklua, qanerluteng, “Napa iqutnaurput natlugneritellrani; tuqutnaurput yuut nalluyagutniaraat.”
JER.11.20	Wiinga-llu piicagtua, “
JER.11.21	Taumek 
JER.11.22	Taumek waten qanertuq 
JER.11.23	atauciunge'rmi unegngaituq. Pillerkiurumiimki Anathoth-aam yui, anucimirqecetaarumallerkaatnek.”
JER.12.1	“Elluarrluten elpet pilartuten, 
JER.12.1	tau͡gaam cangayuuteka qanruteknaurqa elpenun,
JER.12.1	Ciin yuut assiileng'e'rmeng piluaqaralartat?
JER.12.1	Ciin-llu piciuvkenateng yuunge'rmeng piyullerteng unakelartatgu?
JER.12.2	Elpet naucecugaqavteng acilqunglartut
JER.12.2	naulartut atsangluteng-llu;
JER.12.2	Qanlaryaaqut canimegni uitaniluten,
JER.12.2	tau͡gken ircaqumegteggun yaaqsigluteng.
JER.12.3	Tau͡gaam, elpet 
JER.12.3	tangvagan cauralqa
JER.12.3	wangnun-llu cakneq kenkucin.
JER.12.3	Qamurluki ayauski ukut yuut assiitellriit
JER.12.3	qusngitun tuqucimaarkatun;
JER.12.3	nayurluki-llu tuqucimallerkaat tekitellratnun.
JER.12.4	Qaillun taktalriamek nuna kinrumaqatarta,
JER.12.4	can'gi-llu nalaluteng?
JER.12.4	Ungungssiaraat yaqulget-llu tuquagut
JER.12.4	tua-i yuut assiilu­ciat pitek­lu­ku assiiluciat pitekluku,
JER.12.4	yuut-llu qanlalriit, ‘Agayutem callerput tangerciigataa.’”
JER.12.5	“Jeremiah, taqsuq'laquvet aqvautaqavet yugnek ilaluten,
JER.12.5	qaillun piyarcit horse-aat aqvauskuvki?
JER.12.5	Nunami-llu manigcetellriami paallagalaquvet,
JER.12.5	qaillun piyarcit Jordan-aam napaikun pulaluten pikuvet?
JER.12.6	Tua-i anelgutkeng'e'rpeteng, atavet yuin ingluksagutaatgen;
JER.12.6	quyurrluteng cangakuuraqluten;
JER.12.6	Ukveqsaqunaki taukut qanenqegcaarautengraatgen.”
JER.12.7	“Israel-aaq cakaaraqa;
JER.12.7	piyuumiirulluki cucukellrenka;
JER.12.7	kenkek'nganka tun'anka inglukestaitnun.
JER.12.8	Cucukellma yum'a caugaatnga
JER.12.8	yugtutulitun napat iluatni
JER.12.8	uirraniluteng wangnun;
JER.12.8	taumek eq'ukekenka.
JER.12.9	Cucukellrenka yuut yaqulegtun ayuqliriut
JER.12.9	qakurtaat avatairumakiicetun.
JER.12.9	Quyurrluki yuilqum ungungssii
JER.12.9	taisqiciki nerelriit ilalirniarait!
JER.12.10	Nunat allat atanirturtaita piunrirait wine-arkanek naucetaarviinka;
JER.12.10	tutmaulluki naucetaarviinka;
JER.12.10	nunauteka assilleq naugisciigalivkarluku.
JER.12.11	Cakarniirutaat nuna;
JER.12.11	Nuna tamalkuan cangalliurpek'nateng-llu.
JER.12.12	Qertulriit qaingitgun mer'ilngurmi nunami piunririlriit taigut;
JER.12.13	Nauceciillruyaaqut mukaarkanek; tau͡gaam quyurciut cukilananek;
JER.12.13	elliinginaq taqsuqcirluteng ellmeggnek.
JER.12.13	Kasngukciqait quyurtelteng 
JER.12.13	naugivkanrilateng.”
JER.12.14	Waten qanertuq 
JER.12.15	Tau͡gaam qecuggaarluki nuniitnek takumcuyaguciiqanka, ataam-llu nunaitnun utertelluki. 
JER.12.16	Umyuamegteggun cumiggluteng yum'a agayumaciat ciuniuqatgu ukvernarcariaqluteng atemkun waten, 
JER.12.17	Tau͡gaam atanruviim yui niicunrilnguut nuniitnek qecugciqanka piunriqapiggluki-llu qanertuq 
JER.13.1	Waten 
JER.13.2	Tua-i kiputua all'ukek-llu 
JER.13.3	-llu qanrutenqigtaanga, 
JER.13.4	“Qerrulliik iluqliik kiputellregken atuqengagken Kuigmun Euphrates-aamun teggalqum qerranranun iiryarturkek.” 
JER.13.5	Tua-i ayaglua iiryarturagka Euphrates-aam canianun, 
JER.13.6	Erenret amlleret kinguatni 
JER.13.7	Tua-i ayagtua Euphrates-aamun, taukuk-llu iluqliik qerulliik iirumaviak elagarluku teguagka. Maaten teguagka arullinilriik cakarniirullutek.
JER.13.8	Tuamta-llu cali 
JER.13.9	“Waten qanertuq 
JER.13.10	Ukut assiitellriit yuut, qaneryaranka niicuumiinaki ciumuarluteng, umyuarteng aturluku agayutnun-llu allanun cauluteng kevgiurnaluki agayuaqluteng-llu ellaitnun. Ukugtun qerrulliigtun ayuqliriciqut cakarniinateng. 
JER.13.11	Iluqliit qerrulliit engelqiutelauciigcetun yuum qukaani, tuaten-llu picirkiuraqellruyaaqaqa tamalkuitnun Israel-aam Judah-m-llu yui nepingasqelluki wangnun. Tuaten pillruunga wii yuknaluki ellaitgun-llu ucurnarisqelluku takarnariluku-llu atqa; tau͡gaam ellaita niicunritaatnga.”
JER.13.12	Uumek cali qanruciiqaten: Waten qanertuq 
JER.13.13	Waten qanruskiki, Wiinga, 
JER.13.14	Nutaan-llu mianikevkenaki kacguuruciiqanka assigtatun atakelriit qetunrait-llu, qanertuq 
JER.13.15	Israel-aam yuini, 
JER.13.15	Pivakevkenaci niicugniciu.
JER.13.16	Ucurnarivkarciu 
JER.13.16	tan'germek taipailgan,
JER.13.16	paallagaluci-llu ingrini;
JER.13.16	tan'gercetqapigtellriarurpailgaku
JER.13.16	tanqik neryuniurutkellerci.
JER.13.17	Tau͡gaam elpet niicunrilkuvet,
JER.13.17	qiaciqua nalluvkarlua pivakellerci pitekluku;
JER.13.17	qiaciqua cakneq angniinii, aluviinka-llu qurrlurciqut,
JER.13.17	tua-i-wa 
JER.13.19	Nunat Judah-m ungalalirneranelnguut anguyiit kassugutait; yugnun ullagciigalivkarluki. Tamaq'apiarmeng-llu Judah-m yui teguarurrluteng.
JER.13.20	“Ciuggluci tangerciki agiirtellriit negeqvamek. Nauwa yuut tunumallret elpenun aulukesqelluki? 
JER.13.21	Camek qanerciqseci imkut yugniksukluki umyuartequtellerpeci cirlakekaci ataniurluci-llu? Nangteqciquci arnatun teggiurcilriatun. 
JER.13.22	Umyuarpeciuggun waten qanquvci, ‘Ciin makut wangkutnun tut'at?’ Assiilngurpeci angtaciat pitekluku tuaten pimauci aturaci allguumaluteng, akusrarutekumaluci, nangcimaluci-llu. 
JER.13.23	Yuum-qaa amimi ayuqucia cimiryugngaa, ungungssim-llu kukupalgem kukupani? Tuaten piyugngakagnek, elpeci-llu assiilngurmek caliuratulini elicartuci assilriim atullerkaanek. 
JER.13.24	Cekavciiqamci carangllugtun tengeskiitun anuqem tailriim nunam mer'ilnguum tungiinek. 
JER.13.25	Una waniwa ciunerkaqerci, waten piarkaurtellruamci, qanertuq 
JER.13.26	Wiinga matarciiqamci kasnguyugtelluci. 
JER.13.27	Tangvalaranka pellernarqelrialiaci. Agayutngualiluci qertulriani carr'ilngurni-llu angutetun aglumalriatun nunalgutmi nulirranek, wall'u ungungssiartun arnacaliqellriatun. Nakleng, elpeci Jerusalem-aam yuini! Qaku menuirutqatarceci?”
JER.14.2	“Judah tuquilriatun angniituq;
JER.14.2	nuna naugisciigalian;
JER.14.2	yui nunami inangqaluteng ciinlluguaraut angniinateng,
JER.14.2	Jerusalem-aaq-llu qayagaurtuq ikayuusqelluni.
JER.14.3	Yuut tukuulriit pisteteng ellimerrait mertaasqelluki; merviit paqcaaqait
JER.14.3	tau͡gaam mermek imaitut;
JER.14.3	kasnguyugluteng cacirkaunateng
JER.14.3	qamiquteng patuluki.
JER.14.4	Tua-i-wa nuna kinran
JER.14.4	ellalliqsailan tamaani,
JER.14.4	nauceciiyurtet-llu caamiilameng
JER.14.4	qamiquteng patuluki.
JER.14.5	Tuntuungermi carr'ilqani irniateng qelkenritait,
JER.14.5	canegtailan.
JER.14.6	Yuilqurmiutaat-llu ciulviit qertulriit qaingitni nangengqaut
JER.14.6	anerteksaarluteng kaviarngalngurcetun;
JER.14.6	meciirulluteng
JER.14.6	neqkairucameng.
JER.14.7	Wiinga yum'a qayagauraatnga,
JER.14.7	‘Assiilngumta assiilucirput nallunaingraaku,
JER.14.7	ikayurkut, 
JER.14.7	Avtelartukut elpenek amllerqunek;
JER.14.7	assiilngiraqluta elpenun.
JER.14.8	Israel-aam neryuniurutiini,
JER.14.8	anirturtiini picurlaumallrata nalliini,
JER.14.8	ciin nunami maani allanertun ayuqeqatarcit,
JER.14.8	pektaulriatun qavartaqalriatun unugmi ataucimi?
JER.14.9	Ciin-llu angutetun ayuqeciqsit ayuquciilngurtun,
JER.14.9	wall'u artuqailngurtun angutetun anirturisciigalngurtun?
JER.14.9	Tau͡gken, elpet, 
JER.14.9	Wangkuta-llu aterpegun aterpagcimaluta:
JER.14.9	unicaqunakut.’”
JER.14.12	Yagluteng piicangraata niisngaitaqa, elliingraata-llu ekuagarkanek elliitait ciuniurngaitanka; anguyagkun, piitnakun, cangerlagteggun-llu piunrirceciiqanka.”
JER.14.13	Tua-llu wii qanertua, “Aren, 
JER.14.15	Taumek waten qanertuq 
JER.14.16	Yuut-llu prophet-aat qalarut'lallrit egcimaciqut Jerusalem-aam tumyarainun, pitaqeciqai piitnam, anguyiim-llu, kitumek-llu tungmagtestekaunateng ellait, nulirrit, irniarit-llu. Wiinga tuc'eciiqaqa assiiluciat ellaitnun.
JER.14.17	“Uumek cali qanruciiqaten:
JER.14.17	‘Iigka qurrlurlik aluvimnek unugpak ernerpak-llu,
JER.14.17	arulaiqsaunatek,
JER.14.17	tua-i-wa yum'a paniat angutem agtuqsailkii kilirpaumiin
JER.14.17	akngiringaluni.
JER.14.18	Yuilqumun ayagaqama,
JER.14.18	anguyiit tuqutellrita temaitnek tangaalartua;
JER.14.18	Nunarpagnun-llu itraqama,
JER.14.18	yuut tanglaranka paluqatalriit!
JER.14.18	Prophet-aat agayulirtet-llu caliarteng caliaqelaraat,
JER.14.18	nunani tamaitni, tau͡gken caliarteng nalluluku.’”
JER.14.19	Uumikaten-qaa Judah-m yui?
JER.14.19	Ciin makut tuc'eciki wangkutnun
JER.14.19	qaillun mamisciiganata?
JER.14.19	Wangkuta uitanqegcillerkamten̄ek yuaryaaqukut, tau͡gaam ca assilria pinrituq;
JER.14.19	neryuniuryaaqukut mamcimallerkamten̄ek, alingnarqelria tau͡gaam tekituq.
JER.14.20	Assiilucirput apervikuatekaput, 
JER.14.20	ciuliamta-llu assiilnguit,
JER.14.20	assiilngillruamta elpenun.
JER.14.21	Umyuaqluki akquteten caunrilleksaqunakut;
JER.14.21	Jerusalem-aaq kiaresngianarivkaryaqunaku,
JER.14.21	atanruviim aqumllerpet uitavikngaku.
JER.14.21	Akqutkelten-llu pinricen̄aryaqunaki.
JER.14.22	Agayutnguarita iliita ellallircecesciigataa;
JER.14.22	qiliit-llu cali ellmeggnek ellallirciiganateng.
JER.14.22	Elpenek tau͡gaam neryuniurutengqertukut, 
JER.14.22	elpet tau͡gaam makut pivkalaavki.
JER.15.2	Waten apeskatgen, “Natmun ayagciqseta?” qanruciiqaten, Waten qanertuq 
JER.15.2	Cangerlagkun tuqullerkameggnek ciunerkangqellriit,
JER.15.2	tuavet ayagciqut!
JER.15.2	Anguyagkun-llu tuqullerkameggnek ciunerkangqellriit,
JER.15.2	tuavet ayagciqut!
JER.15.2	Cali-llu teguarurtellerkameggnun
JER.15.2	ayagciqut!
JER.15.2	Cali-llu teguarurtellerkameggnek ciunerkalget
JER.15.2	teguarurtellerkameggnun ayagciqut!
JER.15.3	Wiinga-llu taquciiqua cetamanek piunrirtekaitnek, qanertuq 
JER.15.4	Alingnarivkarciqanka tamalkuitnun nunam yuinun Hezekiah-m, Manasseh-m qetunraan, Jerusalem-aami pillra pitekluku Judah-mi angayuqrullermini.
JER.15.5	“Kia takumcukqatartaci, Jerusalem-aam yuini,
JER.15.5	kia-llu angniilutekciqaci?
JER.15.5	Kia-llu arulairvikluci qaritekciqaci
JER.15.5	apqaurnaluci qaillun ayuqucirpecen̄ek?
JER.15.6	Elpeci cakaallruarpecia
JER.15.6	kingutmun-llu tau͡gaam ayagluci.
JER.15.6	Taumek wiinga piniqa aturluku piunrirciqamci;
JER.15.6	eq'urtelqa nuqingalnguamku.
JER.15.7	Nunam nunarraini tamaitni
JER.15.7	anuqmun tengcetamci canegtun,
JER.15.7	piunrirluci elpeci wii yumni,
JER.15.7	tuqulluki irniaci
JER.15.7	taqenrilavci assiilngurmek caliarpecen̄ek.
JER.15.8	Aipainret amllenrurtut nunavcen̄i
JER.15.8	qau͡gyami imarpiim cen̄iinelngurmi.
JER.15.8	Ayagyualriaci tuqutanka segganqellrata nalliini
JER.15.8	aanait nangteqevkarluki.
JER.15.8	Alqunaq nangteqnarqelria umyuiqnarqelria-llu ellaitnun tut'elluku.
JER.15.9	Arnaq malrunlegnek irniangqelleq taukut tuquata naulluqertuq,
JER.15.9	aneryaarciiganani.
JER.15.9	Tanqik elliinun tan'gerurtuq;
JER.15.9	ellminek kasnguksagutuq umyuaminek nangteqluni.
JER.15.9	Elpeci cali unguvalriani tuquceciiqamci inglukestevcen̄un.
JER.15.10	Nakleng wiinga, aanaa, yuurcetellrukevnga, qanemyuugautekaurtellua nakukutarkaurtellua-llu tamalkuitnun nunam yuinun. Wiinga navriskengeksaitua navraqsauni-llu tau͡gken yuut aniqlaalaraatnga. 
JER.15.11	Aniqlaatait piciureskilit wangnun elluarrlua kevgaullrunrilkuma elpenun, piicauteksailkumki-llu inglukestenka elpenun picurlaumallratni. 
JER.15.12	(Kina imna navgurisciigatuq cavigmek, arcaqerluku cavik neglirnermek taicimalria punernermek avumalria.)
JER.15.14	Kevgaurceciiqamci inglukestevcen̄un nunami nallukevcen̄i, tua-i eq'urtelqa kenruan akwanun-llu nipngaunani.”
JER.15.15	Wiinga-llu qanertua, “
JER.15.16	Elpet qanllerpeni wangnun niicugnillruaqa qanellren tamalkuan, qaneryaraten-llu angniuteksagutanka; nunaniksagulluki-llu umyuamkun; tua-i wiinga yukngavnga, 
JER.15.17	Ilaliqsaitanka anglaningnaqelriit, nunaniryullgucirpek'naki-llu. Alerquucirpetun kiima uitaurallruunga umyuaqa tau͡gaam assirpek'nani. 
JER.15.18	Ciin wiinga nangteqenrirciigacia, kilinrenka assirisciigatat mamesciiganateng-llu? Qacuvallagcetnalua-qaa piarpenga kuiggartun meriutellriatun kiagmi?”
JER.15.19	Taumek waten qanertuq 
JER.15.20	Punernermek casgutun ellaitnun ayuqlirivkarciqamken. Inglulirtung'e'rmegteggen cirlakngaitaatgen, tua-i wiinga nayurciqngamken anirtuumaluten aviucuumaluten-llu. 
JER.15.21	Aviuciiqamken piniatnek assiitellriit yuut, anirturluten-llu mulngailngurnek yugnek.”
JER.16.1	Cali 
JER.16.2	“Nulirturyaqunak irniangluten-llu maani. 
JER.16.3	Waten 
JER.16.4	tuqunarqelrianek naulluuluteng tuquciqut. Qiatekumangaitut tungmagcimangaunateng-llu; temait ciqitartun ayuqeciqut nunam qaingani. Anguyagkun tuqucimaciqut piitnakun-llu, temait-llu neqkautekciqait ellam yaqulgin nunam-llu ungungssiin.
JER.16.5	“Iteryaqunaci tuquilriit uitaviatnun, qiatekngaunaki-llu ukut; uitanqegcitka au͡g'allruamku ukunek pektayiilnguq-llu kenkutka naklekuteka-llu. 
JER.16.6	Tukuunge'rmeng arrsaungermeng-llu maani nunami; tungmagcimangaitut, qiatekumangaunateng-llu. Kina-llu imna ellminek kilirturngaunani nuyani-llu qiurluki ukut yuut pitekluki. 
JER.16.7	Ilavci-llu nerellgucirngaitai tuquillret, takumcuyugngaunani angayuqairutellriarurtengraan.
JER.16.8	“Iterngaituci nerevkarilrianun ilalirluki nernaluci. 
JER.16.9	Tua-i tuaten qanertuq 
JER.16.10	“Qanruskuvteng ukut yuut makunek tamalkuitnek, tua-i-llu qanqata waten elpenun, ‘Ciin 
JER.16.11	Elpet waten qanruciiqaten 
JER.16.12	Elpeci-llu arcaqanruluci ciuliarpecen̄i ciumuarluci umyuarci aturarci niicugniyuumiinii wiinga. 
JER.16.13	Taumek nunamek maaken ayagceciiqamci nunamun elpeci ciuliarpeci-llu nallukiitnun. Nutaan kevgiurniartuci allanun agayutnun ernerpak unugpak-llu. Wiinga-llu takumcukngailamci.’”
JER.16.15	Tau͡gaam ukvernarcarilangciqut unguvalriim Agayutem atrakun ancillrem Israel-aam yuinek neglirnermek nunanek, nunanek-llu allanek wii cekavtellemnek. Ut'ruciiqanka ataam nakmiin nunaitnun, nunamun cikiuteklemnun ciuliaritnun.”
JER.16.17	Tangviimku caurallrat tamiin; iirciigalameng wangnek, assiilngiraqata-llu wii tangvalaranka. 
JER.16.18	Wiinga akilirceciiqanka malrurqugnek pinruluku, assiilnguit inerciigaluciat-llu pitekluku, tua-i-wa nunaka assiirucatgu agayutnguamegteggun anernerilngurteggun tuqumalriit temaicetun, amllerivkarluki agayutnguateng nunamni.”
JER.16.20	Yuut-qaa piliyugngaut agayutkameggnek? Qang'a, tuaten pikuneng, tamakut agayutngungaitut.”
JER.17.2	Irniarit agayulartut agayutnguamun Asherah-mun, napat cungagcelnguut caniitni, qemit-llu qaingitni, 
JER.17.3	ingrit-llu qaingitni, canek-llu naumalriartailngurmi nunami. Tukuuceci qunukek'ngaci-llu cikiutekciqanka inglukestevcen̄un assiilngurpecen̄un akiliutekevkarluki nunavcen̄i tamiin. 
JER.17.4	Pegtarkaugaci nuna elpecen̄un cikiutekelqa, kevgaurceciiqamci inglukestevcen̄un nunami nallukevcen̄i, tua-i wii eq'urtelqa ayuqngan kenertun nipesciigalngurtun.”
JER.17.5	Waten qanertuq 
JER.17.5	Aniqlaamauq kina imna
JER.17.5	wangnek avtellria
JER.17.5	cacetuqutekiluni-llu tuquarkaulrianek yugnek.
JER.17.6	Napayaartun ayuquq naumalriatun mer'ilngurmi nunami, tuani cam assilriim tekisngaitaa.
JER.17.6	Uitaciquq kinreskaini nunani yuilqumi,
JER.17.6	camek naumalriartailngurmi taryulegmi nunami.
JER.17.6	Tangerrngaunani-llu camek assilriamek piurtellriamek.
JER.17.7	Atawaqertuq yuk cacetuqutengqellria 
JER.17.8	Napatun ayuquq naumalriatun mer'em caniani
JER.17.8	acilqurluni kuigem cen̄iini,
JER.17.8	alingyuituq puqlerpangraan,
JER.17.8	cuyani cungagcequralaata;
JER.17.8	nanikuayuunani allrakuni ellalliyuilngurni
JER.17.8	atsangqenriyuilami.
JER.17.9	Yuum ircaqrua taringumasciigatuq
JER.17.9	iqlungaqapigcami assiitqapiggluni-llu.
JER.17.10	Wiinga, 
JER.17.10	naspagaqluku-llu ircaqrua.
JER.17.10	Akilirarkauluku yuk ayuqucia caliara-llu cuqluku.
JER.17.11	Yaqulegtun quyurcilriatun piyagarnek tukercetenritlerminek.
JER.17.11	Tuaten ayuquq tukuurtellria elluanrilnguq aturluku ayagyuarluni cairuciiquq,
JER.17.11	iquani-llu usviirulluni.
JER.17.12	Agayuvigpagput ayuquq ucurnarqelriatun angayuqam aqumlleratun,
JER.17.12	ayagniqarraamek nangerngaluni qertulriim ingrim kangrani.
JER.17.13	tamarmeng cakaarteten kasnguyugcecimaciqut;
JER.17.13	Catairuciiqut yuum atratun igausngallertun urr'ami,
JER.17.13	tua-i-wa cakaaratgen, 
JER.17.13	ulvelria unguvanarqelriamek mermek.
JER.17.14	Canrircessnga, 
JER.17.15	Yuut qanertut wangnun, “Nauwa-mi tamakut akeqnerrlugutai 
JER.17.16	Wiinga kiikirtuqsaitamken assiitellria taivkaasqelluku ellaitnun; piyuumiutekeksaitaqa arenqiallugnaq ellaitnun pisqelluku. 
JER.17.17	Uluryanaqsaqunak wangnun; tua-i wii qimagvik'laamken erucecurlagaqanga. 
JER.17.18	Kasngunarqelria tut'essgu nangtestemnun, wangnun pivkarpek'naku. Uluryanarqelria tut'elluku ellaitnun wangnun pivkarpek'naku; piunrirki caunrirluki.
JER.17.20	Waten-llu qanerluten: ‘Niiciu qaneryaraa 
JER.17.21	Waten qanertuq 
JER.17.22	Cali-llu camek anuciyaqunaci enevcen̄ek, caliyaqunaci-llu Sabbath-aami. 
JER.17.23	Tau͡gaam ellait niicunritut, asvairutut tau͡gaam; ayuqucirtuuteka ciuniuryuumiinaku.’”
JER.17.25	nutaan it'larciqut ukutgun amiigteggun angayuqat David-aam atanruviani aqumllermi aqumgalalriit, ayagaluteng ayagassuucetgun akalrialegteggun, horse-aatgun-llu, angayuqat atanerruartuumarmeng, Judah-m-llu yui Jerusalem-aam-llu; nunarpak-llu una yuicuiruciiquq. 
JER.17.26	Yuut-llu tailarciqut nunarpainek Judah-m, nunanek-llu avatiinelngurnek Jerusalem-aam, nuniinek Benjamin-aam, Shephelah-mek-llu, qemililriamek-llu nunamek, Negeb-aamek-llu, tailluteng elliitnek ekuagarkanek, mukaarkanek-llu elliitnek, frankincense-aamek-llu, tailluteng-llu quyatnek elliitnek Agayuvigpagmun. 
JER.17.27	Tau͡gaam niitenrilkuvcia Sabbath-aaq qigcikevkenaku, camek-llu itrucisqenritelqa amiigikun Jerusalem-aam Sabbath-aami, nutaan wiinga kumarciciqua kenermek tamaani amiigni, kenrem-llu ekuaciqai angayuqat enait Jerusalem-aami, keneq-llu nipcimangaunani.”
JER.18.2	“Nangerrluteng, atraa qikuliurtem eniinun, tuani qanerkaqa elpenun qanrutkeciqaqa.” 
JER.18.3	Tua-i atrartua qikuliurtem eniinun, maaten itertua qikuliurta caliuralria calivimini. 
JER.18.4	Assigtaq-llu qikumek piliani picurlagaqamiu allaurrluku taq'laraa elliin piunaklermikun.
JER.18.6	“Israel-aam yuini, wiinga-llu uum qikuliurtem pillratun piugngaunga. Qikutun qikuliurtem caliaqekiitun unatmikun, tuaten-llu tua-i elpeci ayuquci wii unatemni. 
JER.18.7	Cat iliitni qanellrukuma atanruvik wall'u angayuqauvik navgurciqniluku piunrirluku-llu, 
JER.18.8	tau͡gken tauna angayuqauvik tuigeskan assiilngurtullerminek, tuaten piarkauyaaqelqa pinricen̄arciqaqa. 
JER.18.9	Tau͡gken cali aipaagni, qanquma atanruvigmek angayuqauvigmek-llu nauciqatarnilua, 
JER.18.10	tau͡gken tauna angayuqauvik assiilngurmek atuqan, qanelqa niicugpek'naku, wiinga pinricen̄arciqaqa assilria caliaqeqataryaaqelqa taukunun. 
JER.18.11	Taumek watua qanruski Judah-m, Jerusalem-aam-llu yui: ‘Waten qanertuq 
JER.18.12	Tau͡gaam qanertut, ‘Qang'a, ciin-kiq tuaten piyarceta? Tamamta piullemcetun asvaiciiqukut assiilnguq-llu aturluku piyullemteggun.’”
JER.18.13	“Apciki atanruviit tamalkuita waten ayuqellria
JER.18.13	pillrucianek mat'um ciungani.
JER.18.13	Israel-aam yui assiitqapigtellriamek pillruut!
JER.18.14	Lebanon-aam-qaa ingrii iliini qanikcartaitelartut?
JER.18.14	Ingrinek-qaa carvat mermek kumlalngurmek qurrlulriit kinlartut?
JER.18.15	Wiinga yum'a nalluyagutaatnga;
JER.18.15	aruviaralartut tepkegcilrianek agayutnguanun.
JER.18.15	Paallagalartut tumemeggni;
JER.18.15	ak'allaat piciryarat maligtaqunrirait;
JER.18.15	piyualartut apertuumanrilngurteggun tumyaratgun.
JER.18.16	Nuna man'a qessananariat,
JER.18.16	caunrilkumaarkaurtelluku akwarpak.
JER.18.16	Tamaaggun kitulriit cakneq qessanayugciqut;
JER.18.16	qamiquteng ungaulugciiqait tangelteng ukveqesciiganaki.
JER.18.17	Cekavceciiqanka yuunka inglukestaita ciuqerratnun,
JER.18.17	urr'atun calaramek anuqem tengeskiitun.
JER.18.17	Tunuciiqanka;
JER.18.17	ikayurngaitanka arenqialluguterpak tekiskan.”
JER.18.18	Tua-llu yuut qanertut, “Qaillukuaqernaurput una Jeremiah! Agayulirten̄ek elitnauristengqerrlainarciqukut, umyuartulriit-wa ayuqucirturtekaput, prophet-aanek-llu Agayun wangkutnun qanertekarluni. Tailuci picetaarucarturnaurput qalartengraan niitnanrirniarput.”
JER.18.19	Tua-i piicagtua, “
JER.18.20	Assiitellriamek-qaa akiliutengqerciquq assilria? Tau͡gken ukut yuut elagtut petmigmek tuqutnalua. Umyuaqiu ciuqerpenun tailalqa anagyaaqucarturluki elpenun, eq'urtellren ellaitnun tut'esqevkenaku. 
JER.18.21	Watua tau͡gaam, 
JER.18.22	Alingnarqellriit yugyagluki ayagteski enait uayaryarturluki camek nalluinanratni; neplirceski nanikualuki. Elallruut petmigmek igvigkamnek neganek-llu civciluteng pitangqengnaqlua. 
JER.18.23	Tau͡gaam, elpet 
JER.19.2	anluten-llu Potsherd Gate-akun Hinnom-aam Kuignayuanun, tuani qanerniartuten qanresqucimtun. 
JER.19.3	Waten qanerciquten, “Niiciu qaneryaraa 
JER.19.4	Tua-i-wa yuut cakaaratnga, menuurrluku-llu man'a ekuagiluteng aruviarnek tepkegcilrianek allanun agayutnun ellaita wall'u ciuliarita wall'u angayuqrin Judah-m nallukaitnun; cali-llu una imillruatgu augatnek camek pinarqutailnguut, 
JER.19.5	ekuavililuteng tuaten Baal-aamun ekuanaluki irniateng elliitekluki Baal-aamun, wiinga alerquutekelqenrilkemnek, umyuaqellrunrilkemnek-llu; 
JER.19.6	taumek, erenret tekiciiqut, qanertuq 
JER.19.7	Wani-llu wiinga piciurcessngaitaqa picirkiurakek Judah-nkuk Jerusalem-aaq-llu, yuk'ek-llu anguyagnun tuqurqevkarciqanka, tuqungnaqestaitnun-llu. Temait yaqulegnun yuilqurmiutarnun-llu ungungssinun tunciqanka neresqelluki. 
JER.19.8	Uumun nunarpagmun taiciiqua assiitqapiaralriamek navguutmek yuut tamaaggun kitulriit ukverciigaciiqut tangerrluku iillayugluteng-llu. 
JER.19.9	Nunarpiim avatairumallra assiitellriaruciquq cakneq, kiituani nunarpiim iluanelnguut nerngeciqait ilateng nakmiin tuaten irniaqeng'e'rmegteki.”
JER.19.10	Imna-llu qiku assigtaq nutaan maligpenun tangvagtelluten navegciqan, 
JER.19.11	qanerluten-llu ellaitnun, “Waten qanertuq 
JER.19.12	Waten piciqaqa una nuna, qanertuq 
JER.19.13	Enet Jerusalem-aami, angayuqrin-llu Judah-m enait, tamarmeng enet kangrit aruviarvik'lallrit tepkegcilrianek agyanun, kuvuurivikellrit-llu wine-anek elliitekluki allanun agayutnun, menuurcimalriaruciqut Topheth-aatun.”
JER.19.14	Tua-llu Jeremiah utertuq Topheth-aamek, tuaken 
JER.19.15	“Waten qanertuq Artuqailnguq 
JER.20.1	Pashhur-aam agayulirtem, Immer-aam qetunraan, ciuqliulriim atanerruanun eniini 
JER.20.2	Pashhur-aam-llu nangtaa Jeremiah prophet-aaq, kalivnercirluku-llu yaaqsinrilkiini Benjamin-aam Amiigan Agayuvigpagmelnguum. 
JER.20.3	Tua-llu unuaquan unuakumi, Pashhur-aam Jeremiah angitaa kalivnerciumallranek, Jeremiah-m-llu qanrutaa, “
JER.20.4	Waten qanertuq 
JER.20.5	Cali-llu nunarpiim tukuutai, aklui, Judah-m-llu angayuqrin quyurtaarit qununarqelriit piksaguceciiqanka inglukestaitnun, taukut uayarciqait, teguluki-llu, ayaulluki-llu Babylon-aamun. 
JER.20.6	Elpet-llu, Pashhur-aaq, tamarmeng-llu enevni uitalriit, teguarurciiquci, Babylon-aamun-llu ayagcecimaciquci. Tuani-llu tuquciquten, tungmagcimaluten-llu ilakluki tamalkuita yugnikek'ngaten, iqluquluki qalarut'lalten.’”
JER.20.7	wiinga-llu ukverlua.
JER.20.7	Wangni pininruuten,
JER.20.7	cirlakellruarpenga.
JER.20.7	Tamarmeng yuut picingssautek'laraatnga;
JER.20.7	engelarautek'laraatnga ernerpak.
JER.20.8	Tua-i camek qanraqama, erinialua pilartua
JER.20.8	qayagpaglua, “Aaricaraq! Piunrillerkaq!”
JER.20.8	Inglulirtenka amlleriut 
JER.20.8	qaneryaraanek qalaruciqa pitekluku.
JER.20.9	Waten qanquma, “
JER.20.9	atrakun-llu camek qanenqiggngaitua,”
JER.20.9	tuani qanrutkesqellren kenertun
JER.20.9	qamani ilumni ayuqlirilartuq.
JER.20.9	Pinertutacirramtun nuqingangnaqellruyaaqaqa,
JER.20.9	tau͡gaam nuqingasciigaliaqa.
JER.20.10	Niitelartua amllernek agyumciaralrianek,
JER.20.10	“Alingnarqelria nani tamiintuq!
JER.20.10	Picetaaruciu! Picetaarutnaurput!”
JER.20.10	Yugnikek'ngaqengramteng-llu utaqalgirtut iqucimallerkamnek.
JER.20.10	Qanerluteng, “Iqluqukumten̄i ukveryalliuq,
JER.20.10	teguluku akinaurutput elliinun piniarput.”
JER.20.11	Tau͡gaam 
JER.20.11	taumek nangtestenka piciurrngaitut cirlakngaunii.
JER.20.11	Kiaresngiaciiqut cakneq,
JER.20.11	piyullrat piciurrngailan.
JER.20.11	Kasnguyugcecimallrat watqapik nalluyagucimangailami.
JER.20.12	nallunritaten ircaqurrit umyugaita-llu.
JER.20.12	Tangvagtelluten wangnun akinaurki inglukestenka,
JER.20.12	tua-i-wa elpenun piyuuteka tunellruamku.
JER.20.13	Aturci 
JER.20.13	Nanrarciu 
JER.20.13	Anirtullruaki nangcimalriit piniatnek assiitellriit yuut.
JER.20.14	Aniqlaamali erneq yuurtelqa!
JER.20.14	Neq'akenrirciu erneq aanama irnillra wangnek!
JER.20.15	Aniqlaamali yuk tauna
JER.20.15	qaneryartulleq aatamnun,
JER.20.15	“Qetunranguten!” cakneq quyavkarluku.
JER.20.16	Tauna yuk ayuqli nunarpagtun
JER.20.16	Niiskili neplilrianek engellugturluteng unuakumi
JER.20.16	anguyagnek-llu qanelrianek erenrem qukallrani,
JER.20.17	tua-i-wa tuqutenrilanga yuurpailegma.
JER.20.17	Aanama eneliak wii qunguqellruyaragka.
JER.20.18	Ciin wiinga yuurtellrullinisia?
JER.20.18	Arenqialluggnalua-qaa angniitnaq-llu aturluku,
JER.20.18	unguvaka iquklitesqelluku kasngunarqellriakun?
JER.21.1	Qaneryaraq una taillruuq Jeremiah-mun 
JER.21.2	“Qanercirkut 
JER.21.3	Jeremiah-llu qanertuq ellaitnun, 
JER.21.4	“Waten qanqici Zedekiah-mun, Waten qanertuq 
JER.21.5	Wiinga anguyagciqamken piniqa tamalkuan aturluku, eq'urruteka, qenertelqa-llu. 
JER.21.6	Tuquciiqanka tamalkuita uum nunarpiim yui; ungungssiaraat yuut-llu ayuqluteng tuquciqut assiitqapigtellriakun cangerlagpagkun. 
JER.21.7	Kinguakun, qanertuq 
JER.21.8	Cali ukunun yugnun waten qanra: 
JER.21.9	Kina imna wani nunarpagni uitakuni tuquarkauguq nuussirpagkun, piitnakun, cangerlagkun-llu; tau͡gken nunarpagnek anelriit tunluteng Chaldean-aanun avatairumastevcen̄un unguvaciiqut. 
JER.21.10	Umyuaqa elkartellruaqa taq'isngaunaku una nunarpak, piunrirnaluku tau͡gaam. Tunumaciquq Babylon-aam angayuqranun, elliin-llu kenerkun ekuaciqaa nangqapiggluku.”
JER.21.13	Elpet, Jerusalem-aaq, aqumgauten quliitni kuignayuut, teggalqutun pugumalriatun carr'ilngurmi nunami. Tau͡gaam wii inglulirciqamken. Qaneryaaquten kitumun anguyagciigatniluten wall'u casguten-llu navguumangaitniluki. 
JER.21.14	Tau͡gaam anucimirqecetaarciqamken caliallren pitekluku. Enen atanruvik ekuavkarciqaqa, kenrem-llu ekuaciqai avatiini uitalriit tamalkuita. Wii, 
JER.22.1	Waten qanertuq 
JER.22.2	waten qanerluten, Judah-m Angayuqrani, aqumgalriami David-aam aqumllerani atanruvigmi, elpet pisteten-llu, yut'en-llu ukutgun casgutgun it'lalriit: 
JER.22.3	“Wiinga, 
JER.22.4	Maligtaqukuvciu una qaneryaraqa, David-aam kinguvri taqevkenateng angayuqauciqut, it'larciqut uum enem amiigikun angayuqat aqumgayugngalriit David-aam angayuqauvian aqumllerani ekumaluteng ayagassuutni akalrialegni, horse-aani, ellait, pistait, yuit-llu. 
JER.22.5	Tau͡gken maligtaqunrilkuvciki picirkiutenka piciulriamek qanertua, qanertuq 
JER.22.6	“Waten 
JER.22.7	Upciiqua piunrirtekarpecen̄ek tamarmeng-llu caskungqerciqut, assinqukacagaat-llu cedar-aat napauceci iquciiqait kenermun-llu muriulluki.
JER.22.8	“Amlleret-llu allanret kitularciqut nunarpiim caniakun, ilateng-llu aptelarciqait, ‘Ciin 
JER.22.9	Ellait-llu kiuciqait, ‘Tua-i-wa akqut'lillerteng 
JER.22.10	Judah-m yuini, qiatekenriciu Angayuqaq Josiah;
JER.22.10	angniilutkenriciu yuunrillra.
JER.22.10	Tau͡gaam Joahaz-aaq qetunraa angniitqapiggluci qiatekiciu;
JER.22.10	ayaucimiin utertenqigtarkauvkenani,
JER.22.10	tangenqiggngaunaku nuna yuurrvillni.
JER.22.11	Waten qanertuq 
JER.22.12	tuani teguaqluku ayausvillratni tuquciquq, man'a-llu nuna tangenqiggngaitaa.”
JER.22.13	Nakleng yuk enelilria elluanrilngurkun,
JER.22.13	angtucarluku-llu qullilirluku piciunricarakun;
JER.22.13	elliinginaq nunalgutni calivkarluku
JER.22.13	akilirpek'naku.
JER.22.14	Qanerluni,
JER.22.14	“Angtuamek wangnek eneliciiqua
JER.22.14	pivigtulriamek,”
JER.22.14	egalelirluku,
JER.22.14	iluqlilirluku murakegtaarnek cedar-aanek
JER.22.14	kavirlimek-llu mingugluku.
JER.22.15	Assinruluten-qaa angayuqruyukuten
JER.22.15	eneliavet murakegtaarnek cedar-aanek,
JER.22.15	allat enaitni assinrulriamek?
JER.22.15	Nauwa aatan canek nuuqitellrunrituq.
JER.22.15	Elluaryaraq pitalqeggsaraq-llu atullruak,
JER.22.15	caliamini-llu tamalkuitni piluaqerluni yuullruuq.
JER.22.16	Arrsaulriit caitulriit-llu elluarrluki cuqtelallrui,
JER.22.16	ca-llu tamarmi elluarrluni pilallruuq elliinun.
JER.22.16	Tuaten ayuqut nallunritestai 
JER.22.17	Tau͡gaam elpet piyuutekaten piciunrilngurkun cat piksagutellerkait,
JER.22.17	tuqucinaluten pinarqutailngurmek,
JER.22.17	nangciyaraq mulngaicaraq-llu aturlukek.
JER.22.18	Taumek waten 
JER.22.18	“Kia angniilutekngaitaa yuunrillra wall'u waten qanerluteng,
JER.22.18	‘Nakleng, anngamaa! wall'u, Nakleng, nayagamaa!’
JER.22.18	Kia qiatekngaitaa, wall'u qanerluni,
JER.22.18	‘Atanemaa! Angayuqamaa!’
JER.22.19	Tungmagingayaraatun ciulviim tungmagcimaciquq,
JER.22.19	qamurciqaat eggluku-llu elatiinun Jerusalem-aam ikirtuqain.”
JER.22.20	Jerusalem-aam yuini, Lebanon-aamun ayagluci qayagaurci,
JER.22.20	Bashan-aam nuniinun ayagluci qiayarturci;
JER.22.20	Moab-am-llu ingriinek qayagaluci,
JER.22.20	tua-i-wa ililirteci tamarmeng cirlakumiita.
JER.22.21	Qalarutellruyaaqamci nuuqitenritlerpeci nalliini,
JER.22.21	tau͡gaam qanellruuci, Niicugningaitua.
JER.22.21	Tauna ayuquciqaci ayagyuarraanerpecen̄ek,
JER.22.21	qalarutengramci niicugpek'naci.
JER.22.22	Ciuliqagcilriit elpecen̄ek anuqem tengciiqai
JER.22.22	ililirceci-llu anguyagmi, teguaqeciqait;
JER.22.22	nutaan-llu elpeci kiaresngiaciiquci cacirkaunaci
JER.22.22	assiilnguut calialci tamalkuita pitekluki.
JER.22.23	Uitayugcaliyaaquci napakegtaaraat akuliitni taitellerpeci Lebanon-aamek;
JER.22.23	tau͡gaam takumcunarqeqatarpagceci nangteqnarqelriim tuskaci,
JER.22.23	arnatun nangteqelriatun teggiurciaqami.
JER.22.25	cikiutekluten-llu tuqungnaqestevnun alikek'ngarpenun. Tunciqamken Nebuchadnezzar-aamun Babylon-aam angayuqranun: anguyagtainun-llu. 
JER.22.26	Qessange'rpet aanan-llu allamun nunamun ayagcetqataramtek, yuurrvikelqenrilkevtegnun, tuani-llu tuquciqutek. 
JER.22.27	Nunamun-llu maavet utercuumiryaaqeng'e'rpet uterrngaituten.”
JER.22.28	Wiinga qanertua, “Jehoiachin-aaq-qaa ayuqliriuq navgumalriatun qikutun assigtatun ciqiskiicetun piksuumiirulluku? Tamana-qaa pitekluku irniartuumarmi nunamun ayagcecimauq nallukemeggnun?”
JER.22.29	Nunaa, nunaa, nunaa!
JER.22.29	Niisgu qanellra 
JER.22.30	“Una yuk pinarqutengqertuq irniaminek teguimaarkauluni,
JER.22.30	yuullermini piluaqerluni pingaunani.
JER.22.30	Kinguvengqerrngaituq
JER.22.30	ataniurarkamek Judah-mi
JER.22.30	aqumgaluni David-aam atanruviani.
JER.22.30	Wiinga, 
JER.23.1	“Nakleng qusngiliurtet piunririlriit cekavcilriit-llu qusngiutemnek!” qanertuq 
JER.23.2	Taumek waten qanrutkai 
JER.23.3	Nutaan quyurciiqanka nunanek ayagcesvillemnek ilakuarrait yum'a, ut'rulluki-llu nuniitnun, irnialingciqut-llu yugyangluteng. 
JER.23.4	Qaunqestekaitnek piciqanka murilkestekaitnek, alingenrirciqut nanikuananrirluteng-llu iliit-llu tamarngaunani, 
JER.23.5	“Erenret tekiciiqut, qanertuq 
JER.23.6	Taum angayuqrullran nalliini Judah uitanqegciciquq, Israel-aam-llu yui elluiluteng uitaarkauluteng. Aterpagtelarciqaat-llu waten: ‘
JER.23.7	“Taumek erenret tekiciiqut, qanertuq 
JER.23.8	Tau͡gaam ukvernarcarilarciqut wangkun unguvalua Agayutngucimkun, anutestellrat Israel-aam yuin neglirnermek nunamek, allanek-llu nunanek wii cekavcecimallemnek. Nutaan ellait nakmiin nunameggni uitaciqut.”
JER.23.9	Ircaquqa ciamcimauq,
JER.23.9	uulegtua-llu.
JER.23.9	Waten ayuqlirivkaanga 
JER.23.9	tanqilriit qaneryarai pitekluki,
JER.23.9	taangiqelriatun ayuqua,
JER.23.9	wine-amek amllermek mer'allertun.
JER.23.10	Nuna muirumauq yugnek 
JER.23.10	assiilngurkun yuurrluteng piunarquciteng-llu iqlutun aturluki.
JER.23.10	can'get-llu nauvamiketukait kinerluteng.
JER.23.11	Qanertuq 
JER.23.11	“Tamarmeng prophet-aat agayulirtet-llu Agayun qigcikenritaat;
JER.23.11	nallunritaqa-llu Agayuvigpiim iluani assiilnguq atullrat.
JER.23.12	Tumait qurrayirnarqeciquq tan'gercen̄ani-llu;
JER.23.12	paallacalkaravkarciqanka iquvkarluki-llu;
JER.23.12	tua-i assiitellria tuc'etarkaungamku ellaitnun;
JER.23.12	anucimirqecetaarumallerkaat agiirtuq,
JER.23.12	qanertuq 
JER.23.13	Prophet-aarini Samaria-m tangellruunga ilukegcinarqenrilngurmek:
JER.23.13	tekitarkamek qalarrluteng Baal-am atrakun
JER.23.13	yuunka-llu Israel-aat iqlutmurulluki.
JER.23.14	Tau͡gaam cali prophet-aarini Jerusalem-aam arcaqanrulriamek tangellruunga:
JER.23.14	akusrarutekilrianek iqluquluteng tuaten;
JER.23.14	yuut eguaqurluki assiilngurmek atullerkaatnun,
JER.23.14	taumek umyuarnayagucilriamek ilailnguut.
JER.23.14	Wangni cangallrunrirluteng Sodom-aarmiuni Gomorah-rmiuni-llu.”
JER.23.15	Taumek waten, qanertuq 
JER.23.15	“Naunrarnek qatlinarqelrianek nerevkarciqanka
JER.23.15	mertelluki-llu tuqunarqelriamek avulegmek,
JER.23.15	tua-i-wa prophet-aarin Jerusalem-aam
JER.23.15	sagcatgu elluanricaraq yugnun tamalkuitnun.”
JER.23.16	Waten qanertuq 
JER.23.17	Taqsuunateng qalartelartut caunrilkestainun 
JER.23.18	Wiinga qanertua, “Ukut prophet-aat iliita nallunritellrunritaa nallunriumanrilnguq umyugaa 
JER.23.19	 eq'uqertellra ellarayagtun ayuquq, anuqerpak tuknilria tekitarkauguq assiitellrianun yugnun, 
JER.23.20	eq'uqertii-llu iquklisngaunani pillerkiurani pivailegmiki. Kinguqvaarni man'a taringeluaqerluku taringeciqerci.”
JER.23.22	Umyuaqa nallunritellrukunegteggu, qanerkiuramnek qanlaryartut yumnun, umyualinqigcecarait-llu assiilngurmek ayuquciatnek caliaratnek-llu.
JER.23.23	“Agayutnguunga-qaa ataucimi uitalua, tamiini-qaa uitalriarunritua? 
JER.23.24	Yuk-qaa iiryugngauq nallunarqellriamun wiinga tangerciigalkemnun? Nalluarci-qaa tamiini uitaciqa qilagmi nunami-llu? 
JER.23.25	Nallunritanka taukut prophet-aat qanellrit qalartelalriit iqluurutnek atemkun qanraqluteng-llu wangnun qanerkaitnek cikilarniluteng qavanguitgun. 
JER.23.26	Qaillun pitalriamek prophet-aat umyuangqerciqat piciunrilngurnek, qalartaqluteng-llu iqluurutnek ellaita umyuangutmeggnek? 
JER.23.27	Umyuarteqluteng yumnun atqa nalluyagucetnaluku qavangutgun qanengssamegteggun, ciuliameng atqa nalluyagutellruciacetun Baal-amun-llu cauluteng. 
JER.23.28	Prophet-aat qavangurtualriit qavanguteng qalaruteklitki, tau͡gaam wii qaneryaramnek pingqellriim qanrutekliu elluakun. Qaillun canek assirciqa ayuqeltassiigusngakuni mukaarkamun? Qanertuq 
JER.23.29	Qaneryaraqa kenertun ayuquq mulut'uugtun-llu ciqumciyugngalriatun teggalqunek. 
JER.23.30	Inglukanka prophet-aat ilameng qanellritnek qalartellriit qanerluteng wangnun qanelqen̄iluki. 
JER.23.31	Cali-llu inglukanka prophet-aat qaneryullermeggnek qalartellriit qanerluteng qanelteng wangnek kingunengqerrniluki. 
JER.23.32	Inglukanka qaneryariulriit piciunrilngurnek qavangunek, qalarutekluki iqlutmurutelaitki yuunka iqluurluki umyuangcarpek'nateng, amta-llu wiinga ayagcetellruvkenaki ellimellruvkenaki-llu; taumek ikayuq'ngenrilnguut yugnek. Waten qanertuq 
JER.23.33	“Ukut yuut iliita, wall'u prophet-aam, wall'u agayulirtem waten apeskaten, ‘Cauga uqamailutii 
JER.23.34	Tua-llu prophet-aaq, wall'u agayulirta, wall'u yuut ilait waten qanqata, ‘
JER.23.35	Taumek waten qanlarciquci nunalgutevcen̄un wall'u anelgutevcen̄un, ‘Camek 
JER.23.36	‘
JER.23.37	Waten elpet qanerciquten prophet-aamun, ‘Camek 
JER.23.38	Tau͡gaam elpeci qanravci, ‘Uqamailutii 
JER.23.39	Ilumun taumek teguluci kevegciqamci eggluci-llu tangvak'ngamnek, elpeci nunarpak-llu cikiutekelqa ciuliarpecen̄un. 
JER.23.40	Kasngunarqelriarurciiqamci canganarqelriarurrluci nalluyagucimangailngurmek.”
JER.24.1	Nebuchadnezzar-aam, Babylon-aam angayuqran, ayautellran kinguani Jerusalem-aamek Jeconiah Jehoiakim-aam qetunraa, Judah-m angayuqra, malikluki munarluteng calitulit, tegglinek-llu calitulit Babylon-aamun, 
JER.24.2	Ataucim issratem imai figs-aat assiqapiggluteng nutaan qecugnarilriatun ayuqluteng. Tau͡gaam aipaan imai assiitqapiggluteng, assiitem-llu ugaani neryunaunateng. 
JER.24.3	-llu qanrutaanga, “Jeremiah, camek tangercit?” kiugaqa, “Figs-aanek. Assilriit assiqapigtut, assiitellriit-llu assiitqapigtut, assiitem ugaani neryunaunateng.”
JER.24.4	Tua-llu 
JER.24.5	“Waten qanertuq 
JER.24.6	Qaunqeciqanka ataam-llu ut'rulluki maavet nunamun. Nauciiqanka piunrirngaunaki-llu; nauceciiciqanka qecugngaunaki-llu. 
JER.24.7	Umyuaratgun wii nallunrirceciiqaqa 
JER.24.8	“Waten cali 
JER.24.9	Picurlagpak ellaitnun tuc'eciiqaqa angayuqauvillgutkelriit ellarpiim iluani alingarkaurtelluki. Yuut anglanitekciqait picingssautekluki, caunrilkuurluki, atrit-llu aturciqait aniqlaatekluki tamiini nunani cekavcetlemnun. 
JER.24.10	Anguyak ayagceciiqaqa, piitnaq, cangerlak-llu ellaitnun, tamarmeng piunrirnatkaatnun nunamek cikiuteklemnek ciuliaritnun.”
JER.25.1	Qaneryaraq 
JER.25.2	Jeremiah-m qanrutkaa tamalkuitnun Judah-m Jerusalem-aam-llu yuinun. 
JER.25.3	“Allrakuni yuinaq pingayunek cipluku (23) angayuqaullran Josiah-m Amon-aam qetunraan, erneq una tekilluku, 
JER.25.4	Niicugniyuumiitelartuci murilkessuunaci-llu, 
JER.25.5	waten qanelriit, Tamarpeci umyualinqigci assiilngurnek caliarpecen̄ek, uitaniartuci nunami 
JER.25.6	Agayutnun allanun cauyaqunaci kevgiurnaluki agayularnaluci-llu tamakunun, wall'u eq'urtellua unatevci piliaritgun. Tuatnakuvci anucimirqecetaarngaitamci. 
JER.25.7	Tau͡gaam elpeci niitenritarpecia, qanertuq 
JER.25.8	“Taumek waten qanertuq 
JER.25.9	tangerrluku, negeqvami yuut tamalkuita taisqeqataranka pisteka-llu, Nebuchadnezzar-aaq Babylon-aam angayuqra. Taivkaqataranka anguyaasqelluku Judah yui-llu, tamalkuita-llu avatiinelnguut atanruvillgutkelriit. Piunriqapigciiqanka nunallrurrluki akwarpak, tangellrat alingnariluku tatamurranaqluku-llu. Wiinga, 
JER.25.10	Cali-llu nepait nunaniryulriit quyaluteng-llu niitnaunrirceciiqanka, niitnaulriit-llu angnirluteng kassuucaram nerevkaritiini, mukaarkamek-llu passiilriit nepait, kenurram-llu tanqia. 
JER.25.11	Nuna man'a tamarmi navguumaciquq cakarniirulluni, makut-llu atanruvillgutkelriit avataitnelnguut kevgiurciqaat Babylon-aam angayuqra yuinaat pingayun qulnek cipluku allrakuni (70). 
JER.25.12	Allrakut-llu taukut qaqiskata, anucimirqecetaarciqaqa Babylon-aaq angayuqra-llu assiilnguat pitekluku. Piunrirciqaqa tamana nuna cakarniirulluku akwarpak. 
JER.25.13	Nunamun tamatumun tut'elluki akeqnerrlugutellrenka igausngalriit tamalkuita ukuni kalikarni, Jeremiah-m qanrutkellri tekitarkauniluki angayuqauvignun tamalkuitnun. 
JER.25.14	Akinaurciqanka Babylonian-aat caliallratnek, amlleret-llu angayuqauviit angelriit-llu angayuqat pisten͞gurciiqait.”
JER.25.16	Meq'uneng ayaluaciqut usviirulluteng, anguyiit ellaitnun ayagcetellma tuaten pivkarciqait.”
JER.25.17	Tua-i teguaqa saskaq 
JER.25.18	Jerusalem-aaq Judah-m-llu nunarrai angayuqertuumarmeng ciuliqagtait-llu mercecimaut tuaken, kinernerurtelluki yuirutelluki-llu, tangertait alangaaresqelluki alingluteng-llu, yugnun atrit acivaqaniratek'laasqelluki maa-i cali pilauciicetun.
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	Wani-wa ukut saskam imaanek mellret:
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	angayuqra Egypt-aam, atanerruari ciuliqagtai-llu;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	Egypt-aarmiut tamarmeng tamaani-llu allanrulriit;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	tamarmeng angayuqrulriit nuniini Uz-am;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	tamarmeng Philistine-at angayuqrulriit
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	nunarpagni: Ashkelon, Gaza, Ekron, Ashdod-aami-llu;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	tamarmeng yuut Edom-aami, Moab-ami, Ammon-aami-llu
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	tamarmeng angayuqat Tyre-ami Sidon-aami-llu;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	tamarmeng angayuqat Mediterranean-aam nunaini;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	nunarpiit Dedan, Tema, Buz-aaq-llu;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	tamarmeng yuut keplialalriit nuyateng nanililuki;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	tamarmeng angayuqri Arabia-m;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	tamarmeng angayuqat mer'ilngurmi nunami;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	tamarmeng angayuqrit Zimri-m Elam-aam Media-m-llu;
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	tamarmeng angayuqri negeqvam,
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	canimelnguut, yaaqsilriit, kinguqliqu'urluteng.
JER.25.19+JER.25.20+JER.25.21+JER.25.22+JER.25.23+JER.25.24+JER.25.25+JER.25.26	Tamarmeng angayuqauviit nunami uitalriit tuaken merciqut. Kinguk'acaagarmek-llu Babylon-aam angayuqra tuaken mer'arkauluni.
JER.25.27	“Nutaan-llu waten qanruciiqaaci, ‘Waten qanertuq 
JER.25.28	Qessakekatgu-llu saskaq meryuuminateng waten qanruciiqaten, 
JER.25.29	Ayagniqataamku wani-wa piunrillerkaa uum nunarpiim wiinga pima, umyuartequci-qaa anucimirqecetaarumanritnayukluci? Anucimirqecetaarumanrilngaituci anguyagnek ayagceciarkaungama nunam yuinun tamalkuitnun.”
JER.25.30	“Taumek, elpet Jeremiah, qanruciiqaten ukut yuut tamalkuitnek wiinga qanllemnek. Waten ukut yuut qanruciiqaten,
JER.25.30	‘
JER.25.30	kalluum nepiitun pakmaken qilagmek.
JER.25.30	Eriniaciiqai yun'i,
JER.25.30	qayagpagaluni yugtun wine-arkanek atsanek mecuirilriatun.
JER.25.30	Nunamelngurnun tamalkuitnun niitelluni.
JER.25.31	Nepii-llu qasiarciiquq akiuggluni nunam iquinun.
JER.25.31	Cuqciiqai-llu tamalkuita
JER.25.31	assiitellriit-llu yuut tuqurqevkarluki anguyagnun.
JER.25.33	Tuani ernermi 
JER.25.34	Aluviliurci, ciuliqagcilriani, yum'a qusngiliurtaitni qastuluci qialuci akaguarci urr'ami. Tuqurqumallerkarci cekavcimallerkarci-llu tekican, tuqurqumaarkauguci tuntutun uqurilriatun. 
JER.25.35	Qimagvigkairutuci anagngaunaci-llu. 
JER.25.36+JER.25.37	Niiciki neplialriit qusngiliurtet ciuliqagtet-llu, 
JER.25.38	 yun'i cakaarai yugtutulim igtem̄inek anlauciatun, tua-i-wa nuniit 
JER.26.1	Angayuqrurrnerarluku Jehoiakim-aaq Josiah-m Judah-m angayuqran qetunraa, 
JER.26.2	 qanrutaanga, “Nangerrluten elaqlianun Agayuviim qanrutkiki tamalkuita alerquutekellrenka qanrutkesqelluki yugnun agayuyalrianun nunainek Judah-m. Carraungraan uitaciiyaqunak. 
JER.26.3	Pitsaqevkenateng niicuartut umyuarnayaguciluteng-llu assinrilngurnek ayuqucimeggnek. Tuatnakata, wiinga-llu pinricen̄arciqaqa piqataryaaqelqa ellaitnun assiiluciat pitekluku.”
JER.26.4	Waten qanruciiqaaten, “Waten 
JER.26.5	atuusqelluki-llu qanellrit pistem̄a prophet-aat arulaiqsaunii ayagcequrallma elpecen̄un, niiteksaileng'e'rpeciki, 
JER.26.6	nutaan-llu uumun Agayuvigpagmun piciqua Shiloh pillrucimtun,
JER.26.7	Agayulirtet, prophet-aat-llu yuut-llu tamarmeng niitaat Jeremiah makunek qalartellrani Agayuvigpagmi. 
JER.26.8	Jeremiah-m-llu qaqicaki 
JER.26.9	Ciin qaneryariurcit 
JER.26.10	Ciuliqagtain Judah-m makunek niicameng, angayuqam eniinek cukangnaqluteng ag'ut Agayuvigpagmun aqumluteng-llu iteryaraani Nutaram Amiigem. 
JER.26.11	Tua-i agayulirtet prophet-aat-llu qanertut ciuliqagten̄un yugnun-llu, “Una yuk picirkiurumanarquq tuqucimaallerkaanun, qaneryariuran inglulirluku una nunarpak, elpeci ciutevciuggun niitellrucirpecetun.”
JER.26.12	Tua-i Jeremiah qanertuq atanerruanun tamalkuitnun-llu yugnun qanerluni, “
JER.26.13	Taumek yuullerci caliaci-llu cimirciki, maliggluku-llu qaneryaraa 
JER.26.14	Wiinga tau͡gaam wani-wa elpecen̄un tunumaunga! Piniarpecia elpecen̄un pitalqeggngalngurkun. 
JER.26.15	Una tau͡gaam nallunriciu: tuquskuvcia, tuqutnarqenrilnguum auga tuc'etarkaugarci elpecen̄un uumun-llu nunarpagmun yuinun-llu, tua-i ilumun 
JER.26.16	Tua-llu ciuliqagtet yuut-llu tamarmeng qanertut agayulirten̄un prophet-aanun-llu, “Una yuk tuqutnarqelriarunrituq, qalarcan wangkutnun atrakun 
JER.26.17	Tamatum-llu nunam ciulirnerin ilait qanertut taukunun quyungqalrianun, qanerluteng, 
JER.26.18	Michah Moresheth-aarmiu qaneryariullruuq Hezekiah-m angayuqrullran Judah-mi nalliini, yuut-llu Judah-rmiut qanrutellrui: Waten 
JER.26.18	Zion-aaq itumcimaarkauguq naucetaarvigtun;
JER.26.18	Jerusalem-aaq-llu imenrurciiquq,
JER.26.18	Agayuvigpiim-llu uitavia qemiq napat amllellriit nauciqaat.
JER.26.19	Angayuqam Hezekiah-m Judah-m-llu yuin tuqutellrunritaat Micah. Tau͡gaam, Hezekiah qigcigyugluni 
JER.26.19	( 
JER.26.20	Allamek cali yugtangqellruuq qaneryariulriamek 
JER.26.21	Angayuqam Jehoiakim-aam anguyagten̄i-llu, atanerruat-llu niicamegteki Uriah-m qanellri, angayuqam tuqucetengnaqsaaqaa; tau͡gaam Uriah-m tuqungnaqucini niicamiu, alingellruuq qimagluni-llu Egypt-aamun. 
JER.26.22	Tua-llu Angayuqaq Jehoiakim-aaq Egypt-aamun ayagceciuq, Elnathan-aamek Achbor-am qetunraanek allanek-llu angutnek malilirluku, 
JER.26.23	ut'rutaat-llu Uriah Egypt-aamek Angayuqamun-llu Jehoiakim-aamun ullaulluku, taum tuqutevkaraa temii-llu eggluku yuut cailkaat tungmaggviatnun.)
JER.26.24	Tau͡gaam Ahikam-aam, Shaphan-aam qetunraan, ikayuraa Jeremiah tua-i yugnun tunumavkenani tuqucestekainun.
JER.27.1	Ak'anun pivkenani kinguakun angayuqrurtellran Judah-mi Zedekiah-m, Josiah-m qetunraa, una qaneryaraq taiguq Jeremiah-mun 
JER.27.2	Waten qanrutaanga 
JER.27.3	Qanrucarturceski Edom-aam, Moab-am, Ammon-aam, Tyre-am, Sidon-am-llu angayuqri, pistaitgun taillerteggun Jerusalem-aamun, Angayuqaq Zedekiah tangerrsarturtelluku. 
JER.27.4	Waten qanresqen̄iaten ciuliqagtaitnun, Waten qanertuq 
JER.27.5	“Wiinga piniqa aturluku artuqailucimkun-llu piliaqellruaqa nuna, yuut, ungungssit-llu nunam qainganelnguut, cikiutek'laraqa-llu kitumun imumun wiinga piullemnun. 
JER.27.6	Wiinga cikiutekellruaqa nuna man'a tamalkuan pistemnun Nebuchadnezzar-aamun, Babylon-aam angayuqranun, cali-llu yuilqurmiutarnek ungungssinek cikillruaqa kevgiuresqelluku ellii. 
JER.27.7	Tamarmeng angayuqauviit kevgiurciqaat, kevgiurciqaat-llu qetunraa tutgarii-llu, elliin nakmiin angayuqauvia cirlakumallerkaan engeliinun; tua-llu amllellriit angayuqauviit angelriit-llu angayuqat pisteksaguciiqaat.
JER.27.8	“Tau͡gaam atanruvik wall'u angayuqauvik pisten͞guyuumiilnguq Nebuchadnezzar-aamun, angayuqranun Babylon-aam, wiinga anucimirqecetaarciqaqa anguyagkun, piitnakun, cangerlagkun-llu, qanertuq 
JER.27.9	Taumek niicugninriciki prophet-aaci wall'u allat qanlallriit tekitarkaq qanruteksugnganiluku qavangumegteggun wall'u tuqumalriit anerneritgun wall'u angalkumircarakun, taukut waten qanlalriit elpecen̄un, ‘Pisten͞gurrngaituci Babylon-aam angayuqranun.’ 
JER.27.10	Iqluurluci yaaqvanun ayaucimaarkaurceciiqaiceci nunavcen̄ek. Wiinga anciiqamci, piunriumaciquci-llu. 
JER.27.11	Tau͡gaam kinkut imkut atanruvillgutkelriit maligtaqutellriit Babylon-aam angayuqranun kevgiurluku-llu, nunaitni uitavkarciqanka, nauceciiluki tamaani uitasqelluki, waten qanertuq 
JER.27.12	Ayuqiinek qanrutaqa Zedekiah Judah-m angayuqra, “Maligtaqulluten kevgiurru Babylon-aam angayuqra yui-llu, tua-i unguvaniartuci. 
JER.27.13	Ciin elpet wall'u yut'en tuquciqseci anguyagkun, piitnaakun, cangerlagkun-llu, 
JER.27.14	Niicugninriciki prophet-aat waten qanelriit elpecen̄un, ‘Pisten͞gurrngaituci Babylon-aam angayuqranun,’ piciunrilan qanellrat elpecen̄un. 
JER.27.15	Wiinga ayagcetellrunritanka, qanertuq 
JER.27.16	Tua-llu qanrutanka agayulirtet yuut-llu waten 
JER.27.17	Niicugnivkenaki; kevgiurciu angayuqra Babylon-aam unguvaniartuci. Ciin una nunarpak imenrurcarta? 
JER.27.18	Piciuluteng prophet-aarukuneng qanresqellemnek-llu qanerkangqerquneng, ellaitnun apcecia, 
JER.27.19	Waten 
JER.27.20	Nebuchadnezzar-aam, Babylon-aam angayuqran ayautenritellri, ayautellerminiki Jerusalem-aamek Babylon-aamun Jeconiah Jehoiakim-aam qetunraa, Judah-m angayuqran, yuut-llu piuranrit Judah-mi Jerusalem-aami-llu— 
JER.27.21	waten 
JER.27.22	Ayaucimaarkaugut Babylon-aamun tuanlluteng-llu pillerkiurama engeliinun. Nutaan-llu ataam ut'ruciiqanka wavet nutem uitavillratnun. Wiinga, 
JER.28.1	Tuani allrakumi, iralut tallimiitni allrakut cetamiitni Zedekiah-m angayuqrurtellran Hananiah, Azzur-aam qetunraa, prophet-aaq Gibeon-aarmiu, qanertuq wangnun Agayuvigpagmi. Agayulirtet yuut-llu takuatni qanrutaanga 
JER.28.2	 Artuqailnguq Agayutii Israel-aam qanerniluku: “Babylon-aam angayuqran pinia navgaqa. 
JER.28.3	Allrakuk malruk iluagni maavet ut'ruciiqanka Agayuvigpiim aklui Nebuchadnezzar-aam maaken ayautellri Babylon-aamun. 
JER.28.4	Ut'ruciiqaqa-llu ataam maavet angayuqra Judah-m Jehoiachin-aaq, Jehoiakim-aam qetunraa, tamalkuita-llu Judah-m yui ayaucimallret Babylon-aamun, tua-i wii piniaruceciiqngamku Babylon-aam angayuqra, 
JER.28.5	Prophet-aam Jeremiah-m qanrutaa prophet-aaq Hananiah ciuqerratni agayulirtet yuut-llu nangengqalriit eniini 
JER.28.6	waten qanerluni, “Amen! Ilumun 
JER.28.7	Tau͡gaam watua niicugniu una qanrutkarkaqa niitelluten ukut-llu tamalkuita yuut. 
JER.28.8	Ciuqlipuk prophet-aat avaken ciuqvanek ayagluteng qaneryarangqelallruut anguyagarkanek, piitnallerkanek, cangerlagnek-llu tut'arkanek amllernun nunanun angelrianun-llu angayuqauvignun. 
JER.28.9	Tau͡gken prophet-aaq qanqan uitanqegcinarqelriamek tekitarkamek, tamana-llu qanrutkellra piciureskan, tua-i nallunaiciiquq ilumun tauna prophet-aaq 
JER.28.10	Tua-i Hananiah-m uskuram murak canirutii Jeremiah-m uyaqurrinek teguluku ayemtaa. 
JER.28.11	Hananiah-llu qanerluni ciuqerratni yuut, “Waten qanertuq 
JER.28.12	Ak'anun pivkenaku kinguakun Hananiah-m ayemtellran uskuram canirutii Jeremiah-m atullran, 
JER.28.13	“Ullagluku Hananiah qanrucarturru, ‘Waten 
JER.28.14	Waten qanertuq 
JER.28.15	Jeremiah-llu qanertuq prophet-aamun Hananiah-mun, “Niicugni, Hananiah, 
JER.28.16	Taumek 
JER.28.17	Tuani allrakumi, iralut malrunelgatni, prophet-aaq Hananiah tuquuq.
JER.29.1	Waniwa una prophet-aam Jeremiah-m igallra Jerusalem-aamek, ciulirneritnun nunameggnek ayaucimallret, agayulirten̄un, prophet-aanun, tamalkuitnun-llu yugnun Nebuchadnezzar-aam nuniitnek ayautellrinun Jerusalem-aamek Babylon-aamun. 
JER.29.2	Una igalqaa kinguatgun Angayuqaq Jehoiachin-aaq, aanii, angayuqam eniini atanerruat, ciuliqagtet Judah-mi, Jerusalem-aami, munalriit-llu calistet ayaucimallrata. 
JER.29.3	Una igaq tunellrua Elashah-m Shaphan-aam qetunraanun, Gemariah-mun-llu Hilkiah-m qetunraanun, taukuk Judah-m angayuqran Zedekiah-m ayagcetellruak Babylon-aam angayuqranun Nebuchadnezzar-aamun. Igaq waten qanerluni:
JER.29.4	Waten qanertuq 
JER.29.5	Eneliluci uitavikiciki; nauceciiluci nericiki naugait. 
JER.29.6	Nulirturluci irniangluci-llu; qetunraci nuliangevkarluki, panici-llu uingevkarluki, irniangnaurtut; yugyangnaurtuci ikegliinarpek'naci. 
JER.29.7	Calici elluarrluni 'gilertellerkaanun nunarpak ayagvikevkalqa nunasi unilluku, piicautaqluku-llu 
JER.29.8	Tua-i qanran waten 
JER.29.9	iqluurluteng qalarcata atqa aturluku; wiinga ayagcetellrunritanka, qanertuq 
JER.29.10	Waten qanertuq 
JER.29.11	Wiinga piarkiuranka elpecen̄un, qanertuq 
JER.29.12	Nutaan elpeci qayagaurciqerpecia ullaglua-llu piicagviklua, wiinga-llu niiciiqamci. 
JER.29.13	Yuarciqerpecia nalaqeciqerpecia-llu; tua-i yuarciqngavcia ircaqurpeciuggun tamalkirrluci. 
JER.29.14	Nataqeciqerpecia wiinga-llu tukuuteci ataam piksaguceciiqanka quyurrluci-llu nunanek tamalkuitnek ayagcesvillemnek, qanertuq 
JER.29.15	Waten qanravci, 
JER.29.16	Waten qanrutkaa 
JER.29.17	Waten qanertuq 
JER.29.18	Maligciiqanka anguyagkun, piitnakun, cangerlagkun-llu, atanruviit-llu nunam qaingani tangerrluki alingeciqut. Natmun tamiinun cekavtellemnun, yuut tatamurraciqut cakneq-llu alikluku ellaitnun tut'elleq. Yuut picingssautek'larciqait atrit-llu acivaqaniratekluki. 
JER.29.19	Makut ellaitnun tuciiqut maligtenrilatki qanellrenka, qanertuq 
JER.29.20	Tamarpeci ayagcetlemni Jerusalem-aamek Babylon-aamun, niiciu qaneryaraa 
JER.29.22	Taukuk ayagneqlukek waten aniqlaagilarciqut tamarmeng ayaucimallret Judah-mek Babylon-aamun: “
JER.29.23	Waten pimaarkauguk angtuamek assiilngiagnek akusrarutekilutek iqluurlutek-llu 
JER.29.24	Shemaiah-mun Nehelam-aarmiumun waten qanqina: 
JER.29.25	Waten qanertuq 
JER.29.26	 agayulirten͞gurcetellruaten enairluku Jehoiada agayulirta, murilkesqelluku Agayuvigpak usvilluggluteng qaneryariulrianek, tamakut kelucaucesqelluki uyaqurritgun-llu kalivnercirluki. 
JER.29.27	Ciin tua-i inerquqsaiciu Jeremiah Anathoth-aarmiu qaneryariulria elpenun? 
JER.29.28	Qanrucecakut wangkuta Babylon-aamelngurni qanerluni, “Ak'anun tamaani uitaciquci; enelici uitavikluki-llu, nauceciiluci-llu naugait-llu nerluki.” 
JER.29.29	Zephaniah-m agayulirtem una igaq naaqaa niitelluku prophet-aaq Jeremiah. 
JER.29.30	Tua-llu 
JER.29.31	“Qaneryaraq man'a ayagcessgu tamalkuitnun ayagcecimallernun nunameggnek, waten qanelria, ‘Waten 
JER.29.32	taumek waten qanertuq 
JER.30.2	“Waten qanertuq 
JER.30.3	Erenret agiirtut, qanertuq 
JER.30.4	Ukut waniwa 
JER.30.5	“Waten qanertuq 
JER.30.5	alingelriamek, uitanqegcivkenani.
JER.30.6	Elpecen̄ek apluci umyuangcarci!
JER.30.6	Angun-qaa mikelngurmek irniyugngauq?
JER.30.6	Ciin-mi tua-i angutet tangellma aqsateng cavingaitki teggiurcilriatun
JER.30.6	arnatun?
JER.30.6	Ciin-llu kegginait tamarmeng qakivakartat?
JER.30.7	Erneq irranarqelria agiirtuq
JER.30.7	tuaten ayuqellriamek ernertaituq
JER.30.7	yum'a cakneq nangteqlerkaatnek,
JER.30.7	tau͡gaam cavkenateng pellugarkauluku.”
JER.30.9	Tau͡gaam kevgiurciqaat 
JER.30.10	“Taumek alingenrici, yumni;
JER.30.10	ciunerkairutevkenaci-llu, Israel-aam yuini.
JER.30.10	Tua-i wii anirturarkaungamci, yaaqvanelngurmek nunamek,
JER.30.10	tuaken yaaqvanelngurmek kinguveci teguarunrirtelluki.
JER.30.10	Uterciiquci uitanqegciluci uitaarkauluci;
JER.30.10	cam-llu alingevkarngairulluci.
JER.30.11	Tua-i wiinga nayuamci anirturnaluci, qanertuq 
JER.30.11	Ullagciqamci anirturnaluci, qanertuq 
JER.30.11	Piunrirciqanka atanruviit
JER.30.11	tamakunun cekavtellrukemci,
JER.30.11	tau͡gaam elpeci piunrirngaitamci.
JER.30.11	Wiinga anucimirqecetaanrilngaitamci;
JER.30.11	tau͡gaam anucimirqecetaarciqamci pitalqeggiluku.
JER.30.11	Wiinga, 
JER.30.12	Waten 
JER.30.12	“Kilineci assiringaitut,
JER.30.12	aknirtelci-llu mamyuilnguuluteng.
JER.30.13	Yugmek atauciungraan aulukestekaituci,
JER.30.13	iinrukaunateng callaneci,
JER.30.13	qaillun assirillerkaunaki.
JER.30.14	Tamarmeng kenkestevvet nalluyagutaatgen,
JER.30.14	caukenriraatgen.
JER.30.14	Inglukestevtun pitarilua callugamken;
JER.30.14	anucimirqecetaarluten takumcuyuyuilngurtun
JER.30.14	tua-i-wa assiilnguten amllerrata,
JER.30.14	angqapiggluni-llu assiilucin.
JER.30.15	Akngiringalten qanemyuugautekviiqnaki;
JER.30.15	assiritkarpenek iinrutaituq.
JER.30.15	Pinarquten angelriaruan,
JER.30.15	assiilnguten assinritqapigcata,
JER.30.15	waten ayuqellriamek anucimirqecetaaramken.
JER.30.16	Tau͡gaam maa-i piunrirteten piunriumaciqut,
JER.30.16	inglukesteten ayaucimaciqut itercivignun.
JER.30.16	Tamarmeng nangcillret elpenek nangcimaciqut,
JER.30.16	uayartelten-llu uayaumaciqut.
JER.30.17	Tua-i-wa wiinga ataam assirivkarciqngamken,
JER.30.17	kilineten-llu mamevkarluki, qanertuq 
JER.30.17	inglukesteten qanengraata,
JER.30.17	Zion-aaq ancimalriaruuq;
JER.30.17	kia-llu yuum atauciunger'mi caukenritaa.”
JER.30.18	Waten qanertuq 
JER.30.18	“Yumnun ataam piksaguceciiqaqa nunautiit
JER.30.18	takumcukluki ilakuralriit;
JER.30.18	Jerusalem-aaq ataam naucimaciquq,
JER.30.18	angayuqam-llu enii ayuqucillermitun ayuqliriciquq.
JER.30.19	Yuut tamaanelnguut aturciqut nanrautnek;
JER.30.19	qayagpagaciqut nunaniryugluteng.
JER.30.19	Atawaqerceskumteng yugyangciqut;
JER.30.19	atawaqaasqutemkun-llu qigcignarivkarciqanka.
JER.30.20	Atanruviim piniq pikellra ak'a piksaguceciiqaqa
JER.30.20	elkarrluku asvairiluku ellaitnun;
JER.30.20	anucimirqecetaaraqluki nangtestait.
JER.30.21	Atanirturtengqerciqut ilameggnek,
JER.30.21	atanirturtengciqut nakmiin yum'egnek kingunelegmek.
JER.30.21	Tauna-llu pisqekumni iluvarciquq wangnun,
JER.30.21	yuk wangnun tainguaqaunrilan pisqumavkenani.
JER.30.22	Elpeci wiinga yuk'eciqamci,
JER.30.22	wiinga-llu elpeci Agayuteklua.”
JER.30.23	Tangerrluku 
JER.30.24	Alingnarqelria eq'uqertii 
JER.31.1	Waten qanertuq 
JER.31.2	Waten qanertuq 
JER.31.3	 alairvikellrui yaaqvanek. Israel-aam yuini, kenkamci iquilngurmek; taumek taqeksaunii piciulua pilalrianga elpecen̄un. 
JER.31.4	Ataam cali nauvkarciqamci, elpeci-llu nauciquci, aturcetaarluci yuralangciquci nunaniryugluci. 
JER.31.5	Nauceciilangciquci-llu ataam wine-arkanek qemimi Samaria-mi; tamarmeng-llu nauceciillret wine-arkanek nerlarciqut tamakut naugillritnek. 
JER.31.6	Erenret-llu iliitni murilkesta qayagaurciquq Ephraim-aam qemiinek: ‘Nangerrluci, mayurnaurtukut Zion-aamun, 
JER.31.7	“Atuuciu angniulluku Israel-aaq,
JER.31.7	angenkacagiit atanruviit.
JER.31.7	Aturci nanrautevcen̄ek yuarutnek,
JER.31.7	‘
JER.31.8	Taiciiqanka negeqvamek nunamek,
JER.31.8	quyurrluki-llu yaaqvanek nunanek.
JER.31.8	Malingqerciqut cikmiumalrianek, tussitellrianek,
JER.31.8	qingalrianek, teggiurcilrianek-llu irniqatarluteng;
JER.31.8	Yugyagluteng maavet uterciiqut.
JER.31.9	Uterciiqut aluviliurluteng,
JER.31.9	piicagluteng ut'rulluki ciuliqagtellemni.
JER.31.9	Piyuavkarciqanka kuiget melget caniatgun
JER.31.9	tumyarakun-llu manigcetellriakun paallagnailngurkun.
JER.31.9	Atakellriatun wii Israel-aam ayuqaanga,
JER.31.9	irniama Ephraim-aaq ciuqlikacaaqluku.”
JER.31.10	“Atanruvigni, niicugnicia
JER.31.10	qanrutekluku-llu qaneryaraqa yaaqvanelnguut imarpiit cen̄aitni.
JER.31.10	Waten qanra, Cekavcetellrata Israel-aat ataam quyurciiqai,
JER.31.10	aulukluki-llu qusngiliurtem katngagnek aulukilauciatun.
JER.31.11	anirturluku-llu elliini pininrulriamek.
JER.31.12	Tailuteng aturpagciqut nunaniryugluteng Ingrimi Zion-aami,
JER.31.12	quyaluteng ellaitnun cikiutemnek:
JER.31.12	mukaarkanek, wine-amek, uqumek,
JER.31.12	kuluvagnek qusnginek-llu cikiutemnek.
JER.31.12	Mermek nuryugcinrilngurtun naucetaarvigtun ayuqeciqut;
JER.31.12	camek nuryugcivkenateng.
JER.31.13	Nasaurluut yurarciqut angnirluteng,
JER.31.13	angutet-llu ak'allaurtellriit ayagyuat-llu ayuqluteng nunaniryugciqut.
JER.31.13	Wiinga qarulluki angniitellrat mumigciiqaqa angnimun.
JER.31.14	Agayulirtet nerevkarciqanka assinkacagarnek neqkanek
JER.31.14	nuuqairulluki wiinga yuunka.
JER.31.14	Wii 
JER.31.15	Waten qanertuq 
JER.31.15	“Ramah-mi erinamek niitut,
JER.31.15	qivruluni qiaqapigtellriamek.
JER.31.15	Rachel-aam qiatekngaki irniani,
JER.31.15	qarutesciiganani
JER.31.15	tua-i-wa catairucata.”
JER.31.16	aluviten-llu perrirluki.
JER.31.16	Tua-i irniarpenek aulukillren
JER.31.16	akiliumanrilngaituq;
JER.31.16	uterciiqut inglukestemta nuniitnek.
JER.31.17	Neryuniurucetangqertuq tekitarkaci;
JER.31.17	irniaci ataam kingunermeggnun uterciiqut.
JER.31.17	Wiinga, 
JER.31.18	“Niitaqa Israel-aaq qanertelluku iluteqluni,
JER.31.18	‘
JER.31.18	tau͡gaam elpet elitnaurarpekut niisngayaramek.
JER.31.18	Ut'rusnga;
JER.31.18	upingariunga utercugngarilua elpenun,
JER.31.18	tua-i-wa elpet 
JER.31.19	Wiinga avtellruunga elpenek,
JER.31.19	tau͡gaam ak'anun pivkenii utercungellruunga elpenun.
JER.31.19	Anucimirqecetaallerpet kinguani,
JER.31.19	putengllugtua iluteqlua.
JER.31.19	Kasnguyuglua kiaresngianii
JER.31.19	assiilngilallruama ayagyuallemni.’
JER.31.20	“Israel-aaq kenekluku qetunraqaqa,
JER.31.20	kenkataqluku irniaqaqa.
JER.31.20	Atra apraqamku,
JER.31.20	umyuaqelaraqa kenkakun.
JER.31.20	Ircaqumkun takumcukamken; qanertuq 
JER.31.21	Nallunailkutanek naparqi pikarpenek;
JER.31.21	nallunritniaran nau͡gg'un ayallerkan.
JER.31.21	Uterten, Israel-aaq, uterten nunanun unitellerpenun.
JER.31.22	Qaillun pitalriamek nalirugteqatarcit, elpet ukverkilngurmi?
JER.31.22	Tua-i 
JER.31.22	nutarautaluni arnatun aulukilriatun angutmek.”
JER.31.23	Waten qanertuq 
JER.31.23	tanqilria qemiq elliin uitavia.
JER.31.24	Yuut-llu uitaciqut Judah-mi tamaitni-llu nunarpaini, nauceciiyurtet, qusngiliurtet-llu katngaucetuumarmeng. 
JER.31.25	Segg'arceciiqanka mernulriit nerevkarluki-llu camirtelluki kaigluteng piniarutellret. 
JER.31.26	Waten yuut qanresqelluki, Qavarraarlua tupagtua segganqegglua.
JER.31.27	Erenret tekiciiqut, qanertuq 
JER.31.28	Nuniitnek ayagcetellrucimtun, iquvkallrucimtun, cirliqevkarluki, piunrirluki, tuaten-llu cali ataam nauvkarciqanka. 
JER.31.29	Tamakuni ernerni waten qanernanrirciqut:
JER.31.29	Atait nerellruut quunarqelrianek atsanek,
JER.31.29	tau͡gken irniarit tau͡gaam quunilluteng.
JER.31.30	Tau͡gaam tamarmeng tuquciqut ellaita assiilngillerteng pitekluku; tamarmeng-llu nerellret quunarqelrianek atsanek, ellait quuniciiqut.
JER.31.32	Ak'allartun ciuliarit pillgutekluki akqut'liallemtun ayuqngaituq tass'urluki anutellemni Egypt-aamek. Ellaitnun uingulriatun ayuqellrung'e'rma akqun tauna atullrunritaat. 
JER.31.33	Akqun nutaraq piurtarkaqa yuinun Israel-aam Judah-m-llu waniwauguq: Alerquuteka umyugaatnun elliciqaqa igaulluku ircaqruitnun. Wii Agayutkeciqaatnga, wiinga-llu ellait yukluki. 
JER.31.34	Yuum-llu ilani elitnaurnanrirciqaa 
JER.31.35	cali-llu iraluq agyat-llu ciqinqaasqelluki unugmi.
JER.31.35	Imarpik arulalluku ellerrarcet'laraa;
JER.31.35	waniwa atra; 
JER.31.36	Ellii akqiuq piliaqumalriit piyullrata taktaciatun,
JER.31.36	tuaten-llu pitalriamek Israel-aaq atanruviuciquq.
JER.31.37	Erenret iliitni qilak cuqcimayugngarikan
JER.31.37	nunam-llu tusnganri yuvriumayugngarikata,
JER.31.37	tuani tau͡gaam kiingan elliin ciuniurngaitai
JER.31.37	Israel-aam yui caliallrit pitekluki.
JER.31.38	Erenret tekiciiqut Jerusalem-aam tamarmi ataam naucimallerkaa, wiinga nunarpakciqaqa, Hananel Tower-aamek ayagluku kanaknetmun Kangirami Iteryaraq tekilluku. 
JER.31.39	Nunam engeliin cuqii tuaken ayagciquq kanaknalirnermek qemianun Gareb-aam, tuaken-llu uivluni Goah-mun. 
JER.31.40	Kuignayuk tamarmi, tuqumalriit tungmagingaviat, ciqitaat-llu nuniit, carr'ilqat-llu tamarmeng quliini Kuigem Kidron-aam, Horse-aat Iteryaraat tekilluku tamarmi qigcignarqelriaruciquq 
JER.32.2	Taum nalliini Babylon-aam angayuqran anguyagtain anguyagaat Jerusalem-aaq, Jeremiah-llu prophet-aaq kelucaucimaluni nayurtem uitaviani eniini Judah-m angayuqran. 
JER.32.3	Zedekiah-m, Judah-m angayuqran, itertellrua Jeremiah qanerluni, “Ciin qaneryariurcit waten qanerluten, Una nunarpak teguvkaqata'rqa Babylon-aam angayuqranun, elliin-llu teguciqaa; 
JER.32.4	Zedekiah Judah-m angayuqra anagngaituq tau͡gaam tunumaciquq Babylon-aam angayuqranun; elliin tangrrarkauluku tungaunaku qanellgutkarkauluku-llu; 
JER.32.5	Zedekiah-llu ayauciiqaa Babylon-aamun, tuani-llu uitaciquq paqnatkamnun, qanertuq 
JER.32.6	Jeremiah qanertuq, 
JER.32.7	Hanamel-aam qetunraan Shallum-aam angagpet ullagciqaaten qanrulluten-llu, Kipusgu naucetaarvika Anathoth-aami uitalria, kiputellerkaa angilluku elpenun ciumek tusngiin. 
JER.32.8	Tua-llu 
JER.32.9	Tua-i kiputaqa naucetaarvik Anathoth-aami uitalria tungayamnek Hanamel-aamek akilirluku-llu qerrirlinek akimiaq malrugnek cipluku (17). 
JER.32.10	Atqa-llu igaulluku nunam kalikartaanun, nepyucirluku-llu, nallunritestek-llu atkek igautellukek, akiliutekanka-llu uqamaltassiarluki. 
JER.32.11	Tauna-llu kiputellma nallunailkutii nepyuciumalria kalikaq teguaqa, picirkiutnek imalek, ayuqii-llu nepyuciumanrilnguq; 
JER.32.12	tunlukek-llu Baruch-aamun Neriah-m qetunraanun tauna-llu Mahseiah-m qetunraqluku, takuatni Hanamel-aam tungayama, nallunritestek-llu atkek tuani igausngalriik, Jews-aat-llu tuani aqumgalriit. 
JER.32.13	Alerquraqa Baruch-aaq taukut takuatni qanerlua, 
JER.32.14	Waten qanertuq 
JER.32.15	Waten qanertuq 
JER.32.16	Tauna kalikaq tunumariamku Baruch-aamun piicagtua 
JER.32.17	“
JER.32.18	Nasvalaran kenken yugnun amllernun, tau͡gken cali anucimirqecetaaraqluki yuut angayuqrita assiilnguit pitekluki, Angtatailnguq Artuqailnguq Agayun atengqelria 
JER.32.19	ayuqailnguq ayuqucirtuutmikun, artuqaunani caliamikun; nalluvkenaku yuut caurallrat tamalkuan, nunuliraqluki-llu ayuquciat caliarat-llu cuqluku; 
JER.32.20	nallunailkutanek maniilalleq irr'inarqelrianek-llu Egypt-aam nuniini, Israel-aami, allani-llu atanruvigni, man'a erneq tekilluku, nallunrirtelluten-llu yugnun tamalkuitnun. 
JER.32.21	Anutellruaten yut'en Israel-aat Egypt-aarmiut nuniitnek nallunailkutatgun irr'inarqelriatgun-llu, pinin aturluku, inglukesteput alingevkarluki; 
JER.32.22	cikiraten-llu mat'umek nunamek, akqutkellerpenek ciuliaritnun, nunakegtaar neqkaucilria naungignaqluni-llu; 
JER.32.23	itraat-llu piksagulluku-llu. Tau͡gaam qanellren niisnganritait piyuavikevnaki-llu alerquuteten; elitnauruteten-llu aturpek'naku. Taumek makut assiitellriit ellaitnun tuc'etaten.
JER.32.24	“Babylon-aarmiut pilillruut qertulrianek avatairluku nunarpak tegunaluku, curugaiceci-llu. Anguyiim, piitnam, cangerliit-llu nunarpak ellaitnun cirlakevkarciqaat. Qanrutkellren piciurtuq, elpet-llu tangerrluku. 
JER.32.25	Tau͡gken elpet 
JER.32.27	“Tangerrluku, wiinga 
JER.32.28	Waten qanertuq 
JER.32.29	Babylon-aarmiut anguyalriit uumek nunarpagmek taiciqut ekuavkarluku-llu, tapqulluki enet qilait atuulallret elliitnun tepkegcilrianek Baal-aamun cali-llu ellivik'lallrit wine-anek allanun agayutnun, eqcetaarlua qenngevkarlua. 
JER.32.30	Israel-aam Judah-m-llu yui camek piksaunateng kiingan tau͡gaam assiilngurmek calilartut tangvallemni ayagyuarraanermeggnek; qenngevkaraqlua caliamegteggun, qanertuq 
JER.32.31	Uum-llu nunarpiim yuin eq'urcet'laraatnga piurqaanerminek ayagluni erneq una tekilluku, taumek piunrirarkaureskeka 
JER.32.32	assiilnguq atullrat pitekluku Judah-m Jerusalem-aam-llu yuin, angayuqertuumarmeng, ciuliqagtetuumarmeng, agayulirtait prophet-aarit-llu. 
JER.32.33	Tunutaatnga wii; ayuqucirturturangramteng, niicugniyugpek'nateng elicugpek'nateng-llu. 
JER.32.34	Elliaqluki tuaten uuminarqelriit agayutnguateng Agayuvigpagmun taqumallermun wangnun agayuvikarkauluku, tuaten piluteng menuurtaat. 
JER.32.35	Ekuavililuteng Baal-amun tuani aterpagcimalriami Hinnom-aam Kuignayuanek, tuqutnaluki irniateng ekuagarkauluki elliitekluki agayutmun Molech. Wiinga alerqullrunritanka waten pisqelluki, tamana-llu umyuamnun ekellruvkenani waten pinayukluki Judah-m yui assiilngirtelluki.”
JER.32.36	Taumek waten qanertuq 
JER.32.37	Wiinga quyurciiqanka yuut nunanek ayagcesvillemnek cakneq eq'uqertellemni; ut'ruciiqanka maavet uitavkarluki-llu maani camek alingniurpek'naki. 
JER.32.38	Ellait wii yuk'eciqanka, ellaita-llu wiinga Agayuteklua. 
JER.32.39	Ataucimek umyugirciqanka piyuumiutengevkarluki: qigcikarkaurtellua iquilngurmek, ellaita irniarita-llu assirluteng pitlerkait pitekluki. 
JER.32.40	Nangengailngurmek akqiciqua ellaitnun. Taqngaunaki assilriit calianka ellaitnun, qigcigyungevkarluki wangnek tamalkirrluki, avtenqigtesqevkenaki wangnek. 
JER.32.41	Tengrukluku assilrianek caliciqua ellaitnun, elkarrluki maavet nunamun taqluki uitaarkaurtelluki.
JER.32.42	“Waten qanertuq 
JER.32.43	Naucetaarviit kipucimalarciqut maani nunami waten qanrutkelallerpecen̄i, nunakarniitniluku yugtaunani ungungssiarnek-llu pitaunani, cikiutekumaciqniluku-llu Babylon-aarmiunun. 
JER.32.44	Akilirluki naucetaarvignek kiputelarciqut, nunam kalikartai imiumalarciqut, takarnarquciumaluteng-llu nallunritestet takuatni, maani nuniini Benjamin-aam, Jerusalem-aam avatiini, nunarpagni-llu Judah-melngurni, nunarpagni-llu qemini uitalriani, qemini-llu ingrit canianelngurni, ungalalirnerani-llu Judah-m. Yuut nunautait ataam piksaguceciiqanka, waten qanertuq 
JER.33.2	Waten qanertuq nunam piliaqestellra, 
JER.33.3	“Qayagaurcia, wiinga-llu kiuciqamci; qanrulluci-llu angelrianek iirumalrianek nallukevcen̄ek. 
JER.33.4	Waten 
JER.33.5	Babylon-aarmiut taigut callugyarturluteng tamakut imirarkauluki yuut tuqutarkama eq'uqerrlua temaitnek. Una nunarpak tunutaqa ikayuryuumiirulluku yuin assiilngurmek atullrat pitekluku. 
JER.33.6	Tau͡gaam ataam assirivkarciqaqa una nunarpak yui-llu temaitgun canrirtelluki. Uitanqegcivkarciqanka alingniunrirtelluki-llu. 
JER.33.7	Judah Israel-aaq-llu tukuutetgun ulevkarciqagka, ataam-llu nauciiqagka ciungani ayuqucillragcetun. 
JER.33.8	Carrirciqanka tamalkuita assiilngukek wangnun, au͡g'arillukek assiilngukegnek inglulitaallregkenek-llu. 
JER.33.9	Jerusalem-aaq angniutnguciquq ucuryagutnguluni-llu wangnun; atanruviit yuit ellam iluani uulegciiqut alingluteng niiskunegteki assilriit caliallrenka Jerusalem-aam yuinun nunarpak-llu tukuutnek ulevkarluku.
JER.33.10	“Waten qanertuq 
JER.33.11	angnilriit erinaitnek, kassuutellriit-llu erinaitnek, atulrianek-llu taitellermeggni quyatnek elliitekameggnek Agayuvigpamnun; qanerciqut,
JER.33.11	Quyavikiciu 
JER.33.11	tua-i-wa assian,
JER.33.11	kenkii-llu nangengaunani!
JER.33.11	Nunam mat'um pikellri ataam piksaguceciiqngamki ciungani ayuqucillratun. Waten qanertuq 
JER.33.13	Nunarrarni qemilegmi nunami, qemini ingrit canianelngurmi, ungalalirnerani-llu Judah-m, Benjamin-aam-llu nuniini, nunani-llu avatiini Jerusalem-aam, nunaini-llu Judah-m, qusngiliurtet naaqilangeciqut qusngimeggnek, waten qanertuq 
JER.33.15	Taum nalliini wiinga cucuklirciqua ellualriamek angayuqerkamek David-aam kinguvranek. Tauna angayuqaq caliarkauluni assirluni elluarrluni-llu tamiini nunami. 
JER.33.16	Jerusalem-aam yui Judah-m-llu anirtuumaciqut camek-llu alingniurngaunateng. Nunarpak-llu tauna aterpagciiqaat, ‘
JER.33.17	Waten qanertuq 
JER.33.18	agayulirtetangqerturalarciquq-llu Levi-am yuinek kevgiurtekamnek ekuagiluteng elliitnek, mukaarkanek-llu ekualuki elliitnek, tuqutarkat-llu elliitet aulukluki.”
JER.33.20	“Waten qanertuq 
JER.33.21	tua-i tuaten-llu akqutkelqa David-aamun navgumayartuq, qetunraanek angayuqauviim aqumllertaanun aqumelriartairulluni, Levi-am-llu yuinun cali akqutkelqa piuyanrituq. 
JER.33.22	Agyat qilagmi naaqumasciigaluciicetun imarpigmi-llu qau͡gyaq cuqcimasciiganani, tuaten amllerivkarciqanka David-aam pistem̄a kinguvri, Levi-at-llu agayulirtet kevgiulriit wangnun.”
JER.33.24	“Murilkeksaitan-qaa camek ukut yuut qalaruciat, 
JER.33.25	Waten qanertuq 
JER.33.26	tuaten-llu wii qessakeciqanka kinguvri Jacob-aam pistem̄a-llu David-aam, cucuklirngauni-llu kinguvrin iliitnek atanirturisqelluku kinguvritnek Abraham-aam, Isaac-aam, Jacob-aam-llu. Takumcukciqanka yuunka ataam-llu ulevkarciqanka.”
JER.34.1	Qaneryaraq una taillruuq Jeremiah-mun 
JER.34.2	“Waten qanertuq 
JER.34.3	Anagngaituten; teguciqaatgen Nebuchadnezzaar-aamun-llu tunluten; tangerciqan angayuqra Babylon-aam qalarulluku-llu tungaunaku; ayagciquten-llu Babylon-aamun. 
JER.34.4	Zedekiah, Judah-m angayuqran, 
JER.34.5	Tuquciquten uitanqegciluten, yuut-llu ekuagilaucirmegcetun tepkegcilrianek tungmagciaqameng angayuqrullermek ciuliarpenek, tuaten-llu elpet piciqaatgen ekuagilluten tepkegcilrianek. Angniilutkeciqaatgen qanerluteng. ‘Angayuqerput yuunrirtuq!’ Wiinga, 
JER.34.6	Nutaan wiinga mat'umek qanrutaqa Angayuqaq Zedekiah Jerusalem-aami 
JER.34.7	anguyainanratgu nunarpak anguyagtain angayuqran Babylon-aam. Allat cali anguyagtet anguyagaat Lachish-aaq Azekah-llu, kiimek ellilriik nunarpagni asvairqumalriani Judah-mi.
JER.34.8	Angayuqaq Zedekiah Jerusalem-aam-llu yui umyuallgutekluteng picirkangellruut peggnaluki 
JER.34.9	Hebrew-t pisteteng, ayuqluki arnat angutet-llu, ilaseng pistengqerresqumanrirluku Israelite-amek. 
JER.34.10	Tamarmeng yuut ciuliqagtait-llu umyuallgutekluteng piut pegcugluki pisteteng tuaten pinqigcuumiirulluteng. Tua-i tuaten piyullerteng aturluku pegtait, 
JER.34.11	tau͡gaam kinguqvaarkun umyualinqigtut, pistekelteng tegunqiggluki, qessangraata-llu ataam pisteksagulluki.
JER.34.12	Tua-llu 
JER.34.13	Agayutii Israel-aam, qanertuq Jeremiah-mun yugnun qanresqelluku: “Akqutmek taqutellruunga ciuliarpecen̄un Egypt-aamek anutellemni teguarullratnek teguarunrirtelluki, qanerlua, 
JER.34.14	‘Allrakut malrunelgurtaqata tamarpeci pegtelarciqaci Hebrew-rullguteci tunumallret akilirluki elpecen̄un pisten͞gullruluteng-llu elpecen̄un arvinlegni allrakuni; pegtarkaugaci elpecen̄ek kevgiunrirtelluki.’ Tau͡gaam elpeci ciuliavci ilangcillrunritaatnga niitevkenaki-llu qanruyutenka. 
JER.34.15	Ava-i ukaqvaggun umyualinqigtuci piciulria-llu aturarci tangvallemni pegcugluki tamalkuita Israelite-at, akqiluci-llu ciuqamni, Agayuvigpagmi tuani wangnun agayuviketukiitni. 
JER.34.16	Tau͡gaam umyuarci cimirarci qigcikevkenii. Tamarpeci-llu pegciyaaqellerni pistevcen̄ek piyullrat aturluku, qessangraata-llu ataam pisteksagutaci. 
JER.34.17	Taumek waten 
JER.34.18+JER.34.19	Atanerruari Judah-m Jerusalem-aam-llu, ilakluki atanruvigmi atanerruat, agayulirtet, tamalkuita-llu ciuliqagcet, akqillruut wangnun piyualuteng akuliignegun quplermeng qukaakun angucalum ungungssim. Tau͡gaam akqillerteng navgaat aturpek'naku-llu. Wiinga-llu tuaten piciqanka ukut yuut ellaita tuaten angucaluq ungungssiq pillracetun. 
JER.34.20	Tunciqanka inglukestaitnun, tuqucugtaitnun, temait-llu nerciqait yaqulget yuilqum-llu ungungssiin. 
JER.34.21	Tunciqaqa-llu Zedekiah Judah-m angayuqra atanerruari-llu tuqungnaqestaitnun. Tunluki angayuqran Babylon-aam anguyagtainun, taukut maa-i anguyanermek taqaiceci. 
JER.34.22	Alerqurciqanka utertesqelluki wavet nunarpagnun. Anguyagciqaat, tegukunegtegu-llu ekuavkarciqaat. Nunai Judah-m nunakarniiruceciiqanka yuirulluki.”
JER.35.2	“Agluten eniitnun Rechabite-at qalaruski, agulluki-llu Agayuvigpagmun, enet iliitnun itrulluki; wine-amek-llu merkaatnek paivcilluki.” 
JER.35.3	Tua-i agutanka Rechabite-at tamalkuita, Jaazaniah (allam Jeremiah-m qetunraa, Habazziniah-m qetunraqluku) tamalkuita-llu anelgutai angutet. 
JER.35.4	Agayuvigpagmun agutanka itrulluki enemun atulaq'ngaatnun elitnaurain prophet-aam Hanan-aam Igdaliah-m qetunraan. Una ena uitauq quliini eniin Maaseiah-m Shallum-aam qetunraan, atanerruarin piuranrita iliit Agayuvigpagmi, canianlluni allat atanerruat enaita. 
JER.35.5	Taukut-llu ciuqerratnun paivciunga saskanek qantacuarnek-llu wine-amek imalegnek, qanrulluki-llu, “Wine-amek merci.”
JER.35.6	Taukut qanertut, “Wine-amek miyuitukut. Ciuliamta Jonadab-am Rechab-am qetunraan, alerqullruakut wangkuta, wall'u kingumta yuit wine-amek melaasqevkenata. 
JER.35.7	Cali-llu qanrulluta enelisqevkenata, nauceciilaasqevkenata-llu naucetaarvililuta wine-arkanek, wall'u kipulluki pisqevkenata. Alerqurluta pelatekani tau͡gaam uitalaasqelluta maani nunami uitalaasqelluta allanrulriatun. 
JER.35.8	Niisngaarput alerquutii Jonadab-am, Rechab-am qetunraan ciuliamta, alerqullruakut wangkuta irniaput-llu wine-amek meresqevkenata unguvaqallemten̄i 
JER.35.9	enelisqevkenata-llu uitavigkamten̄ek. Wine-arkanek naucetaaritukut naucetaarviinata-llu, naucetaarkaunata-llu cali. 
JER.35.10	Tau͡gaam uitalartukut pelatekani, maligtaquluki-llu aturaput Jonadab-am ciuliamta alerquutekellri wangkutnun. 
JER.35.11	Tau͡gaam Angayuqam Nebuchadnezzar-aam anguyallrani nuna, wangkuta qanertukut, ‘Tailuci, ayagnaurtukut Jerusalem-aamun alingamta Babylon-aarmiut Syria-rmiut-llu anguyagtaitnek.’ Taumek maa-i Jerusalem-aami uitalriakut.”
JER.35.12	Tua-llu 
JER.35.13	“Waten qanertuq 
JER.35.14	Jonadab-am, Rachab-aam qetunraan, alerquutii kinguveminun meresqevkenaki wine-amek taukut niisngaat; meqsaunateng erneq man'a engelkarrluku, niisngiimegteggu atameng alerquutii. Taqsuqaunii qanruquralaryaaqamci, tau͡gaam elpeci niicunritarpecia. 
JER.35.15	Ayagcecilaryaaqua pulengtaq pistemnek prophet-aanek elpecen̄un, qanelrianek, ‘Umyualinqigci tamarpeci assiitellrianek ayuqucirpecen̄ek, elluaq-llu aturluku, agayutnun allanun cauksaunaci kevgiurnaluki, uitavikniarci nuna cikiutekelqa ciuliarpecen̄un.’ Tau͡gaam elpeci niitenritarpecia. 
JER.35.16	Jonadab-am kinguvrin ciuliameng alerquutii aturaat, tau͡gken ukut yuut wii niisnganritaatnga. 
JER.35.17	Taumek waten qanertuq 
JER.35.18	Tau͡gaam Rachabite-anun Jeremiah qanertuq, “Waten qanertuq 
JER.35.19	taumek 
JER.36.1	Allrakut cetamiitni Jehoiakim-aam, Josiah-m qetunraan, angayuqrullran, 
JER.36.2	“Kalikarmek imegyaramek piluten igauski tamalkuita elpenun qanrutkellrenka Israel-aamek, Judah-mek, tamalkuita-llu atanruvignek. Igautniaten tamalkuita qanrutkellrenka elpenun qanqerraallemnek ayagluki, Josiah angayuqrurtellrani una erneq engelkarrluku. 
JER.36.3	Tayima Judah-m yuin niiskunegteki akeqnerrlugutet tuc'etarkanka ellaitnun, umyualinqigciiqelliut assiilngurmek atullermeggnek. Tuatnakata au͡g'ariciiqanka yurrluullratnek assiilnguitnek-llu.”
JER.36.4	Jeremiah-m-llu taisqaa Baruch-aaq, Neriah-m qetunraa, Baruch-aam-llu igautai Jeremiah-m qanellri 
JER.36.5	Jeremiah-m Baruch-aaq alerquraa, “Wiinga iterciigatevkaumaunga Agayuvigpagmun. 
JER.36.6	Tau͡gaam elpet agesqumaamken tuavet yallrata nalliini. Qastuluten naaqniaten kalikaat imegyarat, niitelluki tamalkuita 
JER.36.7	Pitsaqevkenateng kaigayuartut 
JER.36.8	Baruch-aaq-llu tuaten piuq Jeremiah-m alerquuciatun naaqluki 
JER.36.9	Allrakut tallimiitni iralut-llu qulngunritariitni Jehoiakim-aam angayuqrullran Judah-mi, yuut tamarmeng Jerusalem-aami tamarmeng-llu taillret nunarpainek Judah-m Jerusalem-aamun, yallruut 
JER.36.10	Tua-llu yuut niicugnillratni, Baruch-aaq naaqiuq Jeremiah-m qanellrinek tuaken kalikarmek imegyaramek, Agayuvigpagmi, eniinek Gemariah-m Shaphan-aam qetunraan, igarten͞gulriim. Enii uitauq qullirmi iteryarami, aterpagcimalriim Nutaraq lteryaraa Agayuvigpiim caniani.
JER.36.11	Micaiah-m, Gemariah-m qetunraan, tutgariin Shaphan-aam niitai tamalkuita, 
JER.36.12	atrarluni-llu angayuqam eniinun, igartem uitavianun; atanerruat-llu tamarmeng aqumgaluteng tuani: Elishama igarta, Delaiah Shemaiah-m qetunraa, Elnathan Achbor-am qetunraa, Gemariah Shaphan-aam qetunraa, Zedekiah Hananiah-m qetunraa, allat-llu atanekuyuut tuani aqumgalriit. 
JER.36.13	Micaiah-m qanrutai tamalkuitnek niitellerminek, Baruch-aaq naaqillrani yuut niitelluki. 
JER.36.14	Taukut-llu atanerruat Jehudi Nethaniah-m qetunraa, Shelemiah-m tutgarii, qanrutesqelluku Baruch-aaq kalikaq imegyaraq naaqellra yugnun taitesqelluku. Tua-i Baruch-aam taitaa ellaitnun. 
JER.36.15	Taukut qanrutaat, “Aqumluten naaqiu kalikaq imegyaraq wangkutnun.” Tua-i Baruch-aam naaqaa. 
JER.36.16	Tamalkuan niicimariamegteggu tangertaagutut alingluteng Baruch-aaq-llu qanrulluku, “Qanrucunarqerput angayuqaq makunek.” 
JER.36.17	Tua-llu aptaat Baruch-aaq, “Qanruskut qaillun igautellrusiki makut? Jeremiah-m-qaa qanellri aturluki igautellruaten?”
JER.36.18	Baruch-aam kiugai, “Jeremiah-m aperyarat tamalkuita qanellri wangnun, igauqurallruanka wavet kalikarmun imegyaramun.”
JER.36.19	Tua-i atanerruat qanertut Baruch-aamun, “Iiryarturtek Jeremiah-llu, iirvigtek kitumun nallunritevkaryaqunat'gu.”
JER.36.20	Tua-i ag'ut angayuqam uitavianun, kalikaq imegyaraq tauna unilluku Elishama-m igartem qavarvianun; qanrutaat-llu angayuqaq tamalkuitnek kalikam imegyaram imainek. 
JER.36.21	Angayuqam-llu Jehudi-mun aqvavkaraa tauna kalikaq imegyaraq. Tegua-llu eniinek Elishama-m igartem; naaqilluku-llu angayuqaq atanerruat-llu avatiini nangerngalriit. 
JER.36.22	Taum nallii iralut qulngunrita'arqaat, angayuqaq-llu aqumgallruuq enemi uksumi uitaviketukmini kenrem kumalriim ciuqerrani. 
JER.36.23	Jehudi-llu naaqillrani angayuqam nuussicuaraagnegun kep'laraa naaqellra kenermun-llu muriulluku. Tuaten tua-i piurluni nangluni kalikaq imegyaraq ekuanatkaanun. 
JER.36.24	Tau͡gaam angayuqaq pistai-llu niitellret makunek alingallanritut, aturateng-llu allgurpek'naki umyuarniurluteng. 
JER.36.25	Elnathan-aam, Delaiah-m Gemariah-m-llu inerquayaaqaat angayuqaq ekuavkaasqevkenaku kalikaq imegyaraq, tau͡gaam elliin ilangcinritai. 
JER.36.26	Tua-llu angayuqam qetunrani Jerahmeel-aaq alerquraa, ilalirluku Seraiah-mek Azriel-aam qetunraanek, Shelemiah Abdeel-aam qetunraanek, tegusqellukek Baruch-aaq igarta, Jeremiah-llu prophet-aaq, tau͡gaam 
JER.36.27	Angayuqamun kalikaq imegyaraq ekuarraartelluku Baruch-aam igallra Jeremiah-m qanellra maligqurluku, 
JER.36.28	Kalikarmek imegyaramek allamek tegulluten igautniaten ciuqlirmi kalikarmi igausngallret Jehoiakim-aam angayuqran Judah-m ekuallri. 
JER.36.29	Jehoiakim-aaq Judah-m angayuqra piluku waten qanerciquten, Waten qanertuq 
JER.36.30	Taumek 
JER.36.31	Anucimirqecetaarciqaqa ellii irniari-llu, pistai-llu assiilnguit pitekluki. Tuc'eciiqanka ellaitnun, Jerusalem-aam yuinun, Judah-m-llu yuinun tamalkuita ellaitnun akeqnerrlugutellrenka, tau͡gaam niitellrunritut.
JER.36.32	Jeremiah-llu tegutuq allamek kalikarmek imegyaramek Baruch-aamun-llu igartem̄un tunluku, taum igautai Jeremiah-m qanellra tamalkuita Jehoiakim-aam Judah-m angayuqran ekuavkallri; allanek cali ayuqaitnek ilaluki.
JER.37.1	Zedekiah, qetunraa Josiah-m, Nebuchadnezzar-aam Babylon-aam angayuqran angayuqrurtellrua Judah-mi enairluku Jehoiachin-aaq, Jehoiakim-aam qetunraa. 
JER.37.2	Tau͡gaam Zedekiah-m wall'u atanerruari yuut-llu tamaani nunami niitenritaat 
JER.37.3	Angayuqam Zedekiah-m ayagcetak Jehucal-aaq Shelemiah-m qetunraa, Zephaniah-llu agayulirta Maaseiah-m qetunraa, Jeremiah-mun prophet-aamun qanrutesqelluku waten, “Piicauskut 
JER.37.4	Jeremiah-llu iterteksailatni tarrartelartuq yuut ilagarluki. 
JER.37.5	Babylon-aarmiut anguyagtaita avatairumallruat Jerusalem-aaq, tau͡gaam niicameng Egypt-aam anguyagtainek nunameggnek anelrianek, ayagtut Jerusalem-aamek.
JER.37.7	Waten qanertuq 
JER.37.8	Babylon-aarmiut ataam taiciqut anguyagyarturluku una nunarpak; teguciqaat ekuavkarluku-llu. 
JER.37.9	Waten qanertuq 
JER.37.10	Cirlaksaaqsaraci Babylon-aam anguyagtai, kiliumalriit tau͡gaam pelatekani taklalriit uitaqerluteng, taukuunge'rmeng nangercartut ekuavkarluku-llu una nunarpak.”
JER.37.11	Babylon-aarmiut anguyagtait ayallruut Jerusalem-aamek Pharaoh-m anguyagtai agiirtellratni, 
JER.37.12	Jeremiah-llu Jerusalem-aamek ayagtuq Benjamin-aamun ciuniuryarturluki paitarkiutni ilaminek. 
JER.37.13	Benjamin-aam ikirtuqaanun tekican, nayurtem Irijah-mek atellgem, Shelemiah-m qetunraan, Hananiah-m tutgariin, tegua Jeremiah qanrulluku, “Cakaarluta Babylon-aarmiut ullakataryaaqaten.”
JER.37.14	Jeremiah qanertuq, “Tamana piciunrituq! Unilluci Babylon-aarmiunun ilaucartuqatanritua.” Tau͡gaam Irijah-m niicugniyunritaa, teguluku-llu ayautaa atanerruanun. 
JER.37.15	Atanerruat-llu cakneq qenrutaat Jeremiah, kaugtuarraarluku-llu itertaat Jonathan-aam igartem eniinun, iterciviurtellruamegteggu taum enii. 
JER.37.16	Jeremiah-llu elliat enem aciqlianelngurmun itengqalriit uitaviatnun, tuani-llu uitaluni amllerni ernerni.
JER.37.17	Angayuqam Zedekiah-m aqvavkaraa, ciuniurluku-llu. Nalluvkarluni-llu allanun apqauraa enemini, qanerluni, “
JER.37.18	Jeremiah cali qanertuq Zedekiah-mun, “Camek pinarqutkamnek atullruama elpenun wall'u pistevnun, wall'u ukunun yugnun itertellrusia? 
JER.37.19	Nauwa prophet-aaten qaneryariulallret qanerluteng, Babylon-aarmiut angayuqrata anguyagngaitaaten man'a-llu nuna? 
JER.37.20	Tua-llu waniwa, Angayuqaaq, kaigavikamken niillua pisqellemtun pikina. Utercecaqunii itercivigmun Jonathan-aam eniini. Tuaten pikuvet, nallunailngurmek tuquciqua tuani.”
JER.37.21	Tua-i Angayuqaq Zedekiah alerquiguq kelucaucesqelluku Jeremiah angayuqam eniin elaqlianun. Tuani-llu uitauq, unuaquaqan-llu cikilaraat kelipamek kelipisten̄ek tuani nunarpagni kelipat nangnatkaatnun.
JER.38.1	Shephatiah-m Mattan-aam qetunraan, Gedaliah-m Pashhur-aam qetunraan, Jehucal-aam Shelemiah-m qetunraan, Pashhur-aam-llu Malchiah-m qetunraan niitait Jeremiah-m qalartellri yugnun. 
JER.38.2	“Waten qanertuq 
JER.38.3	Waten qanertuq 
JER.38.4	Atanerruat-llu qanertut angayuqamun, “Una yuk tuqutessgu, yuut, anguyagtet-llu wani nunarpagni uitalriit piniarucaki qanllermikun. Yuut ikayungnaqenritai tau͡gaam akngirtengnaqluki.”
JER.38.5	Angayuqaq Zedekiah qanertuq, “Kitak tua-i elpeci piyugtacirpecetun pikiciu; wiinga arulaircesciigatamci.” 
JER.38.6	Tua-i Jeremiah teguamegteggu elliat Malchiah-m, angayuqam qetunraan, elakaanun nayurtem nuniini uitalriamun, atrarrluku ilavkugkun. Tauna elakaq imaituq marayamek tau͡gaam qap'itnarqelriamek, Jeremiah-llu tamatumun qap'illuni.
JER.38.7	Ebedmelech-aam, Ethiopian-aam calilriim angayuqam eniini, niitaa Jeremiah ekniluku elakamun. Taum nalliini angayuqaq aqumgallruuq Benjamin-aam lteryaraani. 
JER.38.8	Ebedmelech-aam angayuqaq ullagaa eniini uitallerminek qanrulluku-llu, 
JER.38.9	“Angayuqaaq, ukut yuut assinrilngurmek piut ekluku Jeremiah prophet-aaq elakamun; tuani paluciquq, maani nunarpagmi neqkartairucan.” 
JER.38.10	Tua-i angayuqam alerquraa Ebedmelech-aaq, Ethiopian-aaq, “Pingayunek maaken angutnek malilirluten nugcarturciu Jeremiah mervigmek tuquvailgan.” 
JER.38.11	Tua-i Ebedmelech-aaq angutet malikluki ag'uq angayuqam eniinun, aklivianun piami 'lumarrallernek tuaken piluni atrartai ilavkugkun Jeremiah-mun elakamelngurmun. 
JER.38.12	Ebedmelech-aam Jeremiah qanrutaa, “'Lumarrallret elliki unregpenun ilavkuk cali.” Tua-i tuaten Jeremiah piuq. 
JER.38.13	Nugtaat-llu Jeremiah ilavkugkun tuaken elakamek. Jeremiah-llu uitauq nayurtem uitaviani.
JER.38.14	Zedekiah-m aqvavkaraa Jeremiah ciuniurluku-llu Agayuvigpiim iteryarain pingayuatni. Angayuqam-llu Jeremiah qanrutaa, “Apteqataramken apyutmek, qanrutesqumaunga-llu camek aassaqutevkenii.”
JER.38.15	Jeremiah-m Zedekiah qanrutaa, “Qanruskumken piciulriamek tuquceciiqerpenga, ayuqucirtuqumken-llu ilangcingaunii.”
JER.38.16	Tua-llu angayuqaq Zedekiah ukvernarcariuq Jeremiah-mun yuut nalluvkarluki qanerluni, “
JER.38.17	Tua-i Jeremiah qanertuq Zedekiah-mun, Waten qanertuq 
JER.38.18	Tau͡gken elpenek tunenrilkuvet atanerruarinun Babylon-aam angayuqran, nunarpak una tunumaciquq Babylon-aarmiunun, taukut-llu ekuavkarciqaat, elpet-llu anagngaunak ellaitnek.”
JER.38.19	Zedekiah qanertuq Jeremiah-mun, “Alingua Jews-aanek cakaarluta ilautellernek Babylon-aarmiunun, taukunun tunenayuklua ellaita-llu nangllua.”
JER.38.20	Jeremiah qanertuq, “Tunumangaituten taukunun. Niisgu watua 
JER.38.21	Tau͡gaam elpenek tunenrilkuvet, wani-wa 
JER.38.22	Tangrranka arnat uitaqalriit Judah-m angayuqran eniini ayaucimaluki Babylon-aarmiut angayuqrata atanerruarinun. Atam niiteqerru ayainanermeggni qanellrat, ‘Nalirukevkenaki yugnikek'ngarpet iqluurluten ukvercetaatgen unakluten; wani-wa-llu it'gaten qap'icimariata unitaatgen.’
JER.38.23	“Tamarmeng nuliaten, irniaten-llu ayaucimaciqut Babylon-aarmiunun, ellaitnek-llu anagngaituten. Teguciqaaten teguaqluten Babylon-aam angayuqran; una-llu nunarpak ekuavkarluku.”
JER.38.24	Zedekiah-m Jeremiah qanrutaa, “Man'a qalarutlerpuk kitumun nallunrircecaqunaki tuqucimanritniartuten. 
JER.38.25	Atanerruat niiskatgu qalarutellrucin wangnun, ullagluten-llu waten qanrulluten, ‘Qanruskut canek qanllerpenek angayuqamun, elliin-llu qanellranek elpenun; aassaqutevkenata qanruskikut tuqutenritniaramteggen.’ 
JER.38.26	Elpet waten qanruciiqaten, ‘Takumcuca'arlua kaigavikellruaqa angayuqaq ayagcecesqevkenii ataam Jonathan-aam eniinun tuquarkaulua tuani.’” 
JER.38.27	Tua-i atanerruat tamarmeng ullagaat Jeremiah apqaurluku-llu, elliin-llu kiugai angayuqam alerquutii maliggluku. Tua-i taukut qanellgutkenriraat, kia niitellrunrilakek qalarutellragni. 
JER.38.28	Jeremiah-llu uitaluni nayurtem uitaviani Jerusalem-aam tegumallran engeliinun.
JER.39.1	Allrakut qulngunritariitni, iralut-llu qulngurutiitni Zedekiah-m angayuqaullran Judah-mi, Angayuqaq Nebuchadnezzar-aaq Babylonia-mi tekituq Jerusalem-aamun anguyagten̄i tamalkuita malikluki avatairluku-llu. 
JER.39.2	Allrakut-llu Zedekiah-m angayuqrullri qula ataucimek cipteqerluki iralut cetamiitni qulngunritariitni erenret nunarpiim casgui navgurait.
JER.39.3	(Jerusalem-aaq tegumallrani, tamarmeng quyilriit, atanerruari Babylon-aam angayuqran, taillruut aqumluteng-llu Qukaqlirmun Iteryaramun: Nergal Sharezer, Samgar Nebo, Sarsechim, Rabsaris-aaq, alla-llu Nergal Sharezer-aaq Rabmag-aq.)
JER.39.4	Zedekiah-m Judah-m angayuqran tamarmeng-llu anguyagtain tangrramegteki qimagtut anluteng-llu nunarpagmek unugmi. An'ut angayuqam naucetaarvia tumekluku, iteryaraakun-llu casguk akuliignegun; qimagluteng-llu Arabah-m tungiinun. 
JER.39.5	Tau͡gaam Babylonian-aat anguyagtaita maligtait, anguluku-llu Zedekiah carr'ilqaini Jericho-m. Tegumariamegteggu ullautaat Angayuqamun Nebuchadnezzar-aamun Riblah-m nunarpiini uitallrani Hamath-aam nuniini; Nebuchadnezzar-aam tuani Zedekiah camek anucimirqecetaarutengqellerkaa qanrutkaa. 
JER.39.6	Tuani-llu Riblah-mi Zedekiah-m qetunraak tuqutak tangvagtellukek atiignun; cali-llu Judah-mi yuut piuranrit tamalkuita tuqulluki. 
JER.39.7	Taum kinguani, Zedekiah-m-llu iik qagercetak kalivnercirluku-llu Babylon-aamun ayautnaluku. 
JER.39.8	Tuaten piinanratni, Babylonian-aat angayuqam yuut-llu enait ekuavkarait imlluki-llu casgui Jerusalem-aam. 
JER.39.9	Nutaan-llu Nebuzaradan-aam, anguyagtet atanirturtiita, teguaqluki ayautai Babylon-aamun yuut unegtaullret tamaani nunarpagmi, yuut-llu ellminun ilautellret. 
JER.39.10	Unitellrui Judah-m nuniinun ilait arrsaunkacagait yuut canek piutailnguut, cikirluki-llu wine-arkanek naucetaarvignek.
JER.39.11	Babylon-aarmiut angayuqrat Nebuchadnezzar-aaq alerquiguq Nebuzaradan-aaq anguyagtet atanirturtiit tumekluku, qanerluni, 
JER.39.12	“Ayagci Jeremiah yuarluku assirluku-llu aulukluku. Akngircaqunaciu, elliin tau͡gaam piyullra maligtaqukiciu.” 
JER.39.13	Tua-i Nebuzaradan-aaq anguyagtet atanirturtiit, ilaluni Nebushazban-aankugnek Nergal Sharezer-aaq-llu tamalkuita-llu ciuqliit atanerruari Babylon-aam angayuqran, 
JER.39.14	aqvavkaraat Jeremiah nayurtem uitavianek. Aulukesciraat-llu Gedaliah-mek Ahikam-aam qetunraanek, Shaphan-aam tutgariinek, elliinun ut'rutesqelluku eniinun. Jeremiah-llu uitauq yuut ilalirluki.
JER.39.15	Itengqainanrani Jeremiah nayurtem uitaviani, 
JER.39.16	“Ullagluku Ebedmelech-aaq Ethiopian-aaq qanrucarturru, ‘Waten qanertuq 
JER.39.17	Tau͡gaam wiinga aviuciiqamken tuani ernermi, qanertuq 
JER.39.18	Wiinga anirturciqamken, anguyagkun tuqungaituten; unguvan anguyagnek akiliutekciqan, cacetuqutekellruavnga wii, qanertuq 
JER.40.2	Anguyagtet atanirturtiita Jeremiah allakarluku qanrutaa, “
JER.40.3	waniwa-llu 
JER.40.4	Waniwa au͡g'aranka kalivnertaten uumi ernermi. Canrilkekuvgu maligtellerkaqa Babylonia-mun maligesnga, wiinga-llu aulukciqamken assirluten. Tau͡gaam umyuarpeni maligtellerkaqa Babylonia-mun piunailkekuvgu, tua-i maligcaqunii. Atam tangerqerru nuna tamarmi ciuqerpeni uitauq; ayii piullerpenun elpeni assirciqngalngurmun.”
JER.40.5	Ayanrilkuvet ut'reskina ataam Gedaliah-mun Ahikam-aam qetunraanun, Shaphan-aam tutgariinun, Babylonia-m angayuqran cucukellranun nunarpainun Judah-m atanrusqelluku. Uitaniartuten elliini yuut ilalirluki; wall'u natmun ayagluten elpeni assirciqngalngurmun. Tua-i anguyagtet atanirturtiita cikiutmek cikiraa neqmek-llu taquilluku, ayagcelluku-llu. 
JER.40.6	Jeremiah-llu ayagtuq ullagluku Gedaliah, Ahikam-aam qetunraa, Mizpah-mi uitalria, uitavikluku-llu yuut tamaani nunami unegtaullret ilalirluki.
JER.40.7	Judah-m anguyagtain atanerruarit yuilqumi uitalriit anguyagteteng-llu teguvkallrunritut niicameng angayuqranun Babylonia-m Gedaliah, Ahikam-aam qetunraa, nunamun atanrurrniluku aulukesqelluki yuut Babylonia-mun ayaucimallrunrilnguut, imkut arrsaunkacagait tamaani nunami, 
JER.40.8	Gedaliah ullagaat Mizpah-mi ukuuluteng: Ishmael-aaq Nethaniah-m qetunraa, Johanan-aaq Kareah-m qetunraa, Seraiah Tanhumeth-aam qetunraa, qetunrai-llu Ephai-aam Netophathite-am, Jezaniah Maacathite-am qetunraa, anguyagteteng malikluki. 
JER.40.9	Gedaliah Ahikam-aam qetunraa, Shaphan-aam qetunraa, qanertuq taukunun anguyagtaitnun-llu qanerluni, “Iqluurpek'nii qanrutamci alingnarqenritaaci tunllerkarpecen̄ek Babylonian-aanun. Maani nunami uitaci, kevgiurluku Babylonia-m angayuqra, tuaten pikuvci assirluci piciquci. 
JER.40.10	Wiinga Mizpah-mi uitaciqua, qanerten͞guarkaulua elpecen̄un Babylonian-aat taikata. Quyurcici tau͡gaam wine-anek, kiagmi-llu naulalrianek atsanek, uqumek-llu, qemaggluki-llu assigtarpecen̄un, uitaluci-llu nunarrarni tegullerpecen̄i.” 
JER.40.11	Tuaten-llu Jews-aat uitalriit Moab-ami, Ammonite-at-llu ilagarluki, Edom-aami, allani-llu nunani, niitut Babylonia-m angayuqranun ilakuarrait Judah-mi uitavkarniluki atanirluki Gedaliah-mek. 
JER.40.12	Tua-i Jews-aat nunanek cekavngallermeggnek utertut Judah-m nuniinun, Gedaliah-mun Mizpah-mi, tuani-llu quyurciluteng amllernek wine-anek kiagmi-llu naulalrianek atsanek.
JER.40.13	Tua-llu Johanan-aaq tamarmeng-llu ciuliqagtait anguyagcet yuilqumelnguut Gedaliah ullagaat Mizpah-mi 
JER.40.14	qanerluteng-llu elliinun, “Nalluan-qaa Ammon-aarmiut angayuqratnun Baalis-aamun ayagcessucia Ishmael-aaq tuqutesqelluten?” Tau͡gaam Gedaliah-m tamana ukveqenritaa. 
JER.40.15	Johanan-aam kiimenaku Gedaliah qanrutaa, “Ayagcessnga Ishmael-aaq tuqucarturluku, kitumun piciiciiqaat. Ciin elliin tuqucartaten, Jews-aat-qaa avatevni quyungqalriit cekavngasqelluki, Judah-mi-llu-qaa uitaqalriit piunriisqelluki?”
JER.40.16	Tau͡gaam Gedaliah kiuguq, “Tuatnayaqunak! Qanellren Ishmael-aaq piluku piciunrituq!”
JER.41.1	Iralut malrunelgatni, Ishmael-aaq Nethaniah-m qetunraa Elisham-aam tutgarii, atanekuyugnek yugnek nauvilek, angayuqam atanerruara, tekituq qulnek angutnek maligluni Gedaliah-mun Ahikam qetunraanun, Mizpah-mi. Tuani Mizpah-mi nernginanermeggni, 
JER.41.2	Ishmael-aam, Nethaniah-m qetunraan taukut-llu qulen angutet Gedaliah tuqutaat nuussirpagkun, Babylon-aarmiut angayuqrata cucukellra nunamun atanrusqelluku. 
JER.41.3	Ishmael-aam-llu cali tuqutai Jews-aat Gedaliah-m ilai Mizpah-mi, Babylonian-aat-llu anguyagtet tamaanelnguut ilakluki.
JER.41.4	Unuaquani tuqucimallra Gedaliah-m yuut nallunrirpailgatgu, 
JER.41.5	yuinaat cetaman (80) angutet tekitut Shechem-aamek, Shiloh-amek, Samaria-mek-llu, ungairumaluteng, aturait allgumaluteng, qaimegteggun-llu kilirtuumaluteng, tailluteng elliitekameggnek 
JER.41.6	Ishmael-aam-llu Mizpah-mek anluni pairrsaagai aluviliurluni. Tekicamiki qanrutai, “Tailuci ullagciu Gedaliah Ahikam-aam qetunraa.” 
JER.41.7	Nunarpagnun itrameng Ishmael-aam taukut-llu angutet ilain, tuqutait mervigmun-llu temait eggluki.
JER.41.8	Tuani tau͡gaam qulnek angutnek pitangqellruuq taukut ilaitnek, qanertut Ishmael-aamun, “Tuqucaqunakut, qemangqaangqertukut mukaarkanek, uqumek, evegtaat-llu neqkautiitnek iirumalrianek yuilqumi.” Tua-i tuqutenricen̄arai. 
JER.41.9	Tauna elakaq Ishmael-aam egcivikellra tuqutellermi temaitnek angelriarullruuq Angayuqam Asa-m piliaqellra Israel-aam Angayuqran Baasha-m anguyallrani: tauna Ishmael-aam temaitnek tuqumalriit imillrua. 
JER.41.10	Ishmael-aam-llu teguaqsagutai angayuqam panii yuut-llu tamalkuita Mizpah-mi uitalriit, Nebuzaradan-aam anguyagtet atanirturtiita tunellri Gedaliah-mun aulukesqelluki. Taukut Ishmael-aam teguaqai ayaulluki-llu Ammonite-at nuniitnun.
JER.41.11	Tau͡gaam Johanan-aam anguyagtet-llu ciuliqagtaita niicamegteki Ishmael-aam assinrilnguq pillra, 
JER.41.12	tamalkuita anguyagteteng malikluki ayagtut kingunrirturluku Ishmael-aaq anguyagnaluku. Anguluku-llu angelriim nanvam caniani Gibeon-aami. 
JER.41.13	Ishmael-aam teguarin Johanan-aaq anguyagtet-llu ciuliqagtait tangrramegteki angnirtut, 
JER.41.14	tuiggluteng-llu aqvaqurluteng ullagarrluki. 
JER.41.15	Tau͡gaam Ishmael-aaq pingayunlegnek ilaluni anagtuq Johanan-aamek qimagluteng-llu Ammon-aam nuniinun.
JER.41.16	Johanan-aam anguyagtet-llu ciuliqagtaita teguit taukut yuut Ishmael-aam ayaucaaqellri Mizpah-mek Gedaliah tuquqaarluku: anguyagtet, arnat, mikelnguut, pistet-llu Johanan-aam ut'rutellri Gibeon-aamek. 
JER.41.17+JER.41.18	Alingameng Babylonian-aanek Ishmael-aam tuqutellruaku Gedaliah, Babylonia-m angayuqran nunamun atanrurtellra. Tua-i Egypt-aamun ayagtut Babylonian-aat unilluki. Tumemeggni-llu arulairtut Chimham-aamun Bethlehem-aam caniani uitalriamun.
JER.42.1	Tua-llu anguyagtet ciuliqagtait, Johanan-aaq-llu Kareah-m qetunraa, Azariah-llu Hoshiah-m qetunraa, yuut-llu tamarmeng aciqlikacaameggnek quyinqukacameggnun taigut, 
JER.42.2	Jeremiah-mun-llu qanertut, “Kaigavikamteggen piyuutvut niicesqelluku! 
JER.42.3	Piicauskut 
JER.42.4	Jeremiah-m qanrutai, “Aa-ang, niitamci, piicauciiqamci 
JER.42.5	Taukut-llu Jeremiah-mun qanertut, “
JER.42.6	Umyuarput nall'artenrilengraan, maligciiqaput qanellra 
JER.42.7	Erenret qulen kinguatni 
JER.42.8	Elliin-llu taisqai Johanan-aaq Kareah-m qetunraa tamalkuita-llu elliinelnguut anguyagtet atanirturtait, yuut-llu tamalkuita aciqlikacagiitnek quyi'inqukacagiitnun, 
JER.42.9	qanrulluki-llu, Waten qanertuq 
JER.42.10	Maani nunami uitaurquvci nauvkarciqamci imevkarpek'naci, nauceciiciqamci qecugpek'naci. Piunririlriim elpecen̄un tut'evkallma angelriamek angniicetellruanga. 
JER.42.11	Aliksaqunaciu Babylon-aarmiut angayuqrat, alikek'ngarci; alikenriciu, qanertuq 
JER.42.12	Wiinga takumcutalriaruama, elliinun takumcukevkarciqamci utertevkarluci-llu nakmiin nunavcen̄un.
JER.42.13	Tau͡gaam qanquvci, Maani nunami uitangaitukut, narurrluku qanellra 
JER.42.14	cali-llu qanquvci, Qang'a, ayagciqukut Egypt-aamun, tuani anguyagmek tangerrngailamta, wall'u cupu'uryaram nepiinek niisngailamta, wall'u kainiqngailamta, tuani-llu uitaciqukut, 
JER.42.15	niiciu qanellra 
JER.42.16	anguyiim alikek'ngarpeci anguciqaaci Egypt-aam nuniini, piitnam-llu alikek'ngarpeci maligciiqaaci taqaunani Egypt-aamun; tuani-llu tuquciquci. 
JER.42.17	Tamarmeng ciumuarluteng ayagyulriit uitanaluteng Egypt-aami tuquciqut anguyagkun, piitnaakun, cangerlagkun-llu. Kina imna anagngaunani, kia-llu qimagngaunaku picurlagnarqellria tuc'etarkaqa ellaitnun.
JER.42.18	“Waten qanertuq 
JER.42.20	avtellruavci unguvasi akikluku. Kaigavikellruarpecia piicautesqelluci 
JER.42.21	Unuamek-llu 
JER.42.22	Taumek asguraksaqunaciu man'a: tuquarkaucirci anguyagkun, piitnaakun, cangerlagkun-llu tuani ayagluci uitaviksullerpecen̄i.
JER.43.1	Jeremiah-m qaqicaki qanerkani 
JER.43.2	Azariah Hoshaiah-m qetunraa, Johanan-aaq-llu Kareah-m qetunraa, allat-llu qanqatailnguut yuut qanertut Jeremiah-mun, “Iqluurtuten. 
JER.43.3	Baruch-aam Neriah-m qetunraan inglulicetaaten wangkutnun, cirlakesqelluta Babylonian-aanun, tuqutesqelluta wall'u nunamten̄ek ayautesqelluta Babylon-aamun.” 
JER.43.4	Taumek Johanan-aam Kareah-m qetunraan, anguyagtet-llu ciuliqagtaita, yuut-llu tamarmeng, maligtaqunritaat 
JER.43.5	Tua-i Johanan-aam tamarmeng-llu anguyagtet ciuliqagtaita tamalkuita unegtauqallret Judah-mi ayautait Egypt-aamun, tapeqluki yuut utertellret nunanek cekavngavillermeggnek: 
JER.43.6	angutet, arnat, mikelnguut, angayuqam panii. Tamalkuita-llu yuut teguit Nebuzaradan-aam, nayurtet atanirturtiita, unitellri Gedaliah-mun ataniumavkarluki; Jeremiah-nkuk-llu Baruch-aaq-llu ilaklukek. 
JER.43.7	Tekitut-llu Egypt-aam nuniinun, tua-i-wa maligtaqullrunrilamegteggu 
JER.43.8	Tuani-llu 
JER.43.9	“Teggalqunek angtuanek aqvalluten elauski tumyaram acianun, qallircimalriim teggalqiuranek, Pharaoh-m eniin iteryaraan ciuqerranelnguum, tangvagtelluten Judah-m yuinun, 
JER.43.10	waten-llu qanrulluki, Waten qanertuq 
JER.43.11	Nebuchadnezzar-aam tailuni cirlakciqaa Egypt-aaq. Tuquarkaulriit cangerlagkun tuquciqut cangerlagkun, teguaruarkaulriit-llu ayaucimaciqut teguaruluteng, anguyagkun-llu tuquarkaulriit anguyagkun tuquciqut. 
JER.43.12	Keneq kumarciiqaqa agayuviitni Egypt-aam agayutain, Babylon-aam-llu angayuqran agayutait ekuavkarciqai wall'u ayaulluki. Qusngiliurta aturaminek nerestairilauciatun, tuaten-llu angayuqran Babylon-aam nerestairilriatun piciqaa Egypt-aam nunii, tuaken-llu ayagciquq cirlakilriaruluni. 
JER.43.13	Navgurciqai kencignarqellriit teggalqut alailucet Heliopolis-aami Egypt-aam nuniini uitalriit, ekuavkarluki-llu agayuviit Egypt-aam agayutain.”
JER.44.2	Waten qanertuq 
JER.44.3	yuit assiitellriamek calillruata umyuaqa qenertelluku. Ekuagiluteng tepkegcilrianek aruviarnek kevgiurluki-llu allat agayutet ellaita, wall'u elpeci, wall'u ciuliarpeci nallukait. 
JER.44.4	Pulengtaq taqeksaunii ayagcecilaryaaqua pistemnek prophet-aanek elpecen̄un, qanelrianek, ‘Atunriciu man'a pellernarqelria uumikek'ngaqa!’ 
JER.44.5	Tau͡gaam niicunritut murilkevkenateng, tuigtevkenateng-llu assiilngurmek atullermeggnek aruviarnek-llu ekuagilallermeggnek allanun agayutnun. 
JER.44.6	Taumek eq'uqertelqa qenertelqa-llu kuvellrukeka nunarpainun Judah-m tumyarainun-llu Jerusalem-aam; cakarniirutellruut nunakaunrirluteng-llu, cali maa-i ernerpak tuaten ayuqluteng.
JER.44.7	“Waniwa waten qanertuq 
JER.44.8	Ciin eqcetaarcecia caliarpeciuggun, aruviararaqluci tepkegcilrianek allanun agayutnun maani Egypt-aam nuniini nunaksaguskengarpecen̄i? Waten-qaa piuci piunrirrnaluci elpecen̄ek, tamaitnun-llu angayuqauviit, nunam qainganelnguut, yuitnun picingssautek'laasqelluci, ateci-llu aniqlaatekluki apaalaasqelluku? 
JER.44.9	Nalluyagutarci-qaa assiilucillrat ciuliarpeci, Judah-m-llu angayuqrin, nulirrita-llu, cali-llu elpeci nuliarpeci-llu atulalci Jerusalem-aam tumyaraini, Judah-m-llu? 
JER.44.10	Man'a erneq tekilluku ellmeggnek pivakut, qigcigyugpek'nateng, aturyugpek'naki-llu alerquutellrenka cikiutekellrenka elpecen̄un ciuliarpecen̄un-llu.
JER.44.11	“Taumek waten qanertuq 
JER.44.12	Ilakuarrait-llu Judah-m yuin unegtellret umyuamegteggun taq'ingaunateng ayagyulriit Egypt-aam nuniinun tamaani uitanaluteng, tamarmeng piunriumaciqut; Egypt-aam nuniini iqucimaciqut; anguyagkun piitnakun-llu piunrirciqut; pikegtakumanrilkacagiitnek pirpakumalriartaatnun; angelriamek uumikumalriarurciiqut, tangertem̄eggnun alingnarqelriaruluteng, yuut picingssautek'larciqait, atrit-llu aniqlaatek'larciqait. 
JER.44.13	Anucimirqecetaarciqanka Egypt-aami uitalriit, anucimirqecetaallrucimtun Jerusalem-aaq anguyagkun, piitnaakun cangerlagkun-llu, 
JER.44.14	tua-i Judah-m yuin ilakuarrait taillret Egypt-aam nuniini uitanaluteng anagngaitut, wall'u unguvaluteng, wall'u uterrngaunateng Judah-m nuniinun, ataam uitaviksuumiq'ngameggnun; tua-i iliitnek utertellriartangqerrngaituq, carraat tau͡gaam qimallret.”
JER.44.15	Tua-llu tamarmeng angutet, nallunrilnguut nuliameng ekuagilauciitnek aruviarnek tepkegcilrianek allanun agayutnun, arnat-llu tuani uitalriit, yugugaat-llu, tamarmeng-llu yuut Pathros-aami Egypt-aam nuniini uitalriit, Jeremiah kiugaat: 
JER.44.16	“Niicugningaitarput qaneryaraq qalarutkellren wangkutnun 
JER.44.17	Tau͡gaam qanllerput piciqniluta tamalkuan aturciqerput, elliilarciqukut ekuagarkanek arnamun agayutemten̄un, Qiliim Queen-aanun, elliinun wine-amek elliilarciqukut: wangkuta, ciuliaput, angayuqaput, atanerruaput, ciuliqagteput-llu pilallrucimcetun Judah-m nunaini Jerusalem-aam-llu tumyaraini. Tamatum nalliini neqkaucilallruukut, piluaqerluta, picurlagmek-llu nalluluta. 
JER.44.18	Tau͡gaam taqraanemten̄ek ekuaginanrirluta Qiliim Queen-aanun elliinanrillemten̄i-llu elliinun wine-amek, cairutukut, yup'ut-llu tuqualuteng anguyagkun piitnaakun-llu.”
JER.44.19	Arnat-llu qanertut, “Kelipiaqamta cake-aanek ayuqeliluku Qiliim Queen-aa, elliinun-llu elliiluta ekuagarkanek wine-amek-llu, uimta cangakeksaitaitkut.”
JER.44.20	Jeremiah-m qanrutai yuut tamalkuita, arnat angutet, tamalkuita-llu mat'umek kiustekellni, 
JER.44.21	“
JER.44.22	 taqsuqutellrua assiilngurmek atullerci pellernarqelrialiullerci-llu; taumek nunaci nunakarniirutellriit, yuut-llu atra aniqlaassuutekaqluku, yuirulluteng, tuaten-llu maa-i mat'um nalliini ayuqut. 
JER.44.23	Ekuagilallerci tepkegcilriamek aruviarmek, assiilngillruavci-llu 
JER.44.24	Jeremiah qanertuq tamalkuitnun yugnun arnanun-llu, Niciu 
JER.44.25	Waten qanertuq 
JER.44.26	Tau͡gaam waniwa niiciu 
JER.44.27	Wiinga-llu pinritevkenaki callrat piluaqercessngaitaqa; tamalkurmeng Judah-m yui Egypt-aam nuniini uitalriit piunriumaciqut anguyagkun piitnaakun-llu nangqapiarluteng. 
JER.44.28	Anguyagmek anagluteng carraat uterciiqut Egypt-aam nuniinek Judah-m nuniinun. Nutaan uitaqallret nallunrirciqaat kia qaneryarai piciuruyuciitnek, wiinga wall'u-qaa ellaita. 
JER.44.29	Wiinga, 
JER.44.30	Egypt-aam angayuqra Hophra tunciqaqa inglukestainun tuqucugtainun, Judah-m angayuqra Zedekiah tunellrucimtun angayuqranun Babylon-aam Nebuchadnezzar-aamun inglukestiinun tuqucugtiinun.”
JER.45.1	Allrakut cetamiitni Jehoiakim-aaq, Josiah-m qetunraa, Judah-mi angayuqrullrani, Baruch-aam igautai makut kalikarmun Jeremiah-m qanerturallra maligqurluku, Jeremiah-m Baruch-aaq qanrutaa: 
JER.45.2	“Waten qanertuq 
JER.45.3	Waten qanertuten, ‘Nakleng wiinga! 
JER.45.4	“Waten qanrutarkaugan: Waten 
JER.45.5	Aulukesqumauten-qaa wangnun ilavni assinruluten? Tuaten pinrilu. Piunrillerkaatnun yuut tamalkuita tekiuciiqanka, tau͡gaam unguvarpet anagciquten natmun tamiini ayallerpeni.”
JER.46.1	Angayuqauviit piluki 
JER.46.2	Egypt-aaq ayagneqluku. Waten qanrutkai anguyagtai Egypt-aam Angayuqran Neco-m, Kuigem Euphrates-aam Carchemish-aamelnguum caniani Nebuchadnezzar-aam cirlakellri allrakut cetamiitni Jehoiakim-aam angayuqrullran Judah-mi:
JER.46.3	“Egypt-aarmiut anguyagtaita atanerruarit qayagpagtut,
JER.46.3	‘Upciki anguyagcuucet capkutaci
JER.46.3	ayagci anguyagyarturluci!
JER.46.4	Uskurarluki horse-aarpecen̄un ekici!
JER.46.4	Uitavigkarpecen̄un elkarrluci qamiqurriryailkuceci-llu all'uku!
JER.46.4	Panaci ipegcarciki
JER.46.4	anguyagcuuceci all'uki!’
JER.46.5	“Tau͡gken camek tangercia?” aptuq 
JER.46.5	“Alingluteng utertut.
JER.46.5	Anguyagtait cirlakumaut,
JER.46.5	alingem ugaani aqvaqurtut pitacirmegcetun
JER.46.5	kingyaqsaunateng,
JER.46.5	nacetmun caulleq tamarmi alingnarquq!
JER.46.6	Uqilang'e'rmeng qimagciigatut
JER.46.6	anguyagten͞gungermeng-llu anagngaitut.
JER.46.6	Negeqvami Kuigem Euphrates-aam caniani
JER.46.6	paallacalkaraluteng iqulartut.
JER.46.7	Kituuga una ulelria Nile-atun,
JER.46.7	kuigtun ulelriatun uryurluni?
JER.46.8	Egypt-aaruuq, ulelria Nile-atun,
JER.46.8	kuigtun ulerpalriatun uryurluni.
JER.46.8	Egypt-aaq qanertuq, ‘Wiinga ulciqua ellarpak naligluku;
JER.46.8	piunrirciqanka nunarpiit yugtuumaita.
JER.46.9	Horse-aarit ayaasqiciki
JER.46.9	ayagassuucet-llu akalrialget ayagtelluki!
JER.46.9	Anguyagtet ayagceciki:
JER.46.9	angutet Ethiopia-mek Libya-mek-llu capkutanek tegumialriit,
JER.46.9	Lydia-mek-llu elisngalriit-llu pitgaquyaramek.’”
JER.46.10	Tauna erneq 
JER.46.10	akinaullerkaqaa;
JER.46.10	anucimirqecetaarluki inglukesten̄i.
JER.46.10	Nuussirpiim nerciqai aqsinatkaminun,
JER.46.10	augat-llu merluku camirrnatkaminun.
JER.46.10	Tua-i-wa 
JER.46.10	neglirnermi nunami Euphrates-aam caniani.
JER.46.11	Egypt-aam yuini, Gilead-aamun ayagluci
JER.46.11	yuarci iinrukarpecen̄ek!
JER.46.11	Elliinginaq iinrularyaaquci amllernek;
JER.46.11	tau͡gaam canrirciiganaci.
JER.46.12	Atanruviit yuita niitellruat kasngunarqucirci;
JER.46.12	yuut tamarmeng aluviliullerci niitaat.
JER.46.12	Anguyagtem paallagyarpiarvikaa anguyagten͞gullgutni,
JER.46.12	tamarmek-llu iqulutek nunamun.
JER.46.14	“Qanrutkiciu nunaini Egypt-aam,
JER.46.14	Migdol-ami, Memphis-aami, Tahpanhes-aami-llu
JER.46.14	‘Upingaci ingluliuryuumaluci;
JER.46.14	cat tamalkuita akluci piunriumaarkaungata anguyagkun!
JER.46.15	Ciin artuqailnguq agayutsi Apis-aaq iqua?
JER.46.16	Anguyagteten paallagyarpiaraluteng iquagut;
JER.46.16	ilameggnun qanruyulluteng,
JER.46.16	‘Cukamek nakmiin yumten̄un uterrnaurtukut
JER.46.16	nuussirpait inglukestemta anagniaput!’
JER.46.17	“Nutaramek acirciu Pharaoh, Egypt-aarmiut angayuqrat,
JER.46.17	‘Qastuluni Ucuryagtellria Pillerkaminek Kiturilleq.’
JER.46.18	Wiinga, 
JER.46.18	Unguvalua Agayutnguunga.
JER.46.18	Ingriq Tabor-aaq ilamini qertunruciatun
JER.46.18	Ingriq Carmel-aaq sugtuciatun imarpiim quliini,
JER.46.18	tua-i tuaten pinia curugtekarpeci ayuqeciquq.
JER.46.19	Egypt-aam yuini,
JER.46.19	upci teguarurtellerkarpecen̄ek!
JER.46.19	Tua-i Memphis-aaq cakarniiruciiqngan imumaluni yuirulluni-llu.
JER.46.20	Egypt-aaq ayuquq tangkegcinarqellriatun kuluvagtun,
JER.46.20	panayulim negeqvamek anguyakiitun.
JER.46.21	Akilirluki anguyagtekengraateng
JER.46.21	casciiganateng uitaut kuluvayagartun.
JER.46.21	Nangerrluteng akiurutevkenateng;
JER.46.21	kingutmun-llu cauluteng tamarmeng qimagtut.
JER.46.21	Erenrem piunrillerkaata tekitai,
JER.46.21	anucimirqecetaarumallerkaata pillerkaa.
JER.46.22	Egypt-aaq qimagtuq, qalrialuni ciissirpagtun,
JER.46.22	inglukesten̄i agiirtellrani.
JER.46.22	Anguyagaat piqertuutarteggun,
JER.46.22	yugtun napanek iqurqilriatun
JER.46.23	naparugaat-llu piunrirluki.
JER.46.23	Anguyagtait amllessiyaagameng naaqumasciigatut;
JER.46.23	amllenruluteng petgertayulini.
JER.46.24	Egypt-aarmiut kasnguyugcecimaut;
JER.46.24	yuut negeqvamek cirlakngatni.”
JER.46.26	tunciqanka tuqungnaqestiitnun Nebuchadnezzar-aamun atanerruarinun-llu. Tau͡gaam kinguqvaarkun, Egypt-aaq yung'eciquq ataam ciungani ayuqucillermitun, qanertuq 
JER.46.27	“Yumni, alingenrici ciunerkairutevkenaci-llu,
JER.46.27	Israel-aam yuini, alingenrici.
JER.46.27	Anirturciqamci tuaken yaaqvanelngurmek nunamek,
JER.46.27	tuaken nunamek itengqavigpecen̄ek.
JER.46.27	Uterciiquci kingunerpecen̄un uitanqegciluci-llu uitaarkauluci;
JER.46.27	pengegnaunaci uitaciquci, kia-llu alingevkarngaitaaci.
JER.46.28	Alingevkenaci, wiinga yumni nayuamci, qanertuq 
JER.46.28	Piunrirciqanka atanruviit
JER.46.28	cekavtellemci uitavikelci,
JER.46.28	tau͡gaam piunrirngaitamci.
JER.46.28	Ayagcessngaitamci anucimirqecetaarumavkenaci;
JER.46.28	tau͡gaam anucimirqecetaaqumci pitalqellriakun piciqua.
JER.46.28	Wii, 
JER.47.2	“Waten qanertuq 
JER.47.2	“Mer'et mayurtut negeqvami
JER.47.2	carevpagciqut kuigtun ulesqiilriatun.
JER.47.2	Nuna tamalkuan patuciqaat qaingani-llu uitalriit,
JER.47.2	nunarpiit yuut-llu tamaanelnguut.
JER.47.2	Yuut qayagaurciqut ikayuusqelluteng;
JER.47.2	tamarmeng nunami uitalriit qiaciqut iluteqeqapiggluteng.
JER.47.3	Niiskengangeciqut horse-aanek,
JER.47.3	akalrialegnek ayagassuutnek,
JER.47.3	akagautaita tem'irrluteng avirlurtellratnek.
JER.47.3	Ataita irniateng uterrvikluki aqvangaitait;
JER.47.3	talliteng aqevlavkarluki caniqameggni.
JER.47.4	Pillerkaa tekituq piunriumallerkaan Philistia-m,
JER.47.4	Tyre-amek Sidon-aamek-llu
JER.47.4	taisciigalivkarluki ikayurkait.
JER.47.4	Tua-i 
JER.47.4	tamarmeng Crete-am cen̄iinek taillret.
JER.47.5	Angelria angniitnaq tut'uq Gaza-m yuinun,
JER.47.5	Ashkelon-aam-llu yui piunriumaut.
JER.47.5	Qaillun taktalriamek Philistia-rmiut uitaqalriit qivruluteng angniiteqatartat?
JER.47.6	Waten qayagauci, ‘
JER.47.6	Qaillun taktalriamek kilirturiqatarcit?
JER.47.6	Caquvnun ataam qungaten,
JER.47.6	tuani uitaluten mernuinercia!’
JER.47.7	Qaillun-mi mernuinercirciqa,
JER.47.7	Alerqullrua anguyaasqelluku Ashkelon-aaq
JER.47.7	cen̄ami-llu uitalriit yuut.”
JER.48.1	Waten qanrutkaa 
JER.48.1	“Takumcukiciki Nebo-m yui
JER.48.1	nunarpiit piunriumiin!
JER.48.1	Kiriathaim-aaq teguarurtuq;
JER.48.1	cayunailnguut asvairqutai navguumaut,
JER.48.1	yui kasnguyugtelluki;
JER.48.2	Moab-aq niitnaungairutuq.
JER.48.2	Inglukestain teguaqsagutaat Heshbon-aaq
JER.48.2	picirkiurluteng-llu piunrirnaluku Moab-am angayuqauvia.
JER.48.2	Nepaircimaciquq Usvillugtellriit nuniit;
JER.48.2	anguyiit anguyagyarturciqaat.
JER.48.3	Horonaim-aam yui qayagpagtut,
JER.48.3	‘Nangcinqegpaa! Piunririnqegpaa!’
JER.48.4	“Moab-aq piunriumauq;
JER.48.4	niiciki mikelnguit qialriit.
JER.48.5	Niiciki aluviliurluteng
JER.48.5	mayullratni Luhith-aamun,
JER.48.5	neplirluteng nanikualuteng
JER.48.5	atrarluteng-llu Horonaim-aamun.
JER.48.6	Qanertut, ‘Cukamek, unguvaci qimauciki!
JER.48.6	Aqvaqurluci yuilqurmiutartun ciulvagtun mer'ilngurmi nunami!’
JER.48.7	“Moab-aq, cacetuqutekiavet asvairqutengqellerpenun tukuullerpenun-llu,
JER.48.7	tau͡gaam wanirpak elpet-llu tegumaciquten;
JER.48.7	agayuceci Chemosh-aaq teguarurciiquq ayaucimaluni,
JER.48.7	maligluni agayulirtem̄inek atanerruaminek-llu.
JER.48.8	Piunririlriim nunat tamalkuita tekiciqai;
JER.48.8	kuignayuk carr'ilqaq-llu piunrirciquk,
JER.48.9	Moab-am qungua teggalqumek nallunailutkiurciu;
JER.48.9	piunriumallerkaa canimellian.
JER.48.9	Nunai imenrurrluki uniciiqait,
JER.48.9	kina-llu tamaani uitanqiggngaunani.”
JER.48.10	(Aniqlaamali cumigtevkenani yuk calilria 
JER.48.12	“Tau͡gaam erenret agiirtut, qanertuq 
JER.48.13	Nutaan-llu Moabite-at kemyukenrirciqaat agayutseng Chemosh-aaq, Israel-aam yuin kemyukinrillracetun agayun Bethel-aaq, cacetuquteklerteng.
JER.48.14	“Moab-am angutaini, ciin elpecen̄ek nanrarceci piqayuliuniluci,
JER.48.14	alingunaci anguyagten͞guniluci pitassiarumaluci anguyagkun?
JER.48.15	Moab-aq nunarpani-llu piunriumaut;
JER.48.15	assinkacagait yun'erraat tuqurqumaluteng.
JER.48.15	Wiinga Angayuqruunga, 
JER.48.15	wiinga qanertua.
JER.48.16	Moab-am piunrillerkaa agiirtuq;
JER.48.16	piunriumallra ak'anun pivkenani tekiciiquq.
JER.48.17	“Tauna atanruvik qiatekiciu, canimetestaini,
JER.48.17	nallunritestaini niitnaulallran.
JER.48.17	Qanerluci, ‘Pinirluni atanirturillra navguumauq;
JER.48.17	ucurnarqellra pinia-llu piunrirtuk.’
JER.48.18	Elpet Dibon-aami uitalriami,
JER.48.18	atraa takarnarqelriamek aqumgavigpenek
JER.48.18	nunamun-llu urr'armun aqumluten;
JER.48.18	Tua-i Moab-am piunrirtekaa tekican inglukluten;
JER.48.18	asvairquceten piunrirtellrui.
JER.48.19	Elpeci-llu Aroer-aami uitalriani,
JER.48.19	tumyarat taqruatni nangerrluci utaqalgirci;
JER.48.19	apqaurciki qimalriit,
JER.48.19	nallunringnaqluku qaillun piciitnek.
JER.48.20	Kiuciqut, ‘Moab-aq cirlakumauq,
JER.48.20	qiatekiciu; kasnguyugcecimiin.
JER.48.20	Qanrutkiciu Kuigem Arnon-aam cen̄iini
JER.48.20	Moab-aq piunriumaniluku!’
JER.48.21	“Qanercetaarun tekituq nunanun manigcetellriami uitalrianun: Holon-aamun, Jahzah-mun, Mephath-amun, 
JER.48.22	Dibon-aamun, Nebo-mun, Beth Diblathaim-aamun, 
JER.48.23	Kiriathaim-aamun, Bethgamul-aamun, Bethmeon-aamun, 
JER.48.24	Kerioth-aamun, Bozrah-mun, nunarpagnun-llu tamaitnun nuniini Moab-am, yaaqsilrianun canimelngurnun-llu. 
JER.48.25	Moab-am pinia ciamcimauq; pinia piunriumauq, qanertuq 
JER.48.27	Moab-aq, neq'akan-qaa picingssautek'lallren Israel-aaq? Ellait pilallruaten teglegayulit ilagarluki angusciurumallertun, qamiqun-llu ungaulugtaqluku qanrutkaqavgu.
JER.48.28	“Moab-ami uitalriani, nunaci uniciki! Ayagluci ekvigni uitayarturci! Yaqulegtun ayuqliriluci ekvigni unglulilalriatun. 
JER.48.29	Niitellruarput Moab-aq elliinek pivakniluku. Cakneq ellminek pivakuq, ucuryaggluni umyugaa quyigluni, cayunaunani. 
JER.48.30	Qanqatailucia nallunritaqa, qanertuq 
JER.48.31	Taumek qiatekciqanka tamalkuita Moab-ami uitalriit Kir Heres-aam-llu yui. 
JER.48.32	Qiatekciqanka Sibmah-m yui, pinruluki Jazer-aam yui. Nunarpiini Sibmah-m, napatun ayuquten avayalegtun naulrianek akillilluku Dead Sea-q, Jazer-aaq tekilluku. Tau͡gaam maa-i kiagmi naullret naucetaaruteten atsauteten-llu piunriumaut. 
JER.48.33	Angniryaraq nunaniryulleq-llu tegumauk naungignarqellriamek nunautiinek Moab-am. Arulaircecamku maqellra wine-am mecuirissuutmek; wine-alistekartairucan nunaniryulrianek.
JER.48.34	“Heshbon-aam Elealeh-m-llu yuk'ek qayagaut, qayagallrat-llu niitnaqluni Jahaz-aq tekilluku, yuut-llu Zoar-ami uitalriit niicugngaluku, niitnauguq-llu Horonaim-amek, Eglath Shelishiyah-mek-llu. Tuaten-llu Kuiggaq Nimrim-aaq kinertuq. 
JER.48.35	Arulairceciiqanka yuin Moab-am ekuagilallrat agayuyarameggni elliilallrat-llu ekuagarkanek agayutmeggnun. Wiinga 
JER.48.36	“Taumek ircaqumkun qiatekaqa Moab-aq, Kir Heres-aam-llu yui, aturcetaalriatun cupu'uryarakun tungmagcissuutmek yuarutmek, tua-i-wa cat tamarmeng piutait cairucata. 
JER.48.37	Tamarmeng kepliarata qamiquteng keligluki, ungateng-llu kepluki. Unatmegteggun kilirturluteng, yuut-llu tamarmeng missuullernek aturluteng. 
JER.48.38	Moab-ami enet kangritni, yuut-llu quyurrviitni camek pitaituq qialrianek tau͡gaam, tua-i-wa Moab-aq navgamku assigtatun kia piyunrilkiitun. 
JER.48.39	Moab-aq navguumauq! Qayagaci! Moab-aq kiaresngiatevkaumauq. Imerqumauq, atanruviit-llu avaqliin picingssautekluku. Wiinga, 
JER.48.41	nunarpiit asvairqumalriit-llu tegumaciqut. Tuani ernermi Moab-am anguyagtai alingem arnatun teggiurcilriatun ayuqlirivkarciqai. 
JER.48.42	Moab-aq piunriumaciqngan atanruviunrirluni, tua-i-wa inglulicami wangnun. 
JER.48.43	Alingnarqelriim, petmiit, negat-llu utaqait Moab-am yui. 
JER.48.44	Kina imna alingnarqellriamek qimangnaqkuni petmigmun igciiquq, kina-llu imna nugelria petmigmek napciiquq negamun, 
JER.48.45	Qaillun pisciiganateng qimagaulriit Heshbon-aamun qimagyaaqut, Angayuqam Sihon-aam ataniumallranun, tau͡gaam tauna nunarpak ekualriaruuq. Kenrem qamtellrui nunai ingrii-llu anguyagyunqellriit Moab-am yuin nuniit. 
JER.48.46	Nakleng Moab-am yui! Yuut agayulallret Chemosh-aamun piunrirtut, qetunrait paniit-llu ayaucimaut teguaruluteng.
JER.48.47	Tau͡gaam ernerni tekitarkani Moab-aq ataam nauvkarciqaqa qanertuq 
JER.49.1	Ammonite-at piluki waten qanertuq 
JER.49.2	Tau͡gaam pillerkaq agiirtuq Rabbah-rmiut niiskengangevkarciqanka anguyiim nepiinek, imenrurciiquq nunat-llu tamaanelnguut ekuavkaumaluteng qamlluki. Nutaan Israel-aam nuna pini teguciqaa tegustellrinek. 
JER.49.3	Heshbon-aam yuini, qayagaci! Ai-aq piunriumauq! Rabbah-rmiuni arnani, tuquilriatun ellirluci missuullernek all'uci qiaci qivruluci. Aqvaqualuci natetmurucirkaunaci. Agayutsi Molech-aaq ayaucimaciquq, tapeqluki agayulirtai atanerruari-llu. 
JER.49.4	Ciin elpeci piciunrilngurni yugni ucuryagceci? Piniarusngiinartuci. Ciin pinirpecen̄ek cacetuqucirceci qanraqluci-llu kitumun anguyagngaitniluci? 
JER.49.5	Alingnarqellriamun avatairceciiqamci. Tamarpeci qimagciquci unguvangnaqluci, kitumek-llu unegtellriartaiciiquq anguyagtevci ataam quyurtestekaatnek.
JER.49.6	“Tau͡gaam kinguqvaarni Ammonite-at ataam tukuurceciiqanka. Wiinga, 
JER.49.7	Waten 
JER.49.8	Dedan-aam yuini, qimagci! Iirci! Piunriqataamki Esau-m kinguvri anucimirqecetaarillerkaqa ellaitnek tekican. 
JER.49.9	Wine-arkanek atsanek avurtet avuraqameng, carrarnek uitaciilartut, tegliuryulriit-llu unugmi tegliuraqameng, piullermeggnek tau͡gaam tegutelartut. 
JER.49.10	Wiinga tau͡gaam Esau-m kinguvri uayallruanka cairulluki iirviit-llu nallunrirtelluki, iirciigalivkarluki. Tamarmeng Edom-aam yui piunriumaut. Atauciunge'rmi uitaqanrituq. 
JER.49.11	Uniski elliraat mikelnguut wangnun, aulukciqanka; aipainernun-llu cacetuqutekevkarlua wii.”
JER.49.12	Waten qanertuq 
JER.49.13	Wiinga wangkun ukvernarcarillruama, qanertuq 
JER.49.14	Qanertua, “Edom-aaq, 
JER.49.15	 piniallrurceciiqaaten atanruvigni takaqestairutelluten yugni. 
JER.49.16	Elpenek pivakellerpet ukvertaaten. Yugmek alikestaituten umyuarteqsaaqeng'e'rpet yugnun aliksukluten. Uitavingqertuci teggalquni ekvigni, quleqsilriami ingrim kangrani; tau͡gaam uitavingqerrsaaqeng'e'rpet quyilriamek yaqulegpiim uitaviatun, 
JER.49.18	Sodom-aatun Gomorrah-tun-llu Edom-aaq pimaarkauguq, piunriumallregtun nunat-llu avatiigni uitalriit. Kina-llu imna tuani uitanqiggngaunani. Wiinga, 
JER.49.19	Yugtutulitun anelriatun napalilriamek Jordan-aam cen̄iinek cungagcelngurmun maramun, Edom-aarmiut ullagciqanka alqunaq qimagtelluki nuniitnek. Nutaan ciuliqagtem cucukellma ataniurciqai yuut. Wangtun-qaa ayuqellriartangqertuq? Kina alegyugciqa wangnek? Ciuliqagcilriit-qaa iliita ingluliryugnganga? 
JER.49.20	Kitaki niiciu picirkiuraa 
JER.49.21	Edom-aaq igeskan, nepiin nuna qiivciiqaa, neplillrat-llu niicimaciquq Red Sea-mek. 
JER.49.22	Inglukestain Bozrah curugciqaat yaqulegpagtun ellu'urtellriatun yaqugni nengingalukek. Tuani ernermi anguyagtai Edom-aam alingeciqut arnatun teggiurcilriatun.”
JER.49.23	Waten 
JER.49.24	Damascus-aam yui piniatut qimagluteng-llu alingniurluteng. Engellugturtut nunanialliqluteng arnatun teggiurcilriatun. 
JER.49.25	Niitnautuli nunarpak angnirvik'lallrat yuirutqapiartuq. 
JER.49.26	Ernermi tuani yun'errai tuqurqumaciqut nunarpiim tumyaraini, tamarmeng-llu anguyagtai piunriumaluteng. 
JER.49.27	Ekuavkarciqanka casgui Damascus-aam ekuavkarluki-llu angayuqam Benhadad-aam enai. Wiinga, 
JER.49.28	Kedar-aaq piluku Hazor-aam-llu angayuqauvii, Nebuchadnezzar-aam Babylon-aam angayuqran, cirlakellri 
JER.49.29	Teguciki pelatekait katngautait-llu, 'lumarrat pelatekaita capkutait, cat-llu tamalkuita pelatekaitni uitalriit. Teguciki qulugnelget ungungssiutait yuut-llu qanrulluki, ‘Alingnarqellriim avatairumaaci!’
JER.49.30	“Hazor-aam yuini, Wiinga, 
JER.49.31	‘Kitaki! Anguyagnauraput ukut yuut elluiluteng uitalriit camek alingniurpek'nateng! Nuniit iteryaraituq kelucaunani-llu asvairqutaunani.’
JER.49.32	“Teguluki qulugnelget ungungssiutait kuluvautait-llu! Cekavceciiqanka tamiinun anuqem ayagallranun yuut taukut nuyateng nanililuki kepliatulit, picurlagnarqelria-llu tuc'eciiqaqa ellaitnun tamiin avatiitnek. 
JER.49.33	Hazor-aaq qau͡gyarrlainaurciiquq akwarpak, cakarniirulluni kaviarngalnguut tau͡gaam nunaksagulluku. Kina-llu uitanqiggngaunani tamaani, kia-llu arulaiqervik'larngaunaku. Wiinga, 
JER.49.35	Waten qanertuq 
JER.49.36	Anuqlirceciiqaqa Elam-aaq naken tamiinek, cekavciiqanka-llu yui natmun tamiin, nunatairusvianun Elam-aamek qimallernek ilangqenrilngurmek. 
JER.49.37	Elam-aam yui alingevkarciqanka inglukestaitnek, tuqucugtaitnek. Angelriamek eq'urtellemni piunrirciqanka Elam-aam yui, qanertuq 
JER.49.38	Piunrirciqanka angayuqrit ciuliqagtait-llu, atanruvima-llu aqumllertaa elliluku Elam-aamun. 
JER.49.39	Tau͡gaam kinguqvaarni Elam-aaq ataam tukuurceciiqaqa, Wiinga, 
JER.50.1	Man'a 
JER.50.2	“Qanrutkiciki atanruvignun! Qanrutkiciu!
JER.50.2	Aassaqutekenriciu!
JER.50.2	Babylon-aaq cirlakumauq!
JER.50.2	Agayutii Marduk-aaq navguumauq!
JER.50.2	Babylon-aam agayutnguari kasnguyugcecimaut;
JER.50.2	cumacinarqellriit agayutnguari piunriumimeng!
JER.50.3	“Neglirnermek atanruvik taiguq anguyagyarturluku Babylon-aaq nunakarniirutarkauluku, yungqerrngairulluku; yuut ungungssit-llu qimagciqut.”
JER.50.4	“Tamakuni ernerni pillerkiurumallermeggni, qanertuq 
JER.50.5	Apqaurutkeciqaat tumyaraq Zion-aamun, ayagluteng-llu tungiinun qanerluteng, ‘Tailuci, 
JER.50.6	“Yuunka ayuqellruut qusngitun tamaumalriatun; qusngiliurtaita iqlutmurulluki, ingrini tamartelluki. Ayagallruut qusngitun waken ingrimek allamun ingrimun, nalluyagutellruat-llu kingunermeng nanlucia. 
JER.50.7	Tamarmeng-llu nalaqestaita nangtelarait, inglukestait qanraqluteng, ‘Wangkuta pinarqutaitukut, ellait assiilngillruut 
JER.50.8	“Israel-aam yuini, qimagci Babylon-aamek, anici Chaldean-aat nuniitnek, qusngirngalngurtun angucalutun ayagci ciunratgun katngiit ayalriatun. 
JER.50.9	Pek'ngarcetqataranka pinilriit atanruviit negeqvami uitalriit anguyagtelluku-llu Babylon-aaq. Ilikluteng anguyagciqaat nuna cirlakciqaat-llu. Taukut pissuryaramek elisngalriaruut, pitgallerteng-llu uniurcuunaku. 
JER.50.10	Babylon-aaq uayaumaciquq, uayartai-llu tamalkuitnek piullermeggnek teguciiqut, qanertuq 
JER.50.12	nunarpagci kiaresngiacecimaciquq, kasnguyugcecimaluni. Babylon-aaq allani atanruvigni caunrillrurciiquq; meriulluni qau͡gyarrlainaurciiquq. 
JER.50.13	Eq'uqertiin 
JER.50.14	“Urluvlegni, upci anguyallerkarpecen̄un Babylon-aaq avatairluku-llu. Pitgaquciki tamalkuita pitegcauceci Babylon-aamun, tua-i-wa assiilngillruan wangnun, 
JER.50.15	Nalugciu anguyiim qayagatii tamiini nunarpagmi! Waniwa Babylon-aaq tuatequaguq. Casgui navguumaut igingaluteng. Man'a akinaurutekngaku 
JER.50.16	Naucirivkaryaqunaciki tamaani nunami, naugaarnek-llu quyurcivkarpek'naki. Tamarmeng nunakestekenrilkai tamaani uitalriit alingluteng anguyalrianek uterciiqut nakmiin ilameggnun, nakmiin-llu nunameggnun.”
JER.50.17	“Israel-aaq qusngitun ayuquq yugtutulit pissurluki sekaveskaicetun. Ciumek curugciullruut Assyria-m angayuqranek, kinguakun-llu Nebuchadnezzar-aam Babylon-aam angayuqran enrit pukugluki.” 
JER.50.18	Taumek 
JER.50.19	Uterceciiqaqa Israel-aaq nuniinun. Nerciquq neqmek Ingrimi Carmel-aami naulalrianek Bashan-aam-llu nuniini, camirrluni nerciquq naunrarnek naumalrianek qemiini Ephraim-aam Gilead-aam-llu. 
JER.50.20	Pillerkaq tamana tekiskan, assiilnguq nalaqumangaituq Israel-aami Judah-mi-llu, au͡g'ariciiqngamki taukut yuut unguvavkallrenka. Wiinga, 
JER.50.22	Anguyalriit nepiit niitnauguq nunami, piunririllrat-llu angelriaruuq. 
JER.50.23	Babylonia-m mulut'uullrua ellarpak tamalkuan ciqumlluku, maa-i-llu tauna mulut'uuk navguumauq! Tamarmeng atanruviit alangaarutkait nunamun tamaavet tut'ellret. 
JER.50.24	Babylon-aaq, ingluliavnga elpenun negamun civtellemnun naptuten, elpet nallungerpegu. 
JER.50.25	 anguyagcuutnek qemaggvini ikirtaa, eq'uqerrluni caskuni antai, tua-i-wa 
JER.50.26	Curugluku avatiinek tamiin; ikirqiciki mukaarkanek qemaggvii; imenrurrluku qalliqellriatun mukaarkatun, piunrirteqapiggluku-llu; iliinek uitaciyaqunaci 
JER.50.27	Tuquciki tamalkuita anguyagtait! Tuqurqelluki! Babylon-aam yui piunriumaarkaurtut! Anucimirqecetaarumallerkaat tekican!”
JER.50.28	(Qimagaulriit anagtut Babylon-aamek tailuteng-llu Jerusalem-aamun, qanrutkaat-llu qaillun 
JER.50.29	“Qanruciki pitgaqustet curuusqelluku Babylon-aaq. Ayagtelluki tamalkuita urluvrem pitegcautem-llu aturyarakek nallunritestai. Avatairluku nunarpak; kina anagcetevkenaku. Akinaurciki elliin pillri tamalkuita, allat pilallritun ellii-llu tuaten piciu, umyuamikun angliriluni ingluliaku 
JER.50.30	Tuaten-llu ayagyuat angutai tuqucimaciqut tumyaraini, anguyagtai-llu tamarmeng piunriumaluteng tuani ernermi, qanertuq 
JER.50.31	“Babylon-aaq, inglukamken elpenek pivakngavet, qanertuq 
JER.50.32	Ellminek pivakellria atanruviin naggluni paallagciquq, ikayurtekaunani. Keneq kumarciiqaqa nunarpaini, avatiinelnguut-llu tamalkurmeng piunriumaciqut.”
JER.50.33	Waten qanertuq 
JER.50.34	Tau͡gaam anirturtengqertut pinilriamek; aterluni 
JER.50.35	“Nuussirpak tull'i Chaldean-aanun!
JER.50.35	yuinun-llu Babylon-aam,
JER.50.35	atanirturtainun umyuartulriarinun-llu.
JER.50.36	Tuqulit iqlungalriit prophet-aari
JER.50.36	usviipagtat!
JER.50.36	Nuussirpak anguyagtainun pili
JER.50.36	piunriumanaurtut!
JER.50.37	Piunrirluki horse-aarit ayagassuutait-llu akalrialget!
JER.50.37	Tuqulit akilirluki anguyagteksagutellrit
JER.50.37	taukut cirlauvagtat!
JER.50.37	Piunrirrluki tukuutai;
JER.50.37	uayarluki-llu.
JER.50.38	Ellalliyuirutelluku nuniit
JER.50.38	kuigit kinertelluki.
JER.50.38	Babylon-aaq nunakaat alingnarqellriit agayutnguat
JER.50.38	tamakut usviirutevkallrukait yuut.
JER.50.39	“Taumek yuilqurmiutaat ungungssit uitaviksaguciiqaat hyena-nek ilaluteng, yaqulget-llu ostrich-aat uitavikeciqaat. Ataam yungqenqiggngaituq akwarpak. 
JER.50.40	Agayutem piunrillruciatun Sodom-aaq Gomorrah-llu nunat-llu avatiignelnguut, qanertuq 
JER.50.41	“Tangerrluku, yuut taigut negeqvamek,
JER.50.41	yaaqvanelnguq pinilegpaulria angayuqauvik;
JER.50.41	amllellriit angayuqat uptut anguyagmun.
JER.50.42	Urluvteng panateng-llu teguit;
JER.50.42	nangcilriaruut, takumcuyuyuunateng-llu.
JER.50.42	Nepengqelartut imarpiim ellerrartellratun
JER.50.42	horse-aamegteggun ayagaqameng.
JER.50.42	Upingaut anguyagmun inglukluku Babylon-aaq.
JER.50.43	Babylon-aam angayuqran niicamiki,
JER.50.43	unatai aqevlertut unaqserrluteng.
JER.50.43	Angniitnam nangteqnam angelriim imiraa,
JER.50.43	arnatun teggiurcilriatun irniqatarluni ayuqliriluni.
JER.50.44	“Yugtutulitun anelriatun, napalilriamek Jordan-aam cen̄iinek, pengegnailngurmun qusngit casguatnun, Wiinga, 
JER.50.45	Taumek niicugniciu picirkiuraa 
JER.50.46	Babylon-aaq iqukan, qastuqapigciiquq nepii nuna tamalkuan arulalluku, allat-llu atanruviit niiciiqait alingluteng neplillrat.”
JER.51.1	Waten 
JER.51.2	Ayagceciciqua allanernek Babylon-aam piunrirtekainek anuqetun caranglluirilriatun. Erenra piunririlriim tekiskan, curugciqut tamiin avatiinek, uniciiqaat-llu nuna carrartairulluku. 
JER.51.3	Anguyagtait pitgaqusciigatevkarluki pikiciki anguyagcuutait-llu at'esciigatevkarluki. Yun'erraat ilakuivkenaki tamalkuita tuquskiciki! Piunrirrluki tamalkuita anguyagtet! 
JER.51.4	Iquaciqut tuqualuteng Babylon-aarmiut nunameggni, tumyaraini-llu kiliumalriit taklaluteng. 
JER.51.5	Tua-i-wa 
JER.51.6	Qimagci Babylon-aamek! Tuquyuartuci! Babylon-aam assiilngillra pitekluku tuqukaunrituci. Maa-i anucimirqecetaaramku akinaurluku pinarqutii aturluku. 
JER.51.7	Babylon-aaq suulutaatun saskatun ayuqellruuq unatemni, ellarpak tamalkuan taangiqevkarluku. Atanruviit yuit tuaken merluteng usviirutut. 
JER.51.8	Babylon-aaq alqunaq iquuq piunriumaluni! Qiatekiciu! Engellugtullrani iinruvkarluku assiriyuartuq. 
JER.51.9	Allanret tamaanelnguut qanertut, “Ikayungnaqsaaqerput Babylon-aaq tau͡gaam kingurautukut. Wanirpak ayagnaurtukut kingunemten̄un. Agayutem anucimirqecetaaraa Babylon-aaq pinini tamalkuan aturluku piunrirteqapiggluku.”
JER.51.11	Anguyakatalriit atanerruat alerquigut, “Pitegcauteci ipegcarciki! Capkutaci upciki! 
JER.51.12	Curullerkaat Babylon-aam casguin pisqiciu. Nayurtet ilaluki! Murilkestekat elkarrluki! Anguyagtet iirtelluki alqunak anqertarkat!”
JER.51.13	Kuiget tamaani nunami amllertut tukuutai-llu amllerrluteng, tau͡gaam pillerkaa tekituq, yualukartaa unguviin kepumauq. 
JER.51.14	 Artuqailnguq ukvernarcarillruami elliin unguvamikun taitarkauluni amllellrianek angutnek anguyagtekainek Babylon-aam petgertayulitun amllertalriatun, taukut-llu qayagpagciqut qakvautmek.
JER.51.15	umyuartutacimikun ellarpak piliaqellrua
JER.51.15	qiliit-llu saggluki.
JER.51.16	Alerquraqateng mer'et qiliit quliitnelnguut ellerrartut;
JER.51.16	amirlut-llu taivkalarai nunam iquinek.
JER.51.16	Ellallugmi kalluk kenerpallaravkalaraa
JER.51.16	anuqa-llu ayagcetaqluku elliviminek.
JER.51.17	Makut tangerrluki, yuut umyugaitelartut taringumavkenateng;
JER.51.17	Suuluciiyurtet agayutngualiarita kasnguyugcet'larait;
JER.51.17	agayucet piliarit piciunrilameng anernerunateng-llu.
JER.51.18	Camun atuunritut uumikumanarqut-llu;
JER.51.18	piunriumaciqut 
JER.51.19	Jacob-aam Agayutii ellaicetun ayuqenritut;
JER.51.19	elliinguuq piliaqestellrat cat tamarmeng,
JER.51.19	cucukellrua-llu Israel-aaq elliin nakmiin yuksugluki.
JER.51.20	Babylonia-q, mulut'uukamken, anguyagcuun caskuka.
JER.51.20	Aturluten ciamtelaranka atanruviit angayuqauviit-llu,
JER.51.21	aturluten navgurlaranka horse-aat ekumastait-llu,
JER.51.21	navgurlaranka ayagassuutet akalrialget alulartait-llu,
JER.51.22	tuqutaqluki arnat angutet-llu,
JER.51.22	tuqutaqluki ayagyuat ak'allaat,
JER.51.22	tuqutaqluki tan'gaurluut nasaurluut-llu,
JER.51.23	tuqurqaqluki qusngiliurtet katngait-llu,
JER.51.23	tuqurqaqluki nauceciiyurtet horse-aarit-llu nunamek itumcissuutait,
JER.51.23	ciamtaqluki atanirturilriit atanerruat-llu.
JER.51.25	Babylon-aaq, ingritun ayuquten piunrirtiitun tamiin ellarpak, tau͡gaam, Wii, 
JER.51.26	Imnerpeni teggalqut iliit watqapik atunqiggngaitut enelianun. Cakarniiruciiquten nunatun mer'ilngurtun akwarpak. Wiinga, 
JER.51.27	“Curuusqiciki! Cupu'uryaraq cupluku atanruviit niitelluki! Upciki atanruviit anguyagmun Babylon-aaq inglukluku! Qanruciki angayuqauviit Ararat-am, Minni-m, Ashkanaz-aam-llu curuusqelluki. Cucuklirci curulriit ciuliqagtekaatnek. Horse-aat tailluki amllertalriit petgertayulitun. 
JER.51.28	Upciki atanruviit anguyagmun Babylon-aaq inglukluku. Taisqiciki Medes-aat angayuqrit, ciuliqagtait, atanerruarit-llu, anguyagtait-llu nunat tamalkuita ataniumak'ngaita. 
JER.51.29	Nuna uulegtuq arulaluni 
JER.51.30	Anguyagtai Babylon-aam callunrirluteng asvairqumalriani uitavimeggni uitaluteng. Alingem tuc'ateng qaillun-llu pisciiganateng. Ayuqliriut enait ekualuteng nunarpiim iteryarai navgumaut, enet-llu ekualuteng. 
JER.51.31	Kevgat qaneryartulriit kinguqliqluteng qanrucarturaat angayuqra Babylon-aam nunarpii iterniluku nau͡gg'un tamiinek. 
JER.51.32	Inglukestaita teguat kuigem qeraryaraa asvairqumalriit-llu ekuavkarluku. Babylon-aam anguyagtai tavluteng qaillun picirkaitut. 
JER.51.33	Ak'anun pivkenaki inglukestaita tuqurqeciqait tutmaulluki-llu mukaarkatun carrirviata natrani. Wiinga, 
JER.51.34	Angayuqran Babylon-aam uklia Jerusalem-aaq
JER.51.34	nerluku-llu.
JER.51.34	Caqutun imairaa;
JER.51.34	carayagtun igluku.
JER.51.34	Piyullerminek tegutuq
JER.51.34	uitaskengani-llu eggluki.
JER.51.35	Zion-aam yui qanerlit,
JER.51.35	“Babylon-aaq pinarqelriaruli
JER.51.35	nangyun anagutellria wangkutnun pimalleq pitekluku!”
JER.51.35	Jerusalem-aam yui qanerlit,
JER.51.35	Babylon-aaq pinarqelriaruli
JER.51.35	nangtequtelput pitekluku!
JER.51.36	Taumek 
JER.51.37	Tauna nuna imenrurciiquq ungungssiaraat tau͡gaam uitaviksagulluku. Tangellra alingnariciquq; uitavikestairulluni, tangertem̄inun alingnarqelriarurciiqngami. 
JER.51.38	Babylon-aarmiut uirraniciqut yugtutulitun piyagaicetun-llu. 
JER.51.39	Ilateng-qaa piirasaalarait? Neqkiurciqanka taangiqevkarluki nunaniryugtelluki-llu. Qavarciqut tupanqigtevkenateng-llu. 
JER.51.40	Tugucimallerkaatnun ayauciiqanka, qusngiyagartun, qusngirngalngurtun, qusngirngalnguut-llu angucaluicetun. Wiinga, 
JER.51.42	Imarpiim nalillrua Babylon-aaq patuluku-llu ellerrartellrianek qairnek. 
JER.51.43	Nunarpain tangellrat alingnariut mer'ilngurtun meriulluni qau͡gyaurrluni, uitavikestairulluni yuk-llu tamaaggun kiturnanrirluni. 
JER.51.44	Anucimirqecetaarciqaqa Bel-aq, agayutnguarat Babylon-aarmiut, teglegai angitelluki; atanruviit agayuarkaunrirtelluki elliinun.
JER.51.44	“Babylon-aam qacarneri navguumaut. 
JER.51.45	Israel-aam yuini, cukamek ayagci tuaken! Unguvasi qimauciu tuknilriamek eq'urtellemnek. 
JER.51.46	Ciunerkairuteksaunaci wall'u alingeksaunaci qanengssagnek niiteng'e'rpeci. Allamiaqan alla qanengssak sagtelartuq, qanengssiit nangyutellrianek nunami angayuqaanek-llu inglukuurutellrianek. 
JER.51.47	Taumek erenret agiirtut anucimirqecetaarillerkaqa Babylon-aam agayutnguarinek. Nuna tamarmi kasnguyugcecimaciquq, yui-llu tamarmeng tuqucimaluteng. 
JER.51.48	Cat tamarmeng qilagmelnguut nunamelnguut-llu qayagpagciqut angnirluteng Babylon-aaq cirlakekatgu piunriryarturtain neglirnermek. 
JER.51.49	Babylon-aam tuquvkallrui yuut ellarpiim iluani, waniwa-llu Babylon-aaq iivkaumaciquq tuqutaullrat amlleret Israel-aat pitekluku. Wiinga, 
JER.51.51	Waten qanertuci, ‘Wangkuta caunrilkumaukut kasnguyugcecimaluta; casciigalngurtun ayuqluta allanret uitaviksagucatki tanqilriit Agayuvigpagmi.’ 
JER.51.52	Taumek, qanertua pillerkaq agiirtut qaillukuarillerkaka Babylon-aam agayutnguarinek, kiliumalriit-llu yuuniararkaugut tamiini nunami. 
JER.51.53	Babylon-aaq qilagmun mayuryaaqsartuq, asvairqumalriamek-llu nauciluni tuani, tuaten pingraan piunrirtekainek wiinga ayagceciyartua tuavet.” Wiinga, 
JER.51.54	“Niiciki nepiit qialriit Babylon-aami,
JER.51.54	qiatekaat nunam piunriumallra.
JER.51.55	Tua-i-wa 
JER.51.55	cayunaitellrungraan nepairutelluku.
JER.51.55	Anguyiit curugaat qairtun ellerrartellriatun
JER.51.55	anguyagaat neplirluteng qayagpagaluteng.
JER.51.56	Tailuteng piunriryarturaat Babylon-aaq;
JER.51.56	anguyagtai teguarurtut,
JER.51.56	urluvrit ayemqumaluteng.
JER.51.56	Wiinga Agayutnguunga, anucimirqecetaarilalriarulua assiilngurmek,
JER.51.56	Babylon-aaq-llu akinaurciqaqa pinarquciatun.
JER.51.57	Atanirturtait taangiqevkarciqanka,
JER.51.57	angutet umyuartulriit, ciuliqagtet, anguyagtet-llu.
JER.51.57	Qavarciqut tupanqigtevkenateng-llu.
JER.51.57	Wiinga, angayuqaq, qanertua;
JER.51.57	Wiinga 
JER.51.58	Casgui pinilriim Babylon-aam imcimaciqut nunamun
JER.51.58	sugtulriit-llu iteryarai ekuavkaumaluteng.
JER.51.58	Atanruviit caliallrit ekuaciqut elliinginaq caliarurrluteng;
JER.51.58	cakviurutkellrit ekuamaluteng.
JER.51.58	Wiinga, 
JER.51.59	Angayuqam Zedekiah-m nakmiin pistii atengqertuq Seriah, Neriah-m qetunraa, Mahseiah-m tutgaqluku. Allrakut cetamiitni Zedekiah-m angayuqrullran Judah-mi, Seriah-m maligteqatallrua Babylon-aamun, Jeremiah-m-llu ayuqucirturluku. 
JER.51.60	Jeremiah-m igautellrui kalikarnun assiitellriit tut'arkat Babylon-aamun, allat-llu cali igausngalriit Babylon-aaq piluku. 
JER.51.61	Jeremiah-m alerquraa Seriah: “Babylon-aamun tekiskuvet pinritevkenak naaqekiki makut, 
JER.51.62	waten-llu qanerluten, ‘
JER.51.63	Qaqiskuvki naaqellrat ukut kalikat, teggalqumek kis'ucirluki egeskiki qukaanun Kuigem Euphrates-aam, 
JER.51.64	waten-llu qanerluten, ‘Waten ayuqluni Babylon-aaq kiciiquq, puglerrngairulluni, assiitellria tuc'etarkaungamku elliinun.’”
JER.51.64	Wani iquklitut Jeremiah-m qanellri.
JER.52.1	Zedekiah angayuqrurtellruuq allrakungeqerluni yuinaq ataucimek cipluku (21), angayuqruluni-llu Jerusalem-aami qula ataucimek cipluku (11) allrakuni. Aaniin atra Hamutal-aullruuq, Jeremiah-m Libnah-mi uitalriim panikluku. 
JER.52.2	Jehoiakim-aatun-llu assiilnguq atullrua 
JER.52.3	 cakneq qenrucamiki Jerusalem-aam Judah-m-llu yui tangvallerminek ayagcetai.
JER.52.3	Zedekiah-llu inglulituq Babylon-aam angayuqranun Nebuchadnezzar-aamun. 
JER.52.4	Angayuqaullran Zedekiah-m allrakut qulngunritariitni, iralut qulngurutiit qulnek ernengqerluku, Nebuchadnezzar-aaq, Babylon-aam angayuqra, taiguq anguyagten̄i tamalkuita malikluki Jerusalem-aaq curugluku, avatairluku, marayanek-llu qerturiluki pililuteng nunarpak avatairluku kassutmun. 
JER.52.5	Tua-i nunarpak avatairumaat allrakut qula ataucimek cipluku Zedekiah-m angayuqrullran engeliinun. 
JER.52.6	Erenret qulngunritaraurteqerluki, iralut cetamiitni, piitnaq tuani nunarpagmi arenqialian yuut neqkairutut, 
JER.52.7	nunarpiim qacarneri navgait. Babylon-aarmiut-llu avatairumangraatgu nunarpak, tamarmeng anguyagtet qimagtut unugmi. Ayagtut angayuqam naucetaarviakun, anluteng-llu ikirtuqakun qacarnerek akunliignelngurkun, qimagluteng-llu Arabah-m tungiinun. 
JER.52.8	Tau͡gaam Babylon-aarmiut anguyagtaita malirqeraat Angayuqaq Zedekiah, teguluku-llu Jericho-m canimelkaini carr'ilqani, tamarmeng-llu anguyagtain uniqurluku cekavvluteng. 
JER.52.9	Teguat-llu Zedekiah, ullautaat Angayuqamun Nebuchadnezzar-aamun, uitalriamun nunarpiini Riblah-m, Hamath-aam nuniini, tuani-llu Nebuchadnezzar-aam itengqallerkiuraa Zedekiah-m. 
JER.52.10	Riblah-mi Zedekiah-m qetunrai tuqutai Zedekiah-mun tangvagtelluki, atanerruari-llu Judah-m tuqulluki. 
JER.52.11	Taum kinguani, Zedekiah-m iik qagercetak, kalivnercirluku-llu ayaulluku Babylon-aamun. Zedekiah-llu itercivigmi uitallruuq Babylon-aami tuqunatkaminun.
JER.52.12	Iralut tallimiitni, qulnek iraluq ernengqerluku, allrakut yuinaunritariitni (19) Angayuqam Nebuchadnezzar-aam Babylon-aami angayuqrullran, Nebuzaradan-aam, ayuqucirtuastiin angayuqam anguyagtain-llu atanirturtiita, itraa Jerusalem-aaq. 
JER.52.13	Ekuavkarluki-llu Agayuvigpak, angayuqam-llu enii, Jerusalem-aami tamalkuita yuut piuranrita enait. 
JER.52.14	Babylon-aam-llu anguyagtain navgurait Jerusalem-aam qacarneri. 
JER.52.15	Nebuzaradan-aam-llu ayautai teguaqluki ilait yuut arrsaunrit, yuut-llu nunarpagmi unegtellret, uitaqallret-llu munalriit-llu calistet, ilautellret-llu Babylon-aam angayuqranun. 
JER.52.16	Tau͡gaam Nebuzaradan-aam uitatai ilait yuut arrsaunkacagait, nunautailnguut, calivkarluki-llu wine-arkat naucetaarviitni allani-llu naucetaarvigni.
JER.52.17	Babylon-aarmiut-llu navgurait ciamlluki Agayuvipiim punerneret naparyai akalrialget-llu Agayuvigpagmi uitalriit, ilakluku angelria punerneq mervik, tamalkuita-llu punerneret ayaulluki Babylon-aamun. 
JER.52.18	Cali-llu ayaulluki egatet, qanikciurutet, kenurranek nipcissuutet, ermigcuucet, qantat-llu tepkegcautmek aruviarmek imangqetulit, tamalkuita-llu punerneret atuulalriit Agayuvigpagmi agayuaqata; 
JER.52.19	qantacuaraat, assigtait qamlleret kumalriit, ermigcuutet, egacet, kenurrarviit, qantat tepkegcilrianek imangqetulit, qantat kuvuurutet wine-amek elliitmek. Suulutaamek-llu piliaqumalriit qerrirlimek-llu nayurtet ciulirnerata ayaulluki. 
JER.52.20	Punernermek-llu piliaqumalriit, Angayuqam Solomon-aam piliallri Agayuvigpagmun malruk naparyak, akalrialget, angelria mervik, qula-llu malrugnek cipluku angucalut kuluviit merviim tusnganri uqamaitessiyaagameng uqamaltassiarciiganateng. 
JER.52.21+JER.52.22	Naparyak malruk ayuquk: tamarmek yuinaq malrunlegnek cipluku (27) it'ganernek sugtutalutek, akimiaq pingayunek cipluku ellegtalutek. Ilukek qerratalutek, cavik-llu pingayunek cuqnernek (3 inches) mamtutaluni. Taukuk-llu naparyak kangliumauk malrunlegnek avegmek aipirluku it'ganernek (7 1/2) quyigtalriamek, kassutmun tangnircaumaluni atsaruanek pomegranates-aanek, tamarmi punernermek piliaqumaluni. 
JER.52.23	Kassutmun tangnircautengqertuq yuinarnek tallimanek (25) pomegranates-aaruanek, tamakut-llu ilait yuinaat cetaman akimiaq ataucimek cipluku (96) alaunateng cailkamek.
JER.52.24	Tamakunun ilakluki Nebuzaradan-aam, anguyagtet atanirturtiit ayautuq teguaqluki: Seriah Agayulirten͞guneq, Zephaniah agayulirta Seriah-m tunglia, pingayun-llu allat Agayuvigpagmi calilriit piuranrit. 
JER.52.25	Tuaken-llu nunarpagnek ayaulluni anguyagten̄un atanerruarullermek, malrunelgen-wa angayuqam nakmiin ayuqucirtuastai cali tamaanelnguut nunarpagmi, anguyagtet-llu atanerruarata ikayua, anguyagtet kalikaita qaunqestiit, allat-llu yuinaat pingayun (60) yuut piuranrit. 
JER.52.26	Taukut Nebuzaradan-aam ayautai Babylon-aarmiut angayuqratnun, nunarpagmi Riblah-mi uitallrani 
JER.52.27	Hamath-aam nuniini. Tuani angayuqam kaugtuarcetai tuqutelluki-llu.
JER.52.27	Tua-i Judah-m yui ayaucimaut nunameggnek nunakenrilkemeggnun. 
JER.52.28	Wani-wa igausngallrit yuut amllertaciit Nebuchadnezzar-aam ayautellrin teguaqluki: angayuqrullermi allrakut malrunelgatni ayautuq tiissitsaat pingayun yuinarnek pingayunek cipluku (4,600) yugnek, 
JER.52.29	allrakut akimiaq pingayunek cipteqerluku ayautuq yuinarnek, yuinaak malruk yuinaagnek malrugnek cipluku (832) Jerusalem-aamek; 
JER.52.30	yuinaq-llu pingayunek cipluku (23) allrakungeqerluku angayuqrullra, yuinaat akimiaq malrugnek cipluku talliman-wa (745), Nebuzaradan-aam ayautellrui teguaqluki Jews-aat. Quyurmeng yuut ayaucimallret amllertaluteng tiissitsaat cetaman yuinarnek yuinaq akimiarmek cipluku (4,600).
JER.52.31	Allrakumi tuani Evilmerodach-aam, angayuqrurtellermini Babylonia-mi, takumcukellrua Jehoiachin-aaq, Judah-m angayuqra, itercivigmek-llu anevkarluku. Man'a tuaten pillruuq allrakut yuinaq akimiaq malrugnek cipteqerluku (37), iralut qula malrunelgatni, yuinaq tallimanek cipluku (25) ernengqerluku Jehoiachin-aam teguaruluku ayaucimallran. 
JER.52.32	Evilmerodach-am pilaraa takumcukluku caliarkilluku-llu quyinruluku allani angayuqani teguarullgutaini Babylon-aami. 
JER.52.33	Jehoiachin-aam itercivigmi aturat atullni yuugai. Unuaquaqan-llu unguvallmi taktaciatun nerlartuq angayuqam estuuluani. 
JER.52.34	Cali-llu pinariaqan cikiumalallruuq aturyugarkai cuqluki unguvallran taktaciatun.
LAM.1.1	Alianaqvagta Jerusalem-aaq, ciungani yugyalleq!
LAM.1.1	Qigcikumallruyaaqluni ellarpiim yuinek,
LAM.1.1	tau͡gaam watua aipainertun ayuqliriluni;
LAM.1.1	Nunarpiit takarnarqenqurrallrat watua pistepayuartun ellirluni.
LAM.1.2	Unugpak qiamalartuq; aluvii qurrlurluteng ulluviigken'gun.
LAM.1.2	Yugnikesterugallri atauciunge'rmi unegtenrilami qarutestekaituq.
LAM.1.2	Ililirtellrin picetaarucamegteggu waniwa-llu tamarmeng ingluksagulluku.
LAM.1.3	Judah-m yui pistepayuaraurcameng, qessange'rmeng ayagcecimaluteng nunameggnek.
LAM.1.3	Nunakenrilkem̄eggni uitaluteng, ellaita pimeggnek qanerciiganateng—
LAM.1.3	Inglukestaita avatairumaluki, qaillun qimagciiganateng.
LAM.1.4	Kina imna taiksaituq Agayuvigpagmun agayuyarturluni agayuyarani.
LAM.1.4	Nasaurluut aturtet nangtequt, agayulirtet-llu yuuniarluteng tau͡gaam.
LAM.1.4	Nunarpiim ikirtuqai yuunateng uitaut, Zion-aaq-llu cakneq nangteqluni.
LAM.1.5	Inglukestain pingnaqlerteng unakaat; tegumiaqaat casciigaliluku.
LAM.1.5	lrniari ayaucimaluteng inglukestaita teguaqsagulluki.
LAM.1.6	Ucurnarqellra Jerusalem-aam pellugtuq.
LAM.1.6	Ciuliqagtai ayuqliriut tuntutun paluqatalriatun,
LAM.1.6	Piniarulluteng qimallermeggni pissurtemeggnek.
LAM.1.7	Jerusalem-aam nangteqlermini umyuani-llu assiitellrani umyuaqai assilriit cat piksunarqellriit pikellni ak'a ernerni pellullerni.
LAM.1.7	Inglukestem̄inek tegumallermini, kitumek ikayurtekaitellruuq;
LAM.1.7	Inglukestain-llu ucuryaggluteng picingssautekaat piunriumallra.
LAM.1.8	Jerusalem-aaq cakneq iluteqnarqellriamek assiilngiami, pellernariuq; takaqestellrin caunrilleksagutaat matangqaluku tangellruamegteggu;
LAM.1.8	Yuuniaraluni ulurmiaguq kasnguyuami.
LAM.1.8	Jerusalem-aaq ellminek menuurtellruuq assiitqapigtellriakun assiilngurkun.
LAM.1.9	Menuurcimallra nallunaicaaquq, tau͡gaam elliin catkenritaa.
LAM.1.9	Piunriumallra anagutuq; kia qarucesciigataa.
LAM.1.9	Inglukestai anagkengellruut, qayagaurtuq-llu 
LAM.1.10	Inglukestain uayaaraat tamalkuita tukuutainek.
LAM.1.10	Tangvallrui Agayuvigpagmun itellratni,
LAM.1.11	Yui yuuniaraut neqkameggnek yuallermeggni;
LAM.1.11	Tukuuteteng navrut'larait neqkanun piniritkameggnun.
LAM.1.11	“Tangerrnga, 
LAM.1.12	“Tangerrnga!” qayagauq tamalkuitnun kitulrianun.
LAM.1.12	“Kina imna watqapik akngirniuqsaituq akngirniurutma ayuqiinek,
LAM.1.12	Akngirniurun 
LAM.1.13	“Keneq pakmaken taivkaraa, keneq ekualria ilumni.
LAM.1.13	Kuvyamun nagcetai it'ganka iquvkarlua nunamun.
LAM.1.13	Cakaarlua-llu unitaanga taqsuunii nangteqevkarlua.
LAM.1.14	“Assiilnguunka tamalkuita nallunairturluki quyurrluki qillertellrui;
LAM.1.14	Uyaqumnun uyamiliutellrui, wiinga-llu uqamailata cirliq'ngellruunga.
LAM.1.15	“
LAM.1.15	Anguyagten̄ek-llu taivkarillruuq ayagyualriit yum'a piunrirtekaitnek.
LAM.1.15	Passillrui-llu yuunka wine-arkanek atsanek passiilauciicetun.
LAM.1.16	“Makut pitekluki aluviliurtua; iigka qurrlurlutek aluvimnek;
LAM.1.16	Kia qarutesciigataanga; kia pinirivkarciigataanga.
LAM.1.16	Inglukestem cirlakellruanga; yuunka camek pikairulluteng.
LAM.1.17	“Unatenka yagingayaaqanka, tau͡gaam kia ikayurngaitaanga.
LAM.1.17	Jerusalem-aaq ellaitni pellernariluni.”
LAM.1.18	“
LAM.1.18	Tau͡gaam niicugnicia, tamarpeci yugni, tangerrluku-llu nangteqelqa:
LAM.1.18	Yuunka yun'erraat neviarcaraat-llu ayaucimiita teguarurrluteng.
LAM.1.19	“Wiinga-llu qayagauryaaqanka ililirtek'lallrenka, tau͡gaam ikayuryuumiitaatnga;
LAM.1.19	Agayulirtenka ciulirneret-llu tuquagut nunarpagni,
LAM.1.19	Yuarluteng neqkameggnek unguvatkameggnek.
LAM.1.20	“Tangrru, 
LAM.1.20	Ircaqumkun umyuarniurtua wiinga assiilngillruama.
LAM.1.20	Tuqurqiut tumyarani; enet-llu ilukengraitki tuqualuteng.
LAM.1.21	“Yuuniaralqa niisgu yugmek qarutestekaunii.
LAM.1.21	Inglukestem̄a niicamegteggu picurlaumaciqa,
LAM.1.21	quyaut elpenun tuaten pivkaucimnek.
LAM.1.21	Piciurcessgu akqutkellren erneq;
LAM.1.21	nangteqevkarluki inglukestenka nangteqlemtun.
LAM.1.22	“Pinarqelriarureski assiiluciat pitekluku;
LAM.1.22	Anucimirqecetaarluki wiinga anucimirqecetaallrucirpetun assiilngillemni.
LAM.1.22	Yuuniaraunga, nangteqlua umyuarniurlua.”
LAM.2.1	Ucurnaqluni tangssunarqellra cimiraa navguumavkarluku.
LAM.2.1	Eq'urtellermi-llu nalliini Agayuvigpak cakaarluku.
LAM.2.2	Nunat Judah-mi 
LAM.2.2	Asvairqutai navgurluki
LAM.2.2	kasnguyugtelluku angayuqauvik atanirturtai-llu.
LAM.2.3	Eq'uqertellermini piniarucetaa Israel-aaq;
LAM.2.3	ikayuryuumiinaku inglukestem̄inek anguyallrani;
LAM.2.3	ingluliuraakut tuarpiaq kenerpagkun ca tamalkuan piunrirluku.
LAM.2.4	Pitgaryuumaakut inglukestemcetun, pinimikun inglulirluta;
LAM.2.4	tuqurqelluki qunukataput kenkek'ngaput.
LAM.2.4	Wangkutnun maani Jerusalem-aami elpegnaqluni eq'urtellra.
LAM.2.5	piunrirtellrua Israel-aaq;
LAM.2.5	piunrirtellrui tamalkuita angayuqat enait,
LAM.2.5	imerqelluki asvairqumalriartait;
LAM.2.5	angniitellrat-llu Judah-m yuin ilalqerluku.
LAM.2.6	Agayuvigpak agayuvikelallerput ciqumtaa;
LAM.2.6	Erenret tanqilriit, Sabbath-aat-llu taqevkarluki.
LAM.2.6	Eq'urcami cakneq ciuniuryuumiitellrui angayuqat agayulirten͞gunret-llu.
LAM.2.7	inglukestainun tunaa taukut-llu qacarneri navgurait.
LAM.2.7	Cirlakillermeggnek quyaluteng neplirtut,
LAM.2.7	agayuvikelallemta nunaniryugluta iluani.
LAM.2.8	cuqtaarluki-llu caunriqapiggluki piunriumasqelluki.
LAM.2.9	Ikirtuqam canirutai navguumaut, ikirtuqat-llu nanrumaluteng ciqumllernek.
LAM.2.9	Angayuqra atanirturtai-llu ayaucimaut nunanun allanun.
LAM.2.9	Alerquutet-llu elitnaurutkumayuirulluteng,
LAM.2.9	prophet-aat-llu 
LAM.2.10	Ciulirnerurtellriit Jerusalem-aami aqumgaut nunam qaingani nepaunateng,
LAM.2.10	qamiquteng urr'amek kanevluki missuullernek aturluteng.
LAM.2.10	Nasaurluut-llu Jerusalem-aami cikluteng qamiquteng nunamun agtuulluki.
LAM.2.11	Iigka assiirutuk qiamallma ugaani, yuuciqa angniitqapiggluni.
LAM.2.11	Piunriumiita yuunka angniitua mernulqa tekilluku, mikelnguut,
LAM.2.11	mikelnguyagaat-llu tangerrluki nalluqaqulriit tumyarani.
LAM.2.12	Kaigluteng meqsugluteng, qayagaurait aanateng;
LAM.2.12	kilirtuumalriatun iquagut tumyarani,
LAM.2.12	tuquluteng tuaten aanameng tegumiaqnginanratni.
LAM.2.13	Qaillun qanrutkeqatarcia, elpet Jerusalem-aaq, camun-llu ayuqestassiiguciiqsia?
LAM.2.13	Qaillun-llu qaruteqatarcia, waten pitaluni nangteqelriartangqeksailan.
LAM.2.13	Navgumallren imarpigtun iquituq, kia-kiq tua-i tum'arrniartaten.
LAM.2.14	Prophet—aarpeci iqluularaiceci nasvicimanguarluteng;
LAM.2.14	qaneryariurluteng iqluurluteng assiilnguci nallunrircecuunaki.
LAM.2.14	Umyuarteqevkarluci assiilngurmek umyuarniurutkaicukluci.
LAM.2.15	Tamaaggun kitulriit ciritekaiceci qamiquteng ungauluggluki qanraqluteng;
LAM.2.15	“Waniwa-qaa una nunarpak ayuqailnguq?
LAM.2.15	Nunam-qaa yuin wani-wa una ucuryagutiit?”
LAM.2.16	Tamarmeng inglukestevci picingssautekaiceci tangcurlagaluci tuaten eq'ukluci.
LAM.2.16	Ciritekluci qanertut: “Wangkuta piunrirarput!
LAM.2.16	Unuamek nerinik'lallerput tangrrarput!”
LAM.2.17	Piunriraakut takumcukevkenata ak'a picirkiurallni aturluku.
LAM.2.17	Inglukestevcen̄un nunaniryuutekevkaraci,
LAM.2.17	inglukesteci pininrurcecamiki elpecen̄i.
LAM.2.18	Qayagaurciu qastuluci 
LAM.2.18	Aluvici qurrlurtelluki kuigtun carvuralriatun ernerpak unugtuumaan-llu.
LAM.2.18	Arulaiqsaunaci aluviliurutkici elpecen̄ek.
LAM.2.19	Unugpak pinqigtaarluci makluci qayagauraqluku 
LAM.2.19	Apervikualuku kaigavikiciu takumcukesqelluki irniaci palualriit tumyarani.
LAM.2.20	Arnat nerait irniameng kenkek'ngameng temait!
LAM.2.20	Agayulirtet prophet-aat-llu tuqurqumaut agayuviim ilukengraaku!
LAM.2.21	Ayagyuat, ak'allaat ayuqluteng taklaut tuqumaluteng tumyarani,
LAM.2.21	nasaurluut arnat-llu nuussirpagkun tuqurqait.
LAM.2.21	Elpet-wa tuqurqellruaten takumcukevkenaki eq'uqerrluten.
LAM.2.22	Kelgaten nerevkarilriatun nangteqnarqelrianun alingnarqelrianun avatairtellua.
LAM.2.22	inglukestem̄a piunrirai mikelnguut irnianka kenekluki anglicallrenka.
LAM.3.1	Wiinga nallunritaqa qaillun ayuqucia anucimirqecetaarumallrem Agayutmek;
LAM.3.2	elliin ayagcetaanga tan'germun tanqigtailngurmun.
LAM.3.3	Kaugtuarlua pinqigtaarlua mulngakevkenii.
LAM.3.4	Kemka amiqa-llu aruvkaraa, enrenkaa-llu ayemqelluki;
LAM.3.5	Kelucaucimaunga nangteqnarqelriami nanikuanarqelriami-llu;
LAM.3.6	tan'germi uitavkarlua ak'a tuqullertun.
LAM.3.7	Casguliraanga kalivnercirlua-llu anesciigalilua;
LAM.3.8	qayagaunge'rma ikayuusqeng'e'rma-llu piicauteka ciuniuqsaunaku,
LAM.3.9	ayalualua piyualartua avateka tamarmi capumiin teggalqunek qacarnernek.
LAM.3.10	Taqukatun utaqaanga, qeckarviklua-llu yugtutulitun.
LAM.3.11	Tumyarat taqruatnun malirqerlua allgurraarlua unitanga.
LAM.3.12	Urluvni qeluluku napataqaanga.
LAM.3.13	Pitegcautai itraqluteng tememnun iluqvanun.
LAM.3.14	Tamarmeng yuut temciarautek'langaatnga ernerpak apalluqaqlua yuarutmeggnun.
LAM.3.15	Nerevkalriatun ayuqelaraanga nangteqnarqelrianek.
LAM.3.16	Teggalqunek tamuavkaraanga, qamllermi-llu akaguartellua;
LAM.3.17	Yuucimkun uitanqegcisciigaliunga, angniryaram ayuqucia nalluyagulluku.
LAM.3.18	Ak'anun unguvangairutua; neryuniurutairucama 
LAM.3.19	Umyuaqellra engellugtulallma uitavigkaitelallma-llu, wangni nangteqnarqelriaruuq cakneq.
LAM.3.20	Umyuamni uitalartuq kesianek, assiilliqevkarlua.
LAM.3.21	Tau͡gaam una umyuamnun ek'aqan ataam neryuniurut'ngelartua:
LAM.3.22	Pektayiilnguq 
LAM.3.23	nutaraurrlainarluteng unuakut tamalkuita; piciulriaruavet cimiyuunak.
LAM.3.26	Taumek assirciquq yuum utaqakuniu nerinisngialliqevkenani anirtuutii 
LAM.3.27	Atawauciquq-llu yuum eliskuniu nerinisngialliqsuicaraq ayagyuallermini.
LAM.3.28	Nangteqkuni aqumgakili nepaunani nerinisngialliqevkenani.
LAM.3.29	Maligtaqulluni cikeskili nunamun, neryuniurutkangqerrsuartuq cali.
LAM.3.30	Qacarcestem̄inun ulluvani maniliu, qanerrluutait ciuniurluki.
LAM.3.31	Tua-i 
LAM.3.32	angniicet'lang'e'rmikut iluteqlerput tekilluku, takumcukciqaakut pektayiilnguq kenekni aturluku;
LAM.3.33	tua-i pitsaqluni nangteqevkayuilamiki yuut.
LAM.3.35	Nallunrit'laraa wangkuta pikaput taicimanritaqata elliin cikiutekellni.
LAM.3.36	Nalluvkenaku-llu piciunrilngurkun qanercetaarumaaqamta cuqcivigni.
LAM.3.37	Yuk camek piurcisciigatuq 
LAM.3.38	Assilria assiilnguq-llu piurtelartuk alerquutii aturluku.
LAM.3.39	Yuk qanemyuugayunaituq anucimirqecetaarumakuni assiilngillni pitekluku.
LAM.3.40	Ayuqucirput yuvrirra'arluku uterrnaurtukut 
LAM.3.41	Umyuarput ikirrluku piicagnaurtukut Agayutmun.
LAM.3.42	Assiilngillemten̄i inglulilluta, au͡g'aritenritarpekut 
LAM.3.43	Naklekilaucin eq'uqertellerpenek caquluku malirqerarpekut, tuqurqelluta takumcukevkenata;
LAM.3.44	amirlutun caquuten elpenek eq'errutevnek, piicautemta pellugciigalkiinek.
LAM.3.45	Yugnun ciqiciviksagucetarpekut.
LAM.3.46	“Tamarmeng inglukestemta caunrilkaitkut picingssautekluta;
LAM.3.47	alingnarqelria, nanikuayaraq piunriumayaraq-llu wangkuta aturarput;
LAM.3.48	iigemnek aluviigka qurrlurtuk kuigtun yuunka piunriumiita.
LAM.3.49	“Aluviigka iigemnek qurrlurciquk taqsuunatek,
LAM.3.51	Umyuaqa uqamaituq tangerrluku qaillun arnat pimallrat nunamni.
LAM.3.52	“Cacetaanrilnge'rma inglukestem̄a yaqulegtun pissularaatnga;
LAM.3.53	unguvalua petmigmun igcetaatnga teggalqumek-llu patuluku;
LAM.3.54	mer'em akuliini umyuartequa, tuquqatartua wii.
LAM.3.55	“Petmiim-llu iluanek wiinga qayagauramken 
LAM.3.56	Niicesqumallemni elpet niitarpenga!
LAM.3.57	Qayagaullemni canimnun tailuten qanrutarpenga, ‘alingenrilu!’
LAM.3.58	“Tuaken anagcetarpenga unguvaarkaurtellua.
LAM.3.59	Piciunrilnguq caliarat wangnun tanglaran 
LAM.3.60	Nallunritaten eq'ukilriit wangnek, picirkiurait-llu assiitellriit nalluvkenaki.
LAM.3.61	“Niitelaraten caunrilkuuraqatnga, nalluvkenaki-llu tamalkuita assiitellriit picirkiurait.
LAM.3.62	Ernerpak qanqelaraatnga picirkiurluteng tuaten.
LAM.3.63	Unuakumek maktellermeggnek ayagluteng atakullranun picingssautek'laraatnga.
LAM.3.64	“Elpet tau͡gaam, 
LAM.3.65	Aniqlaagiki nanikuavkarluki!
LAM.4.1	Suulutaaq qevleriutuq ayuqucimitun ayuqenrirluni!
LAM.4.1	Agayuvigpiim teggalqurri cekavcimaluteng tumyarani.
LAM.4.2	Ayagyualriartaput angutet Zion-aami qununarqetayaaqut suulutaatun,
LAM.4.2	tau͡gaam maa-i qikutun assigtatun pitarrluki pilarait.
LAM.4.3	Keglunrunger'meng aamarcilartut piyagameggnek,
LAM.4.3	tau͡gaam wiinga yuunka yaqulegtun ayuqut murilkevkenaki irniateng.
LAM.4.4	Alungutait emuumalriit qilagaitnun neptelartut; meqsuum ugaani;
LAM.4.4	mikelnguut-llu kaigalaryaaqut neqkameggnek, tau͡gaam cikirtaitelartut.
LAM.4.5	Yuut neqkegtaarnek nerlallret paluagut tumyarani;
LAM.4.5	anglillret-llu camek nuuqitevkenateng nerangnaq'lartut ciqitallernek.
LAM.4.6	Anucimirqecetaarutiit wiinga yum'a arcaqanruan anucimirqecetaarutiini Sodom-aam,
LAM.4.6	carrarmi piunriumallrem yuum unatain agtunrilengratni.
LAM.4.7	Atanerruari caarrluitellruut menuillruluteng qanikcarmi, segganqeggluteng, pinirluteng, naulluutaunateng.
LAM.4.8	Tau͡gaam maa-i tangllermegteggun puyuqnermi tungunrurtut, elitaqnaunateng taklaluteng tuqumaluteng tumyarani;
LAM.4.8	amiit nepluteng enritnun kinengluteng ciilerrluteng muragtun.
LAM.4.9	Anguyagkun tuqullret piluaqanruut piitnakun tuqullerni,
LAM.4.9	taukut paluangameng neryuumiryaaqluteng naucetaarviit naugillritnek.
LAM.4.10	Takumcutalriarung'e'rmeng arnat nakmiin irniameggnek kenirluteng nerlartut,
LAM.4.10	anagucan nangteqnarqelria tut'elleq yumnun.
LAM.4.11	kumarciuq kenermek Zion-aami ekuavkarluku nangqapiggluku.
LAM.4.12	Nunam angayuqrin, nunam-llu yuin ukveqellrunritaat allat nunat anguyagtait iternayukluki Jerusalem-aamun.
LAM.4.13	Tau͡gaam tuaten ellillruuq, prophet-aat agayulirtet-llu assiilngillrat pitekluku pinarqenrilnguut yuut tuquavkarluki.
LAM.4.14	Ciuliqagtait tarratut tumyaratgun cikmiumalriatun augmek uqlarluteng.
LAM.4.14	Taumek yuut agturyuumiilkait aturaitgun.
LAM.4.15	“Ayagci!” Yuut qayagpagaut. “Menuulriaruuci! Agturyaqunacia!”
LAM.4.15	Tua-i calligtaartut atanruvignun ciuniurtaunateng.
LAM.4.16	caukumavkenateng agayulirten͞gunger'meng ciulirnerunge'rmeng-llu.
LAM.4.17	Kiarcimayaaqukut ikayurtekamten̄ek elliinginaq;
LAM.4.17	neryuniuryaaqluta ikayurkamten̄ek ikayuq'ngesciigalngurmek.
LAM.4.18	Inglukestemta murilken͞gatkut tumyaramten̄i tarratesciigatukut;
LAM.4.18	tuqullerkarput mallgiinararput pillerkarput tekican.
LAM.4.19	Cukanruluteng qakurtarni qilagmek ellu'urvikluta malirqeraitkut ingrinun,
LAM.4.19	yuilqumi tuaten nayurluta.
LAM.4.20	Teguat unguvaluugutvut, angayuqaq 
LAM.4.20	cacetuquteklerput akiurucesqelluta inglukestemten̄ek.
LAM.4.21	Nunaniryugluci angnirci, Edom-aam Uz-am-llu yuini;
LAM.4.21	Elpeci-llu nangteqlerkarci agiirtuq;
LAM.4.21	elpeci-llu taangiqluci matarqeciquci.
LAM.4.22	Zion-aam yui akiliumariut assiilngurmek atullratnek,
LAM.4.22	Edom-aaq 
LAM.5.1	Umyuaqiki, 
LAM.5.1	tangrru kasnguyugcecimallerput.
LAM.5.2	Akluput allanret piksagutait;
LAM.5.2	tangnerranarqelriit enemten̄i uitaluteng.
LAM.5.3	Inglukestemta aataput tuqurqait,
LAM.5.3	aanaput uilgaurtelluki.
LAM.5.4	Meq mell'erput akililangarput,
LAM.5.4	muragkaput-llu kipucaurrluki.
LAM.5.5	Qimugtetun cakviurcet'laraitkut mernurtelluta,
LAM.5.5	mernuinercirciiganata-llu.
LAM.5.6	Unguvangnaqluta neqkangengnaqukut kaigaluta Egypt-aamek Assyria-mek-llu.
LAM.5.7	Wangkuta ciuliaput assiilngillruut, tau͡gaam maa-i catairulluteng,
LAM.5.7	wangkuta tau͡gken maa-i nangtequtekaput tamakut assiilnguut atulallrit.
LAM.5.8	Pistepayugni cangallrunrilnguut ataniumaitkut,
LAM.5.8	yugmek-llu aviucestekaunata ellaitnek.
LAM.5.9	Tuqutarayulit tarratelartut tamaani nunami;
LAM.5.9	taumek wangkuta nerangnaq'lalriakut unguvavut qevvluku.
LAM.5.10	Kaigem puqelvagcetaakut kiituani amirput kaminiam kelipissuutiitun uuqnarqetariuq.
LAM.5.11	Nuliaput akusrarutekait Zion-aami,
LAM.5.11	neviarcaraat-llu cali Judah-m nunaini.
LAM.5.12	Ciuliqagteput qemitelarait agarrluki,
LAM.5.12	angukaraat-llu qigcikumavkenateng.
LAM.5.13	Ayagyuartaput qessangraata calivkarait itumcivkarluki mukaarkanek pistetun;
LAM.5.13	tan'gaurluut cirliqluteng atmagturluteng muragnek.
LAM.5.14	Angukaraat-llu aqumgananrirluteng nunarpiit iteryaraitni,
LAM.5.14	ayagyuat-llu aturcetaarnanrirluteng.
LAM.5.15	Angnirciigaliukut; yurarciigaliluta aluviliurluta tau͡gaam.
LAM.5.16	Ucuryagutek'lalput nang'ut.
LAM.5.16	Wangkuta assiilngiamta aarnarqellriamek ciunerkangqertukut.
LAM.5.17	Umyuamteggun nangtequkut kiarcesciiganata aluvilium ugaani.
LAM.5.18	Zion-aaq alianaqngan yuunani,
LAM.5.18	ungungssiaraat tau͡gaam tarralluteng imenrini.
LAM.5.19	Tau͡gaam elpet, 
LAM.5.20	Ciin ak'anun nalluyagusngasikut,
LAM.5.20	cakaarumamaluta-llu?
LAM.5.21	Uterceskut ataam elpenun, 
LAM.5.21	Ucurnarquciqellerput ataam piksagutelluku.
LAM.5.22	Wall'u-qaa iquilngurmek cakaaqatararpekut?
LAM.5.22	Caknerpak-qaa qenrucimaqatararpekut?
EZK.1.1	Allrakumi yuinaq qulnek cipluku (30) iralut cetamiitni, tallimanek ernengqerluku, wii, Ezekiel-aaq agayulirta, Buzi-m qetunraa, uitallruunga ilagarluki Jews-aat, nunameggnek ayagcecimallret, Kuigem Chebar-am caniani Babylonia-mi. Qilak ikirtuq, tangrruartua-llu Agayutmek. 
EZK.1.2	Iralum erenrin tallimiitni (tauna allrakut tallimakellruat Angayuqaq Jehoiachin-aaq nunaminek ayagcecimarraanranek.) 
EZK.1.3	 qanrutaa Ezekiel-aaq agayulirta, Buzi-m qetunraa, tuani Babylonia-mi Kuigem Chebar-am caniani, niitaqa 
EZK.1.4	Ciugtua tangerrluku-llu ellarayak anuqa tailria negeqvamek. Kalluum kenra tanqigpallaraluni amirlurpall'e'rmek, qilak-llu avatii tanqigcen̄ani. Kalluum tanqigpallarallran nalliini pitangqertuq camek tanqigcetellriamek punernertun ayuqluni. 
EZK.1.5	Ellarayiim-llu qukaani tangertua cetamanek unguvalriatun ayuqellrianek. Waten tangellrat ayuqluni: yugtun elucingqerrluteng, 
EZK.1.6	tau͡gaam tamarmeng cetamanek kegginarluteng, tamarmeng-llu cetamanek yaqurluteng. 
EZK.1.7	Irungqertut nakercetellrianek, it'gaita-llu aluit ayuqut kuluvayagaam it'gaatun; qevleqtaarluteng qevlercaumalriatun punernertun. 
EZK.1.8	Yaqumeng aciatgun yinrarnek unaterluteng. Taukut cetaman kegginait cetaman-llu yaqruit waten ayuqluteng: 
EZK.1.9	yaqruit agtuusngalluteng; pektaqameng tamarmeng ataucikun pektaqluteng temteng tuigcuunaki.
EZK.1.10	Kegginait-llu ayuqluteng: tamarmeng ciuqamegteggun kegginarluteng yinrarmek, qamiqumeng-llu tallirpilirnerakun kegginarluteng yugtutulinrarmek, iqsulirnerteggun-llu kegginarluteng kuluviim angucalum kegginaanek, tunumegteggun-llu kegginarluteng yaqulegpinrarmek. 
EZK.1.11	Kegginait tuaten ayuqut. Yaqruit nengingaut qulaitgun, tamarmeng yaqurluteng malrugnek, allam yaquk agtuumalukek, malruk yaqugkenka temseng patumaluki. 
EZK.1.12	Tamarmeng cetamatmun caumallerteng caumaluteng, tua-i quyurmeng piyullermeggnun ayagyugngaluteng, tuigtevkenateng.
EZK.1.13	Qukaatni taukut unguvalriit ekualriatun kenurratun ayuqellriamek pitangqertuq, uitaksaunani kesianek angitaarturalriamek taukut unguvalriit akuliitgun. Keneq ek'ullalartuq kalluum kenrinek pircirluni. 
EZK.1.14	Taukut-llu unguvalriit cukaluteng utqetaarluteng kalluum kenerpallartellratun cukataluteng.
EZK.1.15	Tangvainanemni taukut cetaman unguvalriit tangertua cetamanek akalrianek nunamun tut'ellrianek, tamarmeng unguvalriit caniitnun. 
EZK.1.16	Tamarmeng cetaman akalriit ayuqurluteng; tangellrat taqumallrat-llu waten ayuqut: teggalquqegtaartun qevlercetellriatun; tamarmeng cetaman akalriit ayuqurluteng, piliaqumaluteng akalriak malruulutek atateklutek canirusngalutek. 
EZK.1.17	Ayagaqameng ayalartut tuigcuunateng iliitnun cetaman caumallermeng tungiitnun. 
EZK.1.18	Taukut cetaman akalriat menglerluteng tegguterluteng-llu; menglait kassutmun iinek patumaluteng. 
EZK.1.19	Unguvalriit-llu ayagaqata, akalriat maligtelarait caniatgun; nunamek-llu qerratartaqata taukut-llu akalriat qerratartaqluteng. 
EZK.1.20	Taukut unguvalriit ayagalartut piyugtacimegcetun, akalriat maligtaquuralarait elucirtuumiiceteng taukut unguvalriit. 
EZK.1.21	Tua-i unguvalriit ayagaqata, taukut-llu akalriat ayalartut; nangertaqata nangertaqluteng; qerratartaqata nunamek akalriat maliggluki qerratartelartut; tua-i-wa unguvalriit anernerat uitiimi akalriani.
EZK.1.22	Taukut-llu unguvalriit qamiqurrita qulait pitangqertut qilakutarngalngurmek piliaqumalriamek qitngirnarqelriamek cikunguamek. 
EZK.1.23	Taum-llu qilakutarngalnguum aciani nangengqaut yaquit nengingaluteng, ilameng tungiitnun; allagnek-llu yaqumeggnek temseng patumaluku. 
EZK.1.24	Tengellratni niitaqa yaqruita nepiit; nepengqertut imarpiim qairin ellerrartellratun, anguyagterugaat nepiicetun, Artuqailnguum Agayutem eriniitun. Mic'ameng yaquteng atrartait, 
EZK.1.25	tau͡gaam cali nepmek pitangqertuq quliitni qilakutarngalnguum uitalriim quliinek.
EZK.1.26	Tamatum-llu qilakutarngalnguum quliini atanruviim aqumlleratun ayuqellriamek pitangqertuq, tangellra teggalquqegtaartun sapphire-aatun ayuqluni; aqumgalriartarluni-llu atanruviim aqumllerani tangellra yugtun ayuqluni. 
EZK.1.27	Quliigni uategken tangertua qevlercelngalngurmek punernertun, tuar-tang kenrungalnguum caqumaluku, aciagni-llu uategken cali kenrungalngurtun ayuqluni tanqigcen̄ani tamarmi avatiini. 
EZK.1.28	Tamalkuitnek qaralirluni ellallirqan agluryam qaraliqtukainek. Una qitngirnarqeqapiaralria tanqiuguq nasvagtii 
EZK.1.28	Man'a tangrramku putua nunamun. Tua-llu erinamek niitua.
EZK.2.1	Waten qanrutaanga, “Tuquarkaulriami yugmi, nangerten. Qanellguteksugamken.” 
EZK.2.2	Erinam qalarusnginanrani Agayutem anerneran tutaanga nangercellua-llu; niitaqa-llu qalarutellrania. 
EZK.2.3	Qanrutaanga-llu, “Tuquarkaulriami yugmi, ayagcetqataramken Israel-aam yuinun, atanruviatnun inglulitaaryulriit wangnun; maa-i cali inglulitaalartut, ciuliateng ayuqluki. 
EZK.2.4	Asvaitut takaqevkenii-llu, taumek ellaitnun ayagcetqataramken qanrutesqelluki Wii, Artuqailnguq 
EZK.2.5	Niicugning'e'rmeng wall'u niicugniyuumileng'e'rmeng (tua-i-wa inglulicukapigcameng) nallunriciiqaat prophet-aaq akunlemeggni uitallrucianek.
EZK.2.6	“Tau͡gaam elpet, tuquarkaulriami yugmi, aliksaqunaki, qalarutengraatgen-llu qanellritnek alingyaqunak. Umyuarteqsaaqeciquten naunerrluut cukilanat-llu akuliitni uitayukluten, ilagallrat ayuqeciquq ciissirpagnun nunalguciutellriatun. Tuaten pingraan, qanellritnek alingyaqunak, wall'u tangcurlagallritnek caceskicaqunak, tua-i-wa inglulicukapigcameng. 
EZK.2.7	Qanrutkesqellemnek qanrutniaten niiciiqut wall'u niisngaitut. Neq'akekiu inglulicukapigtellriaruciat.
EZK.2.8	“Tau͡gaam elpet, yugmi tuquarkaulriami, niicugniu elpenun qanerkaqa; inglulitaalriaruyaqunak taukucetun. Qanren aitaresgu nerluku-llu cikiuteka elpenun.” 
EZK.2.9	Tangertua unatmek yagingalriamek tungemnun kalikarmek imegyaramek tegumiarluni. 
EZK.2.10	Unatet ciuqamnun kalikaq sagtaat, maaten piaqa igangqellinilria manumikun tunumikun-llu, tuani igausngaluteng umyuiqnat, qivrum nepuatai, nangtequtet-llu.
EZK.3.1	Cali qanrutaanga, “Tuquarkaulriami yugmi, neriu una kalikaq; nutaan-llu ayagluten qalarucarturluki Israel-aam yui.”
EZK.3.2	Tua-i qanqa aitartaqa, cikiraanga-llu kalikarmek imgumalriamek neresqelluku. 
EZK.3.3	Qanerluni, “Tuquarkaulriami yugmi, neriu una kalikaq cikiuteka elpenun; aqsaqun imirru taumek.” Wiinga-llu ner'aqa; nerellra saarralarninaqluni evegtaat neqkauciicetun.
EZK.3.4	Agayun-llu qanertuq, “Tuquarkaulriami yugmi, ullagluki Israel-aam yui qanruski qanrutkesqellemnek. 
EZK.3.5	Ayagcetqatanritamken yugnun allayugmek wall'u caperrnarqellriamek qaneryaralegnun, Israel-aam tau͡gaam yuinun. 
EZK.3.6	Ayagceskumken angelrianun atanruvignun nallunarqellriamek qaneryaralegnun, taringesciigalkevnun ellaita niicugniyaraatgen. 
EZK.3.7	Tau͡gaam Israel-aam yuin tengrutekluten niicugningaitaatgen; wang'ung'e'rma-llu niicugniyuumiilkiitnga; umyuarteng atuamegteggu ircaqumegteggun tuaten asvaunateng. 
EZK.3.8	Waniwa asvairuceciiqamken piqainaunrirtelluten-llu ellaicetun. 
EZK.3.9	Qiurtun pektayiirucetamken; diamond-aatun tegtariluten; aliksaqunaki, wall'u tangcurlagangraatgen caceskicaqunak, tua-i-wa inglulicukapigcata.”
EZK.3.10	Cali waten Agayun qanertuq, “Tuquarkaulriami yugmi, tamalkuita elpenun qanerkanka ircaqurpenun qemageskiki, neq'akekiki-llu tamalkuita elpenun qanellrenka. 
EZK.3.11	Nutaan-llu ayakina nunameggnek ayaucimallernun, yugpenun, qanrulluki-llu wiinga, Artuqailngurmi 
EZK.3.12	Tua-llu Agayutem anerneran nalugaanga, niitua-llu tunumnek qastulriamek erinamek qanelriamek, “Nanraumali ucurnaa 
EZK.3.13	Niitanka yaqruit unguvalriit yaqiulriit ataucikun, akalriat-llu nepait, qastutaluteng nunam pektellratun. 
EZK.3.14	-llu pinian tukniluni tutaanga, Anerneran-llu ayautellrania, umyuaqa assiituq qenerrlua tuaten; 
EZK.3.15	tekitanka-llu nunameggnek ayagcecimallret Tel Abib-ami, Kuigem Chebar-am canianelngurmi, tuani-llu uitalua ilagarluki ernerni malrunlegni, irr'ilua tangllemnek niitellemnek-llu.
EZK.3.16	Erenret-llu malrunlegen kinguatni, 
EZK.3.17	“Yugmi tuquarkaulriami, murilkesten͞gurtamken Israel-aam yuinun. Ellaitnun egmirtelarciqaten aarcirtuutet taitellrenka elpenun. 
EZK.3.18	Assiitellriamun yugmun qanquma, ‘Pinritevkenak tuquciquten,’ elpet-llu aarcirtunrilkuvgu umyualinqigcesqelluku unguvani anirturnaluku, tauna assiilngurtuumaluni tuquciquq; tua-i tuqullra tusngavkarciqaqa elpenun. 
EZK.3.19	Tau͡gken yuk assiitellria aarcirtuquvgu, umyualinqigtenrilkuni-llu assiilnguq atullerminek, wall'u assiitellrianek caliaminek, tuquciquq assiilngurtuumarmi; tau͡gaam elpenek anirtullruciquten.
EZK.3.20	“Tau͡gken cali, yuk ellualria tuigeskan elluaruciminek, assiilnguq-llu aturluku, wiinga-llu paallautekaanek elliikuma ciuqerranun, ellii tauna tuquciquq; elpet-llu aarcirtullrunrilavni assiilnguminun tuquciquq, ellualriit-llu caliallri umyuaqngaitanka; tua-i tuqullra tusngavkarciqaqa elpenun. 
EZK.3.21	Tau͡gken ellualria aarcirtuquvgu assiilngiisqevkenaku, elliin-llu assiilnguq atunrilkaku, unguvaciquq, aarcirtuutni ciuniuramiu; elpet-llu tua-i cali elpenek anirtullruciquten.”
EZK.3.23	Tua-i nangerrlua ayagtua kuignayugmun; tuani-llu tangrraqa ucurnaa 
EZK.3.24	Tau͡gaam Anerneq itertuq wangnun, nangerrlua-llu. 
EZK.3.25	Tuquarkaulriami yugmi, qillerqumaciquten ilavkugnek, anesciiganak ilagarciiganaki yut'en; 
EZK.3.26	alunguten nalavkarciqaqa qalarcesciigaciiquten-llu aarcirturciiganaki ukut inglulicukapigtellriit yuut. 
EZK.3.27	Tau͡gaam qalarutenqigeskumken qalarcaurcetenqiggluten-llu, qanruciiqaten, Waten qanertuq 
EZK.4.1	Agayun qanertuq, Tuquarkaulriami yugmi, aqvaten teggalquliamek ciuqerpenun-llu elliluku, qaingakun-llu cet'raluten nunarpaguamek pilinguarluten Jerusalem-aamek. 
EZK.4.2	Tua-i-llu tarenraliluku nunarpiim kassugusngallra, ilutulrianek elliiluten, nunamek-llu qertuluni taqumalriamek, pelateka'arvignek, uqamailngurnek-llu muragpagnek casgut navgurcuutaitnek uivetmun. 
EZK.4.3	Cavigmek-llu manigyaarmek tegulluten elliluku qacarnertun ayuqluku akulevtegnun nunarpaguaq-llu. Elpet caumaluku nunarpaguaq. Anguyagtet kassugusngaat, elpet tua-i taunguluten kassugusngastii nunarpiim. Una nallunailkutauciquq Israel-aam yuinun.
EZK.4.4	“Tua-llu inarten iqsulirneren atliqluku, elliciqaqa-llu Israel-aam yuin anucimirqecetaarutiit elpenun; tuaten inangqallerpet taktaciatun anucimirqecetaarutkaat elpet aturciqan. 
EZK.4.5	Ernernek yuinarnek akimiaq cetamanek qulnek cipluku (390) cuq'lirluten piamken, amllertaciluki allrakut ellaita anucimirqecetaarumallerkaat. Tuaten pitalriamek elpet aturciqan anucimirqecetaarutkaat Israel-aam yuin. 
EZK.4.6	Taukut-llu erenret iqukliskata cali aipiriluten inarciiquten, tallirpilirneren atliqluku, aturluku-llu Judah-m anucimirqecetaarutkaa. Ernerni yuinaagni malrugni tuaten inangqaarkauluten, erneq atauciq allrakutun ataucitun pitaarkauluni.
EZK.4.7	“Tangvaggu avatairumallra Jerusalem-aam. Tengluun arulalluku nunarpiim tungiinun, qalarutniaran ciunerkaanek. 
EZK.4.8	Wii qillerqeciqamken mumigcesciigatevkarluten nunarpiim kassugusngallran taktaciatun.
EZK.4.9	“Kitaki tegulluten mukaarkamek wheat-amek, barley-mek, papinek, lentil-aanek, millet-aamek, spelt-amek-llu, qantamun-llu ekluki avukulluki kelipaliluten. Inangqallerpet taktaciatun, ernerni yuinaat akimiaq cetamanek qulnek cipluku (390), tuaken nerlarciquten. 
EZK.4.10	Ernerpak neqkarpet uqamaltacia cuqcimaciquq pingayunlegnek ounces-aanek; ataucirqumek nerlarciquten ernerpak. 
EZK.4.11	Meq-llu merkan cuqcimaciquq malrugnek saskagnek, ernerpak ataucirqumek mel'arciquten. 
EZK.4.12	Tauna-llu ner'arkaugan yugnun tangvagtelluten, uuqaarluku murirluten kinreskainek yuut anaitnek.”
EZK.4.14	Wiinga-llu qanertua, “Arenqiapaa, 
EZK.4.15	Tua-i Agayun qanertuq, “Kitaki-wa tua-i, kuluviit anaitnek murilarceciiqamken yuut anaitnek pivkenak, tamakut aturluki kelipalilarniartuten.”
EZK.4.16	Cali-llu qanrutaanga, “Tuquarkaulriami yugmi, kelipautairucetqataranka Jerusalem-aam yui. Tuanelnguut yuut nanikuaciqut ciunerkairulluteng cuq'lirluteng nerlangkuneng mer'aqluteng-llu. 
EZK.4.17	Waten piciqanka nuuqit'ngevkarluki neqkaitnek mermek-llu, tangertaagutesqelluki-llu ciunerkaunaki, kemgiutesqelluki-llu anucimirqecetaarumallratni.”
EZK.5.2	Pingasuingit ekuaniaten nunarpiim qukaani, avatairumallra nunarpiim iqukliskan; pingasuingit-llu nuussirpagkun kepurluki tarrarrluten nunarpiim elatiini; pingasuingit-llu anuqmun tengtelluki, malirqeraciqanka nuussirpamnek tegumiarlua. 
EZK.5.3	Ilaitnek carrarnek teguciiquten, qillrulluki-llu ulikutarpet akuanun. 
EZK.5.4	Tuamta-llu cali taukut ilarraitnek teguciiquten, kenermun-llu eggluki, ekuavkarluki. Tuaken keneq ayuciquq tamiinun Israel-aam angayuqauvianun.”
EZK.5.5	Artuqailnguq 
EZK.5.6	Tau͡gaam Jerusalem-aaq inglulitellruuq alerquutemnun, nasvagluku assiitellriakun arcaqanrucini allani nunani, niicuillruluni nunani avatmini uitalriani. Jerusalem-aam ciuniuryuumiitellrui picirkiutenka alerquutenka-llu aturyuumiinaki. 
EZK.5.7	Taumek waten 
EZK.5.8	Taumek wii, Artuqailngurmi 
EZK.5.9	Tamalkuita-llu pellernarqelrialiaten pitekluki elpenun piciqua ciungani watqapik piksailkemnek, ayuqiinek-llu pinqiggngaunii pulenglluku. 
EZK.5.10	Taumek ataita nerlarciqait qetunrateng akunlevcen̄i, qetunraita-llu nerlarciqait atateng. Anucimirqecetaarciqamken, anucimirqecetaarutma-llu unguvaluteng pellugtai cekavciiqanka natmun anuqem piciatun ayagallranun.
EZK.5.11	“Taumek, unguvalua Agayutngucimtun, una qanelqaa Artuqailnguum 
EZK.5.12	Yugpet pingasuingit tuquaciqut naulluutetgun palualuteng-llu nunarpiim iluani; pingasuingit nuussirpagkun iqucimaciqut elatiini nunarpiim; pingasuingit-llu cekavceciiqanka natmun piciatun anuqem ayagallranun, nuussirpak-llu caquanek amuluku maligciiqanka.
EZK.5.13	“Tuaten ayuqluni eq'urtelqa ciumurciiquq nangviminun, qenertelqa-llu ellaitnun anciiqaqa wangnek cupuirlua; ellaita-llu nallunrirciqaat wiinga, 
EZK.5.14	Tamana ilaluku yuiruceciiqamken caunrilkumaciquten-llu allanek angayuqauvignek avatevni uitalrianek, cali kituraqamegteggen tangertevvet caunrilkelarciqaatgen negurluten-llu.
EZK.5.15	“Caunrilkumaciquten, cangakuurutnguluten, aarcirtuutnguluten alingnarqelriaruluten-llu avaqlirpenun nunanun, anucimirqecetaaqumken qenerrlua angelriamek-llu eq'urrlua, assiitellriakun anucimirqecetaarluten, Wiinga, 
EZK.5.16	pitegcautenka tuqunarqelriit elpenun ayagteskumki, pitegcautai piitnam, pitegcautai piunririlriim, ayagcetarkanka piunrirrnaluten, taiskuma piitnamek nangyuunaku elpenun, neqairucelluten-llu. 
EZK.5.17	Piitnaq ayagceciiqaqa ungungssit-llu yuilqurmiutaat, taukut teguiciqaiceci irniarpecen̄ek; cangerlak auk-llu elpeggun kiturciquk; nuussirpak-llu tuc'eciiqaqa elpenun. Wiinga, 
EZK.6.2	“Tuquarkaulriami yugmi, Israel-aam ingrii cauluki qanrutesqellemnek qanruski, 
EZK.6.3	waten qanrulluki: Elpeci, Israel-aam ingriini, niiciu 
EZK.6.4	Ekuavici yuiruciiqut, aruviarnek-llu ekuavici navguumaciqut; tuqumalriit-llu temait egciiqanka agayutnguarpeci ciuqerritnun. 
EZK.6.5	Ellilarciqanka-llu Israel-aam yuin tuqumalriit temait agayutnguarita ciuqerritnun; cekavciiqanka-llu enrit ekuavigpeci avataitnun. 
EZK.6.6	Nani tamiini uitavigpecen̄i nunarpaci yuiruciiqut, agayularvici-llu piunriumaluteng, tuaten tua-i ekuavici yuiruciiqut piunriumaluteng, agayutnguaci navguumaluteng, aruviarnek ekuavici ilevcimaluteng, piliaqelalci perriumaluteng. 
EZK.6.7	Yuut tamiini tuqucimaciqut, unegtaulriit-llu nallunrirciqaat wiinga 
EZK.6.8	“Tau͡gaam ilait tuqurqilrianek anagceciiqanka cekavcimaciqut-llu allanun angayuqauvignun, 
EZK.6.9	tamaanciiqut nunameggnek ayagcecimaluteng. Tamaantellermeggni-llu neq'erciqaatnga nallunrirluku wangnun anucimirqecetaallrucirteng kasngunarivkarluki-llu, tua-i-wa ukverilnguut ircaqumegteggun unitellruatnga cucukevkenii wii agayutnguat tau͡gaam cucukellruitki. Assiilnguut-llu atullrita ellaitnek cumaciyaguceciiqai, pellernarqellriit-llu atulteng pitekluki. 
EZK.6.10	Nallunrirciqaat-llu wiinga 
EZK.6.11	Artuqailnguq 
EZK.6.12	Yaaqvanelnguq cangerlagkun tuquciqut; canimelnguq-llu nuussirpagkun tuquciquq; uitatqaumaluni-llu unguvalria piitnakun tuquciquq. Tuaten ayuqellriakun angelria qenertelqa pellugceciiqaqa. 
EZK.6.13	Nallunriciiqerci-llu wii 
EZK.6.14	Aa-ang, unatenka yagciiqanka ellaitnun inglukluki, nunat-llu uitaviit tamalkuita yuiruceciiqanka uitaviksunairulluki, yuilqumek ayagluku Riblah tekilluku. Nutaan tuani yuut tamarmeng nallunriciiqaat wii 
EZK.7.2	“Tuquarkaulriami yugmi, waten qanertuq 
EZK.7.3	“Israel-aam yuini, iquklitlerkam tekitaaci, eq'urtelqa petuiqataraqa elpecen̄un, cuqtarkauluci-llu caliallerpeciuggun; anucimirqecetaarciqamci-llu tamalkuita pellernarqelrialialci pitekluki. 
EZK.7.4	Tangrrinarngaitamci, tuaten-llu takumcukngaunaci; tau͡gaam anucimirqecetaarciqamci pellernarqelriit caliaci pitekluki. Nutaan nallunriciiqerci wiinga 
EZK.7.5	Waten qanertuq 
EZK.7.6	Iquklituq. Allamek pikartairutuq. Iquklitlerkaci tekituq. 
EZK.7.7	Assiitellriim tekitarkaqlerpeci waniwa tekitaaci, elpeci nunam yuini; pillerkaq tekituq, erneq canimelliuq, erenra aakulagnam, nunaniryugluni qayagayarauvkenani ingrit qaingitni.
EZK.7.8	“Waniwa ak'anivkenaku kuvciqaqa eq'urtelqa elpecen̄un, qenertelqa-llu aturciqaqa elpecen̄un, cuqluci-llu caliarpeciuggun, anucimirqecetaarciqamci-llu tamalkuitnek pellernarqelrialiarpecen̄ek. 
EZK.7.9	Tangrrinarngaitamci-llu, tuaten-llu takumcukngaunaci; anucimirqecetaarciqamci umyualngunarqellriit piciryaraci pitekluki. Nutaan nallunriciiqerci wii 
EZK.7.10	Erenra piunririlriim agiirtuq! Nangciyaraq anagutuq. Pivaksaraq ilaviirutuq. 
EZK.7.11	Nangciyaraq naugiuq assiilngurmek amllerivkarluku; kina iliit uitangaituq, wall'u nuuqitenritellrat, wall'u tukuutait; kitumek-llu ellmeggni pinrulriamek ilangqerrngaitut.
EZK.7.12	Pillerkaq tekituq, erneq canimelliuq. Kipucaraq tuneniaryaraq-llu caungairuciiquq, tua-i-wa qenerta yugugarnun tamalkuitnun tusngiin. 
EZK.7.13	Tuneniartem tegunqiggngaitaa ca akluni tunellni unguvallermeggni. Tua-i-wa qenerta yugugarnun tamalkuitnun tusngiin; angicimangaituq-llu. Yuut assiitellriit anagciigatut. 
EZK.7.14	Cupu'uryaraq cupsaaqaat upluteng-llu; tau͡gaam anguyagyartulriartaituq, tua-i-wa qenertelqa yugugarnun tamalkuitnun tusngiin.
EZK.7.15	Nunat tumyaraitni calluagut, naulluunaq piitnaq-llu enet iluatni uitauk; yuilqumi uitalria anguyagmi tuqutaat; nunarpagni-llu uitalria cangerliim piitnam-llu nerciqaak. 
EZK.7.16	Ilait anagluteng qimakuneng, ingrini uitaciqut, yaquliyagartun uitaviteng kuignayuut uniskaicetun unguvangnaqluteng, tamarmeng yuuniaraluteng assiilnguteng pitekluki. 
EZK.7.17	Tamarmeng unatait cirlaurtut, ciisqurrit-llu pinianateng tuar mertun ayuqluteng. 
EZK.7.18	Missuullernek aciiqut, uulegciiqut-llu; kasnguyullrat tamarmeng kegginaita tangellratgun nallunaituq, qamiqurrita nuyait keligaumaciqut, tamarmeng-llu kiaresngiaciiqut. 
EZK.7.19	Qerrirliuteteng egtait tumyaranun, suulutaarutait-llu pellernarqellriatun ayuqut; qerrirliutiita suulutaarutiita-llu aviutesciigatait tuani erenrani 
EZK.7.20	Teggalquqegtaaraat kenuguteteng ucuryagutek'lallruit, tau͡gaam tamakut aturluki pellernarqellrianek agayutngualillruut canek-llu allanek pikameggnek uuminarqellrianek; taumek wiinga menuulriatun ayuqlirivkarciqaqa ellaitnun.
EZK.7.21	“Allanernun nunat allat yuitnun teglegluku teguvkarciqaqa, nunam-llu yuinun assiitellrianun uayaaraqevkarluku; taukut-llu menuurciiqaat. 
EZK.7.22	Kegginaqa tuigciiqaqa taukut tungiitnek, qunukataqa Agayuvigpak menuurrniaraat; teglengalriit iterciqaat pellernariluku-llu, 
EZK.7.23	yuirucelluku.
EZK.7.23	“Ca tamarmi ayuquciitnariuq nuna muirumauq tuqucilrianek nunarpiit-llu muirumaut nangcilrianek. 
EZK.7.24	Yurrluunqurrait atanruviit taivkarciqanka enait piksagutesqelluki; ucuryagutek'lallrat piniat arulairciiqaqa, agayularviit-llu pellernariciqait. 
EZK.7.25	Tememun umyuamun-llu tuknilria nangteqnaq tekiskan, yuarciqut uitanqegcitmek, tau͡gaam nani uitanqegcicetangqerrngaituq. 
EZK.7.26	Assiitellriit arenqialluguterpiit kinguqliqu'urluteng tuciiqut, qanemcit-llu niicuuminailngurnek taqsuunateng tekirqeciqut; prophet-aat aguaguciiqsaaqait qanrutkesqelluki tekitarkat tangellrit. Tau͡gaam prophet-aat camek elitnaurutkaiciiqut yugnun, ciulirneret-llu ayuqucirtuutekaunateng. 
EZK.7.27	Angayuqaq tuquilriatun ayuqeciquq, atanerruaq-llu ciunerkairuciiquq, yuut-llu uullegciiqut alingem ugaani. Ellaita piciryarait maliggluki wii piciqanka, cuqciiqanka-llu ellaita cuqciyaraicetun; ellaita-llu nallunriciiqaat wii 
EZK.8.1	Allrakut arvinelgatni, iralut arvinelgat tallimanek ernengqerluku, enemni aqumgaurainanemni, Judah-m ciulirneri aqumgaluteng ciuqamni, alqunaq 
EZK.8.2	Ciugglua tangertua yugtun elucilegmek; qukaminek ayagluni acitmun temii ayuquq kenertun, qukaminek-llu qulmun ciqinqerluni punernertun qevlercaumalriatun ayuqluni. 
EZK.8.3	Yagtaa-llu unacetun elucilek, qecugmiglua-llu nuyamkun. Tua-llu wani tangrruami Agayutem anerneran nalugaanga akunliignun nunam qiliim-llu, ayaullua-llu Jerusalem-aamun. Agutaanga-llu iteryaraan ilulirneranun negeqliim ikirtuqaan Agayuvigpiim, tuani agayutnguaq uitauq Agayutem eq'ukekii.
EZK.8.4	Tuani-llu tangrraqa qitngirnarqelria tanqik nasvagtii Agayutiin Israel-aam uitacian, tangllemtun ayuqluni Chebar-am Kuigan caniani uitallemni. 
EZK.8.5	Agayun-llu qanertuq wangnun, “Tuquarkaulriami yugmi, iigken naluglukek negeqvam tungiinun kiarten.” Tua-i iigka nalugagka negeqvam tungiinun, kiarrlua tangertua, neglirnerani ekuaviim ikirtuqaan, iteryaram caniani, agayutnguaq una Agayutem eq'ukekii.
EZK.8.6	Agayun-llu qanertuq wangnun, “Tuquarkaulriami yugmi, tangrran-qaa ukut yuut caliarat? Tangerki angelriit pellernarqellriit Israel-aam yuin caliarit maani, ayagtellua yaaqsigiinartellua tanqilriamek uitavimnek. Tau͡gaam cali makuni arcaqanrulrianek tangerciquten.”
EZK.8.7	Ayautaanga-llu iteryaraanun carr'ilnguum elaqliim, apertuullua-llu ukinermek qacarnermi. 
EZK.8.8	Tua-llu qanrutaanga, “Tuquarkaulriami yugmi, elagaa qacarnerkun.” Elagamaa-llu qacarnerkun maaten piunga amigtangqellinilria. 
EZK.8.9	Qanrutaanga-llu, “Iterluten tangerrsarturki pellernarqellriit assiilnguut caliarit wani.” 
EZK.8.10	Iterlua kiartua; tamaani-llu tangrranka qacarnermi pilinguat ayuqeliluki ciissirpiit allat-llu menuulriit ungungssit,
EZK.8.11	Yuinaat-llu pingayun qulnek cipluku (70) Israel-aami ciuliqagtet tuanlluteng, ilakluku Jaazaniah Shaphan-aam qetunraa. Tamarmeng tegumiarluteng aruviarcuutnek, aruvirluteng taukut aruviaraat. 
EZK.8.12	Agayutem aptaanga, “Tuquarkaulriami yugmi, tua-i-qaa tangrraten Israel-aam yuin ciuliqagtain aassaqluteng caliarit? Agayuaqluteng enem iluani agayutnguanek imalegmi. Waten qanerluteng, ‘
EZK.8.13	Cali qanrutaanga, “Tangerciqaten nutaan makuni arcaqanrulrianek pivkarluki.” 
EZK.8.14	Tua-i ayautaanga neglirnermun Agayuvigpiim iteryaraanun maniillua-llu arnanek qialrianek qivruluteng agayutnguamek Tammuz-aamek.
EZK.8.15	Aptaanga, “Tuquarkaulriami yugmi, tua-i-qaa taukut tangrraten? Taukut cali arcaqanritnek tangerciquten.” 
EZK.8.16	Tuani cali iluqlianun carr'ilnguan Agayuvigpiim ayautaanga. Tuani-llu Agayuvigpagmun iteryaram caniani elaturram ekuaviim-llu akuliigni tangertua yuinaq tallimanek cipluku (25) angutnek Agayuvigpak tunulluku, calaraq cauluku, ciktaalrianek agayuluteng akertem̄un piqarralriamun. 
EZK.8.17	 qanrutaanga, “Tuquarkaulriami yugmi, tua-i-qaa tamakut tangrraten? Ukut Judah-m yuin makut pellernarqelriit atuqengateng tangelten camirutkenritait sagcillerteng-llu nangtequtekaitnek yuut nuna tamiin patuluku. Qang'a, ilalqerluki atuqengateng tailuteng maavet Agayuvigpagmun tamakut atularait qenertelqa pikanirtelluku. Atam tangerqerki, eqcilaqiitnga nau͡gg'un tua-i arcaqanrulriatgun pingnaqluteng! Tangrriu, elliigaqluteng napam avayaanek qengameggnun.
EZK.8.18	Tamarmeng naspetarkaugaat eq'urtellma tuknitacia. Pinricen̄arngaitanka takumcukngaunaki-llu. Qayagpagaluteng qastutacirmegcetun piicagyaaqeciqut wangnun, wiinga tau͡gaam niicugningaitanka.”
EZK.9.1	Niitaqa Agayun qayagpagluni qanellrani, “Taici caskulgirluci anucimirqecetaartekaini.” 
EZK.9.2	Egmian-llu angutet arvinlegen taigut neglirnermek iteryaramek Agayuvigpagmun tamarmeng caskukameggnek tegumiarluteng. Maligluteng angutmek 'lumarraqegtaarmek aturarluni, igarvigkaminek tugumiarluni. Taingameng tamarmeng nangertut punernerem ekuaviim canianun.
EZK.9.3	Qitngirnarqelria-llu ucurnarqucia Agayutiita Israel-aam yuin mayurtuq taukunek unguvalrianek
EZK.9.4	 qanrutaa, “Jerusalem-aam iluani tarralluten qauraitgun nallunailkuciryarturki yuut avirakestait umyuarniurutekluki-llu umyualngunarqellriit assiilnguut aturyukait nunarpagmi.” 
EZK.9.5	Niitaqa-llu Agayutem qanrutellrani taukut angutet, “Maligciu nunarpagkun ayagallrani tuqurqiluci. Ilakuiluci piyaqunaci, takumcuyugyaqunaci-llu. 
EZK.9.6	Tamalkuita tuqurqekiciki ak'allaurtengraata, ayagyuat angutet arnat-llu, mikelnguut-llu aanatuumaita. Tau͡gaam agturyaqunaciki imkut qauramegteggun nallunailkuciumallret. Ayagnirluci waken Agayuvigpamnek piniartuci.” Tua-i taukut tuqurqiut ciukluki taukut ciuliqagtet nangengqalriit Agayuvigpagmi.
EZK.9.7	Agayutem qanrutai, “Caalluurciu Agayuvigpak tuqumalriit temaitnek imirluki Agayuvigpiim elaqlii. Caliarkiutsi caliaqiciu.” Tua-i taukut ayagluteng tuqurqiut nunarpagmi.
EZK.9.8	Tuqurqiinanratni-llu wiinga kiima uitaunga, nunamun palurrlua qayagaurtua, “
EZK.9.9	Agayun kiuguq, “Arcaqanrulriaruut Judah-m, Israel-aam-llu yuin assiilnguut atullrit. Tuqurqilriaruut nunami tamalkuan Jerusalem-aami assiilnguq amllerivkarluku. Qanraqluteng wangnun nunaseng cakaallruniluku, wangnun-llu tangeqsaitniluteng. 
EZK.9.10	Wiinga takumcukngaitanka; ellaita ilameggnun pilallruciicetun, wiinga-llu tuaten piciqanka.”
EZK.9.11	Tua-llu imum 'lumarraqegtaarmek aturalgem waten qanrucarturaa 
EZK.10.1	Kiartellemni-llu tangertua qilakutarngalngurmek quliitni cetaman unguvalriit
EZK.10.2	Agayutem-llu qanrutaa angun 'lumarraqegtaarnek aturalek, “Akalriat akunliitgun piluten acianelnguut unguvalriit unateten imirluki kumalrianek kangiplugnek teguten. Tua-llu saggluki tamalkuan nunarpiim quliinun.”
EZK.10.2	Wiinga-llu tangvagaqa 
EZK.10.3	Tauna itellrani unguvalriit nangerngallruut ungalalirnerani Agayuvigpiim, amirlum-llu imirluku iluqliat carr'ilnguq. 
EZK.10.4	Qitngirnarqelria-llu 
EZK.10.5	Taukut-llu unguvalriit yaqruita nepait niitnaqluni elaqlirmek carr'ilngurmek. Nepiitun Agayutem Artuqailnguum eriniitun ayuqluni.
EZK.10.6	Imna-llu 'lumarraqegtaarmek aturalek 
EZK.10.7	Unguvalriit-llu iliit yaggluku unatni kenermun akunlemeggni uitalriamun, tegutuq kumalrianek kangiplugnek elliluki-llu unatainun taum 'lumarraqegtaarmek aturalgem. Taum-llu teguluki kumalriit kangipluut an'uq.
EZK.10.8	Cali murilkanka taukut unguvalriit yinraungalngurnek unatengqellinilriit yaqumeng aciitgun. 
EZK.10.9	Cali-llu tangrranka cetamanek akalriartangqellinilria, tamarmeng ayuqluteng, caniitni taukut unguvalriit. Taukut-llu akalriat teggalquqegtaartun chrysolite-atun ciqinqerluteng. 
EZK.10.10	Tangellrat taukut akalriat ayuqu'rtut, akalriak malruulutek atateklutek canirusngalutek. 
EZK.10.11	Taukut unguvalriit ayagaqameng ataucikun ayagyullermeggnun ayalartut tuigtevkenateng. 
EZK.10.12	Taukut temait, tunuit, unatait, yaqruit, akalriat-llu patumaluteng iinek. 
EZK.10.13	Niitua-llu erinamek aterpagtelluki taukut akalriat waten, “Uivaalriit akalriat.”
EZK.10.14	Tamarmeng unguvalriit cetamanek kegginarluteng. Ciuqliq kegginaq angucalum kuluviim kegginaqluku, aipaa-llu yinrauluni, pingayuak-llu yugtutulim kegginaqluku, cetamiit-llu yaqulegpiim kegginaqluku. 
EZK.10.15	Taukuuluteng unguvalriit tangellrenka Kuigem Chebar-am caniani. Unguvalriit qerratartaqata 
EZK.10.16	pektaqata-llu unguvalriit ayagaqata, taukut akalriat maligtelarait. Yaquteng-llu nenglluki tengqata'arqata, taukut cali akalriat maligtelarait. 
EZK.10.17	Unguvalriit arulairaqata akalriat-llu arulailartut; teng'aqata-llu, akalriat maligtaqluki, tua-i-wa unguvalriit ataniumiimegteggu akalriat caurallrat.
EZK.10.18	Qitngirnarqellriim-llu 
EZK.10.19	Tangvainanemni unguvalriit yaquteng nenglluki teng'ut qulmun nunamek, taukut-llu akalriat maliggluki. Agayuvigpagmun-llu iteryaramun calaralirnermi arulaiqerluteng, imna-llu qitngirnarqelria tanqik quliitni uitaurluni. 
EZK.10.20	Taukut unguvalriit elitaqanka, imkuuluteng tangellrenka aciani Agayutiin Israel-aam Kuigmi Chebar-ami.
EZK.10.21	Tamarmeng cetamanek kegginangqertut, cetamanek-llu yaqurluteng, yinrarnek-llu unaterluteng yaqumeng aciitgun. 
EZK.10.22	Kegginait-llu ayuqluteng tangllemtun Kuigem Chebar-am caniani. Tamarmeng-llu ciutmun ayagaqluteng caqirteksaunateng.
EZK.11.1	Agayutem Anerneran naluglua ayautaanga calaralirnermun iteryaraanun Agayuvigpiim. Tuani caniani iteryaram tangertua angutnek yuinaq tallimanek cipluku (25), ilaluteng malrugnek ciuliqagtegnek, Jaazabiah-mek Azzur-aam qetunraanek, Pelatiah-mek-llu Benaiah-m qetunraanek.
EZK.11.2	Agayutem qanrutaanga, “Tuquarkaulriami yugmi, ukuk angutek picirkiulartuk ayuqucirturiaqlutek-llu assinrilngurmek wani nunarpagmi. 
EZK.11.3	Qanlartuk, ‘Ataam enenek pililangniarartukut. Una nunarpak egalvagtun ayuquq, wangkuta-llu kemegtun ugkiusngalriatun ayuqluta, tau͡gaam egatem tungliliumalaraa keneq.’ 
EZK.11.4	Taumek, tuquarkaulriami yugmi, pinarqutmek piki.”
EZK.11.6	Tuqurqelci yuut amllerrata wani nunarpagmi amlleriameng tumyarat imangqertut tuqumalriit temaitnek.
EZK.11.7	“Taumek, wii, 
EZK.11.8	Nuussirpiit-qaa alikaci? Anguyaitnek taivkariciqua nuussirpalegnek anguyaasqelluci. 
EZK.11.9	Nunarpagmek waken anulluci tunciqamci ilakumanrilngurnun allanernun. Nunulillruamci tuqumek, 
EZK.11.10	nakmiin nunavcen̄i anguyagkun tuqucimaciquci. Nutaan yuut tamarmeng nallunriciiqaat wiinga 
EZK.11.11	Nunarpiim uum capkuciumangaitaaci egatem kemget imani capkuciumalauciatun. Anucimirqecetaarciqamci nani uitang'e'rpeci Israel-aam nuniini. 
EZK.11.12	Elpeci nallunrirciqerci wiinga 
EZK.11.13	Qanrinanemni-llu Pelatiah tuquqertuq. Wiinga-llu ciklua nunamun qayagpaglua, “Qang'a, 
EZK.11.15	“Tuquarkaulriami yugmi, yuut Jerusalem-aami uitalriit qalarutkaatgen nunalguteten-llu nunameggnek ayagcecimallret. Qanerluteng, ‘Nunameggnek ayaucimallret yaaqsissiyaagameng agayusciigatut 
EZK.11.16	“Taumek waten qanqina, ‘Waten Agayun 
EZK.11.17	“Taumek cali waten qanqina, ‘Waten 
EZK.11.18	Tekiskuneng tamaavet nunamun ciqitniarait uuminarqellriit agayutnguat tamaanelnguut. 
EZK.11.19	Wiinga-llu ircaqruit nutaraurceciiqanka, umyuangevkarluki-llu cali nutaramek. Asvaunateng niicuipakallrat au͡g'arluku niisngalriarurceciiqanka. 
EZK.11.20	Nutaan alerquutenka atulangciqait picirkiutenka-llu niisngariluki. Wiinga-llu yuksagutarkauluki, ellaita-llu Agayuteksagullua. 
EZK.11.21	Tau͡gaam imkut taqsugpek'nateng pellernarqellrianun agayutnguanun agayutulit anucimirqecetaararkauganka ellaita caliaratgun.” 
EZK.11.22	Imkut unguvalriit tengaurata akalriat maligtait. Qitngirnarqelria-llu ucurnarqucia Israel-aam Agayutiin quliitni uitaurluni. 
EZK.11.23	Tauna-llu qitngirnarqellria nunamek ayiimi arulairluni ingrimun calaralirnermi uitalriamun. 
EZK.11.24	Tangrruamni-llu Anerneran Agayutem naluglua ut'rutaanga nunameggnek ayagcetanun Babylonia-mi. Tangrrualqa-llu catairulluni. 
EZK.11.25	Taukut-llu nunameggnek ayagcecimallret qanemcitanka makunek 
EZK.12.2	“Tuquarkaulriami yugmi, ingluliculriit yuut akunliitni uitauten, iingqeng'e'rmeng tangerciigalnguut, ciutengqeng'e'rmeng-llu niitesciiganateng, arenqialameng inglulicukapiggluteng.
EZK.12.3	“Kitaki, tuquarkaulriami yugmi, missuugmek upeskina qimagaulriim uptetukiinek, ayagluten-llu unugpailgan. Tamakunun yugnun tangertelluten ayagniartuten allamun nunamun. Aipaagni taukut taringyuartut inglulitaaryulriit. 
EZK.12.4	Erenruluku upeskiu missuugen ayagcetaulriim pilauciatun, yugnun tangvagtelluten. Taum atakuani cali tangvagtelluten ayagcecimalriatun ayagniartuten. 
EZK.12.5	Tangvallratni enevet qacarnerakun ukiyulluten atmagkiuran tuaggun anetniaran. 
EZK.12.6	Nutaan-llu tangvagtelluten missuugen atmagluku, iigken paturraarlukek, natmun ayaucin tangerciigaliluku, tan'germun aneniartuten. Tamana tuaten pillren aarcirtuutnguuq Israel-aam yuinun.”
EZK.12.7	Alerquumacimtun-llu tuaten pillruunga. Uptua missuugmek atmagarkamnek ayagcetaulriit pilauciicetun, atakuluni-llu tan'geraarallrani elagluku unatemkun ukiqaarluku enem qacarnera anua. Tangvagtellua-llu atmiurraarlua ayaglua.
EZK.12.8	Unuaqunqigcan 
EZK.12.9	“Tuquarkaulriami yugmi, tamakut Israel-aam yuin apqaungareskatgen qaillun picirpenek, 
EZK.12.10	qanruski camek wangnun 
EZK.12.11	Qanruski tuaten pillruniluten nallunailkutauvkarluku ellaita qimagaullerkaatnun teguarurtellerkaatnun-llu. 
EZK.12.12	Atanerruam atanirturtiita atmagkiurani atmagluki unugmi qimagciquq qacarnerkun ellaita ukitellratgun. Iigni-llu caplukek patuciqak tangerciiganaku natmun ayaucini. 
EZK.12.13	Tau͡gaam wiinga kuvya nenglluku tuavet napceciiqaqa; ayaulluku-llu Babylonia-mun. Tauna-llu nunarpak tangerpailegmiu tuquciquq. 
EZK.12.14	Cekavceciiqanka-llu piciatun pistekellri atanirturillermini, ayuqucirtuastai, anguyagtai-llu, yuut-llu yuarciqait tuqutnaluki.
EZK.12.15	“Cekavcimarikumteng-llu nunanun allanun nallunrirciqaat wiinga 
EZK.12.16	Amllenrilngurnun tau͡gaam pellugceciiqaqa unguvaluki anguyak, piitnaq, cangerliit-llu. Nunat tamakut yuita akunliitni uitallratni elpekesqelluki pellernarqellriit atulallrit nallunrirluku-llu wiinga 
EZK.12.18	“Tuquarkaulriami yugmi, qiivekina nerkuvet, uuleggluten-llu alingluten meq'uvet. 
EZK.12.19	Qanrutniaten atanruviim yui tamalkuita man'a qanruyutnguniluku 
EZK.12.20	Nunarpiit wanirpak yugyalriit piunriumaciqut, nuna-llu yuilqururrluni. Nutaan-llu nallunrirciqerci wiinga 
EZK.12.22	“Tuquarkaulriami yugmi, ciin Israel-aam yuin una ayuqestassiigun qanrutkenqigtaalartatgu: ‘Sass'at pellugturalartut, cali-llu cat-llu tuaten piciqningraiceteng piyuitelartat?’” 
EZK.12.23	Waten qanruski, Waten qanertuq 
EZK.12.24	“Israel-aam yui piciunrilngurnek tangrruanqiggngaitut, iqluurluteng-llu ciunerkamek qalartellrianek. 
EZK.12.25	Wiinga, 
EZK.12.26	Cali 
EZK.12.27	“Tuquarkaulriami yugmi, Israel-aam yui umyuartequt tangrrualten qalarutkelten-llu tekicugnaicukluki. 
EZK.12.28	Taumek waten qanruski, Waten qanertuq 
EZK.13.1	Waten qanertuq 
EZK.13.2	“Tuquarkaulriami yugmi, caunrilkuurki Israel-aam yuin prophet-aari ellaita umyuangutmeggnek qalartellriit. Qanrulluki-llu, niicugnilitgu-gguq 
EZK.13.3	Waten qanertuq 
EZK.13.4	Israel-aam yuini, prophet-aangqertuci catngunrilngurnek cangallruvkenateng kaviarni tarratellriani nunarpiit imenritni. 
EZK.13.5	Nayuryunritait nunarpiim qacarneri imumalriit, napartenqigcugpek'naki-llu qacarneret asvaicalriit anguyakata 
EZK.13.6	Tangrrualartut piciunrilngurnek, iqluaqluteng-llu ciunerkamek qalartaqameng. Qanlaryaaqut wiinga ellmegteggun qalartelarnilua neryuniularyaaqluteng-llu wangnun qanllerteng piciurcetnayukluku, tau͡gken wiinga ayagcetellruvkenaki. 
EZK.13.7	Qanrut'laranka: Piciunrilngurnek tangrrualartuci, iqluurluci-llu ciunerkamek qalartelartuci. Qanlaryaaquci-llu wiinga qanllemnek qanlarniluci, amta-llu wiinga qaneqsaunii.”
EZK.13.8	Taumek waten qanertuq 
EZK.13.9	Anucimirqecetaararkaurtanka piciunrilngurnek tangrrualallret iqluurluteng-llu ciunerkamek qalartelallret. Ilalilarngaitaci yuunka quyurtaqata arenqiirturluteng; ateci-llu igausngangaunateng ilaulluki Israel-aam yuin atritnun. Nunavcen̄un uterrngaunaci. Nutaan nallunrirciqerci wiinga 
EZK.13.10	“Tua-i-wa ukvercecatki yuunka iqluluki iqlutmurtelluki qanerluteng, ‘Uitanqegciluta yuuciqukut,’ uitanqegcinarqellriartailengraan. Yuunka qacarneliluteng teggalqunek nepyucirpek'naki, prophet-aat-llu taingameng tamana qacarneq qatellriamek mingugluku. 
EZK.13.11	Prophet-aat qanruski qacarnerat im'arkauniluku. Ellarvauceciiqaqa, kavciutelluku-llu, anuq'vautelluku-llu cali. 
EZK.13.12	Qacarneq-llu imkan yuut apciiqaiceci catngullrucianek qatellria mingullerci.”
EZK.13.13	Taumek 
EZK.13.14	Navgurciqaqa-llu qacarneq qatellriamek mingullerci tusnganri alairnatkaatnun. Qacarnerem imkuni tamarpeci tuquciiqaaci; elpeci-llu nallunrirciqerci wiinga 
EZK.13.15	“Qacarnerem imkut-llu qatellriamek mingugtellrin naspetarkaugaat eq'uqertellma tuknitacia. Nutaan-llu qanruciiqamci qacarneq catairutniluku imkut-llu qatellriamek mingugtellri, 
EZK.13.16	prophet-aat qanrutestellri Jerusalem-aam uitanqegciluki yuugarkauniluki uitanqegcinarqelriartailengraan.” Waten qanertuq 
EZK.13.18	qanrulluki, Waten 
EZK.13.18	“Elpeci arnani aarnarqelriamek ciunerkangqertuci! Mingqelartuci yuut iinrukaitnek talliranek, pelatuugnek-llu yuut aturarkaitnek, yugnun tamakunun niisngarisqelluci. Piksugyaaqaat piniq unguvamek cikiqengyugngalria tuqumek-llu yuunka tamaaggun tegumiaqnaluki ellaita-llu aturnaluku pikameggnek tegutaarutekluku. 
EZK.13.19	Caunrilkelararpecia yum'a ciuqerratni unangengnaqluci mukaarkarrarmek kelipaquinermek-llu. Yuut pinarqutailnguut tuqutelaraci, tuqutnarqellriit tau͡gken unguvavkaraqluki. Tuaten iqluularaci yuunka, ellaita-llu ukveq'laraaci.”
EZK.13.20	Taumek 
EZK.13.21	Pelatuuci-llu cali qecugciqanka yuunka tamakutgun ukverrluki tegumiaqelci angilluki tuaten elpecen̄un pimavkanqiggngaunaki. Nallunrirniarci wiinga 
EZK.13.22	“Iqluqullerpeciuggun tengruirucetelaraci ellualriit yuut, wiinga akngircuumiilkenganka. Assiitellriit-llu yuut umyualinqigcesciigatevkalaraci assiilngurmek atullratnek, ellmeggnek anirturyalriit tuqullerkameggnek. 
EZK.13.23	Tau͡gaam maa-i iqluurluci tangrrualalci piciunrilngurnek-llu ciunerkamek qanlallerci iquklituq. Aviuciiqanka yuunka elpecen̄ek. Nallunriisqelluku elpecen̄un wiinga 
EZK.14.1	Israel-aam yuin ilaita ciuliqagtet ullagaatnga nallunriryugluteng 
EZK.14.2	 qanrutaanga, 
EZK.14.3	“Tuquarkaulriami yugmi, ukut yuut cumigucilriaruut agayutnguanek assiilnguq-llu tamakutgun aturluku. Umyuartequt-qaa wangnun kiunayukluteng?
EZK.14.4	“Taumek waten qanruski, Waten qanertuq 
EZK.14.5	Tamakut-wa agayutnguat alarcecatki Israel-aam yui avtelluki wangnek. Wiinga-llu umyuarteqsaaqngama kiutemkun ataam utercetnayukluki wangnun.
EZK.14.6	“Taumek waten qanruski Israel-aam yui: Waten qanertuq 
EZK.14.7	“Tua-i-wa Israel-aam yuini ilasi wall'u allanrulria nunavcen̄i avveskan wangnek agayutnguanun, tua-i-llu prophet-aamun ellatessuqan, wiinga 
EZK.14.8	Inglulirarkauluku-llu, cuqyutngurrluku-llu ilainun. Yumnun ilausngallranek au͡g'arciqaqa, tamarpecen̄un nallunriisqelluku wiinga 
EZK.14.9	“Yuum-llu prophet-aaq iqluuqaku piciunrilngurmek kiuvkarluku, tuaten piciquq wiinga, 
EZK.14.10	Prophet-aaq ellatessurvikestii-llu ayuqellriamek anucimirqecetaarumaciquk. 
EZK.14.11	Waten piciqua Israel-aam yui avtesqevkenaki wangnek, caarrluurtesqevkenaki-llu assiilngillratgun. Wiinga yuk'arkaungamki, ellaita-llu wiinga Agayuteklua.” Waten qanertuq 
EZK.14.13	“Tuquarkaulriami yugmi, nuna assiilngiqan piciuvkenani-llu wangnun, yagglua piunrirciqanka neqkangutek'lallrit. Ayagceciciqua piitnamek tuqurqeciqanka-llu ayuqluki yuut ungungssiaraat-llu. 
EZK.14.14	Ukut-llu pingayun angutet, Noah, Daniel-aaq
EZK.14.15	“Ungungssiarnek-llu ayagcecikuma yuut tuqurqestekaitnek, nunakun tamaaggun tarratellerkaq alingnarivkarluku, 
EZK.14.16	taukut angutet pingayun tuani uitang'e'rmeng, wiinga, 
EZK.14.17	“Wall'u anguyagmek taivkarikuma tamaavet nunamun; tuqurqevkarluki yuut ungungssiaraat-llu ayuqluki, 
EZK.14.18	taukut angutet pingayun tuani uitang'e'rmeng, wiinga 
EZK.14.19	“Cangerlak-llu tut'eskumku tamatumun nunamun, eq'uqerrlua-llu tuqurqilua amllernek yugnek ungungssiarnek-llu, 
EZK.14.20	ukut-llu Noah, Daniel, Job-aq-llu tuani uitang'e'rmeng, wiinga, 
EZK.14.21	Waten qanertuq 
EZK.14.22	Ilaita-llu tamakut pellukatki irniateng-llu anirturluki, murilkekici ullakaceci. Tangerrluku qaillun pitalriamek assiiluciat, nallunrirluci-llu anucimirqecetaarilqa Jerusalem-aamek ellmikuunrilucianek; 
EZK.14.23	cali-llu nallunrirluku ellmikun tamakunek pillrunriluciqa, waten qanertuq 
EZK.15.2	“Tuquarkaulriami yugmi, napayaaq cangallrua naparpagmi? Cakarnirta avayaa wine-arkanek atsanek naugitulim napayagaam pitassiaruskuni napainun naparrlainaat naumavikekiitni nunam? 
EZK.15.3	Aturluku-qaa camek taqucugngauten? Aturluku-qaa agarrviliyugngauten cat agarrvigkaanek? 
EZK.15.4	Kenermek tau͡gaam kumarcissuutekluku atuuyugngauq. Atunem iquuk ekuamakagnek qukaa-llu 'legumarikan, camek-qaa piliyugngayartuten aturluku? 
EZK.15.5	Kenrem pivailgani cakarniitellruami, nutaan ekuamariami eleggliluni cakarniirutevsiartuq.”
EZK.15.6	Taumek waten 
EZK.15.7	anucimirqecetaarluki-llu. Keneq atauciq pellullruyaaqaat, wani-wa tau͡gaam kenrem ekuaciqai. Anucimirqecetaaqumteng-llu nallunrirciqaat wiinga 
EZK.15.8	Piciunriluciat-llu pitekluku wiinga nuna yuiruceciiqaqa, waten qanertuq 
EZK.16.1	Waten cali 
EZK.16.2	“Tuquarkaulriami yugmi, qanrusgu Jerusalem-aaq nallunrirtelluku uuminarqellrianek atulallrinek. 
EZK.16.3	Qanerluten-llu, waten qanertuq 
EZK.16.3	“Yuurtellruuten Canaan-aam nuniini, ataluten Amorite-amek, aanaluten-llu Hittite-amek. 
EZK.16.4	Yuurtellerpeni qallaciirumallrunrituten eruumallruvkenak-llu. Taryumek-llu qain mingullrunritaat 'lumarrarmun-llu imgucimallruvkenak. 
EZK.16.5	Takumcukestaitellruavet kenkestaunak-llu makunek pimallrunrituten, tau͡gaam egcimallruluten carr'ilqamun.
EZK.16.6	“Wiinga-llu kitullemni tangrramken qiperrlullerpeni augpeni, wiinga tuqusqumanritellruamken. 
EZK.16.7	Wiinga-llu anglirivkallruamken naunratun nauluaqalriatun. Piniriavet-llu sugturiluten neviarcaraurrluten. Aamagken elucinglutek, nuyaten-llu nauluteng, tau͡gaam cali matangqaluten.
EZK.16.8	“Uumikuani-llu kitunqigtellemni maaten tangrramken uingnarillinilriaten. Matangqiivet-llu paltuumnek ac'etamken akeqluten-llu wiinga kenkeciqniluten. Cali-llu akeqluten nuliqsaguciiqniluten, tuakenirnek-llu wiinga piksagulluten.” Waten qanertuq 
EZK.16.9	“Mermek-llu pilua auk erullruaqa qaivnek mingugluten-llu olive-aam uquanek. 
EZK.16.10	Aturirluten-llu tangnircaumalrianek aturanek, qeciignek-llu sap'akirluten, 'lumarraqegtaarmek-llu qamiqurrilicirluten, suukumek-llu paltuugluten. 
EZK.16.11	Tangnircautnek-llu at'elluten, talliranek uyamignek-llu. 
EZK.16.12	Cigvilirluten-llu aqlicirluten-llu, tangnirqellriamek-llu nasqerrucirluten. 
EZK.16.13	Kenugutkalirluten-llu suulutaanek qerrirlimek-llu, aturaqegciluten-llu tangnircaumalrianek 'lumarraqegtaarnek suukunek-llu. Ner'aqluten-llu kelipanek mukaaqegtaarmek piliaqumalrianek, evegtaat neqautiitnek, olive-aat-llu uquatnek. Kenegnarikacagarluten angayuqam-llu nuliqsagulluten. 
EZK.16.14	Kenegnaucin-llu niitnaurrluni angayuqauvigni tamalkuitni, tua-i-wa wiinga tuaten ayuqlirivkallruamken, qanertuq 
EZK.16.15	“Tau͡gaam kenegnaucirpenun alarcavet niitnaullerpenun-llu akusrarutekevkalanguten tekitellrianun tamalkuitnun. 
EZK.16.16	Aklukegtaarpet-llu ilait aturluki kenuggluki agayuyaraten, akissutun-llu piciatun angutnun akusrarutekevkarluten. 
EZK.16.17	Qerrirlit-llu suulutaat-llu cikiutekellrenka aturluki angutnek agayutnguanek pilillruuten akusrarutekevkarluten-llu tamakut aturluki. 
EZK.16.18	Cikiutekellrenka-llu aturat tangnircaumalriit ac'etaten agayutnguanun, elliitekluki-llu olive-aat uquit aruviarkat-llu tamakunun. 
EZK.16.19	Neqkat-llu cikiutekellrenka, assinkacagait mukaat, olive-aat uquat, evegtaat-llu neqait elliitekaten assikesqelluten agayutnguanun.” Waten qanertuq 
EZK.16.20	“Qetunrapuk-llu panipuk-llu elliitekaten tuqutarkauluki agayutnguanun. Akusrarutekevkallren-qaa carraukngavgu 
EZK.16.21	irnianka-llu tuqurqaten elliitekluki ekuavkarluki agayutnguanun? 
EZK.16.22	Uuminarqellriaruluten-llu akissuullerpeni qaillun yuurtellren umyuaqeqaqsaitan, matangqaluten, qiperrlullren-llu augpeni.”
EZK.16.24	pilillrulriaci tumyarat taqruitni agayuvigkarpecen̄ek agayutnguanun akissurvigkarpecen̄ek-llu. 
EZK.16.25	Kenegnallerpet alarcetaaten, akusrarutekevkarluten angutnun ullagtevnun tamalkuitnun, akissullren-llu ciumurusngiinarluku. 
EZK.16.26	Yaaqlirpenun-llu Egypt-aarmiunun aglumauralrianun akusrarutekevkalartuten elpenek ilalqerluten, eqcirlua wiinga.
EZK.16.27	“Yaggvikluten anucimirqecetaararkaurtamken allurrluten-llu atawaqautmek elpenun cikiuteksaaqellemnek. Tunluten-llu Philistine-anun eq'ukestevnun kasngukestainun tun'ernarqellriim ayuqucirpet.
EZK.16.28	“Camircesciigaliavet-llu Assyria-rmiunun cali akissuurtuten, cali tau͡gken taukut camirutkevkenaki. 
EZK.16.29	Tuamta-llu cali Babylon-iarmiuni, taukut kupcaarulriit, akissuryaaqellriaten, taukut-llu cali camirutkenritaten.”
EZK.16.30	Waten qanertuq 
EZK.16.31	Tumyarani-llu tamalkuitni agayuvigkarpenek agayutnguanun, akissurvigkarpenek-llu piliaqluten. Tau͡gaam elpet akingellerkan pitekluku akissunrituten. 
EZK.16.32	Akusrarutekevkalartuten allanernun uin kenkevkenaku. 
EZK.16.33	Akissut akilirtelluteng pilartut, tau͡gaam elpet akusrarutekesteten tamalkuita cikiutnek cikirluki pilaraten, akilirluki aipaqaqluki. 
EZK.16.34	Allatun akissutun ayuqenrituten, kia-llu qessange'rpet akissurcetellruvkenak. Elpet akilircetevkenak ellait tau͡gaam akililaraten, ilumun allatun akissutun ayuqenrilavet.
EZK.16.35	“Taumek, Jerusalem-aaq, akissuuq! Niisgu 
EZK.16.36	Waten 
EZK.16.37	taumek wiinga quyurtarkaukenka akusrarutekestelten, kenkelten eq'ukelten-llu. Nutaan-llu avatevnun kassugulluten quyurqaarluki matarqeciqamken, taukunun matarpet tangertelluten. 
EZK.16.38	Pinarqellriarurceciiqamken akusrarutekevkallerpegun tuqurqillerpegun-llu, eq'urtellma-llu pitaciatun anucimirqecetaarciqamken tuquvkarluten. 
EZK.16.39	Ellaitnun tunciqamken, ellaita-llu navgurciqait akissurvikelten agayutnguanun-llu agayuvikelalten. Aturaten teggalquqegtaaraat-llu kenugutkelalten teguciqait matkacagarpet ellirtelluten.
EZK.16.40	“Eguaquriciqut teggalqunek miluqustekarpenek, nuussirpamegteggun-llu uluarluten itumciiqaatgen. 
EZK.16.41	Eneten ekuavkarciqait arnarugarnun-llu tangvagtelluten anucimirqecetaarumallerpeni. Akissurciigalivkarciqamken cikirciigalivkarluki-llu akusrarutekilriit elpenek. 
EZK.16.42	Nutaan-llu wiinga eq'urtenrirciqua qungyanrirlua-llu. Uitanqegciciqua qenertenrirciqngama. 
EZK.16.43	Tua-i-wa nalluyagucavgu ayagyuallren, eqcirlua tau͡gaam makunek pillerpegun. Taumek wiinga tuc'etarkaukenka makut atulten elpenun. Ciin-llu pellernarqelriit atulten ilaluki akusrarutekevkarcit?” Waten qanertuq 
EZK.16.45	Elpet-wa ilumun aanavet panikekiiten. Caukellruvkenaku-llu uini irniani-llu. Alqaagpetun cali ayuqluten eq'ukilriignek uimegnek irniamegnek-llu. Elpet alqaagken-llu nunarpiik aanangqerravci Hittite-amek ataluci-llu Amorite-amek.
EZK.16.46	“Alqaan-llu Samaria-ruluni nunarraat-llu avatiinelnguut, uitaluni neglirnerpeni; nayagaan-llu Sodom-aaruluni nunarraat-llu avatiinelnguut ungalalirnerpeni uitalria. 
EZK.16.47	Umyuan-qaa engelkaringallruuq maligtaqullerpeni ayuqeliluki pellernarqelriit caliakek? Qang'a, ak'anun pivkenak callerpegun tamalkuan arcaqanrurtellruuten elkegni.
EZK.16.48	“Unguvalua Agayutngucimtun, 
EZK.16.49	Elliin panini-llu umyugaat quyillruuq neqkaliameng uitanqegciluteng-llu uitiimeng, tau͡gaam aulukellruvkenaki arrsaulriit nuuqitellriit-llu. 
EZK.16.50	Qutegngaut niicugpek'nateng-llu, caliluteng uumikek'ngamnek, taumek nallunrilucirpecetun piunrillrukenka.
EZK.16.51	“Samaria assiilngillerpet avgitnek assiilngirtallrunrituq. Elpet pellernarqellria atullren arcaqanrullruuq. Assiilnguum atullerpet alqaagken elpenun pitassiaruskunek assiilngiqsailngurtun ayuqevkaryarak. 
EZK.16.52	Kasngunarqellren aturarkaurtan. Assiilngilten arcaqanruameng alqaagpeni, canivni assiilngiqsailngurtun ayuqliriuk. Kavingluten kasngunarqucin aturru, alqaagken ellualriatun ayuqlirivkaragken.”
EZK.16.53	Sodom-aankuk Samaria-llu nunarraat-llu avaqlikek ataam tukuurceciiqanka. Elpet-llu cali, Jerusalem-aaq, tapqulluten tukuurceciiqamken. 
EZK.16.54	Elpenek kasngukciquten, kasngunarqellerpet-llu nasviciiqak alqaagken nakiciagnek. 
EZK.16.55	Ciungani ayuqucillermegtun ellirciquk, elpet-llu cali nunarraat-llu avatevni uitalriit ciungani ayuqucillerci ayuquciqsagulluku. 
EZK.16.56	Picingssautek'lallrunritan-qaa Sodom-aaq umyuan quyillrani 
EZK.16.57	assiilnguq-llu atullren nallunrirpailgatgu? Elpet maa-i elliitun ayuqliriuten picingssauteksagulluten Edom-aarmiut, Philistine-at, allat-llu eq'ukestevvet avatevni uitalriit. 
EZK.16.58	Elpet-llu nangtequtekarkaugaten assiitellriit tun'ernarqellriit atulalten. 
EZK.16.60	Tau͡gaam wiinga elpenun akqutkelqa ayagyuallerpeni pinricen̄arngaitaqa, akqut'liarkaulua-llu pillgutekluten akwarpak piugarkamek. 
EZK.16.61	Umyuaqeciqan ayuqucillren kasngukluku-llu alqaan nayagaan-llu ut'reskagnek. Panikellriatun elpenun ayuqevkarciqagka, akqutkellma elpenun man'a ilakenrilengraaku. 
EZK.16.62	Nutarciiqaqa akqutkelqa elpenun, nallunrirniaran wiinga 
EZK.16.63	Alarqaqlerpenek au͡g'ariciiqamken. Tau͡gaam elpet umyuaqluki kasnguyugluten qanerkaiciiquten.” 
EZK.17.2	“Tuquarkaulriami yugmi, Israel-aam yui ayuqestassiigutmek qanruski 
EZK.17.3	nallunritesqelluki camek wiinga, 
EZK.17.4	ayautaa tuneniartet nuniitnun elliluku-llu tuneniartet nunarpiitnun. 
EZK.17.5	Naugaaralriamek-llu tegulluni Israel-aam yuin nuniitnek nauceciiraa tauna nunamun naungignarqelriamun meriucuunani-llu. 
EZK.17.6	Tauna-llu naungami sugtuvkenani sagtuq napayagaurrluni wine-arkanek atsanek naugituliuluni. Avayai-llu qulmun nauluteng taum yaqulegpiim tungiinun, acilqungluni-llu aciqvanun. Napayaaq-llu patumaluni avayanek cuyanek-llu.
EZK.17.7	“Tau͡gaam cali allamek yaqulegpagtangqertuq yaqurpaulriamek melqulilriamek-llu. Taum-llu napayagaam acilquni cuyani-llu ayagcetai taum yaqulegpiim tungiinun umyuarteqluni mermek cikirnayukluni amllenranek mer'an naucetaarviim nauvimi. 
EZK.17.8	Tau͡gaam tauna napayaaq ak'a nauceciirumallruuq naungignarqellriamun mel'ilriamun nunamun naugisqelluku cuyanek atsanek-llu wine-arkanek, nauluaqaasqelluku-llu.
EZK.17.9	“Qanra waten, Waten qanertuq 
EZK.17.10	Ak'a nauceciirumariyaaquq. Tua-i-qaa nauciquq? Nalangaituq-qaa calaramek anuqenguskani? Tuani-llu-qaa naumavimini nalangaituq?”
EZK.17.12	“Qanruski ukut inglulitaaryulriit, Makut-qaa ayuqucingumaaci? Waten qanruski, Babylonia-m angayuqra tailuni Jerusalem-aam angayuqra atanerruartuumaan ut'rutai Babylonia-mun. 
EZK.17.13	Taum-llu angayuqam ilainun akqut'lirraarluni ukvernarcarivkallrua akqut'liara navgarkaunritniluku. Yuut-llu piuranrit teguluki 
EZK.17.14	anguyagyailkutnguvkarluki akqut'liaranun-llu navegyailkutnguvkarluki. 
EZK.17.15	Tau͡gaam Judah-m angayuqra inglulicami ayagceciuq Egypt-aamun horse-aanek, anguyagterugarnek-llu aqvatelluki. Tua-i-qaa piciurciiquq? Picurlautekngaitaa-qaa tuaten pillni? Akqut'liani-qaa navkuniu anucimirqecetaarumangaituq?”
EZK.17.17	Anguyagtain Egypt-aam angayuqran pinilriarung'e'rmeng ikayurciigaciiqaat anguyagmi, Babylonia-m anguyagtai nuna qerturiluku pilikata elagluteng-llu ilutulriamek avatairrluku nunarpak, yugnek amllernek tuqucinaluni. 
EZK.17.18	Elliin ukvernarcarillni akqut'liani-llu atunrilaki, taumek waniwa anagarkaunrirtuq.”
EZK.17.19	“Taumek waten qanertuq 
EZK.17.20	Kuvyirluku cangtaqciqaqa, ayaulluku-llu Babylonia-mun tuani anucimirqecetaarciqaqa, piciuvkenani pian wangnun. 
EZK.17.21	Anguyagtai avurat tuquciqut anguyauskuneng, ilakuarit-llu cekavcimaciqut tamiinun anuqem ayagallrinun. Nutaan-llu nallunrirciqerci wiinga, 
EZK.17.22	Waten qanertuq 
EZK.17.22	“Wiinga tungaunii teguciqaqa sugtulriim napam cedar-aam kangra
EZK.17.22	naugaarmek-llu au͡gauqaarlua;
EZK.17.22	nauceciiciqaqa ingrim qertulriim kangranun,
EZK.17.23	Israel-aam nuniini quyinkacagaatnun ingrit.
EZK.17.23	Naugiciquq avayangluni naucetaarkangluni
EZK.17.23	ucurnaqluni naparpaurciiquq.
EZK.17.23	Yaqulget ayuqenrilnguut uitavikelarciqaat
EZK.17.23	talisvikluku tuaten.
EZK.17.24	Napat tamarmeng nunami
EZK.17.24	nallunrirciqaat 
EZK.17.24	Naparpiit iquvkalaranka
EZK.17.24	napayagaat-llu sugturivkaraqluki.
EZK.17.24	Meculget napat nalavkalaranka,
EZK.17.24	nalamalriit-llu napat mecungevkarluki.
EZK.17.24	Wiinga 
EZK.18.2	“Cauga una ayuqestassiigun Israel-aam yuin qanrutkenqigtaaqiit?
EZK.18.2	‘Angayuqrita nerait quulqallri wine-arkat atsat,
EZK.18.2	Tau͡gaam irniarit neqnialqitut quulerninarqellriamek.’”
EZK.18.4	Yuut tamarmeng unguvait wiinga pikanka, angayuqrita unguvait irniarita-llu. Yuk tau͡gaam assiilngiquni tuquarkaurciiquq.
EZK.18.5	“Angun ellualriarukuni, alerquutnek-llu maligtaquilriaruluni iqluyuunani-llu, 
EZK.18.6	agayutnguaritnun-llu Israel-aam yuin agayuyuunani, nereksaunani-llu elliitekumalrianek agayutnguanun agayuyaraitni, allam-llu nulirranek iqlutmun unayaqliqsaunani, akusrarutekiksaunani-llu agelrumalriamek arnamek. 
EZK.18.7	Teglegikengyuunani-llu yugmek. Navrallrem-llu akilicisciigacailkutkellra egmianun tun'aqluku; kailrianek-llu nerevkariluni, aturarkailnguut tuaten aturkaitnek cikirluki. 
EZK.18.8	Akimek-llu navriskengyuunani navrautiin akingutkellerkaa umyuaqluku. Assiilngurmek atullerkani qessakluku, arenqiallugutellget-llu elluarrluki arenqigillerkaat caliaqaqluku. 
EZK.18.9	Tuaten ayuqellriim alerquutenka aturai, pisqutenka-llu mulngakluki aturluki. Ellualriaruuq, unguvaarkauluni-llu. 
EZK.18.10	“Tauna-llu angun qetunrangqerquni tegliuryulriamek, tuquciyugluni-llu, aturyugluki-llu makut 
EZK.18.11	atami atuyuilkai. Ner'aqluni elliitekumallernek agayutnguanun agayuyaraitni, allat-llu nulirritnek unayaqliraqluni. 
EZK.18.12	Teglegiaqluki-llu arrsaulriit navralriit-llu akilicinricailkutait piksagutaqluki. Ayagaqluni-llu agayumanrilnguut qigcikekaitnun, agayuaqluni-llu agayutnguaritnun, 
EZK.18.13	akinek navriskengaqluni navrautait akingutkengnaqluki. Unguvaciquq-qaa? Qang'a, unguvangaituq. Makunek pellernarqellrianek atullruami tuquarkauguq. Tuqullra-llu elliinun tau͡gaam tusngaarkauluni.
EZK.18.14	“Tau͡gken tauna cali qetunrangkuni, tangvagluku-llu atani tamakunek assiilngillrani, tau͡gken ellii tuaten pillratun pivkenani. 
EZK.18.15	Agayuksaunani-llu Israel-aat agayutnguaritnun, neryuunani-llu elliitekumallernek inerquusngalriani agayutnguanun agayuyaraitni, allat-llu nulirritnek unayaqiksaunani, 
EZK.18.16	wall'u nangciyuunani, tegliuyuunani-llu. Navralriit-llu akilicinricailkutait tun'aqluki. Kailriit-llu nerevkaraqluki atu'urkailnguut-llu aturkaitnek cikiraqluki. 
EZK.18.17	Assiilngurmek aturyuumiitaqluni, navriskengyuunani-llu navrautaita akingutkellerkaat umyuaqevkenaku. Alerquutenka atularai picirkiutenka-llu maligtaquluki. Atiin assiilngillran tuquvkarngaitaa, unguvaarkauguq tauna. 
EZK.18.18	Atii tau͡gaam yugnek teglegissaagyullruuq tegliuryugluni-llu, assiitellrianek yugnun piyugluni. Taumek elliin assiilngillni pitekluku tuqullrulria.
EZK.18.19	“Tau͡gaam elpet aptuten, ‘Ciin-mi qetunraan nangtequtekenritaki atami assiilngui?’ Tua-i-wa qetunraa elluarrluni piurallruan. Alerquutenka aturluki mulngakluki maligtaquurluki, taumek unguvaarkaulria. 
EZK.18.20	Assiilnguum tau͡gaam aturtii tuquarkauguq. Qetunraan nangtequtekarkaunritai atami assiilngui, atiin-llu cali qetunrami assiilngui nangtequtekngaunaki. Ellualria angun nunuliutengqerciquq assilrianek caliamikun, elluanrilnguum-llu nangtequtekarkauluki assiilnguut atullni.
EZK.18.21	“Assiileng'e'rmi angun umyuarnayaguciluni assiilnginriquni, alerquutenka-llu atungluki, yuut-llu assikekaitnek elluakekaitnek-llu aturluni, tuqungaituq tau͡gaam unguvaarkaurciiquq. 
EZK.18.22	Assiilngui-llu tamarmeng au͡gaumaarkauluteng, unguvaarkaurrluni-llu piciulria atulangamiu. 
EZK.18.23	 Agayun qanertuq, Umyuartequci-qaa wangnun ilukegcitkelaryukluki tuqulriit assiilnguum aturtai? Tuaten piyuitua. Umyualinqigtesqumalaryaaqanka tau͡gaam unguvasqelluki.
EZK.18.24	“Tau͡gken ellualria angun assilriamek calinrirluni assiitellriit yuut pellernarqellrianek atutukaitnek atungluni, tauna-qaa unguvaurciquq? Unguvangaituq! Ellualriit-llu caliaqelallri umyuaqumangaunateng. Piciunrilngurkun yuungami assiilngurmek-llu atullruami tuquciquq.
EZK.18.25	“Elpet tau͡gken qanerluten, ‘
EZK.18.26	Ellualria assilriamek atunrirqami, assiilngurmek tau͡gaam atungluni, tauna tuquaqami assiilnguum atullran tuquvkalaraa. 
EZK.18.27	Assiitellria-llu angun assiilnginrirqami assilriamek calingluni ellminek anirtulartuq. 
EZK.18.28	Elpekaqamiu atullni assiilnginrirluni-llu tuqungairuciiquq, tau͡gaam unguvaarkaurrluni. 
EZK.18.29	Elpeci-llu, Israel-aam yuini qanlartuci, ‘
EZK.18.30	“Wani-wa, wiinga, 
EZK.18.31	Assiilngurmek atunrirluci, ircaquci umyuaci-llu nutarciki. Ciin elpeci Israel-aam yuini tuquyugceci? 
EZK.18.32	Wiinga tuqusqumanritamci, umyualinqigci unguvaniartuci. 
EZK.19.2	Aanan yugtutuliluaqaullruuq!
EZK.19.2	Piyagiurluni-llu yugtutulit angucalut akuliitni alingnarqengraata.
EZK.19.3	Anglicariuq piyagami iliitnek elitnaurluku-llu pissuryaramek;
EZK.19.3	tauna-llu elituq yugnek nertuliurrluni.
EZK.19.4	Atanruviit niiskengaqsagucamegteggu
EZK.19.4	petmililuteng tuaggun pitaqaat.
EZK.19.4	Negcigteggun-llu qamurluku ayaulluku Egypt-aamun.
EZK.19.5	Aanii utaqalgiryaaquq cacirkairutnatkaminun.
EZK.19.5	Piyagami-llu cali iliitnek piluni anglicaraa,
EZK.19.5	tauna angliami cakneq alingnarqellriaruluni.
EZK.19.6	Taqmigcami
EZK.19.6	allat yugtutulit maligtaquluki ayagalartuq.
EZK.19.6	Elicamiu-llu pissuryaraq yugnek nerlangluni.
EZK.19.7	Anguyagcuutet asvairqumalriit navgularai nunat-llu uitaviksunairutaqluki.
EZK.19.7	Tamatum-llu yui alingaqluteng cakneq
EZK.19.7	uirraniaqan.
EZK.19.8	Atanruviit quyurtut anguyagnaluku,
EZK.19.8	yuut taiguraluteng tamiinek.
EZK.19.8	Kuvyateng pissurcuuteteng cagtait
EZK.19.8	negamegteggun-llu pitaqluku.
EZK.19.9	Negcignek aturluteng casgumun ekaat
EZK.19.9	Babylonia-m-llu angayuqranun ayautaat.
EZK.19.9	Nayurcirluku-llu uitavkarluku,
EZK.19.9	uirranillra niitnausciigalivkarluku
EZK.19.9	Israel-aam ingriini.
EZK.19.10	Aanan napayaartun wine-arkanek atsanek naugitulitun ayuqellruuq,
EZK.19.10	nauceciirumalriatun kuiggaam caniani.
EZK.19.10	Mermek nuuqitenrilami,
EZK.19.10	napayaaq naugiuq cuyangluni atsangluni-llu.
EZK.19.11	Avayangqertuq elngulrianek,
EZK.19.11	nauluteng-llu septer-aarkarnirluteng.
EZK.19.11	Napayaaq-llu nauguq sugturiluni amirlut tekicugngaluki;
EZK.19.11	yuut-llu tamarmeng tangerrluku nauluaqertacia, cuyalirluni sugtuluni-llu.
EZK.19.12	Tau͡gaam tauna napayaaq mulngakevkenani qecuumallruuq
EZK.19.12	nunamun-llu egcimaluni.
EZK.19.12	Calaramek-llu anuqem kinercetaa qakinrurtelluku;
EZK.19.12	atsai-llu igqaqluteng.
EZK.19.12	Avayai au͡g'arqumaluteng;
EZK.19.12	qakinrurtut kenrem-llu ekualuku.
EZK.19.13	Maa-i-llu nauceciinqigcimaluni yuilqumi,
EZK.19.13	kinreskiini mertailngurmi nunami.
EZK.19.14	Acilqurrakun kenrem akuqeraa;
EZK.19.14	ekualuki-llu avayai atsai-llu.
EZK.19.14	Avayai elngurinqiggngaitut
EZK.19.14	septer-aarkarniirulluteng.
EZK.19.14	Una angniitem yuarutkaa; atunqigtaarturalaraat-llu.
EZK.20.1	Allrakut malrunelgatni, iralut tallimiit qulnek ernengqerluku nunamten̄ek ayagcecimarraanemten̄ek, Israel-aam yuin ciulirnerit taillruut ellatessurviknalua 
EZK.20.2	 qanrutaanga: 
EZK.20.3	“Tuquarkaulriami yugmi, Israel-aam yuin ciulirnerit waten qanruski, Waten qanertuq 
EZK.20.4	“Tuquarkaulriami yugmi, cuqciiqaten-qaa? Kiiki kitaki cuqeski. Neqaarturiski pellernarqelrianek ciuliarita caliallritnek. 
EZK.20.5	Waten-llu qanrulluki, waten qanertuq 
EZK.20.6	Tuani-llu ernermi akqellruanka anutarkauniluki Egypt-aamek ayaulluki-llu nunamun wiinga cucukekemnun ellaitnun pikesqelluku, nunamun tukuulriamun naungignarqellriamun, nunat assinqurraatnun. 
EZK.20.7	Qanrulluki-llu ciqitesqelluki pellernarqellriit agayutnguat kenkekait, menuurutkesqevkenaki-llu piciunrilnguut agayutait Egypt-aarmiut, wiinga 
EZK.20.8	Tau͡gaam inglulitellruut wangnun niicugpek'nateng-llu. Agayutnguateng pellernarqellriit Egypt-aarmiut-llu agayutait pegcugpek'naki. Wiinga-llu umyuarteqsaaqua Egypt-aamelnginanratni naspetevkarnaluku eq'uqertellma tuknitacia. 
EZK.20.9	Tau͡gaam tuaten pillrunritua, atqa caunrilleksagutesqumanrilamku, taukut yuut uitaviita takuatni qanrutellruamki Israel-aam yui anutarkauniluki Egypt-aamek.
EZK.20.10	“Wiinga-llu anutellruanka Egypt-aamek mer'ilngurmun nunamun. 
EZK.20.11	Alerquutemnek-llu cikirluki elitnaurluki-llu picirkiutemnek, yuum atuquniki unguvatkarkaungaki. 
EZK.20.12	Sabbath-aam-llu atullra nallunailkutaurtellruaqa akqut'liallemegnun umyuallguteklunuk, ellaitnun neq'akesqelluku wangnun 
EZK.20.13	Tau͡gaam tamaani-llu yuilqumi mer'ilngurmi cali catkellrunritaatnga. Alerquutenka aturyugpek'naki pisqutenka-llu cakaarluki, yuum atuquniki unguvatkarkai. Sabbath-aaq menuurteqapigtellruat. Wiinga-llu umyuarteqsaaqua eq'uqertellma tuknitacia ellaitnun naspecetnaluku piunrirluki tamaani mer'ilngurmi nunami. 
EZK.20.14	Tau͡gaam tuaten pillrunritua, caunrilleksagutesqumanrilamku atqa atanruvignun tamaanelngurnun, tangvagtellemnun yuunka anutellemni Egypt-aamek. 
EZK.20.15	Taumek wiinga akqut'lillrulrianga tamaani mer'ilngurmi yuilqumi ayautarkaunrirluki nunamun cikiuteklemnun ellaitnun, nunamun tukuulriamun naungignarqellriamun, nunat assinkacagiit. 
EZK.20.16	Tuaten akqut'lillruunga alerquutenka cakaaratki, picirkiutenka aturyugpek'naki, Sabbath-aaq-llu menuurrluku, agayutnguanun agayullerkarteng arcaqakenruluku.
EZK.20.17	“Tau͡gaam takumcuyagulluki tuqucuumiirutellruanka tamaani mer'ilngurmi yuilqumi. 
EZK.20.18	Tau͡gaam inerqullruanka ayagyuanertait: Niisnganriciki ciuliarpeci taqellrit alerquutet; piciryarait maligtaqunriciki, wall'u menuurcaqunaci agayutnguaritgun. 
EZK.20.19	Wiinga 
EZK.20.20	Sabbath-aaq qigcignarqelriarurceskiciu nallunailkutauniartuq akqut'liallemten̄un, neq'akevkalarniaraa-llu wiinga 
EZK.20.21	“Tau͡gaam taukut-llu caukenritaatnga. Alerquutenka atunritait picirkiutenka-llu maligtaquvkenaki, unguvatkai yuum atuquniki. Sabbath-aaq menuurrluku. Wiinga-llu umyuarteqsaaqua eq'uqertellma tuknitacia ellaitnun naspetelluku tuquqnaluki tamaani mer'ilngurmi yuilqumi. 
EZK.20.22	Tau͡gaam tuaten pillrunritua, caunrilleksagutesqumanrilamku atqa atanruvignun tamaanelngurnun, tangvagtellemnun yuunka anutellemni Egypt-aamek. 
EZK.20.23	Taumek allamek akqut'lillrulrianga tamaani yuilqumi. Cekavcetarkaurrluki tamalkuan ellarpiim iluanun. 
EZK.20.24	Tuaten pillruunga alerquutenka atunrilatki, picirkiutenka-llu cakaarluki, Sabbath-aaq-llu menuurrluku, agayuaqluteng-llu agayutnguanun ciuliameng kevgiullritnun.
EZK.20.25	“Wiinga-llu cikiranka alerquutnek assinrilngurnek picirkiutnek-llu unguvavkarisciigalngurnek. 
EZK.20.26	Menuurtelluki-llu ellaitnek elliitaitgun, elliitekevkarluki tan'gaurluut yung'eqarraarutait. Tuaten pivkallruanka anucimirqecetaarluki nallunriisqelluki-llu wiinga 
EZK.20.27	“Taumek, tuquarkaulriami yugmi, Israel-aam yui qanruski waten, Waten qanertuq 
EZK.20.28	Ayautellemni nunamun akqutkellemnun ellaitnun cikiutekciqniluku, tangrramegteki qertulriit qemit napat-llu cuyalilriit, elliivik'larait tamalkuita tuqutarkanek. Qenngevkaraqlua elliigaqameng ekuagiluteng, wine-amek-llu taitellermeggnek elliitekameggnek. 
EZK.20.29	Wiinga-llu aptanka: Caugat makut qertulriit ayagvik'lalci? Tuaken-llu ayagluteng tamakut aterpagtelangellruit ‘Qertulriit.’
EZK.20.30	Taumek waten cali qanruski Israel-aam yui, Waten qanertuq 
EZK.20.31	Maa-i cali mat'um nalliini elliilartuci elliitek'lallrita ayuqaitnek carrluurtaqluci tuaten elpecen̄ek elliitekluki irniaci ekuavkarluki agayutnguaqellritnun. Tau͡gken cali elpeci, Israel-aam yuini, taigaqluci apcarturluci pisqutka caucianek. Wiinga-llu 
EZK.20.32	Umyuarpeciuggun ak'a taqutellruuci allatun atanruvigtun ayuqsugluci, yugtun allani nunani uitalriatun agayutulitun napanun teggalqunun-llu. Tau͡gaam tuaten piarkaunrituci.
EZK.20.33	“Wiinga 
EZK.20.34	Piniqa qenruciqa-llu elpecen̄un tangerceciiqaqa quyureskumci ut'rulluci-llu tamaitnek nunanek cekavcimallerpecen̄ek 
EZK.20.35	ciuliqaggluci-llu nunamun mertailngurmun angayuqauvillgutkenrilnguut avatairumakiitnun, tuani-llu kegginavcen̄un pinarqelriarurciiqamci. 
EZK.20.36	Anucimirqecetaarluci-llu, ciuliaci anucimirqecetaallrucimtun nunami mer'ilngurmi Egypt-aam yaaqsinrilkiini. Waten qanertuq 
EZK.20.37	“Asvailngurkun ataniumaciqamci akqutka-llu aturtelluku. 
EZK.20.38	Akunlevcen̄ek au͡g'arciqanka assiilngiryulriit ingluliculriit-llu. Nunanek uitallritnek anevkarciqanka, tau͡gaam utercessngaunaki Israel-aam nuniinun. Tamaaggun nallunrirniarci wiinga 
EZK.20.40	Tamaani nunami qigcignarqellriim ingrima qaingani
EZK.20.41	Ut'ruskumci nunanek cekavcimallerpecen̄ek, ilukegcitkeciqamci, ilukegcilaucimtun narellranek aruviat elliitevci. Tamarmeng-llu atanruviit nunam qaingani tangerciqaat wiinga tanqilriaruciqa. 
EZK.20.42	Elpeci-llu nallunrirarkaugarci 
EZK.20.43	Nutaan-llu umyuaqeciqerci tamalkuita kasngunarqellriit calialci qaillun-llu menuurtellerci elpecen̄ek. Elpecen̄ek-llu cumacikciquci tamalkuita assiilnguut atulalci pitekluki. 
EZK.20.44	Takarnarquciqa piusqumaluku elpeci Israel-aam yuini, qaillukuaruskumci nallunrirciqerci wiinga 
EZK.20.46	“Tuquarkaulriami yugmi, ungalam tungiinun caugi. Qalarten inglulirluku ungalaq, tekitarkaanek-llu qanrulluku napalilria nuna Negeb-aamelnguq. 
EZK.20.47	Waten qanrusgu napalilria nuna Negeb-aamelnguq, Niiciu 
EZK.20.48	Tangerciqaat wangnun, 
EZK.20.49	Wiinga-llu qanertua, “
EZK.21.1	Cali 
EZK.21.2	“Tuquarkaulriami yugmi, pinarqellriaruniu Jerusalem-aaq yuut-llu agayularviit. Aarcirturluku-llu Israel-aam nunii 
EZK.21.3	waten qanrulluku, waten qanertuq 
EZK.21.4	Nuussirpaka aturluku inglulirarkauganka yuut tamalkuita ungalamek ayagluku negeqvaq tekilluku. 
EZK.21.5	Tamarmeng-llu nallunrirciqaat wiinga 
EZK.21.6	“Tuquarkaulriami yugmi, yuuniara ciunerkairutellriatun nanikualriatun-llu. Yuuniara angniinak tangvagtelluten yugnun. 
EZK.21.7	Qanruskatgen-llu, ‘Ciin yuuniarasit?’ Qanrutniaraten, ‘Niitarkanka-wa pitekluki waten pilrianga.’ Tekiskan ircaqruit alingmek imangeciqut, talliit-llu aqevlaluteng cacirkaunateng, uluryayuum tekiciiqai, ciisqurrit-llu piniaciiqut mertun ayuqluteng. Pillerkaq tekituq; ak'a maa-i tekisngauq.” 
EZK.21.9	“Tuquarkaulriami yugmi, qanruski yuut wiinga, 
EZK.21.9	“Nuussirpak, nuussirpak ipegcaumauq qevlercaumaluni-llu.
EZK.21.10	Ipegcaumauq tuquciarkauluni,
EZK.21.10	qevlercaumaluni tanqigpallaraarkauluni
EZK.21.10	kalluum kenratun.
EZK.21.10	Nunaniryulriartaiciiquq,
EZK.21.10	yum'a-wa pamatekellrunrilatki
EZK.21.10	tamalkuita aarcirtuutet anucimirqecetaarutet-llu.
EZK.21.11	Nuussirpak qevlercaumauq,
EZK.21.11	atullerkaanun upluku.
EZK.21.11	Ipegcaumauq qevlercaumaluni-llu,
EZK.21.11	tunumaarkauluni tuqutarayulim unatainun.
EZK.21.12	Nangteqluten eriniagi, tuquarkaulriami yugmi;
EZK.21.12	una nuussirpak taqumiin atuugarkauluni yumnun,
EZK.21.12	Israel-aam-llu ciuliqagtainun.
EZK.21.12	Tuqucimaarkaurcata
EZK.21.12	ilakluki wiinga yuunka.
EZK.21.12	Nanikualuten qat'gaten patguurki.
EZK.21.13	Naspaaganka wiinga yuunka,
EZK.21.13	umyualinqigcuumiilkata,
EZK.21.13	makut tamarmeng ellaitnun tut'arkaugut.
EZK.21.14	“Watua tekitarkamek qalaruski, tuquarkaulriami yugmi. Unateten kacguuruski, nuussirpak kapuqengniartuq pinqigtaarluni. Tuquciyugngaluni nuussirpauguq, nuussirpak alingnarqelria tuqurqituli. 
EZK.21.15	Alingluki unairesqelluki, iquasqelluki-llu iteryaraitni nunarpagnun. Nunarpak uitaviat alingcira'arqa nuussirpagmek tanqigpallaralriamek kalluum kenratun tuquciyukaarluni. 
EZK.21.16	Nuussirpaak, kilirturikina tuigtaarluten tallirpitmun iqsutmun-llu. 
EZK.21.17	Wiinga-llu unatenka kacguurusmiciqanka, qenertelqa-llu pellugciquq. Wiinga, 
EZK.21.19	“Tuquarkaulriami yugmi, nallunailkucirikina tumyaragnek malrugnek Babylonia-m angayuqran tumkagkenek taikan nuussirpalgirluni. Tamarkenka tumyarak ayagnirtellukek nunamek ataucimek. Nallunailkutamek-llu naparciluten tumyarak avtellragnun. 
EZK.21.20	Aipaakun nallunairturluku tumyaraq Rabbah-mun Ammonite-at nunarpiitnun, aipaanun-llu cali nallunairturtelluku tumyaraq Judah-mun, asvairqumalriamun nunarpagmun Jerusalem-aamun. 
EZK.21.21	Babylonia-m angayuqra nangengqauq tumyarak kassuutellragni. Nallunriryugluku nau͡gg'un ayaucirkani, pitegcautni arulatai
EZK.21.22	Nall'arcetaarillermini-llu pitegcautetgun tallirpilirnemikun tegua pitegcaun Jerusalem-aamek nallunailkuciumalria. Taum-llu qanrutpigainarluku ayagluku ikirtuqat navgurcuutekaitnek upcartuusqelluku, qayagpaasqelluku-llu anguyiim qayagaurutiinek, ellisqelluki ikirtuqat navgurcuutait muragpiit ikirtuqanun, nunamek qerturiluku pilisqelluki, ilutulriamek-llu elaasqelluki nunarpak avatairluku. 
EZK.21.23	Jerusalem-aam yuin man'a ukveqngaitaat akqut'lialteng umyuaqluki. Tau͡gaam mat'um tekitarkam qanrutkumallra piuq neq'angevkaasqelluki assiilngillrit, aarcirturluki-llu teguarurtellerkaatnek. 
EZK.21.24	Taumek wiinga 
EZK.21.25	“Elpet assiilngiumalriami, elluanrilngurmi atanirturtiini Israel-aam, erenren, erenra nangneqlirmek anucimirqecetaarumallerkarpet agiirtuq. 
EZK.21.26	Wiinga, 
EZK.21.27	Imenrurrli, imenrurrli! Nunarpak imenrurtarkaurtaqa. Tau͡gaam tamana tuaten pingaituq cucukelqa tekipailgan anucimirqecetaaresqelluku nunarpak. Elliinun wiinga nunarpak tunciqaqa.
EZK.21.28	“Tuquarkaulriami yugmi, qalarten tekitarkamek. Qanruski Ammonite-at Israel-aam caunrilkuurtai, wiinga, 
EZK.21.28	“Nuussirpak piunririarkaq upingariuq;
EZK.21.28	Qevlercaumauq tuquciarkaurrluni, tanqigpallaraarkaurrluni-llu kalluum kenratun.
EZK.21.29	Tangrruaqelalci piciulriarunritut, iqluurluci-llu qalartelartuci tekitarkanek. Assiilavci umyuarrliqelriaruluci ernerkiurarci agiirtuq, nangneqlirmek anucimirqecetaarumallerkarci. Nuussirpak uyaqurpecen̄un tut'arkaurtuq.
EZK.21.30	“‘Nuussirpak caquanun qungaciu! Cuqciiqamci piliaqumallerpeci nuniini, nunami yuurrvillerpecen̄i. 
EZK.21.31	Qenertelqa kurpalriatun kenertun elpegnariluku elpecen̄un tuc'eciiqaqa. Tunciqamci-llu nangcitulinun yugnun, piunririnermek elisngalrianun. 
EZK.21.32	Piunriumaciquci muriusngaluci kenermun. Nakmiin nunavcen̄i augci kuvumaciquq, kia-llu yuum umyuaqenqiggngaunaci. Wiinga, 
EZK.22.1	Waten cali 
EZK.22.2	“Tuquarkaulriami yugmi, upingariuten-qaa cuqtellerkaanun nunarpak tuqutarayulinek yul'ek? Kitaki taringevkarki pellernarqellriit caliallri. 
EZK.22.3	Waten qanqina, Waten qanertuq 
EZK.22.4	Tuqurqillerpegun pinarqelriarurcavet, menuurrluten tuaten elpenek agayutngualiarpegun, pillerkiuran erneq tekitarkaulleq maa-i tekituq! Taumek wiinga caukenrirceskemken atanruvignun, nunanun-llu tamalkuitnun temciarautngurtelluten. 
EZK.22.5	Nunat canimelnguut yaaqsilriit-llu picingssautek'larciqaatgen assiilucin pitekluku. 
EZK.22.6	Tamarmeng Israel-aam atanirturtain cacetuqutekngamegteggu pinirteng tuqucilartut. 
EZK.22.7	Nunarpagni uitalriani angayuqaci takaqenritaci. Teglegilaraci allanret, aipainret-llu elliraat-llu piyunalitekluki elluarrluki piksaitaqluki. 
EZK.22.8	Qigcignarqellriit qigcikenritaci, Sabbath-aaq-llu atuyuunaku. 
EZK.22.9	Ilavci-llu yuullguteteng iqluurutekluki tuqucetengnaq'larait. Ilaci-llu ner'aqluteng agayutnguanun elliitekumallernek. Ilavci tuaten aglumallerteng aturluku assiilnguliuraqluteng. 
EZK.22.10	Ilaita-llu atameng nulirrit tutgaqluki, ilaita-llu tuaten arnat qessangraata akusrarutekaqluki agelrumangraata. 
EZK.22.11	Ilaita tuaten akusrarutekluki nunalgutmeng nulirrit, ilaita-llu ukurrateng, ilaita-llu alqateng, atameng paniit. 
EZK.22.12	Ilaci tuaten akilirtelluteng yugnek tuquciaqluteng. Ilaci-llu navriskengaqameng ilangurtelluki pilarait akilirinatkaatnun, tukuurtaqluteng ilameggnek usviilqik'ngellermegteggun. Nalluyagutarpecia.” 
EZK.22.13	“Tengluugemkun arulairceciiqanka tegliullerci tuqucillerci-llu. 
EZK.22.14	Taqkumci-qaa cali cacetunayukluci umyuartequci wall'u piningqerrnayukluci unaceci nalugyugngaluki? Wiinga, 
EZK.22.15	Cekavciiqamci atanruvignun nunanun-llu assiitellriit-llu caliaci arulairtelluki. 
EZK.22.16	Wiinga-llu atanruviit caunrilkeciqaatnga elpeciuggun, tau͡gaam elpeci nallunritarkaugarci wiinga 
EZK.22.18	“Tuquarkaulriami yugmi, Israel-aam yui wangni cakarniirutut. Cakarniilngurtun ayuqliriut cavigtun, punerneruli, qerriryauli, caviuli, imarkauli, unegtaullertun qerrirliq avurrluirumarraartelluku kaminiarpagkun. 
EZK.22.19	Taumek waten qanertuq, 
EZK.22.20	ekluci-llu kaminiarpagmun avurrluirissuutmun qerrirlimek, punernermek, cavigmek, imarkamek, qerriryagmek ek'ilauciicetun. Tuani eq'urtellma tuknitacian urugciqai, kenrem urugcecilauciatun cavigmek. 
EZK.22.21	Quyurciiqamci, tuani-llu eq'urtetacimtun kenermek kumarciciqua acivciuggun urugtelluci. 
EZK.22.22	Qerrirliq urugcimalauciatun kaminiarpagkun, tuaten-llu elpeci pimaarkauguci; nallunrirniarci eq'uqengqalua tuaten pillruciqa elpecen̄un.”
EZK.22.23	Waten cali 
EZK.22.24	“Tuquarkaulriami yugmi, Qanruski Israel-aam yui nuniit menuulriaruniluku, wangnun-llu anucimirqecetaararkauniluku qenerrlua. 
EZK.22.25	Ciuliqagtait yugtutulitun uirraniluteng pitameggnek allgurilriatun ayuqut. Tuquciaqluteng yugnek, tegulaulluteng tuaten akinek akitulrianek-llu qununarqellrianek. Tuqucillermegteggun tuaten arnat aipainrurcetaqluki. 
EZK.22.26	Agayulirten͞gunge'rmeng atunrirait alerquutenka qigcignarqelriit-llu qigcikenrirluki. Nallunairciiganaki cat qigcignarquciit cat-llu qigcignailuciit. Elitnaurinanrirluteng-llu nallunrirtelluki menuulriit menuilnguut-llu, Sabbath-aaq-llu catkenrirluku. Taumek Israel-aam yuin wiinga qigcikenriqiitnga. 
EZK.22.27	Atanerruarit keglunertun ayuqliriut pitameggnek allgurilriatun. Tuquciaqluteng tuaten tukuurtellerkarteng pitekluku. 
EZK.22.28	Prophet-aatrita-llu makut assiilngillrit iirumalarait yuum qacarnermek mingugilauciatun tangnerrlugnarqellra patuluku. Piciunrilngurnek tangrruaraqluteng, iqluquluteng-llu ciunerkamek qalartaqluteng. Qanraqluteng-llu camek 
EZK.22.29	Nunam tamatum yuin ilateng teglegilarait, tegliuryugluteng tuaten; nangcilartut arrsaulrianek nuuqitellrianek-llu, allanret tuaten usviilqingnaqluki. 
EZK.22.30	Yuaryaaqua kitumek qacarnermek naparciarkamek, nangengqaarkamek qacarnerem imumallrani ingluliurulluku-llu nuna qenerrlua nuniit piunriqataqumku, tau͡gaam atauciungraan nalaqutenritua. 
EZK.22.31	Taumek wiinga qenrutarkaureskenka, kenertun-llu piunrirarkauluki caliarit pitekluki.” 
EZK.23.2	“Tuquarkaulriami yugmi, cat iliitni alqaqelriignek yugtangqellruuq. 
EZK.23.3	Egypt-aami ayagyuarlutek uitallermegni anguciullrulliniuk akissuurrlutek-llu. 
EZK.23.4	Ciuqlia atengqerrluni Oholah-mek
EZK.23.5	Oholah nulirqengramni akissuugurallruuq, arenqianaki pissiyaagaqluki angutet kenkuurten̄i Assyrian-aat, 
EZK.23.6	anguyagtet qesurlinek aturalget, yuut piuranrit, quyilriit-llu atanerruat, tamarmeng aglumanaqluteng ayagyuaruluteng, horse-aatgun ayagatulit. 
EZK.23.7	Akissurtuq tamakunek Asyrian-aam anguyagtain atanerruaritnek, anguciuryullran-llu menuurtelluku, agayulangluni-llu tamakut agayutaitnun. 
EZK.23.8	Egypt-aami akissuullni arulairutevkenaku ayuquciqaa. Nasaurluullranek ayagluku angutet arnaq'laraat akissutun pitarrluku. 
EZK.23.9	Taumek wiinga tunellrukeka Assyrian-aanun arnaqestainun elliin aglumakek'ngainun. 
EZK.23.10	Taukut-llu matarqellruat cairulluku, irniari-llu tegurraarluki tuqutellruat nuussirpagkun. Arnat-llu tamiini qannguarutkelallruat qaillun ayuqellriakun tuqullra.
EZK.23.11	“Kinguqlian Oholibah-m tangvallruyaaqaa alqani, tau͡gaam elliini arcaqanruluni akissuuyaraq atullrua. 
EZK.23.12	Elliin-llu cali aglumakellruluki Assyrian-aat yuut piuranrit, atanerruat-llu anguyagtet aturaqegcilriit, anguyagtet-llu horse-aatgun pitulit atanerruarit, taukut tamarmeng ayagyuarluteng kenegnarluteng. 
EZK.23.13	Tangvallemni-llu arenqianani inerciigatuq, alqermini cangallruvkenani.
EZK.23.14+EZK.23.15	“Arcariinartuq-llu ayuqucimikun. Tangllermini-llu Babylonian-aat atanerruat tarenraitnek qacarnermi minguumaluteng kavickellriamek, naqugcimaluteng 'lumarrarmek, qamiqurrit-llu cali 'lumarrarmek nemerluteng umyuamikun ayarikai. 
EZK.23.16	Tangrrucimitun aglumai, ayagceciuq-llu kevgamek taukunun Babylonia-mi qaneryartulriamek. 
EZK.23.17	Babylonian-aat-llu ullagluku akusrarutekaat. Anagulluteng akusrarutekngatni menuurrluku-llu taqsuqararutai. 
EZK.23.18	Matarmi tangercet'lartuq yugnun akissuucini nallunriisqelluku, wiinga-llu cali taqsuqulluku alqaa pillrucimtun. 
EZK.23.19	Nutaan akissuullni cumigut'ngaa, nasaurluuluni Egypt-aami akissuullermini ayuqucini ayuquciqsagulluku. 
EZK.23.20	Aglumakluki angutet akusrarutekillermeggni camircesciigalnguut ungungssitun ciulvagtun nulirtetun nulirtellrata nalliini wall'u horse-aat angucaluacetun.” 
EZK.23.21	Oholibah, nasaurluuluten ayuqucillren Egypt-aami cali aturyugyaaqan, angutnun aamagken naanguaqevkarlukek, akusrarutekevkarluten tuaten.
EZK.23.22	Taumek, Oholibah, Waten 
EZK.23.23	Taivkarciqanka Babylonian-aat Chaldean-aat-llu, angutet-llu Pekod-amek Shoa-mek Koa-mek-llu, tamalkuita-llu Assyrian-aat. Quyurciiqanka-llu tamalkuita kenegnarqelriit yun'erraat yuut piuranrit, atanerruat, tamalkuita-llu pirpakumalriit atanerruat, quyilriit-llu horse-aatgun pitulriit atanerruarit. 
EZK.23.24	Taukut-llu curugciqaatgen neglirnermek, anguyagterugarnek maligluteng ayagassuutnek akalrialget, cali akalrialget aklumeng ayagatestait. Akngircailkuterluteng capkutanek nacanek-llu, kassuguciiqaatgen-llu. Wiinga-llu ellaitnun tunciqamken, ellaita-llu cuqciiqaatgen alerquuteteng aturluki. 
EZK.23.25	Wiinga qenrucamken, ellaitnun caliaqevkarciqamken ellaita qenertellrat aturluku. Qengan ciutegken-llu kepciqait, irniaten-llu tuqulluki. Aa-ang, teguciqait qetunraten paniten-llu unguvaita-llu ekuaciqait. 
EZK.23.26	Aturaten allgurluki matarqeciqaatgen teggalquqegtaaraat-llu kenuguteten teguluki. 
EZK.23.27	Aglumanrirceciiqamken inerciigalliqenrirtelluten-llu atulallerpenek Egypt-aami uitarraanerpenek. Agayutnguanun caumanqiggngaituten Egypt-aaq-llu umyuaqenqiggngaunaku.”
EZK.23.28	Waten 
EZK.23.29	Eq'ukngamegteggen-llu caliarpegun unakelalten tamalkuita teguciqait matarpet-llu unilluten, matangqaluten akissutun. Aglumayullerpet akissuullerpet-llu 
EZK.23.30	tuaten ayuqlirivkaraaten. Akissuullruavet atanruvigni menuulriarurrluten-llu agayutnguaritgun. 
EZK.23.31	Alqerpet ayuqucillrakun ayallruuten, taumek wiinga elliin saskallranek anucimirqecetaarutmek imalegmek cikirciqkemken mer'esqelluku.”
EZK.23.32	“Alqerpet saskaanek merciquten;
EZK.23.32	ang'uq ilutuluni-llu.
EZK.23.32	Yuut tamarmeng temciarautekciqaatgen caunrilkuurluten-llu;
EZK.23.32	saskaq muirumauq.
EZK.23.33	Taangiqciquten angniitnam-llu imirciqaaten,
EZK.23.33	taum saskam alingmek piunrirnarqellriamek-llu imalgem,
EZK.23.33	alqerpet Samaria-m saskaa.
EZK.23.34	Mer'arkaugan nangluku,
EZK.23.34	saskam-llu navenrinek
EZK.23.34	aamagken kilirturciqagken.
EZK.23.34	Wiinga, 
EZK.23.35	Waniwa taumek 
EZK.23.37	Akusrarutekevkallruuk tuqucilutek tuaten, akusrarutekilutek agayutnguanek tuqulluki tuaten elliitekluki tamakunun neqkesqelluki qetunraanka elkenka irnilkek. Elliitekaqluki ekuavkarluki qetunranka agayutnguamegnun. 
EZK.23.38	Tuaten-llu kiingan pivkenatek, tau͡gaam cali menuurtaak Agayuvigpaka Sabbath-aaq-llu aturpek'naku elkartelqa. 
EZK.23.39	Tuani-llu ernermi tuqurqillermegni irniamegnek elliitekluki agayutnguamegnun itellruak Agayuvigpaka menulirluku!
EZK.23.40	“Kiituani-llu kelgilanguk yaaqvarmiunek angutnek ayagceciaqlutek kelgilrianek, tamakut-llu kelelkek taigaqluteng. Taukuk-llu alqaqellriik kenugtelartuk ervuqerlutek kenugutnek-llu all'utek, iitek tuaten mingugluki. 
EZK.23.41	Aqumelartuk tangnirqelriignun aqumllerpiignun, estuulumek ciuqaqlilirlutek, qainganun assilrianek elliilutek, ilaluki aruviarnek olive-aat-llu uquatnek wiinga cikiuteklemnek. 
EZK.23.42	Camek nagutailnguut yuut eriniit niitnarquq, angutet kelgumallret mertailngurmek yuilqumek. Taukut-llu angutet arnat tallirirait tangnirqellrianek-llu qamiqurrit nasqerrucirluki. 
EZK.23.43	Umyuamkun-llu qanertua, arnaq akissurcetaak taqsuqellria akusrarutekevkallminek. 
EZK.23.44	Taukuk-llu akissuk Oholah-nkuk Oholibah-llu ullanqigtaaragket, arnak kasnguyullerkamegnek nallulriik. 
EZK.23.45	Ellualriit angutet pinarqelriaruniciqakek akusrarutekevkallragnegun tuqucillragnegun-llu. Tua-i-wa akusrarutekevkalallruagnek unatekek-llu augmek meciumalriatun ayuqngata.”
EZK.23.46	Waten qanertuq 
EZK.23.47	Taukunun-llu yugugarnun teggalqunek miluquvkarlukek nuussirpalegnun-llu curugtellukek, tuquqluki irniakek, eniik-llu ekuavkarluki. 
EZK.23.48	Tuaten pilua iqukliceciiqaqa akusrarrluteng yuullrat nunami tamalkuan, aarcirtuutnguvkarluku arnanun akusrarutekevkanriisqelluki ayuqucillragcetun. 
EZK.23.49	Elpetek-llu kinguqliqelriigni, anguciurlutek yuullruavtek agayutnguanun-llu agayuaqlutek anucimirqecetaarciqamtek. Nallunrirniartek wiinga, 
EZK.24.1	Allrakut qulngunritariitni iralut qulngurutiitni, erenret nunamten̄ek ayagcecimarraanemten̄ek, 
EZK.24.2	“Tuquarkaulriami yugmi, igausgu unuamek erenrem caucia, tua-i-wa man'a erneq Babylonia-rmiut angayuqrata Jerusalem-aamek anguyallran ayagnilleqngaku. 
EZK.24.3	Qanrutniaten ukut ingluliculriit yuut mat'umek ayuqestassiigutmek. Waten qanertuq 
EZK.24.3	“Egan maniciu kenermun
EZK.24.3	mermek-llu imirluku.
EZK.24.4	Kemget assinkacagiitnek ugkirluku
EZK.24.4	kemganek keggasgem irum-llu
EZK.24.4	picalqurrulrianek pukugkanek ilaluki.
EZK.24.5	Qusngit assinkacagiita kemganek aturluci,
EZK.24.5	egan-llu aciakun murirluku.
EZK.24.5	Meq qallangevkarluku;
EZK.24.5	qallaulluki kemget enret-llu.”
EZK.24.6	Waten qanertuq 
EZK.24.7	Tuqucilriartangqellruuq yugmek tuani nunarpagni, tau͡gaam auga kuvumavkenani nunamun urr'am patullerkaanun tangrruunrirluku; kuvumallruuq tau͡gaam alaicugngalriamun teggalqum qainganun. 
EZK.24.8	Wiinga eq'uqruteksugluku akinaurucimasqelluku-llu tuavet alailngurmun auk pivkallruaqa.”
EZK.24.9	Taumek cali waten qanertuq 
EZK.24.10	Murirraarluku kumarrluku qallauciki kemget uunqegcaartelluki meriutnatkaatnun, enret-llu ekuavkarluki! 
EZK.24.11	Nutaan-llu egan tauna punerneq elliluku imaunaku kangipluut kumalriit qaingatnun kenrurtelluku. Ataam uqlallra carriutniartuq qallriulluni-llu, 
EZK.24.12	mamtulria qallellra kenrem tamalkuan catairucetenrilengraaku. 
EZK.24.13	Jerusalem-aaq, elluanrilnguut caliarpet menuurtellruatgen. Carrillrungramken menuirutellrunrituten. Waniwa ataam carriumangairututen naspepailegpegu eq'uqertellma tuknitacia. 
EZK.24.14	Wiinga, 
EZK.24.16	“Tuquarkaulriami yugmi, ataucirqumek kaugturluku ilukegcitek'ngan au͡g'aqatarqa elpenek. Tau͡gaam qiagarkaunrituten tuquillercetun, aluviigken-llu qurrlurcecaqunakek. 
EZK.24.17	Niicecaqunak qialuten. Nacaunak kamilarpet-llu piyuayaqunak tuquillercetun. Kegginan-llu patuvkenaku nerevkenak-llu tuquillret nertukaitnek.”
EZK.24.18	Unuakumi yuut qalarutellruanka. Taum-llu atakuani aipaqa yuunrirluni. Ertenqigcan unuaquani wiinga pisqumacimtun pillruunga. 
EZK.24.19	Yuut-llu aptaatnga, “Nalqigusngaitarpekut-qaa makut cauciitnek, ciin tuaten picirpenek?”
EZK.24.20	Wiinga-llu qanrutanka, “
EZK.24.21	elpeci, Israel-aam yuini, waten qanrutesqelluci: Ucuryagutek'lararci Agayuvigpiim pinia, tangvagyunqelararci-llu ullagyunqeggluku-llu, tau͡gaam 
EZK.24.22	Elpeci-llu wangtun piciquci. Kegginaci patungaunaki, nerngaunaci-llu tuquillret nertukaitnek. 
EZK.24.23	Nacaunaci kamilarpeci-llu piarkaunrituci cali-llu tuquilriit atutukait aturngaunaku qiangaunaci-llu. Assiilngurpeci cirlaurcetarkaugaiceci, yuuniaratarkauluci-llu atunem. 
EZK.24.24	Wiinga-llu Ezekiel-aaq nallunailkutaurciiqua elpecen̄un; wiinga atullrenka aturciqngavciki. 
EZK.24.26	Tuani ernermi man'a pikumku iliit qimagaulriit piunriumalriamek taiciquq makunek-llu qanrucarturluci. 
EZK.24.27	Cali tuani ernermi qanerciigaqaarluten qaneryugngariciquten, taukut-llu qanellgutkiciqaten. Mat'ukun nallunailkutauciquci yugnun, ellaita-llu nallunrirarkauluku wiinga 
EZK.25.2	“Tuquarkaulriami yugmi, akeqnerrlugesgu Ammon-aam nunii. 
EZK.25.3	Qanrusgu niicugnisqelluku wiinga 
EZK.25.4	Quyallruavet calaralirnermek nunamek mertailngurmek yugnun cirlakevkarciqamken. Nunavcen̄i uitavigkiurluteng tamakumiungurciiqut. Ner'aqluki atsat milget-llu elpeci pikaqsaaqelci. 
EZK.25.5	Nunarpak-llu Rabbah uitavigkaurceciiqaqa ungungssinun qulugnelegnun, Ammon-aam-llu nunii tamalkuan uitavigkaurtelluku qusnginun, nallunriisqelluku elpenun wiinga 
EZK.25.6	“Waten cali 
EZK.25.7	taumek tuaten piavci, allanun atanruvignun tunciqamci tegliuresqelluki elpecen̄ek uayarluci tuaten. Piunriqapigciiqngamci atanruviusciigaliciquci nakmiin-llu nunairulluci. Nutaan-llu nallunrirciqerci wiinga 
EZK.25.8	Waten qanertuq 
EZK.25.9	nunarpiit Moab-am cayailkutai nunautiin engeliinelnguut anguyagceciiqanka, nunarpakegtaarait ukut tapqulluki: Beth-aq, Jeshimoth-aq, Baal Meon-aq, Kiriathaim-aaq-llu. 
EZK.25.10	Calaralirnermi-llu nunami mertailngurmi uitalrianun yugnun cirlakevkarciqaqa Moab-aq, Ammon-aamun tapqutelluku, Moab-aq atanruviungairutelluku. 
EZK.25.11	Anucimirqecetaarciqaqa Moab-aq, nallunriisqelluku ellaitnun wiinga 
EZK.25.12	“Waten qanertuq 
EZK.25.13	Wani-wa qanertua anucimirqecetaararkauniluku Edom-aaq tuquqluki tamalkuita angutet ungungssiaraat-llu tamaani uitalriit. Yuiruceciiqaqa-llu, nunarpiinek Teman-aam ayagluku nunarpak Dedan-aam nunarpii tekilluku, yuut-llu anguyagkun tuqucimaciqluteng. 
EZK.25.14	Akinauruceciiqua yumnun Israel-aam yuinun, Edom-aam-llu naspececiiqaa eq'uqertellma tuknitacia. Akinaurillma-llu qaillun tuknitacia nallunrirciqaa, qanertuq 
EZK.25.15	Waten cali 
EZK.25.16	Taumek wiinga qanertua anguyagarkaukenka Philistine-at tuquqluki-llu nangluki. Piunrirluki tamalkuita unguvalriit Philistine-at nuniitni. 
EZK.25.17	Mulngakevkenaki akinaurluki anucimirqecetaarciqanka. Eq'urtelqa naspeciiqaat. Nutaan-llu nallunrirluku wiinga 
EZK.26.1	Qula ataucimek cipnengqerluki iralut, iralum ciuqliatni erenrin, ayaucimarraanemten̄ek nunamten̄ek, 
EZK.26.2	“Tuquarkaulriami yugmi, nunarpiim Tyre-am yui uumek ucuryagucirtut. Qayagpagaluteng, ‘Jerusalem-aaq navguumauq! Tun'ilallmikun akingengnaqesciigaliluni! Inglulirciigaliakut!’”
EZK.26.3	Taumek 
EZK.26.4	Navgurciqait qacarneri Tyre-am imerqelluki-llu qertulriit nayurviit. Nunii-llu keligciqaqa teggalqurrlainaq alairtelluku. 
EZK.26.5	Tyre-am nunallra qikertaurciiquq, kuvyastet-llu kuvyateng tuani kinercilarciqait. Wiinga, 
EZK.26.6	nunat-llu cali cen̄amelnguut yuit tuqurqeciqait nuussirpagkun. Nutaan Tyre-am nallunrirciqaa wiinga, 
EZK.26.8	Nunani-llu imarpiim cen̄iini nunalget tuqurqeciqai nuussirpagkun; elagciquq ilutulriamek avatairluten, nuna-llu qerturiluku pililuni, pengegnailngurmek-llu capkutanek qacarneliluni inglukluten. 
EZK.26.9	Nunarpagpeci qacarneri tugaurciqai muragpagmek caskirluteng, nayurvici-llu qertulriit imeqluki cavignek caskirluteng. 
EZK.26.10	Horse-aarin amlleqapigciiqngameng urr'am peksagtellrata patuciqaiceci, nepiita-llu horse-aalget, akalrialget-llu ekumassuutet, nunarpagmun piunrillermun itquni arulavkarciqait enevci qacarnerit. 
EZK.26.11	Horse-aami cetumqurritgun tumyaraten tamalkuita tutmarciqai, tuqurqeciqai yut'en nuussirpagkun. Cayunailnguut-llu naparyaten iqucimaciqut nunamun. 
EZK.26.12	Tukuuteci akluci-llu piksaguciiqait; imerqeciqai qacarneten enekegtaaraci; teggalqut, muriit, imerqumalriit-llu quyurrluki egciiqait imarpigmun. 
EZK.26.13	Arulairciiqanka aturcetaarit yuarutevcen̄ek, lyre-at-llu aturcetaaci niitnaunqiggngaunateng. 
EZK.26.14	Qiururceciiqamken; neqsurtet kuvyameggnek kinerciriviksagulluku; ataam naucimangiggngaituten. Wiinga, 
EZK.26.16	Atanruviit-llu imarpiliutulinek yulget angayuqrit atanruvimeggnek aqumllernek atrarciqut. Ulikutateng aturateng-llu qaraliliumalriit yuuciqait nunamun-llu aqumeciqut uuleggluteng. Alingem-llu ugaani waten pimallerpenek qiivenrirciigatarkauluteng. 
EZK.26.17	Mat'umek-llu tungmagcissuutmek atuuciiqaiceci:
EZK.26.17	“Nunarpak nanraumalleq piunrirtuq!
EZK.26.17	Sun'arpai imarpigmek kagimaluteng.
EZK.26.17	Nunarpiim uum yuin ataniumallruyaaqaat imarpik
EZK.26.17	Imarpiim cen̄iini nunalget alingciqu'urtelluki.
EZK.26.18	Waniwa, nunarpak piunrirraanranek,
EZK.26.18	Qikertat uulegtut,
EZK.26.18	Yuit-llu ukverciigatut waten pitalriakun piunriumallranek.”
EZK.26.20	Ayagceciiqamken camavet tuqumalriit nuniitnun ilaliryarturtelluki ak'a yuullret. Camani uitavkarciqamken nangyuilnguut imenret nuniitnun, yuut tuqumalriit ilagarluki. Yuum uitavikenqiggngaitaaten unguvalriit-llu nuniitni uitanqiggngaunak. 
EZK.26.21	Alingnarqelriamun cuqyutngurceciiqamken piunqiggngairutelluten. Yuut yualarciqsaaqaatgen, tau͡gaam nalaqumanqiggngaituten.” Waten qanertuq 
EZK.27.2	“Tuquarkaulriami yugmi, atuusgu Tyre-aq tungmagcissuutmek yuarutmek, 
EZK.27.3	nunarpak uitalria imarpiim cen̄iini tuneniatuluni tamiini imarpiim cen̄iini uitalrianun. Qanrusgu 
EZK.27.3	“Tyre-aq, ucuryagutengqellruuten natlugnerunak tangssunarqellerpenek.
EZK.27.4	Imarpigmek nunangqertuten.
EZK.27.4	Piliaqestevvet sun'aqegtaarauluten taqellruatgen;
EZK.27.5	Piliaqellruatgen-llu napanek fir-anek aturluteng Ingrimek Hermon-aamek
EZK.27.5	Lebanon-aam-llu napainek cedar-aanek naparcirluten.
EZK.27.6	Tegg'eranek-llu Bashan-aamek piluteng cavutekarpenek;
EZK.27.6	Tutmayirluku-llu Cyprus-aam napainek
EZK.27.6	tangnircarluku-llu tugkarnek.
EZK.27.7	'Lumarraqegtaarmek tengalrarluten,
EZK.27.7	Tangnircaumalriamek mingeqluku Egypt-aamek,
EZK.27.7	Elitaqnaqluni yaaqvanek.
EZK.27.7	Qilakutarluten assinqukacagaatnek 'lumarrat,
EZK.27.7	qesurlimek Cyprus-aam qikertaanek.
EZK.27.8	Cavesterluten Sidon-aarmiunek Arvad-aarmiunek-llu.
EZK.27.8	Sun'aliurteten-llu elluatuuluteng calituliuluteng.
EZK.27.9	Sun'am muraliurtai
EZK.27.9	Elisngalriaruut angutet Byblos-aamek.
EZK.27.9	Sun'aliurtait allat sun'at
EZK.27.9	Kipussaatuluteng kipusvigpeni.
EZK.27.10	“Anguyagterluten Persia-rmiunek, Lydia-rmiunek, Libya-rmiunek-llu. Tememeng-llu qamiqumeng-llu akngircailkutait agartelarait anguyagtevvet uitaviatnun. Taukut-llu anguyagtet elpet ucurnarqutekluki. 
EZK.27.11	Arvad-aam anguyagtain qacarneten nayullruit, Gamad-armiunek-llu angutnek nayurviten yugluteng. Taukut-llu capkutateng agartelarait qacarnerpenun. Taukut angutet tangssunarivkallruatgen.
EZK.27.12	“Spain-amun tuneniaraqavet tukuuterugarpenek akilircet'lartuten qerrirlimek, cavigmek, tin-amek-llu cavigmek, lead-amek-llu, imarkamek-llu. 
EZK.27.13	Tuneniaraqavet-llu Greece-amun, Tubal-aamun, Meshech-aamun-llu navrut'laraten tukuuteten yugnun pistekarpenun, canun-llu punernermek taqumalrianun. 
EZK.27.14	Beth Togarmah-rmiunun-llu tuniaqavet akilircetaqluten horse-aanek calissuutnek, anguyagcuutnek-llu, ciulvagnek-llu. 
EZK.27.15	Rhodes-armiut-llu cali tuneniarvik'laraten; imarpiim-llu cen̄iini uitalriit kiputaqluteng akilirluteng tukgarnek napanek-llu ebony-nek. 
EZK.27.16	Syria-rmiut-llu cali kipurqaqluteng akluvnek akilirluteng teggalquqegtaarnek, qesuuranek 'lumarrarnek, tangnircautekanek yualukanek, 'lumarraqegtaarnek, coral-aanek kavirlinek-llu teggalqukegtaarnek. 
EZK.27.17	Judah-m-llu Israel-aam-llu yui kipussaagaqluteng akilirluteng mukaarkanek, evegtaat neqkautaitnek, olive-aat uquitnek, tepkegcilrianek-llu naunrarnek. 
EZK.27.18+EZK.27.19	Damascus-aarmiut-llu kiputaqameng akiliraqluten Helbon-aamek wine-anek, qusngit-llu melqurritnek Sahara-mek. Navruciaqluteng-llu akilirluteng cavignek taqumalrianek, tepkegcilrianek-llu naunrarnek. 
EZK.27.20	Dedan-aarmiut-llu horse-aat ulikutaitnek akilirluteng tuneniaraqluteng. 
EZK.27.21	Arabian-aat Kedar-aarmiut-llu atanerruarit kiputelartut akluvcen̄ek akilirluteng qusngiyagarnek, qusnginek, qusngirngalngurnek-llu. 
EZK.27.22	Sheba-rmiut Raamah-rmiut-llu kiputelarait akluci akilirluteng teggalquqegtaarnek, suulutaanek, assipianek-llu tepkegcilrianek naunrarnek. 
EZK.27.23	Nunarpiit Haran-aaq, Canneh, Eden, Sheba-mi-llu kupcaat, nunarpiik-llu Assur-aaq Chilmad-aaq-llu tamarmeng kipussaagvik'laraatgen. 
EZK.27.24	Tun'ivikaqluten akitulrianek 'lumarrarnek, qesurlimek 'lumarrarmek, tangnircautekanek yualukanek, qaralililrianek natrem patukainek, ilavkugnek-llu taqenqegcaumalrianek. 
EZK.27.25	Tun'arkaten-llu ayagat'larait sun'arugarteggun ucinertulriatgun.
EZK.27.25	“Elpet sun'atun ayuqellruuten imarpigmi
EZK.27.25	Uciluten uqamailngurnek.
EZK.27.26	Cavestevet imarpigmun ayautellratni.
EZK.27.26	Calaramek anuqem akacagcetaaten imarpiim qukaani.
EZK.27.27	Tukuuterugaten aklut,
EZK.27.27	Sun'aliurteten tamarmeng,
EZK.27.27	Sun'am muraliurtai kupcaaten-llu,
EZK.27.27	Anguyagtet-llu tamarmeng sun'ami ekumalriit,
EZK.27.27	Tamarmeng piunrirtut imarpigmi
EZK.27.27	Sun'an akacallrani.
EZK.27.28	Qayagpagallrit sun'aliurtet qecuqitellriit
EZK.27.28	Niitnaqluni cen̄amek.
EZK.27.29	“Sun'at tamarmeng yuirutut,
EZK.27.29	Tamarmeng sun'aliurtet taguraluteng nunamun.
EZK.27.30	Qiatekaatgen caknerpak,
EZK.27.30	Qamiquteng urr'amek kanevlerrluki akaguarluteng-llu qamllermi.
EZK.27.31	Asmegtait nuyateng pitekluten
EZK.27.31	Missuullernek-llu all'uteng.
EZK.27.31	Qialuteng umyuamegteggun cakneq akngiringaluteng.
EZK.27.32	Atuutaatgen tungmagcissuutmek yuarutmek:
EZK.27.32	‘Kina pitassiarucugngaciqa Tyre-amun,
EZK.27.32	Tyre-amun nepairutellriamun imarpiim qukaani?
EZK.27.33	Cauteten ayaucimaaqata imarpiim akianun,
EZK.27.33	Nunat tamaani tamarmeng nuuqek'ngameggnek pikangelartut.
EZK.27.33	Nunat-llu angayuqrit tukuurtaqluteng
EZK.27.33	Amllellriatgun tukuutevkun akluvkun-llu.
EZK.27.34	Tau͡gaam waniwa akacagtuten imarpigmi;
EZK.27.34	Kill'uten imarpiim et'uqranun.
EZK.27.34	Uciten calisteten-llu
EZK.27.34	Tamarluteng ilalirluten imarpigmi.’
EZK.27.35	“Imarpiim cen̄iini uitalriit tatamut niilluku tuaten pillren. Nunat-llu angayuqrit cakneq alingut, alingellrat kegginaitgun nallunaunani. 
EZK.27.36	Catairututen, catairulluten akwarpak, ellarpiim kupcaari alingut, elpetun pinayukluteng.”
EZK.28.2	“Tuquarkaulriami yugmi, Tyre-am atanirturtii waten qanrusgu, 
EZK.28.3	umyuartequten umyuartunruyukluten Daniel-aami;
EZK.28.4	Umyuartullren elluatuullren-llu aturlukek tukuurtellruuten, quyurcillruuten suulutaamek qerrirlimek-llu akivigpenun. 
EZK.28.5	Akingengnaqutevgun-llu piluaqarallerpegun tukuuteten ulevkarluki, tukuurcavet-llu umyuan quyigiluni ucuryagtengluten-llu.
EZK.28.6	“Taumek waten qanertuq 
EZK.28.7	ulagceciiqamken takumcukevkenak curugtekarpenun. Piunrirciqait qununarqellriit piksagutelten umyuartullren elluatuullren-llu aturluku. 
EZK.28.8	Tuquciiqaatgen mermi tungmagcimaarkaurtelluten. 
EZK.28.9	Agayutnguniluten-qaa cali qanerciquten tuqutestekarpet ullakatgen? Yuunginaungavet agayutnguvkenak, tuaten ayuqeciquten tuqutestekarpet tegukatgen. 
EZK.28.10	Allanret agayutailnguut tuquciiqaatgen qimugtetun pitarrluten. Wiinga 
EZK.28.11	Cali waten 
EZK.28.12	“Tuquarkaulriami yugmi, angniilutkiu aarnarqelria tekitarkaa Tyre-am angayuqran, qanrulluku, Waten qanertuq 
EZK.28.13	Agayutem naucetaarviani Eden-aami uitaluten, aturaqluten teggalquqegtaarnek ayuqenrilngurnek, makunek maa-i: ruby-nek, diamond-aanek; topaz-aanek, beryl-aanek, carnelian-aanek, jasper-aanek, sapphire-aanek, emerald-aanek, garnet-aanek-llu. Tangnircautengqerrluten suulutaanek. Tamakut piliaqumallruluteng elpenun pikesqelluki tuani ernermi piliaqumallerpeni. 
EZK.28.14	Nayurtekarpenek-llu pillruamken uluryanarqellriamek an'gilamek. Uitavikellruan-llu tanqilria ingriqa piyuagaqluten teggalquqegtaaraat akunliitgun. 
EZK.28.15	Piliaqumarraanerpenek ayagluni ayuqucin canganarqutaitellruuq assiilngurmek atullren engelkarrluku. 
EZK.28.16	Yagarcepallagluten tuneniarluten kipulluten tuaten, qenngariavet assiilngirtuten. Taumek wiinga ayagceskemken ingrimnek tanqilriamek, elluanrilngurtun pitarrluten, nayurteklerpet-llu an'gilam ayagtelluten teggalquqegtaaraat akuliitnek. 
EZK.28.17	Kenegnallerpet umyuan quyigivkaraa, niitnaullerpet-llu usviilngurtun ayuqlirivkarluten. Tamana pitekluku nunamun egtellruamken aarcirtuutngusqelluku allanun angayuqanun. 
EZK.28.18	Assiilngurkun kipurqellerpet tun'illerpet-llu menuurcetaa agayularvici. Taumek wiinga nunarpak ekuavkallrukeka nangkacagarluku. Maa-i tangertevvet tangrraatgen qamlleruluten. 
EZK.28.19	Tamarmeng-llu yuut nallunritesteten irriut tangerrluku irranarqellriakun piunrillren, piunqiggngairulluten akwarpak.”
EZK.28.21	“Tuquarkaulriami yugmi, aniqlaagiu nunarpak Sidon-aaq. 
EZK.28.22	Tuanelnguut yuut qanruski, wiinga, 
EZK.28.23	Cangerliit tuc'eciiqanka elpenun tumyaraten-llu augmek qurrlurtelluki. Anguyiit kassuguciiqaatgen, yut'en-llu tuqurqelluki. Tuani-llu nallunrirciqan wiinga 
EZK.28.25	Waten qanertuq 
EZK.28.26	Camek alingniurpek'nateng uitaciqut tuani. Eneliciqut naucetaarvililuteng-llu. Avaqliit-llu tamalkuita nakukestellrit anucimirqecetaarciqanka, Israel-aam-llu yui uitayugcaliluteng tamaani uitaciqut. Ellaita-llu nallunrirciqaat wiinga, 
EZK.29.1	Allrakut qulngurutiitni, iralut-llu qulngurutiit qula malrugnek cipluku ernengqerluku nunamten̄ek ayagcecimallerput, 
EZK.29.2	“Tuquarkaulriami yugmi, aniqlaagiu Egypt-aam angayuqra. Qanrulluku-llu qaillun ellii, Egypt-aam-llu nunii tamalkuan, anucimirqecetaarumaarkaucianek; 
EZK.29.3	waten qanerluten, Waten qanertuq 
EZK.29.4	Mananek agluqugpeggun kapuqvikqataramken, kuigpet-llu neqai nepucelluki qeltevnun. Kuigmek Nile-amek nugciiqamken nepingavikesteten tapqulluki. 
EZK.29.5	Eggluten-llu neqet tapqulluki yuilqumun mertailngurmun. Temen nunamun tuciiquq tungmagcimangaunani-llu. Ungungssinun yaqulegnun-llu cikiutekamken neqkaqesqelluten. 
EZK.29.6	Nutaan-llu Egypt-aam yuin nallunrirciqaat wiinga 
EZK.29.7	Iggaggvikellratgen navegtuten, kapluki unritgun, qukairtelluki-llu. 
EZK.29.8	Taumek waten qanertuq 
EZK.29.9	Egypt-aam-llu nunii yuirutarkauguq nunakarniirulluni-llu. Nutaan-llu nallunrirciqaat wiinga 
EZK.29.9	“Tua-i-wa elpet qanellruavet Nile-aq piliaqellruavgu pikniluku, 
EZK.29.10	Inglukarpenga, inglukaanga-llu Nile-am. Egypt-aaq tamalkuan yuiruceciiqaqa nunakarniirutelluku. Neglirnermi uitalriamek nunarpagmek Migdol-amek ayagluku nunarpagmun Aswan-aamun ungalalirnelngurmun, Ethiopia-m nuniin engelii tekilluku. 
EZK.29.11	Yuk tamaagguirngaituq, ungungssiq-llu tamaagguirngaunani, yuinaagni malrugni (40) allrakuni yungqerrngailan. 
EZK.29.12	Egypt-aaq arcaqerluku nunakarniillrurciiqaqa, nunakarniilngurni nunani allani arcaqanruluku. Allrakuni-llu yuinaagni malrugni (40) nunarpai Egypt-aam imumaciqut, imumaluteng arcaqanruluteng allani nunarpagni. Cekavciiqanka-llu Egyptian-aat atanruvignun, avverqevkarluki nunanun ayuqenrilngurnun.”
EZK.29.13	Waten qanertuq 
EZK.29.14	uitavkarluki-llu Egypt-aam ungalalirnerani, nutem uitavillratni. Tuani angevkenateng cirlauluteng angayuqauviuciqut, 
EZK.29.15	cirlaunruluteng angayuqauvigni tamalkuitni, atanirturisciigatarkauluteng-llu allanek atanruvignek. Aciqsigiciqngamki allat angayuqauviit unakuularngaitait piyullerteng atuusqelluku pingraiceteng. 
EZK.29.16	Israel-aam yuin cacetuqutekenqiggngaunaki ikayuusqelluteng ellaitnun. Egypt-aam waten pimallran Israel-aamun neq'angevkarciqaa alangqallrucirteng ellait cacetuquteklermegteki. Israel-aaq-llu nallunrirciquq wiinga, 
EZK.29.17	Ayagcecimallerput nunamten̄ek allrakungellrani yuinaq malrunlegnek (27) cipluku, iralut ciuqliatni, taum-llu iralum erenrin ciuqliatni, 
EZK.29.18	“Tuquarkaulriami yugmi, Angayuqam Nebuchadnezzar-aam, Babylonia-m angayuqran, anguyagaa Tyre-aq. Uqamailngurnek anguyagten̄i atmagcecateng qamiqurrit nanguggluteng nuyairutut tusait-llu nanguggluteng, tau͡gken tuaten ping'e'rmeng angayuqrata wall'u anguyagtain camek unangutkevkenaku Tyre-aq. 
EZK.29.19	Taumek waten qanertuq 
EZK.29.20	Egypt-aamek cikiraqa akiliutekluku kevgiullranun wangnun, tua-i-wa anguyagtai calistekellruamki. Wiinga, 
EZK.29.21	“Tamana tuaten pikan Israel-aam yui pinirivkarciqanka elpet-llu, Ezekiel-aaq, qalarceciiqamken tamalkuitnun niitelluten, nallunrirniaraat wiinga, 
EZK.30.2	“Tuquarkaulriami yugmi, tekitarkamek qanra, qanerluten wii, 
EZK.30.2	“Erneq alingnarqellria agiirtuq!
EZK.30.3	Erneq canimellirtuq, 
EZK.30.3	Erneq amirlilria arenqiallugun-llu atanruvignun.
EZK.30.4	Anguyagciqut Egypt-aami
EZK.30.4	nanikuanarqelria tull'uni Ethiopia-mun.
EZK.30.4	Egypt-aami amlleret tuqurqumaciqut;
EZK.30.4	Nuna uayaumaciquq
EZK.30.4	imenrurciiquq-llu.
EZK.30.5	“Anguyiim tuquciiqai anguyagtet Ethiopia-mek, Libya-mek, Lydia-mek, Arabia-mek, Kuba-mek-llu ililiutellret, wiinga-llu yuunka tapqulluteng tuqurqumaciqut.”
EZK.30.7	Egypt-aam nunii arcaqerluni nunakarniilqurrauciquq ellarpagmi, nunarpai-llu tamarmeng imenrurteqapiggluteng. 
EZK.30.8	Egypt-aaq ekuavkaqumku ililirtellri-llu tuqurqumakata, tuani nallunrirciqaat wiinga, 
EZK.30.9	“Tauna erneq tekiskan Egypt-aaq-llu piunriumariluni, sun'atgun kevganek qaneryartulrianek ayagceciciqua camek nallunginanratni Ethiopia-m yui, alingeciqut-llu cakneq. Tauna erneq agiirtuq!”
EZK.30.10	Waten qanertuq 
EZK.30.11	Anguyagten̄i takumcuyuyuilnguut malikluki taiciquq, nunakarniirutarkaugaat-llu nuna. Anguyagciqaat Egypt-aaq nuussirpagteggun, nunami-llu tamaani tuqumalriit amllerarkaugut. 
EZK.30.12	Nile-aq kinerceciiqaqa tunluku-llu tamana nuna yugnun assiitellrianun. Allanret cakarniiruciqaat tamana nuna tamaani-llu uitalriit tamalkuita. Wiinga, 
EZK.30.13	Waten qanertuq 
EZK.30.14	Egypt-aam ungalalirnera nunakarniiruceciiqaqa, nunarpak-llu Zoan-aaq neglirnermi ekuavkarluku. Nunarpak-llu Thebes-aaq anucimirqecetaarciqaqa. 
EZK.30.15	Eq'uqertelqa naspececiiqaqa nunarpagmun Pelusium-aamun, Egypt-aam anguyagtain uitaviat. Thebes-aam-llu tukuutai piunrirciqanka. 
EZK.30.16	Egypt-aaq ekuavkarciqaqa, Pelusium-aaq-llu angelriamek nangteqciquq. Thebes-aam qacarneri imerqumaciqut, nunarpak-llu ulniurciquq. 
EZK.30.17	Heliopolis-aam Bubastis-aam-llu ayagyualriakek tuquciqut anguyagkun, arnat-llu teguarurrluteng. 
EZK.30.18	Tahpanhes-aami tan'gericiquq Egypt-aam pinia navkumku, piniatnek-llu ucuryagutek'lallratnek allurrluki. Amirlum naligciqaa Egypt-aaq, tamarmeng-llu nunarpain yui teguarurrluteng. 
EZK.30.19	Waten ayuqelriakun Egypt-aaq anucimirqecetaaqumku nallunrirciqaat wiinga, 
EZK.30.20	Ayagcecimallerput nunamten̄ek allrakungeqerluku qula ataucimek cipluku (11), iralut ciuqliat malrugnek ernengqerluku, 
EZK.30.21	“Tuquarkaulriami yugmi, Egypt-aam angayuqran tallia ayemtaqa. Yuum-llu nemeqsaunaku kuuciqsaunaku-llu mamevkangnaqluku ataam pinirivkarluku nuussirpagmek tegumiaryugngarivkarluku. 
EZK.30.22	Taumek waten qanertuq 
EZK.30.23	Cekavciiqanka-llu Egyptian-aat ellarpiim iluanun tamalkuan. 
EZK.30.24	Nutaan-llu Babylonia-m tallik pinirivkarciqagka nuussirpaka-llu elliluku unatainun. Egypt-aam tau͡gaam tallik tamarkenka ayemciiqagka, yuuniaraluni tuquciquq inglukestem̄i takuatni. 
EZK.30.25	Egypt-aam angayuqra piniaruceciiqaqa, Babylonia-m-llu angayuqra pinirivkarluku. Nuussirpamnek cikiqumni, elliin-llu nalukaku tungiinun Egypt-aam, yuut tamarmeng nallunrirciqaat wiinga, 
EZK.30.26	Egyptian-aat cekavciiqanka ellarpiim iluanun tamalkuan. Ellaita-llu nallunrirarkaugaat wiinga, 
EZK.31.1	Ayagcecimallerput nunamten̄ek allrakungeqerluku qula ataucimek cipluku (11), iralut pingayuat ataucimek ernengqerluku, 
EZK.31.2	Tuquarkaulriami yugmi, Egypt-aam angayuqra yui-llu tamalkuita waten qanruski:
EZK.31.2	Anglilli elpeni pinirpaa!
EZK.31.2	Camun atak ayuqestassiigutqerlaken?
EZK.31.3	Ayuqekutnaamken Lebanon-aam naparpiinun cedar-aamun,
EZK.31.3	Avayarluni tangnirqellrianek, talisvigkarnirluteng,
EZK.31.3	Napa acetum ugaani kangran amirlut tekisngaluki.
EZK.31.4	Mertarluni nunii naungigcautekaanek,
EZK.31.4	Nunam-llu aciani kuigtarluni nerqestekaanek.
EZK.31.4	Merqaqluku tamana napam naumavia
EZK.31.4	Meq-llu ayagcetaqluku kuiggauluku napainun napalilriim nunam.
EZK.31.5	Mermek nuuqitenrilami,
EZK.31.5	Allani napani acetunruluni nauguq.
EZK.31.5	Avayai mamtuluteng takluteng-llu.
EZK.31.6	Tamarmeng ellam yaqulgi unglulilartut avayaini;
EZK.31.6	Ungungssiaraat irniaqluteng talinrani;
EZK.31.6	Atanruviit ellarpagmi mernuinerciraqluteng talinrani.
EZK.31.7	Napa tauna tangssunarquq,
EZK.31.7	Sugtuluni, avayarluni takellrianek.
EZK.31.7	Acilqurrin et'ulriit kuiggaat tekisngaluki.
EZK.31.8	Napat cedar-aat Agayutem naucetaarvianelnguut tauna pitatekevkenaku.
EZK.31.8	Napa fir-aq taum napam avayaitun ayuqellrianek avayangeksaituq,
EZK.31.8	Ayuqiinek-llu napamek avayangqelriartaituq.
EZK.31.8	Tangnirqenrulriamek napataituq Agayutem naucetaarviani.
EZK.31.9	Wiinga piliaqellruaqa tangssunariluku, avayarpauvkarluku-llu.
EZK.31.9	Tamarmeng napat ayarikaat Eden-aami, Agayutem naucetaarviani.
EZK.31.10	“Egypt-aam Angayuqran, niicugniu wiinga 
EZK.31.11	Taumek, wiinga, 
EZK.31.12	Takumcuyuyuilnguut allanret kepluku iquqaarluku uniciiqaat. Avayai navgurluteng igqaqciqut ingrinun kuignayugnun-llu tamaani nunami. Atanruviit-llu talinrani uitallret tamarmeng ayagciqut. 
EZK.31.13	Iqumallrani-llu tauna napa yaqulget misvik'larciqaat, ungungssiaraat-llu avayaini tarrataqluteng. 
EZK.31.14	Wak'nirnek-llu ayagluni napa mel'ilriami naungermi tuaten sugtutaluni naunqiggngaituq amirlut tekilluki. Tamarmeng tuquarkaurtut yugtun, ciunerkaqsagulluku tuqumalriit nuniitnun ayallerkarteng.”
EZK.31.15	Waten qanertuq 
EZK.31.16	Napa tauna ayagceskumni tuqumalriit nuniitnun, iqukuni nepiin arulavkarciqai atanruviit. Tamarmeng Eden-aam napai, cucunarqellriit-llu mercimalriit Lebanon-aam napai, ayallret camavet, quyaciqut iqullranek. 
EZK.31.17	Ayagciqut malikluku tuqumalriit nuniitnun ilaliryarturluki ak'a iqullret. Talinrani-llu uitallret cekavciiqluteng atanruvignun.
EZK.31.18	“Napa tauna Egypt-aam angayuqaqaa yugtuumarmi. Napat-llu Eden-aami tautun sugtutallrunritut tangssunarqellruvkenateng-llu. Tau͡gaam watua, Eden-aam napaitun, ayagciquq tuqumalriit nuniitnun ilaliryarturluki agayutailnguut anguyagkun-llu tuqutaullret.” Waten qanertuq 
EZK.32.1	Nunamten̄ek ayagcecimallerput allrakungeqerluku qula malrugnek cipluku (12), iralum qula malrugnek cipluku erenrin ciuqliatni 
EZK.32.2	“Tuquarkaulriami yugmi, ellmaaraunrilngurmek aarcirturru Egypt-aam angayuqra. Qanrulluku waten: Elpenek umyuartequtelartuten yugtutuliuluten atanruviit akuliitni, tau͡gaam crocodile-atun ayuqenruuten kuigkun ceqvallertarluni kuimalriatun. Meq currlingevkalaran it'garpenek menuurrluki-llu kuiget. 
EZK.32.3	Waten qanertuq 
EZK.32.4	Nunamun egciiqamken, taivkarciqanka-llu tamalkuita ellam yaqulgi, ungungssii-llu ellarpiim neryarturtelluten. 
EZK.32.5	Kemgen egqaqciqaqa ingrinun, temevnek-llu tuqumalriamek imirluki kuignayuut. 
EZK.32.6	Nuna augpenun mecirceciiqaqa ingrit tapeqluki, mer'et-llu carvanilriit, qurrlurtelluku-llu kuignun. 
EZK.32.7	Piunriqumken, qiliit patuciqanka, agyat-llu tan'geriluki; akerta-llu amirlunek patuluku, iraluq-llu tanqigngaunani. 
EZK.32.8	Qilagmi tanqigcetellriit tamalkuita nipevkarciqanka, nuna-llu uitaviin tan'gerivkarluku, waten qanertuq 
EZK.32.9	“Amlleret atanruviit uitacurlagceciiqanka piunrillren qalarutkekumku nunanun niiteksailkevni. 
EZK.32.10	Amlleret atanruviit tatamutkeciqait pillrenka elpenun. Nuussirpaka arulaskumku angayuqat uulegciiqut alingluteng. Iqullerpet nalliini, tamarmeng uulegtarkaugut alingluteng, ellait-llu tuqunayukluteng.”
EZK.32.12	Anguyagten̄un, takumcuyuyuilngurnek angayuqauvignek, nuussirpaitgun tuqurqevkarciqanka tamalkuita yut'en. Tamarmeng yut'en cat-llu ucuryagutek'lalten piunrirciqut. 
EZK.32.13	Kuluvauteten-llu tuqurqeciqanka meqsarturyaraitni. Yugtairuciiquq kuluvagtairulluni-llu mer'et currlungevkartekaitnek. 
EZK.32.14	Nutaan mer'it currluiruceciiqanka ecuirulluki kuigit-llu quunengluteng. Wiinga, 
EZK.32.15	Egypt-aaq nunakarniiruskumku cakarniirulluku, piunrirtelluki-llu tuani uitalriit, ellaita nallunrirarkaugaat wiinga 
EZK.32.16	Man'a ellmaaraunrilnguq aarcirtuun tungmagcissuutnguluni yuarutnguciquq. Arnaita atanruviit atularciqaat tuquigaqameng pilaucimegcetun Egypt-aaq yui-llu tamalkuita pitekluki. Wiinga 
EZK.32.17	Qula malrugnek allrakungeqerluku nunamten̄ek ayagcecimallerput, erenret akimiarurteqerluki iralumi ciuqlirmi, 
EZK.32.18	“Tuquarkaulriami yugmi, tuquilriacetun angniilutkiki Egypt-aam yugugai tamalkuita. Ayagceski camavet ilakluki allat pinilriit atanruviit tuqumalriit nuniitnun. 
EZK.32.19	Waten qanruski:
EZK.32.19	“Umyuartequci-qaa allani yugni tangssunarqenruyukluci?
EZK.32.19	Elpeci ayagciquci camavet tuqumalriit nuniitnun
EZK.32.19	taklayarturluci agayutailnguut akuliitni.
EZK.32.20	“Egypt-aam yui ilauciiqut anguyagkun tuqucimalrianun. Nuussirpiim upingatai tuquqnaluki tamalkuita. 
EZK.32.21	Alingilkacagait, callullret-llu Egyptian-aat ililirluki, ciuniurciqait Egyptian-aat tuqumalriit nuniitnun. Waten qayagpagtut: ‘Agayutailnguut tuqucimallret anguyagkun taillruut maavet, maa-i-llu maani taklaluteng!’
EZK.32.22	“Assyria-llu tuanlluni, avaqlirluni anguyagtem̄i qunguitnek. Tamarmeng tuqucimallruut anguyagkun, 
EZK.32.23	qunguit-llu tuqumalriit nuniita ilutunrani uitaluteng. Tamarmeng anguyagtai tuqullruameng anguyagkun, qunguita-llu avatairumaluku tungmagcimavia. Tau͡gken unguvallermeggni alingnarliullruluteng nuniitni unguvalriit.
EZK.32.24	“Elam-aaq tuantuq, anguyagtain qunguita avatairumaluku. Tamarmeng tuqullruluteng anguyagkun, tamarmeng-llu ayallruluteng nuugiumavkenateng tuqumalriit nuniitnun. Unguvallermeggni ilateng alingevkalallruyaaqait, tau͡gaam watua taklaut tuqumaluteng kasngunarqellriaruluteng. 
EZK.32.25	Elam-aaq anguyagkun tuqucimallret ilalirluki taklauq, anguyagtain qunguit avatiini uitaluteng. Tamarmeng nuugiumavkenateng, tamarmeng anguyagkun tuqullruluteng. Unguvallermeggni alingnarqellruyaaqut, tau͡gaam maa-i taklaut tuqumaluteng kasngunaqluteng, ilaliulluteng tekitarkaatnun anguyagkun tuqullret.
EZK.32.26	“Meshech-aankuk Tubal-aaq-llu tuantuk, anguyagtegkenka qunguit avategkeni uitaluteng. Tamarmeng nuugiumavkenateng, tamarmeng anguyagkun tuqullruluteng. Elkek-llu cali unguvallermegni yuullgutetek alingevkalallruyaaqakek. 
EZK.32.27	Tungmagcimallrunritut ak'a tamaani pinilriit anguyagtet tungmagcimalallracetun, ayallret anguyagcuuceteng malikluki tuqumalriit nuniitnun, nuussirpait qamiqurrata acianun ellimaluteng capurassuutait-llu temaita qaingitnun ellimaluteng. Tamakut-llu pinilriarullruameng alingnarqellruut yugnun unguvalrianun.
EZK.32.28	“Tuaten ayuqluteng Egyptian-aat taklaciqut passimaluteng akuliitni nuugiumanrilnguut anguyagkun tuqucimallret.
EZK.32.29	“Edom-aaq tuantuq angayuqaminek, atanirturtem̄inek-llu ilaluni. Pinilriaruluteng anguyagten͞gullruyaaqut, tau͡gaam watua taklaut tuqumalriit nuniitni ilalirluki nuugiumanrilnguut tuqucimallret anguyagkun.
EZK.32.30	“Neglirnerem-llu atanerruari tamarmeng tuanlluteng, Sihonian-aat-llu cali tuanlluteng. Pinimegteggun alingnarqellruut, tau͡gaam watua ayagtut camavet kasngunarqellriaruluteng ilalirluki anguyagkun tuqutaullret, ellimaluteng-llu nuugiumavkenateng. Kasngunarqellratnun ilaliulluteng tuqumalriit nuniitnun ayallret.
EZK.32.31	“Tangerrluku tamakut tuqucimalriit anguyagkun cacetuvkarciqaa Egypt-aam angayuqra anguyagtai-llu,” qanertuq 
EZK.32.32	“Egypt-aam angayuqranun alingcira'arcetellruanka unguvalriit, tau͡gaam anguyagtetuumarmi tuqucimaarkauguq ellimaluni-llu nuugiumanrilnguut tamalkuita ilalirluki anguyagkun tuqullret.” Qanertuq 
EZK.33.2	“Tuquarkaulriami yugmi, waten yut'en qanruski: Anguyak nunamun taiskumku, nunam-llu taum yui cucukliquneng ilameggnek nayurten͞gusqelluku; 
EZK.33.3	anguyak-llu agiirtellria tangerquniu cupu'uryaraq cupciqaa elpengcarluki yuut. 
EZK.33.4	Tua-llu kia niiskuniu tau͡gaam ilangcivkenaku, ingluita-llu tekiskuneng tauna tuqulluku, tauna ellminek tuqucetellriaruuq. 
EZK.33.5	Cupu'uryaraq niitellrua, pamatekevkenaku-llu; tuqullra elliinun tusngauq. Tau͡gken aarcirtuun pamatekellrukuniu, elliin unguvani aviutellruyaraa. 
EZK.33.6	Tau͡gken cali nayurtem anguyak tangerquniu agiirtellria cupu'uryaraq-llu cupevkenaku, tua-i yuut aarcirtuumavkenateng, anguyak-llu tekilluni yuut tuqulluki; taukut tuquciqut assiilngurtuumarmeng, taukut tuqullrat tusngavkarciqaqa taumun nayurtem̄un.
EZK.33.7	“Tuquarkaulriami yugmi, waniwa nayurten͞gurtamken Israel-aam yuinun. Egmirtelararkaugaten ellaitnun aarcirtuutet elpenun taitellrenka. 
EZK.33.8	Qanquma assiilngiumalria tuquarkaurrniluku, elpet-llu cangalliurpek'nak aarcirturluku tauna qanrutenrilkuvgu umyualinqigtesqelluku, tauna assiilngurtuumarmi tuquciquq, tuqullra-llu elpenun tusngavkarciqaqa. 
EZK.33.9	Tau͡gken cali assiilngiumalria aarcirtung'e'rpeni umyualinqigtenrilkuni assiilngiumainanermini tuquciquq, tau͡gken elpet aarcirtullruavgu elpenek anirturtuten.”
EZK.33.11	Qanruski, wiinga, 
EZK.33.12	“Kitaki, elpet tuquarkaulriami yugmi, yut'en waten qanruski, Ellualria assiilngiqan elluarucian aviusngaitaa. Assiilngiumalria tau͡gaam umyualinqigeskuni anucimirqecetaarumangaituq, cali tau͡gken yuk ellualria assiilngilangekuni tuquarkaurciiquq. 
EZK.33.13	Ellualria-llu qanrutellrungramni unguvaarkauniluku, tau͡gaam umyuarteq'ngekan assilriit caliaqelallni amlleriniluki assiilngurmek-llu atungluni, wiinga umyuaqngaitanka assilriit caliaqelallri. Tuquciquq assiilngillni pitekluku. 
EZK.33.14	Cali-llu qanrutarkauyaaqaqa assiilngiumalria tuquarkauniluku, tau͡gaam assiilnginermek taqkan ellualrianek-llu assilrianek-llu calingluni, 
EZK.33.15	makunek: utercecikan navriskengllermini tegullerminek akiilnguirciigatnayukluku, wall'u uterceciluni teglellerminek, assiilnginrirluni maligtaquluki-llu alerquutet unguvanarqellriit, tuqungaituq unguvaarkauluni tau͡gaam. 
EZK.33.16	Assiilnguut iliit atullrin umyuaqumangaituq, unguvaarkaurciiquq piciulria assilria-llu atungaku.
EZK.33.17	“Tau͡gken yut'en waten qanraqluteng, ‘
EZK.33.18	Ellualriim assilria caliani taqkuniu, assiilngurmek-llu atungluni, tuquciquq assiilngillni pitekluku. 
EZK.33.19	Tau͡gken cali assiitellria yuk assiilnginrirluni assilriamek calingekuni unguvaarkaurciiquq. 
EZK.33.20	Elpeci cali qanlartuci, ‘
EZK.33.21	Nunamten̄ek ayagcecimallerput iralungqerluku qula malrugnek cipluku, tallimanek ernengqerluku iralut qulngurutiit, angun qimalleq Jerusalem-aamek tailuni qanrutaanga, “Nunarpak iquuq.” 
EZK.33.22	Akwauvauluku atakumi qimagaq taivailgan elpekumallruaqa 
EZK.33.24	“Tuquarkaulriami yugmi, yuut uitalriit imumalriani nunarpaini Israel-aam nuniini qanlartut: ‘Abraham-aaq ataucirraullruuq, tau͡gken nuna piksagutellrua. Wangkuta amllertukut, taumek wani-wa nuna piksagutarput.’ 
EZK.33.25	Taumek waten qanruski, waten qanertuq 
EZK.33.26	Nuussirpaci cacetuqutek'laraci. Pellernarqelrianek calilartuci, tamarpeci-llu caarrluurtelaraci elaqlivci nulirrit; tua-llu-qaa tua-i nuna piksaguciu?
EZK.33.27	“Waten qanruski, Waten qanertuq 
EZK.33.28	Nuna cakarniiruciiqaqa uitaviksunairutelluku, piniq-llu ucuryagtelallrat iqukliciiquq. Ingrii-llu Israel-aam yuilqurrurciiqut kina imna tamaagguilarngaunani. 
EZK.33.29	Anucimirqecetaaqumteng yuut assiilngillrat pitekluku nuna-llu uitavigkarniirulluku, nallunrirciqaat wiinga 
EZK.33.31	Tua-i yum'a quyurrvik'laraatgen niitnaluku camek qanerkangqerrucin, tau͡gken qanrut'ngerpeteng tuaten pisqelluki niicuunateng. Qanqegtaaralartut kenkiluteng qerrlumegteggun, tau͡gaam ellaita pikangutkateng ciumuutaat. 
EZK.33.32	Ellaitni atunguanek atulriami erinakegciluni wall'u aturcetaalriami cangallrunrituten. Niicugnilaryaaqaatgen qalartaqavet, tau͡gaam qanellren atauciungraan atuyuunaku. 
EZK.33.33	Tau͡gaam qanelten tamalkuita piciureskata, piciurtenrilngaitut-llu, nallunrirciqaat prophet-aamek ilangqellrucirteng.”
EZK.34.2	“Tuquarkaulriami yugmi, aniqlaagiki qusngiliurtai Israel-aam. Qalarulluki wiinga 
EZK.34.3	Uqurilrianek nerlartuci, aklungqerraqluci-llu qusngit melqurritnek. Assinkacagaitnek-llu qusngit tuquciluci ner'aqluci; tau͡gken qusngit nerevkaqsaunaki. 
EZK.34.4	Pinialnguut aulukeksaitelaraci assirivkangnaqeksaunaki-llu naulluulriit canrirceteksaunaki, akngiringalriit-llu kilinrit nemyuunaki, avtellret ut'rucuunaki, yuayuunaki-llu tamallret. Mulngakevkenaki tau͡gaam aulukaqluki. 
EZK.34.5	Taumek qusngit qusngiliurtailameng cekavtelartut, yuilqum-llu ungungssiin tuqulluki nerlarait. 
EZK.34.6	Qusnginka cekavngallruut, ayagallruut qertulriatgun qemitgun ingritgun-llu. Qusnginka cekavvluteng nunamun tamiinun, kitumek yuartaunateng nalaqengnaqluki.
EZK.34.7	“Taumek, elpeci qusngiliurten̄i, niicugniciu qanellrani 
EZK.34.8	Unguvalua 
EZK.34.9	taumek, elpeci qusngiliurten̄i, niiciu qanellra 
EZK.34.10	Wiinga 
EZK.34.11	“Waten qanertuq 
EZK.34.12	Qusngiliurtem yuaralauciatun katngautmi ilaitnek cekavtellernek, wiinga-llu tuaten qusnginka yuarciqanka; quyurciiqanka-llu ataucimun cekavcimallratnek tuani ernermi tan'gercetellriami amirluluni. 
EZK.34.13	Nunakenrilkaitnek anulluki ut'ruciiqanka, quyurrluki nakmiin nuniitnun. Ciuliqagciiqanka ingriinun kuiginun-llu Israel-aam, nerevkarluki-llu nunanirqellriani canlilriani marani. 
EZK.34.14	Nerevkarciqanka alingniurcetevkenaki ingrit nunapiitni, kuignayugni, canlilriani-llu maraini Israel-aam nuniin. 
EZK.34.15	Wiinga-llu qusngiliurtekciqaatnga, mernuinercillerkaatnun-llu ayauciiqanka.
EZK.34.16	“Wiinga-llu yuarciqanka tamallret ut'rulluki-llu avtellret, akngiringalriit-llu kilinrit nemerluki, canrirtelluki-llu naulluulriit; tau͡gaam uqurilriit tuquciiqanka, piciulria aturluku qusngiliurten͞guama.
EZK.34.17	“Tua-llu elpeci katngamni, qanertuq 
EZK.34.18	Ilavci elarak'larait assilriarungraata can'get; tutmautelaraci-llu nerenrilkeci! Mermek ecuilngurmek mel'artuci, menrilkeci-llu akutelaraci marayingevkarluku! 
EZK.34.19	Qusngima-llu nerlarait can'get tutmautelci, mermek-llu marayaurtellerpecen̄ek mer'aqluteng.
EZK.34.20	“Taumek 
EZK.34.21	Pinialnguut cingqaquluki cirunermiaraluki-llu avcet'laraci katngagnek. 
EZK.34.22	Wiinga tau͡gaam anirturciqanka nangtaugarkaunrirtelluki. Yuvrirciqanka atauciuqaqluki qusnginka avvluki-llu assilriit assiilngurnek. 
EZK.34.23	Pistemtun-llu David-aatun ayuqellriamek atanerkiciiqanka qusngiliurtekesqelluku, elliin-llu aulukarkaugai. 
EZK.34.24	Wiinga 
EZK.34.25	Akqut'liciqua pillgutekluki uitanqegciurararkaurtelluki. Ungungssit alingnarqellriit ayagceciiqanka nuniitnek, qusnginka alingniurpek'naki uitauraasqelluki yuilqumi qavaraqluteng-llu napat akuliitni.
EZK.34.26	“Atawaqertelluki uitavkarciqanka qigcignarqellriami qemimni.
EZK.34.27	Napat atsanek naugiciqut, naucetaarviit-llu neqkanek naugiluteng, yuut-llu tamarmeng uitaluteng elluiluteng nakmiin nunautmeggni. Navkumki yum'a kalivnerit teguarunrirtelluki-llu pistepayuurcetellritnun, nutaan ellaita nallunrirciqaat wiinga 
EZK.34.28	Agayutailnguut atanruviit uayanqiggngaitait, yuilqum-llu ungungssiin tuqulluki nerenqiggngaunaki. Elluiluteng uitaciqut, kia-llu alingcicessngaunaki. 
EZK.34.29	Naucetaarvigkiciiqanka naungignarqellrianek nuniit-llu kailriartangqerrngaunani. Atanruviit-llu allat picingssautekenqiggngaitait. 
EZK.34.30	Tamarmeng yuut nallunriciiqaat wangnun cayailkuciumaciat Israel-aam yui, cali-llu wangnun yuk'uciat, waten qanertuq 
EZK.34.31	“Elpeci qusngimni, katngagni nerevkalaqengamni, wiinga yuk'amci, elpeci-llu Agayutkarpecia,” qanertuq 
EZK.35.2	“Tuquarkaulriami yugmi, aniqlaagiu nunii Edom-aam, 
EZK.35.3	waten qanruski, Waten qanertuq 
EZK.35.3	“Edom-aam ingriini, inglukesteksagutarpecia!
EZK.35.3	Unatenka yagciiqanka inglukluten, yuirulluten nunakarniiruceciiqamken.
EZK.35.4	Nunarpaten imenrurceciiqanka
EZK.35.4	Nunan-llu nunakarniirulluku;
EZK.35.4	Nutaan nallunrirarkaugan wiinga 
EZK.35.5	“Israel-aaq arulaiyuunak ingluk'lallruan yui-llu tuqurqevkarluki picurlaumallrata nalliini, assiilnguit pitekluki nangnermek anucimirqecetaarumallrata nalliini. 
EZK.35.6	Taumek waniwa, wiinga unguvacimtun, qanertuq 
EZK.35.7	Edom-aam qemii nunakarniiruceciiqanka tuqutaqluku-llu kina imna tamaagguilria. 
EZK.35.8	Ingriten patuciqanka tuqumalriit temaitnek; qemiten-llu kuignayuten-llu patuciqait anguyagkun tuqullret temaita. 
EZK.35.9	Yung'enqigcessngaitamken akwarpak, nunarpagpeni-llu yugmek uitalriartangqenqiggngaunani. Nutaan-llu nallunrirciqan wiinga 
EZK.35.10	“Waten qanravet, ‘Ukuk malruk atanruviik Judah-nkuk, Israel-aaq-llu tegulukek piksaguciiqagka,’ amta-llu ellaita wiinga, 
EZK.35.11	Taumek waniwa, wiinga unguvalua Agayutngucimtun, akinaurciqaqa qenrucillren, ciknallren, eq'ukillren-llu yumnek. 
EZK.35.12	Nutaan nallunrirciqan, wiinga, 
EZK.35.13	Niitellruanka aaqevkenaci ucuryaggluci qalartellerci wiinga inglulirlua.”
EZK.35.15	nunaniryullrucirpetun Israel-aaq navguumallrani, wiinga nakmiin pika. Seir-am ingrii, aa-ang, Edom-aam nunii tamarmi, yuiruciiquq. Nutaan-llu yuut tamarmeng nallunrirciqaat wiinga 
EZK.36.2	 Agayun, ellaitnun qanerkaqa: Israel-aam inglukestai ucuryaggluteng waten qanrata, ‘Makut ak'allaurtellriit qemit wangkuta piksagutaput!’
EZK.36.3	“Taumek qalaruski qanrulluki, Waten qanertuq 
EZK.36.4	Niiciu, wiinga, 
EZK.36.5	“Wiinga-wa, 
EZK.36.6	“Taumek qalarusgu Israel-aam nunii; qanrulluki ingrit, qemit, kuiggaaraat, kuignayuut-llu wiinga 
EZK.36.7	Taumek waten qanertuq 
EZK.36.8	Israel-aam tau͡gaam ingriini napat ataam cuyangyaurciiqut atsanek-llu naugiluteng pikarpecen̄ek, yumni Israel-aami. Ak'anun pivkenaci kingunerpecen̄un uterciiquci. 
EZK.36.9	Pillguciramci, wiinga taumek pinritevkenii nunasi ataam itumcimaarkaurceciiqaqa naucetaarkat-llu nauceciivkarluki. 
EZK.36.10	Yugyangevkarciqamci. Nunarpagni uitaciquci napartenqiggluki-llu tamalkuita imerqumallret. 
EZK.36.11	Yuut kuluviit-llu amlleriinarceciiqanka. Ciungani yugyanrurciiquci amllernek-llu irniangluci. Tuani-llu uitavkarluci ciungani uitalallrucirpecetun, mat'um-llu ciungani tukuunrurtelluci. Nutaan-llu nallunrirciqerci wiinga 
EZK.36.12	Elpeci, yumni Israel-aami, ut'ruciiqamci ataam uitasqelluci tamaani nunami. Nakmiin nunaksaguciiqerci, irniaci-llu paluvkanqiggngaitai.
EZK.36.13	“Waten qanertuq 
EZK.36.14	Tau͡gaam waken ayagluni nerlarngaituq yugnek, irniarpecen̄ek-llu teguilarngaunaci. Waten qanertuq 
EZK.36.15	Mat'um kinguani nuna niitenqiggngaituq atanruvignek picingssautekilrianek ellminek. Nunam yuut irniaritnek teguilarngaitai. Wiinga, 
EZK.36.17	“Tuquarkaulriami yugmi, Israel-aam yuin nakmiin nunameggni uitallermeggni menuurtellruat qaillun ayuqelriakun yuullermegteggun ayuqucimegteggun-llu. Wiinga-llu ayuqucimegteggun menuullrat ayuqekutaqa arnamun agelrumalriatun.
EZK.36.18	Ellaitnun qenertellma tuknitacia naspecetellruaqa yugnek tuqurqilallrat tamaani nunami pitekluku, agayutnguat-llu pitekluki tamakutgun menuurtellruatgu nuna. 
EZK.36.19	Wiinga cuqcamki ayuquciatgun caliaritgun-llu cekavcetellruanka atanruvignun. 
EZK.36.20	Natmun-llu tamiin ayallermeggnun atqa tanqilria kasngunarivkalaraat, yuut waten qanrutkelaiceteng, ‘Ukut 
EZK.36.21	Wiinga-llu atqa tanqilria peng'gartellriatun ayuqaqa ukut Israel-aam yuin kasngunarivkaatgu natmun tamiin ayallermeggnun.
EZK.36.22	“Tua-llu, Israel-aam yui, wiinga 
EZK.36.23	Nasvakumku tanqigtacia at'ma atanruviit yuitnun, elpeci caunrilleksagucetlerci, nallunrirciqaat wiinga 
EZK.36.24	Nunanek ayuqenrilngurnek ayagcecimavillerpecen̄ek ut'ruciiqamci nakmiin nunavcen̄un. 
EZK.36.25	Mermek ecuilngurmek ciqertarluci iqairuceciiqamci iqaurtellerpecen̄ek agayutnguarpeciuggun allatgun-llu menuurtellerpecen̄ek. 
EZK.36.26	Wiinga-llu ircaqumek, umyuamek-llu nutaramek cikirciqamci. Au͡g'arciqaqa asvailnguq teggalquq ircaqurci, cikirluci-llu niisngalriamek ircaqumek. 
EZK.36.27	Anerneqa elpecen̄un elliciqaqa maligtelluki-llu alerquutenka aturtelluki-llu tamalkuita picirkiutenka elpecen̄un cikiutellrenka. 
EZK.36.28	Nutaan-llu nunami uitaciquci cikiuteklemnun ciuliarpecen̄un. Wiinga-llu yuk'eciqamci, elpeci-llu Agayutkeciqerpecia. 
EZK.36.29	Aviuciiqamci tamalkuitnek menuurtellerpecen̄ek. Picirkirciqaqa mukaarkaq amlleresqelluku, piitnaq elpecen̄un atunqigcessngaunaku. 
EZK.36.30	Napat atsanek naugitulit amllernek naugiyaurceciiqanka, naucetaaci-llu cali nauluaqeryaurtelluki, piitnat pinqiggngaunateng kasngunariluci allanun atanruvignun neqkaiturallerpeciuggun. 
EZK.36.31	Umyuaqeciqerci assiilngurkun yuullerci assinrilngurnek-llu calilallerci, elpecen̄ek-llu tunriksaguciiquci assiilnguci pitekluki pellernarqelriit-llu calialci. 
EZK.36.32	Israel-aam yuini, tau͡gaam nallunrilkiciu elpeci pitekluci piarkama pingailuciat. Elpecen̄un nallunriisqumaaqa caliarpeci kasngunarqucia. Wiinga 
EZK.36.34	Nuna-llu ciungani tamaaggun kitulriit tanglallracetun cakarniinaku tangerciqaat itumcimaluku nauceciirumaluku-llu. 
EZK.36.35	Waten-llu qanerciqut, ‘Nuna man'a cakarniitelleq Eden-aam naucetaarviatun ayuqlirilliniuq. Nunarpiit-llu imerqumallret yuirutellret-llu tumarcimaluteng yungluteng tuaten.’ 
EZK.36.36	Nutaan-llu atanruviit avatevcen̄i uitaqallret nallunrirciqaat wangnun, 
EZK.36.37	Waten cali qanertuq 
EZK.36.38	Nunarpiit imumallret yugyangevkarciqanka, Jerusalem-aatun qusnginek amllernek ekuagarkanek katngautengqelallruciatun. Nutaan-llu nallunrirciqaat wiinga 
EZK.37.2	Tamaaggun-llu kuignayugkun ayagatellrani tangrraqa enret tamaani amlleqapigtellinilriit kinerteqapiggluteng-llu. 
EZK.37.3	Waten qanrutaanga, “Tuquarkaulriami yugmi, makut-qaa enret ataam unguiryugngaut?”
EZK.37.3	Tua-llu wiinga kiugaqa, “
EZK.37.4	Qanrutaanga, “Enret ukut qalaruski. Qanruski makut enret kinreskai niicugnisqelluku qaneryaraa 
EZK.37.5	 Agayutem enret makut waten qanrutai: Anernirluci unguircetqataramci. 
EZK.37.6	Kemngevkarciqamci yualungevkarluci amimek-llu caquluci. Anernengevkarluci unguirceciiqamci. Nallunrirciqaci-llu wiinga 
EZK.37.7	Qanrucimacimtun qaneryaramek caliunga. Qalarrnginanemni niitua kallagtellriamek, enret ellmeggnek usgulluteng. 
EZK.37.8	Tangvainanemni enret tamakut kemngut yualungluteng-llu, tuamta-llu amingluteng; tau͡gken anernerunateng.
EZK.37.9	Agayutem qanrutaanga, “Tuquarkaulriami yugmi, qalarusgu anuqa. Qanrusgu anuqa 
EZK.37.10	Qanrucimacimtun tua-i qalarutanka. Taukut-llu temet anernerem imirai, unguirluteng-llu nangertut. Taukut-llu unguillret anguyagtekanertun amllertaut.
EZK.37.11	Agayutem qanrutaanga, “Tuquarkaulriami yugmi, Israel-aam yui makutun enertun ayuqut. Ellmeggnek qanrutkut kinrumaniluteng, neryuniurutaunateng ciunerkaunateng-llu. 
EZK.37.12	Taumek qalaruski, qanrulluki, Waten qanertuq 
EZK.37.13	Yumni, nallunriciiqaci-llu wiinga, 
EZK.37.14	Anernemnek anernirluki unguirceciiqamci, nakmiin-llu nunavcen̄i uitavkarluki. Nallunrirciqaci-llu wiinga 
EZK.37.16	“Tuquarkaulriami yugmi, muragamek teguqaarluten qainganun waten igaa, ‘Judah-m angayuqauvia.’ Allamek-llu cali muragamek teguqaarluten qainganun igarluten, ‘Israel-aam angayuqauvia.’ 
EZK.37.17	Nutaan-llu usguarrlukek taukuk muriik tegumiaqlukek ataucitun ayuqevkarlukek. 
EZK.37.18	Yugpet apeskatgen, ‘Nasvitqatanritarpekut-qaa ca pitekluku tuaten pillerpenek,’ 
EZK.37.19	qanrutniaten wiinga, 
EZK.37.20	“Tegumiaqikek taukuk igarvillregken muragak yugnun-llu tangertellukek. 
EZK.37.21	Nutaan-llu qanrulluki, wangnun 
EZK.37.22	Quyurrluki atauciuluki atanruviurceciiqanka tuani nunami, Israel-aam-llu ingriini. Ataucim angayuqam ataniumaciqai, avgumanqiggngaunateng-llu malruuluteng atanruviuluteng wall'u malruuluteng angayuqauviuluteng. 
EZK.37.23	Menuurtenqiggngairuciiqut ellmeggnek agayutnguamegteggun wall'u pellernariluteng ellmeggnek assiilnguq aturluku. Wiinga anirturciqngamki kingupiarayullratnek assiilngiryullratnek-llu, menuirutarkauluki-llu; yuksaguciiqanka-llu ellaita-llu Agayutkeciqaatnga. 
EZK.37.24	Angayuqangqerciqut pistemtun David-aatun ayuqellriamek. Umyuallguteksagulluteng ataucimek atanirturtengqerciqut alerquutenka-llu niisngaarkauluki piciuluteng. 
EZK.37.25	Nunami-llu Jacob-aamun cikiuteklemni uitaarkauluteng, nunami ciuliameng uitavikellratni. Tuani-llu ellait, irniarit, kinguvrit-llu tamarmeng uitaarkauluteng akwarpak. David-aatun-llu pistemtun ayuqellriim ataniumaciqai akwarpak. 
EZK.37.26	Akqut'lillgutkeciqanka uitanqegciurluki uitasqelluki; akqun-llu tauna akwarpak piugarkauluni; atawaqerceciiqanka yugyangevkarluki-llu. Agayuvigpaka-llu akunliitnun elliciqaqa uitaarkauluni akwarpak. 
EZK.37.27	Uitallgucirciqanka; Agayutkeciqaatnga, ellait-llu wiinga yukluki. 
EZK.37.28	Agayuvigpaka akunliitni uitaarkaurceskumku akwarpak, atanruviit yuita nallunrirciqaat wangnun, 
EZK.38.2	“Tuquarkaulriami yugmi, aniqlaagiu Gog-aq, atanerruat ciuqliat atanruviigkeni Meshach-aankuk Tubal-aaq-llu, Magog-am nuniini. Aniqlaaluku 
EZK.38.3	qanrusgu wiinga, 
EZK.38.4	Tuigceciiqaqa, mananek kapuqvikluku agluqra, qamurluku-llu ayaulluku anguyagtetuumaan. Anguyagtai horse-aarit-llu aturiumalrianek ekumasterluteng, amlleqapigtut, tamarmeng anguyagtet tegumiangqertut capurautnek caskurluteng nuussirpagnek. 
EZK.38.5	Ilangqertuq anguyagten̄ek Persia-mek, Ethiopia-mek, Libya-mek-llu, tamarmeng capurauterluteng nacarluteng-llu akngircailkutnek. 
EZK.38.6	Tamarmeng anguyagyugngalriit nuniignek Gomer-aankuk, Beth Togarmah-q-llu neglirnermi uitalriik ilaliraak, allat-llu angutet allanek amllernek atanruvignek. 
EZK.38.7	Qanrusgu uptesqelluku tamalkuita-llu anguyagtai upingasqelluki atanirtuq'ngai. 
EZK.38.8	Allrakut amlleret kinguatgun alerqurciqaqa curuusqelluku nunamun yul'egmun utercecimallernek amllernek angayuqauvignek, anguyallerkameggnek-llu neryuniunrilngurnun. Anguyagciqai ingrii Israel-aam, ak'anun nunakarniicimallret yuicimaluteng-llu. Maa-i tau͡gaam yugluteng alingniurpek'nateng uitalrianek. 
EZK.38.9	Ellii anguyagcetuumarmi amlleret-llu angayuqauviit malii curugciqut ellam ellaqertellratun ayuqluteng, amirlutun-llu nuna patuluku.”
EZK.38.11	Picirkangciquten-llu anguyagnaluku nuna akiurciigalnguq yugluni uitanqegciluteng uitalrianek alingniuqsaunateng nunarrateng cayailkuciumanrilengraata. 
EZK.38.12	Uayarciqaten tegliurluten-llu yugnek nunarpagni uitalrianek imumallerni. Nunanek allanek quyurcimallruut, maa-i-llu ungungssiutengluteng akluucingluteng-llu nunam qukaani uitaluteng. 
EZK.38.13	Sheba-rmiut Dedan-armiut-llu kupcaat-llu nunarrainek Spain-am apciiqaatgen, ‘Anguyagteten-qaa quyurtellruaten anguyagluten-llu uayaaqengnaluten? Piciqliartuten-qaa tegutnaluten qerrirlimek suulutaamek, ungungssiarnek, aklunek-llu, tamakut-llu uayaaqengat ayaulluki ayagnaluten?’”
EZK.38.14	Taumek 
EZK.38.15	tainaluten uitavigpenek yaaqvanek neglirnermek, maligluten cayunailngurnek anguyagterugarnek atanruviit amlleret yuitnek tamarmeng horse-aani ekumaluteng. 
EZK.38.16	Curugciqaten-llu yuunka ellam ellarayiitun ayuqluten nunakun ayalriatun. Pillerkaq tekiskan ayagceciiqamken anguyagyarturtelluku nunaka kituuciqa nallunriisqelluku atanruvignun, cali-llu nasvagnaluku tanqilriaruciqa callemkun elpeci tumekluci. 
EZK.38.17	Elpenguuq qalarutkelqa ak'a tamaani, qanrutkellemni pistemkun, prophet-aarikun Israel-aam, ernerni agiirtellriani taivkariarkaunilua Israel-aam anguyagtekaanek.” 
EZK.38.19	Eq'uqertellma nalliini qanellruunga tuani ernermi Israel-aam nunii cakneq pekterpagciqniluku. 
EZK.38.20	Tamarmeng neqet, yaqulget, tamarmeng-llu mikellriit angelriit-llu ungungssit, yuut-llu tamarmeng nunam qainganelnguut uulegtarkaugut alingluteng wangnek. Ingrit imciqut, ekviit-llu useqluteng, tamarmeng-llu qacarneret iquluteng. 
EZK.38.21	Gog-aq cakneq alingevkarciqaqa picurlagnarqelriit amlleret tut'elluki elliinun. Wiinga, 
EZK.38.22	Anucimirqecetaarciqaqa cangerlagteggun, tuquavkarluki-llu. Ellarvak kavtiit-llu, taperluteng kenermek quluuramek-llu kuvciqut elliinun anguyagtainun-llu amllernun-llu atanruviignun elliinun ililiutellrianun. 
EZK.38.23	Tuaten pillemkun atanruviit nasviciiqanka angelriarucimnek tanqilriarulua-llu. Ellaita-llu nallunrirciqaat wiinga 
EZK.39.2	Tumiinek caqirtelluku ciuliqagciiqaqa anulluku yaaqvanek negeqvamek tekitnatkaanun Israel-aam ingriinun. 
EZK.39.3	Tua-llu urluvra iqsulirnernek unatainek kalegciqaqa, pitegcautai-llu tallirpilirneranek. 
EZK.39.4	Gog-aq anguyagten̄i-llu ilini-llu tuquciqut tamaani ingriini Israel-aam, temait-llu neqkautekevkarciqanka yaqulegnun, yuilqurmiutarnun-llu ungungssinun. 
EZK.39.5	Carr'ilngurmi tuquaciqut. Wiinga, 
EZK.39.6	Kenermek kumarciciqua Magog-ami cen̄ami-llu tamalkuan yuut elluiluteng uitaviitni, tamarmeng-llu nallunrirciqaat wiinga 
EZK.39.7	Tanqilria atqa nallunrirceciiqaqa Israel-aam yuinun, cali-llu atqa caunrilkumavkanqiggngaunaku. Nutaan atanruviit nallunrirciqaat wiinga, 
EZK.39.9	Yuut nunarpaini Israel-aam uitalriit anluteng avurciqait pegingalriit anguyagtet caskuit muraknaluki. Kenermek kumartelarciqut murirluteng capurautnek, urluvernek, pitegcautnek, pananek, kaugtuutarnek-llu, murakelararkauluki-llu tamakut allrakuni malrunlegni. 
EZK.39.10	Muragkameggnek avuqiyuiruciiqut yuilqumi wall'u napalilriami nunami napanek muraggnanrirluteng, tamakunek caskullernek muragkangqerrameng. Uayartekelteng uayarciqait.” 
EZK.39.11	“Tuani ernermi Gog-aq cikirciqaqa nunamek tungmaggvigkaanek Israel-aam nuniini, calaralirnerani Dead Sea-m aterpagingalriamek, Elraulriit Kuignayuat. Gog-aq tamarmeng-llu anguyagtai tungmagcimaciqut tuani, tauna-llu kuignayuk aterpagcimaciquq, ‘Kuignayuat Gog-am Anguyagtain.’ 
EZK.39.12	Israel-aam yuin tamakut tuqullret elauciiqait iraluk malruk aturlukek, nuna-llu ataam menuirutelluku. 
EZK.39.13	Tamarmeng yuut ikayuqluteng elauciiqait, taukut-llu assilriakun umyuaqumaciqut tuaten pillratnek tuani ernermi qakvautemni. Wiinga, 
EZK.39.14	Iralut-llu malrunelgen pellukata, cucuklirciqut angutnek ayagaarkanek tamaani nunami yuaresqelluki elaucimaksailngurnek tuqumalriit temaitnek tamakut-llu elautesqelluki, nuna tamana menuirutesqelluku. 
EZK.39.15	Tamaaggun ayagakuneng yuum enranek nalaqutaqameng nallunailkucilarciqait elauciarkanun elautesqelluki Kuignayuatnek Gog-am Anguyagtain aprumalriamun. 
EZK.39.16	(Nunarrartangqerciquq yaaqsigpek'nani anguyagten̄un umyuaqutngulriamek.) Tuaten piluteng menuiruceciiqaat nuna.”
EZK.39.18	Ner'arkaugait anguyagtet kemgit merluteng-llu augitnek nunam atanirturtain, tamakut tuqucimaarkaungata qusngirngalngurcetun wall'u qusngiyagartun wall'u qusngitun, wall'u uqurilriatun angucalutun kuluvagtun. 
EZK.39.19	Tuquskumki tamakut yuut elliitetun tuqutarkatun ungungssitun, yaqulget ungungssit-llu ner'arkaugait uquit caviirulluteng merluteng-llu augmek taangiqvimeggnun. 
EZK.39.20	Estuulumni nerciqut caviirulluteng horse-aanek, ekumastaitnek, anguyagten̄ek-llu cali. Wiinga, 
EZK.39.22	Tuaken-llu ayagluteng Israel-aam yuin nallunrirciqaat wiinga 
EZK.39.23	Atanruviit nallunrirciqaat Israel-aam yuin nunameggnek ayagcecimallruciat assiilngillerteng wangnun pitekluku. Wiinga-wa tunutellrukenka inglukestaitnun cirlakevkarluki tuqurqevkarluki-llu anguyagkun. 
EZK.39.24	Cikillruanka pinarqutiitnek menuurtellrat assiilnguq-llu atullrat pitekluku, wiinga-llu tunutellruanka.”
EZK.39.26	Nunameggni ataam uitangkuneng alingniurpek'nateng, kitumek aniqlaastaunateng, kasngunarqucillerteng piciunritlerteng-llu wangnun nalluyaguciiqaat. 
EZK.39.27	Nasvitnaluki amlleret atanruviit wiinga tanqilriarucimnek, yuunka ut'ruciiqanka nunanek inglukestaita uitaviitnek. 
EZK.39.28	Nutaan-llu yum'a nallunrirciqaat wiinga, 
EZK.39.29	Anerneqa kuvciqaqa Israel-aam yuinun watqapik-llu tunutenqiggngaitanka. Waten qanertuq 
EZK.40.1	Erenri allrakum qulngurteqerluki, taum-llu nalliini allrakut yuinaq tallimanek (25) cipluku amllertariluteng ayaucimarranemten̄ek nunamten̄ek, akimiarunritaraurrluteng-llu allrakut Jerusalem-aaq teguarurqaanranek. Tuani ernermi 
EZK.40.2	Tangrruartellua Agayutem ayautaanga Israel-aam nuniinun ellilua-llu qertuqapigtellriamun ingrimun. Ciuqamni-llu tangertua enenek tangellrat nunarpauciqnganani. 
EZK.40.3	Tuavet malkaniutaanga, tangertua-llu angutmek qitngirnaqluni punernertun. Cuqcissuutegnek tegumiarluni aipaa 'lumarrauluni aipaa-llu murauluni nangerngaluni ikirtuqam caniani.
EZK.40.4	Taum angutem qanrutaanga, “Tuquarkaulriami yugmi, tangvakina, niicugninqegcaarluten-llu, murilkenqegcaarluki-llu nasvagarkanka elpenun, tua-i-wa una pitekluku taicimallruavet. Tangelten tamalkuita qanrutekniaten Israel-aam yuinun.”
EZK.40.5	Tauna tangelqa Agayuvigpaullruuq, qacarnertarluni elatii kassuggluku. Taum-llu angutem cuqcissuutni murak teguluku, it'ganernek qulnek taktalria, qacarneq cuqtaa. Tamana-llu qacarneq qulnek it'ganernek quyigtalliniluni, cali it'ganernek qulnek mamtutaluni. 
EZK.40.6	Tua-llu ayagtuq iteryaramun calaram tunglirneranelngurmun. Akerteggun mayurtuq, kangllicamiki-llu iteryaraq cuqtaa; it'ganernek qulnek mamtutaluni. 
EZK.40.7	Taum-llu yaatiini tarracarartarluni, taquuk nayurvignek enetarlutek pingayutaarlutek. Tamakut enet yaassiigenqeggameng it'ganernek qulnek cuqengqerturluteng qacarneri, enet-llu akulaita qacarnerit it'ganernek pingayunlegnek mamtutaluteng. Taukut-llu enet nayurviit cali yaatiit tarracarartarluni it'ganernek qulnek taktalriamek. Tamatum-llu tarracaram iqua iteryarartarluni caumaluku Agayuvigpak. 
EZK.40.8+EZK.40.9	Tauna-llu ena maaten cuqtaa akimiarunrita'arnek it'ganernek ilututaluni. Iteryaram taum ilakluku canimellrulriim Agayuvigpagmun, taum-llu iquan qacarneri cetamanek it'ganernek mamtutaluteng. 
EZK.40.10	(Taukut nayurviit enet tarracaram taqruani uitalriit angtatku'rtut, qacarneret-llu akulaitni mamtutatekluteng.)
EZK.40.11	Tuamta-llu taum angutem cuqtaa tarracaraq tuani iteryarami. Tauna-llu tamarmi it'ganerluni yuinaq malrugnek cipluku, (22) taukuk-llu ikingqalriik iteryarak akuliik it'ganernek akimiaq ataucimek cipluku pitaluni. 
EZK.40.12	Taukut-llu nayurviit enet ciuqerrit pitangqe'rturluteng qertunrilngurnek qacarnernek yuinarnek cuqyaarnek qertutaluteng, tuaten-llu cali pitalriamek mamtutaluteng. (Taukut-llu enet ayuqluteng qulnek it'ganernek taktaut, iqtutaluteng-llu.) 
EZK.40.13	Tua-llu cali cuqtaa enem egkuanek ayagluku akiqlian enem egkuanun, tauna-llu pitaluni it'ganernek yuinaak malruk malrugnek cipluku (42). 
EZK.40.14	Ena iquqlikacaar anumaluni enem elaqlianun qilailngurmun. Tauna-llu ena cuqtellrani yuinaq akimiarunrita'armek cipluku (34) it'ganernek iqtutaaqluni.
EZK.40.15	Iteryaram-llu taum taktacia tamarmi elalirnermek qacarnermek ayagluni akianun nangneqliim enem yaaqsinrulriamun qacarneranun yuinaat cetaman cetamanek cipluku (84) pitaluni. 
EZK.40.16	Egalertarluteng-llu tamakut tamarmeng enet elalirneret qacarnerit enet-llu cali akulaitni qacarnerni. Palm-anek napanguanek qaraliliumaluteng pekcaram tungiinelnguut qacarneret.
EZK.40.17	Taum angutem itrutaanga iteryaraakun carr'ilnguum. Tauna-llu enetarluni yuinaq qulnek cipluku (30) taqumaluteng elalirnermi qacarnermi, ciuqerrat carr'ilqauluni qalliliumalriamek teggalqunek, 
EZK.40.18	tamatum tutmaryaram avatairumaluku enem elaqlia. Tauna-llu elaqlia enem qilailnguq aciqsinruuq iluqlirmi enem elaqliani.
EZK.40.19	Iteryarartarluni-llu quyinrulriamek iteryarauluni iluqlirmun enem elaqlianun. Taum-llu angutem cuqtellrani iteryarak akuliik yuinarnek malrunlegnek pingayunlegnek cipluku (168) pitaluni.
EZK.40.20	Iteryarartarluni-llu neglirnermi tauna elaqlirmun enem elaqlianun anyarauluni. Taum angutem cuqtak, taktacia iqtutacia-llu. 
EZK.40.21	Tarracaram-llu avategkeni pingayun enet qacarnerita-llu cuqnerit ayuqluteng calaralirnermi iteryarami uitalriacetun. Iteryaraq tamarmi cuqerluni taktacia yuinarnek cetamanek cetamanek cipluku (84) it'ganernek, yuinaak-llu malruk malrugnek cipluku (42) it'ganernek iqtutaluni. 
EZK.40.22	Ena-llu itqerraaryaraq, egalri-llu, tangnircautai-llu ayuqluteng calaralirnerem iteryaram piicetun. Malrunlegnek akertarluni iteryaramun, itqerraaryaraq ena iquani uitaluni enem elaqlia caumaluku. 
EZK.40.23	Akiani-llu taum neglirnermi enem elaqliani iteryaram, allamek iteryarartarluni iluqlirmun enem elaqlianun calaralirnermi uitalriatun ayuqluni. Taum-llu angutem cuqtellrani taukuk iteryarak akuliik it'ganerluni yuinaat pingayunlegen pingayunlegnek cipluku (168).
EZK.40.24	Tuamta-llu taum angutem ayautaanga ungalalirnermun, tuani-llu cali iteryarartarluni. Cuqtaallrani-llu iluani qacarneret itqerraaryaraq-llu ena ilamegcetun ayuqluteng. 
EZK.40.25	Tuani-llu cali iteryarami enet cali egalerluteng ilamegcetun. Taktacia iteryaram it'ganerluni yuinaat cetaman cetamanek cipluku (42). 
EZK.40.26	Malrunlegnek-llu mayuryarartarluni tuavet, itqerraaryaraq-llu ena cali iquani uitaluni. Iluqliit qacarneret tarracaram avategkeni tangnircaumaluteng napanguanek. 
EZK.40.27	Tuani-llu cali iteryarartarluni iluqlirmun carr'ilngurmun. Cuqtellrani-llu taum angutem tuavet iteryaram aipaanun it'ganerluni yuinarnek pingayunlegnek pingayunlegnek cipluku (168).
EZK.40.28	Taum angutem itrutaanga ungalalirnermi uitalriakun iteryarakun iluqlirmun enem elaqlianun. Cuqluku-llu iteryaraq, taum-llu angtatekluki elaqlirmi qacarnermi iteryarat. 
EZK.40.29+EZK.40.30	Enet tuani nayurviit, ena-llu itqerraaryaraq, iluqliit-llu qacarnerin angtatekluki allat iteryarat piit. Enet-llu tuani iteryarami cali egalerluteng. Tauna-llu taktaluni yuinaak malruk cetamanek cipluku (84) it'ganernek, yuinaak-llu malruk cetamanek cipluku (42) iqtutaluni. 
EZK.40.31	Itqerraaryaram enem caumaluku alla enem elaqlia, palm-anek-llu napanguanek qaraliliumaluni tarracaram qacarnera. Akertarluni pingayunlegnek tuss'arartalegmek tauna iteryaraq.
EZK.40.32	Angutem taum itrutaanga calaralirnermun iteryarakun iluqlirmun enem elaqlianun. Cuqtellrani-llu iteryaraq ilamitun angtaluni. 
EZK.40.33	Nayurviit enet, itqerraaryaraq ena, iluqliit-llu qacarneri iteryarat allat piicetun angtaluteng. Kassutmun egalerluni itqerraaryarami-llu cali enemi. Tauna-llu taktaluni yuinaat cetaman, cetamanek cipluku (84) it'ganernek, yuinaak-llu malruk malrugnek cipluku (42) it'ganernek iqtutaluni. 
EZK.40.34	Itqerraaryaram enem caumaluku elaqliq enem elaqlia. Palm-anek napanguanek qaraliliumaluni tarracaram qacarnera. Akertarluni pingayunlegnek tuss'aralegmek tauna iteryaraq.
EZK.40.35	Taum angutem ayautaanga neglirnermun iteryaramun. Maaten iteryaraq tauna cuqtaa ilamitun angtaluni. 
EZK.40.36	Ayuqluki-llu tamakut nayurvignek enetarluni, tangnircaumaluteng-llu iluqliit qacarneri, itqerraaryaramek enetarluni, kassutmun-llu egalerluni. Yuinarnek cetamanek cetamanek cipluku (84) it'ganernek taktaluni it'ganernek-llu yuinaak malruk malrugnek cipluku (42) it'ganernek iqtutaluni. 
EZK.40.37	Itqerraaryaram enem caumaluku elaqliq enem elaqlia. Napanguanek qaraliliumaluteng tarracaram qacarneri. Pingayunlegnek akertalegmek mayuryarartarluni tuavet iteryaramun.
EZK.40.38	Elaqlirmi enem elaqliani ilaartangqertuq ilausngalriamek iluqlirmun iteryaramun neglirnermi tauna-llu iteryarangqerrluni itqerraaryaramun enemun enem elaqlia caumaluku. Tauna-llu eruriviuluni ungungssinek tamalkuuciicetun ekuagarkanek. 
EZK.40.39	Tuani itqerraaryarami enemi cetamanek estuulurtarluni malrutaarluteng akiqliqluteng enem qacarnerani. Tamakut qaingitni tuqutelarait ungungssiit ekualuki elliitekat, ilait ekuamaarkauluki tamalkuuciicetun, ilait-llu assiilnguirutekluki, cali-llu ilait akiilnguirutekluki. 
EZK.40.40	Taum-llu enem cali elatii cetamanek estuulurtarluni, malrutaarluki ellimaluteng neglirnerem iteryaram avategkenun. 
EZK.40.41	Tapeqluteng pingayunelguluteng estuulut ungungssinek elliitekanek tuqucivigkat: cetaman enem iluani cetaman-llu enem elaqliani. 
EZK.40.42	Taukut-llu cetaman estuulut enem ilaarani uitalriit piliaqumaut teggalqumek pikiuramek. Yuinarnek (20) cetyaarnek quyigtaluteng qaingit-llu yuinaq qulnek cipluku (30) cetyaarnek atunem cuqengqerrami yaassiigenqeggluni. Caskut-llu tuqucissuutait ekuagarkanek ungungssiarnek taukut estuulut qaingitni uitauratuluteng. 
EZK.40.43	Taukut-llu estuulut qaingita avatait qurrluryailkuciumaluteng kassuggluki pingayunek cetyaarnek iqtutalrianek. Tamalkuita-llu kemget elliitekat ellilarait taukut estuulut qaingitnun.
EZK.40.44	Tua-llu ayautaanga iluqlirmun enem elaqlianun. Malrugnek enetangqertuq ikirtuqalgegnek tuavet iluqlirmun enem elaqlianun, atauciq ungalatmun caumaluni iteryaram neglirnermi canianelnguq, aipaan-llu neglirneq caumaluku ungalalirnermi iteryaram canianelnguum. 
EZK.40.45	Taum angutem qanrutaanga tauna ena ungalatmun caumalria agayulirten̄un enekniluku Agayuvigpagmi kevgiulrianun. 
EZK.40.46	Tauna-llu negetmun caumalria ekuavigmi kevgiutulinun enekniluku. Tamarmeng-llu agayulirtet Zadok-aam kinguveqluki, kiimeng Levi-am kinguvrinek 
EZK.40.47	Taum angutem iluqliq enem elaqlia cuqtaa, yassiigenqegtuq yuinarnek pingayunlegnek pingayunlegnek cipluku (168) it'ganernek cuqerluni. Agayuvigpak kanaknalirnermi uitaluni ciuqerra ekuavigtarluni. 
EZK.40.48	Ayautaanga Agayuvigpagmun iteryaramun. Cuqluku-llu iteryaraq: qulngunrita'arnek it'ganernek ilututaluni yuinaq-llu cetamanek cipluku (24) it'ganernek iqtutaluni, qacarnerluni-llu atunem avategmikun tallimanek it'ganernek mamtutalriignek. 
EZK.40.49	Akertarluni itqerraaryaramun enemun, tauna yuinak akimiarunrita'armek cipluku (34) it'ganernek iqtutaluni yuinarnek-llu (20) it'ganernek ilututaluni. Malrugnek naparyartarluni atunem iteryaram avategkeni.
EZK.41.1	Tua-llu taum angutem ayautaanga qukaqlirmun enemun tauna-llu ena qigcignarqellriaruluni. Tuavet-llu ayagyaraq maaten cuqtaa qulnek it'ganernek ilututaluni 
EZK.41.2	akimiaq pingayunek cipluku iqtutaluni qacarneq-llu atunem avategkeni pingayunlegnek it'ganernek mamtutalutek. Ena-llu cuqtellrani yuinarnek pingayunek pingayunlegnek cipluku (68) it'ganernek taktaluni yuinaq-llu akimiarunrita'armek cipluku (34) iqtutaluni.
EZK.41.3	Tua-llu iluqlikacaarmun enemun itertuq. Tuavet-llu ayagyaraq cuqtaa: tauna it'ganernek pingayunek et'utauq qulnek-llu it'ganernek iqtutaluni qacarnerek-llu atunem avategkeni qula malrugnek cipluku it'ganernek mamtutalutek. 
EZK.41.4	Ena-llu tauna cuqtellrani taketmun iqtutmun-llu pitatekluni cuqerluni yuinaq akimiarunrita'armek cipluku (34). Tauna-llu ena enem qukaqliim iluqliqluku. Taum qanrutaanga, “Una ena iluqliq Qigcignarqeqapiaralriaruuq.”
EZK.41.5	Taum angutem cuqtellrani Agayuvigpiim qacarneran iluqlia mamtutauq qulnek it'ganernek. Tamaani-llu qacarnermi enecuartarluni Agayuvigpiim avatii kassuggluku malrunlegnek it'ganernek iqtutalrianek. 
EZK.41.6	Taukut-llu enet pingayuluteng qulliqellriaruut yuinaq qulnek cipluku (30) enetangqerturluteng. Agayuvigpiim-llu elaqliq qacarnera taukut qulliqellriit enet uitaviat atlirmi mamkillruluni enet tamakut qacarnermi uitayunarqevkarluki ussukcaucimanrilengraata. 
EZK.41.7	Taumek Agayuvigpiim qacarneri elalirnermek tangellriani mamtutatekellriatun qulmun ayuqellria. Elalirnermi-llu Agayuvigpiim qacarnerani akertarluni iqtulriignek taukut enet elalirneratni aciqlirmek enemek mayuryaraurrluni qullirnun. 
EZK.41.8+EZK.41.9+EZK.41.10+EZK.41.11	Elalirneret qacarnerit tamakut enet pingayunlegnek it'ganernek mamtutaluteng; ataucimek amiigluteng enet Agayuvigpiim neglirnerani uitalriit, ataucimek-llu cali ungalalirnermi uitalriit. Tangllemni tuss'arartarluni pingayunlegnek it'ganernek iqtutalrianek avatii Agayuvigpiim; qulnek it'ganernek quyigtaluni nunamek, tamakut-llu enet Agayuvigpiim qacarnerani uitalriit tusnganrita quyigtatekluku. Akuliigni-llu tamatum tuss'aram enet-llu agayulirtet atutukiita carr'ilngurmek pitarluni yuinaq qulmek cipluku (30) taktaluni avategkeni Agayuvigpiim.
EZK.41.12	Tamatum carr'ilnguum amani iquani kanaknalirnerani Agayuvigpiim enetangqertuq yuinaat malrunelgen qulnek cipluku (150) it'ganernek taktalriamek yuinarnek-llu tallimanek akimiaq ataucimek cipluku (116) it'ganernek iqtutaluni. Qacarneri-llu qulngunrita'arnek it'ganernek mamtutaluteng kassutmun.
EZK.41.13	Taum angutem cuqtaa Agayuvigpiim elalirnera, yuinarnek pingayunlegnek pingayunlegnek cipluku (168) it'ganernek taktaluni. Agayuvigpiim-llu tunuanek carr'ilnguq qerarluku enem iquanun kanaknalirnermi cali yuinarnek pingayunlegnek pingayunlegnek cipluku (168) it'ganernek pitaluni. 
EZK.41.14	Agayuvigpiim-llu cali ciuqerra akitmun carr'ilnguuk taquugkeni ilaklukek cali cuqii tuaten pitaluni. 
EZK.41.15	Kanaknalirnermi-llu enem taktacia cuqtaa atunem avategkeni qilakutak tapeqlukek. Tauna cali yuinarnek pingayunlegnek pingayunlegnek cipluku (168) it'ganernek cuqerluni.
EZK.41.15	Agayuvigpagmun iteryaraq Qigcignarqelria Ena, Qigcignarqeqapiaralria-llu Ena 
EZK.41.16	muragmek iluqliliumauq natranek ayagluku egalret tekilluki. Taukut-llu egalret patungqerrsugngaluteng. 
EZK.41.17	Agayuvigpiim-llu iluan qacarneri qaraliliumaluteng tamarmeng 
EZK.41.18	palm-anek napanguanek cherub-aanek-llu. Kipullgutaagulluteng palm-at napanguat cherub-aat-llu ena kassuggluku. Tamakut-llu cherub-aat malrugnek kegginarluteng; 
EZK.41.19	yinrarmek kegginamek caumaluku palm-aq napanguaq, yugtutulinrarmek-llu cali napanguaq alla caumaluku akilirnermelnguq. Tuaten ayuqurluteng kassuggluku tamana qacarneq 
EZK.41.20	natermek ayagluteng ikirtuqat qulirnerit tekilluki. 
EZK.41.21	Taum-llu qigcignarqellriim enem ikirtuqaan avatek yaassiigenqegglutek.
EZK.41.21	Taum-llu qigcignarqeqapiaralriim Enem iteryaraan ciuqerrani pitarluni tuarpiaq 
EZK.41.22	murauluni ekuaviuqatalria. It'ganernek tallimanek qertutaluni cetamanek-llu it'ganernek iqtutaluni. Kangirain napartai, atlirnera, caniqerri-llu tamarmeng muragmek taqumaluteng. Taum angutem qanrutaanga, “Una waniwa estuuluq 
EZK.41.23	Ikirtuqartangqertuq iquani amiguyam Qigcignarqellriamun enemun iteryaramek, iquani-llu cali ikirtuqartarluni Qigcignarqeqapiaralriamun enemun. 
EZK.41.24	Malrutaarlutek-llu taukuk ikirtuqerlutek akiqliqellriignek qukamegnegun ikirtetulutek. 
EZK.41.25	Taum-llu Qigcignarqellriim ikirtuqak qaraliliumalutek palm-anek napanguanek cherub-aanek-llu qacarneran qaraliicetun ayuqluteng. Muragmek-llu patuliumaluni elalirnerakun ikirtuqaan itqerraaryaram enem. 
EZK.41.26	Qacarnerek-llu taum enem egalertarlutek, qacarneri-llu qaraliliumaluteng palm-anek napanguanek.
EZK.42.1	Tua-llu agutaanga iluqlirmun carr'ilqamun enet akunliitnelngurmun, agullua-llu enemun Agayuvigpiim neglirnerani uitalriamun.
EZK.42.2	Ena taktacingqertuq yuinaat pingayunelgen pingayunlegnek cipluku (168) it'ganernek, iqtutacia-llu yuinaat cetaman cetamanek cipluku (84) it'ganernek. 
EZK.42.3	Ataucim qacarnerem caumaluku yuinaq akimiarunrita'arnek (34) cipluku it'ganernek pitalria carr'ilqaq Agayuvigpiim canianelnguq, akiani-llu iliit qacarneret caumaluku tumyaraa elaqliim carr'ilqam. Pingayuuluteng enet qulliqellriit. Uum qullia tunuqsinruluni aciqlirmini. 
EZK.42.4	Neglirnerani enem tumyarartangqertuq akimiaq ataucimek cipluku iqtutalriamek, yuinarnek-llu pingayunlegnek pingayunlek-wa (168) taktacia it'ganerluni, amiigluni taum tunglirnerakun. 
EZK.42.5	Iluqliit enet qullik'acagaani taum nerpiim, iqkillruluteng qukaqliim aciqliim-llu iluqliigkeni, kiaqsinruluteng uitiimeng. 
EZK.42.6	Piliaqumiimeng pingayuuluteng enet qulliqellriit, naparyaunateng allacetun enetun tuani carr'ilqami. 
EZK.42.7+EZK.42.8	Aciqlikacaarmi enemi elalirneq qacarneq enetaunani enem taktacian avga aturluku, it'ganret yuinaat cetaman cetamanek (84) cipluku; avga enetarluni. Qullik'acagaq tamarmi enem iluqliinek enetarluni. 
EZK.42.9+EZK.42.10	Aciatni makut enem iluqliin calaralirnerani enem iquan, carr'ilqam qacarneran ayagnillrani, amiigtangqertuq elaqlirmun carr'ilqamun. Ungalalirnerani Agayuvigpiim allamek enetangqertuq taum enem ayuqiinek yaaqsinrilkiini enem kanavalirnerani iquan Agayuvigpiim. 
EZK.42.11	Ciuqerratni enet tumyarartangqertuq neglirnermi uitalriim ayuqiinek. Angtaciatun angtaluni, amiigi-llu ayuqluki. 
EZK.42.12	Amiigtangqertuq aciatni enem iluqliin ungalalirnerani enem, calaralirnermi qacarneret ayagnillrata.
EZK.42.13	Angutem-llu qanrutaanga. “Tamarmek ukuk enek tanqilriaruuk. Iluagni agayulirten͞gunret itellriit 
EZK.42.14	Agayulirten͞gunret Agayuvigpagmi uitarraarluteng anyugaqameng elaqlirmun carr'ilqamun, makunun enem iluqliinun unitarkaugait tanqilriit aturat atulteng kevgiullermeggni 
EZK.42.15	Angutem-llu taqngami cuqtaarraarluku angtacia iluan Agayuvigpiim, anutaanga calaralirnerkun casgukun cuqtaarluku-llu elatii. 
EZK.42.16	Cuqcissuun teguluku cuqtaa calaralirneq, yuinarnek arvinlegnek (840) it'ganengqertuq. 
EZK.42.17+EZK.42.18+EZK.42.19	Tuamta-llu cuqtaa negeqvalirneq, ungalalirneq, kanavalirneq-llu; tamarmeng qacarneri taktatekluteng, tiissitsaam avga yuinarnek qula malrugnek cipluku (840) it'ganernek, 
EZK.42.20	tuaten piami qacarnerem avaciumaluku carr'ilqaq, qacarneret tamarmeng taktaluteng tiissitsaam avga yuinarnek qula malrugnek cipluku (840) it'ganernek. Qacarnerem ilakusngavkarpek'naku tanqilria tanqilriarunrilngurmek.
EZK.43.1	Kinguakun taitaanga iteryaramun, calaram tungiinun caumalriamun. 
EZK.43.2	Tangerrluku-llu ucurnaa Agayutiin Israel-aam taiguq calaramek; agiirtellran-llu nepii ayuquq imarpiim nepiitun; nuna-llu ciqinqertuq ucurnaanek. 
EZK.43.3	Tangrrualqa-llu ayuquq tangrruallemtun Agayun taillrani Jerusalem-aaq nunarpak piunrircarturluku, tangrruallemtun-llu Chebar-am Kuigani; palurtua-llu kegginamnun. 
EZK.43.4	Ucurnaa 
EZK.43.6	Angun-llu nangerngallrani canimni, niitaqa 
EZK.43.7	Qanertuq-llu wangnun, “Tuquarkaulriami yugmi, una uitavikaa atanruvima aqumllerem, it'gama-llu tusngavikaa, uitavigkaqa Israel-aam yui ilagarluki akwarpak. Israel-aam-llu yuin kasngunarinqiggngaitaat tanqilria atqa, ellaita, angayuqrita-llu, akissuullermegteggun, tuqumalriatgun-llu atanermeng temaitgun. 
EZK.43.8	Ellillermegteggun amiimeng tuc'arait canianun amiima tuc'araan, amiimeng-llu naparyait caniatnun amiima naparyain. Kasngunarillruat tanqilria atqa pellernarqelriamegteggun ellaita atullermegteggun, taumek ellait piunrillruanka umyuama qenertellrakun. 
EZK.43.9	Au͡g'arnarqait agayutnguateng tuqumalriit-llu angayuqameng temait yaaqsikemnun, wiinga-llu uitaciqua akunliitni akwarpak.
EZK.43.10	“Elpet-llu, tuquarkaulriami yugmi, Israel-aam yuinun qanrutkiu ayuqucia Agayuvigpiim tangellran qaillun ayuqucia qaillun-llu piliaqumallra, ellaita assiilnguteng kasnguyuutekniarait. 
EZK.43.11	Ellait-llu kasnguyukata tamalkuitnek caliallermeggnek, aperturru Agayuvigpiim piliaqumallran, qaillun ayuqellran, iteryarai anyarai-llu, tamalkuan-llu elucia; aperturluki-llu tamalkuitnun picirkiutai alerquutai-llu; igaulluku-llu takuatni, maliggnaurait aturluki-llu alerquutai picirkiutai-llu tamalkuita. 
EZK.43.12	Una picirkiutekaa Agayuvigpiim: tamarmi nuna avatiinelnguq ingrim kangrani tanqilriaruarkauguq. Tangerrluku, una picirkiutekaa Agayuvigpiim.”
EZK.43.13	Ukut cuqkai elliiviim, cuqyutain Agayuvigpiim cuqyutai aturluki. Uivetmun elliivik qurrluryarartangqerrarkauguq yuinarnek cetyaarnek et'utaluni yuinarnek-llu cetyaarnek iqtutaluni, cen̄ii elalirneq cetyaarnek qulnek qertutaluni. 
EZK.43.14	Aciqlikacagii elliiviim ingelqaan, tusnganrem kangranek, quyigtaarkauguq cetamanek it'ganernek. Tunglia-llu nanillruluni cen̄iinek cetyaarnek yuinarnek uivetmun, it'ganernek-llu malrunlegnek quyigtaluni. Tunglia-llu cali ingelqaam nanillruluni cen̄iinek cetyaarnek yuinarnek uivetmun. 
EZK.43.15	Elliiviim-llu ekuavia, cali quyigtaluni malrunlegnek it'ganernek, ekuavianek-llu napaluteng, cetaman-llu kangirat kangrani ayuquq cirunritun angucalum kuluviim. 
EZK.43.16	Elliiviim-llu ekuavia yaassiigenqellriamek pitangqerrarkauguq, yuinarnek it'ganernek taktaluteng atunem qacarneri. 
EZK.43.17	Ingelqaa-llu qukaqliq yaassiigenqeggarkauguq avatai tamarmeng yuinaq cetamanek it'ganernek taktaluteng, cen̄ii elalirnermi qulnek cetyaarnek quyigtaluni. (Qurrluryaraq cetyaarnek yuinarnek iqtutaluni.) Akri elliiviim calaratmun caumaarkaugut.
EZK.43.19	Agayulirtet Levi-am ilakellriartainek, Zadok-am kinguvri, kiimeng uitavimnun taigarkaugut kevgiuryarturlua. Wiinga, 
EZK.43.20	Elpet-llu teguarkaugan augan ilii, minguulluku-llu cetamanun cirunrinun elliiviim, cetamanun-llu kangirainun ingelqaam, cen̄iinun-llu; tuaten menuircarciqan elliivik atawaqertelluku-llu. 
EZK.43.21	Teguarkaugan-llu angucaluq kuluvak assiilnguum elliitii, ekualuku-llu apertuumalriami Agayuvigpiim elatiini. 
EZK.43.22	Erenrem-llu aipaani elliigarkauguten angucalumek qusngirngalngurmek natlugnerilngurmek assiilnguum elliitiinek; elliivik-llu menuircarluku auganek menuircaumallratun angucalumek kuluvagmek. 
EZK.43.23	Taqkuvgu-llu menuircallra, elliigarkauguten ayagyuamek angucalumek, ayagyuamek-llu qusngirngalngurmek, tamarmek natlugnerilnguugnek. 
EZK.43.24	Tun'arkaugaten-llu 
EZK.43.25	Ernerni malrunlegni elliilararkauguten qusngirngalngurmek assiilnguum elliitiinek; angucalumek-llu kuluvagmek, qusngirngalngurmek-llu cali angucalumek. Tamarmeng natlugnerilnguugarkaugut. 
EZK.43.26	Ernerni malrunlegni agayulirtet atawaqaasqerkaugaat elliivik menuircarluku, upluku atullerkaanun. 
EZK.43.27	Qaqiskunegteki-llu makut erenret, ayagnirluteng erenret pingayunelgatni agayulirtet elliitekarkaugait elliivigkun ekualuki elliitet, uitanqegcitmun-llu elliitet; wiinga-llu ciuniurciqamci, qanertuq 
EZK.44.1	Tua-llu taum angutem ut'rutaanga Agayuvigpiim elaqlirmun iteryaraanun, calaraq caumakiinun; tauna iteryaraq palusngaluni. 
EZK.44.2	Qanrutaanga-llu, “Una iteryaraq patumaurciquq; ikircimaarkaunrituq, kina-llu iterngaituq aturluku; tua-i-wa 
EZK.44.3	Kiimi tau͡gaam atanerruaq ayagyugngauq tuavet neryartuquni kelipamek 
EZK.44.4	Agutaanga-llu neglirnerkun iteryarakun Agayuvigpiim ciuqerranun; kiarcama-llu tangrraqa, 
EZK.44.5	-llu qanertuq wangnun, “Yugmi tuquarkaulriami, murilkenqegcaarki tamalkuita tangelten niitelten-llu. Qanrutqataramken alerquutainek picirkiutainek-llu Agayuvigpiim. Murilkenqegcaarki kinkut iteryugngaciit anyugngaciit-llu Agayuvigpagmek, kinkut-llu iteryugnganriluciit.
EZK.44.6	“Qanrulluki-llu ingluciculriit Israel-aam yui, Waten qanertuq 
EZK.44.7	Itercetaqluki ilakenrilkeci nuugiumanrilnguut Agayuvigpamnun, pellernariluku, elliigaqavci wangnun neqkamnek, uqumek augmek-llu. Navellruarci akqutka, pellernarqelrialillerpecen̄un ilaulluku. 
EZK.44.8	Atanirtuqsaitaci-llu tanqilriit Agayuvigpamni piciryarat; tau͡gaam ilakumanrilngurnun ataniurcetaqluki.
EZK.44.9	“Taumek qanertuq 
EZK.44.10	Tau͡gaam Levite-at ayallret wangnek yaaqvanun, kevgiurluki agayutnguateng Israel-aaq wangnek avtellrani, anucimirqecetaarumaarkaugut. 
EZK.44.11	Kevgaqciqanka Agayuvigpamni, cumigulluki murilkelluki iteryarai Agayuvigpiim, kevgiurluteng-llu Agayuvigpagmi; tuqucilararkaugut ekuagarkanek elliitnek yuut-llu elliitaitnek, caliarkaugut-llu yuut murilkelluki, kevgiurluki-llu. 
EZK.44.12	Ciuliqagtelaitki yuut agayuaqata agayutnguanun tamaaggun-llu paallagcetaarurrluteng Israel-aam yuinun, taumek akqiunga ellait piluki, qanertuq 
EZK.44.13	Ellait mallgusngaitut wangnun kevgiurnalua agayulirtetun, wall'u mallgusngaunateng canun wangnun tanqilrianun, wall'u iterngaunateng enemun Tanqinqukacaaralriamun. Man'a anucimirqecetaarutkaat pellernarqelriit calialteng pitekluki. 
EZK.44.14	Tau͡gaam elkarciiqanka Agayuvigpak murilkesqelluku, caliari tamalkuita caliaqluki cat-llu tamalkuita iluani caliarkat.
EZK.44.15	“Tau͡gaam agayulirtet Levite-at yuinek, Zadok-aam kinguvri, murilkestellrit Agayuvima Israel-aam yui wangnek avtellratni, taigarkaugut wangnun kevgiuryarturlua; kevgiurarkaugaatnga-llu elliiviklua uqumek augmek-llu, qanertuq 
EZK.44.16	Kiimeng itrarkaugut Agayuvigpamnun, kevgiurluteng-llu elliivimni, ciuliqaggluki-llu Agayuvigpagmi agayulriit. 
EZK.44.17	Itqunegteki casgui iluqliim carr'ilqam, aturarturarkaugut 'lumarraqegtaarnek; qusngit melquitnek pilimalrianek aturanek aturngaitut, kevgiullermeggni casguini carr'ilqam iluqliim, Agayuvigpiim-llu iluani. 
EZK.44.18	'Lumarraqegtaarnek-llu qamiquteng nemrarkaugait, cali 'lumarraqegtaarnek qerrulligluteng; canek naqugtarkaunritut kiiryugnarqelrianek. 
EZK.44.19	Anvailegmeng-llu elaqlirmun carr'ilngurmun yuut uitaviatnun, yuugarkaugait aturateng atulteng kevgiullermeggni, elliluki-llu tanqilrianun enenun; allanek-llu aturanek at'arkaugut, tanqilria yugnun aturamegteggun agtuutnayukluku.
EZK.44.20	“Qamiquteng asmeggngaitait meqluki, wall'u nuyateng taklirivkarluki; kiingan kepkanilararkaugait nuyateng. 
EZK.44.21	Agayulirta merngaituq wine-amek, itquni elaqlirmun carr'ilqamun. 
EZK.44.22	Kassuusngaituq aipainermek, wall'u avvusngalriamek, Israel-aam tau͡gaam yuinek neviarca'rmek angutem agtuqsailkiinek, wall'u agayulirten͞gunrem aipainranek.
EZK.44.23	“Alerquagarkaugait yuunka ayuqenriluciagnek tanqilriim tanqilriarunrilnguum-llu, qaillun-llu nallunritlerkaak menuulriim menuilnguum-llu. 
EZK.44.24	Umyuallgutkenrilngurnun cuqcisten͞guarkaugut, pitiit-llu cuqtarkaugaat alerquutenka maliggluki. Alerquutenka picirkiutenka-llu aturarkaugait tamalkuitni wii taqlemni kalukaryarani, Sabbath-aanka-llu qigcikarkaugait.
EZK.44.25	“Ellmeggnek menuurrngaitut agturallermegteggun yuk tuqumalria; tau͡gaam angayuqaqekunegteggu qetunraqkunegteggu, wall'u angun anelgutkekunegteggu, wall'u arnaq anelgutkekunegteggu uingeksailnguq agturyugngaat. 
EZK.44.26	Menuurqaarluni ernerni malrunlegni uitaarkauguq, nutaan-llu menuirutarkauguq. 
EZK.44.27	Tuani-llu ernermi itlermini tanqilriamun, iluqlirmun carr'ilqamun, kevgiuryarturluni tanqilriami, elliigarkauguq assiilngurmun elliitminek, qanertuq 
EZK.44.28	“Paitarkangqerrngaitut-llu; wiinga paitarkaqaatnga ellaita: cikirarkaunritaten-llu canek piutekaitnek; wiinga piutekaqaatnga. 
EZK.44.29	Mukaarkat elliitet, assiilngurmun elliitet, akilitarkanun-llu elliitet agayulirtet neqkautekciqait, akurtulararkaugut-llu tamalkuitnek Israel-aami wangnun allakaumalrianek. 
EZK.44.30	Ciuqlikacagait-llu naunrat ayuqenrilnguut, tamalkuita-llu ayuqenrilnguut elliiteci wangnun agayulirtet pik'lararkaugait; cali cikiutekarkaugaci agayulirten̄un ciuqliit quyurtaat mukaarkat miilimaksailnguut, tua-i atawaqaun elpeci enevni uitaniartuq. 
EZK.44.31	Agayulirtet nerngaitut piciatun, yaqulguli wall'u ungungssiuli, ellminek tuqullermek, wall'u allam ungungssim tuqutellranek.”
EZK.45.1	Nuna avverqumakan pikestekainun, iliinek allakariarkauguci 
EZK.45.2	Uum iluani kangiritatekellriamek pitangqerrarkaugut Agayuvigpiim uitavigkaanek tiissitsaam avga yuinaat akimiaret yuinaagnek malrugnek qulmek cipluku (850) it'ganernek iqtutaluteng atunem qacarneri, uivetmun kassugusngalriamek carr'ilqamek yuinarnek cetamanek cetamanek cipluku (84) iqtutaluni. 
EZK.45.3	Mat'um avga, qulnek mile-anek taktalria, cetamanek mile-anek iqtutaluni, cuqcimaarkauguq, Agayuvigpak tuanciiquq, tamalkuitni tanqinrulria. 
EZK.45.4	Nuna tanqilriartaqerkaugaa; agayulirtet pikarkaugaat, kevgiulalriit Agayuvigpamni, 
EZK.45.5	Alla-llu avga allakaumaarkauguq Levite-anun nunautekesqelluku, calilalrianun Agayuvigpagmi. Tamaani nunacuartangqerciquq uitavigkaitnek.
EZK.45.6	Caniani-llu tanqilriim, alla qulnek mile-anek taktalria, malrugnek-llu mile-agnek iqtutalria, allakaumaarkauguq, tamana Israel-aam yuin pikarkaugaat, Jerusalem-aam-llu nunarpiim uitavigkaqluku.
EZK.45.7	Nuna-llu allakaumaarkauguq atanirturilriim pikaa. Keggaknelirneranek nunam tanqilriim cetran pitaarkauguq keggatmun Mediterranean-aaq Imarpik tekilluku; calaralirnermek-llu cetermek pitaarkauguq tekilluku calaralirnera nunam, tua-i taktacia pitatekluku taktaarkauguq taktaciatun nunam Israel-aam yuinun cikiutekumalriim. 
EZK.45.8	Man'a atanirturilriim nunautekarkaugaa Israel-aam nuniini, tua-i elliin yuut nangtenrirluki Israel-aam ilakellriarinun nuna pikevkararkauluku.
EZK.45.10	“Yuut tamarmeng uspernek cuqyutnek-llu piciulrianek atulararkaugut:
EZK.45.11	“Ephah-aq kinertellriit cuqyutiit pitaarkauguq bath-atun mer'et cuqyutiitetun, bath-aq pitaluni qulngurutiinek homer-aam, ephah-llu pitaluni qulngurutiinek homer-aam; homer-aaq atutuarkauguq cimiqetaarpek'nani. 
EZK.45.12	Shekel-aaq nallengqerrarkauguq yuinarnek gerahs-aanek; talliman shekel-aat tallimaugarkaugut shekel-aat, qulen-llu shekel-aat qulnguarkaugut shekel-aat.
EZK.45.13+EZK.45.14+EZK.45.15	“Ukut aturluku elliilararkauguci:
EZK.45.13+EZK.45.14+EZK.45.15	“Mukaarkaq: 1/60th-aaranek quyurcillerpet
EZK.45.13+EZK.45.14+EZK.45.15	Barley: 1/60th-aaranek quyurcillerpet
EZK.45.13+EZK.45.14+EZK.45.15	Olive-aat uquat: 1/100th-aaranek napautvet naugillratnek
EZK.45.13+EZK.45.14+EZK.45.15	Qusngit: ataucimek yuinaat qulen ilangartaarluki
EZK.45.13+EZK.45.14+EZK.45.15	katngautaitnek ilakuralriit.
EZK.45.16	“Nunam yuin tamarmeng ullautarkaugait makut elliitet Israel-aam atanirturtiinun. 
EZK.45.17	Atanirturtem pikirarkaugai elliitekanek ekualuki tamalkuuciicetun ungungssinek, elliitet mukaarkat, wine-at-llu elliitet tamalkuita Israel-aam yui pikirluki Nutaram Iralum Nerevkaritiini, Sabbath-aani, allani-llu nerevkaritni. Pikirarkaugai assiilnguum au͡gautekain elliitai, mukaarkat elliitet, tamalkuuciicetun ekuagarkat elliitet, uitanqegcitmun-llu elliitet, Israel-aam yuin assiilnguita au͡gautekait.”
EZK.45.19	Agayulirta teguciiquq iliinek assiilnguum elliitiin auganek tuaken-llu mingugluki amiigi Agayuvigpiim, cetaman kangirai ekuaviim, naparyai-llu iteryaraani iluqliim carr'ilnguum. 
EZK.45.20	Malrunelgatni-llu erenrin iralum ataam tuatnaarkauguci pitsaqa'artevkenateng wall'u murilkenritlermegteggun assiilnguum aturtai umyuaqluki. Waten pillerpeciuggun Agayuvigpak menuitevkarciqaci.
EZK.45.21	“Erenret-llu akimiarunritariitni ayagnirarkaugarci Passover-aam Nerevkaritii. Ernerni malrunlegni tamarpeci ner'arkauguci quuleciriyarailngurnek kelipanek. 
EZK.45.22	Ciuqliatni nerevkaritem erenrin atanirturilria elliigarkauguq angucalumek kuluvagmek elliitekluku assiilnguminun, ukut-llu yuut tamarmeng assiilnguitnun. 
EZK.45.23	Taukuni malrunlegni erenrini nerevkaritem elliilararkauguq 
EZK.45.24	Atauciuqaqluteng angucalut kuluviit, angucalut-llu qusngit tapengqerrarkaugut cuqem avganek (1/2 bushel) mukaarkamek, pingayunek-llu quart-anek olive-aat uquatnek.
EZK.45.25	“Uqisviit-llu Nerevkaritiitni, ayagnilalriamek akimiarutiitni malrunelgata iralut, atanirturilria elliigarkauguq tamalkuitni ernerni malrunlegni cakanirpek'naku assiilnguut au͡gautiita elliitiinek, cali cakanirpek'naku elliigarkauguq tamalkuucirmitun ekuagarkamek elliitmek, cakanirpek'naki-llu elliitnek mukaarkat olive-aam-llu uquanek.”
EZK.46.1	“
EZK.46.2	Atanirturilria itrarkauguq iteryaraakun ikirtuqam ellamek, nangengqaarkauluni-llu iteryaram naparyaan caniani agayulirtet ekuavkallratni elliitai, uitanqegcitmun-llu elliitai, agayuarkauguq-llu iteryaram tuss'araani. Taqkuni-llu anluni, iteryaraq tau͡gaam palucimaarkaunrituq atakuvianun. 
EZK.46.3	Nunam yui ciktarkaugut piicagluteng-llu 
EZK.46.4	Sabbath-aami atanirturilria taitarkauguq 
EZK.46.5	Atauciuqaqluki angucalut qusngirngalnguut taitelararkai ilangqerrarkauluteng elliitmek mukaarkamek puckam avganek, qusngiyagaat-llu atauciuqaqluki ilaluki taitarkauguq elliin piyullmitun. Tamalkuita-llu puckam avgi mukaarkat elliitet ilaluki taitarkauguq pingayunek quart-anek olive-aat uquitnek. 
EZK.46.6	Erenrani Nutaram Iralum Nerevkaritiini elliigarkauguq ayagyuamek kuluvagmek, arvinlegnek qusngiyagarnek, angucalumek-llu qusngirngalngurmek, tamarmeng menuilngurnek; 
EZK.46.7	Tamarmeng angucalut kuluviit, angucalut-llu qusngirngalnguut tapengqerrarkaugut elliitmek mukaarkamek puckam avganek amllertalriamek, tamarmeng-llu qusngiyagaat tapengqerrarkaugut elliin atanirturilriim piyullratun. Pingayun-llu quart-at olive-aat uquat elliitekumaarkauguq tapeqluku mukaarkamun puckam avgatun amllertalriamun. 
EZK.46.8	Atanirturilria itquni itrarkauguq elaturraakun iteryaram, an'arkauluni-llu itervillermikun.
EZK.46.9	“Nunam yui taikata 
EZK.46.10	Yuut itqata, atanirturilriim maligtarkaugai; ankata-llu, an'arkauguq.
EZK.46.11	“Nerevkaritni, apertuumalriani piyarani mukaarkaq elliin, ayagyuamek kuluvagmek tapirluku, puckam avgatun amllertaarkauguq, angucaluq-llu qusngiq tapirluku puckam avgatun amllertalriamek mukaarkamek, qusngiyagaat-llu tapirarkaugai piyunartacimitun. Pingayun quart-at olive-aat uquit elliitnguarkaugut tamalkuitnun puckam avginun mukaarkanun.
EZK.46.12	“Atanirturilria elliikan umyuani aturluku ekuagarkanek, wall'u uitanqegcitem elliitiinek 
EZK.46.13	“Atanirturilriim pikiumaarkaugai qusngiyagarmek ataucimek allrakungelriamek menuilngurmek elliitekamek 
EZK.46.14	Tapirluku-llu pikiumaarkaugai mukaarkamek elliitmek unuakut tamalkuita uspernek tallimanek, tapirluku ataucimek quart-amek olive-aat uquatnek mukaam urutekaanek. Picirkiutai uum elliitem 
EZK.46.15	Tuaten tua-i qusngiyagaq, mukaarkaq, uquq-llu pikiutekumaarkauguk unuakut tamalkuita akwanun.”
EZK.46.16	Waten qanertuq 
EZK.46.17	Tau͡gaam atanirturilria cikiqengkuni iliinek nunautmi pistem̄i iliitnun, pistem pikarkaugaa angicimallerkani allrakuq tekilluku; ataam-llu utertarkauguq atanirturilriamun; kiimeng qetunrain atameng nuna cikiutellra pikarkaugaat. 
EZK.46.18	Atanirturilriim tegungaitai yuut nunautait. Qetunrani cikirarkaugai paitarkaitnek elliin nakmiin nunautminek, tuaten cakviurcessngaitai yum'a iliit nunautiinek teguiluku.” 
EZK.46.19	Tua-llu taum angutem agutaanga iteryaraatnun enet negeqvamun caumalrianun caniani casgum ungalalirnerani iluqliim carr'ilqam. Makut enet tanqilriaruut agayulirtet pikluki. Nasviitaanga-llu allamek enemek kanavalirneratni tamakut enet 
EZK.46.20	qanerluni-llu, “Wani agayulirtet kemget qallarvautelararkaugait assiilngurnun elliitet, wall'u akiliucet elliitet, uutelarvikarkauluku-llu mukaarkanek elliitnek. Waten piuq makut kencignarqellriit elliitet anutelararkauvkenaki elaqlirkun carr'ilqakun, pitsaqa'artevkenaki yuum agturyugngakainun ellminek akngirrluni.”
EZK.46.21	Utertukuk-llu elaqlirmun carr'ilqamun kiturluki-llu cetaman kangirai. 
EZK.46.22	Cetamani kangiraini carr'ilqam tangertua allanek angenrilngurnek carr'ilqanek, yuinaat pingayun pingayunlegnek (68) it'ganernek taktaluteng, yuinaagnek-llu malrugnek pingayunlegnek cipluku (48) it'ganernek iqtutaluteng. 
EZK.46.23	Ukut carr'ilqat iluatni qertunrilngurmek qacarnertarluni teggalqumek, kenillernek-llu pitarluni qacarnerem mengliini. 
EZK.46.24	Tua-llu angutem qanrutaanga, “Ukut kenirviugut wani Agayuvigpagmi kevgat qallarvautelararkaugait yuut agayulriit elliitait.”
EZK.47.1	Tua-llu ut'rutaanga Agayuvigpiim amiiganun, tuani tangrraqa meq anelria amiigem acianek calaratmun Agayuvigpiim caumallran tungiinun. Qurrlurtuq acianek ungalalirneranek Agayuvigpiim iquan uitavian, ayagluni elliiviim ungalalirnerakun. 
EZK.47.2	Tua-llu anutaanga neglirnerkun iteryarakun, ayaullua-llu uivluku elatiinun elaqliim iteryaram, calaramun caumalriim; meq-llu qurrlurtuq ungalalirnerem tungiinek. 
EZK.47.3	Angun tauna piyuaguq calaratmun cuqcissuutmek tegumiarluni, cuqtaa-llu tiissitsaam avga yuinarnek pingayunek cipluku (560) yaaltanek, tamaaggun-llu ayaasqaanga merkun ivrarlua. Meq et'utaaluni cingillregka tekillukek. 
EZK.47.4	Cali cuqciuq tiissitsaamek (1,000) yaaltamek, meq tuani et'utauq ciisqugka tekillukek. Ataam cuqciuq tiissitsaamek (1,000) yaaltamek, meq-llu et'utaariluni qukaqa tekilluku. 
EZK.47.5	Ataam cuqciuq tiissitsaamek, (1,000) yaaltamek, tuani-llu meq et'ussiyaagan ivrarlua ayagciigani. Etuami qerayunaunani kuimarluni tau͡gaam qerarnaqluni. 
EZK.47.6	Angun-llu qanertuq wangnun, “Tuquarkaulriami yugmi, man'a murilkenqegcaararru.”
EZK.47.6	Tua-llu ut'rutaanga kuigem cen̄iinun, 
EZK.47.7	tuavet tekicamegnuk, tangertua kuigem tamarmek cenkegni amllernek napatangqellinilria. 
EZK.47.8	Qanertuq-llu wangnun, “Man'a meq qurrlurtuq calaram tungiinelngurmun nunamun, atrarluni-llu Jordan Valley-mun anluni-llu Dead Sea-mun. Itrami Dead Sea-mun, taum imarpiim mer'a taryuq cimiraa taryuilngurmek mermek. 
EZK.47.9	Natmun-llu kuiggaar carvanillrani ayuqenrilngurnek unguvalrianek neqnek-llu pitangqerciquq. Carvanilriim kuiggaaraam Dead Sea-m mer'a taryuiruciiqaa, natmun-llu carvanillerminun unguvamek tekiuciiquq. 
EZK.47.10	Carvainek Engedi-m Carvai Eneglaim-aam tekilluki imarpiim cen̄iini kuvyastet uitalarciqut, tuani-llu kuvyateng civtularciqait kinercirluki. Amllernek ayuqenrilngurnek neqengqerciquq Dead Sea-q, Mediterranean Sea-am neqaitun amllertaluteng. 
EZK.47.11	Tau͡gaam meq marani nanvarraarni-llu imarpiim cen̄iini uitalriit taryuirusngaitut. Tamaanciiqut taryumek pitangviusqelluki. 
EZK.47.12	Kuigem cen̄egkeni ayuqenrilnguut napat nauciqut neqkautnguluteng. Cuyait nalangaitut, naunrait-llu nauginrirngaunateng. Nutaranek iraluni tamalkuitni naugilararkaugut, merr'iciimiimeng kuigmek carvanilriamek Agayuvigpagmek. Napat naunrait neqkauciqut, cuyait-llu atularciqut yugnun mamcissuutnguluteng.” 
EZK.47.13	Waten qanertuq, 
EZK.47.14	Avgarkaugaci pitatekluki; akqillruunga cikiutekarkauluku atavcen̄un, man'a-llu nuna elpeci piksaguciiqaci paiciutekluku.
EZK.47.15	“Una cuqnguarkauguq nunamun: Neglirnermi, Mediterranean-aam Imarpianek Hethlon-aam nunarpii tekilluku, Hamath Pass-amun, Zedad-aq tekilluku, 
EZK.47.16	Berothah, Sibraim (tauna uitauq engeliini Damascus-aam Hamath-aam-llu). Hazerhatticon-aaq tekilluku, tauna uitauq engeliini Hauran-aam. 
EZK.47.17	Tua-i cuqa ayagarkauguq Hazarenin-aam imarpianek, tauna uitauq neglirnermi engeliini Damascus-aam, Hamath-aam engelii uitaluni neglirnermi. Una negeqvalirneruarkauguq.
EZK.47.18	“Calaram tungiini, cuqa ayagarkauguq Hazarenon-aamek Hauran-aankuk Damascus-aaq-llu akunliignegun; Jordan-aam mengliikun Gilead-aankuk Israel-aat-llu nuniita akunliignegun; calaramelngurmun imarpigmun Tamar-aq tekilluku. Una calaralirneruarkauguq.
EZK.47.19	“Ungalalirnerem tungiini, ayagarkauguq Tamar-amek Kadesh Meribah-m mer'i tekilluki, tuaken-llu Kuiggaarinek Egypt-aam Mediterranean Sea-q tekilluku. Una ungalalirneruarkauguq.
EZK.47.20	“Keggaknerem tungiini, Mediterranean Sea-q cuqnguarkauguq cingigmun akiani Hamath-aam iteryaraan. Una keggaknelirneruarkauguq.
EZK.47.21	“Tuaten avgarkaugaci nuna Israel-aam yuullgutkelriarinun. 
EZK.47.22	Avenqegtarkaugaci elpecen̄un nunauteksagulluku allanernun-llu nunavcen̄i uitalrianun irniangellernun nunavcen̄i. Elpecen̄un ayuqerkaugut nutem yuurtellertun yuullgutkelriarin Israel-aam nuniitni; pillgutekluci cikiumaarkaugut nunautnek yuullgutkelriarin Israel-aam nuniitni. 
EZK.47.23	Allanret uitalriit naliitni yuullgutkelriit, tuani cikirarkaugaci nunautekaanek, qanertuq 
EZK.48.1	Ayagnirluteng neglirnermek cuqmek, Mediterranean Sea-mek nunarpak Hethlon-aaq tekilluku, ayagluni Hamath Pass-amun, ayagluni-llu Nunarpagmun Enon-aamun, tekilluku Hazarenon-aaq tekilluku (tauna uitaluni neglirnerem cuqiini Damascus-aankuk Hamath-aaq akunliigni), ayagluni-llu calaram tungiinek keggaknermun, Dan-amun atauciq cuqcimalria. 
EZK.48.2	Caniani nunautiin Dan-am, calaralirnermek keggaknermun, Asher-aamun, atauciq cuqcimalria. 
EZK.48.3	Caniani nunautiin Asher-aam, calaralirnermek keggaknermun Naphtali-mun, atauciq cuqcimalria. 
EZK.48.4	Caniani nunautiin Naphtali-m, calaralirnermek keggaknermun Manasseh-mun, atauciq cuqcimalria. 
EZK.48.5	Caniani nunautiin Manasseh-m, calaralirnermek keggaknermun, Ephraim-aamun, atauciq cuqcimalria. 
EZK.48.6	Caniani nunautiin Ephraim-aam, calaralirnermek keggaknermun, Reuben-aamun, atauciq cuqcimalria. 
EZK.48.7	Caniani nunautiin Reuben-aam, calaralirnermek keggaknermun, Judah-mun, atauciq cuqcimalria.
EZK.48.8	Caniani nunautiin Judah-m, calaralirnermek keggaknermun, atauciq cuqcimalria allakararkaugaci, mile-anek qulnek iqtutaluni negeqvamek calaramun, calaramek-llu keggaknermun yuullgutkelriit nunautaita taktaciatun taktalria, calaramek keggaknermun, Agayuvigpak uitaarkauluni qukaani.
EZK.48.9	Cuqcimalria allakararkaci 
EZK.48.10	Agayulirtet pikarkaugaat uum tanqilriim nunam ilii. Calaramek keggaknermun cuqcimalria pikaat taktaarkauguq qulnek mile-anek, negeqvamek-llu ungalamun, cetamanek mile-anek. Agayuvigpii 
EZK.48.11	Una pikarkaugaat atawaqercecimalriit agayulirtet, Zadok-am qetunrain, ellaita kevgiullruatnga, ellait avtellrunritut Israel-aam yui avtellratni, Levite-at pillruciatun. 
EZK.48.12	Ellaita pikarkaugaat urenkutmek allakaqaumalria tanqilriamek, canianlluni Levite-at nunautiin. 
EZK.48.13	Mengliini-llu agayulirtet nunautiita, Levite-at allakaumalriamek pingqerrarkaugut, ungalalirnerani agayulirtet nunautiita. Tauna-llu taktamiarkauguq mile-anek qulnek calaramek keggaknermun, mile-anek-llu cetamanek negeqvamek ungalamun. 
EZK.48.14	Tun'arkaunritaat wall'u navrutekluku ilii; allanun tun'arkaunritaat una pikegtakumalria cuqcimalria nuna, tua-i-wa tanqilriaruan 
EZK.48.15	Cipnera, mile-anek qulnek taktalria mile-agnek malrugnek iqtutaluni, nunarpiim aturarkaugaa camek picirkiutaunani, uitavikluku wall'u enelivikevkenaku. Qukaani nunarpak uitaarkauguq. 
EZK.48.16	Ukut-llu angtaciqerkaugai: malruk tiissitsaak tiissitsaam-llu avga yuinarnek cipluku (2,520) yaaltangqerciqut avatai tamarmeng. 
EZK.48.17	Avatiini-llu nunarpiim carr'ilqertangqerrarkauguq yuinarnek malrunlegnek akitmun. 
EZK.48.18	Nuna-llu atuumanrilnguq nunarpak piliaqumarraartelluku mengliinelnguq tanqilriim cuqcimalriim nunam pitaarkauguq mile-anek cetamanek malrugnek-llu mile-agnek calarami cetamanek-llu mile-anek malrugnek-llu mile-agnek keggaknermi. Naugillri-llu neqkaqerkaugait calistain nunarpiim. 
EZK.48.19	Calistain-llu nunarpiim, tamalkuitnek yuullgutkelriartainek Israel-aam, nauceciivikarkaugaat.
EZK.48.20	Nuna-llu cuqcimalria allakararkaci pitaarkauguq qulnek mile-anek tamarmi menglii, ilakeciqaa-llu nunarpiim nunautiin.
EZK.48.21+EZK.48.22	Calaramun keggaknermun-llu Agayuvigpiim uitavia, agayulirtet-llu nunautiit, Levite-at-llu nunautiit, nunarpak-llu, ilakuaq nuna angayuqam pikarkaugaa. Tekisngauq calaram cuqiinun keggaknermek-llu Mediterranean Sea-q tekilluku, angayuqam nunautii akunliigni uitaciquq Judah-nkuk Benjamin-aaq-llu nunautiignek. 
EZK.48.23	Ilaitnun-llu yuullgutkelriit: calaramek keggaknermun, Benjamin-aamun, atauciq cetrumalria. 
EZK.48.24	Caniani nunautiin Benjamin-aam, calaramek keggaknermun, Simeon-aamun, atauciq cuqcimalria. 
EZK.48.25	Caniani Simeon-aam nunautiin, calaramek keggaknermun, Issachar-amun, atauciq cuqcimalria. 
EZK.48.26	Caniani Issachar-am nunautiin, calaramek keggaknermun, Zebulun-aamun, atauciq cuqcimalria. 
EZK.48.27	Caniani Zebulun-aam nunautiin, calaramek keggaknermun. Gad-amun, atauciq cuqcimalria.
EZK.48.28	Caniani-llu Gad-am nunautiin ungalamun, ceteq ayagarkauguq Tamar-amek Kadesh-aam mer'i tekilluki, ayagluni-llu negeqvam keggaknerem-llu akuliignegun Egypt-aam cuqiikun Mediterranean Sea-q tekilluku.
EZK.48.29	Una nuna avenqegtarkaugan Israel-aam yuullgutkelriarinun piksagucelluku, ukut-llu pikaqait cetrumalriit, qanertuq 
EZK.48.30+EZK.48.31+EZK.48.32+EZK.48.33+EZK.48.34	Qula malrugnek (12) iteryarrartangqerrarkauguq nunarpiinun Jerusalem-aam. Tamarmeng cetaman qacarneret pitaarkaugut tiissitsaat pingayuat avguluku yuinarmek cipluku (2,520) pingayunek iteryararluni, tamarmeng casgut aciumaluteng Israel-aat yuullgutkelriit atritnek. Iteryarai negeqvam tunglirneranelnguut aciumaut Reuben, Judah, Levi-amek-llu; calarami-llu qacarnermi, Joseph, Benjamin, Dan-amek-llu; ungalami-llu qacarnermi Simeon, Issachar, Zebulun-aamek-llu; keggaknermi-llu Gad-am, Asher, Naphtali-llu. 
EZK.48.35	Tamalkuitni cetamani qacarneret taktaarkaugut qulen tiissitsaat yuinarnek cetamanek cipluku (10,080) yagnernek. Wak'nirnek-llu ayagluni nunarpak atengqerrarkauguq, “
DAN.1.1	Allrakut pingayuatni angayuqrullran Judah-m angayuqran Jehoiakim-aam, Nebuchadnezzar-aam Babylonia-m angayuqran, anguyagaa Jerusalem-aaq avatairluku-llu. 
DAN.1.2	Agayutem-llu teguaqevkaraa Jehoiakim-aaq Agayuvigpiim-llu aklukegtaarain ilait teguluki. Teguanek-llu ut'rulluni agayuvigpiitnun agayutmi Babylon-aami, tegutellni-llu agayuvigtaat qemaggluki qemaggviinun agayuvigpiim.
DAN.1.3	Nebuchadnezzar-aam-llu Ashepanez-aaq, atanerruami ciuqliat, ellimerraa cucukisqelluku teguat Israelite-at ilaitnek, Israel-aam angayuqrin atanerruarin-llu kinguvritnek. 
DAN.1.4	Kenegnalrianek, umyuartuluteng, elluarrluteng elitnaurumaluteng, puqigluteng, temait natlugnerunateng, angayuqam eniini callerkameggnek elisngaluteng. Ashpenaz-aamun-llu elitnauresqelluki naaqiyaramek igaryaramek-llu Babylonian-aat qaneryaraitgun. 
DAN.1.5	Nebuchadnezzar-aam-llu alerquutai unuaquaqan nerevkalaasqelluki elliin nerlallerminek mercet'laasqelluki-llu wine-amek merkaminek. Allrakut pingayun kinguatni waten elitnaurumarraarluteng angayuqamun Nebuchadnezzar-aamun nasvaumaarkauluteng. 
DAN.1.6	Cucukumalriit-llu ilangqellruut Daniel-aamek, Hananiah-mek, Mishael-aamek, Azariah-mek-llu, tamarmeng Judah-m ilakelriartain ilakluki. 
DAN.1.7	Atanerruat-llu ciuqliata acinqigtai: Daniel-aaq Belteshazzar-aamek, Hananiah-llu Shadrach-amek, Mishael-aaq-llu Meshach-amek, Azariah-llu Abednego-mek.
DAN.1.8	Daniel-aaq-llu picirkiurtuq menuliumayuumiinani angayuqam neqkautainek nerrlermikun mell'e'rmikun-llu wine-amek merkautiinek, tua-i Ashpenaz-aamun ikayuusquq. 
DAN.1.9	Agayutem-llu Ashpenaz-aamun takumcukevkaraa Daniel-aaq. 
DAN.1.10	Tau͡gaam Ashpenaz-aam, uluryayuami angayuqamek qanrutaa Daniel-aaq, “Angayuqam alerquutekellrui neqkaci merkaci-llu, ilavcen̄i ayagyuarullgutevcen̄i ayaniillrukuvci, tuquciiqellianga.”
DAN.1.11	Tua-i Daniel-aam nayurta ullagaa Ashpenaz-aam elkartellra murilkesqelluki Daniel-aankut taukut-llu pingayun ilai. 
DAN.1.12	Qanrulluku-llu, “Naspaaqerkut ernerni qulni nerevkaraqluta naucetaanek mermek-llu mercetaqluta. 
DAN.1.13	Taukut erenret kinguatni pitassiarutniarpekut ilamten̄un angayuqam alerquutekellrinek nerlallernun, tuani ayuqucirput tangerrluku camek picirkirniarpekut.”
DAN.1.14	Taum maligarulluni tuaten naspaasqelluki ernerni qulni. 
DAN.1.15	Erenret naangata, Daniel-aankut tangellrat assinrullruuq pininruluteng-llu taukuni angayuqam alerquutainek neqengqellerni. 
DAN.1.16	Tua-i tuakenirnek qaunqestiita nerevkalarai naucetaanek angayuqam alerquutekellrinek pivkarpek'naki.
DAN.1.17	Agayutem taukut yun'erraat cetaman iganek elisnganermek puqigyaramek-llu cikirai. Tamatumun ilakluku Daniel-aaq cikiraa nalqigciyugngarivkarluku yuut nasvicimallritnek qavangunek-llu.
DAN.1.18	Nebuchadnezzar-aam picirkiuraa aturluku pingayun allrakut naangata, Ashpenaz-aam tamalkuita yun'erraat ullautai elliinun. 
DAN.1.19	Angayuqam-llu tamalkuita qanellgutekluki, nataqutenrituq Daniel-aam, Hananiah-m, Mishael-aam, Azariah-m-llu ayuqaitnek. Tua-i ilaurtut angayuqam ataniurviani calisten̄un. 
DAN.1.20	Angayuqam caungraan apyutii wall'u canek arenqiallugutnek paivcingraan, ukut cetaman nallunrillrulartut qulerqunek amllenrulriamek ciunerkarcurtet wall'u angalkut tamiini angayuqauvigmi nallunrilkengaitni. 
DAN.1.21	Daniel-aaq-llu angayuqam atanruviani uitallruuq Cyrus-aam, Persia-m angayuqran, cirlaknatkaanun Babylonia-q.
DAN.2.1	Allrakum aipaani Nebuchadnezzar-aaq angayuqrullermini, qavangurtullruuq. Qavanguan umyuassuugarcetaa cakneq qavarciiganani-llu, 
DAN.2.2	tua-i taisqai ciunerkarcutulit, angalkut, umyuartulit-llu tailuki nalqigutesqelluni qavangullminek. Tamakut tailuteng nangercata-llu angayuqam ciuqerranun, 
DAN.2.3	qanrutai, “Umyuassuugartua qavangullemnek. Nallunriryugaqa camek kangingqerrucia.”
DAN.2.4	Taukut-llu angayuqaq kiugaat Chaldean-aat qaneryaraicetun (Aramaic),
DAN.2.5	Nebuchadnezzar-aam qanrutai, “Umyuangellruunga waten, qavanguqa elpeci qanrutkarkaugaci camek-llu kangingqerrucia nalqiggluku. Pisciigalkuvci, ipici qecugceciiqanka eneci-llu imenrurtelluki. 
DAN.2.6	Tau͡gken qanrucugngakuvcia qavangullemnek camek-llu kangingqerrucianek, nunulirciqamci cikiutnek angelriamek-llu takarnarqutmek pingevkarluci. Kitaki waniwa, qanrucia camek qavangurtullemnek camek-llu kangingqerrucianek.”
DAN.2.7	Taukut pulenglluteng kiugut, “Elpet Takarnarqellriami, qanruskuvkut tau͡gaam camek qavangurtullerpenek, nalqigucugngaciqamteggen.”
DAN.2.8	Tuaten qanrata, angayuqaq kiucurlagluni piuq, “Nallunritaqa avalissaraucirci! Yaaqvaqaniringnaquci, nallunrilavciu umyuaqa wii taqellruaqa 
DAN.2.9	tamarpeci anucimirqecetaararkauluci ayuqluci qavangulqa qanrutkenrilkuvciu. Picirkiullruuci iqluurlua pinaluci tua-i-wa umyuarteqngavci umyuamnek cimirinayuklua. Qanrucia qavanguqlemnek, qanruskuvcia nallunriceciiqaqa elpecen̄un cali nalqigcugngacia.”
DAN.2.10	Taukut ayuqucirtuagistet kiugut, “Nunam-wa qaingani yuulriamek pitailnguq nallunricullerpenek nasvagiyugngalriamek. Kina imna angayuqaq, angayuqerpaungermi pinilriarpaungermi-llu waten ayuqellriamek ellimeqliqsaituq ciunerkarcutulinek, angalkunek, umyuartulrianek-llu. 
DAN.2.11	Man'a piyullren caperrnarqeqapiaraan kia pisciigataa agayutet tau͡gaam piyugngayaaqeng'e'rmegteggu akunlemten̄i uitanritut.”
DAN.2.12	Tuaten qanrata, angayuqaq cakneq qenqertuq tuqutesqelluki-llu tamalkuita ayuqucirtuasten̄i Babylon-aami uitalriit. 
DAN.2.13	Tua-i picirkaq taqaat tamalkuita tuqucetarkaurrluki, tapqulluki-llu Daniel-aaq ilai-llu.
DAN.2.14	Tua-i Daniel-aam Arioch-aq ullagaa angayuqam murilkestain atanrat, ellimerrumalria tuqucisqelluku angayuqam ayuqucirtuastainek. Qanellni murilkurluku, 
DAN.2.15	aptaa Arioch-aq ciin angayuqaq caperrnarqellriamek picirkiricianek. Arioch-am tua-i nalqigutaa Daniel-aaq tamatumek.
DAN.2.16	Daniel-aam tua-i iterluni angayuqaq ilungluni kaigavikaa pillerkamek cikiisqelluni, qanrutnaluku qavangullran taikaniutiinek. 
DAN.2.17	Daniel-aam-llu eneminun utercami ilani qanemcitai Hananiah, Mishael-aaq, Azariah-llu. 
DAN.2.18	Qanrulluki-llu takumcucaraasqelluki qiliim Agayutiinun, kaigavikluku-llu nasvitesqelluteng mat'umek nallunarqellriamek, tuqucimayuumiinateng ayuqucirturtainun Babylonia-m ilaulluteng. 
DAN.2.19	Taum unukuani Daniel-aaq tangllermikun nasvicimallruuq nallunarqelriim tamatum caucianek, elliin-llu nanrarluku qiliim Agayutii:
DAN.2.20	“Agayun umyuartuuq artuqaunani-llu!
DAN.2.20	Nanrarciu akwarpak taqsuunaci.
DAN.2.21	Pillerkat ataniumai ellam-llu cimilallra;
DAN.2.21	angayuqat angayuqrurcetaqluki au͡g'araqluki-llu;
DAN.2.21	elliinguuq cikiqenglalria umyuartunermek elisngamek-llu.
DAN.2.22	Nallunrircetaqluki cat nallunarqengraata;
DAN.2.22	nallunritai tan'gerem iirumakai,
DAN.2.22	ellii-wa tanqiim iluani uitiimi.
DAN.2.23	Quyavikamken nanrarluten-llu, ciuliama Agayutiitni.
DAN.2.23	Cikillraurpenga umyuartuyaramek pinimek-llu;
DAN.2.23	piicalqa niitellruan
DAN.2.23	nallunrirtelluku-llu qaillun qanllerkarput angayuqamun.”
DAN.2.24	Daniel-aam-llu ullagaa Arioch-aq angayuqam alerqullra tuqurqisqelluku ayuqucirtuastem̄inek. Qanrutaa, “Tuqucaqunaki. Ayausnga tau͡gaam angayuqamun, qanrutniarqa qavanguqellran caucianek.”
DAN.2.25	Egmianun Arioch-am Daniel-aaq ullautaa Angayuqamun Nebuchadnezzar-aamun qanrulluku-llu, “Nalaqutua Jews-aat teguat iliitnek qanrucugngastevnek qavangurpet caucianek.”
DAN.2.26	Angayuqam qanrutaa Daniel-aaq (Belteshazzar-aamek cali aterpagtelaqiit), “Qanrucugngaarpenga-qaa camek qavangurtullemnek camek-llu kangingqerrucia nalqiggluku?” 
DAN.2.27	Daniel-aam kiugaa, “Umyuartulirtaituq, angalkurtaituq, agyatgun-llu ciunerkarcutulirtaunani nallunairiyugngalriamek tamatumek. 
DAN.2.28	Tau͡gaam Agayucetangqertuq qilagmi, nallunarqellrianek nallunairitulimek. Elliin nasvitaaten ukani tekitarkamek. Wani-wa qanrutqataramken qavanguqlerpenek, tangllerpenek qavallerpeni.
DAN.2.29	“Qavainanerpeni qavangurtullruuten tekitarkamek; Agayutem-llu, nallunarqellrianek alairilriim, nasvitaaten tekitarkamek. 
DAN.2.30	Man'a-llu wangnun nallunarqellria nasvaumallruuq, allani umyuartunrunilua pivkenani, tau͡gaam elpenun nallunriisqelluku caucia qavanguqlerpet taringesqelluki-llu umyuarpeni uitalriit.
DAN.2.31	“Tangllerpeni tangellruuten yuguarpagmek nangengqalriamek ciuqerpeni, tanqigmek ciqinqerluni qitngirnaqluni, tangellra alingnaqluni. 
DAN.2.32	Suulutaaqegtaarmek qamiqurra piliaqumaluni; qat'gai tallik-llu qerrirliulutek; qukaa qugtuqak-llu punernerulutek, 
DAN.2.33	iruk-wa caviik, it'gain-wa avgit caviuluteng avgit tau͡gken qikuuluteng. 
DAN.2.34	Tangvainanerpeni, teggalqum yuum pivkanrilengraani iggvikaa tauna yuguarpak it'gai ciqumlluki. 
DAN.2.35	Egmianun-llu taukut cavik, qiku, punerneq, qerrirliq teggliq, suulutaaq-llu ciqumluteng urr'artun ayuqliriluteng kiagmi caranglluirivigmi. Anuqem-llu tenglluki carraungermi-llu un'gartevkenani. Teggalquq-llu tauna angliriuq ingriurrluni patuluku nuna tamalkuan.
DAN.2.36	“Tuaten qavangun ayuquq. Wani-wa nalqiguteqataramken caucianek. 
DAN.2.37	Angayuqaaq, angayuqat piunqaatgen. Qiliim Agayutiin atanrurcetellruaten pinimek ucurnarqutmek-llu cikirluten. 
DAN.2.38	Angayuqaurtelluten nunami yugnun tamalkuitnun ataniumaluki-llu ungungssit yaqulget-llu. Elpenguuq taum yuguarpiim suulutaaq qamiqurra. 
DAN.2.39	Kinguvkun allamek atanruvigtangciquq, tau͡gaam pivtun angtangaunani, taum-llu cali kinguakun pingayu'rkaat angayuqauvik punerneq, taum ataniumaciqaa nuna tamalkuan. 
DAN.2.40	Cali-llu cetamakaatnek angayuqauvigtangciquq cavigtun pinirtalriamek, caviim cat tamalkuita navgulaqai. Caviim-llu canek tamalkuitnek navgurilauciatun, taum navgurciqai ciqumlluki ciuqliit angayuqauviit. 
DAN.2.41	Tangllerpeni-llu it'gai putukui-llu avgit qikuullruut avgit-llu caviuluteng. Tuaten ayuqut angayuqauvik tauna avgumaciqngan. Piningqerrarkauyaaquq cavigtun, cavik avukusngiin qikumun. 
DAN.2.42	Putukui-llu avgit caviulriit avgit-llu qikuuluteng waten ayuqut angayuqauviim taum avga pinilriaruciquq avga-llu pinialnguuluni. 
DAN.2.43	Tangllerpeni-llu cavik avungqellruuq qikumek. Waten ayuqluni, atanirturtaita taum avcimalriim angayuqauviim yut'eng quyurtengnaq'larciqsaaqait nulirtulallermegteggun wall'u uingelallermegteggun, tau͡gaam tuaten ping'e'rmeng piciurrngaunateng cavik qiku-llu avukutesciigaluciagtun. 
DAN.2.44	Tamakut-llu atanirturilriit nalliitni qiliim Agayutii angayuqauvigmek taquciiquq iquklisngailngurmek. Cirlakumangaituq, tau͡gaam tamaq'apiita piunrirarkauluki tamakut angayuqauviit, piugarkauluni akwarpak. 
DAN.2.45	Tangellruuten-llu teggalqumek yuum agtuqsailengraani iggvikellrani tauna yuguarpak piliaqumalria cavigmek, punernermek, qikumek, qerrirlimek, suulutaamek-llu. Agayutem artuqailnguum nallunrircetaaten kinguqvani tekitarkanek. Qavanguqellren-llu ayuquciq'apiaraatun elpenun qanrutkaqa, piciulriamek-llu nalqiggluku.”
DAN.2.46	Angayuqaq Nebuchadnezzar-aaq ciktuq nunamun alerquiluni-llu elliisqelluki aruviarluki-llu Daniel-aamun. 
DAN.2.47	Nebuchadnezzar-aaq qanertuq, “Agayuten angenruuq agayutni tamalkuitni, atanrulriit-llu ataneqluku, nasvagituluni-llu nallunarqelrianek. Wiinga nallunritaqa man'a nalqigcugngallerpegun nallunarqellria.” 
DAN.2.48	Daniel-aaq-llu quyilriamek caliarkitaa, amllernek-llu assiqapigtellrianek cikiutnek cikirluku, aulukilriarurtelluku-llu Babylon-aami tamalkuan, ciuqliurrluku-llu ayuqucirtuastem̄inun. 
DAN.2.49	Daniel-aam-llu piyullra aturluku angayuqam Shadrach-aq, Meshach-aq Abednego-llu aulukilriarurcetai caliarkaitnun nunaini Babylon-aam; Daniel-aaq tau͡gaam uitaurallruluni angayuqam atanruviani.
DAN.3.1	Angayuqaq Nebuchadnezzar-aaq pilivkariuq yuguamek suulutaamek yuinaat cetaman qulnek cipluku (90) it'ganernek sugtutaluni, qulngunrita'arnek-llu it'ganernek iqtutaluni. Naparrluku-llu carr'ilngurmun Dura-mi Babylon-aam nuniini. 
DAN.3.2	Nebuchadnezzar-aam alerqurluki taisqai quyurtesqelluki tamalkuita atanerruani, nunat atanrit, ayuqucirturtet, akiliurtet, cuqcistet, kantalaristet, allat-llu ciuqliulriit naaqitqataamiu yuguaq piliaqevkallni. 
DAN.3.3	Taukut-llu tamarmeng quyurcimariata nangerngaluteng yuguam naaqicimaarkam ciuqerrani, 
DAN.3.4	qanerta qayagpagaluni qanertuq, “Elpeci yugni angayuqauvillgutkenrilngurni, nauvillgutkenrilngurni qaneryarallgutkenrilngurni-llu! 
DAN.3.5	Niiskuvci aturcetaalrianek ayuqenrilngurteggun aturcetaatgun cikluci agayuarkauguci yuguamun Angayuqam Nebuchadnezzar-aam napartellranun. 
DAN.3.6	Kina imna tuaten pinrilnguq egcimaarkauguq kaminiarpiim ekurpalriim iluanun.” 
DAN.3.7	Taukut-llu tuani quyungqalriit yuut aturcetaanek niicameng cikluteng agayuut tuavet yuguamun suulutaamun Nebuchadnezzar-aam napartellranun.
DAN.3.8	Taum nalliini Babylonia-rmiut picetaarutait Jews-aat cumiggluteng. 
DAN.3.9	Waten-llu qanrulluku Nebuchadnezzar-aaq, “Unguvamasqumaamteggen! 
DAN.3.10	Nauwa angayuqaungavet picirkirillrulriaten aturcetaalrianek yuut niiskata cikluki agayusqelluki suulutaamun yuguamun, 
DAN.3.11	kina-llu imna tuaten pinrilkan kaminiarpagmun ekurpalriamun egcimaarkauniluku. 
DAN.3.12	Jews-aartangqertuq elkartellerpenek qaunqesten͞gurrluki Babylon-aam nuniini, Shadrach-amek, Meshach-amek, Abednego-mek-llu. Taukut picirkiuten atunritaat. Kevgiunritait agayuteten, ciktaaryuunateng-llu suulutaamun yuguamun napartellerpenun.”
DAN.3.13	Tamana niicamiu Nebuchadnezzar-aam eq'uqerrluni cakneq taitesqelluki-llu taukut pingayun angucet. 
DAN.3.14	Apluki-llu, “Shadrach, Meshach, Abednego-llu, piciuguq-qaa kevgiurngailucirci agayutemnun ciktaarngaunaci-llu suulutaamun yuguamun napartellemnun? 
DAN.3.15	Assirciquq niiskuvci ayuqenrilngurnek aturcetaalrianek cikluci agayukuvci yuguamun piliaqevkallemnun; tau͡gaam agayungailkuvci, egmianun egcimaarkauguci ekurpalriim kaminiarpiim iluanun. Umyuartequci-qaa agayucetangqerrsukluku aviutestekarpecen̄ek?”
DAN.3.16	Shadrach-aq, Meshach-aq, Abednego-llu kiugut, “Wangkutnek anautengnaqngaitukut. 
DAN.3.17	Tuaten piarkaukan Agayutem wangkuta kevgiuqengamta aviucugngaakut ekurpalriamek kaminiarpagmek pinirpenek-llu aviuciiqaakut, Angayuqaaq. 
DAN.3.18	Tau͡gaam tuaten pinrilengraan, nallunritesqamteggen wangkuta agayungaitukut agayutevnun, ciktaarvikngaunaku-llu suulutaaq yuguaq piliallren.”
DAN.3.19	Nutaan Nebuchadnezzar-aaq cakneq qenqe'rtuq, kegginaan-llu tangellra cimirluni tungiitnun Shadrach-am, Meshach-am, Abednego-m-llu. Pisten̄i-llu alerqurluki ciungani kumalallran tuknitacia malrunlerqunek ilaluku kaminiarpak puqliisqelluku. 
DAN.3.20	Alerqurluki-llu anguyagtem̄i pininqurrait qillerqesqelluki taukut pingayun angutet kaminiarpagmun-llu ekurpalriamun egtesqelluki. 
DAN.3.21	Tua-i qillerqait aturartuumaita— 'lumarrarnek, qallirnek, nacanek-llu aturluteng, eggluki-llu kaminiarpagmun ekurpalriamun. 
DAN.3.22	Kaminiarpak-llu angayuqam alerquutenqegcallruaku cakneq uuqnariluku pisqelluku, kenrem-llu tuqutai anguyagtet taukut pingayun Jews-aat kaminiarpagmun agutestait. 
DAN.3.23	Tua-i Shadrach, Meshach, Abednego-llu qillengqatuumarmeng igtut kaminiarpagmun ekurpalriamun.
DAN.3.24	Alqunaq-llu Nebuchadnezzar-aaq nang'e'rtuq cakneq irr'iqapiggluni. Aptai-llu atanerruani, “Pingayunek-qaa angutnek qillerqerraarluki egcillrunritukut kaminiarpagmun kurpalriamun?”
DAN.3.24	Kiugaat, “Aa-ang, tuaten pillruukut.”
DAN.3.25	Elliin-llu aptai, “Ciin-mi tangercia cetamanek yugnek piyualrianek kenrem akuliini? Qillerqumavkenateng, nangteqngatevkenateng-llu, cetamiita-llu tangellra an'gilacetun ayuqluni.”
DAN.3.26	Nebuchadnezzar-aaq kaminiarpiim amiigan canianun piluni qayagpagtuq, “Shadrach! Meshach! Abednego! Pistaini Angtatailnguum Agayutem! Anici!” Taukut-llu egmianun anluteng. 
DAN.3.27	Tamarmeng-llu atanerruat, nunat angayuqrita, angayuqat tungliita, allat-llu angayuqam pistai quyurrluteng yuvrirait taukut pingayun angutet, taukut kenerkun qaillun pimavkenateng. Nuyait 'lekaumavkenateng, aturait-llu ayuqucimegcetun ayuqluteng, aruvagnimek-llu tepaunateng.
DAN.3.28	Nebuchadnezzar-aaq qanertuq, “Nanraumali Agayutiit Shadrach-am, Meshach-am, Abednego-m-llu! An'gilani atrartelluku aviuskai ukut angutet kevgiurten̄i cacetuqutekesten̄i-llu. Unguvaseng-llu qevvluku niitevkenaku alerquuteka, agayuyuumiinateng allanun agayutnun ellaita tau͡gaam Agayutmeggnun.
DAN.3.29	“Waniwa alerquigua kina imna atanruvigni, yugni ayuqenrilngurni, wall'u qaneryarallgutkenrilngurni qanelria qigcikevkenaku Agayutiit Shadrach-am, Meshach-am Abednego-m-llu, ipii qecuumaciqut, enii-llu imcimaarkauluni. Agayucetaituq waten ayuqellriakun aviuciyugngalriamek.”
DAN.3.30	Taum-llu angayuqam caliaritgun quyigikanircetai Shadrach-aq, Meshach-aq, Abednego-llu Babylon-aami.
DAN.4.1	Angayuqaq Nebuchadnezzar-aaq mat'umek qanermek ayagceciuq tamalkuitnun angayuqauvillgutkenrilnguut yuitnun, naumavillgutkenrilngurnun, qaneryarallgutkenrilngurnun-llu ellarpiim iluanelngurnun:
DAN.4.1	“Uitanqegcin piuli elpecen̄i! 
DAN.4.2	Niitesqumaanka elpecen̄un irr'inarqellriit nallunailkutat-llu Quyinrulriim Agayutem wangnun manillri.
DAN.4.3	“Ucurnarqellriaruut alangaanarqellriit Agayutem wangkutnun nasvallri!
DAN.4.3	Angelriaruut irr'inarqelriit caliari!
DAN.4.3	Angayuqauvia iquklisngaunani, atanirturilriaruarkaungami nangyuilngurmek.
DAN.4.4	“Wiinga, Nebuchadnezzar-aaq, uitanqegcilua yuullruunga atanruvigmi enemni, caiturpek'nii. 
DAN.4.5	Tau͡gaam caqerlua qavangurturtua alingnarqellriamek, tangaalua-llu nanikuanarqelrianek qavamni. 
DAN.4.6	Taumek alerquutellrukenka umyuartulriit tamalkuita Babylon-aami taivkaasqelluki, nasvitesqellua qavanguma kangianek. 
DAN.4.7	Taingata angalkut, umyuartulriit, agyatgun-llu ciunerkarcutulit, qanrutanka qavangumnek, tau͡gaam ellaita nalqigtesciigataat. 
DAN.4.8	Tua-llu Daniel-aaq itertuq, (Belteshazzar-aamek cali at'lek agayutma atranek.) Anernerat tanqilriit agayutet elliini uitauq, tua-i qavanguqlemnek qanemcitaqa. Qanerlua: 
DAN.4.9	Belteshazzar-aaq, ciunerkarcutulit ciuqliatni, nallunritaqa tanqilriit agayutet anernerat elpeni uitacia, elpenun-llu taringyugngaciit tamalkuita nallunarqelriit. Uumek qavangurtullruunga. Qanrusnga camek kangingqerrucianek.
DAN.4.10	“Qavamni tangellruunga angtuamek napamek nunam qukaani uitalriamek. 
DAN.4.11	Tangvainanemni angliriinartuq kiituani qilak tekitaa ellarpiim-llu iluanelnguut yuut tamarmeng tangerrsugngariluku. 
DAN.4.12	Tangnirqellrianek cuyangqertuq, atsarugaat-llu nauvikumaluku ellarpiim yuin tamarmeng neqkanrita. Yuilqurmiutaat ungungssit talinra talisngavikaqluku, yaqulget-llu ungluliluteng avayaini, unguvalriit-llu ayuqenrilnguut ner'aqluteng tuaken.
DAN.4.13	“Umyuaqnginanemni tauna tangelqa, tangertua an'gilamek atralriamek qilagmek, kellulluni cakneq. 
DAN.4.14	Qayagpagtuq qastuluni, ‘Napa kepiciu avayairluku-llu; cuyairluku sekavvluki-llu atsai. Ayagtelluki ungungssiaraat acianek yaqulget-llu avayainek. 
DAN.4.15	Acilqu͡rra tau͡gaam uitaskiciu qes'ucirluku cavigmek punernermek-llu. Uniskiciu tuavet yuilqumun canlegmun.
DAN.4.15	“‘Yukutamun mecirtelluku, tamaani-llu uitavkarluku ilalirluki ungungssit naumalriit-llu. 
DAN.4.16	Allrakuni malrunlegni yuum umyugaanek umyuangqerrngaituq, ungungssim tau͡gaam umyugaanek. 
DAN.4.17	An'gilat murilkilriit picirkangutelqaat man'a. Kitaki yuut nani tamiini uitalriit nallunrirlitgu Angtatailnguum Agayutem piningqerrucia yuut angayuqauviitnun, kitumun-llu cucukellerminun tunyugngaluki, imkunun tuaten cakegtaunrilngurnun.’
DAN.4.18	“Tuaten qavanguqa ayuquq,” qanertuq Angayuqaq Nebuchadnezzar-aaq. “Kitaki, Belteshazzar, qanrusnga kangianek. Ayuqucirtuastem̄a nalqigutesciigataatnga, tau͡gaam elpet piyugngaarpenga, anernerat tanqilriit agayutet elpeni uitiin.”
DAN.4.19	Niicami mat'umek, Daniel-aaq Belteshazzar-aamek aterpagtelaqiit, tatamluni qanerkaunani uitaqallruuq. Nebuchadnezzar-aam-llu qanrutaa, “Belteshazzar-aaq, qavangumun kangianun-llu tatamtevkanrilu.”
DAN.4.19	Belteshazzar-aam kiugaa, “Qavanguq man'a nalqigutii-llu elpenun tusngasqumanricaaqaqa inglukestevnun tau͡gaam. 
DAN.4.20	Napa tangellren, sugtum ugaani qilak tekilluku, tamarmeng-llu ellarpiim yuin tangerrsugngaluku. 
DAN.4.21	Cuyarluni tangnirqellrianek, atsai-llu neqkaneqluki tamarmeng ellarpiim yuin. Ungungssit-llu aciani talisngaluteng, yaqulget-llu ungluliluteng avayaini.
DAN.4.22	“Napa tauna elpenguuq, sugtuluni pinirluni-llu. Angliriavet-llu cakneq qilak pagna tekitan, pinin-llu saggluni tamiinun ellarpiim iluanun. 
DAN.4.23	Tangvainanerpeni an'gilaq atrallruuq qilagmek qanerluni-llu, ‘Napa kepluku piunrirciu, acilqu͡rra tau͡gaam uitaskiciu uitaviani. Qes'ucirluku-llu cavigmek punernermek-llu, tamaani-llu uitavkarluku yuilqumi canlegmi. Yukutamun mecirtelluku, tamaani-llu uitavkarluku ilagarluki ungungssit allrakuni malrunlegni.’
DAN.4.24	“Waten-llu nalqigutii ayuqluni: Angtatailnguum Agayutem tut'arkaq elpenun nallunrircetaa. 
DAN.4.25	Yugnek ayagcecimaciquten ungungssit yuilqurmiutaat ilalirluki uitaciquten. Allrakuni malrunlegni nerlarciquten canegnek kuluvagtun, qavaraqluten ellami, yukutam-llu meciraqluten. Nutaan-llu nallunrirciqan Angtatailngurmun Agayutmun piurcet'lauciit angayuqauviit cikiuteksugngaluki-llu kitumun imumun piullerminun. 
DAN.4.26	Taum an'gilam uitatesqellrua napam acilqu͡rra nunami. Tauna kangingqertuq elpet ataam atanrurciiquten nallunaiquvgu Agayutmun ataniurumacianek ellarpak tamalkuan. 
DAN.4.27	Taumek wani-wa ayuqucirtuuteka maligesgu. Assiilnginermek taqi, piciulria aturru, takumcukaqluki-llu arrsaulriit. Tuaten pikuvet elluarrluten piurciquten.”
DAN.4.28	Makut-llu tamarmeng piciurtellruut Angayuqamun Nebuchadnezzar-aamun. 
DAN.4.29	Iralut-llu qula malrugnek cipluku kinguakun, piyuallermini enemi qiliini Babylon-aami, 
DAN.4.30	qanertuq, “Tangerciu Babylon-aam angtacia! Piliaqellruaqa nunarpak atanruviknaluku tangrrutkesqelluku pinirtacimnun artuqailucimnun-llu, ucurnarqucimnun-llu.”
DAN.4.31	Tau͡gaam qanerpailgan, qanelriartanguq qilagmek, “Angayuqaaq Nebuchadnezzar-aaq, niicugniu qanelqa! Angayuqauyarakun pinin watua tegumauq elpenek. 
DAN.4.32	Ayagcecimaciquten yugnek, ilalirarkaurrluki ungungssit yuilqurmiutaat, nerlararkauluten-llu canegnek kuluvagtun allrakuni malrunlegni. Nutaan nallunrirciqan Angtatailngurmun Agayutmun piurtelauciit yuut angayuqauviit cikiuteksugngaluki-llu kitumun piullerminun.”
DAN.4.33	Tamakut qanrutkellri piciurtut egmian. Nebuchadnezzar-aaq ayagcecimaluni yugnek ner'aqluni-llu canegnek kuluvagtun. Yukutam-llu meciraa, nuyai-llu nauluteng taktariluteng yaqulegpiim meterviim melqurritun, cetui-llu yaqulgem cetuitun taktariluteng.
DAN.4.34	“Taukut allrakut malrunelgen pelluata,” qanertuq angayuqaq, “qilagmun ciugcama ellangellruunga. Nanraraqa-llu Angtatailnguq Agayun, takarnarqutmek ucurnamek-llu piluku unguvalria nangyuilngurmek.
DAN.4.34	“Atanirturiciquq akwarpak,
DAN.4.34	angayuqauvia-llu nangengaituq.
DAN.4.35	Yuut nunamelnguut caunrilngurtun pitaluki tangvalarai;
DAN.4.35	an'gilat qilagmi yuut-llu nunami
DAN.4.35	piyugtacimitun aulukai.
DAN.4.35	Kia piyullra inglulirciigataa
DAN.4.35	cangakesciiganaki-llu caliari.
DAN.4.36	“Ellangellemni tuani takarnarquciqa, ucurnarquciqa, angayuqauvika-llu ataam wangnun taicimallruut. Atanerruama-llu tamarmeng ciuniullruatnga, angayuqauyarakun-llu piniqa ataam wangnun taicimaluni takarnarqenrurrlua-llu ciunganimi.
DAN.4.37	“Nutaan-llu waniwa, wii, Nebuchadnezzar, nanraraqa ucuqluku-llu Qiliim Angayuqra. Ca tamarmi pillra piciulriaruuq elluarluni-llu, pivakellriit-llu ellmikutuurcetaqluki.”
DAN.5.1	Caqerluni Angayuqaq Belshazzar-aaq kelgiuq tiissitsaanek takarnarqellrianek nerevkariluni-llu, mellgutekluteng-llu wine-amek. 
DAN.5.2	Merainanermeggni, Belshazzar-aaq alerquiguq taitesqelluki suulutaat qerrirlit-llu saskat qantat-llu atami
DAN.5.3	Tamaa-llu suulutaat saskat qantat-llu taitait, tamarmeng-llu aturluki mer'aluteng 
DAN.5.4	nanrarluki tuaten agayutet suulutaamek, qerrirlimek, punernermek, cavigmek, muragmek, teggalqumek-llu piliaqumalriit.
DAN.5.5	Alqunaq yuum unatai alairtut igarluteng-llu angayuqam eniin qacarneranun, kenurrat ciqinqallratnun. Belshazzar-aam-llu tangvagluki unatet igallratni. 
DAN.5.6	Alingalliimi qak'iqertuq ciisquk-llu qiivlutek. 
DAN.5.7	Qayagpagluni taivkaasqai angalkut agyatgun-llu ciunerkarcutulit. Taingata-llu qanrulluki, “Ilavci ukut igat naaqsugngakaki nalqigullua-llu cauciitnek aturiumaciquq qesurlimek uyamiliumaluni-llu suulutaamek takarnarqutmek, atanret-llu angayuqauvigmi pingasuiqerkauluku.” 
DAN.5.8	Angayuqam ayuqucirturtai taiyaaqut, tau͡gaam igat naaqesciigatait nalqigutesciiganaku-llu angayuqaq cauciitnek. 
DAN.5.9	Tua-i Angayuqaq Belshazzar-aaq uuqassugartuq, kegginaa-llu qakivsiarluni, tamakut-llu takarnarqellriari qaillun picirkaunateng.
DAN.5.10	Nulirran angayuqam niilluki neplillratni angayuqaq ilai-llu nerviatnun iterluni qanrutai, “Unguvamakina angayuqaaq! Alingenrilu qak'iqrutkevkenaku-llu. 
DAN.5.11	Angucetangqertuq angayuqauvigpeni anerneratnek tanqilriit agayutet pingqellriamek Atavet angayuqaullran nalliini, una angun ayuqucingumalriarullruuq, umyuartuluni-llu agayutet umyuartuyaraacetun. Atavet-llu Nebuchadnezzar-aam,
DAN.5.12	Yuut allat pisciigalkait piyugngallrui umyuartuluni-llu, qavangunek tuaten nallunarqellrianek nalqigciyugngaluni; aqvavkarru una Daniel-aaq, angayuqam Belteshazzar-aamek acillra, elliin qanruciiqaaten mat'um kangianek.”
DAN.5.13	Daniel-aaq egmianun taitaat angayuqamun, angayuqaq-llu qanertuq elliinun, “Daniel-aaruuten-qaa, Jews-aat teguat iliit Judah-mek atama taitellra? 
DAN.5.14	Niitellruunga anerneratnek tanqilriit agayutet pingqerrniluten, elisnganiluten umyuartuluten-llu. 
DAN.5.15	Angalkut ciunerkarcutulit-llu taivkallruyaaqanka naaqesqelluku una igaq nalqigutesqellua-llu kangianek, tau͡gaam kangianek qanrutesciigataatnga. 
DAN.5.16	Niitellruamken nallunarqellrianek nallunairiyugnganiluten nalqigciyugnganiluten-llu cauciilngurnek. Naaqsugngakuvki ukut igat nalqigullua-llu kangiatnek, qesurlimek aturiumaciquten, takarnarqucilegmek-llu suulutaamek uyamilirluten, pingayuqciqaatgen-llu atanirturilriit angayuqauvimni.”
DAN.5.17	Daniel-aam kiugaa, “Nunuliutekaten avaliqiki wall'u allamun cikiutekluki. Naaqiciiqamken iganek nalqigulluten-llu kangiatnek.
DAN.5.18	“Angtatailnguum Agayutem angayuqaurcetellrua aatan Nebuchadnezzar-aaq angelriaruvkarluku ucurnarqellriaruvkarluku-llu. 
DAN.5.19	Angqapigcan-llu atanruvillgutkenrilnguut yuit, qaneryarallgutkenrilnguut-llu uulegtelallruut alikluku. Tuquciyugaqami tuqucilallruuq, unguvavkariyugaqami-llu unguvavkariaqluni. Piyukni-llu takaqelallrua, piyukni-llu cali caunrilkaqluku. 
DAN.5.20	Tau͡gaam ellminek pivaksagucan, asvairucan-llu, nangcilangluni tuaten, au͡gaumallruuq atanruvianek aqumllermek ucurnarqucianek-llu allurcimaluni. 
DAN.5.21	Ayagcecimallruuq yuut akuliitnek, umyuara-llu ungungssim umyugaatun ayuqliriluni. Yuilqurmiutaat ciulviit ilagarluki uitaluni, ner'aqluni canegnek kuluvagtun, qavaraqluni ellami, yukutam-llu temii meciraqluku. Cayaqlirluni nallunrillrua Angtatailngurmun Agayutmun piurtelauciit yuut angayuqauviit, cikiuteksugngaluki-llu kitumun imumun piyullerminun.
DAN.5.22	“Elpet tau͡gken, qetunraani, elpenek pivakenriqsaituten, nallunrilngerpeki makut. 
DAN.5.23	Ayuqucirpegun ingluliran qiliim Atanra taitelluki-llu saskat qantat-llu Agayuvigpagmek tegullrit. Aturluki-llu elpet, takarnarqelriartaten, nuliaten, arnauteten-llu wine-amek mer'aluci, nanrarluki tuaten agayutet piliaqumalriit suulutaamek, qerrirlimek, punernermek, cavigmek, muragmek, teggalqumek-llu, agayutet tangerciigalnguut wall'u niitesciiganateng, camek-llu nalluluteng. Tau͡gken nanrarpek'naku Agayun pillerkiurumasten unguvallerkarpenek tuqullerkarpenek-llu, callerpet-llu tamalkuan ataniumastii. 
DAN.5.24	Tamakut pitekluki Agayutem unatet alaircetai igartelluki-llu makunek.
DAN.5.25	“Waniwa ukut igallri: ‘Naaqun, naaqun, uqamaltaciq, avgumalriit.’ 
DAN.5.26	Wani-wa-llu nalqigutii: 
DAN.5.27	, uqamaltassiarcuutegnegun uqamaltassiarumallerpeni uqgetsiyaagtuten; 
DAN.5.28	, angayuqauviin avverqumauq cikiutekumaluni-llu Medes-aanun Persian-aanun-llu.”
DAN.5.29	Egmianun Belshazzar-aam alerqurai pisten̄i Daniel-aaq ac'ecesqelluku qesurlimek aturamek, uyamilirluku-llu suulutaamek takarnarqutmek. Atanernun-llu pingasuiqsagutelluku angayuqauvigmi. 
DAN.5.30	Tuani-llu unukuan Babylonia-m angayuqra, Belshazzar-aaq, tuqucimallruuq; 
DAN.5.31	Darius-aam-llu Mede-armium, allrakui yuinaat pingayun malrugnek cipluku (62) amllertaluteng, atanruvik teguluku.
DAN.6.1	Darius-aaq umyuanguq cucuklirnaluni yuinarnek arvinlegnek (120) atanerruaruarkanek tamiini angayuqauvimini. 
DAN.6.2	Pingayunek-llu cali cucuklirluni taukunun ciuqliugarkanek, taukut pingayun Daniel-aaq ilakaat. 
DAN.6.3	Daniel-aaq-llu nallunaitelartuq ilamini atanerruani assinruluni, cali yuk elluatuunruluni calinrulartuq tamakuni ilamini. Kiituani-llu angayuqam, caliari tangerrluki, atanirturilriarurcugaa angayuqauviminun tamalkuan. 
DAN.6.4	Tua-llu allat cucukumallret ciuliqagtet pitkarcurtut picetaarutnaluku Daniel-aaq caliarakun, tau͡gaam nalaqutesciigatut picetaarutkameggnek, Daniel-aaq caliamikun canganarqutailan. 
DAN.6.5	Waten qanruyutut, “Picetaarutkaanek Daniel-aam nalaqusngaicugnarqukut allakun, agayumaciakun tau͡gaam.”
DAN.6.6	Taukut-llu ag'ut umyuallgutekluteng tangerrsarturluku angayuqaq qanrulluku-llu, “Angayuqaaq Darius, unguvamakina! 
DAN.6.7	Atanerruarpet tamarmeng umyuallgutekluteng picirkamek taqutesqaatgen, pinritevkenaku ciumurucimaarkamek. Picirkiuri erenret yuinaat qulmek cipluku (30) iluatni kina imna camek kaigaarkaunrirtelluku allanun agayutnun wall'u allamun yugmun elpenun tau͡gaam. Kina-llu imna allanun kaigalria, agayutnun wall'u yugnun, egcimaarkaurtelluku petmigmun yugtutulinek imalegmun. 
DAN.6.8	Kitaki, Elpet Takarnarqellriami, picirkiura uumek kalikarmun, atren-llu elliluku picirkiuraq cimiqetaarumangairulluku, Medes-aat Persian-aat-llu alerquutait aturluki cimiumasciigalnguut.” 
DAN.6.9	Tua-i Angayuqam Darius-aam kalikamun picirkiuramun at'ni igautaa.
DAN.6.10	Daniel-aaq-llu nallunriami angayuqam at'ni kalikarmun igautellranek eneminun utertuq. Enii qullirmi egalertangqertuq ikingqaluteng Jerusalem-aam tungiinun. Tuani-llu egaleq ikingqalria cauluku, piciryaramitun ciisqumigtuq piicagluni-llu Agayutmun pingayurqunek ernerpak.
DAN.6.11	Inglukestain tangrramegteggu Daniel-aaq piicallrani Agayutmun, 
DAN.6.12	tamarmeng malikluteng angayuqaq ullagaat picetaarutnaluku Daniel-aaq. Qanerluteng, “Angayuqaaq, picirkamek taqutellruuten aterpenek-llu takarnarqucilirluku ernerni yuinaq qulnek cipluku (30) kina imna kaigalria agayutet iliitnun wall'u yuut iliitnun, elpengunrilngurmun, egcimaarkauniluku petmigmun yugtutulinek imalegmun.”
DAN.6.12	Kiuluni-llu angayuqrat qanertuq, “Ilumun tamana picirkiutnguqapiartuq, picirkiutiit Medes-aat Persian-aat-llu, cimiumaarkaunrilnguq.”
DAN.6.13	Taukut-llu angayuqaq qanrutaat, “Imum Daniel-aam, Judah-mek teguarullret iliita, catkenritaaten, kalikaq-llu imna takarnillren catkevkenaku piicagturalartuq ernerpak pingayurqunek.”
DAN.6.14	Angayuqam man'a niicamiu umyuamikun cakviurtuq, piyunartacimitun-llu qaillun piluni Daniel-aam anirtuumallerkaanek caliyaaquq unugvianun. 
DAN.6.15	Taukut-llu angutet angayuqaq ullanqiggluku qanrutaat, “Nallunrituten Medes-aat Persian-aat-llu alerquutait aturluki picirkiullrukuvet angayuqauluten, tamana cimirciigatuq.”
DAN.6.16	Tua-i angayuqam alerquutaa Daniel-aaq teguluku egtesqelluku petmigmun yugtutulinek imalegmun. Qanrulluku-llu, “Daniel-aaq, Agayutvet, cakaniyuunak kevgiuqengarpet, anirtuqiliten.” 
DAN.6.17	Petmiim-llu painga teggalqumek patuat, angayuqam-llu takarnarqucirissuutminek atanerruami-llu cali piatnek teggalquq nepyuciraa, kia-llu Daniel-aaq anirturciiganaku. 
DAN.6.18	Angayuqaq-llu utercami eneminun nereksaunani; avayurrutnek-llu piyugpek'nani uitauq, unugpak-llu qavarciiganani.
DAN.6.19	Erqaaraan angayuqaq nangerrluni cukangnaqluni petmigmun ayagtuq. 
DAN.6.20	Tekicamiu-llu Daniel-aam uitavia umyuassuugarluni qayagpagtuq, “Daniel-aaq, pistiini unguvalriim Agayutem! Agayutvet-qaa cakaniyuunak kevgiuqengarpet anirturyugngallruaten yugtutulinek?”
DAN.6.21	Daniel-aam kiugaa, “Angayuqaulriami unguvamakina! 
DAN.6.22	Agayutem-wa an'gilani taivkarluku qanrit yugtutulit mamtellrukai taukunun akngircetevkenii. Tuaten pillruuq nallunrilamiu camek pinarqutailuciqa, camek-llu assiitellriamek piksailama tungevnun.”
DAN.6.23	Angayuqam cakneq quyaluni alerquutaa Daniel-aaq petmigmek nugtesqelluku. Nugcamegteggu tangrraat akngiringavkenani, tua-i-wa cacetuqutekngamiu Agayun. 
DAN.6.24	Angayuqam-llu alerquutai imkut Daniel-aam picetaarutestai nuliartuumaita irniartuumaita-llu tailluki egtesqelluki petmigmun yugtutulinek imalegmun. Petmiim-llu terr'a tekipailgatgu yugtutulit qecengvik'larait keggmarluki enrit-llu ayemqelluki.
DAN.6.25	Tua-i Angayuqaq Darius-aaq igartuq yugnun atanruvillgutkenrilngurnun, naumallgutkenrilngurnun, qaneryarallgutkenrilngurnun-llu nunami qaingani:
DAN.6.25	“Uitanqegcin piureskili elpecen̄i! 
DAN.6.26	Mat'umek picirkiramci ataniumakemni tamarpeci, uluryakiciu qigcikluku-llu Daniel-aam Agayutii.
DAN.6.26	“Unguvaluni Agayutnguan,
DAN.6.26	piugarkauluni-llu nangyuilngurmek.
DAN.6.26	Angayuqauvia piunriumangaunani,
DAN.6.26	atanrullra-llu piugarkauluni iquklicuunani.
DAN.6.27	Anirturilartuq aviuciluni-llu,
DAN.6.27	irr'inarqellrianek caliaqluni
DAN.6.27	qilagmi nunami-llu,
DAN.6.27	Anirtullrua Daniel-aaq tuqucetevkenaku yugtutulinun.”
DAN.6.28	Daniel-aaq-llu elluarrluni piurallruuq atanrullrani Darius-aaq Cyrus-aaq-llu Persia-rmiu.
DAN.7.1	Allrakumi ciuqlirmi Belshazzar-aaq angayuqaullrani Babylon-aami, qavangurtullruunga canek-llu tangaalua unugmi. Qavanguqa igautaqa, waniwa cauciit 
DAN.7.2	unugmi taumi tangellrenka:
DAN.7.2	Anuqnek piciatun anuqlilrianek qailingevkarluku imarpik. 
DAN.7.3	Cetamanek-llu ayuqenrilngurnek ungungssirpagnek tangerrlua nugelrianek imarpigmek. 
DAN.7.4	Ciuqliat yugtutulitun ayuqluni yaqulegpinraagnek yaqurluni. Tangvainanemni-llu yaquk qecuumalutek. Ungungssiq-llu tauna nangercecimaluni nangertuq yugtun, yuum-llu umyugaanek cikiumaluni.
DAN.7.5	Aipaa-llu ungungssim taqukatun ayuqluni nangengqaluni kingulirneregnegun ipiigmikun. Tauna-llu keggmiangqertuq pingayunek tulimanek, qanrucimaluni-llu waten, “Piyugtacirpetun kemegmek neri!”
DAN.7.6	Tangvainanemni-llu cali alla ungungssiq alairluni. Tauna kuskarpagtun leopard-aatun ayuquq tau͡gaam tunumikun cetamanek yaqulgem yaquinek yaqurluni, cetamanek-llu qamiqurluni. Takarnarqucingqellriatun-llu tauna ayuqluni.
DAN.7.7	Tangvainanemni cali cetamiit ungungssit alairtuq. Tauna piniqapigtuq, alingnaqluni cakneq; cavignek kegguterluni, keggmaq'ngaqluni ciqumlluki, ciqumqaarluki tutmautaqluki. Ciumini ungungssitun alaillertun ayuqenrituq; qulnek-llu cirunerluni. 
DAN.7.8	Taukut-llu cirunri irr'iknginanemni tangertua cirunecuayaarmek pugelriamek taukut cirunret akuliitgun. Pingayun-llu cirunret qecugtelluki enairluki. Tauna-llu ciruneq yinraagnek iiluni qanerluni-llu, qalarrluni-llu cakneq ucuryaggluni.
DAN.7.9	Tangvainanemni-llu atanruviit aqumlleret nekaitnun ellimallruut. Tauna-llu imna akwarpak unguvalleq aqumluni taukut iliitnun. Tauna aturangqertuq qanikcartun qatertalriamek, nuyarluni-llu qusngim melquqegtaaraitun ayuqellrianek. Aqumllera-llu akalrialiumaluni, ekurpagluni. 
DAN.7.10	Keneq-llu tuaken carvanirluni anluni. Tiissitsaarugaat-wa yuut tuanlluteng kevgiuryuumaluku, naaquciilnguut-llu yuut ciuqerrani nangengqaluteng. Qanercetaarillerkaq ayagnian kalikat ikirtait.
DAN.7.11	Tangvainanemni taukut, niitela'arqa imna cirunecuayaaq cali ucuryaggluni qalartellria. Tangvainanemni-llu taukut ungungssit cetamiit tuqucimaluni, temii-llu kenermun egtaat piunrirluku. 
DAN.7.12	Imkut-llu allat ungungssit piniatnek allurcimaluteng, tau͡gaam cuq'lirluki qaillun pitalriamek unguvavkaumaarkauluteng.
DAN.7.13	Tuani-llu unugmi tangaallemni tangertua yugtun ayuqellriamek. Amirlumek caqumaluni agiirtellriamek, taumun-llu akwarpak unguvalriamun ciunian ullautaat elliinun. 
DAN.7.14	Cikiumaluni-llu piyunarqucimek, takarnarqutmek, pinimek-llu, atanruvillgutkenrilngurnun, nauvillgutkenrilngurnun, qaneryarallgutkenrilngurnun-llu kevgiuresqelluku. Atanruarkauluni-llu akwarpak, angayuqauvia-llu iquklisngaunani.
DAN.7.15	Tangaallma unugmi uitacurlagcetaanga, cakneq-llu umyuassuugartellua. 
DAN.7.16	Tuani-llu nangengqalriit iliit ullagluku aptaqa cauciitnek makut tangellma. Tua-i taum qanrutaanga nalqigullua tamakunek. 
DAN.7.17	Qanertuq, “Ukut cetaman ungungssit tangelten cetamaugut angayuqauviit naugarkat maani nunami. 
DAN.7.18	Tau͡gaam Angtatailnguum Agayutem yui pinimek cikiumaciqut pikameggnek akwarpak tayima.”
DAN.7.19	Tua-llu nallunrikaniryugluku piaqa ungungssit cetamiita caucia, ilamitun ayuqenrilnguq, uluryanaqluni cakneq, kegguterluni cavignek cetugluni-llu punernernek; keggutmikun cetumikun-llu ciqumciaqluni, ciamqaarluki tutmautaqluki it'gaminek. 
DAN.7.20	Cali-llu nallunriryuganka cauciit qulen cirunret qamiqurrani, tauna-llu alla ciruneq naulleq akuliitgun cirunret pingayun qecugtelluki, iingqerrluni qanerluni-llu ucuryaggluni qalarrluni, alingnarqenruluni taukuni ilamini.
DAN.7.21	Tangvainanemni-llu taum cirunrem anguyagai Agayutem yui cirlakluki-llu. 
DAN.7.22	Imna-llu unguvalria iquilngurmek taiguq, cuqcillermini-llu ingluarvikai Angtatailnguum Agayutem yui. Tua-i-wa Agayutem yuin pinimek akurtullerkaat tekican.
DAN.7.23	Waten nalqigcilria qanertuq, “Tauna ungungssit cetamiit cetamakaqaat angayuqauviit nunami, angayuqauvigcetun-llu allatun ayuqngaunani. Nuna tamalkuan cirlakciqaa, ciqumtarkaugaa tutmaulluku-llu. 
DAN.7.24	Imkut-llu qulen cirunret, tuaken angayuqauvigmek qulnek angayuqertangciqliniuq, allamek-llu cali angayuqertangarkauluni taukut kinguatgun; taukucetun ciuqlircetun ayuqenrilngurmek, piunririarkauluni-llu pingayunek angayuqanek. 
DAN.7.25	Tauna-llu qalarciiquq inglulirluku Angtatailnguq Agayun, nanglluki-llu Agayutem yui. Cimingnaqciqai-llu agayumalriit piciryarait alerquutait-llu, Agayutem-llu yui ataniumaarkauluki cetamiit avegluku allrakuni. 
DAN.7.26	Nutaan-llu pakmani qilagmi cuqcistet quyurqaarluteng tauna pinianek uayarciqaat piunriqapiggluku-llu. 
DAN.7.27	Piniit ucurnarquciit-llu tamarmeng nunami angayuqauviit tunumaciqut Angtatailnguum Agayutem yuinun. Piniq akurtullerteng pikciqaat nangyuilngurmek, nunami-llu atanirturilriit tamarmeng kevgiulriaruarkauluteng ellaitnun, niisngaarkauluki-llu.”
DAN.7.28	Waten mat'um qanrutkumallra taktauq. Wiinga-llu alingem ugaani kegginaqa qakiluku, makut-llu yugmun qanrutkellruvkenaki.
DAN.8.1	Allrakut pingayuatni Belshazzar-aam angayuqrullran, aipirilua cali tangaallruunga. 
DAN.8.2	Tangllemni maaten piunga casgulgem nunarpiim Susa-m iluani uitalua Elam-aam nuniini. Nangengqalua Kuigem Ulai-am caniani, 
DAN.8.3	kuigem-llu caniani tangerrlua angucalumek qusngimek cirunerluni malrugnek takellriignek, cirunran aipaa takenruluni nutaraunruluni-llu aiparmini. 
DAN.8.4	Tangvallemni-llu tauna angucaluq qusngiq cirunermiaraluni kanaknetmun, negetmun, ungalatmun-llu. Inglukangesciiganani-llu, inglulirtuq'ngai-llu yuum anaucesciiganaki pinianek. Umyuani-llu aturluku piami ellminek pivaksagulluni.
DAN.8.5	Umyuangcainanemni caucianek mat'um, angucaluq qusngirngalnguq taiguq pangalegluni kanaknalirnermek, cukam-llu ugaani ipiin nuna tutmarpek'naku. Nallunaiterpalriamek cirunerluni iigmi akuliignegun. 
DAN.8.6	Ullagaa tauna angucaluq qusngiq, tangelqa nangengqaluku kuigem cen̄iini, curukarluku-llu pitacirmitun. 
DAN.8.7	Curukallrani tangvagaqa. Qenrucamiu-llu cakneq puukpagaa cirunrek-llu tamarkenka ayemllukek; angucalum-llu qusngim ingluliurciiganaku. Taum curukartiin nunamun iqulluku tutmautaa; kia-llu ikayurciiganaku.
DAN.8.8	Angucaluq-llu qusngirngalnguq cayunairutuq ellminek pivakluni; tau͡gaam cayunairutellran nalliini cirunra navgumallruuq. Uitavillrakun-llu nauluteng nallunaiterpalriit cetaman cirunret, caumallgutkevkenateng. 
DAN.8.9	Cirunret-llu iliitgun cirunecuayaaq nauluni, pinia-llu saggluni ungalatmun, calaratmun, Akqutem-llu Nunam tungiinun. 
DAN.8.10	Angliriluni piniriuq anguyagyugngariluki qiliim anguyagtai, agyat-llu; ilait-llu igcetai tutmaulluki-llu. 
DAN.8.11	Kiituani-llu pakemkumiungungraan Anguyagtet 
DAN.8.12	Yuut tauna assiilngirviksagutaat elliitnek ekuagiyuirulluteng, agayumaciq-llu piciulria nunamun igcecimaluni. Tauna ciruneq callermikun tamalkuan nakilriarullruuq.
DAN.8.13	Tua-llu niitua an'gilamek qanelriamek allamun, “Qaillun taktalriamek makut tangrrumallret piuqatartat? Qaillun-llu taktalriamek mat'um assiitellriim assiilngiryaram enairumaqatartau unuaquaqan ekuagilallrat? Qaillun-llu taktalriamek qilagmiut anguyagtait Agayuvigpak-llu tutmaucimaqatartat?”
DAN.8.14	Niitaqa an'gilam aipaa kiullrani, “Ernerni-wa malruk tiissitsaak yuinarnek akimiarnek cipluku (2,300) man'a waten ayuqerkaulria, tamatum-llu nalliini unuakumi atakumi-llu ekuagiyaraq atularngaunaku. Nutaan taukut erenret kinguatgun Agayuvigpak ayuqucillermitun ayuqliriarkauluni.”
DAN.8.15	Wiinga-llu, Daniel, tangelqa taringengnaqnginanemni, alqunaq yugmek tangertua ciuqamni nangengqalriamek. 
DAN.8.16	Erinamek-llu qayagaulriamek niitua Kuigem Ulai-am quliinek, “Gabriel-aaq, nalqigusgu una angun tangellranek taringevkarluku.” 
DAN.8.17	Gabriel-aaq tailuni nangertuq canimnun, alingama-llu cakneq nunamun palurtua.
DAN.8.17	Qanrutaanga, “Tuquarkaulriami yugmi, taringekiu caucia mat'um. Man'a tangellren ellam iquklitlerkaanek pilriaruuq.” 
DAN.8.18	Qanrinanrani nunamun iquunga ellaka nalluyagulluku. Tau͡gaam tegulua nangercetaanga, 
DAN.8.19	qanerluni, “Nasvagaqa camek iqungqellerkaa Agayutem eq'uqertii. Tangellren man'a iquklitlerkamek pilriaruuq.
DAN.8.20	“Qusngim angucalua tangellren malrugnek cirunerluni, angayuqaqakek Media-m Persia-m-llu. 
DAN.8.21	Qusngirngalnguq-llu angucaluq Greece-am angayuqauvikaa; iigken-llu akuliigni cirunerpak tangellren angayuqrin ciuqliqaat. 
DAN.8.22	Imna-llu ciruneq navvleq, cetaman-llu naumavillrakun nauluteng, angayuqauviugut cetaman naugarkat tuaken atanruvigmek, tau͡gaam ciuqlirtun pinirtangaunateng.
DAN.8.23	“Ukut angayuqauviit iquklitniaraquneng assiirulluteng-llu cakneq anucimirqecetaarnariluteng, atanertangciquq ciumualriamek nangcilriaruluni iqlungarluni-llu. 
DAN.8.24	Tauna piniriarkauguq elliin piniqenrilkem̄inek. Piunririlriaruarkauluni cakneq, callermikun tamalkuan piluaqeralriaruarkaungami. Piunririlriaruciquq yugnek pinilriarungraata Agayutem-llu yuk'engraaki. 
DAN.8.25	Iqlutun usvitulriaruami, piluaqeraciquq assiitellriatgun caliamikun. Ellminek pivakellriaruciquq piqatarraarpek'nani-llu yugnek amllernek piunririarkauluni. Kiituani-llu inglulirarkaugaa Angayuqat Angenrat, tau͡gaam piunriumaarkauguq yuum pilqenrilkiikun. 
DAN.8.26	Man'a tangellren unuakumi atakumi-llu ekuagiyaramek piciurciiquq. Tau͡gaam maa-i qanruteksaqunaku, piciurtellerkaa ukaqvaggun pingailan.”
DAN.8.27	Wiinga-llu umyuiqellruunga naulluulua-llu ernerni qavcini. Tua-llu assiriama angayuqam caliaqesqellri wangnun caliaqanka, tau͡gaam tangelqa ayuquciitellruaqa taringesciiganaku-llu.
DAN.9.1	Darius-aaq Mede-aq, Xerxes-aam qetunraa, angayuqaullruuq angayuqauviani Babylonia-m. 
DAN.9.2	Angayuqrurtellran ciuqliatni allrakumi prophet-aat igaitnek yuvrillemni nallunrirtua 
DAN.9.3	Piicallruunga-llu cumigglua 
DAN.9.4	Piicallruunga 
DAN.9.4	Qanerlua, “
DAN.9.5	“Wangkuta assiilngillruukut, assiitellria-llu atullruarput, piciunrilnguq aturluku inglulitaarluta tuaten, avvluta-llu alerquutevnek picirkiutevnek-llu. 
DAN.9.6	Niicuunaki-llu pisteten prophet-aat, qanresqellerpenek aterpegun qalarucilriit angayuqamten̄un, atanirturtemten̄un, ciuliamten̄un, nunam-llu yuinun tamalkuitnun. 
DAN.9.7	Elpet, 
DAN.9.8	Wangkuta angayuqaput, atanirturteput, ciuliaput-llu kasngunarqellriakun assiilngillruut elpenun, 
DAN.9.9	Elpet takumcutalriaruuten au͡g'ariciaqluten-llu, inglulitaallrungramteggen. 
DAN.9.10	Niisngallrunritamteggen, 
DAN.9.11	Tamarmeng Israel-aam yuin atullrunritait alerquuteten iqlutmurrluteng-llu, qanrut'ngerpeteng niicugpek'nateng. Taumek aniqlaatet akeqnerrlugutet-llu igausngalriit alerquutaini Moses-aam Agayutem pistiin, tut'ellriit wangkutnun assiilngillerput elpenun pitekluku. 
DAN.9.12	Qanellrucirpetun pillruarpekut ciuliqagteput-llu. Jerusalem-aaq arcaqanrulriamek anucimirqecetaallruan, pinruluku allami nunarpagmi nunam qainganelngurni, yuk piurqaanranek nangteqnarqellriamun tuc'eciiqniluku, pinritevkenak-llu tua-i piarkaullren piciurtelluku. 
DAN.9.13	Tamarmeng-llu makut nangteqnarqelriit tut'ut wangkutnun igausngacirmegcetun Moses-aam alerquutaini, tau͡gken wangkuta cakaniryugpek'nata piicaksaunata-llu takumcukesqelluta 
DAN.9.14	Elpet, 
DAN.9.15	“
DAN.9.16	Ciungani mat'um akiurut'lallruarpekut, taumek qenrutenriqiu Jerusalem-aaq. Elpet nunarpakngavgu, qemiqngavni qigcignarqelriaruuq.
DAN.9.17	, ciuniurru piicauteka takumcuca'arlua piicalqa. Ataam nauskiu Agayuvigpiin, piunriumalleq; yuut tamarmeng nallunrirniaraat elpet Agayutngucin. 
DAN.9.18	Agayutmaa, niiskut tangerrluku-llu qaillun picurlaumatacirput nangteqtacia-llu nunarpiim aterpenek aciumalriim; piicanritukut elluarucirput pitekluku, tau͡gaam piicagtukut elpenun takumcutalriaruavet. 
DAN.9.19	, niiskut. 
DAN.9.20	Piicagturallruunga, apervikuatekluki assiilnguunka Israel-aam-llu yuin assiilnguit, takumcucarautekluku-llu 
DAN.9.21	Piicainanemni-llu Gabriel-aaq, tangelqa ciuqlirmek tangaallemni, tengaurluni atrartuq ullaglua atakuqlirmi elliiyaraata nalliini. 
DAN.9.22	Tekicamia qanrutaanga, “Daniel-aaq, ullagamken ikayurluten taringevkarnaluku tekitarkaq qanrutkumalleq. 
DAN.9.23	Piicakarraallerpeni Agayutmun, elliin kiullruaten. Elliin kenkaten, taumek tailrianga qanrucarturluten caucianek. Murilkelluten niicugnikina tangellren nalqigtellemni.
DAN.9.24	“Agayutem cuq'lillrua nunarpagpeci qigcignarqellriim angicimallerkaa assiilngurmek yuinarnek yuinarnek yuinaat-wa cetaman qulmek cipluku (490) allrakunek. Assiilnguut au͡gaumaciqut elluarrluteng-llu cuqciyaraq atungarkauluku, tangellren piciurtesqelluku, Tanqilria-llu Agayuvigpak ataam naaqicimasqelluku. 
DAN.9.25	Nallunairturluku una taringekiu: Ayagneqluku alerquucimallra Jerusalem-aam ataam nautesqelluku, engelekluku-llu Agayutem cucukek'ngaan ciuliqagtem tekitellra allrakut yuinaak malruk qulngunrita'armek cipluku (49) pellugciqut. Jerusalem-aaq-llu ataam nauciquq tumyararluni asvairqumaluni-llu, piugarkauluni-llu allrakuni yuinaat yuinaat yuinaq-wa atauciq akimiarunrita'armek cipluku (434), tau͡gaam taukuni allrakuni arenqialliqutet amllerarkauluteng. 
DAN.9.26	Taukut allrakut kinguatgun tauna Agayutem cucukek'ngaa ciuliqagta tuqucimaarkauguq pinarqenrilnge'rmi. Pinilegpauluni atanirturilriim anguyagtain piunrirarkauluku nunarpak Agayuvigpak-llu. Iquklitlerkaq tekiciiquq ulerpagtun, anguyak tekiulluku piunrirnarqellria-llu Agayutem uptellra. 
DAN.9.27	Tauna-llu atanirturilria pillguciutarkauluni amllernun yugnun allrakuni malrunlegni, tau͡gaam taukut allrakut malrunelgen avkata elliiyaraq ekuagiluni arulairceciiqaa. Cakneq alingnarqellria irranarqellria-llu ellimaarkauluni Agayuvigpiim qertuqaanun tuani-llu uitaarkauluni tuavet ellistellran Agayutem upyutellrakun piunrirnatkaanun.”
DAN.10.1	Allrakut pingayuatni Cyrus-aam angayuqrullran Persia-mi, qaneryaraq nasvaumallruuq Daniel-aamun, Belteshazzar-aamek-llu aterpagtetukiitnun. Qaneryaraq-llu tamana piciunge'rmi taringellerkaa arturnaqluni. Nalqigcimallruluni-llu elliinun tangaallrakun.
DAN.10.2	Taum nalliini, wiinga, Daniel-aaq atullruaqa tuquillret atutukiit nitilini pingayuni. 
DAN.10.3	Nereksaunii-llu neqnirqellrianek, kemegtuqsaunii, wine-amek-llu meqsaunii, nuyanka-llu kenugteksaunaki nitilit pingayun pellugnatkaatnun.
DAN.10.4	Iralut ciuqliat ernengqerluku yuinarnek cetamanek cipluku nangengqallruunga cen̄iini kuigpiim Tigris-aam. 
DAN.10.5	Ciugcama tangertua angutmek 'lumarraqegtaarmek aturarluni suulutaaqegtaarmek-llu naqugcimaluni. 
DAN.10.6	Temii ciqinqerluni teggalquqegtaartun. Kegginaa-llu kalluum kenerpallallran tanqiatun ayuqluni, iik-llu kenertun ekualriatun ayuqlutek. Iruk tallik-llu ayuqlutek qevlercaumalriatun punernertun, erinii-llu yugugaat nepiicetun ayuqluni.
DAN.10.7	Wiinga kiima tangerrluku tauna. Angutet tau͡gken ilakellrenka camek tangerpek'nateng, camek-llu tangenrrilnge'rmeng alingalliimeng qimagluteng iirtut. 
DAN.10.8	Wiinga-llu kiimetqerlua, tangvallruaqa irr'inarqellria man'a. Unaqsertellruunga, kegginaqa-llu ayuqucimitun ayuqenrilan yuum elitaqsarpek'nii. 
DAN.10.9	Erinii niitellemni iqullruunga nunamun palurma caciqa nalluyagulluku. 
DAN.10.10	Unatet-llu tegulua maktaatnga ciisqumigtua acika ayaperluku; tau͡gaam cali qiivenriqsaunii.
DAN.10.11	Tua-llu an'gilam qanrutaanga, “Daniel-aaq, Agayutem kenkaaten. Wiinga ayagcecimallruunga elpenun. Nangerrluten niicugninqegcaarki elpenun qanrutkarkanka.” Qanrinanrani nangertua tau͡gaam cali qiivlua.
DAN.10.12	Waten qanrutaanga, “Daniel-aaq, alingevkenak. Elpenek pivakenrirluten taringyuumingqerraallerpenek ayagluni piicallren niicimalartuq. Wiinga-llu wani-wa piicallren niilluku taigua. 
DAN.10.13	An'gilam, qaunqestiin Persia-m angayuqauvian, inglulillruanga ernerni yuinaq ataucimek cipluku (21). Tua-i-llu Michael-aam, an'gilat ciuqliita iliita, ullaglua ikayuryartullruanga, tua-i-wa kiima unegtaullruama Persia-mi. 
DAN.10.14	Ullagamken taringevkarnaluki yugpenun tut'arkat kinguqvani. Man'a tangrrarkan kinguqvaggun tekitarkanek pilriaruuq.”
DAN.10.15	Makunek qanruqaartellua, acika tangvallruaqa, camek qanerkaunii. 
DAN.10.16	Tua-i-llu an'gilam, yugtun ayuqluni, yaggluni unatminek qerrlugka agturak; wiinga-llu qanrutaqa nangengqalria ciuqamni, “Tangaallma mat'umek piniatevkaraanga qiivenrirciiganii-llu. 
DAN.10.17	Pistetun ayuqua atanemi ciuqerrani nangerngalriatun. Qaillun tua-i wani-wa elpenun qalarteqatarcia? Piniatua anerneqa-llu naninani.”
DAN.10.18	Ataam yaggviklua tegunqigcanga pinirikanirtua. 
DAN.10.19	Qanrutaanga, “Agayutem kenkaaten, camek alingyaqunak camek-llu umyuassuugaryaqunak.”
DAN.10.19	Tuaten qanrucanga pinirikanirtua, qanerlua-llu, “Assirikanircetarpenga, kitaki nutaan camek qanrucukuvnga qanruskia.” 
DAN.10.20+DAN.10.21	Taum qanrutaanga, “Nallunritan-qaa ca pitekluku taillruciqa elpenun? Taillruunga nallunrircetnaluki igausngalriit Piciunrem kalikaini. Wani-wa tau͡gaam uterteqatartua callugyarturluku Persia-m qaunqestii an'gilaq; callunriqumku Greece-am qaunqestii an'gilaq taigarkauluni. Allamek ikayurtekaitua Michael-aamek tau͡gaam, Israel-aam yuin an'gilaatnek.
DAN.11.1	Elliin caliarkaqaa ikayurarkaulua akiurullua-llu. 
DAN.11.2	Wani-wa-llu elpenun qanrutkarkaqa piciulriaruluni.”
DAN.11.2	An'gilaq qanertuq, “Pingayun cali angayuqat Persia-mun angayuqauciqut, cetamangqerrarkauluteng-llu ellaitni tukuunrulriamek. Tukuutmikun pinirikuni inglulirarkaugaa Greece-am angayuqra.
DAN.11.3	“Tua-i-llu angayuqertangciquq pinilriamek nunanek amllernek atanirturiarkamek umyuani aturluku. 
DAN.11.4	Tau͡gaam pininruqallran nalliini nunat ataniumak'ngai quyungqanrirciqut cetamainguluteng-llu avegluteng. Angayuqat kinguvanrilnguut elliinek atanirturiciqut eniini, tau͡gaam elliitun pinirtangaunateng.
DAN.11.5	“Egypt-aarmiut angayuqrat pinilriaruciquq. Tau͡gaam anguyagtain atanrata iliit elliini piningqenruarkauguq nunat-llu atanirtuq'ngai amllenruarkauluteng. 
DAN.11.6	Allrakut qavcin kinguatni Egypt-aam angayuqra ililiuciiquq Syria-m angayuqranun paniminek-llu nulirturtelluku. Tau͡gaam ilikellrak ak'anun pingaunani, tauna-llu arnaq, uinga-llu, irniara-llu, pistai-llu tamarmeng tuqucimaarkauluteng. 
DAN.11.7	Kinguakun tamatum ak'anun pivkenani taum arnam tungayiin iliit angayuqrurciiquq. Anguyagluku-llu Syria-m angayuqra cirlakluku-llu. 
DAN.11.8	Egypt-aamun-llu ut'rulluki taukut agayutnguarit, suulutaat-llu qerrirlit elliitek'lallrit tamakunun. Allrakut-llu aturluki anguyaksaunani uitaqararkauluni. 
DAN.11.9	Tamatum kinguakun Syria-m angayuqran anguyagciqaa Egypt-aaq tau͡gaam cirliqluni ataam utertarkauluni.
DAN.11.10	“Syria-m angayuqran qetunrai upciiqut anguyagnaluteng quyurciluteng anguyagterugarnek. Taukut ayagciqut ulerpagtun ayalriatun ciuneqluku asvairqumalria inglukestem̄eng uitaviat. 
DAN.11.11	Egypt-aam-llu angayuqran qenqerrluni anguyagciqaa Syria-m angayuqra teguaqsagulluki-llu anguyagterugai. 
DAN.11.12	Egypt-aarmiut angayuqrata ucuryagutekciqaa cirlakillni tuqurqiluni anguyagterugarnek, tau͡gaam tuaten cirlakiurluni pingaunani.
DAN.11.13	“Syria-m angayuqra uterrluni quyurciciquq anguyagterugarnek ciuqlirmi amllenrulrianek; allrakut-llu qavcin kinguatni ayagarkauluni anguyagyarturluni, anguyagterugarnek maligluni, anguyagcuuterugarnek-llu ang'aqluni. 
DAN.11.14	Tamatum-llu nalliini amlleret yuut ingluksaguciiqaat Egypt-aarmiut angayuqrat. Elpet-llu nunalgutvet ilait aaryuyuilnguut inglulitaarciqut man'a tangaallren nasvaumalria piciurcetengnaqluku, tau͡gaam cirlakumaarkauluteng. 
DAN.11.15	Nutaan-llu Syria-m angayuqran anguyagciqaa asvairqumalria nunarpak teguluku-llu. Egypt-aam-llu anguyagtai anguyanrirciqut, pininqengraiceteng piniaruciiqngameng. 
DAN.11.16	Syria-rmiut curullret ciuneteng umyugiurutkeciqait ingluliurtekaiciiqngameng. Akqutkumallermi-llu nunami uitaarkauluni ataniumaluku tamalkuan.
DAN.11.17	“Tua-llu Syria-m angayuqra picirkiurciquq anguyagyugluni anguyagten̄i tamalkuita aturluki. Piunringnaqkuniu inglukestem̄i angayuqauvia iliksugluku piciqaa paniminek-llu nulirtuusqelluku; tau͡gaam picirkiuraa piciurrngaituq. 
DAN.11.18	Tamatum kinguani nunat imarpiim cen̄iinelnguut anguyagciqai amlleret-llu cirlakluki. Tau͡gaam yaaqvarmium anguyagtet atanrata cirlakluku ucuryagtesciigalivkarciqaa, ucuryagutellra elliinun utertelluku. 
DAN.11.19	Tauna angayuqaq uterciiquq kingunerminun asvairqumalrianun nunamini. Cirlakumallruami-llu niitnaunqiggngaunani.
DAN.11.20	“Taum-llu angayuqam kinguakun allamek angayuqertangciquq, taum-llu atanerruani ayagcetarkauluku yuut nangcecarturluki akiliqurautetgun angayuqauvini tukuurcetnaluku. Tau͡gaam tauna angayuqaq ak'anun pivkenani tuqucimaarkauluni, anguyagkun wall'u yuut tangvallratni pivkenani.”
DAN.11.21	An'gilam egmircillni ciumurulluku qanertuq, “Taum cimirkaa Syria-m angayuqerkaa assiitqapiarararkauguq angayuqruyugnaicaaqeng'ermi-llu usvituyarrluni alapen'errluki angayuqrurtarkauluni. 
DAN.11.22	Inglulirtai-llu tamarmeng, Agayutem-llu Agayulirten͞guneqengraani, piunriumaarkauluteng. 
DAN.11.23	Iliksuguarluki allat atanruviit ukvertelarciqai; piniriarkauluni-llu atanruvigmun yugkilngurmun atanirturten͞gunge'rmi. 
DAN.11.24	Tukurliq nuna piqatarraarpek'nani curugciqaa, canek-llu ciuliami piksailkaitnek pilararkauluni. Avgutarkauluki-llu maligngasten̄i tegukengaqellerminek anguyagaqami. Picirkiularciquq anguyagnaluni tau͡gaam amllermek pillerkangqerrngairuciiqluni.
DAN.11.25	“Uluryayugpek'nani quyurciarkauguq amllernek anguyagten̄ek anguyagnaluku Egypt-aarmiut angayuqrat. Tau͡gaam ellii-llu upciiquq nutaan anguyagterugarnek akiurnaluni, tau͡gaam iqluurumaciqngami atanruvimi yuikun Egypt-aarmiut angayuqrat anagngaituq. 
DAN.11.26	Cacetuqutekluki ayuqucirtuastain picurlagavkarluku anguyagtai tuqurqeciqait nangluki. 
DAN.11.27	Taukuk-llu angayuqak aqumgaciquk ataucimi estuulumi nernalutek, tau͡gaam umyuarrliqucamek ellmegnun iqluuruciiquk. Piyullertek unakngaitaak, piyullragnek pillerkaa cali tekiteksailan. 
DAN.11.28	Tauna Syria-m atanra uterciiquq tukuuluni anguyagkun piksagutellerminek, umyuamikun-llu cumiggluni piunrirnaluku Agayutem yuin agayumaciat. Umyuani aturluku piciquq nutaan-llu kingunerminun uterrluni.
DAN.11.29	“Pillerkiurumallermini cali anguyagciqaa Egypt-aaq tau͡gaam ciunganicetun pingaunani. 
DAN.11.30	Sun'at Rome-amek tekilluteng inglulirciqaat, tauna-llu alingluni pinricen̄ararkauluni.
DAN.11.30	“Uterciiquq tauna eq'urrluni piunringnaqerkauluku-llu Agayutem yuin agayumaciat. Agayumacimek-llu tamaaken avtellret pisquciat maliggluki piarkauluni. 
DAN.11.31	Anguyagtain-llu ilaita menuurciiqaat Agayuvigpak, unuaquaqan-llu elliiyarat ekuagiluteng taqevkarluki elkarrluku-llu tuavet Uluryanarqellria Assiitqapigtellria. 
DAN.11.32	Angayuqam-llu taum iqluquluki yuksaguciiqai imkut agayumacimeggnek pegcillret, tau͡gaam Agayutem maligngastai pektayiitarkaugut ingluliurutarkauluteng-llu. 
DAN.11.33	Yuut-llu ilait umyuartulriit ilateng ayuqucirturciqait. Tau͡gaam cali ak'anun pivkenateng tuqucimalarciqut anguyagkun, ilait-llu ekuamaluteng, ilait-llu uayaumaluteng itertauluteng tuaten. 
DAN.11.34	Tuqurqumallermeng nalliini Agayutem yui amllenrilngurkun ikayuumaciqut, amlleret-llu ilautelarciqut ellaitnun ellmeggnek tau͡gaam arcaqakellerteng pitekluku. 
DAN.11.35	Ilait-llu tamakut umyuartulriit tuqucimaciqut, tau͡gaam tuaten pillratgun yuut menuircaumaarkauluteng iquklitlerkaq Agayutem pillerkiuraa tekilluku.
DAN.11.36	“Angayuqra-llu tauna Syria-m umyugiulriaruciquq; ellminek-llu quyinrulriarurrluni agayutni tamalkuitni, alangaanarqellrianek-llu qalartarkauluni inglulirluku Artuqailnguq Agayun. Tuaten-llu piyugngaarkauluni Agayutmek anucimirqecetaarumallerkani engelkarrluku. Agayutem picirkiurani cakanirpek'naku tuaten piarkaungami. 
DAN.11.37	Taum-llu atanrem ciuliami agayutait cakngaunaki, agayun-llu arnat kenkek'ngaat; cakngailamiki agayutet tamalkuita ellminek angenrurrluni tamakuni piami. 
DAN.11.38	Qigcikarkauluku tau͡gaam agayun asvairqumalriit qaunqestiit. Elliivikciqaa-llu suulutaamek qerrirlimek-llu teggalquqegtaarnek-llu allanek-llu cikirarkauluku agayun ciuliami agayuvikeksailkiit. 
DAN.11.39	Teguvkanritengnaqkuniu asvairqumalria nunani yugnek ilalirluni piciquq agayutulinek tangnerranarqellriamun agayutmun. Atanruciminek ciuniurten̄i takarnarqucirciqai, caliarkitaqluki quyilrianek nunakaitnek-llu nunuliraqluki.
DAN.11.40	“Angayuqran Syria-m iquklitniarallra canimellikan, Egypt-aam angayuqran anguyagciqaa, Syria-m-llu angayuqran pinirtacini tamalkirrluku akiurarkauluku anguyagcuutmikun akalrialegteggun, horse-aatgun, sun'arugarteggun-llu. Anguyagarkauluki nunat amlleret ulerpauskiitun ayuqlirivkarluki. 
DAN.11.41	Imna-llu Nuna Akqutkumalria cali anguyagarkauluku yugnek tiissitsaarugarnek tuqurqiluni. Tau͡gaam Edom-aaq, Moab-aq, Ammonite-at-llu nunautiita ilii anguyagngaunaki. 
DAN.11.42	Anguyakuniki-llu tamakut Egypt-aaq pinrilngaunaku. 
DAN.11.43	Ayautarkauluki-llu Egypt-aam tukuutai suulutaat qerrirlit-llu, allat-llu cali qununarqellriit; cali-llu cirlakarkaulukek Libya-nkuk Sudan-aaq-llu. 
DAN.11.44	Tau͡gaam niiskuni qanemcinek calaramek negeqvamek-llu alingem tuciiqaa callugarkauluni-llu pitacimitun, tuqurqiluni amllernek yugnek. 
DAN.11.45	Pelatekarpani-llu naparrluki akuliignun imarpiim ingrim-llu Agayuvigpiim uitavian; tau͡gaam tuquarkauluni ikayurtekaunani.”
DAN.12.1	An'gilaq 'lumarraqegtaarmek aturalek qanertuq, “Taum nalliini an'gilaq Michael-aaq, yugpet qaunqestiit, alairciquq. Arenqiallugutet tut'elarciqut, arcaqanruluteng atanruviit piurteqarallratnek. Tauna pillerkaq tekiskan, tamarmeng atanruvigpet yuit atrit igausngalriit Agayutem kalikaini anirtuumaciqut. 
DAN.12.2	Amllellriit-llu tuqullret makciiqut, ilait unguvaarkauluteng nangyuilngurmek ilait-llu kasngunarqellriamun, nangyuilngurmek-llu caunrilkumallerkameggnun. 
DAN.12.3	Umyuartulriit-llu yuut tanqigciqut qilagtun. Yugnek-llu qalaruciluteng umyuarnayagucivkarillret tanqigarkauluteng agyatun nangyuilngurmek.”
DAN.12.4	Cali qanrutaanga, “Kitaki, Daniel, kalikat paluski nepyucirluki-llu ellam iquklitlerkaan engeliinun. Tauna tekipailgan yuut caurailngarciqut taringengnaqluki tamakut tuaten piarkat.”
DAN.12.5	Tua-llu tangertua malrugnek yuugnek nangengqalriignek, kuigem cen̄egkeni akiqliqlutek. 
DAN.12.6	Aipaan aptaa an'gilaq kialirnermi nangengqalria 'lumarraqegtaarmek aturalek, “Qaku makut irr'inarqelriit iquklitqatartat?”
DAN.12.7	Taum-llu 'lumarraqegtaarmek atulriim an'gilam unategni tamarkenka qulmun yagglukek cumiggluni akqiuq atrakun Iquilnguum Agayutem. Niitaqa waten qanertelluku, “Makut tamarmeng pillrurciiqut Agayutem yuin nangcimallrat iqukliskan.”
DAN.12.8	Niicaaqaqa tamana qanellra tau͡gaam taringevkenaku. Taumek apeskeka, “Qaillun ayuqellriakun man'a iqukliciiqa?”
DAN.12.9	Waten kiugaanga, “Watua ayagnariaten, Daniel-aaq, makut niitelten qemangqaarkaungata iquklitlerkaq engelkarrluku. 
DAN.12.10	Amlleret yuut menuircaumaciqut. Assiitellriit yuut taringesciiganateng assiilucirteng ciumuruciiqaat; umyuartulriit tau͡gaam taringarkaugut.
DAN.12.11	“Unuaquaqan ekuagiluni elliiyaram arulaircecimarraanranek, Uluryanarqellriim-llu Irranarqelriim alairraanranek, erenret tiissitsaaq atauciq yuinaat-wa akimiarunrita'ar qulnek cipluku (1,290) pellugciqut. 
DAN.12.12	Atawaqertut yuut pektayiilnguut erenret tiissitsaaq atauciq yuinaat-wa akimiaq atauciq akimiarmek cipluku (1,335) pellugnatkaatnun.
DAN.12.13	“Elpet-llu, Daniel-aaq, pektayiilkina iquklitlerkamun. Tua-i-llu tuquarkauguten, tau͡gaam maktarkauluten akurturnaluku akiliuten iquklitlerkam nalliini.”
HOS.1.1	Waniwa una qanerkiuraq 
HOS.1.3	Tua-i Hosea kassuutuq arnamek Gomer-aamek at'legmek, Diblaim-aam panianek. Yuurtellran kinguani irniangeqarraarutiignek, qetunraagnek, 
HOS.1.4	 Hosea-mun qanertuq, “Acirru Jezreel-amek, ak'aningailan anucimirqecetaallerkaqa Israel-aam angayuqra ciuliaran Jehu-m tuqurqillra yugnek pitekluku Jezreel-ami.
HOS.1.5	Taum-llu nalliini Jezreel-am Kuignayuani Israel-aam anguyagcuutai piunrirciqanka.”
HOS.1.6	Gomer-aaq irninqigtuq — maa-i paningluni. 
HOS.1.7	Judah-m tau͡gaam yui kenkeciqanka. Wiinga, 
HOS.1.8	Gomer-aam panini aamartenriamiu, cali qinganqigtuq allamek-llu qetunrangenqiggluni. 
HOS.1.9	 qanertuq Hosea-mun, “Acirru ‘Yuk'enritanka,’ tua-i-wa Israel-aam yui yuk'enrilamki, wiinga-llu ellaita Agayutkevkenii.”
HOS.1.10	Israel-aam yui imarpiim qau͡gyaitun ayuqliriciqut, amllerem ugaani naaqumasciiganateng cuqcimasciiganateng-llu. Maa-i Agayun ellaitnun qanlartuq, “Yuk'enritamci,” tau͡gaam erneq agiirtuq qanllerkaa ellaitnun, “Elpeci irniaqaaci unguvalriim Agayutem!” 
HOS.1.11	Judah-m yui Israel-aam-llu yui ataam ilaksaguciiqut. Cucuklirciqut-llu ataucimek ciuliqagtekameggnek, ataam-llu amllericiqut tukuurrluteng-llu nunameggni; Aa-ang, erenra Jezreel-am
HOS.2.1	Taumek Israel-aarullguceci aterpagciki, “Agayutem Yui,” cali-llu, “Kenkumalriit 
HOS.2.2	Irniamaa, taqsuariulluku inerquagiciu aanasi— nulirqenringramku, wiinga-llu elliin uikenrirlua. Taqsuariulluku inerquagiciu taqesqelluku akusrarutekevkallra akissuullra-llu. 
HOS.2.3	Niitenrilkan, matarqeciqaqa yuurtellrani ayuqucillratun. Kinreskiitun-llu cam nausciigalkiitun nunatun ayuqlirivkarciqaqa, quligluni-llu tuquciquq. 
HOS.2.4+HOS.2.5	Takumcukngaitanka-llu irniari; kasngutailnguum akissum irniaqngaki. Ellii-wa ellminek waten qanellrulria, “Kenkuurtenka ullagciqanka — cikilaraatnga neqnek mermek-llu, qusngit-llu melquitnek pilimalriamek 'lumarrarmek cali allamek 'lumarrarmek, olive-aat-llu uquatnek wine-amek-llu.”
HOS.2.6	Taumek wiinga casguliqata'arqa cukilanat napayagaitnek akuliitnun elliluku naucilua-llu qacarnermek capkucirluku. 
HOS.2.7	Kenkuurten̄i malirqeraciqsaaqai tau͡gaam angungaitai. Yuarciqsaaqai tau͡gaam nalaqngaitai. Tua-llu qanerciquq, “Uterteqatartua ciuqlirmun uimnun— watuam assinqellrua tuani uitalqa.”
HOS.2.8	Elliin arnam nalqiggngaitaa wang'ucia cikirtek'lallni mukaarkanek, wine-amek, olive-aat uquatnek, tamalkuitnek-llu qerrirlinek suulutaanek-llu atulallminek agayuaqami Baal-amun. 
HOS.2.9	Taumek quyurciyaram naucetaanek nalliini cikiutek'lallrenka ataam teguciqanka mukaarkat, wine-at-llu, teguluki-llu qusngit melqurritnek pilimalriit 'lumarraat allat-llu 'lumarrat cikiutek'lallrenka aturaqesqelluki. 
HOS.2.10	Aturairciqaqa kenkuurtain ciuqerratni, kia-llu atauciunger'mi anirturciigaciiqaa pinimnek. 
HOS.2.11	Angnirluni kalukaryarai tamalkuita taqevkarciqanka — allamiaqan iralut-llu tamaita nerevkariyarai, Sabbath-aami-llu atulallri — tamalkuita-llu agayuyarakun quyurcarai. 
HOS.2.12	Wine-arkanek atsanek naugitulit napat, figs-aanek-llu cali naugitulit piunrirciqanka, qanrutkellri angutnun kenkuurtem̄inun cikiutelqen̄iluki akiliutekluki aipaqraarluni. Naucetaarvii wine-arkanek atsanek-llu yuilqutun ayuqlirivkarciqanka; yuilqurmiutaat ungungssiaraat piunrirciqait. 
HOS.2.13	Anucimirqecetaarciqaqa nalluyagucilallri wangnek pitekluku, elegciaqami aruviarnek Baal-amun kenugutnek-llu aqaarluni kenkuurten̄i yuaralallrinek. 
HOS.2.14	Taumek ataam ayauteqata'rqa yuilqumun mertailngurmun, tuani kenegyagutenqigceciiqua qalarulluku kenekmek. 
HOS.2.15	Elliinun uterceciiqanka naucetaarvii wine-arkanek Picurliim-llu Kuignayua amiigurrluku neryuniurutmun. Maliguciiquq wangnun ayagyuallermini pillrucirmitun, Egypt-aamek taillermini. 
HOS.2.16	Uiminek-llu ataam tuqlulangenqigciiqaanga—Baal-aminek-llu tuqlunqiggngaitaanga.
HOS.2.17	Wiinga watqapik Baal-am atra elliinun aterpagcetenqiggngaitaqa.
HOS.2.18	Taum nalliini akqucillgutkeciqanka yuilqurmiutaat ungungssit yaqulget-llu, yuunka akngirtenritniarait. Au͡g'arciqanka-llu tamalkuita anguyagcuutet saskut nunamek, tamalkuita nuussirpiit urluvret-llu, yuunka-llu uitavkarciqanka nepaitmi pengegnailngurmi-llu.
HOS.2.19	Israel-aaq, nuliqsaguciiqamken;
HOS.2.19	Piciulua; allaliuqsaunii piciqua;
HOS.2.19	Kenkuralarciqamken nakleku'urluten-llu
HOS.2.19	piksagulluten-llu akwarpak pikarkauluten.
HOS.2.20	Akqutkelqa aturluku piksaguciiqamken,
HOS.2.20	elpet-llu nallunrirciqan 
HOS.2.21+HOS.2.22	Taum nalliini kiuciqanka piicautai yum'a Israel-aam.
HOS.2.21+HOS.2.22	Ellalluk tuc'eciiqaqa nunamun,
HOS.2.21+HOS.2.22	nuna-llu naugiciquq mukaarkanek wine-arkanek-llu olive-aanek-llu.
HOS.2.23	Yuunka nunalgarceciiqanka tamaavet nunamun tukuurtelluki-llu.
HOS.2.23	Kenekmek nasviciiqanka imkut aterpagcimallret “Kenkumanrilnguq,”
HOS.2.23	imkut-llu aterpagcimallret “Yuk'enrilkenka”
HOS.2.23	Qanerciqua, “Elpeci yuk'amci,”
HOS.2.23	kiuciqut-llu, “Elpet Agayutkamteggen.”
HOS.3.2	Wiinga arnaq tauna kiputellruaqa akilirluku akimiarnek qerrirlinek, malrunlegnek-llu cuqnek massaarkanek. 
HOS.3.3	Qanrutaqa elliinun ak'anun utaqaarkaunilua akissuuvkenaku akusrarutekevkaqsaunaku-llu; tamatum-llu waten pillran nalliini wiinga utaqaciqaqa. 
HOS.3.4	Waten ayuqluteng Israel-aam yui yuuciqut ak'anun angayuqaunateng ciuliqagtaunateng-llu, ekuagiyuunateng qigcignarqellrianek-llu ekuavignek piinateng, agayutnguarunateng wall'u tangrrutnek atutukaitnek ciunerkarcutulit. 
HOS.3.5	Tau͡gaam pillerkaq tekiciiquq Israel-aam yuin ataam caullerkaat 
HOS.4.2	Akqillerteng atuyuunaku; iqluyugluteng, tuquciyugluteng, teglegyugluteng, akusrarutekiyugluteng tuaten. Narurcinek pingiinarluni, tuqurqiurluteng tuaten. 
HOS.4.3	Taumek nuna kinerciquq, cat-llu tamarmeng qaingani unguvalriit nalaciqut. Tamarmeng ungungssit yaqulget-llu, neqngung'e'rmeng-llu nalaciqut.”
HOS.4.5	Unugmi erenrani-llu elluaturqevkenaci pilartuci, prophet-aat-llu cangallruvkenateng elpecen̄i. Piunriqatarqa Israel-aaq, aanasi. 
HOS.4.6	Yuunka assiitellriamek ciunerkangqertut nallunaiqsaitelaamegteggu wang'uciqa. Elpeci agayulirten̄i nallunairyuumiitelararci wang'uciqa ciuniullruvkenaki-llu elitnaurutenka, taumek wiinga qessakekemci ciuniurngaunaki-llu qetunrarpeci wangnun agayulirten͞gullrat.
HOS.4.7	“Agayulirten̄i amllerillerci maliggluku, assiilnguq atullerci tungemnun pingiinartuq, taumek takarnarquceci cimirciqaqa kasngunarqellriamek. 
HOS.4.8	Tukuurtuci assiilngillratgun yum'a, taumek cingumalaqeci kiiki assiilngirturalaasqelluki. 
HOS.4.9	Nangteqluci aturciqerci ayuqii yuut anucimirqecetaarutkaat! Anucimirqecetaarciqamci assiilnguq atullerci akilirtelluku. 
HOS.4.10	Nerciqsaaquci elliitnek pikiumacirpecetun, tau͡gaam camirrngaunaci. Agayuvikeciqaci irniangevkaritulit agayutet, tau͡gaam cali irniangengaituci, tua-i-wa tunutellruavcia maliggnaluki allat agayutet.”
HOS.4.12	Kiituani-llu muraggarmun ellatessulangut! Muraggaam qanrut'larai canek nallunricukaitnek! Unitellruatnga. Arnatun akissuurtellriatun, cikiutekut ellmeggnek allanun agayutnun. 
HOS.4.13	Qigcikek'ngameggni ingrit kangritni elliilartut ekuagiluteng, qemit-llu qaingitni aruviararaqluteng aciatni sugtulriit avayalilriit napat, napam talinra assirpakaan!
HOS.4.13	“Taumek, panici akissuurtelalriit, ukurraci-llu akusrarutekevkaraqluteng. 
HOS.4.14	Tau͡gaam wiinga mat'umek anucimirqecetaarngaitanka, tua-i-wa elpeci-llu akusrarutekilaavci agayuvigpiim akissuinek,
HOS.4.15	“Elpeci Israel-aam yuini piciunrilngerpeci wangnun, Judah-m yui pinarqutailkilit tamatumun. Agayuyaqunaci Gilgal-aami Bethaven-aami-llu,
HOS.4.16	Yui Israel-aam tatervaugut ciulvagtun. Qaillun wii nerqeciqsia qusngiyagartun carr'ilqami? 
HOS.4.17	Israel-aam yui agayutnguat umyugiumait. Umyugait aturceciu. 
HOS.4.18	Wine-amek amllermek merraarluteng, angniutek'laraat akissuullerteng, kasngunarqellria aturyunruluku elluarucimi. 
HOS.4.19	Anuqem tengeskiitun ayaucimaciqut, kasnguyugciqut-llu ekuagilallermeggnek agayutailngurtun.
HOS.5.1	“Niicugniciu una, agayulirten̄i! Murilkici, Israel-aam yuini! Niicugnici, angayuqam ilaini! Pitalqeggsaraq aturluku cuqciarkauyaaquci — taumek qanercetaarutem tuciiqekiici! Napcetaarurtuci Mizpah-mi, negatun civtumalriatun Ingrimi Tabor-aami, 
HOS.5.2	ilutulriatun petmigtun Nunarpiini Acacia-m, wiinga-llu anucimirqecetaarciqamci tamarpeci. 
HOS.5.3	Nallunritaqa qaillun Israel-aam ayuqellra — iirciigatuq wangnek. Piciullrunrituq, yui-llu agayukaunritut wangnun.”
HOS.5.4	Assiilnguum yuut atullrata utercesciigalivkarai Agayutiitnun. Agayutngualiyaram tukniluni petuumai, nallunainritaat-llu 
HOS.5.5	Ucuryaggluteng yuullrata Israel-aam yuin ayuquciat nallunairaa. Assiilngumeggnun nagqaqluteng paallagalartut, Judah-m yuin maliggluki paallagtut. 
HOS.5.6	Qusngiuteteng kuluvauteteng-llu elliitek'larait ekualuki 
HOS.5.7	Piciullrunritut 
HOS.5.8	Cupiciki anguyiim cupu'uryarai Gibeah-mi! Elpengcarciki Ramah-rmiut! Anguyagcuutmek qayagpagaci Bethaven-aami! Anguyaucarturci, Benjamin-aam anguyagtaini! 
HOS.5.9	Anucimirqecetaarutem erenra agiirtuq, Israel-aaq-llu piunriumaciquq. Israel-aam yuini, ilumun man'a piciurciiquq!
HOS.5.11	Israel-aaq cakviurtuq nangcimaluni; cagmariuq nunamek nakmiin piminek, tua-i-wa ciumuarluni ikayurcetaarami ikayuutekailngurnun. 
HOS.5.12	Taiciiqua piunriumallerkaanek Israel-aamun elluatuunrirtelluki-llu Judah-m yui.
HOS.5.13	“Israel-aam qaillun pitalriamek naulluutacini tangrramiu Judah-m-llu tangrraki kilineni, nutaan Israel-aaq ayagtuq Assyria-mun ikayungcarnaluku angelria angayuqra, tau͡gaam assirivkarciigatai wall'u mamtesciigatai kilinrit. 
HOS.5.14	Curugciqanka Israel-aankuk Judah-m-llu yuk'ek yugtutulitun. Wangnek tungaunii allgurciqanka caunrirluki tua-i-llu unilluki. Qamurluki ayauskumki, kia anirturciigaciiqai.
HOS.5.15	“Uniciiqanka yuunka nangteqelngungviatnun assiilngumeggnek wiinga-llu yuarlua taiviatnun. Nangteqlerteng niilluku yuaryuaraatnga.”
HOS.6.1	Yuut qanertut, “
HOS.6.2	Erenrek malruk wall'u pingayun aturluki assirivkarciqaakut, yuuciqukut-llu ciuqerrani. 
HOS.6.3	Nallunringnaqnaurput 
HOS.6.4	Tau͡gaam 
HOS.6.5	Taumek ayagcetellrukenka prophet-aanka qanerkiurutka elpecen̄un qanrutkesqelluku cuqcimallerkaq piunriumallerkaq-llu. Piyuuteka elpecen̄ek taringnarquq ayuquciitnaunani-llu: 
HOS.6.6	Caqtaanrilnguq kenkutsek piugaqa, ungungssit ekualuki elliiceci pivkenaki. Wiinga piyuutekenruaqa yumnun nallunricesqumalqa ekuagiluteng elliitaitni pinruluku.
HOS.6.7	“Tau͡gaam itrucimegcetun Adam-aam nuniinun, navgaat ellait pillgutekluki akqut'lialqa. 
HOS.6.8	Gilead-aaq nunarpak muirumauq yugnek assiitqapiaralrianek tuqutarayulinek-llu. 
HOS.6.9	Agayulirtet ayuqut uayaariyulitun utaqalgilriatun yugmek curukararkameggnek. Tumyaraani tuaten tanqilriamun ayagviim Shechem-aamelnguum tuquciaqluteng. Pitsaqluteng-llu makut assiitellriit atularait. 
HOS.6.10	Israel-aami tangellruunga assiitqapiaralriamek: yuunka menuurtut ellmeggnek agayutnguanun agayulallermegteggun.
HOS.6.11	“Elpeci-llu, Judah-m yuini, pillerkamek taqutellruunga anucimirqecetaarnaluci caliavcen̄ek.
HOS.7.1	“Canrircecugaqamki yuunka Israel-aat tukuurcetenqiggluki-llu, kiingan tanglaraqa umyuarrliqellrat assiitellria-llu caliarat. Piciunrit'lartut ilameggnun; it'rarluteng enenun teglegaqluteng; uayaaraqluki yuut tumyarani. 
HOS.7.2	Umyugaitnun tut'eqayuunani wangnun umyuaqerkaucia man'a assiitellria; tau͡gaam assiilnguita kassugusngait, wiinga-llu nallunguarciiganaki.”
HOS.7.4	Tamarmeng alingnariut piciuvkenateng-llu. Eq'ukutiit ayuquq kangiplugtun kumauralriatun kaminiam kelipissuutiini, cayugaqsailkiitun kelipistem keliparkaq upingarinatkaanun. 
HOS.7.5	Ernermi taumi angayuqam nerevkaritiini angayuqaq atanerruari-llu taangiqevkarait usviirutelluki wine-amek. 
HOS.7.6	Aa-ang, ekuagut kelipissuutetun assiitellriamek picirkiullermegteggun. Unugpak eq'urtellrat kangiplugtun kumauralriatun ayuquq, ercan-llu ekuallagluni.
HOS.7.7	“Qenertellermeng pitaciatun tuqurqellruit atanirturteteng. Tuqurqumallruut angayuqrit kinguqliqu'urluteng, tau͡gaam atauciunger'mi kina wangnun ikayungcarluni piicallrunrituq.”
HOS.7.9	elpekevkenaku-llu cacetuqutekillermegteggun ilakumanrilngurnek pinimeggnek teguimacirteng. Ernerkait naaqucingqertut, tau͡gaam tamana nalluat. 
HOS.7.10	Ellmeggnek pivakellrata Israel-aam yuin assiiluciat nasvalaraa. Tuaten-llu tamakut ellmeggnun tutaangraata wangnun uterteksaunateng, 
HOS.7.11	Israel-aaq pillinqigtaalartuq usviilngurtun yaqulegtun; yuin ciumek Egypt-aaq ikayungcarvikaat, tua-i-llu caugarrluteng Assyria-mun! 
HOS.7.12	Tau͡gaam kuvyamek civciciqua naptelluki-llu yaqulegtun maagguirinanratni. Anucimirqecetaarciqanka assiilngurmek atullratnek.
HOS.7.13	“Aarnarqellriamek ciunerkangqertut! Avtellruameng wangnek inglulilluteng-llu wangnun. Piunriumaciqut. Anirturyullruyaaqanka, tau͡gaam agayulallrat wangnun piciullrunrituq. 
HOS.7.14	Ilungluteng wangnun piicaksaitut, tau͡gaam palurquagaqluteng aaraluteng-llu agayumanrilnguut pilauciicetun. Piicagaqameng mukaarkamek wine-amek-llu piyugluteng ellmeggnek kilirturluteng pilartut agayutailngurcetun. Inglulitaalriaruvagtat! 
HOS.7.15	Wiinga-llu anglicallrungramteng pinirivkarluki-llu umyuarrliqutellruatnga. 
HOS.7.16	Ayassaagturluteng wangnek agayutmun piniilngurmun. Kemyuksunaitut urluvertun nalqialngurtun. Ciuliqagteteng qalartelaata ucuryaggluteng, nangteqnarqellriakun tuquciqut, Egypt-aarmiut-llu engelaraciqut.”
HOS.8.2	Tuqlulangerme'gten͞ga Agayutmeggnek wangnun-llu yukniaqluteng nallunritnilua-llu, 
HOS.8.3	qessakellruat assilria. Man'a pitekluku ingluita malirqeraciqait.
HOS.8.4	“Yuunka cucuklillruut angayuqanek, tau͡gaam ellaita umyuarteng aturluku pillruut. Ciuliqagtekanek ellimerrillruut, tau͡gaam wiinga apelcirraarpek'nii. Teguit qerrirliuteteng suulutaaruteteng-llu agayutngualiluteng-llu — ellaita ellmeggnek navguutekameggnun. 
HOS.8.5	Eq'ukaqa cakneq suulutaaq angucaluq kuluvaguaq agayuvikelallrat yuin nunarpiim Samaria-m. Qenrutanka cakneq. Qaku taqeqatartatgu agayutngualiullerteng? 
HOS.8.6	Israelite-am muraliurtem pilialqaa agayutnguaq, tauna watqapik agayutngunrituq! Suulutaaq kuluvaguaq agayuvikelallrat Samaria-mi kaugtuarluni ciqumcimaciquq! 
HOS.8.7	Anuqmek nauceciilriatun pikuneng, quyurciciqut ellarayagmek! Naucirivigmi mukaarkat taqmigtenrilkuneng keliparkaurcesciigatut. Tau͡gaam kelipaurcaaqengraata, allanret neryarait. 
HOS.8.8	Israel-aaq allatun atanruvigtun ayuqliriuq atuunrirluni-llu navgumalriatun egatetun. 
HOS.8.9	Tatervagtun yuilqurmiutartun ciulvagtun, Israel-aam yui umyuarteng aturluku yuugut. Assyria ullagluku ikayungcallruat allat-llu cali atanruviit akilirluki ililiisqut camun pivkaasqevkenateng. 
HOS.8.10	Tau͡gaam wiinga waniwa quyurrluki anucimirqecetaaqataranka. Ak'anivkenateng qiperrlugciqut aknirniurluteng atanerruarata Assyria-rmiut nangeskateng.
HOS.8.11	“Amllerriinallrat maliggluku ekuaviit Israel-aam yuin piliari assiilnguirvigkat, amlleriinarciqut assiilngirvigkait. 
HOS.8.12	Igaucilartua naaquciilngurnek elitnaurutkaitnek yuut, tau͡gaam qessakait tangnerranaqniluki allayuuniluki-llu. 
HOS.8.13	Elliilartut ekuagarkanek wangnun nerluki-llu kemget ekuagat. Tau͡gaam Wiinga, 
HOS.8.14	“Israel-aam yui pilillruut angayuqat enaitnek, tau͡gaam nalluyagutaat ellaita Piliaqestellerteng. Judah-m yui pilillruut asvairqumalrianek nunarpagnek. Tau͡gaam wiinga ayagceciciqua kenermek ekuaciqai-llu angayuqat enait nunarpait-llu.”
HOS.9.1	Israel-aam yuini, taqnariaci nerevkariyararpeci atulallrat agayutailngurcetun. Agayutsi unitellruaci piciunrirluci elliinun. Nunami tamiin elpecen̄ek akissutun Baal-amun agayutnguamun tunellruuci, kenekluki-llu mukaarkat elliinek elpecen̄un akiliuteksukluki. 
HOS.9.2	Tau͡gaam ak'anivkenaci nuruciiquci mukaarkanek olive-aat-llu uquatnek, wine-artairutarkauluni-llu. 
HOS.9.3	Israel-aam yui uitaurngaitut 
HOS.9.4	Tamakuni ilakumanrilngurni nunani aturciigaciiqaat wine-amek elliilallerkarteng 
HOS.9.5	Pillerkaq-llu tekiskan apertuumalrianun nerevkariyaranun takaqutnguluteng 
HOS.9.6	Picurlagnarqellriim tekiskateng yuut-llu cekavvluteng, Egypt-aarmiut quyurciiqait — quyurrluki tungmaggnaluki Memphis-aami! Tukuutait qerrirlit enaita-llu uitavillrit caranglluut nauciqait cukilanat-llu naugarkauluki.
HOS.9.7	Anucimirqecetaarillerkaq tekituq, tuani yuut caliameng akiliutiinek akurturciqut. Tuaten pikan, Israel-aam nallunriciiqaa! Qanertuci, “Una prophet-aaq usviituq. Una angun anernerkun ciuliqagcimalria usviilnguuguq.” Elpeci yugni eq'ukqapiararavcia assiilngurci cakneq angelriaruan. 
HOS.9.8	Agayutem ayagcetellruyaaqaanga aarcirturyartuusqelluki yun'i Israel-aat. Tau͡gken natmun ayalqa tamalkuan, elpeci pitaqengnaquralararpecia yaqulegtun. Agayutem-llu Agayuvigpiin ilukengraaku yuut ingluk'laamegteki prophet-aat. 
HOS.9.9	Gibeah-mi uitallermeggni ayuqucillermegcetun, umyuarrliqeqapiartut caliameggni.
HOS.9.11	Israel-aam ucurnarqucia tengluni ayagciquq yaqulegtun, mikelngurnek-llu yuurtellriartairuciiquq ellaitnun, arnanek qingalriartaunani, mikelngurnek alairilriartaunani. 
HOS.9.12	Tau͡gaam anglicaringraata mikelngurnek, wiinga teguyaranka atauciungraan unguvavkarpek'naku. Cakaarluki ukut yuut uniskumki, cat assiitellriit ellaitnun turqaqciqut.”
HOS.9.14	Qaillun pisqeqatarcia elpenun ukut yuut? Qingayuiruteski arnait! Aamarcesciigalivkarki irniarit!
HOS.9.16	Israel-aam yui ayuqut naucetaatun acilqurri kinerluki atsangesciigalngurtun. Irniangengaitut, irniangyaaqengrata-llu, wiinga tuquciiqanka mikelnguut kenkek'ngait.”
HOS.9.17	Agayutem kevgiuqengama cakaarciqai yun'i, tua-i-wa niicunrilatni. Calligtellriarurciiqut atanruviit akulaitni.
HOS.10.1	Israel-aam yui napayaartun ayuqellruyaaqut wine-arkanek atsangtulitun amllernek naugilriatun. Tukuurtellerteng maliggluku, ekuavignek amlleriinarluki nauciut. Nunameng-llu naugingiinallra maliggluku, assiriinarluki tangnircarait qigcikeketeng napalriit teggalqut piicagvik'lalteng. 
HOS.10.2	Yuut ircaqumegteggun piciunrilnguut nangtequtekarkaurtait assiilnguteng. Agayutem imciiqai ekuavik'lallrit piunrirluki-llu qigcikek'ngait tegalqut napalriit.
HOS.10.3	Ukut yuut qanerniarartut, “Angayuqritukut nunamiutarmek alikenrilamteggu 
HOS.10.4	Qanlartut piugarkaunrilngurnek akqiaqluteng-llu piciunrilngurnek, atuungailngurnek-llu akqiaqluteng allanun nunanun. Elluaryaraq piciunrirtuq, nauluni tuqunarqellriatun naunerrlugtun itumcimalriami naucirivigmi.
HOS.10.5	Samaria-m yui alingeciqut qialuteng-llu qunuluteng agayutnguameggnek suulutaamek kuluvaguamek angucalumek; Bethaven-aami.
HOS.10.6	Tauna agayutnguaq ayauciiqaat Assyria-mun cikiutekluku angelriamun angayuqamun. Israel-aam-llu yui kasnguyugcecimaciqut kiaresngiacecimaluteng-llu picirkiutmun maligaruyucirteng pitekluku. 
HOS.10.7	Angayuqrat ayaucimaciquq, muriim ciquaratun mer'em qaingani. 
HOS.10.8	Qemit qaingitni agayularvii Aven-aam, yuin Israel-aam agayularviat agayutnguanun, piunriumaciquq. Cukilanat naunerrluut-llu nauciqut patuluki ekuavik'lallrit. Yuut qayagaurciqut ingrinun, “Iircikut!” qeminun-llu, “Patucikut!”
HOS.10.10	Curugciqanka ukut assiilngurtulriit yuut anucimirqecetaarluki-llu. Atanruviit quyurrluteng inglulirciqait, anucimirqecetaarumaciqut-llu assiilngurugait pitekluki.
HOS.10.11	“Israel-aaq imumi ayuqellruyaaquq elicaumalriatun kuluvayagartun, upingaluni piugteqluni-llu carririllerkaminek mukaarkanek. Tau͡gaam wiinga umyuangua atmagcuucirnaluku uyaquqegtaariikun uskurarluku-llu calirpagcuutmek. Judah-mun qamurcetellruaqa itumcissuun Israel-aam-llu qamurluku manigcissuun. 
HOS.10.12	Wii qanertua, ‘Itumcici nutaramek nunamek pikarpecen̄ek, naucirici elluarucimek, quyurciluci-llu atawaqautnek wangnun piciuluci piurallerpeci naugiarkainek. Wangnun caunariaci, elpeci 
HOS.10.13	Tau͡gaam elpeci tuaten pivkenaci assiitellriamek nauceciillruuci quyurciluci-llu naugillrinek. Nerellruuci-llu iqluulallerpeci naugillrinek.
HOS.10.13	“Cacetuqutekiavci akalrialegnun ayagassuutevcen̄un amllellratnun-llu anguyagtevci, 
HOS.10.14	anguyak tekiciiquq yugpenun, asvairqumalriit-llu capten piunriumaciqut. Tauna ayuqeciquq ernertun Angayuqam Shalman-aam piunririllratun nunarpiinek Betharbel-aam anguyallermini, aanait irniarit-llu passilluki tuqucimallracetun. 
HOS.10.15	Tuaten elpeci pimaciquci, Bethel-aam yuini, arcaqassiiyaalriamek assiilngurmek atullerci pitekluku. Anguyak ayagniuciatun, angayuqra Israel-aam tuquciquq.”
HOS.11.1	“Israel-aaq mikelnguullrani, kenkellruaqa
HOS.11.1	qayagaurluku-llu Egypt-aamek qetunraqellriatun.
HOS.11.2	Tau͡gaam kiiki wii qayagaurturangramni,
HOS.11.2	uluryugturaraanga wii.
HOS.11.2	Wii yuunka ekuagiut Baal-amun;
HOS.11.2	elegciut aruviarmek agayutnguanun.
HOS.11.3	Wiinga tau͡gken elitnaullruluku Israel-aaq piyuayaramek.
HOS.11.3	Wiinga kevellruanka yuunka talligemnun,
HOS.11.3	tau͡gaam ellaita nallunaiqanritaat wangnun aulukucirteng.
HOS.11.4	Cayullruanka wangnun cayuumaklemkun kenkekun-llu.
HOS.11.4	Wiinga kevegluki agtuumatellruanka ulluvamnun;
HOS.11.4	Pusvikellruanka nereqluki-llu.
HOS.11.5	“Utercuumiitut wangnun, taumek uterrnarqai Egypt-aamun, ataniurniarai Assyria-m. 
HOS.11.6	Anguyak sen̄iciquq nunarpaitgun camun nagtevkenani ikirtuqait navgurluki. Piunrirciqai yuunka ellaita assiryuklerteng maliggluku pilaata. 
HOS.11.7	Ciumualartut avcugluteng wangnek. Qayagaciqut atmautaq ellmeggni uitalria pitekluku, tau͡gaam kia au͡g'arngaitaa ellaitnek.
HOS.11.8	“Qaillun wii pegciiqsiken, Israel-aaq?
HOS.11.8	Qaillun wii cakevkenak uniciiqsia?
HOS.11.8	Wiinga-qaa piunrirciiqamken elpet Admah pillrucimtun,
HOS.11.8	wall'u caliaqeciqamken Zeboiim-aaq pillrucimtun?
HOS.11.8	Ircaquma pivkarngaitaanga!
HOS.11.8	Kenkutka elpenun tuknissiyaagtuq.
HOS.11.9	Anucimirqecetaarngaitamken qenertellma nalliini;
HOS.11.9	Wiinga Israel-aaq piunrinqiggngaitaqa.
HOS.11.9	Wiinga Agayutnguama yuunginarauvkenii-llu.
HOS.11.9	Wiinga, Tanqilriami, nayuramken.
HOS.11.9	Wiinga taingaitua elpenun qenerrlua.
HOS.11.10	“Yum'a maligciiqaatnga uirranikuma yugtutulim uirranilauciitun ingluni. Taiciqut cukangnaqluteng wangnun kanaknermek. 
HOS.11.11	Egypt-aamek taiciqut, yaqulegtun cukataluteng, Assyria-mek-llu, kanguruacuartun. Wiinga ataam ut'ruciiqanka enaitnun. Wiinga, 
HOS.12.1	Ca tamarmi Israel-aam yuin caliarat unuakumek ayagluteng unullranun atuunrituq navguutnguluni-llu. Piciunritleq calluayaraq-llu amllerriinarluni akuliitni. Akqutnek taqutelartut Assyria-rmiunun kiputellgutek'laraat-llu Egypt-aaq.”
HOS.12.3	Ciuliarata Jacob-aam callullrua malrini Esau aanamek eneliarani uitatuumarmek; Jacob-aam angliriami, callullrua Agayun — 
HOS.12.4	callullruuq an'gilamek cirlakluku-llu. Aluviliullruuq atawaqaasqesqelluni-llu. Bethel-aami-llu Agayutem ullallrua ciuliarput Jacob-aaq qanellgutekluku-llu. 
HOS.12.5	Una Atanrullruuq Agayun Artuqailnguq — 
HOS.12.6	Taumek watua, Jacob-aam kinguvrini, ukveqiciu Agayutsi elliinun-llu uterrluci. Piciuluci pitalqeggluci-llu, utaqaluci-llu nerinisngialliqevkenaci Agayutevci calillerkaanek.
HOS.12.8	Qanlartut, ‘Wangkuta tukuurtukut, caucingluta amllernek. Kina-llu qanerciiganani piciunrilngurkun tukuurtellruniluta.’ 
HOS.12.9	Tau͡gaam wii, 
HOS.12.10	“Qalarutellruanka prophet-aat nasvilluki-llu amllernek, prophet-aatgun-llu yuunka aarcirtuutnek cikillruanka. 
HOS.12.11	Tau͡gken cali agayutnguat agayuvikelarait Gilead-aami, tamakut-llu agayuvikestait tuquciqut. Angucalunek tuqutarkanek elliilartut Gilgal-aami, taumek ekuaviit tamakut teggalqutun qalliqellriatun ayuqliriciqut catailngurni carr'ilqami.”
HOS.12.12	Ciuliarput Jacob-aaq qimallruuq Mesopotamia-mun, tuani-llu, nuliangellerkani pitekluku, calicitellrua alla angun qaunqelluki-llu qusngii. 
HOS.12.13	 ayagcecillruuq prophet-aamek anautestekaatnek Israel-aam yui teguarullratnek Egypt-aami aulukesqelluki-llu. 
HOS.12.14	Israel-aam yuin 
HOS.13.1	Ciuqvani avani, Ephraim-aam ilakelriartai qanraqata, allat ilakellriari Israel-aam alingelartut; Ephraim-aaq qigcikngamegteggu. Tau͡gaam yuut assiilngillruut agayulallermegteggun Baal-amun, man'a-llu pitekluku tuquarkaugut. 
HOS.13.2	Tau͡gken cali assiilnginriqsaunateng cavignek agayutngualillermegteggun agayularvigkameggnek — agayutnguanek qerrirlinek, qaillun ayuqucirkait taqumaluteng yuum umyuangutiikun, piliaqumaluteng-llu yuum unataikun. Tua-i-llu qanerluteng, “Elliivikiciki ekuagarkanek!” Qaillun piluni kia cingaryartaki tamakut agayutnguat — agayutnguat angucalutun kuluvagtun elucilget! 
HOS.13.3	Taumek ukut yuut catairuciiqut unuakum taituatun, yukutartun catairutellriatun eruciatun. Carangllugtun cali tengeskiitun mukaarkanek caranglluiriyaram natranek, puyirviim-llu cali aruviitun.
HOS.13.5	Wiinga aulukellruamci mertailngurmi kinreskiini, qau͡gyarrlainarmi nunami. 
HOS.13.6	Tau͡gaam itlerpecen̄i nunakegtaarmun, aqsinguci kainrirluci-llu, tua-i-llu umyuarci quyigiluni nalluyagullua-llu. 
HOS.13.7	Taumek wiinga curukarciqamci yugtutulitun. Kukupalegtun kuskarpagtun nayurciqamci tumkarpecen̄i. 
HOS.13.8	Curukarciqamci taqukatun piyagaminek paqricilriatun, ullirciiqamci-llu. Yugtutulitun nerciqamci tuani, allgurciqamci-llu caunrirluci ungungssit yuilqurmiutaat pilauciicetun.
HOS.13.9	“Wiinga piunrirciqamci, Israel-aam yuini! Kia tua-llu tuani ikayurciqaci? 
HOS.13.10	Apelcillruuci angayuqamek ciuliqagten̄ek-llu, tau͡gaam qaillun taukut anirturciqatgu angayuqauvik? 
HOS.13.11	Qenertellma nalliini cikillruamci angayuqanek, eq'uqertellemni-llu tegullruanka.
HOS.13.12	“Israel-aam assiilngua pinarqutii-llu igausngauq, igausngaviit-llu pengegnailngurmi qemangqaluteng. 
HOS.13.13	Israel-aaq cikiumayaaquq unguvallerkamek, tau͡gaam usviicetacini aturluku ciuniunritaa — mikelngurtun yuurteqatalriatun, aanami eneliagkenek anyuumiilngurtun. 
HOS.13.14	Anirturngaitanka ukut yuut tuqumalriit nuniitnek, wall'u anirturngaunaki pinianek tuqum. Taiski naulluuteten, tuqu! Taisgu piunririyaran, tuqumalriit nunakestiita! Naklekenqiggngairutanka ukut yuut. 
HOS.13.15	Israel-aaq nauluaqangraan naunerrlugtun, taivkariciqua calaramek puqlanilriamek anuqmek mertailngurmek kingunelegmek, kinerceciiqai ulevlait elakait-llu. Piunrirciqai tamalkuita piksunarqellriit. 
HOS.13.16	Anucimirqecetaarnarquq Samaria-q inglulitellra wangnun pitekluku. Yui tuquciqut anguyagmi; mikelnguyagaat piqertuarucimaciqut nunamun, qingalriit-llu arnat ullirqumaluteng.”
HOS.14.1	Uterci 
HOS.14.2	Uterci 
HOS.14.3	Assyria-m watqapik anirturngaitaakut, anguyagcuutet-llu horse-aat cayairturciigataitkut. Qanenqiggngaitukut watqapik agayutnguamten̄un Agayutekniluki. 
HOS.14.4	“Wiinga ut'ruciiqanka yuunka wangnun.
HOS.14.4	Kenkeciqanka ircaqumkun tamalkirrlua;
HOS.14.4	qenngutenriranka.
HOS.14.5	Ayuqeciqua Israel-aam yuinun
HOS.14.5	ellallugtun kinertellriami nunami.
HOS.14.5	Ikirrluteng naugiciqut naucetaaqegtaartun;
HOS.14.5	pekngaunateng acilqungqerciqut
HOS.14.5	napaitun Lebanon-aam.
HOS.14.6	Nalavkenateng naugaariciqut,
HOS.14.6	tangssunaqluteng-llu olive-aat napaicetun.
HOS.14.6	Narnirqeciqut
HOS.14.6	cedar-aatun napaitun Lebanon-aam.
HOS.14.7	Ataam uitaciqut aulukutma aciani.
HOS.14.7	Nauceciiciqut mukaarkanek
HOS.14.7	naugiluteng-llu wine-arkat atsaita naucetaarviicetun.
HOS.14.7	Niitnauciqut wine-aatun Lebanon-aam.
HOS.14.8	Israel-aam yui agayutngualiunqiggngaituq;
HOS.14.8	Piicautait kiuciqanka aulukluki-llu.
HOS.14.8	Kevraartutun uqisvigkirciqanka;
HOS.14.8	tamalkurmeng atawaqautaita wiinga kangilquqaatnga.”
HOS.14.9	Kinkut imkut umyuartulriit taringlitki wani igausngalriit, ciuniuqilitki-llu ircaqumeggnun. 
JOL.1.2	Murilkici, ak'alla'arni yugni;
JOL.1.2	tamarpeci-llu Judah-melngurni, niicugnici.
JOL.1.2	Waten-qaa ayuqellria piqaqsaituq
JOL.1.2	nallevcen̄i wall'u ciuliarpeci nalliini?
JOL.1.3	Irniarpecen̄un qanrutkiciu;
JOL.1.3	irniarpeci-llu irniameggnun qanrutkeciqaat,
JOL.1.3	ellaita-llu kinguverkameggnun qanrutekniarait.
JOL.1.4	Quyurmeng amlleqapigtellriit petgertayulit kinguqliqu'urluteng mit'ellruut naucetaanun;
JOL.1.4	ciuqlirmeng ilakuarit, kinguqliita ner'aqluki.
JOL.1.5	Tupagluci aluviliurci, taangaryulriani;
JOL.1.5	qiaci, wine-amek mer'ayulriani;
JOL.1.5	tua-i-wa wine-arkat atsat piunriumiita.
JOL.1.6	Petgertayulirugaat anguyagaat nunavut;
JOL.1.6	piniqapigtut amllessiyaagameng-llu naaqesciiganateng;
JOL.1.6	keggutait ipegtaluteng yugtutulim keggutaitun.
JOL.1.7	Piunrirait wine-arkat napayagait
JOL.1.7	tamualuki-llu figs-aanek naugitulit napat.
JOL.1.7	Qeltairluki napat
JOL.1.7	avayait qat'riviatnun.
JOL.1.8	Qiaci, yugni, nasaurlurtun qivrulriatun tuqulriamek
JOL.1.8	angutmek uikaqsaaqellerminek.
JOL.1.9	Mukaarkartaituq wine-amek-llu elliitekanek Agayuvigpagmun;
JOL.1.9	agayulirtet-llu tuquillertun ayuqut elliitekailameng 
JOL.1.10	Naucetaarviit naulriartaitqapigtut;
JOL.1.10	nuna tuquillertun angniituq
JOL.1.10	mukaarkat piunriumiita
JOL.1.10	wine-arkat-llu atsat kinerluteng,
JOL.1.10	olive-aat-llu napait kinerluki nalaluteng.
JOL.1.11	Angniici, nauceciiyurten̄i;
JOL.1.11	qiaci, wine-arkanek napanek aulukilriani,
JOL.1.11	tua-i-wa mukaarkat, barley-t,
JOL.1.11	allat-llu tamarmeng naucetaat piunriumiita.
JOL.1.12	Nauviit wine-arkat figs-aat-llu napait nalaut;
JOL.1.12	tamarmeng-llu napat atsangtulit nalaluteng kinerluki.
JOL.1.12	Yuut-llu angnirciigaliluteng.
JOL.1.13	Agayulirten̄i, ekuavigmi-llu kevgiulriani,
JOL.1.13	missuullernek all'uci qiaci!
JOL.1.13	Agayuvigpagmun iterluci unugpak aluviliurci yuarnayulriatun!
JOL.1.13	Tua-i-wa mukaarkartailan wine-arkartaunani-llu
JOL.1.13	elliitekarpecen̄ek Agayutevcen̄un.
JOL.1.14	Alerquigici yagyaraq atuusqelluku;
JOL.1.14	quyurtesqelluki-llu!
JOL.1.14	Quyurrluki ciuliqagtet
JOL.1.14	tamalkuita-llu Judah-m yui
JOL.1.14	Agayuvigpiinun 
JOL.1.14	tuani-llu elliinun qayagaci!
JOL.1.15	erneq tauna Artuqailnguum piunririllerkaa.
JOL.1.15	Alingnarqellriaruqatartuq tauna erneq!
JOL.1.16	Casciiganata tangvagaput naucetaaput piunriumallratni.
JOL.1.16	Angnirnarqellriartairutuq Agayuvigpii Agayutemta.
JOL.1.17	Kinertellriim nunam naucetaarkat nalavkarai.
JOL.1.17	Mukaarkanek qemagtarkartailan,
JOL.1.17	qemagciviit camek imaunateng imlartut.
JOL.1.18	Kuluviit neplirtut nangteqluteng
JOL.1.18	kaigluteng neqkailameng marami;
JOL.1.18	katngiit-llu qusngit nangteqmiluteng.
JOL.1.19	Qayagauramken, 
JOL.1.19	marat napat-llu kinraki,
JOL.1.19	tuarpiaq kenrem ekuallrukai.
JOL.1.20	Ungungssiaraunge'rmeng-llu qayagauraatgen,
JOL.1.20	tua-i-wa kuiggaaraat kinrata.
JOL.2.1	Cupu'uryaraq cupiciu; elpengcariluci
JOL.2.1	Zion-aami, Agayutem kencignarqellriami penguani.
JOL.2.1	Uuleggluci, Judah-m yuini!
JOL.2.2	Erneq tauna tan'gerceciiquq,
JOL.2.2	amirlirluni tan'gercetqapiggluni!
JOL.2.2	Petgertayulirugaat agiirtut
JOL.2.2	tan'gerem nalilauciatun ingrit.
JOL.2.2	Tuaten ayuqellriartangqeqsaituq
JOL.2.2	kinguakun-llu ayuqengengaunani.
JOL.2.3	Kenertun nerait naunraat.
JOL.2.3	Ciunrat Eden-aam naucetaarviatun ayuqsaaquq,
JOL.2.3	kingunrat tau͡gken naumalriartailngurtun qau͡gyatun ayuqluni.
JOL.2.3	Ca-llu tamakunek qimagciiganani.
JOL.2.4	Tamakut horse-aatun ayuqut;
JOL.2.4	pangalegaqluteng anguyagcuutetun kuunitun.
JOL.2.5	Qeckaraqameng ingrit kangritni,
JOL.2.5	nepengqelartut akalrialegtun ekumassuutetun;
JOL.2.5	neplirluteng-llu kinertellriatun canegtun ekuakaitun.
JOL.2.5	Anguyagterugartun anguyakatalriatun caniqliqu'urluteng upingaluteng.
JOL.2.6	Tekitniaraata yuut alingem tutai;
JOL.2.6	kegginait qak'iqerrluteng.
JOL.2.7	Anguyagtun curugtut;
JOL.2.7	anguyagtetun-llu qacarnerteggun mayurluteng.
JOL.2.7	Ciunerteng ciuneqluku ayagtu'rtut tamarmeng
JOL.2.7	caqircuunateng tumemeggnek.
JOL.2.8	Agtullagateksaunateng-llu.
JOL.2.8	Quyurmeng inglumeng caskuita akuliitgun curulartut,
JOL.2.8	cam-llu arulairtesciiganaki.
JOL.2.9	Nunarpak curularaat;
JOL.2.9	qacarnerikun mayulartut;
JOL.2.9	enenun mayuraluteng
JOL.2.9	teglengalriatun-llu egalerteggun itraqluteng.
JOL.2.10	Ciutmurtellratni nuna arulauq
JOL.2.10	qilak-llu uuleggluni.
JOL.2.10	Akerta iraluq-llu tan'gerilutek,
JOL.2.10	agyat-llu tanqiirulluteng.
JOL.2.11	Tamakut anguyagtai niisngalriit elliinun
JOL.2.11	amlleqapigtut pinilriaruluteng-llu.
JOL.2.11	Kina-kiq anagniarta?
JOL.2.12	cumiggluci umyualinqigci uterrluci-llu wangnun
JOL.2.12	aluviliurluci yagluci-llu nereksaunaci.
JOL.2.13	Ircaqurpeciuggun umyuarniullerci alaiceciu angniitellerpeciuggun;
JOL.2.13	aturarpecen̄ek allgurillerci catngunrilan.”
JOL.2.13	Uterci 
JOL.2.13	Takumcutartuq naklegtarluni-llu;
JOL.2.13	nerinisngialliqsuituq akqutkellni-llu pinricen̄ayuunaku;
JOL.2.13	au͡g'aricillerkani upingarrlainalaraa anucimirqecetaarillerkami.
JOL.2.14	Nallunarquq 
JOL.2.14	atawaqertelluci-llu naucetaaci amlleqapiggluki nauvkarluki.
JOL.2.14	Nutaan elliitekangevkarluci elliinun mukaarkanek wine-amek-llu.
JOL.2.15	Cupu'uryaraq cupiciu Ingrim Zion-aam qainganek;
JOL.2.15	alerquiluci yagyaraq atuusqelluku quyurtesqelluki-llu!
JOL.2.16	Quyurciki yuut;
JOL.2.16	Yuut quyurrluki;
JOL.2.16	upluki menuircarluteng agayullerkaatnun;
JOL.2.16	ak'allaraat yuut tailluki;
JOL.2.16	quyurrluki mikelnguut
JOL.2.16	mikelnguyagaat-llu.
JOL.2.16	Kassuutnerraraungraata-llu
JOL.2.16	enaitnek taigarkaugut.
JOL.2.17	Agayulirtet kevgiulriit 
JOL.2.17	akuliigni ekuaviim Agayuvigpagmun-llu iteryaram,
JOL.2.17	aluviliurluteng piicakilit waten:
JOL.2.17	“
JOL.2.17	Allanun atanruvignun caunrilkevkaryaqunakut temciarautekluta-llu
JOL.2.17	qanerluteng, ‘Nauwa Agayutsi?’”
JOL.2.18	yun'i takumcukai.
JOL.2.19	“Waniwa cikiqataramci
JOL.2.19	mukaarkanek, wine-amek, olive-aat-llu uquatnek,
JOL.2.19	elpeci-llu camirciiquci.
JOL.2.19	Allat atanruviit caunrillekngairuciiqaiceci.
JOL.2.20	Au͡g'arciqanka anguyagtet negeqvamek tekitellret,
JOL.2.20	ilait ayagtelluki kinertellriamun nunamun.
JOL.2.20	Ciuqliit ayagceciiqanka Dead Sea-mun imarpigmun,
JOL.2.20	kinguqliit-llu imarpigmun Mediterranean-aamun.
JOL.2.20	Temait tuqumalriit tep'ngeciqut.
JOL.2.20	Piunrirciqanka elpecen̄un pillrat pitekluki.
JOL.2.21	“Naucetaarvigni, alingenrici,
JOL.2.21	tau͡gaam nunaniryugci angnirluci-llu
JOL.2.21	tua-i-wa 
JOL.2.22	Ungungssiarni, alingenrici.
JOL.2.22	Carr'ilqat cungagiut;
JOL.2.22	napat atsameggnek atsangut,
JOL.2.22	figs-aat-llu wine-arkat-llu atsat amlleqapiggluteng.
JOL.2.23	“Angnirci, Zion-aam yuini,
JOL.2.23	nunaniryugci umyuaqluki 
JOL.2.23	Cikillruaci pitalqellriamek ellalluanek uksuarem;
JOL.2.23	ellarvagtelluku uksumi
JOL.2.23	cali-llu up'nerkami ciungani pilauciatun.
JOL.2.24	Mukaarkanek caranglluirivik imartuciquq mukaarkanek;
JOL.2.24	Assigtat-llu mecuiriviit caniatni uryurciqut wine-amek olive-aat-llu uquatnek.
JOL.2.25	Cagmarilci ataam uterceciiqanka
JOL.2.25	allrakuni petgertayulit naucetaaci nerellrit.
JOL.2.25	Wanguuq ayagcecilleq taukunek anguyalrianek elpecen̄un.
JOL.2.26	Nutaan neqkalirciquci camirciiquci-llu.
JOL.2.26	Nanrarciqerci-llu 
JOL.2.26	irr'inarqelriatgun aulukestessi.
JOL.2.26	Wiinga yuunka caunrilkumanqiggngaitut.
JOL.2.27	Israel-aam yuini, nallunrirciqerci wangnun nayuucirci
JOL.2.27	wiinga-llu 
JOL.2.27	allamek-llu pitailucia.
JOL.2.27	Wiinga yuunka caunrilkumanqiggngaitut.”
JOL.2.28	“Kinguqvaarni anerneqa tuc'eciiqaqa yugnun tamalkuitnun:
JOL.2.28	qetunravci panivci-llu qalarutkeciqaat qaneryaraqa;
JOL.2.28	ciulirneci-llu qavangurtularciqut,
JOL.2.28	ayagyuarpecen̄un-llu cat alaircimalarciqut.
JOL.2.29	Taum nalliini Anerneqa tuc'eciiqaqa
JOL.2.29	pisten͞gungraata, arnaungraata angutngungraata-llu.
JOL.2.30	“Aarcirtuutai erenrem taum
JOL.2.30	alairceciiqanka qilagmi nunami-llu;
JOL.2.30	yuut tuqurquciiqut, ekurpagalriit-wa cali, amirliraqluni-llu puyumek.
JOL.2.31	Akerta tan'gericiquq,
JOL.2.31	iraluq-llu kaviriluni augtun
JOL.2.32	Tau͡gaam tamarmeng kaigalriit 
JOL.2.32	‘Ilait Jerusalem-aami anagciqut;
JOL.2.32	cucukellrenka wii piunrirngaitut.’”
JOL.3.1	“Taukuni ernerni ataam tukuurceciiqagka
JOL.3.1	Judah Jerusalem-aaq-llu.
JOL.3.2	Quyurciiqanka atanruviit tamalkuita
JOL.3.2	ayaulluki-llu Kuignayugmun Cuqciyaramun.
JOL.3.2	Tuani cuqciiqanka
JOL.3.2	yumnun caliaqellrit tamalkuita pitekluki.
JOL.3.2	Cekavtevkallruit Israel-aam yui nunanun allanun,
JOL.3.2	avegluku-llu Israel-aaq, nunauteka.
JOL.3.3	Nall'arcetaariluteng nallunaillruat
JOL.3.3	kitumun teguat pikarkauciitnek.
JOL.3.3	Tun'illruut tan'gaurlurnek nasaurlurnek-llu pistekaurrluki
JOL.3.3	akiliutekameggnek akissunun wine-anun-llu.
JOL.3.4	“Qaillun pingnaqsecia, Tyre-aq, Sidon-aaq, tamarpet-llu Philistia? Camek-qaa pillemnek akinaungnaqerpecia? Tuaten pikuvci, cukamek akinaurciqamci! 
JOL.3.5	Tegullruaci qerrirlit akiutenka suulutaat-llu ayaulluki-llu akitulriit tukuutenka agayuvigpecen̄un. 
JOL.3.6	Jerusalem-aam Judah-m-llu yui teguluki ayautellruaci nuniitnek yaaqvanun Greek-aanun-llu tunluki. 
JOL.3.7	Waniwa wiinga anuteqataranka kiputestekellritnek. Tuaten elpeci ellaitnun pillrucirpecetun wiinga-llu tuaten piciqamci. 
JOL.3.8	Qetunraci panici-llu tuneniaqevkarciqanka Judah-m yuinun; ellaita tuneniarait yaaqvanelngurnun Sabean-aanun. Wiinga, 
JOL.3.9	“Atanruviit waten qanruski:
JOL.3.9	‘Anguyallerkarpecen̄un upci;
JOL.3.9	anguyagteci qayagaurciki;
JOL.3.9	quyurciki tamalkuita anguyagceci ayagluci-llu!
JOL.3.10	Nunamek itumcissuutevcen̄ek nuussirpalici
JOL.3.10	naunrarnek-llu kepurissuutet uluaci kapuuciluki.
JOL.3.10	Pinialeng'e'rmeng anguyalrianun ilautnarqai.
JOL.3.11	Cukamek tailuci,
JOL.3.11	avaqlimten̄i atanruvigni,
JOL.3.11	kuignayugmun quyurci.’”
JOL.3.12	“Atanruviit upnarqai
JOL.3.12	tailuteng-llu Kuignayugmun Cuqciyaramun.
JOL.3.12	Tuani wiinga, 
JOL.3.12	cuqnaluki avaqliput atanruviit.
JOL.3.13	Assiitqapigtellriaruut;
JOL.3.13	kepurciki kepurilriatun mukaarkanek
JOL.3.13	quyurciyaram nalliini;
JOL.3.13	passilluki wine-arkat atsat passicimalauciicetun
JOL.3.13	passicivigni imartulriani
JOL.3.13	wine-aq uryurvianun.”
JOL.3.14	Tiissitsaat amlleqapiaraat
JOL.3.14	uitaut Kuignayuani Cuqciyaram.
JOL.3.14	Tuani 
JOL.3.14	ukaqvaggun tekiciiquq.
JOL.3.15	Akerta iraluq-llu tan'geriuk,
JOL.3.15	agyat-llu tanqiirulluteng.
JOL.3.16	erinii kallugtun taiguq Jerusalem-aamek;
JOL.3.16	nuna qilak-llu qiivuk.
JOL.3.16	Tau͡gaam elliin yun'i camun pivkarngaitai.
JOL.3.17	“Nutaan, Israel-aam yuini, nallunrirciqerci wiinga 
JOL.3.17	Wiinga uitavikaqa Zion-aaq, kencignarqellria qemiqa!
JOL.3.17	Jerusalem-aaq kencignarqellriaruluni nunarpauciquq;
JOL.3.17	allanret yuut cirlakenqiggngaitaat.
JOL.3.18	Tamatum nalliini ingrit patumaciqut wine-arkanek naucetaarvignek,
JOL.3.18	qemit-llu tamarmeng kuluvagtangqerciqut;
JOL.3.18	Judah-rmiut-llu mermek enuqisngaunateng.
JOL.3.18	Kuik qurrlurciquq Agayuvigpiinek 
JOL.3.18	merqelluku Kuignayuk Acacia.
JOL.3.19	“Egypt-aaq kinernerurciiquq,
JOL.3.19	Edom-aaq-llu nunakarniirulluni,
JOL.3.19	tua-i-wa anguyallruatgu Judah
JOL.3.19	tuqurqelluki pinarqutailnguut yuut.
JOL.3.20+JOL.3.21	Wii akinauruciiqanka tuqurqumallret;
JOL.3.20+JOL.3.21	uitasngaitanka pinarqutelget.
JOL.3.20+JOL.3.21	Tau͡gaam Judah Jerusalem-aaq-llu yuirusngaituk akwarpak,
JOL.3.20+JOL.3.21	wiinga-llu, 
AMO.1.1	Makut qaneryaraqai Amos-aam, qusngiliurten͞guluni nunarrarnek Tekoa-mek kingunerluni. Allrakuk malruk nunam pektellran ciungani, Uzziah angayuqrullrani Judah-mi Jeroboam-aaq-llu, Jehoash-aam qetunraa, angayuqruluni Israel-aami, 
AMO.1.2	Amos-aaq qanertuq,
AMO.1.2	“
AMO.1.2	erinii kallilriatun tailuni Jerusalem-aamek.
AMO.1.2	Naugitulit nunat kinrai,
AMO.1.2	can'get-llu Ingrimi Carmel-aami nalaluteng.”
AMO.1.4	Taumek kenermek igceciciqua Angayuqam Hazael-aam angayuqam eniinun piliallranun, ekuavkarciqanka-llu cayailkutai Angayuqam Benhadad-aam. 
AMO.1.5	Navgurciqanka ikirtuqai nunarpiim Damascus-aam, au͡g'arluki-llu uitalriit Aven-aam Kuignayuani, Betheden-aam-llu atanirturtii. Syria-m-llu yui ayaucimaciqut itertauluteng Kir-am nuniinun.”
AMO.1.7	Taumek igceciciqua kenermek Gaza-m qacarnerinun ekuavkarluki-llu cayailkutai. 
AMO.1.8	Au͡g'arciqanka nunarpiim Ashdod-aam Ashkelon-aam-llu atanirturtai. Anucimirqecetaarciqaqa nunarpak Ekron-aaq, tamarmeng-llu Philistine-at un'gartellret tuquciqut.”
AMO.1.10	Taumek igceciciqua kenermek Tyre-am nunarpiin qacarnerinun cayailkutai-llu ekuavkarluki.”
AMO.1.12	Taumek igceciciqua kenermek nunarpagmun Teman-aamun ekuavkarluki-llu cayailkutai Bozrah-m.”
AMO.1.14	Taumek igceciciqua kenermek nunarpiim Rabbah-m qacarnerinun cauyailkutai-llu ekuavkarluki. Tuani ernermi anguyakuneng qayagpagaciqut, anguyallrat-llu tukniciquq ellarayagtun tuknilriatun ayuqluni. 
AMO.1.15	Angayuqrat atanerruari-llu ayagcecimaciqut nunameggnek.”
AMO.2.2	Kenermek igceciciqua Moab-am nuniinun ekuavkarluki-llu cayailkutai Kerioth-aam. Moab-am yui tuquciqut niiskengaqluku anguyiim nepii, anguyagtet qayagpagalluteng cupu'uryarat-llu neplirluteng. 
AMO.2.3	Tuquciiqaqa atanirturtii Moab-am tamalkuita-llu ciuliqagtai nunam.”
AMO.2.5	Taumek kenermek igceciciqua Judah-mun ekuavkarluki-llu Jerusalem-aam cayailkutai.”
AMO.2.7	Tutmautaqluki pinialnguut casciigalnguut-llu, arrsaulriit-llu cingqaquaqluki tumemeggnek. Angun atani-llu akusrarutekilartuk ataucimek arnamek pistem̄ek, menulirluku tanqilria atqa. 
AMO.2.8	Agayularvigni tamalkuitni yuut qavalartut curirluteng aturanek tegulallermeggnek arrsaulrianek akiilnguirciigacailkutkevkarluki. Agayuvigpiini-llu Agayutmeng mer'aqluteng wine-amek tegullermeggnek ellmeggnun akinek akiilngulegnek.
AMO.2.9	“Tau͡gken cali, yumni, elpeci pitekluci piunrirteqapigtellruanka Ammorite-at sugtutalriit cedar-aatun napatun, pinirtaluteng-llu napatun oak-atun. 
AMO.2.10	Anutellruamci Egypt-aamek, ciuliqaggluci-llu yuilqukun allrakuni yuinaagni malrugni (40), cikirluci-llu Ammorite-at nuniitnek elpecen̄un pikesqelluku. 
AMO.2.11	Cucukellruanka qetunrarpeci ilait prophet-aarusqelluki, ayagyuarpeci-llu ilait nazirite-ausqelluki.
AMO.2.12	Elpeci tau͡gaam nazirite-at wine-amek mercet'laraci, prophet-aat-llu qanerkiurutemnek qanresqeksaunaki. 
AMO.2.13	Taumek watua passiciiqamci nunamun, yuuniaraciquci-llu ikamracuaraagtun akalrialegtun ucialriatun mukaarkanek. 
AMO.2.14	Uqilaliunge'rmeng anagngaitut; pinilriit-llu angutet piniaruciiqut, anguyagtet-llu unguvateng anirturciigaciiqait. 
AMO.2.15	Pitgaqustet cirlakumaciqut, uqilalit anagngaitut, angutet-llu horse-aani ugingalriit anagngaunateng unguvarmeng. 
AMO.2.16	Tuani ernermi anguyagtet alingilqukacagaita caskuteng peggluki qimagciqut.” 
AMO.3.1	Israel-aam yuini, niiciu una qaneryaraq 
AMO.3.2	“Tamalkuitni nunam yugugaini elpeci kiivci nallunritellruamci; taumek tamalkuita assiilnguci pitekluki anucimirqecetaarciqkemci.”
AMO.3.3	Angutek-qaa malruk egilrallgutkeciquk, nani pairutlerkamegnek picirkiurraarpek'natek?
AMO.3.4	Yugtutuli-qaa uirranilartuq napani pitarkaminek nalaqupailegmi?
AMO.3.4	Yugtutulim-llu-qaa piyagaa uirranilartuq igtem̄ini camek pipailegmi?
AMO.3.5	Yaqulek-qaa naptelartuq kapkaanamun neqcailengraan?
AMO.3.5	Kapkaanaak-llu-qaa kegglartuk cam kegqercepailgatek?
AMO.3.6	Cupu'uryaraq-qaa qalriayugngauq nunarpagni yuut alingevkarpek'naki?
AMO.3.6	Pillugnarqellria-qaa nunarpagnun tut'elartuq 
AMO.3.7	Ilumun Artuqailnguq Quyigtatailnguq 
AMO.3.8	Yugtutuli uirranikan, kina alingenriciiqa?
AMO.3.9	Qanruciki uitalriit angayuqat enaitni Egypt-aami Ashdod-aami-llu: “Quyurci pengunun Samaria-m avatiinelngurnun tangerrluki-llu angelriit uitacurlagnarqellriit inerciigalliqellriit-llu caliarit.”
AMO.3.11	Tua-i-llu inglukestiita nuniit kassuguciiqaa, cayailkutait-llu navgurluki, enait-llu uayarluki.”
AMO.3.13	Niicugnirraarluci, aarcirturciki Jacob-aam kinguvri,” qanertuq Artuqailnguq Quyigtatailnguq 
AMO.3.14	“Tuani ernermi anucimirqecetaaqumki Israel-aam yui assiilnguit pitekluki, Bethel-aami ekuaviit piunrirciqanka. Kangirait tamarmeng ekuaviit navgumaciqut nunamun igtaqluteng. 
AMO.3.15	Piunrirciqanka-llu uksumi enet atutukait kiagmi-llu cali enet atutukait. Enet tangnircaumalriit tugkarnek imciqut; tamarmeng enerpiit piunriumaciqut.”
AMO.4.1	Niicugniciu una, Samaria-m arnaini, uquringlalriani neqkegcaumalriatun Bashan-aam kuluvaitun, pinialngurnek aulukicurlagalriani, nanglluki arrsaulriit, uici-llu kiikirturaqluki taangarkarpecen̄ek taitesqelluci! 
AMO.4.2	Quyigtatailnguq Artuqailnguq 
AMO.4.3	Qamurciqaiceci canimellratnun qacarnerem navenrin elatmun-llu eggluci.”
AMO.4.4	Artuqailnguq 
AMO.4.5	Kiiki elliitekiciki kelipauteci quyassuutekluki Agayutmun, ucuryaggluci-llu elliilallerpecen̄ek pisqumallerci anaggluku! Tuaten elpeci piyunqelartuci, Israel-aam yuini.
AMO.4.6	“Wanguuq piitnamek tuc'ecilleq tamalkuitnun nunarpagpecen̄un, tau͡gken cali elpeci utertellruvkenaci wangnun. 
AMO.4.7	Ellallircetellrunritaqa naucetaaci ellallugmek nuuqitellratni. Ellallircetellruaqa nunarpagnun atauciinun, allanun pivkarpek'naku. Ellallirtuq ataucimun naucetaarvigmun, alla tau͡gken naucetaarvik kinerluku. 
AMO.4.8	Meqsuum ugaani pinialiluteng, qavcin nunarpiit yuit ayagyaaqut nunarpagmun mermek nalaqutnayukluteng, tau͡gaam tuani cali mermek nuryugciut. Tau͡gken cali elpeci utertellruvkenaci wangnun.
AMO.4.9	“Puqlerpalriamek anuqlircetellruaqa naucetaaci kinertelluki. Petgertayulit-llu nerait tamalkuita naucetaarvigpecen̄i naumalriit, wine-arkanek-llu atsanek naucetaarvici, figs-aanek olive-aanek-llu naugitulit napat. Tau͡gken cali elpeci utertellrunrituci wangnun.
AMO.4.10	“Cangerlagmek-llu elpecen̄un ayagcecillruunga ayuqiinek Egypt-aamun pillma. Tuqutellruanka ayagyuaci anguyagkun ayaulluki-llu horse-aaruceci. Narumavkallruamci tepsarqellriamek tuqumalriit tepiitnek uitavigpecen̄i. Tau͡gken cali elpeci utertellrunrituci wangnun.
AMO.4.11	“Ilaci-llu piunrillruanka piunrillrucimtun Sodom-aaq Gomorrah-llu. Ilaci-llu kingunrulriit muragtun ekualriatun ayuqellruut kenermek tegullracetun. Tau͡gken cali elpeci utertellrunrituci wangnun,” qanertuq 
AMO.4.12	“Taumek, Israel-aam yuini, anucimirqecetaaqataramci. Waten piqataama, upyuciu cuqyutkaqa elpecen̄un.”
AMO.4.13	Agayutem piliaqellrui ingrit
AMO.4.13	anuqet-llu piurcetaqluki.
AMO.4.13	Umyuani nallunrircet'laraa yugnun;
AMO.4.13	erneq-llu unuurcetaqluku.
AMO.4.13	Piyualartuq qertulriarikun nunam.
AMO.4.13	Wani-wa atra: 
AMO.5.1	Niicugnicia, Israel-aam yuini, mat'umek tungmagcissuutmek atullemni:
AMO.5.2	Ciungani agtuumaksailnguq Israel-aaq iquuq,
AMO.5.2	Nangertenqiggngaunani!
AMO.5.2	Nunami taklauq cakaarumaluni,
AMO.5.2	Kia-llu ikayurluku nangercetenritaa.
AMO.5.3	Artuqailnguq 
AMO.5.5	Beersheba-mun ayagyaqunaci agayunaluci. Yuaryaqunacia Bethel-aami Bethel-aaq caungailan. Gilgal-aamun ayagyaqunaci yui nunameggnek ancimaarkaungata.”
AMO.5.6	Ullagciu 
AMO.5.7	Aarnarqellriamek ciunerkangqertuci, elpeci elluam iqlutun aturtaini, teglegiaqluki-llu yuut piyunarquciitnek!
AMO.5.8	Pleiades-aaq Orion-aaq-llu.
AMO.5.8	Tan'geq tanqigivkalaraa
AMO.5.8	erneq-llu unuurcetaqluku.
AMO.5.8	Qayagaularai imarpiit mer'it
AMO.5.8	nutaan-llu kuvluki nunamun.
AMO.5.8	Atengqertuq 
AMO.5.9	Piunrircet'larai piningraata asvairqucetuumaita.
AMO.5.10	Elpeci yugni eq'ukaci inglulirtai elluanricaram qanlalriit-llu piciurrlainalrianek apqaurvigni. 
AMO.5.11	Nangcilriaruuci arrsaulrianek teguigaqluki mukaarkautaitnek. Taumek uitangailnguci teggalquni enekegtaarni piliallerpecen̄i, merngaunaci-llu wine-amek naucetaarvikegtaaraliallerpecen̄ek. 
AMO.5.12	Nallunritaqa arcaqalriaruciat assiilngurpeci cali-llu qavcirqunek inerciigalliqellrucirci. Nangtelaraci ellualriit angutet, assiilngurkun akilircetaqluci, arrsaulriit-llu elluarrluki cuqcimavkaqsaunaki cuqcivigni. 
AMO.5.13	Taumek nepaunani piunarquq assiitellriim nalliini!
AMO.5.14	Piyuumiutekiciu elluam atullerkaa, assiilnguq pivkenaku, unguvaniartuci. Nutaan-llu 
AMO.5.15	Assiitellria eq'ukluku, piciuyaraq kenekluku, pinritevkenaku-llu elluarrluni cuqciyaraq aturluku apqaurvigni. Aipaagni 
AMO.5.16	Taumek 
AMO.5.17	Qialriartangqerciqut tamarmeng wine-arkanek atsanek naucetaarviit. Makut tamarmeng tuaten piarkaugut ullagluci anucimirqecetaaryartuqataamci.” 
AMO.5.18	Assiqatanripaa-lli elpecen̄un 
AMO.5.19	Ayuqeciquq-llu angucetun qimalriatun yugtutulimek ungungssimek-llu pairkengluni! Wall'u angutetun eneminun utertellermini unatni enemi qacarneranun ayapellrani ciissirpiim kegkiitun! 
AMO.5.20	 erenra taiciiquq tan'germek tanqigmek pivkenani; alianarqelriaruciquq, tanqigcetellriartaunani.
AMO.5.22	Elliilang'e'rpeci-llu ekuagarkanek mukaarkanek-llu, ciuniurngaitanka; ciuniurngaunaki-llu ungungssiaraat uqingcarraarluki elliitek'lalci wangnun. 
AMO.5.23	Atunrirciki neptulriit yuarutet; aturcetaaci niicuumiitanka. 
AMO.5.24	Tau͡gaam, elluarrluni cuqciyaraq kuigtun qurrlurceciu, elluaryaraq-llu kuigtun kinyuilkiitun.
AMO.5.25	“Israel-aam yuini, nauwa allrakuni yuinaagni malrugni (40) ciuliqagtellemni yuilqukun mertailngurkun kaigavikeksaitellrukemci elliivik'laasqellua ungungssinek tuqutarkanek elliitnek-llu. 
AMO.5.26	Tau͡gaam watua, agayulaavci agayutnguanun Sakkuth-aamun, ataneq agayutsi, Kaiwan-aamun-llu agyamun agayutevcen̄un, ang'aquagarkaurtaci tamakut agayutnguat 
AMO.5.27	ayauskumci teguarurtelluci nunamun Damascus-aam yaatiinelngurmun,” qanertuq 
AMO.6.1	Nakleng elpeci camek nuuqitevkenaci Zion-aami uitalriani Samaria-melngurni-llu camek alingniurpek'naci uitalriani—elpeci angelriaruluci ciuliqagtaini uum angelriim angayuqauvian Israel-aam, elpeci ikayungcarluteng yuut ullalaq'ngaitni! 
AMO.6.2	Ayagluci paqciu nunarpak Calneh. Cali-llu ayagci paqluku angelria nunarpii Hamath-aam atrarluci-llu Philistine-at nunarpiitnun Gath-amun. Ukut-qaa nunarpiit utumanrunritut angayuqauviagni Judah-m Israel-aam-llu? Nuniit-qaa angenruuq nunavcen̄i? 
AMO.6.3	Ciuniuryuumiitarci erenrem pilluggnarqellriim tekitellerkaa, elpeci tau͡gaam caliarpeciuggun tauna erneq canimellikanircet'lararci. 
AMO.6.4	Naklegnarqeciquci elpeci watua elluiluci taklalriani aqumlleqegtaarni, nerluci camirrluci qusngiyagarnek! 
AMO.6.5	Yuaruciyunqelartuci, David-aam pillratun, tua-i-llu aturcetaatgun aturluki. 
AMO.6.6	Qantatgun wine-amek mer'alartuci tepkegcaraqluci-llu tepkegcautet assinkacagaitnek, tau͡gken angniiluteksuunaku assiirutellra Israel-aam. 
AMO.6.7	Taumek elpeci ciumek teguarurciiqellriaci. Nerevkariyaraci anglaniyaraci-llu iqukliciiquq.
AMO.6.8	Quyinrulria 
AMO.6.9	Qulnek angutnek uitalriartangqerquni enemi ataucimi, tuquciqut. 
AMO.6.10	Tuqumalriim-llu tungelqurran, tungmagcillrata caliaqestiin, temii anuciiqa tuaken enemek. Tungelqurran qayagaurciqaa kina imna enemi tuani cali uitalria, “Allamek-qaa aipangqertuten?”
AMO.6.10	Taum yuum kiuciqaa, “Qang'a!”
AMO.6.10	Tungelqurra-llu qanerluni, “Nepaunak! Mulngaksunarqaakut wangkuta qanrutkellerkaanek 
AMO.6.12	Kuunit-qaa pangalgalartut teggalqut qaingatgun? Kia-qaa imarpik naucetaarvigtun itumtelaraa kuluvagnek qimugcirluni? Elpeci tau͡gken elluarrluni cuqciyaraq tuqunarqellriarurtarci, piciuneq-llu piciunricaraurrluku.
AMO.6.13	Elpeci ucuryagtelartuci tegullruniluku nunarraq Lodebar-aq.
AMO.7.1	Tangrruarcetellruanga Quyinrulriim 
AMO.7.2	Tangrruamni tangrranka petgertayulinun nerevkarluki cungagcetellriit naumalriit tamalkuita nunami, tua-i-llu wiinga qanertua, “Quyinrulriami 
AMO.7.4	Allami cali tangrruarcetaanga Quyinrulriim 
AMO.7.5	Tua-llu qanertua, “Uitaqaa, Quyinrulria 
AMO.7.8	Aptaanga, “Amos-aaq, camek tangercit?”
AMO.7.8	Kiugaqa, “Nakercissuutmek pelacinagmek.”
AMO.7.8	Tua-llu qanertuq, “Aturaqa nasvagluku yum'a qacarnertun nakrialngurtun ayuquciat. Umyualinqigtenqiggngaitua anucimirqecetaaqatallemnek. 
AMO.7.9	Isaac-aam kinguvrin agayularviit piunriumaciqut. Tanqilriit-llu agayuviit-llu Israel-aami imenrurciiqut. Angayuqam-llu Jeroboam-aam angayuqrullran kinguvallra arulairceciiqaqa.”
AMO.7.10	Amaziah, Bethel-aam agayulirtii, kalikarmek ayagceciuq Jeroboam-aamun Israel-aat angayuqratnun: “Amos-aam inglulilaraaten yuut akuliitni. Qalartellermikun nuna piunrirceciiqaa. 
AMO.7.11	Waten qanlartuq: ‘Jeroboam-aaq tuquciquq anguyagkun, Israel-aam-llu yui ayaucimaluteng nunameggnek teguarurrluteng.’”
AMO.7.12	Amaziah-m qanrutaa Amos-aaq, “Prophet-aaq usuuq, tuaten pitanariaten! Uterrluten Judah-mun qaneryariuryartua. Akilirtelluten ellaitnun. 
AMO.7.13	Qaneryariunermek taqi wani Bethel-aami. Una angayuqam agayuvikaa, angayuqauviim yuin tamarmeng agayuvikluku.”
AMO.7.14	Amos-aaq kiuguq, “Wiinga prophet-aarunritua akingellerkaqa pitekluku. Qusngiliurten͞guunga, figs-aat-llu napaitnek aulukisten͞gulua. 
AMO.7.15	Tau͡gaam 
AMO.7.16	Taumek niicugni 
AMO.7.17	Taumek, Amaziah, 
AMO.8.1	Allamek cali tangrruarcetaanga Quyinrulriim 
AMO.8.2	 aptuq, “Amos, camek tangercit?”
AMO.8.2	Kiugaqa, “Issratmek atsanek imalegmek.”
AMO.8.3	Tuani ernermi yuarutet atuqait angayuqam eniini tuquillret nepeksaguciiqait. Tuqumalriit temait piciatun tamiini uitaciqut. Egqaqciqait nepailcaarluteng.”
AMO.8.4	Niicugniciu una, elpeci tutmaucilalriani nuuqitellrianek piunringnaqluki-llu nunami arrsaulriit. 
AMO.8.5	Waten qanrut'lartuci elpecen̄ek, “Nerinisngialliqutekaput tanqilriit erenret iquklitlerkaat mukaarkauteput tunenaluki. Qaku erneq uitayaraq iquklitqatarta, ataam cali tuneniaryalriakut? Nutaan cat akiit ilaluki tunlarniaput, uspernek piciunrilngurnek aturluta, usperissuuteput teglegissuutngurrluki kiputellrianun wangkutnek. 
AMO.8.6	Tun'ilarniartukut akiilngurnek mukaarkanek akiturrluki. Nalaquskumta-llu arrsaulriamek angutmek akiilnguirciigalngurmek, aluilitaungraagnek akilirisciiganani, kipuciiqerput pistekarkauluku.”
AMO.8.8	Taumek-llu nuna pekciiquq, nunami yuut tamarmeng nanikuaciqut. Nuna tamarmi arulacimaciquq; mayuraqluni atraraqluni-llu Kuigtun Nile-atun. 
AMO.8.9	Ernermi tuani akerta tevirceciiqaqa erenrem qukallrani nuna-llu tan'gericiquq erenrani. Wiinga, Quyinrulria 
AMO.8.10	Anglaniyaraci tungmagciyaraurceciiqanka angnirnarqellriit yuaruteci angniilngurnun nepeksagutelluki. Nuyaci qiurceciiqanka missuullernek-llu aturtelluci, ayuqeciquci-llu angayuqaagtun kiingan irniamegnek tuquillertun. Tauna erneq angniitnaqciquq iquklilluni.
AMO.8.11	“Pillerkaq agiirtuq ayagcecillerkaqa piitnamek nunamun. Yuut kaigciqut, tau͡gaam neqkamek pivkenateng. Kaigciqut meqsugluteng-llu niicuumirluteng 
AMO.8.12	Yuut ayagaciqut Dead Sea-mek Mediterranean-aamun uivluteng-llu negeqvamek calaramun. Tamiini yuaraciqsaaqut 
AMO.8.13	Tuani ernermi angutet arnat-llu segganqeng'e'rmeng iqularciqut meqsuum ugaani. 
AMO.8.14	Ukvernarcarilalriit-llu agayutnguarikun Samaria-m, qanerluteng, ‘Dan-am agayutiikun’ wall'u ‘Beersheba-m agayutiikun’, taukut yuut iquciqut makngairulluteng.”
AMO.9.1	Tangrraqa 
AMO.9.2	Elagluteng ayagyaaqengraata camavet tuqumalriit nuniitnun, teguciqanka. Qilagmun-llu mayuryaaqengraata, atrarciiqanka. 
AMO.9.3	Iiqata Ingrim Carmel-aam kangranun, yuarciqanka teguluki-llu. Iiqatnga imarpiim terr'anun, wiinga alerqurciqaqa imarpiim ciissirpii
AMO.9.4	Inglukestaita-llu ayauskatki teguarurrluki, alerquuciiqanka tuqutesqelluki. Cumigtua piunrirnaluki, ikayurngaunaki.”
AMO.9.5	Quyinrulriim 
AMO.9.5	nuna-llu pekluni;
AMO.9.5	tamarmeng-llu tamaani uitalriit angniitarkaugut.
AMO.9.5	Ellarpak tamarmi mayulartuq iggluni-llu kuigtun Nile-atun.
AMO.9.6	nuna-llu qilakucirluku qilagmek.
AMO.9.6	Imarpiit mer'et qayagaularai
AMO.9.6	kuvluki-llu nunamun.
AMO.9.6	Atengqertuq tauna 
AMO.9.8	Wiinga, Quyinrulria 
AMO.9.9	“Alerquiciqua arulalluki-llu Israel-aam yui mukaarkatun katagcissuutem iluanelngurtun. Arulaciiqanka atanruviit akuliitni cakarniilnguut au͡g'arluki. 
AMO.9.10	Assiilngiumalriit yum'a akunliitni anguyagkun tuqucimaciqut—tamarmeng waten qanlallret, ‘Agayutem camun pivkarngaitaakut.’”
AMO.9.12	Tua-i-llu Israel-aam yuin cirlakciqaat ilakuarulleq Edom-aam nunii atanruviit-llu ciungani pikellrenka,” qanertuq 
AMO.9.13	“Erenret tekiciqut,” qanertuq 
AMO.9.13	“mukaarkat naulallerkaat cukam ugaani quyurcilriit nuqlitelluki,
AMO.9.13	wine-arkat-llu atsat naugaqluteng cukam ugaani wine-alistet nuqlitelluki.
AMO.9.13	Ingrit kuterpagciqut neqnirqellriamek wine-amek,
AMO.9.13	pengutgun-llu qurrlurluni.
AMO.9.14	Ut'ruciiqanka yuunka nuniitnun.
AMO.9.14	Napartenqigciiqait imumalriit nunarpiit uitavikluki-llu;
AMO.9.14	nauceciilarciqut wine-arkanek atsanek wine-aitnek-llu mer'aqluku;
AMO.9.14	nauceciilarciqut ner'aqluki-llu nauvkalteng.
AMO.9.15	Yuunka elkarciiqanka nunamun cikiuteklemnun,
AMO.9.15	tamaaken-llu ayaucimanqiggngaunateng.”
OBA.1.1	Una tekitellerkiuraqaa Obadiah-m, qanelqelluku 
OBA.1.1	maa-i-llu niitellruukut qanellranek 
OBA.1.1	“Upci! Anguyagnaurput Edom-aaq!”
OBA.1.2	“Piniaruceciiqamken;
OBA.1.2	yuut-llu tamarmeng caunrilkeciqaatgen.
OBA.1.3	Elpenek pivakellerpet ukvertaaten.
OBA.1.3	Nunarpak atanruviin asvailnguq piliaqumiimi teggalqurrlainarmek;
OBA.1.3	enengqerrluten-llu pagaani quleqvani ingrini,
OBA.1.3	taumek elpenek qanrut'lalriaten,
OBA.1.3	‘Kia-kiq maaken cayuglua atrarrniartanga?’
OBA.1.4	Eneliyaaqsartuten
OBA.1.4	yaqulegpiim ungluitun quyigtalriamek,
OBA.1.4	quyigyaaqem ugaani agyat akuliitni uitanganani,
OBA.1.4	wiinga tau͡gaam cayugluten atrarciiqamken.
OBA.1.5	“Teglengalriit tegliuryarturaqameng unugmi
OBA.1.5	tegutelartut piukmeggnek tau͡gaam.
OBA.1.5	Yuut-llu quyurciaqameng wine-arkanek,
OBA.1.5	atsanek carrarnek ilakuigurluteng pilartut.
OBA.1.5	Tau͡gaam elpeci inglukestevci uayaaraiceci cairulluci.
OBA.1.6	Esau-m kinguvrini, tukuuteci teglegait.
OBA.1.7	Ilikelallerpeci iqluurluci ukvertaiceci;
OBA.1.7	ayagtelluci nunavcen̄ek.
OBA.1.7	Yuut-llu uitanqegcillgutkelallerpeci maa-i cirlakellrurrluci.
OBA.1.7	Yugnikestevci-llu nerellgutkelallerpeci kapkainiraiceci;
OBA.1.7	waten qanrutkaqluci, ‘Nauwa-mi imna usvituluteng pilallrat?’
OBA.1.8	“Tuani ernermi anucimirqecetaaqumku Edom-aaq,
OBA.1.8	piunrirciqanka usvitulriit angutait
OBA.1.8	umyuartusciigalivkarluki-llu.
OBA.1.9	Anguyagtai Teman-aam alingluteng nanikuaciqut,
OBA.1.9	Edom-aami-llu anguyagtet tamarmeng tuqucimaluteng.
OBA.1.10	Tegliullruavci anelgutevcen̄ek,
OBA.1.10	piunriumaciquci caunrilkumaluci-llu akwarpak.
OBA.1.11	Taumi ernermi inglukesteci avitellruaci
OBA.1.11	ikirtuqanek navguillratni.
OBA.1.11	Assiilucirci cangallruvkenani taukuni allanerni
OBA.1.11	ayaucillerni Jerusalem-aam tukuutainek
OBA.1.11	ellmeggnun-llu avegluki.
OBA.1.12	Ciriteknarqenricaaqaci anelguteci
OBA.1.12	Judah-mi picurlaumallratni.
OBA.1.12	Quyaluci-llu pinarqellrunricaaqaaci
OBA.1.12	tuani navguumallratni.
OBA.1.12	Temciksunaicaaqaci-llu
OBA.1.12	nangteqellrata nalliini.
OBA.1.13	Iternarqellrunricaaqerci-llu yum'a nunarpiit
OBA.1.13	ciriteknaluku nangteqellrat,
OBA.1.13	tukuutait-llu tegunaluki
OBA.1.13	tuani ernermi ellaitnun nangteqnarqellriami.
OBA.1.14	Nangengqanarqellrunricaaqaaci tumyarat kassuutellratni
OBA.1.14	qimangnaqellriit tegunaluki.
OBA.1.14	Tunenarqellrunricaaqaci-llu inglukestevcen̄un
OBA.1.14	nangteqellrata nalliini.”
OBA.1.15	“Erneq canimelliuq wiinga 
OBA.1.15	cuqcillerkaqa atanruvignek tamalkuitnek.
OBA.1.15	Edom-aaq, elpet pillrucirpetun,
OBA.1.15	elpenun utercecimaciquq.
OBA.1.15	Tuatnallren utertarkauluni elpenun.
OBA.1.16	Wiinga yuunka mellruut cungarninaqellriamek anucimirqecetaarutmek
OBA.1.16	kencignarqellriim qemima qaingani.
OBA.1.16	Tau͡gaam avaqliput atanruviit merciqut
OBA.1.16	cungarninarqenranek saskaan anucimirqecetaarutem;
OBA.1.16	tamalkuan imaa merciqaat piunrirluteng-llu.”
OBA.1.17	“Tau͡gaam Ingrimi Zion-aami uitalriit ilait anagciqut,
OBA.1.17	tauna-llu kenciknarqelriaruarkauluni.
OBA.1.17	Jacob-aam-llu yuin piksaguciiqaat
OBA.1.17	nuna ellaitnun pikliusngalria.
OBA.1.18	Jacob-aam Joseph-aam-llu yui kenertun ayuqeciqut;
OBA.1.18	piunrirciqait Esau-m yui
OBA.1.18	kenertun caarrlugnek ekualriatun.
OBA.1.18	Esau-m kinguvra atauciunge'rmi uneggngaunani.
OBA.1.18	Wiinga, 
OBA.1.19	“Yuut ungalalirneranek Judah-m Edom-aaq uitavikeciqaat;
OBA.1.19	kanaknelirnermi-llu uitalriit Philistia teguciqaat.
OBA.1.19	Israelite-am yuin piksaguciiqait Ephraim-aankuk Samaria-llu;
OBA.1.19	Benjamin-aam yuin teguciqaat Gilead-aaq.
OBA.1.20	Anguyagtet-llu nunameggnek ayagcecimallret
OBA.1.20	uterrluteng cirlakciqaat Phoenicia,
OBA.1.20	Zarapheth-aaq tekilluku neglirnermelnguq.
OBA.1.20	Jerusalem-aamek nunameggnek ayagcecimallret
OBA.1.20	Sardis-aamelnguut, teguciqait nunarraat
OBA.1.20	Judah-m ungalalirnerani uitalriit.
OBA.1.21	Cirlakitulit Jerusalem-aam anguyagtain
OBA.1.21	anguyagciqaat Edom-aaq atanirturluku-llu.
JON.1.1	Erenret iliitni 
JON.1.2	Qanerluni, “Nunarpagmun Nineveh-mun ayii, tugerluku qalarrniartuten; tua-i-wa nallunrilamku arcaqerluteng yuin assiiluciat.” 
JON.1.3	Tau͡gaam Jonah nangerrluni ayagtuq 
JON.1.4	Tau͡gaam 
JON.1.5	Sun'am-llu ayagatestai alingameng eriniagut ikayuusqelluteng, kaigavikluki ellaita agayuteteng. Tua-i aarnarqessiyaallra utumartengnaqluku, egqaqait ucii; mermun. Tau͡gaam Jonah atrallruuq camavet sun'am iluanun inarrluni-llu, qavaryukapiggluni.
JON.1.6	Sun'am-llu alulartiin nalaqellinia tuani qanrulluku-llu, “Caluten qavarcit? Makluten agayuten qayagaurru ikayungcarvikluku. Takumcuksuaraakut piunrircetevkenata-llu.”
JON.1.7	Ellmeggnun-llu sun'am ayagatestai qanruyutut, “Kitaki nall'arcetaarinaurtukut, nallunrirniarput kitumun man'a aarnarqellria wangkutnun tut'evkaucianek.” Tua-i nall'arcetaarameng nall'arcetaarutiit Jonah-mun tut'uq.
JON.1.8	Taukut-llu qanrutaat, “Wani-wa qanruskut! Kina pitekluku man'a waten pia? Caluten maancit? Nani nunangqercit? Cat-llu yuut ilakatgen?” 
JON.1.9	Jonah-m-llu kiugai, “Wiinga Hebrew-ruunga; qigcikilriaruunga 
JON.1.10	Cali-llu Jonah-m qanrulluki qimagniluni 
JON.1.10	Taukut-llu sun'am ayagatestai alingqapigtut, qanerluteng-llu Jonah-mun, “Arcaqalriaruuq assiitellra tamatum tuatnallerpet!” 
JON.1.11	Tua-i kayungellra arcariinaan sun'am ayagatestain aptaat, “Qaillun wani-wa piciqseta elpet, imarpik quunengesqelluku?”
JON.1.12	Jonah-m-llu qanrutai, “Tegulua imarpigmun egcia, egeskuvcia imarpik quunengciquq. Nallunritaqa wii piteklua cayukautaaci.”
JON.1.13	Tau͡gaam pisqellratun pivkenaku tua-i sun'am ayagacestai tagengnaqsaaqut cen̄amun, pinirtacirramegcetun cavluteng. Tau͡gaam anuqa arcariinarluni, natetmurcesciiganateng. 
JON.1.14	Taumek-llu qayagaut 
JON.1.15	Tua-i Jonah teguat eggluku-llu imarpigmun, egmianun-llu anuqairrluni. 
JON.1.16	Waten pillrani taukut sun'am ayagacestai alingameng cakneq 
JON.2.1	Tua-llu Jonah piicagtuq 
JON.2.2	“Nanikuallemni 
JON.2.2	elpet-llu niillua.
JON.2.2	Camaken tuqum iluanek
JON.2.2	qayagaullemni ikayungcarlua, niitellruarpenga.
JON.2.3	Tua-i-wa elpet egtellruarpenga et'ulriamun,
JON.2.3	camavet et'uqranun imarpiim,
JON.2.3	mer'em-llu avatairlua,
JON.2.3	qairpagpet-llu qaingiralua.
JON.2.4	Umyuartequa-llu ciuqerpenek ayagcecimayuklua
JON.2.4	ataam tangenqiggngaunaku tanqilria Agayuvigpiin.
JON.2.5	Mer'em qaingiraanga aneryaarciigatevkarlua;
JON.2.5	imarpiim patulua tamarmirrlua,
JON.2.5	imarpiim-llu irnerrluguari nemrulluteng qamiqumnun.
JON.2.6	Atrartua-llu ingrit camavet tusngallrata aciatnun,
JON.2.6	nunamun tuavet ikirtuqri kelucaumaarkanun akwarpak.
JON.2.6	Tau͡gaam elpet, 
JON.2.6	tuaken et'uqapigtellriamek nugtarpenga unguvatuumarma.
JON.2.7	Ciunerkairutlemni-llu anerneriqatarlua,
JON.2.7	tuani, 
JON.2.7	elpet-llu tanqilriami Agayuvigpagpeni niillua.
JON.2.8	Imkut caunrilngurnun agayutnguanun agayulalriit
JON.2.8	cakaaraat elpenun piciuluteng caumallerkarteng.
JON.2.9	Tau͡gaam wii nanrarciqamken;
JON.2.9	elliiciqua-llu elpenun ekuagarkamek
JON.2.9	akqutkellrenka-llu aturluki.
JON.2.9	Anirturiyaraq 
JON.3.1	Tua-llu ataam 
JON.3.2	Qanerluni, “Nineveh-mun, nunarpagmun ayii, qalarulluki-llu qaneryaramek wii pisqellemnek.” 
JON.3.3	Tua-i Jonah-m niilluku 
JON.3.4	Tua-i Jonah itrami nunarpagmun ernerpak tarriqaarluni qanertuq, “Erenret yuinaak malruk (40) kinguatni Nineveh piunriumaarkauguq!”
JON.3.5	Yuut-llu Nineveh-rmiut ukveqaat Agayutem qanrutkesqellra. Yuut-llu alerqurait nereksaunaki yagyaraq atuusqelluku, tamarmeng-llu yuut, piuranmeggnek ayagluteng pikegtaunrillmeggnun, missuullernek at'ut tuatnallermegteggun umyualinqigtellerteng maniluku.
JON.3.6	Tua-i-llu Nineveh-rmiut angayuqrata qaneryaraq niicamiu nangertuq atanruviim aqumlleranek, aturani-llu yuuluki missuullernek all'uni, qamllermun-llu aqumluni. 
JON.3.7	Picirkiun-llu ayagcetaa Nineveh-rmiunun tamalkuitnun waten: “Una picirkiutnguuq angayuqamek tungliinek-llu: Kina ner'arkaunrituq camek; yuunge'rmi, ungungssiunge'rmi, katngaungermeng-llu camek nerenrilkilit merpek'nateng-llu. 
JON.3.8	Yuut ungungssit-llu missuullernek askilit. Yuut tamarmeng ilungluteng kaigakilit Agayutmun, tamarmeng-llu tuigglit assiilnguullermeggnek peggluku-llu assiilnguq caliarteng. 
JON.3.9	Tayima Agayutem picirkiurani cimirciqlia; tayima-llu eq'urtellra pellugciquq, wangkuta-llu piunrinricen̄arluta!”
JON.3.10	Agayutem-llu tangrraa umyualinqigtellrat pegcillrat-llu assiilngurmek caliameggnek. Elliin-llu umyuani cimiraa picirkiullni-llu ellaitnun pinricen̄arluku.
JON.4.1	Tau͡gaam Jonah-m umyugaa cakneq nall'artenrituq qenengluni-llu. 
JON.4.2	Taumek piicagtuq 
JON.4.3	Taumek kitaki, 
JON.4.4	Tua-llu 
JON.4.5	Jonah tua-i an'uq nunat calaralirneratnun aqumluni-llu. Tuani-llu uqisngavigkiurami talinranun taum aqumuq, utaqalgirluni qaillun nunarpak Nineveh pimallerkaanek. 
JON.4.6	-llu Agayun nauvkariuq naucetaarpagmek talisngavigkirluku Jonah, arenqialliqlerkaanek anirturluku. Tua-i Jonah quyauq cakneq taumek naulriamek. 
JON.4.7	Tau͡gaam unuaquani erqaarallrani, Agayutem pisquciatun, paralum naucetaarpak callugaa, tauna-llu nalaluni. 
JON.4.8	Tua-i-llu akerta piqaartelluku, Agayutem anuqlircetaa calaralirnermek cakneq kiirpagmek, Jonah-llu akerviurluni ellani nalluqaqatarnganaku. Tua-i-llu umyuartequq tuquyugyaaqluni. Qanerluni, “Wiinga tuqukuma assinruyartuq unguvavkenii.”
JON.4.9	Tau͡gaam Agayutem qanrutaa, “Ciin tua-i qenercit naucetaaq pitekluku?”
JON.4.9	Jonah-m-llu kiugaa, “Elluatun qenertua—qenngem-llu ugaani tuquyugtua!”
JON.4.10	Tua-llu 
JON.4.11	Tua-llu-qaa qaillun pitalriamek taum amllenranek wiinga naklekciqsia Nineveh, nunarpakayak? Atam tiissitsaat yuinaat arvinelgen (120,000) cipingakiit camek pinarqenrilnguut mikelnguut, amllernek-llu ungungssirugarnek pitarluni!”
MIC.1.1	Jotham-aankut, Ahaz, Hezekiah-llu atanrullratni Judah-mi, 
MIC.1.2	Niiciu una, yugni tamarpeci;
MIC.1.2	niicugnici, tamiini nunam
MIC.1.2	qainganelngurni!
MIC.1.2	elpecen̄ek.
MIC.1.2	Niicugnici, qalartuq qilagmelngurmek
MIC.1.2	agayuvigpaminek.
MIC.1.3	Atrarluni piyuaciquq ingrit kangritgun.
MIC.1.4	Ingrit-llu aciani urugciqut
MIC.1.4	cuicekaarkatun kenermi uitalriatun;
MIC.1.4	kuvciqut segnayugnun mertun qurrlulriatun qertulriamek.
MIC.1.5	Tamarmi man'a piuq Jacob-aam assiilngillra pitekluku, Israel-aam-llu yuin assiilngillrat pitekluku. Cauga assiilngua Jacob-aam? Samaria-runrituq-qaa? Cauga-llu assiilnguat Judah-m yuin? Jerusalem-aarunrituq-qaa? 
MIC.1.6	Samaria-q nunallrurceciiqaqa misturiluku yuilqumi, wine-arkat naumaviketukiitni; kuvciqanka-llu nunarpiim itumneri navguumalriit segnayugmun, camek-llu tungairulluki tusnganri. 
MIC.1.7	Tamarmeng agayutnguari ciamcimaciqut, tamarmeng cikiutngullret akissuinun agayuvigpiim piunriumaciqut kenerkun, piliat-llu yuguat ciqitallrurciiqut cailkami. Samaria-m makut piksagutellrui irniangyugngallerkam piciryarainun, maa-i-llu inglukestain ayauciiqai nani tayima agayuvigpiim akissuinun pikisqelluki.
MIC.1.8	Man'a pitekluku angniinii qivruciqua qialua-llu; piyuaciqua kamilarma aturaunii-llu. Maruaraciqua yuilqurmiutartun qemugten͞galngurtun jackal-aatun qialua-llu yaqulegtun ostrich-aatun. 
MIC.1.9	Samaria-m kilinri mamcimasciigatut; Judah-llu nangteqeqatarluni cangallrunrilngurmek, tuaten-llu Jerusalem-aam iteryarai tekitai navguilriim, yum'a uitaviat.
MIC.1.10	Inglukesteput Gath-ami qanrucaqunaki cirlakumallemten̄ek; tangercecaqunaci qialuci; Beth Leaphrah-melngurni urr'ami akaguarci. 
MIC.1.11	Ayagci, Shaphir-aam yuini, matarpeci kasnguyugluci-llu; Zaanan-aam yuini taiyaqunaci; Niiskuvciki Bethezel-aam yui qivruluteng qialriit, nallunriciiqaci tuani qimagvigkartaitellra. 
MIC.1.12	Tua-i-wa Maroth-aam yui utaqalgiata nerinilluteng qaciglillerkameggnek, tua-i-wa assiitellria atrallruan 
MIC.1.13	Uskurirciki horse-aat ayagassuutnun, Lachish-aam yuini. Elpeci ayuqelillruaci Israel-aam assiilngui Jerusalem-aaq-llu assiilngirtelluku. 
MIC.1.14	Taumek cikirarkaugaci tua-ingunrituurutnek cikiutnek Moreshethgath-aq; atanri Israel-aam ikayuumangaitut Achrib-aam nunarrautainek.
MIC.1.15	Cali taiciiqua cirlakilriamek elpecen̄un, Mareshah-m yuini; ucurnarqutii Israel-aam taigarkauguq Adullam-aamun. 
MIC.1.16	Nuyaci kepiciki, qialuci qivrukluki mikelnguut; elpecen̄ek patkallellriarurci yaqulpagtun, elpecen̄ek tegumaarkaungata irniaci nunamun allamun ayaucimaluteng.
MIC.2.1	Angelriamek angniitnarqeciqvagta, unugmi qavarpek'nateng assiitellriamek picirkiulalrianun! Unuakuurtaqan, egmian pillerkangutmeggni, picirkiulteng assiitellria atularaat. 
MIC.2.2	Piksugiilartut allat naucetaarviitnek, teguigaqluki-llu; enenek piugaqameng, tegularait. Kia imum ilai aklui-llu caperqevkenaki.
MIC.2.3	Taumek 
MIC.2.4	Tauna erneq tekiskan, yuut qanemcilarciqut elpecen̄ek ayuqestassiigutekluci picurlagmun, mat'umek-llu nanikuanam yuarutiinek aturciqut elpeci qaillun pillrucirpecen̄ek:
MIC.2.4	“Navguumaqapigtukut!
MIC.2.4	Tunluku-llu teguaqestemten̄un.”
MIC.2.5	Tua-llu, nunam utercecimallerkaa tekiskan 
MIC.2.6	Yuut qalarut'laraatnga qanerluteng-llu, “Qalarutenrilkut. Tamalkuitnek tamakunek qalarutenrilkut. Agayutem kasnguyugtessngaitaakuk. 
MIC.2.7	Umyuartequten-qaa Israel-aam yui aniqlaamayukluki? Ataneq-qaa nerinisngialliquq? Ilumun-qaa tuaten ayuqellrianek piyugngauq? Ellii-qaa qalarcetunrituq unganaqluni elluam aturtainun?”
MIC.2.9	Arnait yum'a antelaraci uitanqegcinarqellrianek enaitnek; irniarit-llu teguillruaci atawaqautekamnek akwarpak. 
MIC.2.10	Nangerrluci ayagci, una mernuinercirvigkarniirutuq. Assiilngurpeci nau͡gguirviilngurmek piunriumaarkaurcetellrua.
MIC.2.11	“Kina imna yuk wavirtaaqan qalareskan piciunrilngurnek iqluurutnek-llu, qanerluni, ‘Qalaruciiqamci wine-amek tuknilriamek-llu taangamek,’ tauna tua-i nutaan ukunun yugnun qalarutestekarniryartuq!
MIC.2.12	“Pinritevkenii tamarpeci quyurciiqamci Jacob-aam yuini, quyurciiqanka Israel-aam yui unegtauqallret; nek'egciiqanka quyurrluki qusngitun uitavimeggni uitalriatun, katngagtun marami nervimeggni uitalriatun, nunasi ataam yugyangciquq.”
MIC.2.13	Agayutem ikiruciiqai tumkaatnek, ciuliqaggluki-llu nuniitnun ut'rulluki. Nunarpiim casguin ikirtuqaikun navguulluteng anciqut. Atanrata, 
MIC.3.1	Niicugnici, Israel-aam ciuliqagtaini! Elpeci-qaa nallunritnarqenritarci elluaruciq, 
MIC.3.2	tau͡gken eq'ukluku assilria assiitellria-llu kenekluku. Yuunka amiilaraci unguvatuumaita, enrit-llu kemgirluki. 
MIC.3.3	Nerlaraci yuunka. Amiilaraci, navgurluki enrit, ingqiluki-llu keni'irkiulriacetun. 
MIC.3.4	Pillerkaq agiirtuq qayagallerkarci 
MIC.3.5	Prophet-aat iqluurait yuunka, taukut akqelarait uitanqegcitmek akilirceteng, tau͡gaam aniqlaagaqluki anguyagmek akilinrilnguut. Taukut prophet-aat piluki 
MIC.3.6	“Prophet-aani, pillerkarci iquklitqatartuq; akerta teviqatartuq. Yuunka iqlutmurutellruarpeciki, tekitarkanek tangrruarngairutuci, ca-llu tekitarkaq qanrutkesciigaciiqaci.” 
MIC.3.7	Kinkut-llu tekitarkamek qanelriit kasnguyugcecimaciqut piciurtenritellrakun. Tamarmeng kasnguyugciqut tua-i-wa Agayutem kiunrilateng.
MIC.3.8	Wiinga tau͡gaam, 
MIC.3.9	Niicugnicia, Israel-aam atanirturtaini, elpeci elluarucim eq'ukestaini assilria-llu assiitellriamek cimirluku. 
MIC.3.10	Nautarci Agayutem nunarpii, Jerusalem-aaq, tusnganirluku yugnek tuqucillerkun elluanrilngurkun-llu. 
MIC.3.11	Nunarpiim ataniurtai ataniulartut aassaqluteng akilirtelluteng, agayulirten͞gunret-llu qanrutkelaraat Alerquun akilirtelluteng, tau͡gken qanerluteng 
MIC.3.12	Taumek tuaten ayuqellerpeci Zion-aaq itumcimavkarciqaa naucetaarvigkam itumcimalauciatun, Jerusalem-aaq navguumaluni qalliryagingaciquq, qemiq-llu Agayuvigpiim uitavia naparrlainaurciiquq.
MIC.4.1	Ernerni tekitarkani
MIC.4.1	ingriq Agayuvigpiim nangerngavia
MIC.4.1	tamalkuitni quyinqurrauciquq,
MIC.4.1	qemit tamarmeng quliitni uitaluni.
MIC.4.1	Amlleret atanruvillgutkenrilnguut carveciqut tuavet,
MIC.4.2	yuit-llu qanerciqut,
MIC.4.2	“Qemimun mayulta 
MIC.4.2	Israel-aat Agayutiita Agayuvigpiinun.
MIC.4.2	Elliin elitnaurciqaakut pisqumallminek
MIC.4.2	piyuaciqukut elliin cucukellrikun tumyaratgun.
MIC.4.2	Tua-i-wa 
MIC.4.2	elliin qalarut'larai yun'i Zion-aamek.”
MIC.4.3	Atanruvillgutkenrilnguut qanemyuugautait elluarciiqai,
MIC.4.3	pinilegpaulriit canimelnguut yaaqvanelnguut-llu.
MIC.4.3	Nuussirpateng mulut'uugluki nunamun itumcissuutngurrluki taqciqait
MIC.4.3	narulkauceteng-llu napanun tangnircarcuutngurrluki.
MIC.4.3	Angayuqauviit watqapik anguyagyartunqiggngaitut,
MIC.4.3	uptenqiggngaunateng anguyallerkameggnun.
MIC.4.4	Yuut tamarmeng uitanqegciluteng uitaciqut
MIC.4.4	nakmiin wine-anek naucetaarvimeggni atsangtulinek-llu napautmeng akuliitni,
MIC.4.4	kia-llu alingevkarngaunaki.
MIC.4.5	Atanruvilget piicagvik'larait niisngaluki-llu ellaita nakmiin agayuceteng, tau͡gaam wangkuta piicagvikciqaput niisngaluku-llu 
MIC.4.6	“Pillerkaq agiirtuq,” qanertuq 
MIC.4.7	Piyuasciigatut kingunermeggnek-llu yaaqsigluteng, tau͡gaam nutaramek ayagniuciiqanka unegtauqallret, atanruvigpaurciiqut-llu. Wiinga-llu ataniurciqanka Mount Zion-aamek taumek ernermek ayagnirluki akwarpak.”
MIC.4.8	Elpet-llu, Jerusalem-aaq, elpeni uitaluni Agayutem yun'i murilkekai, qusngiliurta murilkilauciatun nacessviminek, ataam ciuqliurciiquten angayuqauvigmi ciungani piklerpeni. 
MIC.4.9	Ciin qiasit qastuluten? Ciin nangteqsit arnatun nep'nguskiitun? Wall'u-qaa nunamiungulriamek atanrilavet tuaten piuten, ayuqucirturceten-llu tuqullruata? 
MIC.4.10	Qiperrlugluci yuuniaraci, elpeci Jerusalem yuini, arnatun irnilriatun, wanirpak unitarkaungerpeciu nunarpak uitaluci-llu manigcetellriami nunami. Babylon-aamun ayagarkauguci, tau͡gaam tuani 
MIC.4.11	Amlleret atanruvilget quyurtellruut curugnaluten. Ellait qanertut, “Jerusalem-aaq piunriumanarquq! Piunriumaluku tangerciqaput!” 
MIC.4.12	Tau͡gaam ukut atanruvillgutkenrilnguut nalluat 
MIC.5.1	Jerusalem-aarmiuni, quyurciki akiurucestekaci! Avatairaitkut! Israel-aat ciuliqagtiit curugaat!
MIC.5.2	“Bethlehem Ephrathah, nunarraat Judah-melnguut mikelqukacagaita ilakaatgen, tau͡gaam elpenek taiciiqua atanerruarkaanek Israel-aam, ak'a yuullernek ciulialegmek.”
MIC.5.3	Taumek 
MIC.5.4	Tekiskuni, yun'i ataniurciqai piningqerrluni 
MIC.5.5	Ellii-llu taiciiquq uitanqegcitmek.
MIC.5.5	Assyrian-aat itqatgu nunavut navguulluteng-llu pengegyailkutemteggun, wangkuta ayagceciiqaput pininqurrait ciuliqagtemta callugyartuusqelluki. 
MIC.5.6	Anguyagkun cirlakciqaat Assyria-q, Nimrod-am nunii, aviuciiqaitkut-llu Assyrian-aanek nunamten̄un itqata.
MIC.5.7	Israel-aam yui unegtauqallret ayuqeciqut nutarcilriatun unuakum yukutaatun 
MIC.5.8	Unegtaullret atanruvilegni ayuqeciqut yugtutulitun pissulriatun neqkaminek napalilriami wall'u marami: qusnginun ilautelartut, qecengvikaqluki, allgurluki caunrirrluki, tuani neryuniurucetaunani anirtuumallerkamek. 
MIC.5.9	Israel-aam cirlakciqai inglukesten̄i piunrirrluki-llu tamalkuita.
MIC.5.11	Piunrirciqanka nunarpiit nunavcen̄i uitalriit imlluki-llu tamalkuita cayailkuceci. 
MIC.5.12	Piunrirciqanka angalkumirtaarutet atutukci ciunerkarcurtairulluci-llu. 
MIC.5.13	Agayutnguaci piunrirciqanka, qigcikumalriit-llu teggalqut naparyat; piicagvikngairuciiqaci elpecen̄ek pilialci. 
MIC.5.14	Imciiqanka agayutnguarpeci Aserah-m ayuqai nunavcen̄i uitalriit, piunrirrluki-llu nunarpaci. 
MIC.5.15	Angelriamek qenertellemni akinaurciqanka tamalkuita angayuqauvilget niisngastekenritellrenka.”
MIC.6.1	Niicugniciu 
MIC.6.2	Ingrini, nangyuilngurni nunam tusnganrini, niicugniciu 
MIC.6.3	 qanertuq, “Yumaa, qaillun pillrusia elpecen̄un? Qaillun pilua elpecen̄un caknernarqellriarullrusia? 
MIC.6.4	Egypt-aamek anutellruamci; pisten͞guyaramek anutellruamci; ayagcetellruanka Moses-aaq, Aaron-aaq Miriam-aaq-llu ciuliqagtesqelluci. 
MIC.6.5	Yumaa, atam umyuaqeqe'rciu Moab-am angayuq­ran Balak-aam picirkiuryaaqellra tungevcen̄un, qaillun-llu Balaam-aam Beor-am qetunraan kiullrucia. Atam-llu umyuaqeqe'rciki cat pillret tumyarami Acacia-mi Gilgal-aamun. Umyuaqeqe'rciki makut nutaan tangerrniarci camek pillrucimnek anirturnaluci.”
MIC.6.6	Camek taiciiqsia 
MIC.6.7	-qaa ilukegciciquq taiskumni tiissitsaanek qusnginek wall'u nangyuilngurmek qurrlurturalriamek olive-aat uquatnek? 
MIC.6.8	Qang'a, 
MIC.6.9	Umyuartunarquq qigcikellra 
MIC.6.10	Enait assiitellriit yuut tukuutnek pitangqertut unangkengallritnek piciunrilngurkun. Atulartut piciunrilngurnek cuqyutnek, wiinga eq'ukekemnek. 
MIC.6.11	Qaillun au͡g'aricarcia piciunrilngurnek uspernek uqamaltassiirutnek-llu atulalriit? 
MIC.6.12	Tukuulriartarpeci atularait arrsaulriit pikaniutekameggnun, tamarpeci-llu elpeci iqlungalriaruuci. 
MIC.6.13	Taumek ak'a ayagnillruaqa piunriumallerkarci assiilnguci pitekluki. 
MIC.6.14	Nerciquci, tau͡gaam camirrngaituci tua-i cali kaigciquci. Canek ayauciiqsaaquci, tau͡gaam qemagcisciigaciiquci qaku aturkarpecen̄ek; cat qemagtelci piunrirciqanka anguyagmi. 
MIC.6.15	Nauceciiciquci mukaarkanek, tau͡gaam quyurrngaunaki naugillrit. Olive-aat passiluki uquirciqaci, tau͡gaam aturngaunaku. 
MIC.6.16	Man'a waten piciquq tua-i-wa maligtellruavciki assiitellriit angayuqam Omri-m qetunraan-llu, angayuqam Ahab-am piciryarakek. Piciryarakek ciumuutellruaci, wiinga-llu piunrillerkarpecen̄un tekiuciiqamci, yuut-llu tamarmeng uumikciqaiceci. Yuut tamiini uumikciqaiceci.”
MIC.7.1	Neryuniurucetaituq! Yugtun kailriatun ayuqua nataqutenrilngurtun atsamek uitaqallermek napani grape-artaunateng-llu wine-arkanek naugitulit. 
MIC.7.2	Piciulriamek yugmek pitaituq nunam qaingani, kitumek Agayutmun piciulriartaituq. Yuut tamarmeng tuqucillerkameggnek utaqalgiartut. Yuut tamarmeng nakmiin yut'eng pitaqengnaqait. 
MIC.7.3	Tamarmeng elisngaqapiararaat assiilnguum atullerkaa. Atanerruat cuqcistet-llu aassaqluteng akiliisqelartut. Piuranrita yuut qanrut'larait camek piyullermeggnek, pillgutekluteng-llu assiitellrianek picirkiulartut. 
MIC.7.4	Assinqurraqengraiceteng piciunqurraqengraiceteng-llu cakarniitut canegglugcetun naumalriatun.
MIC.7.4	Erneq tekituq Agayutem anucimirqecetaallerkai yuut, aarcirtuucillmitun murilkestait prophet-aat tumekluki. Wani-wa uum nalliini yuut uunguciitut. 
MIC.7.5	Ukveqsaqunaku elaqliin wall'u yugnikek'ngan cacetuquteksaqunaku. Camek qanellren murilkekiu uikeng'e'rpegu wall'u nulirqeng'e'rpegu. 
MIC.7.6	Makuni ernerni qetunraita atateng usviilngurtun pilarait, paniita-llu aanateng inglulilarait, ayagyuat-llu arnat kiutaarut'lartut cakimeggnek arnanek ingluluteng; nakmiin ilavcen̄ek inglungqertuci.
MIC.7.7	Tau͡gaam wiinga murilkeciqaqa 
MIC.7.8	Inglukesteput camek ucuryagutekaitut wangkuta pitekluta. Iqullruukut, tau͡gaam ataam nangerciiqukut. Wanirpak tan'germetukut, tau͡gaam 
MIC.7.9	Assiilngillruukut 
MIC.7.10	Tua-llu inglukestemta tangerciqaat man'a kasnguyugcecimaciqut-llu, imkut caunrilkuurtellemta apluteng, “Nauwa 
MIC.7.11	Jerusalem-aam yuini, napartenqigtellerkait nunarpiim qacarneri agiirtuq. Taum nalliini nunasi anglikanirciquq. 
MIC.7.12	Yuc'i-llu uterciiqut elpecen̄un naken tamiinek, Assyria-mek calaramelngurmek, Egypt-aamek ungalamelngurmek, Kuigem Euphrates-aam nuniinek, yaaqvanelngurnek imarpignek yaaqvanelngurnek-llu ingrinek. 
MIC.7.13	Nuna tau͡gaam kinerciqaa tua-i-wa assiiluciat nunakestain pitekluki.
MIC.7.14	Ciuliqagten͞gu yugpenun, 
MIC.7.15	Irr'inarqelriali wangkutnun, 
MIC.7.16	Atanruvilget man'a tangerciqaat qaillun-llu pillerkaiciiqut pinilegpaunge'rmeng. Tengruirulluteng qanteng mamciiqait ciuceteng-llu patuluki. 
MIC.7.17	Ciissirpagtun urr'ami aqsaqumegteggun ayagciqut; taiciqut pengegyailkutaliameggnek, uuleggluteng alingluteng-llu. 
MIC.7.18	Allamek agayucetaituq elpetun ayuqelriamek, 
MIC.7.19	Ataam takumcuyaguciiqavkut. Tutmauciiqaten assiilnguput ayagtelluki-llu imarpiim terr'anun! 
MIC.7.20	Maniciqan piciucin taqsuilnguq-llu kenka yugpenun, kinguvrinun Abraham-aam Jacob-aam-llu, akqellrucirpetun ciuliaput ak'a tamaani.
NAM.1.1	Una qanrutkesqumalriaruuq Nineveh piluku, qanrutkaa tekitarkamek nasvicimallra Nahum-aam Elkosh-aamek kingunelgem.
NAM.1.2	ingluliurten̄i anucimirqecetaalarai.
NAM.1.2	Eq'uqertellmikun akinaularai.
NAM.1.3	tau͡gaam pinilriaruuq
NAM.1.3	pinarqutelget-llu anucimirqecetaanricuunaki.
NAM.1.3	Nani 
NAM.1.3	amirlut urraugut it'gain puyircetellri!
NAM.1.4	Imarpik alerquraqani kinlaraa!
NAM.1.4	Kuiget kinercet'larai.
NAM.1.4	Naucetaarviit Bashan-aami kinertut,
NAM.1.4	Ingriq Carmel-aaq tunguriluni,
NAM.1.4	Lebanon-aam-llu naucetaari qakiluki.
NAM.1.5	Ingrit uulegtelartut 
NAM.1.5	pengut urugluteng ciunrani.
NAM.1.5	Nuna arulalartuq 
NAM.1.5	ellarpak yugtuumarmi uulegtelartuq.
NAM.1.6	Qenreskan, kina unguvaciqa?
NAM.1.6	Kina-kiq unguvaniarta alingnarqellriamek eq'uqreskan?
NAM.1.6	Eq'uqertellni kuvlaraa kenertun;
NAM.1.6	teggalqut ciqumelartut urraurrluteng ciunrani.
NAM.1.7	yun'i cayailkuciumalarai picurliim nalliini;
NAM.1.7	ellminun caulriit auluk'larai.
NAM.1.8	Ulerpagtun carvallalriatun inglukesten̄i caunrirluki piunrilarai;
NAM.1.8	inglulirten̄i tuqullerkaatnun ayagcet'larai.
NAM.1.9	Camek assiitellriamek pinaluten 
NAM.1.9	Piunrirciqaaten.
NAM.1.9	Kia pulenglluni inglukesciigataa.
NAM.1.10	Ilarqusngalriatun cukilanatun kinertellriatun-llu canegtun
NAM.1.10	taangaryulriani elpeci ekuamaciquci!
NAM.1.11	Nineveh, elpenek yuk taillruuq picirkiuranek amllernek assiitellrianek qemangqaarluni 
NAM.1.12	Wani-wa una 
NAM.1.13	Wani-wa taqevkaqataraqa Assyria-m pinimikun tegumiaqillra elpecen̄ek, navgurluki-llu kalivneret qillrutaci.”
NAM.1.14	Waten 
NAM.1.15	Tangerrluku, qaneryartulria taiguq ingrit tevluki, qanerkarluni assilriamek! Qanrucarturaakut cirlakillermek! Judah-m yuini, nerevkariyaraci aturciki, akqutkelci-llu Agayutmun piciurtelluki. Yuut assiitellriit anguyanqiggngaitaat nunasi. Tamarmeng pinrilqerrunateng piunriumallruut!
NAM.2.1	Nineveh, anguyiit curugaatgen!
NAM.2.1	Pinilria ciqumtestekan tekituq.
NAM.2.1	Nunarpiim ingluliurutestekai upciki!
NAM.2.1	Tumyaraq nayurcirluku!
NAM.2.1	Upten anguyallerkarpenun!
NAM.2.2	(
NAM.2.3	Inglukestain anguyagtait tegumiartut kavirlinek capkutanek
NAM.2.3	kavirlinek-llu aturarluteng.
NAM.2.3	Curukatarluteng uptut!
NAM.2.3	Ekumassuutait akalrialget kenerpallaraluteng!
NAM.2.3	Horse-aarit qecgaurluteng!
NAM.2.4	Ekumassuutet akalrialget ayakaraut nunat tumyaraitgun,
NAM.2.4	utertaarluteng nunat akuliitgun.
NAM.2.4	Tanqigpallaraut kenurqutatun
NAM.2.4	wavirtaarluteng-llu kalluum kenratun.
NAM.2.5	Anguyagtet atanerruarit taisqait;
NAM.2.5	paallagyarpiaraluteng ciumurtut.
NAM.2.5	Curulriit curugaat qacarnermun
NAM.2.5	capkucirluku-llu ikirtuqat navgurcuutekaat.
NAM.2.6	Ikirtuqat kuigem canianelnguut alqunaq iki'irtut;
NAM.2.6	angayuqam eniini nanikuagut tamarmeng.
NAM.2.7	Angayuqam nulirra teguaqaat;
NAM.2.7	pistai nepuagut yaqulegtun kanguruacuartun
NAM.2.7	qat'gateng-llu tengluarluki angniinateng.
NAM.2.8	Mertun qurrlullalriatun capkuciumallni navgaqan,
NAM.2.8	yuut anuraut Nineveh-mek!
NAM.2.8	Qayagpagayaaqait, “Arulairci! Arulairci!”—
NAM.2.8	tau͡gaam kina atauciunge'rmi utertenrituq.
NAM.2.9	Tegularciki qerrirlit!
NAM.2.9	Tegularciki suulutaat!
NAM.2.9	Nunarpak muirumauq tukuutnek!
NAM.2.10	Nineveh piunriumauq, yuirulluni, nunakarniinani!
NAM.2.10	Ircaqruit alingem qamtai;
NAM.2.10	ciisqu͡rrit uulegtut, piniarulluteng;
NAM.2.10	kegginait qak'iqraluteng.
NAM.2.11	Nauwa-mi wani-wa imna nunarpak
NAM.2.11	yugtutulit igtiicetun ayuqelleq,
NAM.2.11	imna piyagaita yugtutulit nereqvik'lallrat,
NAM.2.11	yugtutulim arnacaluni-llu uitavikelallrak,
NAM.2.11	piyagakek-llu alingniuyuunateng uitavikelallrat?
NAM.2.12	Yugtutulim tuquqaarluku pitani
NAM.2.12	allgularaa neqkiurluki arnacaluni piyagani-llu;
NAM.2.12	imirluku igten̄i allguumalrianek kemegnek.
NAM.2.13	“Wiinga inglukestekarpenga!” qanertuq 
NAM.2.13	“Ekumassuuteci akalrialget ekuavkarciqanka. Anguyagteten anguyagkun tuqurqumaciqut, tegulalten-llu yugnek allanek wiinga teguciqanka tamalkuita. Ayagcetarpet arenqiirturtet piyullrit niicimanqiggngaituq.”
NAM.3.1	Nau͡gguirviilngurmun picurlagmun tekituq iqlungalria tuqurqiyulria nunarpak,
NAM.3.1	muirumaluni tukuutnek uayaararkanek!
NAM.3.2	Kaaka! Piqrutam cingqulallran nepii,
NAM.3.2	kallagtellriit akalriat,
NAM.3.2	kuunit pangalgalriit,
NAM.3.2	migpallarallrat-llu akalrialget ayagassuutet!
NAM.3.3	Horse-aarluteng anguyagtet curugtut,
NAM.3.3	nuussirpait qevelpagaut, narulkautait qevliagut!
NAM.3.3	Tuqumalriit temait qalliqluteng qertuluteng,
NAM.3.3	temait tuqumalriit naaquciinateng—
NAM.3.3	anguyagtet tamakunun tuqumalrianun paallacalkaraut!
NAM.3.4	Nineveh akissuq anucimirqecetaarumauq.
NAM.3.4	Ayarinaqluni tuqunarqelrianek tau͡gaam muirumaluni,
NAM.3.4	atanruviit ungacarluki teguarurtelluki-llu ayaritauciicetun.
NAM.3.5	“Nineveh, anucimirqecetaarciqamken!
NAM.3.5	Matarciiqamken cairluten
NAM.3.5	atanruvignun-llu tangertelluten,
NAM.3.5	kasngunarqucin tangerrniaraat.
NAM.3.6	Caunrilngurtun wangni ayuqeciquten
NAM.3.6	qain-llu patuciqaqa pellernarqellriamek.
NAM.3.6	Yuut irr'iciqaatgen cakneq ayuqucirpenek assiilqilluteng.
NAM.3.7	Tangertevvet tamarmeng ulurmiaciqaatgen.
NAM.3.7	Qanerciqut, ‘Nineveh imenrurtuq!
NAM.3.7	Kina takumcuyugta elliinek?
NAM.3.7	Kia-llu-kiq qarucugyartau?’”
NAM.3.8	Nineveh, utumanruuten-qaa Thebes-aami Egypt-aam atanruviani? Tauna-llu kuingqellruuq cayailkutekluku qacarnertun—Nile-aq cayailkutkellrua. 
NAM.3.9	Ethiopia ataniumallrua Egypt-aaq-llu, pinirtacia engelaunani; Libya-llu ilikluku. 
NAM.3.10	Tau͡gken Thebes-aam yui ayaucimallruluteng teguaruluteng. Tamaitni-llu tumyarat kangiraitni irniarit kaugtuarluki tuqutelallruit. Ciuliqagtait-llu kalivnercirluki ayautellruit teguaqestaitnun-llu avveqluki tunturluki.
NAM.3.11	Nineveh, elpet-llu taangiqellriatun ayuquciirciiquten! Elpet-llu inglukesteten qimangnaqciqaten. 
NAM.3.12	Tamarmeng asvairqumalriit cayailkuceci ayuqeciqut figs-aat napaicetun atsait qecugnarilriatun: arulaskuvciki napat, atsat igqaqciqut qanerpecen̄un! 
NAM.3.13	Anguyagteci qaillun picirkaitut, nunasi-llu ingluliurutestekaunani inglukestevci ciuqerrani. Kenrem ikirtuqavci canirutait ekuaciqai. 
NAM.3.14	Mertarci avatairumallerkarci upyulluku, asvaiqcarluki-llu cayailkutaci! Tutmarluku qikuq teggalqulici, teggalqulissuutet-llu paivvluki! 
NAM.3.15	Qaillukuaryaaqeng'e'rpeci, ekualuci tuqucimaciquci wall'u anguyagkun tuqucimaluci. Perriumaciquci naunrartun petgertayulit nerkaicetun.
NAM.3.15	Elpeci petgertayulitun amllerillruuci! 
NAM.3.16	Kipusviliurten̄ek amllernek ilangellruuci amllenritnek agyat qilagmi! Tau͡gaam tayima catairutut, petgertayulitun tengluteng ayalriatun. 
NAM.3.17	Atanerruaci ayuqut petgertayulirugartun nenglliraqan qacarnermi uitauralriatun. Tua-i-llu akertengan, tengluteng ayagluteng, kia-llu nalluluku natmun ayauciat!
NAM.3.18	Assyria-m Angayuqrani, atanerruaten tuquut, takarnarqellriit-llu ciulirneten qavarluteng tupanqiggngaunateng! Yut'en cekavtut ingrinun, kitumek-llu pitaituq ut'rutestekaatnek kingunratnun. 
NAM.3.19	Akngirneten camek iinrukaitut, kilineten-llu qaillun mamtesciiganateng. Tamarmeng niitellriit piunrirniluten unateteng kacguurutait quyaluteng. Kina-qaa taqsuunak nangcillerpenek qimallruuq?
HAB.1.1	Una qaneryaraq 
HAB.1.3	Ciin waten picurlagalrianek tangvagcecia? Ciin-llu elpet ilangcivkenaki tangvagciki iqlumek calilriit? Piunririlriit picurlagalriit-llu akuliitnetua, callualuteng arivulluteng-llu tamiini. 
HAB.1.4	Alerquutet tukniarulluteng atuunrirluteng-llu, elluarrluni-llu cuqciyaraq atunrirluku. Assiitellriit yuut cirlaku'urluki ellualriit, taumek ellualria cuqyun iqlutun atuurtellria.
HAB.1.5	Tua-llu 
HAB.1.6	Babylonia-rmiut pinirivkaqataranka, imkut yuut alingnarqelriit, uitaurciiganateng-llu. Ayagtut ellarpak qerarluku cirlakiyarturluteng allanek nunanek. 
HAB.1.7	Uluryanarqellriaruut alingnaqluteng, pivakngameng-llu alerquutet cakaarluki umyuarteng aturluku pilartut.
HAB.1.8	“Horse-aarit uqilanruut kuskarpagni, alingnarqenruluteng-llu kailriani keglunerni. Anguyagtait horse-aalget tailartut yaaqvanek nunanek; horse-aarita nuna cetumqumegteggun ullerqelluku. Tailartut yaqulegpagtun ellu'urtellriatun pitarkateng curugluki.
HAB.1.9	“Anguyagtait ciutmurrluteng mulngakevkenateng cirlakiluteng, agiirtaqata-llu yuut tamarmeng nanikuallagaaqluteng. Teguarit qau͡gyam kavyaitun amllertaut. 
HAB.1.10	Caukenritait atanret temciarautekaqluki-llu atanerruat quyinrit. Cayailkutet arulairtesciigatait nuna qerturiluku qacarneranun tumkiurluteng tegularait. 
HAB.1.11	Anuqetun tekitelartut ayagluteng-llu, tamakut yuut pinilriarucirteng agayutkaat.”
HAB.1.13	Qaillun-mi tua-i piluten ilangciksaiciki ukut alingnarqellriit assiitellriit yuut? Elpet tanqilriaruluten assiilngurmek tangvayunaitaaten, tangerrsuumiitaqluten-llu yugnek iqlutun pilrianek. Ciin-mi tua-i nepaunak uitasit tuqurqingraata yugnek ellmeggni elluanrulrianek?
HAB.1.14	Yuut elpet piliaqaten ayuqluki neqaitun imarpiim, ciissirugartun-llu ataniurtailngurtun. 
HAB.1.15	Babylon-aarmiut cangtaq'larait yuut iqsagluki, neqtun pitarrluki. Qamurluki ayautelarait kuvyatgun qayagpagaluteng-llu angnirluteng quyaluteng cangtameggnek! 
HAB.1.16	Taumek agayutkekait-llu kuvyateng aruviararaqluteng neqsurcuutmeggnun kuvyameggnun, tua-i-wa kuvyatgun tukurliurcameng, neqkegciqapiararaqluteng-llu.
HAB.1.17	Tua-llu-qaa nuussirpateng atuqatarait akwarpak, nakleginateng piunrirciurluteng atanruvignek?
HAB.2.1	Nayurvimnun mayurlua utaqalgirciqua nallunriryuglua camek 
HAB.2.3	Igaulluku pikiu, piciurtellerkaa cali pinariksailan. Tau͡gaam pillerkaa cukamek agiirtuq, nasvallrenka-llu elpenun piciurciiqut. Piciurtellerkaat pinaciarngaciiqsaaquq, tau͡gaam elpet utaqaurniaran; pinritevkenani piciurciiqngan, pinaciarumangaunani-llu. 
HAB.2.4	Waniwauguq una qanrutkumaarkaq: ‘Assiitellriit unguvangaitut, tau͡gaam ellualriit unguvaarkaugut piciuluteng piameng Agayutmun.’”
HAB.2.5	Tukuuciq ukvercilartuq. Tukuuyunqellriit ellmeggnek pivakelartut ayagalkartuluteng-llu tuqucetun camircesciigat'lartut. Taumek cirlakilalriit kinguqliqu'urluki atanruvignek pikameggnek. 
HAB.2.6	Cirlakumalriit yuut eqcetaarciqait cirlakesteteng caunrilkicirteng ellaitnek nasvagluku. Waten qanerciqut, “Tegutelartuci pikenrilkevcen̄ek, tau͡gaam aarnarqellriamek ciunerkangqertuci! Qaillun pitalriamek tukuurteqatarceci akilircetaqluci alingcira'arluki elpecen̄un akiilngulget?”
HAB.2.7	Tau͡gaam alapen'errluci, elpeci ilavcen̄ek cirlakilallerni akiilngurturiciquci, aksang'erpeci-llu akiilngurpeci ilangutaitnek akilirilarciquci. Inglukestevci ullagluci uulegcet'larciqaiceci. Uayarciqaiceci! 
HAB.2.8	Elpeci uayaalallruaci yuit amlleret atanruviit, tau͡gaam maa-i tuqutellrunrilkevci uayarciqaiceci tua-i-wa tuqurqilallerci nangcilallerci-llu ellam yuinek nunarpainek-llu picirluteng.
HAB.2.9	Ciunerkangqertuci assiitellriamek! Tukuurcetellruaci ilarraci nanglluki yugnek tegulallerpecen̄ek, eneci-llu alingnarqellrianun pivkanritengnaqaqluki! 
HAB.2.10	Tau͡gaam elpet picirkiurarpet ilarraten kasngunarivkarai; piunririllerpegun amllernek atanruvignek elpenek tau͡gaam caunrillerkiurtuten. 
HAB.2.11	Enevet-llu qacarneri teggalqut qanagai-llu nallunairiut elpenek inglukluten.
HAB.2.12	Ciunerkangqertuci assiitellriamek! Nunarpagmek ayagnirillruuci assiitellria aturluku tuqurqillerpiciuggun-llu naulluku! 
HAB.2.13	Atanruviit cirlakelten taqsuqcillruut ellmeggnek caliluteng caugarkaunrilngurnek, caliaqellrit-llu tamarmeng ekualuteng nangellruut. 
HAB.2.14	Tau͡gaam nuna muirumaciquq nallunrillranek 
HAB.2.15	Ciunerkangqertuci assiitellriamek! Aaritlerpegun 'laqliten kasnguyugtesketen kiaresngiatevkarluki; ayaluavkaqten taangiqellriatun kasngunarqellrat tangvagnaluku. 
HAB.2.16	Elpet-llu tuaten kasngunarqellriim patuciqaaten takarnairulluten. Elpet-llu merciquten ayalualuten-llu. 
HAB.2.17	Elpet kepullruaten napat nuniini Lebanon-aam; watua tau͡gaam elpet iqucimaciquten. Ungungssiarai tuqurqellrukten; tau͡gaam watua tamakut nanikuavkarciqaatgen. Man'a waten tuciiquq elpenun tuqurqillren pitekluku, yugnek-llu mulngakinritellren nunam yuinek nunarpainek-llu.
HAB.2.18	Agayutnguaq camun atuuga? Cauvkenani piliaqestiin unatmikun piliaqaa cavigmek, ayuqucirturilriaruluni iqluurutnek. Piliaqestii ukvequni taumun catkeciqau, tua-i-gguq agayun, tau͡gken camek qanerciiganani? 
HAB.2.19	Ciunerkangqertuci assiitellriamek! Qanlalriaci muragmun (piliamun), “Tupagluten!” wall'u teggalqumun qanerciigalngurmun, “Nangerten!” Agayutnguam-qaa camek nasvicugngaaci? Qalliliumayaaqsartuq qerrirlimek suulutaamek-llu, tau͡gken anernerunani watqapik.
HAB.3.1	Una piicalqaa prophet-aam Habakkuk-aam:
HAB.3.2	irr'ikluki-llu.
HAB.3.2	Kitak ataam maa-i nallemten̄i
HAB.3.2	tamakut angelriit ak'a caliaqelten caliaqiki.
HAB.3.2	Takumcukuten aturru, qenerteng'e'rpet.
HAB.3.3	Agayun tainqigteqatartuq Edom-aamek;
HAB.3.3	tanqilria Agayun taiqatartuq qemiinek Paran-aam.
HAB.3.3	Ucurnarqucian qiliit patumai,
HAB.3.3	nuna-llu muirumaluni nanrautainek.
HAB.3.4	Taiguq tanqigtaluni kalluum kenratun;
HAB.3.4	unatai tanqigpallaraluteng,
HAB.3.4	tuani elliin pinia iirumauq.
HAB.3.5	Cangerlagnek ciunermikun ayagcecilartuq
HAB.3.5	tuqu-llu alerquraqluku maligtesqelluni.
HAB.3.6	Arulairaqan, nuna arulalartuq;
HAB.3.6	atanruviit-llu tangrraqateng uulegtaqluteng.
HAB.3.6	Ingrit akwarpak piulriit ciqumcimaut;
HAB.3.6	qemit-llu piunriyuilnguut kill'uteng,
HAB.3.6	qemit ak'a tamaani piyuavik'lallri.
HAB.3.7	Cushan-aam yui tangrranka alingluteng
HAB.3.7	Midian-aam-llu yui uuleggluteng.
HAB.3.8	Imarpiim-qaa eq'urtevkallruaten?
HAB.3.8	Amirlutgun ayallruuten;
HAB.3.8	ayagassuutekluku ellarayiim amirlua,
HAB.3.8	yugpet cirlakillerkaatnek taitellerpeni.
HAB.3.9	Urluvren uptan aturnaluku,
HAB.3.9	pitgaqucukaarluki pitegcauteten.
HAB.3.9	Kenerpallarallerpet-llu nuna qupuraa kuilirluku.
HAB.3.10	Ingrit tangrramegteggen uulegtut;
HAB.3.10	meq kuvluni qilagmek.
HAB.3.10	Mer'et nunam acianelnguut ellerrartut,
HAB.3.10	qairit-llu qerturiluteng.
HAB.3.11	Kenerpallarallratni cukalriit pitegcauteten
HAB.3.11	kapsuuten-llu qitngirnaqluni qevliallrani,
HAB.3.11	akerta iraluq-llu arulaillruuk.
HAB.3.12	Nuna piyualuten qerallruan qenerrluten;
HAB.3.12	eq'urrluten-llu tutmaulluki atanruviit.
HAB.3.13	Ayallruuten anirturyarturluki yut'en,
HAB.3.13	anirturnaluku cucukellren ataneq.
HAB.3.13	Iqutellruan assiitellriit yuut ciuliqagtiit
HAB.3.13	maligtestai-llu piunrirteqapiggluki.
HAB.3.14	Pitegcauteten kaputellruut ciuliqagtiitnun anguyagtain
HAB.3.14	ellarayagtun taillrani cekavvnaluta,
HAB.3.14	ciriteklirluni nallunarcarluteng nangcitulitun arrsaulrianek.
HAB.3.15	Tutmautellruan imarpik horse-aarpegun,
HAB.3.15	merpai-llu qapuurrluteng.
HAB.3.16	Niilluku man'a tamalkuan uulegtua;
HAB.3.16	qerrlugka qiivlutek alingama.
HAB.3.16	Temka unairtuq,
HAB.3.16	paallagyarpiaralua-llu piyuallemni.
HAB.3.16	Nepaunii utaqalgirciqua pillerkam tekitellerkaanek,
HAB.3.16	Agayutem anucimirqecetaarillerkaanek anguyagluteng curukartemten̄ek.
HAB.3.17	Figs-aat napait atsailengraata
HAB.3.17	wine-arkanek-llu naugitulit atsangenrilengraata,
HAB.3.17	olive-aanek naucetaat naunrilengraata,
HAB.3.17	naucetaarviit-llu mukaarkanek naugivkenateng,
HAB.3.17	qusngit tamarmeng tuquangraata
HAB.3.17	kuluviit-llu uitaviit imaunateng,
HAB.3.18	wiinga cali angnirciqua nunaniryuglua-llu,
HAB.3.18	tua-i-wa 
HAB.3.19	Quyinrulriim 
HAB.3.19	Tuc'uvkalaraanga tuntutun
HAB.3.19	aarnarqellriamun-llu pivkaqsaunii ingrini.
ZEP.1.1	Qaneryaraq una 
ZEP.1.3	yuut tamalkuita, ungungssiaraat, yaqulget, neqet-llu. Piunrillerkaatnun tekiceciiqanka assiitellriit yuut. Piunrirciqanka yuut tamalkuita, atauciungraan uitatevkenaku. Wiinga, 
ZEP.1.4	“Anucimirqecetaarciqanka Jerusalem-aam yui tamalkuan-llu Judah. Piunrirciqaqa tamalkuan agayulallrat Baal-amun tuani, kia-llu umyuaqenqiggngaitai agayulirtet kevgiulallret elliinun. 
ZEP.1.5	Piunrirciqaqa kina imna enem qainganun mayurluni agayulria akertem̄un, iralumun, agyanun-llu. Cali-llu piunrirciqanka agayutulit wangnun ukvernarcarilriit-llu piciuniluteng wangnun, tau͡gken cali ukvernarcariaqluteng Molech-aam agayutnguam atrakun. 
ZEP.1.6	Piunrirciqanka kingupiallret maligtaqunrirlua-llu, taiyunrilnguut-llu wangnun wall'u kaigaviksuunii ciuliqagtesqelluteng.”
ZEP.1.7	Erneq canimellirtuq 
ZEP.1.8	 qanertuq, “Tuani ernermi tuqurqillratni, anucimirqecetaarciqanka atanerruat, angayuqam-llu qetunrai, tamalkuita-llu atulalriit allat nunat piciryaraitnek. 
ZEP.1.9	Anucimirqecetaarciqanka-llu tamalkuita agayumanrilnguut piciryarait aturluki agayulalriit, tegliuraqluteng-llu tuquciaqluteng-llu imirnaluku atanermeng enii tegleganek.”
ZEP.1.10	Qanertuq-llu 
ZEP.1.11	Qiaci neplirluci niiskuvciu man'a, nunarpiim ilutunrani (ungalalirnerani) uitalriani, tua-i-wa kupcaat tamarmeng tuquciqngata!
ZEP.1.12	“Taum nalliini kenurrarlua yuarciqaqa Jerusalem-aaq. Anucimirqecetaarciqanka canganaicukellriit nalirrugutailnguut-llu, waten ellmeggnun qanlalriit, ‘Ataneq-wa assilriamek wall'u assiilngurmek pingailnguq.’ 
ZEP.1.13	Tukuutaitnek uayarciqait enait-llu piunrirluki. Ellaita eneliameggni uitangaitut merngaunateng-llu wine-amek nauceciillermeggnek.”
ZEP.1.14	Angelria 
ZEP.1.15	Erneq tauna alingnarliuciquq, picurlagnarqellriaruluni nanikuanaqluni; erneqluku caunriumallerkam navgurimallerkam-llu, tan'gercen̄ani alianaqluni, tungurpak-llu amirlirluni, 
ZEP.1.16	erneq imarluni anguyiim cupu'uryarainek anguyagten̄ek-llu qayagpagalrianek anguyagcuutmeggnek curullermeggni asvairqumalriit nunarpiit qertulriit-llu nayurviit.
ZEP.1.18	Tuani ernermi 
ZEP.2.1	Elpet kasnguilngurmi atanruvigmi, ellangcaa 
ZEP.2.2	ayagcecimavailegpet carangllugtun anuqem tengeskiitun, uuqnarqellria eq'uqertii 
ZEP.2.3	 cauciu, yugni nunam pivakenritellriarini, niisngastaini alerquutain. Piciulria aturciu, elpecen̄ek pivakenrirluci ciuqerrani 
ZEP.2.4	Gaza-mi yugmek unegtellriartangqerrngaituq. Ashkelon-aaq-llu yuiruciiqluni. Ashdod-aam-llu yui ancimaciqut erenrem avgani, Ekron-aam-llu cali yui ancimaciqut nunarpameggnek. 
ZEP.2.5	Nakleng elpeci Philistine-ani, imarpiim caniani nunalegni. 
ZEP.2.6	Nunasi imarpiim cen̄iini carr'ilqaurciiquq, tua-i tau͡gaam qusngiliurtet uqisngaviita qusngit-llu casguita uitalleqsagulluku. 
ZEP.2.7	Imarpiim cen̄ii piksaguciiqaat piunrirpek'nateng unegtellret Judah-m yuin. Tamana qusngiliurvikciqaat qavarvikaqluki-llu enet Ashkelon-aam enai. 
ZEP.2.9	Tau͡gaam wiinga unguvalua Atanrucimtun, Israel-aam Agayutii, ukvernarcariunga Moab-ankuk Ammon-aaq-llu piunriumaciquk Sodom-aatun Gomorrah-tun-llu. Nunakek teq'alleqsaguciiqaak taryum imumirpak-llu uitavigkarniiciiquk, naunerrluut-llu naulukek. Yum'a piunrinritellret uayarciqagket nunautiik-llu teguluku.”
ZEP.2.10	Tuaten Moab-am Ammon-aam-llu yuk'ek anucimirqecetaarumaciqut ellmeggnek pivakellrat pitekluku ucuryagtellrat-llu caunrilkuullrit-llu 
ZEP.2.11	 cakneq alingevkarciqai. Agayutnguat-llu nunami caunrirciqai, nutaan-llu atanruviit tamarmeng agayularciqut elliinun, tamarmeng nakmiin nunameggni.
ZEP.2.12	Cali-llu 
ZEP.2.13	 pinini aturluku Assyria piunrirciqaa. Nunarpak-llu Nineveh yuirulluku imenrurtelluku, kinertellriarurtelluku mer'unani. 
ZEP.2.14	Katngat ayuqenrilnguut-llu ungungssiaraat qungelravikelarciqaat. Iggiayulit imenrini uitalarciqut egalerni qalriagaqluteng. Tulukaruut-llu qalrialarciqut ikirtuqat mayuryaraitni. Murakegtaar-llu cedar-aaq enenek au͡g'arqumaluni. 
ZEP.2.15	Tuaten pimaciquq tauna nunarpak ucuryagutekilria elliin piniminek umyuarteqluni-llu camun pingaicukluni. Yui umyuartequt nunarpagteng ucurnarqenruyukluku allani ellarpagmi. Watqapik nunakarniiruciiquq, yuilqum ungungssiin igteksagulluku. Kitulriit-llu tamaaggun ulurmialarciqaat alikluku.
ZEP.3.1	Nakleng Jerusalem-aaq, assiitqapigtellria, inglulitaaryulria-llu nunarpak nangcilria nakmiin yum'inek. 
ZEP.3.2	Niisnganritaa 
ZEP.3.3	Atanerruari yugtutulitun maruaralriatun ayuqut; cuqcistai kailriatun keglunertun ayuqluteng, ilakuiyuunateng unuakutarkameggnek. 
ZEP.3.4	Prophet-aari aglumatarluteng murilkevkenateng-llu; agayulirtaita-llu menuurtaqluki kencignarqelriit, alerquutai-llu Agayutem aturaqluki ellaita tau͡gaam piluaqautekameggnun. 
ZEP.3.5	Tau͡gaam 
ZEP.3.7	Umyuarteqellruyaaqua tuani nutaan yumnun takaryagutnayuklua ciuniurluki-llu alartaqata kitugutenka, nalluyagutenritnayukluku-llu elitnaurutkelqa ellaitnun. Tau͡gaam ak'anun pivkenateng ciungani ayuqucillermegcetun ayuqlirillruut.”
ZEP.3.9	“Nutaan yinqigciiqanka atanruviit, kiima-llu piicagvik'larciqaatnga allanun agayutnun pivkenateng. Tamarmeng niisngaciqaatnga. 
ZEP.3.10	Yaaqsingraan-llu Sudan-amek cekavtellriit yuunka taitelarciqut elliitnek wangnun. 
ZEP.3.11	Taum nalliini elpeci, yumni, kasngukenrirciqerci inglulitaallerci wangnun. Wiinga au͡g'arciqanka ellmeggnek pivakellriit ucuryagtellriit-llu, elpeci-llu inglulitenqiggngaituci wangnun kencignarqellriami qemimni.
ZEP.3.12	Tuavet elliiciqua pivakenrilngurnek ellmikutuulrianek yugnek, tailararkanek wangnun ikayuusqelluteng. 
ZEP.3.13	Israel-aam yuin unegtaulriit kina imna iqlutun pingaitaat, iqluularngaitut, ukvercilarngaunateng-llu. Tukuuciqut alingniurpek'nateng-llu, kitumek alikek'ngaunateng.”
ZEP.3.14	Aturci qayagpagaci-llu nunaniryugluci, Israel-aam yuini!
ZEP.3.14	Jerusalem-aaq, nunaniryua pitacirpetun!
ZEP.3.15	aug'allruluki-llu inglukesteten tamalkuita.
ZEP.3.15	camek alingyunairutaaten.
ZEP.3.16	Pillerkaq tekiciiquq waten qanllerkaat Jerusalem-aamun,
ZEP.3.16	“Alingenrilu, Zion-aam nunarpiini!
ZEP.3.16	Talligken pinialivkaryaqunakek!
ZEP.3.17	pinian cirlakivkalaraaten.
ZEP.3.17	kenekmikun-llu nutaramek unguvamek cikirciqaaten.
ZEP.3.17	Aturciquq-llu nunaniryuutekluten,
ZEP.3.18	nunaniryugluni nerevkariyaram nalliinicetun.”
ZEP.3.18	“Aarnarqellria ciunerkarci au͡g'allruaqa
ZEP.3.18	kasngunarqellerci-llu cali au͡g'arluku.
ZEP.3.19	Pillerkaq agiirtuq!
ZEP.3.19	Anucimirqecetaarciqanka nangtesteci;
ZEP.3.19	anauciiqanka tamalkuita tussitellriit
ZEP.3.19	nunameggnek-llu ayagcecimallret ut'rulluki.
ZEP.3.19	Kasngunarqellrat cimirciqaqa takarnarqutmek,
ZEP.3.19	ellarpiim-llu tamarmi nanrarciqai.
ZEP.3.20	Pillerkaq agiirtuq!
ZEP.3.20	Ut'ruciiqanka cekavcimalriit yut'en;
ZEP.3.20	pivakumavkarciqamken nanrartelluten-llu ellarpagmiunun
ZEP.3.20	tukuurtelluten-llu ataam.”
HAG.1.1	Allrakum aipaan nalliini Darius-aaq angayuqrullrani Persia-mi, erenret ciuqliatni arvinelgatni iralut, 
HAG.1.2	Artuqailnguq 
HAG.1.3	-llu nutaan qanrutai yuut prophet-aakun Haggai-akun: 
HAG.1.4	“Wiinga yumaa, ciin elpeci uitaqatarceci taq'luaqaumalriani eneni Agayuvigpaka tau͡gken imumaluni? 
HAG.1.5	Tangerciigataci-qaa cat elpecen̄un tut'ellriit? 
HAG.1.6	Nauceciillruuci amllernek mukaarkanek, tau͡gken quyurciaqluci ikgelngurnek. Neqkautengqerrsaaquci, tau͡gaam aqsitkauvkenateng. Wine-amek merkangqertuci, tau͡gaam camirrluci merkarpecen̄ek piinaci! Aklungqerrsaaqluci, tau͡gaam urumatkesciiganaki. Calistet-llu akingesciiganateng yuutekameggnek. 
HAG.1.7	Tangerciigatarci-qaa ciin waten picianek? 
HAG.1.8	Watua ayagci qeminun, tuskanek aqvalluci, ataam nauciu Agayuvigpak; nutaan wiinga ilukegciniartua nanraumalua-llu nanraumanarqucimtun.
HAG.1.9	“Neryuniularyaaquci amllernek quyurcinayukluci naugillerpecen̄ek, tau͡gaam ikgetaqluteng. Quyurtelci-llu ut'rutlerpecen̄i wii tengcetellruanka. Ca pitekluku tuaten pisia? Tua-i-wa Agayuvigpaka imumiin elpeci-wa tamarpeci yagarcetellriaci caliaqluki nakmiin eneci. 
HAG.1.10	Taumek ellalliqsailnguq cat-llu nausciiganateng. 
HAG.1.11	Kinernaq tuc'etaqa nunamun—qemiinun, naucetaarvignun mukaarkanek, wine-arkanek, olive-aat-llu nauciriviitnun— tua-i tamalkuitnun nunami nautulinun, cali-llu yugnun ungungssinun-llu, tamalkuitnun nauceciitukevcen̄un.”
HAG.1.12	Tua-llu Zerubbabel-aaq Joshua-llu tamarmeng-llu yuut utertellret teguarullermeggnek Babylonia-mi, pillruut 
HAG.1.13	Tua-llu Haggai-am 
HAG.1.14	-llu tengruvkarai yuut tamalkuita caliaqellerkaanek Agayuvigpak: Zerubbabel-aaq, Judah-mi nunam atanra; Joshua-wa Agayulirten͞guneq, tamarmeng-llu yuut utertellret teguarullermeggnek. Ayagnirtut caliaqluku Agayuvigpii 
HAG.1.15	erenret yuinaq cetamanek ciptellratni, iralut arvinelgatni allrakum aipaani Darius-aaq angayuqrullrani.
HAG.2.1	Ernermi yuinaq ataucimek (21) cipluku iralut malrunelgatni tuani allrakumi, 
HAG.2.2	Elliin qanrutaa Haggai-aq qanresqelluku Zerubbabel-aamun, Judah-mi nunam atanranun, Joshua-mun Agayulirten͞gunermun, yugnun-llu, waten qanresqelluku, 
HAG.2.3	“Kitumek-qaa akunlevcen̄i pitaituq cali umyuaqestiinek tangnirqetallranek Agayuvigpiim? Qaillun watua tangellra elpecen̄un ayuqa? Caunrilngurtun ayuqsugnarquq. 
HAG.2.4	Tau͡gaam watua tengrunriqertenrilli kina ilasi. Caliarkaq caliaqiciu, tua-i wii nayuamci. 
HAG.2.5	Egypt-aamek anllerpecen̄i, akqellruamci nayurrlainarciqniluci. Cali watua wii nayuramci, taumek alingenrici.
HAG.2.6	“Ak'anun pivkenii arulaciiqaqa qilak ellarpak-llu, nuna imarpik-llu. 
HAG.2.7	Atanruviit-llu tamalkuita cirliqevkarciqanka, tukuutait-llu taicimaciqut maavet, Agayuvigpak-llu imarturiciquq tukuutnek. 
HAG.2.8	Tamalkuan qerrirliutii suulutaarutii-llu ellarpiim wii pikaqa. 
HAG.2.9	Nutaraq Agayuvigpak tangnirqenruarkauguq ak'allarmi, tuani-llu cikirciqanka yuunka nuuqitenritlerkaatnek uitanqegcillerkaatnek-llu.” 
HAG.2.10	Yuinaq cetamanek ciptellratni (24) erenret qulngunritariitni iralut allrakum aipaani Darius-aaq angayuqrullrani, 
HAG.2.11	Qanertuq, “Apeski agayulirtet qaillun uum apyutem picirkaanek: 
HAG.2.12	Piinanermini-mi kina imna teguskuni iliinek qigcignarcaumalriim kemgem elliitem ekuagarkam, ayaulluku-llu imgulluku ulikutami imenranun. Tua-i-llu taum agtuuteskuniu ulikutani kelipamun, neqkamun keniumalriamun, wine-amun, olive-aam uquanun, wall'u ayuqenrilngurnun neqkanun, tuaten-qaa pillran kenciknarivkarciqai-llu tamakut neqkat?”
HAG.2.12	Waten apcimallermeggni agayulirtet kiugut, “Qang'a.”
HAG.2.13	Tua-llu Haggai aptuq, “Piinanermini-mi kina imna menuureskuni tuqumalriamek agtullni pitekluku. Tua-i-llu agtuquniki iliit makut neqkat, tamakut-llu-qaa menuurciiqut?”
HAG.2.13	Agayulirtet kiugut, “Aa-ang.”
HAG.2.14	Tua-llu Haggai-aq qanertuq, “
HAG.2.16	mukaarkanek aqvat'laryaaquci neryuniurluci cuqnernek yuinarnek unangnayukluci, tau͡gaam qulnek kiingan pitarluni. Wine-amek-llu aqvat'laryaaquci yuinaak malruk qulnek cipluku gallon-aanek unangnaluci puckamek, tau͡gken yuinarmek tau͡gaam unangluci. 
HAG.2.17	Anuqlircetellruaqa cakneq kiircetellriamek kavcirtelluku-llu assiirutesqelluki tamalkuita nauvkangnaqkengaci, tau͡gaam cali elpeci umyualinqigtenrituci. 
HAG.2.18	Unuamek erenret yuinaq cetamanek ciptuq iralut qulngunritariit Agayuvigpiim tusnganrin qaqicimallrat. Tangerqiciki cat piarkat wak'nirnek. 
HAG.2.19	Mukaarkat nangengraata, napat-llu wine-arkanek naugitulit, fig-at napait, atsat pomegranate-at, olive-aat-llu napait naugiksailengraata, tau͡gken waken ayaglua atawaqerceciiqamci.”
HAG.2.20	Ernermi tuani, iraluq yuinaq cetamanek cipluku ernengqerluku, 
HAG.2.21	Zerubbabel-aamun, nunam atanranun Judah-mi: “Arulatarkaurtaqa qilak nuna-llu 
HAG.2.22	piunrirluki-llu angayuqauviit piningqellrat iquklitelluku. Kitnguciiqanka akalrialget ekumastait-llu; horse-aarit tuquciqut, ekumavikestait-llu tuqurquciiqut. 
HAG.2.23	Ernermi tuani teguciqamken, Zerubbabel pistemni, elkarciiqamken-llu atanirturisqelluten atemkun. Elpet wii cucukellruamken.” 
ZEC.1.1	Iralut pingayunelgatni allrakum aipani Darius-aaq angayuqruluku Persia-mi, 
ZEC.1.2	“
ZEC.1.3	Tau͡gaam watua qanruski, ‘Uterci wangnun, wiinga-llu elpecen̄un uterrniartua. 
ZEC.1.4	Ciuliarpecetun ayuqenrici. Ak'a tamaani prophet-aatgun qanrucimallruyaaqut assiilnginermek taqesqelluki. Tau͡gaam niicunritaatnga. 
ZEC.1.5	Tamakut-llu ciuliaci prophet-aat-llu maa-i unguvanrirluteng. 
ZEC.1.6	Pistemkun prophet-aatgun ciuliaci alerquutnek cikillruanka aarcirtuutnek-llu, tau͡gaam tamakut catkellrunritait taumek ellaita pikiurarteng atullrukiit. Tua-i-llu umyualinqigtellruut nallunairluteng-llu qanerluteng, Wangnun 
ZEC.1.7	Allrakum aipani Darius-aam atanrullran, qula ataucimek cipluku iraluq ernengqerluku yuinaq cetamanek (24) cipluku (Shebat-aam iralua), 
ZEC.1.8	Tangertua yugmek ekumaluni kavirlimi horse-aami. Arulairluni-llu myrtle-aat napat akuliitnun kuignayugmi, kingunra cali allanek horse-aanek pitarluni—kavirlimek, kukupalegmek, qatellriamek-llu. 
ZEC.1.9	Wiinga-llu aptaqa, “Camek makut horse-aat kangingqertat?”
ZEC.1.9	Kiugaanga, “Nasvagciqaqa elpenun camek kangingqeruciat. 
ZEC.1.10	 ayagcetelqai nuna yuvriisqelluku.”
ZEC.1.11	Taukut-llu an'gilaq qanrutaat, “Ellarpagmun tamiinun ayagallruukut tangrrarput-llu ellarpak tamarmi casciiganani cirlakumaluni.”
ZEC.1.12	An'gilaq-llu qanertuq, “Artuqailnguq 
ZEC.1.14	an'gilam-llu qanrutaanga qalarutkesqelluki 
ZEC.1.15	qenrutanka-llu cakneq atanruviit elluiluteng uitalriit. Yuunka qenrutengramki caksailnginanemni, tamakut atanruviit yum'a nangteqellrat arcarivkallruatgu. 
ZEC.1.16	Taumek utertellruunga Jerusalem-aamun nasvagnaluku takumcuyugtaciqa nunarpagmek. Agayuvigpaka nutarcimaciquq, nunarpak-llu ataam naucimaciquq.”
ZEC.1.17	An'gilam cali waten qanresqaanga: “
ZEC.1.18	Allamek cali tangrruallemni tangertua cetamanek cirunernek. 
ZEC.1.19	Aptaqa tauna an'gilaq qalarutesteka, “Cirunret ukut camek kangingqertat?”
ZEC.1.19	Kiugaanga, “Ukut kangingqertut ellarpagmi pinilrianek cekavcestellritnek yuita Judah-m, Israel-aam, Jerusalem-aam-llu.”
ZEC.1.20	Tua-llu 
ZEC.1.21	Aptaqa, “Ukut camek caliyarturluteng taigat?”
ZEC.1.21	Kiugaanga, “Taigut alingniurcecarturluki cirlaksarturluki-llu atanruviit passitestellri Judah-m nuniin cekavvluki-llu yui.”
ZEC.2.1	Allami cali tangrruallemni tangertua angutmek cuqcissuutmek tegumiarluni. 
ZEC.2.2	Aptaqa, “Natmun ayagcit?”
ZEC.2.2	Kiugaanga, “Cuqcarturluku Jerusalem-aam qaillun taktacia qaillun-llu iqtutacia.”
ZEC.2.3	An'gilaq-llu imna qalarutestelqa tangrraqa ketvallrani, alla-llu an'gilaq taiguq pairrsaagluku. 
ZEC.2.4	Ciuqliim aipani qanrutaa, “Aqvaqurluten qanrucarturru yun'erra'ar cuqcissuutmek tegumialria yuut amllepiarciqniluki ungungssit-llu amllepiarciqniluki Jerusalem-aami, angssiyaagciqngami-llu qacarnermek avaperutengqerciiganani. 
ZEC.2.5	 akqillruuq ellii qacarneruciqniluni kenruluni avatairluku nunarpak camun pivkarngaunaku tuani-llu uitaciqniluni ucurnartuumarmi.”
ZEC.2.8	Kia imum yageskunici yagciiqaa wangni cani qununarqenrulria.”
ZEC.2.8	Taumek 
ZEC.2.9	“
ZEC.2.9	Tamana piciureskan, yuut tamarmeng nallunrirciqaat 
ZEC.2.11	Taum nalliini amlleret atanruviit ullagciqaat 
ZEC.2.12	Ataam cali Judah 
ZEC.2.13	Nepaici, yugni tamarpeci, ciuqerrani 
ZEC.3.1	Allami cali tangrruallemni 
ZEC.3.2	 an'gilaan Tuunrangayak qanrutaa, “
ZEC.3.3	Joshua tuani nangengqauq, iqangtalrianek aturanek aturluni. 
ZEC.3.4	An'gilam qilagmiut ciuqamini nangerngalriit qanrutai, “Iqangtalrianek aturanek una angun matarciu.” Joshua-llu qanrutaa, “Assiilnguten au͡g'allruanka nutaranek-llu aturarkarpenek cikirciqamken.”
ZEC.3.5	Taukut ciuqamini nangengqalriit alerqurai Joshua iqailngurmek nacaasqelluku. Tuaten taukut piut, ac'etaat-llu nutaranek aturanek 
ZEC.3.6	An'gilam Joshua qanrutaa, 
ZEC.3.7	 Artuqailnguum qanellranek: “Niisngakuvki alerquutenka caliaqluki-llu caliarkiutellrenka elpenun, taqevkenak ataniumalarciqan Agayuvigpaka elaqlia-llu, piicagaqavet-llu niitaqluten, niitelaucimtun an'gilat uitallgucirlua uitalriit. 
ZEC.3.8	Niicugni kitaki, Joshua, elpet Agayulirten͞gunrulriami; niicugnici-llu, agayulirten͞gunrulriallgutaini, elpeci nallunailkutaulriani assilriamun ciunerkarpecen̄un: Nallunrirceciiqaqa pisteka, aterpagcimalria Avayaq! 
ZEC.3.9	Joshua-m ciuqerranun elliigua ataucimek teggalqumek malrunlegnek manigcaumalriartalegmek qaimikun. Wiinga-llu igarciqua taum qainganun, ernermi-llu ataucimi nunam mat'um assiilngui au͡g'arluki. 
ZEC.3.10	Erneq tauna tekiskan, tamarpeci kelgiciquci nunalgutevcen̄ek, tailuki ilaliisqelluci uitanqegciluci uitallerpecen̄i camek alingniurpek'naci, uitavici avatairumaluteng naucetaarvigpecen̄ek wine-arkanek figs-aat-llu napaitnek.”
ZEC.4.1	An'gilam imum qalarutestek'lallma ullanqigtaanga tupagglua-llu qavalriamek pilriacetun. 
ZEC.4.2	Aptaanga, “Camek tangercit?”
ZEC.4.2	Kiugaqa, “Kenurrarvigmek piliaqumaluni suulutaamek. Kangrani-wa qantaq uqumek imangqerrarkaq. Kenurrarvik-llu malrunlegnek kenurrartarluni, tamarmeng ataucitaarluteng kumarucirvigluteng malrunlegnek. 
ZEC.4.3	Atunem-llu avategkeni taum kenurrarviim olive-aam napagkenek pitarluni.” 
ZEC.4.4	An'gilaq tauna aptaqa, “Camek makut kangingqellriaruat?”
ZEC.4.5	“Waqaa nalluan?” taum aptaanga.
ZEC.4.5	Kiugaqa, “Aa-ang, wiinga-tang nallukeka.”
ZEC.4.10	An'gilam qanrutaanga, “Malrunelgen kenurrat malrunelguut iingi 
ZEC.4.11	Wiinga aptaqa, “Kenurrarviim avategkeni olive-aam napak camek kangingqertak? 
ZEC.4.12	Camek-llu kangingqertak olive-aam napaan avayak caniagni suulutaak cupluk maqcissuutek olive-aam uquanek?”
ZEC.4.13	Aptaanga, “Waqaa nalluan?”
ZEC.4.13	Kiugaqa, “Aa-ang, nalluaqa.”
ZEC.4.14	Tua-i qanertuq, “Ukuk malruk angutek Agayutem cucukelqak mingullrulukek-llu kevgiuresqelluni, Atanra ellarpiim tamarmi.”
ZEC.4.6	An'gilam qanrutaanga Zerubbabel-aaq uumek qanerkamek qanrutesqelluku 
ZEC.4.7	Pisciigalutekaten ingritun asvaitetangermeng ciunerpenek catairuciiqut. Agayuvigpak ataam nauciiqan, nangneq-llu teggalquq nunakaanun ellikuvgu, yuut qayagpagciqut, ‘Nutaan atam!’”
ZEC.4.8	Cali alla qanrutkarkaq taiguq wangnun 
ZEC.4.9	Ellii qanertuq, “Zerubbabel-aam Agayuvigpiim tusnganri ellillrui, elliin qaqilluku caliaqeciqaa. Tuaten pikan, yum'a nallunriciiqaat wangnun ayagcetellrucin ellaitnun. 
ZEC.4.10	Tau͡gaam qacuvallaumaut caliaqellra cukaipakaan. Tau͡gaam tangerciqaat Zerubbabel-aam taqeksaunani Agayuvigpak caliaqurallraku, ellait-llu quyaciqut.”
ZEC.5.1	Ataam kiartua, tuani-llu tangertua kalikarmek imegyaramek ellakun tengaulriamek. 
ZEC.5.2	An'gilam aptaanga camek-gguq tangercia. Kiugaqa, “Tangertua kalikarmek imegyaramek ellakun tengaulriamek; yuinaq qulmek cipluku (30) it'ganernek taktaluni akimiarnek-llu it'ganernek iqtutaluni.”
ZEC.5.3	Tua-llu qanrutaanga, “Qaingani igausngauq aniqlaan tut'arkaq tamiinun nunamun. Kalikarmi imegyarami una igausngauq teglengalriit tamalkuita nunamek au͡gaumaciqniluki; akmatii-llu qanerluni iqlulalriit ukvernarcarirraarluteng ayaucimaciqniluki. 
ZEC.5.4	 Artuqailnguq qanertuq ayagceciiqniluku una aniqlaan, iterciqai-llu tamalkuita teglengalriit enait iqlulalriit-llu ukvernarcarillrung'e'rmeng enait. Enaitni-llu uitaciquq navgurluki-llu imenrurrluki muraungraata, teggalquungraata-llu.”
ZEC.5.5	An'gilaq-llu qalarutestekelqa alainqigtuq qanerluni-llu, “Atam man'a alla cali agiirtellria tangerqerru!”
ZEC.5.6	“Cauga?” wiinga aptaqa.
ZEC.5.6	Kiugaanga, “Issratnguuq, tangrrutnguluni assiilnguanun nunam tamarmi.”
ZEC.5.7	Tauna-llu issran patungqertuq imarkamek lead-amek piliaqumalriamek. Tangvainanemni, patua ikirtuq, maaten ikirtuq issratem iluani arnaq aqumgalria!
ZEC.5.8	An'gilaq qanertuq, “Una arnaq assiitellriim tangrrutkaa.” Cingrraarluku-llu issratem iluanun patuluku. 
ZEC.5.9	Ciugcama tangertua arnagnek malrugnek tengaurlutek agiirtellriignek tungemnun yaqurlutek qucillgartun. Tauna issran teguluku tenglutek ayautaak.
ZEC.5.10	Aptaqa tauna an'gilaq, “Natmun ayautan'gu?”
ZEC.5.11	Kiugaanga, “Babylonia-mun, tuani agayuvigkaanek pilinaluteng. Agayuvik qaqiskan, issran tuavet elliciqaat ciktaarvik'laasqelluku.”
ZEC.6.1	Allamek tangrruartua. Tuani-llu tangerrlua cetamanek akalrialegnek ayagassuutnek agiirtellrianek akuliignegun punernerek ingrik. 
ZEC.6.2	Ciuqliq akalrialek ayagassuun qimugterluni kavirlinek horse-aanek, tunglia-llu tungulrianek, 
ZEC.6.3	pingayuat-llu qatellrianek, cetamiit-llu kukupalegnek. 
ZEC.6.4	Tua-llu an'gilaq aptaqa, “Camek ukut akalrialget ekumassuutet kangingqertat?”
ZEC.6.5	Kiugaanga, “Ukut cetamauluteng anuqnguut; nutaan wani-wa tainerrartut ciuqerranek nunam tamarmi 
ZEC.6.6	Akalrialek ekumassuun tungulrianek horse-aanek qimugtelek negetmun ayagciquq Babylonia-mun, qatellrianek-llu qimugtelek kanaknetmun, kukupalegnek-llu qimugtelek ayagciquq nunamun ungalami uitalriamun. 
ZEC.6.7	Taukut kukupalget horse-aarit anllermeggni uitasciigatut kiiki ayagyugluteng yuvriryarturluku nuna. An'gilaq qanertuq, “Ayagluci yuvriryarturciu nuna!” Tua-i ayagtut. 
ZEC.6.8	Tua-llu an'gilam taum qayagpagaanga, “Horse-aat negetmun ayallret Babylonia-mun nepairaat 
ZEC.6.10	Ellii qanertuq, “Nunameggnek ayagcecimallret Heldai-am, Tobiah-m, Jedaiah-m-llu cikiutekellrit teguluki egmianun ayii eniinun Josiah-m Zephaniah-m qetunraan. Tamarmeng utertellruut nunameggnek ayagcecimallermeggnek Babyonia-mun. 
ZEC.6.11	Nasqerruciniartuten qerrirlimek suulutaamek-llu taukut cikiutekellritnek, elliluku-llu qamiquanun Agayulirten͞gunrem, Joshua-m Jehozadak-am qetunraanun. 
ZEC.6.12	Qanrulluku-llu 
ZEC.6.13	Elliin piliaqeciqaa takaqumaarkauluni-llu angayuqam takaqumalauciatun, atanirturciqai-llu yun'i. Agayulirta-llu nangengqaciquq aqumlleran caniani, nepailngurkun umyuallguteklutek-llu caliciquk.’ 
ZEC.6.14	Tauna-llu nasqerrun 
ZEC.6.15	Angutet yaaqvani nunalget tailuteng ikayuuciiqut nautenqigtellratni 
ZEC.7.1	Darius-aam atanrullran cetamiitni allrakut qulngunritariit iralut cetamanek ernengqerluku (Kislev-aam Iralua) 
ZEC.7.2	Bethel-aam yuin ayagcetellruat Sharezer-aaq Regemmelech-aaq-llu ilakek ilakluki Agayuvigpiinun 
ZEC.7.3	aptesqelluki-llu agayulirtet prophet-aat-llu mat'umek: “Cali-qaa angniilutkurlaut piunriumallra Agayuvigpiim, yaagaqluta iralut tallimaurtaqata allrakut amlleret aturluki pillrucimcetun?”
ZEC.7.4	Una wani-wa qanerkaq 
ZEC.7.5	Qanertuq, “Nunam yui qanruski agayulirtet-llu, yaagaqameng-gguq angniitaqameng-llu tallimiitni malrunelgatni-llu iralut ukuni yuinaat pingayun qulmek cipluki (70) allrakuni, wiinga umyuaqlua piksaitellruut. 
ZEC.7.6	Ner'aqameng-llu-gguq merluteng-llu, ellaita tau͡gaam camirtellerkarteng pitekluku pilallruut.”
ZEC.7.7	Waten 
ZEC.7.9	“Ak'a tamaani yuut waten alerqullruanka, ‘Cuqciaqavci yugnek piciuluci pilaqici, takumcukulluci naklekulluci-llu atunem. 
ZEC.7.10	Nangciksaunaci aipainernek, elli'irnek-llu, allanernek-llu nunavcen̄i uitalrianek, wall'u kitumek imumek nuuqitellriamek. Picirkiuqsaunaci-llu qaillun piluku akngirkengnaluci ilavcen̄ek.’
ZEC.7.11	“Tau͡gaam yuunka maligtaqutevkenateng niicugniyuumiitellruut. Umyuateng umegluki 
ZEC.7.12	ircaquteng-llu teggalqutun tegtarivkarluki. Niicunrilata qalarutengramteng prophet-aatgun ak'a yuullerteggun, wiinga cakneq qenqertellruunga. 
ZEC.7.13	Niicugnillrunrilata qanllemni kiullrunritanka piicallratni. 
ZEC.7.14	Anuqerpagkun kagillruanka nunakumanrilngurni nunani uitasqelluki. Man'a nunakegtaar yuirutellruuq, atauciungraan uitavikestairulluni.”
ZEC.8.2	“Ikayuryuumilaryaaqaqa Jerusalem-aaq angelriamek kenkilqa yuinek pitekluku, kenkillma ellaitnek qenngucetellrui inglukestai. 
ZEC.8.3	Uterciiqua Jerusalem-aamun, qigcignarqellriamun nunarpamnun, tuani-llu uitalua. Yuut nallunrirciqaat piciuluni nunarpaullrakun, qemia-llu 
ZEC.8.4	Ataam angukara'urluut arnassagaat-llu, ak'allaurtem ugaani ayaruarluteng tarratengelriit aqumgalangeciqut tumyarat taqruitni. 
ZEC.8.5	Tumyarat-llu ataam tan'gaurlurnek nasaurlurnek-llu yugyangciqut aquilrianek.
ZEC.8.6	“Man'a caperrnarqelriarungaciiqsaaquq wanirpak unegtaulrianun atanruviim yuinun, tau͡gaam wangni caperrnarqenrituq. 
ZEC.8.7	Anirturciqanka yuunka nunanek ayaucimavillritnek, 
ZEC.8.8	ut'rulluki-llu calaramek kanaknagmek-llu Jerusalem-aami uitasqelluki. Wiinga-llu yuk'eciqanka, ellaita-llu Agayutkeciqaatnga, atanirturluki piciulriakun ellualriakun-llu.
ZEC.8.9	“Caceturici! Niicavci wani-wa prophet-aat qaneryaraqellrita ayuqaitnek Agayuvigpiim tusnganerkai ellimallratni ataam nauteqatallermeggni. 
ZEC.8.10	Tamatum ciungani kina imna caliarkanek yugnek wall'u ungungssiarnek pisciigatellruuq akiliutekailata, cali tamarmeng kelqurluteng inglukestemeggnek. Atunem ingluksagucetellruanka yuut. 
ZEC.8.11	Tau͡gaam maa-i unegtaulriit ciunganicetun ayuqutenritanka. 
ZEC.8.12	Nauceciilarciqut camek alingevkenateng. Wine-arkat atsat napat epuit atsanglarciqut, nuna-llu naugilarciquq nauceciiganek, ellallillra-llu nurnarqevkenani. Makut atawaqautet tamalkuita cikiutekciqanka yumnun unegtaullernun. 
ZEC.8.13	Judah-m Israel-aam-llu yuini! Avani pellullermi allanret aniqlaalallruit ilateng waten qanerluteng, ‘Picurlagatek'lallri-tuq Israel-aam Judah-m-llu yuin elpecen̄un tull'it!’ Tau͡gaam anirturciqamci, tamakut allanret qanlangevkarluki, ‘Atawaqautait atak Israel-aam Judah-m-llu yuin elpecen̄un tull'it!’ Taumek ciunerkairucaqunaci alingeksaunaci-llu.”
ZEC.8.15	Tau͡gaam maa-i picirkiurtua atawaqercetnaluki Jerusalem-aam Judah-m-llu yui. Taumek alingyaqunaci. 
ZEC.8.16	Makut tau͡gaam maa-i pilararkaci: Piciulrianek tau͡gaam ilavcen̄un qanraqluci. Apqaurvigni-llu cuqciaqluci elluarrluci, uitanqegcillerkamun ayagniutnguarkaulrianek. 
ZEC.8.17	Umyuarrliquciksaunaci ilavcen̄ek. Piciunrilngurmek nallunairiksaunaci akqirraarluci piciulriamek tau͡gaam qanerciqniluci. Uumikaqa iqluquyaraq, elluanricaraq, calluayaraq-llu.”
ZEC.8.19	“Yagyarat atulaqci cetamiitni, tallimiitni, malrunelgatni, qulngurutiitni-llu iralut nerevkariyaraurciiqut nunaniqluteng angnirnaqluteng-llu Judah-m yuinun. Taumek kenegyaguskiciu piciulria uitanqegcineq-llu.”
ZEC.8.21	Nunamek tuaken pillret qanlarciqut nunamek allamek pillernun, ‘Wangkuta agayuqatartukut 
ZEC.8.22	Amllellriit yuut pinilegpiit-llu atanruviit tailarciqut Jerusalem-aamun agayunaluteng 
ZEC.8.23	Tamakuni ernerni qulen allanret ullalarciqaat atauciq Jews-aaq qanrulluku-llu, ‘Pillguciucugtukut tekitarkami pikarpenun, niitellruamta Agayutmun nayurniluci.’”
ZEC.9.1	Una 
ZEC.9.1	Ellii picirkirillruuq anucimirqecetaarutmek Hadrach-aam nuniinun nunarpiinun-llu Damascus-aam. Israel-aam yui kiingita pivkenaki Syria-m-llu atanruvia nunarpak 
ZEC.9.2	Hadrach-aam-llu caniqlia Hamath-aaq pikaa, nunarpiik-llu Tyre-ankuk Sidon-aaq-llu, calitulrianek yulgek. 
ZEC.9.3	Tyre-aq pilillruuq cayailkutkaminek quyurtaangluni-llu qerrirlinek suulutaamek-llu amllerem ugaani paivngariluteng marayatun! 
ZEC.9.4	Tau͡gaam 
ZEC.9.5	Nunarpiim-llu Ashkelon-aam tangerrluku tuaten pimakan alingeciquq. Nunarpiim Gaza-m tangerciqaa nangteqerpagluni-llu angelriamek. Tuaten-llu cali Ekron-aaq piciquq, neryuniurutai-llu navguumaciqut. Gaza angayuqriuciiquq, Ashkelon-aaq-llu yuin uniciiqaat. 
ZEC.9.6	Ashdod-aaq-llu ayuqenrilngurnek yung'eciquq. 
ZEC.9.7	Augtuumaita kemegnek nernanrirciqut, allanek-llu inerquusngalrianek. Tamalkuita unegtaulriit yum'a ilaksaguciqait Judah-m ilakellgutkelriaritun ayuqsagulluteng. Ekron-aam-llu cali yui, yum'a ilaksaguciiqait Jebusite-at
ZEC.9.8	Murilkeciqaqa nunauteka anguyagtet-llu tamaagguirceteksaunaki. Nangciyulrianun yuunka nangcetenqiggngaitanka. Tangellruamku qaillun pitalriamek yuunka nangteqtallruciat.”
ZEC.9.9	Caknerpak nunaniryugci Zion-aam yuini!
ZEC.9.9	Qayagpagaci nunaniryugluci, Jerusalem-aam yuini!
ZEC.9.9	Atam tangerqerciu, atanerkarpeci ullagaaci!
ZEC.9.9	Taiguq anagkengelriaruluni cirlakilriaruluni-llu,
ZEC.9.9	tau͡gaam ellmikutuuluni ekumaluni-llu ciulviim qaingani—
ZEC.9.9	ciulviim iniaran qaingani.
ZEC.9.10	“Au͡g'arciqanka akalrialget ekumassuutet Israel-aamek
ZEC.9.10	horse-aarit-llu Jerusalem-aamek teguluki;
ZEC.9.10	urluvret anguyagaqameng atutukait navguumaciqut.
ZEC.9.10	Atanerci taquciiquq uitanqegcitmek atanruviigni;
ZEC.9.10	atanruciquq imarpigmek ayagluni allamun imarpigmun,
ZEC.9.10	kuigmek-llu Euphrates-aamek ayagluni nunam iquanun.”
ZEC.9.11	“Akqutkelqa elpecen̄un pitekluku
ZEC.9.11	takarnarquciumalria tuqutarkat elliitet augatgun,
ZEC.9.11	yut'en anirturciqanka—
ZEC.9.11	anirturluki mer'ilngurmek petmianek nunaminek ayagcecimayaram.
ZEC.9.12	Uterci, nunavcen̄ek ayagcecimallerni maa-i neryuniurut'ngelriani;
ZEC.9.12	uterci nunavcen̄un camek alingniurnailngurmun.
ZEC.9.12	Watua-llu qanrutamci cimiriciqamci malrurqugnek amllenruluku
ZEC.9.12	atawaqautnek tapirluku tamalkuan nangteqlerci akilirluku.
ZEC.9.13	Judah urluvqelriatun aturciqaqa
ZEC.9.13	Israel-aaq-llu pitegcautetun.
ZEC.9.13	Zion-aam-llu angutai nuussirpagtun,
ZEC.9.13	anguyagcuutekluki Greece-am angutainun.”
ZEC.9.14	pitgaquciiqai pitegcautni kalluum kenratun.
ZEC.9.14	Artuqailnguum 
ZEC.9.14	ayagciquq ellarayagteggun ungalamek tailrianek.
ZEC.9.15	ellaita-llu piunrirciqait inglukesteteng.
ZEC.9.15	Qayagpagaciqut taangiqellriatun
ZEC.9.15	augat-llu inglukestem̄i maqevkarciqaa
ZEC.9.15	qurrlurciquq augatun ekualuku elliitem
ZEC.9.15	kuvumalriatun qantamek ekuaviim qainganun.
ZEC.9.16	Tauna erneq tekiskan, 
ZEC.9.16	qusngiliurtem katngautni anirtulauciatun aarnarqellriamek.
ZEC.9.16	Tanqigmek akiqerciqut nuniini
ZEC.9.16	teggalquqegtaaraitun nasqerrutem.
ZEC.9.17	Assiqatarpagta tangniqluni-llu nuna!
ZEC.9.17	Mukaarkai wine-ai-llu ayagyuat piniritkeciqait.
ZEC.10.1	Piicagvikiciu 
ZEC.10.2	Yuut ellatessurvik'larait agayutnguat ciunerkarcutulit-llu, tau͡gaam tamakut kiutait iqluurutnguut piciuvkenateng-llu. Ilait nalqigcilartut qavangunek, tau͡gaam iqlutmurutelaraaci; elpecen̄un qaruyutait camun atuunritut. Taumek yuut ayarraayalriit qusngitun. Arenqiallugtut ciuliqagtailameng.
ZEC.10.4	Ellaitnek piurtelarciqut atanirturilriit, ciuliqagtet, atanirturcet-llu atanirturtekait yum'a. 
ZEC.10.5	Judah-m yui cirlakiciqut anguyagtetun tutmaucilriatun inglukestemeggnek marayamun tumyaranelngurtun. Callugciqut tua-i-wa 
ZEC.10.6	“Pinirivkarciqanka Judah-m yui;
ZEC.10.6	Aviuciiqanka Israel-aam yui.
ZEC.10.6	Takumcukciqanka
ZEC.10.6	tamalkuita-llu ut'ruciiqanka kingunritnun.
ZEC.10.6	Ayuqeciqut tuar wangnek qessakesciurumaqaqsailnguut.
ZEC.10.6	Wiinga 
ZEC.10.7	Israel-aam-llu yui pinirciqut anguyagtetun,
ZEC.10.7	angniriluteng kinkucetun wine-amek mer'allertun.
ZEC.10.7	Kinguvrita umyuaqelarciqaat man'a cirlakillrat
ZEC.10.7	quyaluteng-llu 
ZEC.10.8	“Qayagaurciqanka yuunka
ZEC.10.8	quyurrluki-llu.
ZEC.10.8	Anirturciqanka
ZEC.10.8	ciungani-llu amlleqapiarallracetun pitarivkarluki.
ZEC.10.9	Cekavcetellrungramki allani atanruvigni,
ZEC.10.9	yaaqsilriani uitang'e'rmeng umyuaqeciqaatnga.
ZEC.10.9	Irniartuumarmeng anagciqut
ZEC.10.9	uterrluteng-llu quyurmeng.
ZEC.10.10	Egypt-aamek Assyria-mek-llu ut'ruciiqanka kingunritnun
ZEC.10.10	elkarrluki-llu nakmiin nuniitni.
ZEC.10.10	Nunalgarciiqanka Gilead-aamun Lebanon-aamun-llu cali;
ZEC.10.10	nuna-llu tamarmi imangeciquq yugnek.
ZEC.10.11	Picurlagnarqellria atullratni imarpigkun ayalriatun,
ZEC.10.11	Wiinga 
ZEC.10.11	Nile-am-llu et'ulriari kinerciqut.
ZEC.10.11	Ellminek pivakelria Assyria iivkaumaciquq,
ZEC.10.11	Pinilegpaulria-llu Egypt-aaq piniaruciiquq.
ZEC.10.12	Wiinga yuunka pinirivkarciqanka;
ZEC.10.12	agayularciqut wangnun niisngalua-llu wiinga.”
ZEC.11.1	Lebanon-aaq, ikirtuqaten ikireski,
ZEC.11.1	kenrem ekuanaurai cedar-aat napaten!
ZEC.11.2	Qiaci neplirluci, qugniilngurni napani—
ZEC.11.2	cedar-aat iqullruut;
ZEC.11.2	napat tamakut ucurnarqellriit piunriumaut!
ZEC.11.2	Qiaci neplirluci, elnguni napaini Bashan-aam—
ZEC.11.2	naparugaat qerrelqutellriit kepumiita!
ZEC.11.3	Atanirturilriit nepliagut qialuteng;
ZEC.11.3	ucurnarquciat piunrirtuq!
ZEC.11.3	Niicugniciki yugtutulit uirranillrit;
ZEC.11.3	uitavigteng napat Jordan-aam cen̄iini piunriumiin!
ZEC.11.4	Waten qanertuq 
ZEC.11.5	Pikestaita tuqutelarait anucimirqecetaarumayuunateng-llu. Kemgit tunrraarluki qanlartut, ‘Nanraumali 
ZEC.11.5	( 
ZEC.11.6	 qanertuq, “Takumcuyunqiggngaitua kitumek yugmek nunam qaingani. Wiinga tungaunii elliciqanka yuut tamalkuita atanirturtaita piniatnun. Tamakut atanirturilriit nuna nunakarniiruciiqaat, aviusngaitaqa-llu tamakut piniatnek.”)
ZEC.11.7	Kiputellriit tun'ilriit-llu qusnginek calisteksagutaatnga, qusngiliurten͞gurtua-llu qusnginun tuqucimaqatalrianun. Malrugnek muragagnek tegutua: atauciq aciraqa “Naklekun,” aipaa-llu “Umyuallguteknaq.” Aulukanka-llu taukut katngat. 
ZEC.11.8	Pingayun-llu allat qusngiliurtet, eq'ukestenka, taqsuqararulluki au͡g'aranka iralum ataucim iluani. 
ZEC.11.9	Katngat-llu qanrutanka, “Qusngiliurtekngairutarpecia. Tuquarkaulriit tuqukilit. Piunriumaarkat piunriumakilit. Unegtaulriit ellmeggnun piunriuciiqut.” 
ZEC.11.10	Muragaq acilqa Naklekutmek teguluku ayemtaqa, akqut'liallra 
ZEC.11.11	Tua-i akquyun atuungairulluni tuani ernermi. Kiputellriit tun'ilriit-llu qusnginek tangvagaatnga, nallunritaat-llu 
ZEC.11.12	Qanrutanka, “Piyukuvci, calilqa akilirciu. Tau͡gaam piyuumiilkuvci, uitaciki.” Tua-i akiliraatnga yuinaq qulnek cipluku (30) qerrirlinek calilqa akilirluku.
ZEC.11.14	Muragam-llu aipaa ayemtaqa, at'lek Umyuallguteknamek, tua-i Judah-nkuk Israel-aaq-llu ataucimurngallrak ciamcimauq.
ZEC.11.15	Tua-llu 
ZEC.11.16	Qusngiliurtem̄un qaunqevkaranka katngautenka, tau͡gaam ikayuqsaitelarai qusngit tuqutaunayukluki aarnarqengraata; yuarayuunaki-llu tamalriit, canrircecuunaki-llu akngiringalriit, nerqessuunaki-llu natlugnerilnguut. Tau͡gken ellii uqurinkacagaita kemgitnek ner'aqluni cetumqurrit tuaten qecugturaqluki. 
ZEC.11.17	Cautngukaunrilnguq tauna qusngiliurta aarnarqellriamek ciunerkangqertuq! Katngautni cakaaramiki. Anguyiim piunriqapigciiqaa. Tallia nalaciquq, tallirpilirneq-llu iinga cikmirluni.”
ZEC.12.1	Una qaneryaraqaa Israel-aaq piluku 
ZEC.12.2	“Jerusalem-aaq saskam imaatun wine-atun ayuqlirivkarciqaqa; atanruviit avaqlii merciqut ayalualuteng-llu taangiqellriatun. Jerusalem-aaq-llu avataiqatgu, Judah-m-llu nunarpai avatairumaciqut. 
ZEC.12.3	Tau͡gaam tauna pillerkaq tekiskan, Jerusalem-aaq teggalqutun uqamailngurtun ayuqlirivkarciqaqa; kina imna angayuqauvik kevengnaqestii akngirciiquq. Tamarmeng nunam angayuqauvii iliksaguciiqut curugnaluku. 
ZEC.12.4	Taum nalliini tamalkuita horse-aarit alingmun tuc'eciiqanka ekumastait-llu usviirutelluki. Judah-m yui qaunqeciqanka, tau͡gaam cikmirceciiqanka inglukestaita horse-aarit. 
ZEC.12.5	Tua-i Judah-m yui ellmeggnek qanruyuciiqut ‘
ZEC.12.6	“Taum nalliini Judah-m yui naparugarni kenertun ayuqeciqut, wall'u mukaarkatun avurnarilriatun piunrirciqait tamalkuita avaqliteng atanruviit. Jerusalem-aam yui assirluteng uitaciqut nunarpagmi.
ZEC.12.7	“Wiinga, 
ZEC.12.8	Taum nalliini 
ZEC.12.9	Taum nalliini piunrirciqanka tamalkuita atanruviit anguyangnaqestai Jerusalem-aam.
ZEC.12.10	“David-aam kinguvri allat-llu Jerusalem-aam yui imirciqanka anerneranek takumcukiyaram anerneranek-llu piicagyaram. Tangerciqaat nuussikun kapurluku tuqutellrat, angniilutekciqaat-llu angniilutkelauciatun mikelnguq kiimi irniarulria. Cakneq angniiciiqut, tuquilriatun qetunranguteqarraamegnek. 
ZEC.12.11	Taum nalliini Jerusalem-aami angniitellrat angelriaruciquq angniilutkellracetun Hadad Rimmon-aaq
ZEC.12.12+ZEC.12.13+ZEC.12.14	Ilakuralriit allakarmeng qivruyaraq aturciqaat: ilakuralriit kinguvalriit David-aamek, Nathan-aamek, Levi-amek, Shimei-amek, allanek-llu ilakuralrianek. Ilakuralriit allakarmeng tamana aturciqaat, angutaita-llu ilakuralriit allakarmeng aturluku arnanek ilangqerpek'nateng.”
ZEC.13.2	Taum nalliini agayutnguat atrit au͡g'arciqanka nunamek, kia-llu umyuaqenqiggngaunaki. Au͡g'arciqaqa kina imna prophet-aarunilria agayutnguanun-llu agayulallrat piyuumiirutelluku. 
ZEC.13.3	Iliit-llu ciumuaqan prophet-aaruyugluni, nakmiin atiin aaniin-llu qanruciiqaak tuqutnaqniluku, tua-i-wa qanran qanerniluni 
ZEC.13.4	Pillerkaq tauna tekiskan, prophet-aam caliani tun'e'ryaguciiqaa wall'u prophet-arunguarluni wall'u prophet-aam maqarcetellriamek aturaanek asngaunani ukvertengnaqnaluki yuut. 
ZEC.13.5	Tau͡gaam qanerciquq, ‘Wiinga prophet-aarunritua. Nauceciiyurten͞guunga, yuurqaanemnek nauceciiyurten͞guama.’ 
ZEC.13.6	Tua-llu iliita apeskani, ‘Caugat tamakut kilinret qat'garpeni?’ kiuciquq, ‘Kilirtulqanka yugnikestem̄a eniini.’”
ZEC.13.8	nunami-llu tamiini yuut pingasuirtellrit malruin tuquciqut, pingasuirtellrit tau͡gken atauciq unguvaarkauluteng. 
ZEC.13.9	Taukut-llu atauciq pingasuirnerat unguvalriit pitassiarciqanka menuircarluki qerrirlimek menuircarilauciicetun kenerkun. Pitassiarciqanka suulutaam pitassiarumalauciatun. Nutaan piicagciqut wangnun, wiinga-llu kiuciqanka. Qanruciiqanka wangnun yukniluki, ellait-llu nallunairciqut ellaita Agayuteknilua.”
ZEC.14.2	 atanruviit taiciiqai anguyaasqelluku Jerusalem-aaq. Nunarpak tegumaciquq, enet-llu uayarciqait, arnat-llu akusrarutekumaciqut. Avgit yuut nunameggnek ayaucimaciqut, tau͡gaam tuanelnguut ayaucimangaitut nunarpagmek. 
ZEC.14.3	Nutaan-llu 
ZEC.14.4	Taum nalliini nangengqaciquq Olive-aam Ingriani, Jerusalem-aam calaralirnerani. Olive-aam-llu Ingria qupciquq malruirrluni calaramek kanavamun kuignayugpiim caniani. Avga ingrim negetmun ayagluni, avga-llu ungalatmun. 
ZEC.14.5	Qimagciquci tamaaggun ingrim malruirrluni avgutiignegun. Elpeci qimagciquci ciuliarpecetun nuna pektellrani Judah-m angayuqran Uzziah-m nalliini. Tuani 
ZEC.14.6	Taum-llu nalliini, nengletairuciiquq wall'u kanermek, 
ZEC.14.7	cali-llu tan'gertairulluni. Erenrem tanqianek pitangqerrlainarciquq, unuungraan. Tau͡gaam tuaten ellillerkaa 
ZEC.14.8	Tauna erneq tekiskan, meq'egtaar qurrlurciquq Jerusalem-aamek, avga qurrlurluni Dead Sea-mun, avga-llu Mediterranean-aamun. Qurrlurciquq allrakuq kassuggluku, ellalliqsaitellran nalliini ayuqluku ellallillran-llu nalliini. 
ZEC.14.9	-llu ataneqciqaa nunam tamarmi; yuut tamarmeng agayuvikelarciqaat Agayutnguluku nalluvkenaku-llu tuaggun atrakun.
ZEC.14.10	Nuna tamarmi, Geba-mek neglirnermi ayagluni Rimmon-aaq tekilluku ungalalirnermi, manigcimaciquq. Jerusalem-aaq quyigluni quliinciiquq avatmini nunami; nunarpak-llu angtaciquq Benjamin-aam Amiiganek ayagluni Kangiram Amiiganun tekilluni, tuavet ciungani amigtangqellermun, Hananel-aam-llu Qertulriaranek atanret wine-arkanek atsanek itumcissuutiit tekilluku. 
ZEC.14.11	Yuut tuani uitaciqut camek alingniurpek'nateng, aarniurcecimanrirluteng pillugnarqelriamek.
ZEC.14.13	Taum-llu nalliini 
ZEC.14.14	Judah-m angutai anguyagciqut teguvkanritengnaqluku Jerusalem-aaq. Atanruviit-llu tamalkuita uayarciqait tukuutaitnek, suulutaamek, qerrirlimek, aturanek-llu amlleriluki.
ZEC.14.15	Tuknilriim cangerliim tuciiqai horse-aat, ciulviit, qulugnelget ungungssit, tuciiquq tamalkuitnun ungungssinun inglukestaita uitaviatni uitalrianun.
ZEC.14.16	Atanruviit-llu yuit anguyallermeggni Jerusalem-aaq tuqullrunrilnguut tuavet ayalarciqut allrakut tamalkuita agayuyarturluteng 
ZEC.14.17	Naliat imna atanruviit agayuyarturyuumiilkan 
ZEC.14.18	Egyptian-aat aturyuumiilkatgu Uqisviit Nerevkaritiit, cangerliim tuciiqai 
ZEC.14.19	Man'a anucimirqecetaarutkaqaa Egypt-aam allat-llu tamalkurmeng atanruviit atunrilkatgu Uqisviit Nerevkaritiit.
ZEC.14.20	Taum nalliini horse-aarit-llu uskuraita kuluk'uunaqengraiceteng igangqelarciqut, “Qigcignarqelriaruuq 
ZEC.14.21	Tamarmeng egatet Jerusalem-aami tamiini-llu Judah-mi allakaumaciqut agayuaqameng tau͡gaam 
MAL.1.1	Waniwa una qaneryaraq 
MAL.1.2	Tau͡gaam ellait kiugut, “Qaillun nasvallrusiu wankutnun kenken?”
MAL.1.3	eq'ukellruaqa-llu Esau kinguvri-llu; nunakarniirutellruaqa qemililria nunautii cakaarluku-llu yuilqurmiutarnun qimugten̄un jackal-aanun uitavikevkarluku.”
MAL.1.4	Esau-m kinguvri Edomite-at, qanqata, “Nunarraput piunriumallruut, tau͡gaam ataam nauciiqaput,” 
MAL.1.5	Israel-aam yuin man'a iimegteggun tangerciqaat, qanerciqut-llu, “
MAL.1.7	Waten pillerpeciuggun—elliiluci cakarniilngurnek neqkanek ekuavimnun. Tua-i-llu aptuci, ‘Qaillun piluta takaqiksaiceta elpenek?’ Qanrutnaamci—caunrilkellerpeciuggun ekuavika. 
MAL.1.8	Taiciaqavci cikmiumalrianek wall'u naulluutelegnek wall'u tussitellrianek ungungssiarnek ekuagarkanek, umyuartequci-qaa tuatnallerci canricukluku? Tuaten atam ayuqellriamek ungungssiarmek cikiqerciu nunam atanra! Ilukegcitekciqaci-qaa wall'u-qaa ikayungcallerci niilluku ikayurciqaaci?”
MAL.1.9	Kitaki watua, elpeci agayulirten̄i, kaigaqerci Agayutmun naklekluta pisqelluta. Tuaten ayuqellrianek cikirluku pikuvci, elliin-qaa niiciiqaa kaigatsi? 
MAL.1.10	 Artuqailnguq qanertuq, “Ilavci-tuq tua-i Agayuviim amiigi palulliki, kenermek catngunrilngurmek kumarcisciigatevkarluci ekuavimni. Ilukegcitkenritamci; ciuniurngaitanka elliitet taitelci wangnun. 
MAL.1.11	Akertem pit'ellranek yaavet tevillranun ellam yuin tamarmeng takaqaatnga. Nani tamiini ekuagilartut tepkegcilrianek wangnun elliiluteng-llu akurtuyunarqelrianek. Tua-i-wa atqa angtatailan atanruvigni tamaitni. 
MAL.1.12	Tau͡gaam elpeci atqa caarrluurtelararci qanraqavci wii ekuavika catngunritniluku qainganun-llu elliigaqavci neqkanek umyualngukekevcen̄ek. 
MAL.1.13	Qanraqluci-llu, ‘Taqsuqutarput man'a wangkuta!’ ciukanirluci-llu ciuqamni. Wangnun-llu elliilartuci teglegamek ungungssiarmek wall'u tussitellriamek wall'u naulluutelegmek. Umyuartequci-qaa ciuniurinayuklua tuaten ayuqellriamek elliitevcen̄ek? 
MAL.1.14	Aniqlaamali piciunrilnguq ekuagilria cakarniilngurmek ungungssiarmek wangnun, katngautmini assilriamek ungungssiarautengqeng'e'rmi akqutkellerminek cikiutekciqniluku wangnun! Tua-i wii angelriarulua atanruama, yuita-llu tamarmeng atanruvilget qigcikaatnga.”
MAL.2.2	Caliarpeciuggun atqa ucurnarivkarciu. Niicugniarkaunrilkuvciu qanelqa, aniqlaaciqamci. Atawaqauteci-llu aniqlaatngurciiqanka. Ilumun, ak'a aniqlaatngurtellruanka, tua-i-wa agayulirten͞guluci caliarci arcaqakenrilavciu. 
MAL.2.3	Anucimirqecetaarciqanka irniaci minguulluki-llu kegginaci anaitnun ungungssit ekuakengarpeci, ayagceciiqamci-llu ciuqamnek. 
MAL.2.4	Tuani nallunrirciqerci wangnun cikillrucirci mat'umek alerquutmek, tua-i-wa akqutka agayulirten̄un, kinguvrinun Levi-am, piuguraasqelluku.
MAL.2.5	“Akqutemni akqellruanka unguvamek uitanqegcillerkaatnek-llu, mat'umek-llu cikillruanka, ellaitnun takaqesqellua. Tamakuni-llu ernerni takaqellruatnga qigciklua-llu. 
MAL.2.6	Elitnaurilallruut piciulrianek, piciunrilngurnek pivkenateng. Yuullruut-llu maligtaqulluteng wangnun; ellait-llu kiimeng piciulria aturluku pivkenateng, tau͡gaam amlleret ikayullruit assiilngurmek calinrirtelluki. 
MAL.2.7	Agayulirtet caliarkaqaat elitnaurutkarkauluku yugnun piciulria nallunritlerkaa Agayutem. Yuut ellaitnun ullaulluteng elicungcarnarqaat pisqutka, tua-i-wa qanertekngaki 
MAL.2.8	“Tau͡gaam maa-i elpeci agayulirten̄i avtuci piciulriamek tumyaramek. Elitnaurutevci amlleret alarcet'larait. Navgarci akqun pillgutekluci taqelqa. 
MAL.2.9	Taumek wiinga, caunrilkevkarciqamci Israel-aam yuinun tua-i-wa elpeci pisqutka atunrilavciu, elitnauraqavciki-llu yuunka, tamalkuita ayuqluki piksailavciki.”
MAL.2.10	Tamamta-qaa ataucimek atangqenritukut? Tamamta-llu-qaa ataucim Agayutem piliaqellrunritaakut? Ciin-mi tua-i ilamten̄un akqutelput atuqsaitelarceta, ciin-llu caunrilkeceta akqun ciuliaput pillgutekluki Agayutem taqellra? 
MAL.2.11	Judah-m yuin navellruat akqutseng Agayutmun taqulluteng-llu cakneq assiitellriamek Jerusalem-aami nunami-llu tamiini. Menuurtellruat Agayuvigpak 
MAL.2.12	Kitaki 
MAL.2.13	Wani-wa-llu cali alla pilallerci. Patulararci 
MAL.2.14	Aptuci ciin ciuniurinanriucianek tamakunek. Tuaten piuq nallunrilamiu atunrilavgu akqutkellren nuliarpenun kassuutellerpetegni ayagyuarlutek. Aipaq'ngerpegu, akquten elliinun navellruan, akqillrung'e'rpet ciuqerrani Agayutem piciuluten piciqniluten elliinun. 
MAL.2.15	Agayutem-qaa atauciurcetellrunritaatek kemegkun anernerkun-llu? Ca-mi pitekluku tuaten pillrua? Tua-i tuaten pillruuq irniangesqellutek piciuluteng Agayutem yugkainek. Taumek pinritevkenaku ilavci navenrilkiliu akqutkellni nuliaminun. 
MAL.2.16	 Agayutii Israel-aam qanertuq, “Avvucaraq uumikaqa. Eq'urtelartua ilasi akngirnarqellriamek piaqan nuliaminun. Pinritevkenak navegyaqunaku akqillren piciugarkauniluten nuliarpenun.”
MAL.2.17	Taqsuqevkararci 
MAL.3.2	Kia-kiq cavkenani tauna erneq aturyugnganiartau ellii taikan? Kina-llu nangerngayugngaciqa ellii alaiqan? Tuani ernermi taikuni ayuqeciquq miilatun tuknilriatun, kenertun carririlriatun assircarilriatun cavigmek. 
MAL.3.3	Ellii taiciquq cuqciyarturluni assircarilriatun avurrluirilriatun-llu qerrirlimek cavigmek. Cavignek calistetun assircarilauciatun qerrirlimek cavigmek suulutaamek-llu, tuaten 
MAL.3.4	Nutaan elliitet Judah-m Jerusalem-aam-llu yuin taitellrit 
MAL.3.6	“Wiinga 
MAL.3.7	Elpeci, ciuliarpecicetun, avtellruuci alerquutemnek aturpek'naki-llu. Uterci wangnun, wiinga-llu uterrniartua elpecen̄un. Tau͡gaam elpeci aptuci, ‘Qaillun-mi piluta uterciiqseta elpenun?’ 
MAL.3.8	Wiinga aptamci, canrituq-qaa yuum teglegikuniu Agayun? Watqapik tuaten pingaituq, tau͡gken elpeci teglegiaqlua. Elpeci-llu qanertuci, ‘Qaillun teglegceta elpenek?’ Qulngurutevciuggun-wa elliitevciuggun-llu. 
MAL.3.9	Aniqlaamauci tamarpeci, tua-i-wa atanruviim yuin tamarmeng teglegiatnga. 
MAL.3.10	Qulngurutet ilakuivkenaki taiciki Agayuvigpagmun, neqkat nurnaitnaurtut enemni. Naspaacia pitassiarluku ikirusngailucirci qiliim egalrinek, kuvevikluci-llu uryulriamek atawaqautmek. 
MAL.3.11	Naucetaaci ciissiarnun piunrirtessngaitanka, wine-arkat-llu atsat naucetaaci nauluaqerciqut. 
MAL.3.12	Nutaan-llu atanruvilget tamarmeng yuita atawaqercecimalriaruniciqaiceci, tua-i-wa nunasi nunaksuuminarqelriaruciqngan.”
MAL.3.14	Elpeci waten qanellruuci, ‘Catngunrituq kevgiullra Agayutem. Cakanirciqseta qanellranek atuqumta wall'u wangkuta nasvakumteggu umyuarniullerput 
MAL.3.15	Tangllemten̄i, ucuryagtellriit tau͡gaam yuut angnilartut. Assiitellriit yuut tukuurteqainarpek'nateng, tau͡gaam naspaalaraat-llu Agayutem pektayiilucia assiilngurnek calillermegteggun, tau͡gken qimagaqluku picurlallmeng nunuliutii.’”
MAL.3.16	Tua-llu yuut 
MAL.3.17	-llu Artuqailnguq qanerluni, “Taukut wiinga yuk'eciqanka. Tuani ernermi piarkaqa pikumku, nakmiillaqsaguciiqanka. Naklekciqanka-llu angayuqaulriim naklekilauciatun irniaminek kevgiurtem̄inek. 
MAL.3.18	Ataam yum'a tangenqigciiqaat niisngalriit ellualriakun-llu yuulriit ayuqenritellrat assiilngurmek calilriatun, kevgiulriit-llu wangnun ayuqenritellrat kevgiunrilngurtun.”
MAL.4.2	Tau͡gaam elpecen̄un niisngastemnun, anirturillma pinia piciiquq akertetun elpecen̄un tailluni-llu mamcimallerkamek akertem ciqinqallratun. Camek nagutaiciiquci angnirciquci-llu kuluvayagartun casguminek anevkaumalriatun. 
MAL.4.3	Ernermi tuani piarkaqa pikumku, cirlakciqaci yurrluut, ayuqeciqut-llu urr'artun tutmauskevcetun.
MAL.4.4	“Neq'akiciki elitnaurutai pistem̄a Moses-aam, alerquutet picirkiutet-llu cikiutekellrenka elliinun Ingrimi Sinai-ami niisngasqelluki tamalkuitnun Israel-aam yuinun.
MAL.4.5	“Tau͡gaam tekipailgan angelria alingnarqelria-llu erenra 
MAL.4.6	Elliin ciuliqagciiqai ataulriit irniarulriit-llu ataam atunem kenkuyutellerkaatnun; tuaten pinrilkan taiyartua piunrirluku-llu nunasi.”
MAT.1.1	Wani-wa Jesus Christ-am, David-aam qetunraan, Abraham-aam-llu qetunraan kalikartaa. 
MAT.1.2	Abraham-aaq qetunrangqellruuq Isaac-aamek; Isaac-llu qetunrangqellruuq Jacob-aamek; Jacob-aaq-llu qetunrangqellruuq Judah-mek anelgutainek-llu; 
MAT.1.3	Judah-llu Tamar-amek nuliarluni qetunrangqellruuq Perez-amek, Zerah-mek-llu; Perez-llu qetunrangqellruuq Hezron-aamek; Hezron-llu qetunrangqellruuq Ram-amek; 
MAT.1.4	Ram-aq-llu qetunrangqellruuq Amminadab-aamek; Amminadab-aaq-llu qetunrangqellruuq Nahshon-aamek; Nahshon-llu qetunrangqellruuq Salmon-aamek; 
MAT.1.5	Salmon-llu Rahab-amek nuliarluni qetunrangqellruuq Boaz-amek; Boaz-llu Ruth-amek nuliarluni qetunrangqellruuq Obed-aamek; Obed-llu qetunrangqellruuq Jesse-mek; 
MAT.1.6	Jesse-llu qetunrangqellruuq David-aamek, Atanermek.
MAT.1.6	David-llu nuliarluni Uriah-m nuliallranek qetunrangqellruuq Solomon-aamek; 
MAT.1.7	Solomon-llu qetunrangqellruuq Rehoboam-aamek; Rehoboam-aaq-llu qetunrangqellruuq Abijah-mek; Abijah-llu qetunrangqellruuq Asa-mek; 
MAT.1.8	Asa-llu qetunrangqellruuq Jehoshaphat-amek; Jehoshaphat-llu qetunrangqellruuq Jehoram-aamek; Jehoram-aaq-llu qetunrangqellruuq Uzziah-mek; 
MAT.1.9	Uzziah-llu qetunrangqellruuq Jotham-aamek; Jotham-aaq-llu qetunrangqellruuq Ahaz-amek; Ahaz-llu qetunrangqellruuq Hezekiah-mek; 
MAT.1.10	Hezekiah-llu qetunrangqellruuq Manasseh-mek; Manasseh-llu qetunrangqellruuq Amon-aamek; Amon-llu qetunrangqellruuq Josiah-mek; 
MAT.1.11	Josiah-llu qetunrangqellruuq Jechoiachin-aamek, anelgutainek-llu, tamatum nalliini ayaucimallrata Babylon-aarmiut nuniitnun.
MAT.1.12	Babylon-aarmiunun-llu ayaucimallrata kinguani Jehoiachin qetunrangqellruuq Shealtiel-aamek; Shealtiel-llu qetunrangqellruuq Zerubbabel-aamek; 
MAT.1.13	Zerubbabel-llu qetunrangqellruuq Abiud-amek; Abiud-aq-llu qetunrangqellruuq Eliakim-aamek; Eliakim-llu qetunrangqellruuq Azor-amek; 
MAT.1.14	Azor-llu qetunrangqellruuq Zadok-aamek; Zadok-llu qetunrangqellruuq Achim-amek; Achim-llu qetunrangqellruuq Eliud-aamek; 
MAT.1.15	Eliud-llu qetunrangqellruuq Eleazar-aamek; Eleazar-llu qetunrangqellruuq Matthan-aamek; Matthan-llu qetunrangqellruuq Jacob-aamek; 
MAT.1.16	Jacob-aaq-llu qetunrangqellruuq Joseph-aamek, Mary-m uinganek. Tauna-llu Mary qetunrangqellruuq Jesus-aamek, Christ-amek aprumalriamek.
MAT.1.17	Tua-i waniwa Abraham-aamek ayagluteng David-aaq engelkarrluku, kinguveqelriit akimiarunritaraugut; David-aam-llu kinguani, Babylon-aamun ayaucimallerteng engelkarrluku kinguveqelriit akimiarunritaraugut; Babylon-aamun-llu ayaucimallrata kinguani Christ-aq engelkarrluku kinguveqelriit cali akimiarunritaraugut.
MAT.1.18	Jesus-aam Christ-am yuurtellra waten piuguq. Aanii, Mary, Joseph-aamun anglleq, nuliqsagupailegmek qingartuq Anernermek Tanqilriamek. 
MAT.1.19	Uikautiin-llu Joseph-aam, ellualriaruami kiaresngiacetnavkenaku, yuut aciatgun ellminek taq'icugyaaqaa. 
MAT.1.20	Man'a umyuaqnginanrani Atanrem an'gilaa qavangurtullrakun elliinun tangercetuq qanrulluku, “Joseph-aaq, David-aam qetunraa, alingevkenak teguu nulirkan Mary, wani-wa Anernermek Tanqilriamek qingartuq. 
MAT.1.21	Irniarkauguq-llu qetunrangluni, acirarkaugarci-llu Jesus-aamek, yun'i anirturarkaungaki assiilnguitnek.” 
MAT.1.22	Man'a tuaten piuq piciurrluku Atanrem qaneryaraa prophet-aakun qanrutkumalria waten: 
MAT.1.23	“Tangerrluku, neviarcar agtuumaksailnguq qingarciquq, irniciquq-llu qetunrangluni, aterpagciiqaat-llu Immanuel-aamek,” (mumiggluku waten ayuquq: “Agayutem nayuraakut”). 
MAT.1.24	Tua-i Joseph-aaq tupiimi Atanrem an'gilaan pisquciatun piuq, nulirkautni teguluku, 
MAT.1.25	tau͡gaam agturpek'naku irnivailgan; irnian-llu mikelnguq aciraat Jesus-aamek.
MAT.2.1	Jesus-aaq yuurcan Bethlehem-aami, Judea-mi, Herod-aaq atanrullrani, tangerrluku yuut umyuartulriit Jerusalem-aamun tekitut Calaram tungiinek, qanerluteng, 
MAT.2.2	“Nauwa-mi tauna yuurrnerraq Jews-aat atanerkaat? Wani-wa agyaa tangrramteggu Calaram nuniini, taigukut ciktaarviknaluku.” 
MAT.2.3	Herod-aaq tau͡gaam mat'umek niicami nuniituq, Jerusalem-aarmiut-llu tamarmeng tuaten. 
MAT.2.4	Tua-i-llu agayulirten͞gunret igatulit-llu quyurcetai, apluki-llu nani Christ-am yuurtarkaucianek. 
MAT.2.5	Kiugaat, “Bethlehem-aami Judea-melngurmi, waten igausngiin prophet-aatgun: 
MAT.2.6	‘Elpet, Bethlehem-aaq, Judah-melngurmi, mikellrunrituten Judah-m nunaini, elpenek tekitarkaungan Angayuqaq yuunka Israel-aat atanirarkauluki.’” 
MAT.2.7	Tua-i Herod-aam taukut umyuartulriit kelegcetai aassaqluni apluki-llu ilungluni qangvaq agyam alairucianek. 
MAT.2.8	Bethlehem-aamun-llu ayagcetai qanerluni: “Ayagci mikelnguq tauna yuarluku cumiggluci, nataqekuvciu-llu qanruskicia, wiinga-llu tuaten ciktaarviksarturniarqa.” 
MAT.2.9	Tua-i-llu atanrem qanellra niicamegteggu ayagtut; ataam-llu agyaq Calarami alailleq ciungatgun pektuq, mikelnguum-llu uitallra tekilluku quliini arulairtuq. 
MAT.2.10	Agyaq tangrramegteggu angniqapigtut cakneq. 
MAT.2.11	Enemun-llu itrameng tangrraat mikelnguq aanii-llu Mary; ciuqerranun-llu ciisqumiggluteng ciktaarvikaat, tukuutmeggnek-llu payugtaat cikiutnek, wani-wa suulutaamek, aruvagkamek, tepkegcilriamek-llu uqumek. 
MAT.2.12	Qavangurtullratgun Agayutem inerquateng Herod-aamun utertesqevkenaki, nunameggnun utertut Jerusalem-aarmiut tumkevkenaki.
MAT.2.13	Ayaumariata-llu Atanrem an'gilaa Joseph-aamun tangercetuq qavangurtullrakun qanrulluku, “Makluten, qimausgu mikelnguq aanii-llu Egypt-aamun, tuanetniartuci elpengcallerkama engeliinun; wani-wa mikelnguq tauna Herod-aam yuaqataraa piunrirnaluku.” 
MAT.2.14	Tua-i unugmi makluni mikelnguyagaq aanii-llu ayautak Egypt-aamun. 
MAT.2.15	Tuani-llu uitaluteng Herod-aam tuqullran engeliinun, piciurrluku Agayutem qaneryaraa prophet-aakun waten, “Qetunraqa kelgaqa Egypt-aamek.”
MAT.2.16	Tau͡gaam Herod-aam, elpekngamiki imkut umyuartulriit elliinun cakaarilriit, eq'uqertuq cakneq, Bethlehem-aarmiunun-llu avataitnun-llu ayagceciuq tuquqluki tamalkuita mikelnguut tan'gaurluut malrugnek allrakungeksailnguut; wani-wa taukut umyuartulriit apqaunqegcaarallruamiki qangvaq yuurucianek. 
MAT.2.17	Tua-i Jeremiah-m prophet-aam qanellra cali piciurtuq man'a: 
MAT.2.18	“Ramah-rmiut erinamek niitut qialriamek yuunialriamek, Rachel-aam yuuniarutekngaki irniani, qarucunaunani-llu piunriata.”
MAT.2.19	Herod-aaq tuqumarian, Atanrem an'gilaa cali Joseph-aamun tangercetuq Egypt-aami qavangurtullrakun qanrulluku, 
MAT.2.20	“Makluten ayauskek mikelnguq aanii-llu Israel-aat nuniitnun, waniwa yuunrirtut mikelnguum tuqutengnaqestai.” 
MAT.2.21	Tupiimi-llu tuaten piuq, aanakelriik ayautak, Israel-aat-llu nuniitnun tekilluni. 
MAT.2.22	Tau͡gaam niicami Herod-aam cimiucia qetunraanek Archelaus-aamek, Judea-mi atanrurtellriamek, alinguq tuavet ullautellerkamegnek, Agayutem-llu qanrutenqigcani qavanguakun, qimakanirtut Galilee-amun. 
MAT.2.23	Nunaliluteng-llu Nazareth-aarmiuni. Piciurrluku qaneryaraq: Ellii pitekluku qanrutkumalria prophet-aatgun, “Nazarene-armiumek” aprumaarkauniluku.
MAT.3.1	Tamatum nalliini John-aaq Angllurcecista tekituq, Judea-m-llu yuilqurtaani qaneryariurluni, qanerluni, 
MAT.3.2	“Umyualinqigci, qiliim angayuqauvia ukaqsigian.” 
MAT.3.3	Wani-wa tauna qanrutkumauq Isaiah-kun prophet-aakun waten, “Yuilqumi qayagalriim erinii; Ataneq tumkaanek upyuciu, pekcararkai-llu elluaqcarciki nalqigcarluki.” 
MAT.3.4	John-aaq una aturangqertuq ungungssim qulugtellriim melqurrinek naqugutengqerrluni-llu amimek, ner'aqluni-llu petgertayulirpagnek, evegtaat-llu neqkautaitnek. 
MAT.3.5	Yugugaat-llu ullagaat, Jerusalem-aarmiut, Judea-m-llu tamarmi yuin, Jordan-aam-llu tamarmi yuin. 
MAT.3.6	Angllurcetevkartut-llu elliinun Jordan-aami assiilnguteng apervikuatekluki.
MAT.3.7	Tau͡gaam Pharisee-aat amllellriit Sadducee-aat-llu tangrramiki anglluryulriit qalarutai, “Elpeci ciissirpiit piyagaitni, kia apertuutaci Agayutem eq'ukutii qimaasqelluku? 
MAT.3.8	Taumek yuucirpeciuggun umyualinqigtellerci nasvagciu. 
MAT.3.9	Umyuarpeciuggun-llu qankunavkenaci: ‘Abraham-aam kinguveqaakut.’ Waniwa qanrutamci Agayun makunek teggalqunek kinguverkiuryugngauq Abraham-aamun. 
MAT.3.10	Cali-llu napat aciat ellivikumauq piqertuutarmek, napat atsangenrilnguut assilrianek, kepumaarkauluteng kenermun-llu muriulluki. 
MAT.3.11	Wiinga merkun angllurcetamci umyualinqigtellerkarpecen̄un, tau͡gaam cimirkaqa tauna, tukninrulria wangni, aluilitagkenek tegumiallerkaqa tunriukutnarquq; elliin angllurceciiqaaci Anernerkun Tanqilriakun, kenerkun-llu. 
MAT.3.12	Aqlayutminek avalingqertuq, mukaarkat-llu kaimvviat imairciqaa, mukaarkat-llu quyurrluki qemaggviminun, tau͡gaam carangllugkuat ekuavkararkaugai kenermek nipsuilngurmek.”
MAT.3.13	Taum nalliini Jesus-aaq Jordan-aamun tekituq Galilee-amek, John-aamun-llu angllurcesqumaluni. 
MAT.3.14	John-aam pisqumanricaaqaa qanrulluku, “Elpet tau͡gaam angllurcetnaqsaaqerpenga, amta-llu-qaa wangnun pisqumaluten?” 
MAT.3.15	Jesus-aam kiugaa, “Watua tuaten pivkarnga, tuaten pinaqngakuk elluam pisqutii aturluku.” Tua-i tuaten pivkaraa. 
MAT.3.16	Anglluumariami-llu Jesus-aaq egmian tag'uq mermek; taguciatun-llu qilak ikirtuq, Agayutem-llu Anernera tangrraa atralria yaqulegtun, elliinun-llu mill'uni. 
MAT.3.17	Erinatanguq-llu qilagmek qanerluni, “Wani-wa una Qetunraqa kenkek'ngaqa, ilukegcitkaqa.”
MAT.4.1	Jesus-aaq tua-i Anernerem yuilqumun ayautaa, tuunrangayagmun naspaamasqelluku. 
MAT.4.2	Neraituq-llu ernerni yuinaagni malrugni unugtuumaita, nutaan-llu kaingluni. 
MAT.4.3	Picetaarilriim-llu ullagaa qanrulluku, “Agayutem Qetunraqkaten teggalqut ukut kelipaurteski.” 
MAT.4.4	Tau͡gaam kiugaa, “Igausngauq, ‘Keliparrlainaq yuum yuutekenritaa, tau͡gaam qaneryaraq tamalkuan Agayutem qanranek anlleq.’” 
MAT.4.5	Tua-i tuunrangayiim ayautaa nunarpagnun kenciknarqelrianun, agayuviim-llu kangranun nangerngavkarluku. 
MAT.4.6	Qanrutaa-llu, “Agayutem Qetunraqkaten unavet igten; igausngiin, ‘An'gilani ellimerciqai elpet pitekluten; taukut-llu tegumiaqeciqaatgen, it'gaten teggalqunun kalgucetevkenaki.’” 
MAT.4.7	Jesus-aam qanrutaa, “Igausngauq cali, ‘Ataneq Agayuten naspaayunaitan.’” 
MAT.4.8	Cali tuunrangayiim ayautaa ingrirpiim qertuqapigtellriim kangranun, ellamiut-llu angayuqauviit tamalkuita kenegnartaciat elliinun tangercetai qanrulluku-llu, 
MAT.4.9	“Makut tamalkuita elpenun cikiutekciqanka ciisqumiggluten ciuqamnun ciktaarvikekuvnga.” 
MAT.4.10	Jesus-aam qanrutaa, “Au͡g'a, tuunrangayaak, igausngiin, ‘Atanrem Agayutvet ciuqerrani ciktaararkauguten, kevgiurluku-llu tauna kiingan.’” 
MAT.4.11	Nutaan tuunrangayiim unitaa; tangerrluku-llu, an'gilat ullagluku kevgiuraat.
MAT.4.12	Jesus-aaq-llu niicami John-aam itercimacianek, tuaken ayagtuq Galilee-amun. 
MAT.4.13	Nazareth-aarmiunek-llu upagtuq Capernaum-aamun, nanvarpiim cen̄iinun, Zebulun-aam Naphtali-m-llu yaaqsinrilkiignun, 
MAT.4.14	tua-i piciurtuq cali Isaiah-kun prophet-aakun qanrutkumalria waten, 
MAT.4.15	“Zebulun-aam nunii, Naphtali-m-llu nunii, nanvarpiim cen̄iini, Jordan-aam-llu akilirnera, Agayumanrilnguut-llu nuniit, Galilee-am ilii, 
MAT.4.16	tan'germi uitalriit yuut tanqigpagmek tangertut, cali-llu tuqum talinrani uitalriit tanqiim erutai.”
MAT.4.17	Tamana engelekluku Jesus-aaq qaneryariungellruuq qanraqluni, “Umyualinqigci, Agayutem angayuqauvia ukaqsigian.”
MAT.4.18	Nanvarpiim-llu cen̄iini piyuallermini amaqliqelriik tangrrak, Simon-aaq (Peter-aamek at'lek) anelgutii-llu Andrew, kuvyamek civcilriik nanvamun, neqsulriaruamek. 
MAT.4.19	Qanrutak-llu, “Maligtegnga, yugnek cangyaurceciiqamtek.” 
MAT.4.20	Kuvyasek-llu egmian unitaak maliggluku-llu. 
MAT.4.21	Tuaken-llu ayakaniami allagnek amaqliqelriignek tangertuq, James-aamek Zebedee-am qetunraanek, anelgutiinek-llu John-aamek; taukuk angyamtuk atasek ilakluku, kuvyamegnek-llu ilaarturilutek. Tua-i cali taisqak. 
MAT.4.22	Egmian-llu angyaq unitaak atasek-llu, maliggluku-llu.
MAT.4.23	Jesus-aaq-llu Galilee-ami tamiini ullagtaarutuq, agayuviitni qaneryariurluni, Angayuqauviim-llu qaneryarartaa qalarutekluku, anirturiluni-llu naulluulrianek apqucilegnek-llu yugnek. 
MAT.4.24	Elliin-llu caliara Syria-mi niitnauguq. Taumek elliinun ullautait naulluulriit, ayuqenrilngurnek apqucilget, akngialriit anernerrlulget-llu, qistetulit-llu, pektesciigalnguut-llu; elliin-llu anirturai. 
MAT.4.25	Yugugaat-llu maligtaat, Galilee-amek Decapolis-aamek-llu, Jerusalem-aarmiut-llu Judea-m-llu yuin, Jordan-aam-llu akianek.
MAT.5.1	Yugugaat tangrramiki ingrimun mayurtuq, aqumngan-llu elitnaurain ullagaat. 
MAT.5.2	Elicungcarai-llu qanerluni:
MAT.5.3	“Atawaqertut ellmeggnek picalqukenrilnguut, pikngamegteggu qiliim angayuqauvia.
MAT.5.4	“Atawaqertut angniilnguut, qarutaarumaarkaungameng.
MAT.5.5	“Atawaqertut ellmikutuulriit, piutengqerrarkaungameng nunami.
MAT.5.6	“Atawaqertut kailriit meqsulriit-llu elluamek, camirtarkaungameng.
MAT.5.7	“Atawaqertut takumcukitulit, takumcukumaarkaungameng.
MAT.5.8	“Atawaqertut ircaqumegteggun menuilnguut, tangrrarkaungamegteggu Agayun.
MAT.5.9	“Atawaqertut uitanqegcivkarilriit, Agayutem yuinek aprumaarkaungameng.
MAT.5.10	“Atawaqertut nangcimalriit elluangnaqucirteng pitekluku, qiliim angayuqauvia pikngamegteggu.
MAT.5.11	“Atawaqertuci qumlikekaceci nanglluci-llu assiitellrianek-llu ayuqenrilngurnek piciliraqluci wii piteklua. 
MAT.5.12	Nunaniryugci angnirpagluci-llu, akiliutekarci angengan qilagmi. Tuaten nangtellruitki ciuvcen̄i qaneryariulriit.
MAT.5.13	“Nunamun taryuuguci. Tau͡gaam taryuq taryurninairuskan, ca taryirciqau? Catngunriciiquq tau͡gaam egcimaciquq yugnun tutmartelluku.
MAT.5.14	“Elpeci tanqiuguci ellamun, ingrim qainganelnguut nunat iirumangaitut. 
MAT.5.15	Tuaten-llu kenurraq kumalria puckam acianun ellimangaituq, tau͡gaam kenurrarvigmun, nutaan tanqigiarkauluki enemelnguut tamalkuita. 
MAT.5.16	Tuaten tanqigci yugnun tamaitnun, tangerrnaurait caliaci assilriit, nanrarnauraat-llu Atasi qilagmelnguq.
MAT.5.17	“Umyuarteqenrici tekicuklua caunrirnaluki alerquutet, prophet-aat-llu igait. Tekitenritua caunrircarturluki, tau͡gaam qaqicarturluki. 
MAT.5.18	Ilumun qanrutamci, alerquutet iliit carraungermi qaqimarivailgan, piunrirngaituq qiliim nunam-llu iquklitlerkaagnun. 
MAT.5.19	Kina imna alerquutmek carraungraan narurcilria, ilaminek-llu iqlutmun eguaquriluni, Agayutem takuani catngunrituq. Tau͡gaam kia imum atuquniki ayuqucirtuutekluki-llu ang'arkauguq Agayutem angayuqauviani. 
MAT.5.20	Qanrutnaamci, Agayumacirci elluanrunrilkan igatulit Pharisee-aat-llu agayumaciatni, tua-i qiliim angayuqauvia iterngaitarci.
MAT.5.21	“Niitelararci ak'a tamaani inerquun: ‘Tuquciyaqunak, kina-llu imna tuqucilria, qanercetaarumaciquq.’ 
MAT.5.22	Wiinga tau͡gaam qanrutamci, kina imna ilaminun paggluirucunrilnguq qanercetaarumaarkauguq; kina-llu ilaminek caunrilkilria angtuamek qanercetaarumaarkauguq; kina-llu imna ilaminek aniqlaayulria kenermun nipsuilngurmun piarkauguq. 
MAT.5.23	Agayutmun cikiqengqatallerpeni ekuagarkanek neq'ak'ngangqerquvet assiilngillerpenek ilavnun, 
MAT.5.24	cikiutekan tuavet ekuavigmun unilluku, ilan ullagluku kenegyaguqaarlutek, nutaan cikiutekan cikiuteksarturru. 
MAT.5.25	Inglun-llu kenegyagutengnaqiu qanercetaarvigmun ullautellerpetegni, cuqcistem̄un tunyuaraaten ingluvet, cuqcistem-llu tunluten anguyagtem̄un, taum-llu itercivigmun iterrluten. 
MAT.5.26	Ilumun qanrutamken, tuaken anngaituten anucimirqecetaarutvet akilitlerkaan engeliinun.
MAT.5.27	“Niitelararci ak'a tamaani inerquun: ‘Akusrarutekiyaqunak.’ 
MAT.5.28	Wiinga tau͡gaam qanrutamci, kia imum umyuamikun arnamek aglumakikuni, ak'a akusrarutekumaria ircaqumikun. 
MAT.5.29	Iivet tallirpian picurlagceskaten, ikugluku egesgu, atawaunruciquten iingqeng'e'rpet inglupiamek tamalkirrluni temen nangteqnamun egcimanrilkuni. 
MAT.5.30	Unatvet-llu tallirpian picurlagceskatgen, kepiki eggluki-llu, atawaunruciquten inglupiamek unatengqeng'e'rpet, tamalkirrluni temen nangteqnamun egcimanrilkuni.
MAT.5.31	“Cali igausngauq: ‘Angutem nuliani unicukuniu kalikamek avvucaramek cikiisqelluku.’ 
MAT.5.32	Wiinga tau͡gaam qanertua: Kia imum nuliani avvuskuniu caruyallrunrilnguq akusrarutekevkaraa, kia-llu imum avvucimalria nuliqsaguskuniu cali akusrarutekaa.
MAT.5.33	“Cali ciuqvani qanrutkumalleq niitarci man'a, ‘Iqluluci ukvernarcarviksaqunaciu Agayun, tau͡gaam Agayun qigcikluku ukvernarcarillren aturarkaugan.’ 
MAT.5.34	Tau͡gaam qanrutamci, ukvernarcariyaqunaci watqapik, wall'u qilagmun, wani-wa Agayutem angayuqauvikngaku. 
MAT.5.35	Wall'u nunamun, wani-wa it'gain tusngavikngatgu, wall'u Jerusalem-aamun, wani-wa Atanerpiim nunakngaku. 
MAT.5.36	Tuaten-llu cali qamiquvgun ukvernarcarviksaqunaku, wani-wa elpenek nuyan atauciungraan qat'risciigatan tungurisciiganaku-llu. 
MAT.5.37	Tau͡gaam qanraqavci ‘angllerci’ wall'u ‘qangaallerci’ camek ilavkenaku, allamek qanquvci assiilnguuguq.
MAT.5.38	“Cali-llu niitelararci man'a, ‘Yuk iingirkengkan, iingircesqelluku, wall'u keggutairkengkan keggutairesqelluku.’ 
MAT.5.39	Tau͡gaam qanrutamci: akinauryaqunaci, tau͡gaam yuum qacareskaten tallirpiakun ulluvavet, inglua cali manikiu. 
MAT.5.40	Cali-llu yuum piksugiikaten paltuugpenek qaillukuarten̄un-llu ayaulluten, tua-i qallirraan-llu cali pikevkarru. 
MAT.5.41	Cali-llu yuum maliksukaten mile-aurtellranun, maligesgu malruurtellranun. 
MAT.5.42	Cikiisqellria-llu cikirru cikiisqutiinek, navraryulria-llu qunukutevkenaku.
MAT.5.43	“Cali niitelartuci mat'umek, ‘Ilan kenkarkaugan inglun-llu uumikluku.’ 
MAT.5.44	Tau͡gaam qanrutamci: Kenkiciki ingluci, piicauciki-llu tangerrnakesceci nangtesceci-llu. 
MAT.5.45	Atavci qilagmelnguum yuknauraaci. Wani-wa akerta pic'et'laraa assiilngurnun assilrianun-llu, cali-llu ellallircetaqluku ellualrianun elluanrilngurnun-llu. 
MAT.5.46	Wani-wa kenkesteci kiingan kenkekuvciki, camek akqutengqerceci? Tuaten-llu-qaa piksaitut akiliqurautnek quyurcistet? 
MAT.5.47	Cali-llu ilaci nallaitgun elluarrluki qalaruskuvciki, assinruuci-qaa allani? Tuaten-llu-qaa piksaitut agayumanrilnguut? 
MAT.5.48	Taumek, kitaki elpeci, ellualriarungnaqici, Atavcetun qilagmelngurmi ellualriaruciatun.”
MAT.6.1	“Mulngakici cikiqengllerkarpecen̄ek yuut takuatni tangvagterluci yugnek, tuaten pikuvci akiliutengqerrngaituci Atamek qilagmelngurmek. 
MAT.6.2	Tau͡gaam cikiutnek cikiqengkuvet, cupu'uryaraq cupsaqunaku niitelluten, malrugnek umyualget pilauciicetun, agayuvigni tumyarani-llu nanraumanaluteng. Ilumun qanrutamci, watua ak'a akiliumaut. 
MAT.6.3	Tau͡gaam elpet cikiqengkuvet, iqsulirneq nalluli tallirpilirnerem caliaranek. 
MAT.6.4	Tuaten cikiuteten iirumanaurtut, tau͡gaam Atavet tangrrumanrilngurnek nallunrilnguum akilirciqaaten.
MAT.6.5	“Piicakuvet-llu piicagyaqunak malrugnek umyualegcetun, taukut nangengqayulartut agayuvigni, tumyarat-llu yugyallratni tangvaumanaluteng. Ilumun, qanrutamci yugni ak'a watua akiliumaut. 
MAT.6.6	Tau͡gaam elpet piicakuvet enecuarpenun itra, amiigen-llu palucimarikuvgu Aatan tangvaumanrilnguq piicagvikiu. Atavet-llu tangvaumanrilngurnek tangvalriim akilirciqaaten. 
MAT.6.7	Cali-llu elpeci piicakuvci pulengtaaryaqunaci nallumalriacetun. Taukut umyuartequt niitnayukluteng amllelrianek qanquneng. 
MAT.6.8	Taumek taukut ayuqenriciki, naspequtekenriciki, Atavci aturarkaci nallunrit'laaki aperpailegpeciki.
MAT.6.9	“Waten tau͡gaam piicakici: ‘Atavut qilagmetellria; atren kenciknarili; 
MAT.6.10	Angayuqauviin tekilli; pisqucin nunam qaingani piuli qilagmitun; 
MAT.6.11	neqkamten̄ek ernerpak cikirkut; 
MAT.6.12	assiilngumten̄ek-llu au͡g'ariskut, wangkutnun assiilngilriit au͡g'aritelaucimcetun; 
MAT.6.13	picetaarutmun-llu pivkaqsaunata, tau͡gaam assiitellriamek aviuskut. Angayuqauvik, Piniq-llu Ucurnarquciq-llu, elpet pikngavki, nangyuilngurmek. Amen.’ 
MAT.6.14	Wani-wa ilavci picurlautaitnek elpecen̄un au͡g'arikuvci, Atavci-llu qilagmelnguum au͡g'ariciiqaaci; 
MAT.6.15	tau͡gken ilavci picurlautaitnek elpecen̄un au͡g'arinrilkuvci, tuaten-llu Atavci au͡g'arisngaitaaci.
MAT.6.16	“Yaakuvci-llu malrugnek umyualegcetun ayuqenrici; taukut nulgaingqalartut yaallerteng nallunritesqelluku yugnun. Ilumun, qanrutamci, taukut ak'a akiliumaut. 
MAT.6.17	Elpet tau͡gaam yaakuvet qamiqun tepkegcarru ermigluten-llu, 
MAT.6.18	yallren nallunricetevkenaku yugnun, tau͡gaam Atavnun tangrrumanrilngurmun. Atavet-llu iirumalrianek nallunrilnguum akilirciqaaten.
MAT.6.19	“Tukuutnek quyurcinrici nunam qaingani, parut qallrem-llu piunrirciqngatki, uayaaritulit-llu navguulluteng teglegciqngatki. 
MAT.6.20	Tau͡gaam elpeci qilagmi tukuutekangengnaqici, parut qallrem-llu piunrirngailkiitni, uayaaritulit-llu navguulluteng teglegngailkiitni. 
MAT.6.21	Tukuutsi tamaanelkan ircaqurci-llu tuanciiquq.
MAT.6.22	“Iik-wa temem tanqiutekak. Takvikunek, yuk temii-llu elluarrlukek tanqigimaarkaugak. 
MAT.6.23	Tau͡gaam iigken takvialkagnek, temen-llu tan'germeciiquq; taumek cikmiquvet ayuqucin tan'germeciiquq!
MAT.6.24	“Yuk malrugnun atanregnun pisten͞gungaituq; aipaa eq'ukciqaa aipaa-llu kenekluku; wall'u aipaa maligciiqaa, aipaa-llu cakaarluku. Elpeci Agayun tukuutet-llu kevgiurciigataci ataucikun.
MAT.6.25	“Taumek qanrutamci, umyuarrlugcaryaqunaci yuullerkarpecen̄ek, nerrlerkarpecen̄ek, mell'erkarpecen̄ek-llu, qaivci-llu patullerkaanek. Unguvasi-qaa qununarqenrunrituq neqkani, temsi-llu-qaa qununarqenrunrituq aturarkani? 
MAT.6.26	Tangerciki yaqulget tengaulriit ellami, nauceciiyuitut quyurciyuunateng-llu qemagciyuunateng-llu qemaggvignun, tau͡gaam Atavci qilagmelnguum nerevkalarai. Elpeci-qaa qununarqenrunrituci ellaitni? 
MAT.6.27	Kia-llu nalirpeci umyuarrlugcarauteklermikun yuucini usgutarciqau cuqnermek atauciungraan? 
MAT.6.28	Ciin-llu umyuarrlugcaralarceci aturarkarpecen̄ek? Ayuqestassiigutkiciki naunraat tangssunarqelriit yuilqumi, qaillun naulauciat, cumercuitut mingeqsuunateng-llu, 
MAT.6.29	tau͡gaam qanrutamci, Solomon-aaq ucurnarqutengqeng'e'rmi ayuqenritai tamakut. 
MAT.6.30	Taumek Agayutem aturangqercecaki tamakut naunraat ernerpak naulriit, unuaquan-llu kenermun muriutarkauluteng, nutaan-qaa nallunaunani aturangqercessngaitaaci elpeci ukverkilngurni? 
MAT.6.31	Taumek umyuarrlugcaryaqunaci, waten qanerluci: ‘Camek ner'arkauceta? Wall'u camek mer'arkauceta? Camek-llu aturangqerciqseta?’ 
MAT.6.32	Agayumanrilnguut cumigutek'larait tamakut, tau͡gaam Atavci qilagmelnguum nallunritai tamakut aturarkaci tamalkuita. 
MAT.6.33	Tau͡gaam arcaqakiciu Agayutem angayuqauvia, ellualriari-llu, tua-i ilaciqaaci allanek tamalkuitnek. 
MAT.6.34	Taumek umyuarrlugcaranrici unuaqullerkaanek. Unuaqullerkaq allamek umyuaqerkangqerran. Erenrem-llu tamarmi arenqiallugutii ilaviitelartuq.”
MAT.7.1	“Cuqciyaqunaci ilavcen̄ek, cuqcimanritnaurtuci. 
MAT.7.2	Maa-i cuqyutlerpecen̄ek cuqcimaciquci, usperilaucirpecetun-llu pimaciquci. 
MAT.7.3	Ciin-llu verun mikengraan tangvagciu ilavet iingani, tau͡gken veruten angelria iivni elpekevkenaku? 
MAT.7.4	Wall'u qaillun ilavnun qaneryugngasit, ‘Veruten au͡g'arnaurqa iivnek.’ Amta-llu verun angqapigtellria iivni uitaluni? 
MAT.7.5	Elpet malrugnek umyualegmi, ciumek verun angelria iivnek au͡g'arru, nutaan meciknaurtuten ilavet verutii iingani au͡g'allerkaanek.
MAT.7.6	“Menuilnguq cikiutekenriciu qimugten̄un, qunukeksi-llu egteksaunaku sitiinkaat ciuqerratnun, tua-i tutmarciqait, caugarrluci-llu akngiqluci.
MAT.7.7	“Kaigaci, tua-i cikiumaciquci, yuarci, tua-i nataquciiquci, tukriarci, tua-i ikirucimaciquci. 
MAT.7.8	Wani-wa kina imna kaigalria cikiumalartuq, kina-llu imna yualria nataqut'lartuq, kina-llu imna tukrialria ikirusngaluni. 
MAT.7.9	Kia nalirpeci qetunrani kaigalria keliparyugluni cikirciqau teggalqumek? 
MAT.7.10	Tuaten-llu neqmek kaigakan cikirciqlia ciissirpagmek? 
MAT.7.11	Tua-i assiileng'e'rpeci nallunrituci cikiqengllerkarpecen̄ek assilrianek cikiutnek mikelngurpecen̄un. Qaillun-kiq pitalriamek Atavci qilagmelnguum assilrianek cikirniartaki kaigavikesten̄i! 
MAT.7.12	Qaillun tua-i pisqumakuvci yugnun, tuaten-llu yuut pilarciki. Waniwauguq alerquun prophet-aat-llu pisqutkaat.
MAT.7.13	“Amigkun nequkilngurkun itqici. Waniwa picurliim tungii amigtangqertuq nequtulriamek, tumyararluni-llu iqtulriamek, amlleret-llu tamana aturluku it'lartut. 
MAT.7.14	Tua-i unguvam iteryaraa caknaanarquq, tumyaraa-llu nequkilami nataqestai ikget'lartut.
MAT.7.15	“Mulngakici qaneryariurualrianek piciunrilngurnek. Taukut ullalaraiceci qusngit amiitnek aturarluteng, tau͡gaam ilumegteggun keglunruut alingnarliuluteng. 
MAT.7.16	Elpeci atsaitgun nallunriciiqaci. Cukilanat-qaa tegusvik'larait wine-anek, naunerrluut-llu-qaa tegusvik'larait atsanek? 
MAT.7.17	Tuaten-llu-wa napa assilria atsanglartuq assilrianek, tau͡gken napakegtaunrilnguq naugiarkauguq assiilngurnek. 
MAT.7.18	Napa assilria naugisciigatuq assiitellrianek; tuaten-llu napakegtaunrilnguq naugisciigatuq assilrianek. 
MAT.7.19	Tamarmeng napat naugiyunrilnguut assilrianek, iqucimaarkaugut, kenermun-llu egcimaluteng. 
MAT.7.20	Taumek atsaitgun nallunritarkaugaci.
MAT.7.21	“Wangnun qanellrung'e'rmeng waten, ‘Ataneq, Ataneq’, tamarmirrluteng iterngaitut qiliim angayuqauvianun; tau͡gaam Atama qilagmelnguum pisqutiin aturtii itrarkauguq. 
MAT.7.22	Ernermi taumi amllelriit wangnun qanerciqut, ‘Ataneq, Ataneq, qaneryariunritukut-qaa aterpegun, cali-llu aterpegun anernerrluut anevkarluki, aterpegun-llu irr'inarqelrianek amllernek caliaqluta?’ 
MAT.7.23	Tuani qanruciiqanka, ‘Nalqapigtamci, wangnek ayagci assiilngurnek calilriani.’
MAT.7.24	“Kina imna qaneryaramnek niitellria aturluki-llu, ayuquq yugtun umyuartulriatun qiurem qaingani enelilriatun. 
MAT.7.25	Tua-i-llu ellarvanguq, ulesqiirluni-llu, kayungami-llu 'laavkaaq tauna callugyaaqaa, tau͡gaam imenrituq qiurmek tusnganengqerrami. 
MAT.7.26	Kina-llu qaneryaramnek makunek niitellria aturpek'naki-llu, ayuqarkauguq yugtun umyugailngurtun qaugyami enelilriatun. 
MAT.7.27	Ellarvangan-llu ulesqiirluni kayungluni-llu, 'laavkaaq tauna callugaa imlluku itumteqapiggluku-llu.” 
MAT.7.28	Qaneryarani ukut Jesus-aam taqngaki yugugaat irr'ikaat, 
MAT.7.29	nallunrilngurtun ayuqucirtuateng, igatulicetun pivkenani.
MAT.8.1	Ingrimek-llu atraan yugugaat maligtaat. 
MAT.8.2	Tangerrluku-llu mamyuilngurmek apqucilek tekituq ciuqerranun-llu ciisqumiggluni qanertuq, “Ataneq, piyukuvet carriryugngaarpenga.” 
MAT.8.3	Jesus-aam-llu unatni yaggluki agturaa, qanerluni-llu, “Piyugtua, carriuten.” Egmianun-llu apquciirutuq. 
MAT.8.4	Jesus-aam-llu qanrutaa, “Kitumun qaneryaqunak, tau͡gaam agayulirtem̄un tangercecartua, cikiun-llu Moses-aam alerquutekellra cikiutekiu tamakut nallunriutekaatnek.”
MAT.8.5	Jesus-aaq-llu Capernaum-aarmiunun tekican atanirturilriim ullagaa kaigavikluku, 
MAT.8.6	“Ataneq, wiinga pisteka nunamni taklartuq naulluuluni pekcesciigaliluni, nangteqeqapiggluni-llu.” 
MAT.8.7	Jesus-aam-llu qanrutaa, “Ullagciqaqa anirturyarturluku.” 
MAT.8.8	Anguyagtet atanirturtiita kiugaa, “Enemnun taikuvet tun'ernarqeciquten, tau͡gaam qanngerpet qaneryararpegun assiriciquq pisteka. 
MAT.8.9	Wani-wa wiinga pisten͞guyaaqua atanerni, anguyagtet tau͡gaam ataniumaluki, una ayaasqekumni ayagarkauguq, una-llu taisqekumni taigarkauguq, pisteka-llu qaillun pisqaqamku tuaten pilartuq.” 
MAT.8.10	Jesus-aam niicamiu man'a irr'iqapigtuq qanrulluki-llu malini, “Ilumun qanrutamci, waten pitalriamek ukvermek nataquteksaitua Israel-aani. 
MAT.8.11	Qanrutamci-llu, amlleret tekiciiqut calaramek kanavamek-llu aqumeciqut-llu qiliim angayuqauvianun Abraham-aaq, Isaac, Jacob-aaq-llu ilakluki. 
MAT.8.12	Tau͡gaam angayuqauviim yui cingqaqumaarkaugut ancimaluteng tan'gercetqapigtellriamun. Tuani qiaciqut kavcagciarkauluteng-llu keggutmeggnek.” 
MAT.8.13	Jesus-aam-llu qanrutaa anguyagtet atanirturtiit, “Tua-i ayii, ukverpet pisquciatun tuaten pimauten.” Pistii-llu sass'ami taumi assiriuq.
MAT.8.14	Peter-aam-llu eniinun Jesus-aaq itrami, tuani Peter-aam cakia tangrraa naulluullinilria puqelvagluni. 
MAT.8.15	Unataikun-llu agtuani puqlairutuq. Tua-i-llu makcami Jesus-aaq neqkiurluku. 
MAT.8.16	Atakuan-llu amllelriit anernerrlulget taitait. Elliin-llu qanllermikun anernerrluut anevkarai, naulluulriit-llu tamalkuita canrircetai. 
MAT.8.17	Piciurrluku Isaiah-kun prophet-aakun qanrutkumalria, “Ellminek tegua pinialucirput, piksagulluki-llu naulluuteput.”
MAT.8.18	Jesus-aam avatmini tangrramiki yugugaat alerquriuq qeraucesqelluni nanvam akilirneranun. 
MAT.8.19	Tuani igatulim ullagaa, qanrulluku-llu, “Elitnauristaa, maligciiqamken ayallren tamalkuan.” 
MAT.8.20	Jesus-aam kiugaa, “Kaviaret igtengqertut, yaqulget-llu ellamelnguut unglungqertut, tau͡gaam Yuum Qetunraa enaituq inarrvigkaminek.” 
MAT.8.21	Allam-llu elitnauram qanrutaa, “Ayaggaarlii ataka tungmagcarturluku.” 
MAT.8.22	Tau͡gaam Jesus-aam qanrutaa, “Maligesnga, tuqumalriit ellmeggnek tungmageskilit.”
MAT.8.23	Tua-llu angyamun ekngan elitnaurain maligtaat. 
MAT.8.24	Tangerrluku-llu, alqunaq kayunguriuq nanvami. Qairpiit-llu tuaten angyaq ekurluku. Tau͡gaam ellii qavartuq. 
MAT.8.25	Elitnaurain-llu ullagaat, tupaggluku-llu qanrutaat, “Ataneq, anirturkut akacakatartukut!” 
MAT.8.26	Tau͡gaam elliin qanrutai, “Ciin nangyaryugceci, elpeci ukverkilngurni?” Makluni-llu anuqa meq-llu inerqurak; tamaa-llu quunenguq. 
MAT.8.27	Tau͡gaam taukut angutet irr'ikluku qanertut, “Qaillun una yuk ayuqa, anuqem mer'em-llu niisngaluku?”
MAT.8.28	Tua-i-llu akilirneranun tekican Gadarenes-aarmiunun, malruk anernerrlulgek pairtak, qungunek anlutek, alingnarqeqapigglutek, yuut-llu tamaaggun kituyunaunateng. 
MAT.8.29	Taukuk qayagpagtuk qanerlutek, “Caciqsit wangkugnun, Jesus-aaq Agayutem Qetunraa? Tekituten-qaa nangetnalunuk pinarivailgan?” 
MAT.8.30	Yaaqsinrilkiitni-llu sitiinkaat katngat uitaut nerelriit. 
MAT.8.31	Anernerrluut-llu kaigavikaat, “Aneskuvkut sitiinkaanun katnganun ayagceskikut.” 
MAT.8.32	Qanrutai-llu, “Tua-i ayagci.” Anngameng-llu sitiinkarugarnun katnganun itertut; tangerrluku-llu sitiinkaat tamarmeng picimegcetun aqvaqurluteng pen̄akun nanvamun igtut qecuqilluteng-llu mermi. 
MAT.8.33	Taukut-llu tarikestait qimagtut nunarpagnun, qanemcikluki-llu tamalkuita, taukuk-llu anernerrlulgek ayuquciagnek. 
MAT.8.34	Tamaa-llu nunarpiim yui tamarmeng an'ut pairrsaagluku Jesus-aaq. Tangrramegteggu-llu kaigavikaat nunameggnek ayaasqelluku.
MAT.9.1	Jesus-aaq-llu angyamun ek'uq, qerarluni-llu nunaminun tekilluni. 
MAT.9.2	Tangerrluku-llu angun nat'mikun nalamalria taitaat elliinun inarrvigmi taklaluni. Jesus-aam-llu ukvertaciat tangrramiu nalamalria qanrutaa, “Qetunraaq, caceturi, assiilnguten au͡gaumaut.” 
MAT.9.3	Igatulit-llu ilaita qaneksuarautekaat ellmeggnun, “Una angun piciliutekiuq.” 
MAT.9.4	Tau͡gaam Jesus-aam umyugait nallunrilamiki qanertuq, “Ciin umyuarteqseci assiilngurmek ircaqurpeciuggun? 
MAT.9.5	Naliak qacignarqenrua, qanerluni, ‘Assiilnguten au͡gaumaut,’ wall'u qanerluni, ‘Makten piyualuten-llu’? 
MAT.9.6	Tau͡gaam nallunritesqelluci Yuum Qetunraa assiilngurnek au͡g'ariyunarqucianek nunam qaingani.” Naulluulriamun qanertuq, “Makten, inarcessuuteten-llu teguluki enevnun ayii.” 
MAT.9.7	Tauna-llu maktuq ayagluni-llu eneminun. 
MAT.9.8	Tau͡gaam yugugaat tangrramegteggu alingut, Agayun-llu nanraraat, pinimek tuaten pitalriamek cikiqengelria yugnun.
MAT.9.9	Jesus-aaq-llu tamaaken ayiimi angun tangrraa Matthew-mek at'lek akiliquraucivigmi aqumgalria. Qanrutaa-llu, “Maligesnga.” Tauna-llu nangertuq maliggluku-llu.
MAT.9.10	Enemi-llu aqumgallrani nerluni, amllelriit akiliqurautnek quyurcistet, assiilngiumalriit-llu taigut ilalirluku elitnaurai-llu. 
MAT.9.11	Tau͡gaam Pharisee-aat tamana tangrramegteggu qanrutait elitnaurai, “Ciin uum elitnauristevci akiliqurautnek quyurcistet assiilngiumalriit-llu nerellgutek'lartaki?” 
MAT.9.12	Jesus-aam man'a niicamiu qanrutai, “Canrilnguut yungcaristem̄ek pinarqenritut tau͡gaam naulluulriit. 
MAT.9.13	Tau͡gaam ayagci elitengnaqluku caucia mat'um: ‘Takumcukinermek piyugtua, cikiutnek ekuagarkanek piyugpek'nii.’ Tekitenrilama ellualriit umyualinqigcesqelluki tau͡gaam assiilngilriit.”
MAT.9.14	John-aam elitnaurain ullagaat Jesus-aaq apluku-llu, “Ciin wangkuta Pharisee-aat-llu yaalarceta, elpet tau͡gken elitnauraten yaayuunateng?” 
MAT.9.15	Jesus-aam-llu qanrutai, “Kassuucaram-qaa yui angniitelartut nayurtekluku uikaun? Tau͡gaam erenret tekiciiqut uikautem ayaucimallerkaa ellaitnek; nutaan tuani yagciqut. 
MAT.9.16	Yuum 'liqneq nutaraq ilaarutkenrit'laraa ak'allarmun aturamun, 'liqnerem allgunqigtarkaungaku arcaqanruluku. 
MAT.9.17	Tuaten-llu wine-aq nutaraq imiutenrit'laraat caqunun ak'allarnun; caqun qagertarkaungaku, wine-aq-llu maqluni, caqun-llu caunrirluni. Tau͡gaam nutaraq wine-aq nutaramun caqumakuni tamarmek cangaituk.”
MAT.9.18	Mat'umek qallasnginanrani tangerrluku atanirturilria tekituq, Jesus-aam-llu ciuqerranun ciisqumiggluni qanertuq, “Wiinga panika yuunrirtuq watua, tau͡gaam taikuvet unatevnek-llu pategvikekuvni unguirarkauguq.” 
MAT.9.19	Jesus-aam-llu nangerrluni maligtaa, elitnaurani ilakluki.
MAT.9.20	Tangerrluku-llu arnaq tekituq augmek apqucilek allrakuni qula malrugnek cipluku. Taum ullagaa kingunrakun, agturluku-llu aturain akuatgun, 
MAT.9.21	qanellruami ellminek waten, “Aturai tau͡gaam agtuqumki assiriciqua.” 
MAT.9.22	Jesus-aam-llu kingyarluku tangvagaa qanrulluku-llu, “Paniik, caceturikina, ukverpet anirturaaten.” Arnaq-llu tauna sass'ami taumi assiriuq.
MAT.9.23	Atanirturilriim-llu eniinun itrami, Jesus-aam tangrrai aturcetaartet yugugaat-llu neplialriit. 
MAT.9.24	Elliin-llu qanrutai, “Avici, nasaurluq una tuqunrituq tau͡gaam qavartuq.” Taukut-llu temcikaat. 
MAT.9.25	Tau͡gaam yugugaat avicimariatni itertuq unataikun-llu teguani nasaurluq tauna maktuq. 
MAT.9.26	Man'a-llu tuaten pillra qaneryaraurtuq tamiini nunami.
MAT.9.27	Tuaken-llu ayiin cikmiumalriik malruk maligtaak, qayagalutek-llu, “Usuuq, David-aam Qetunraan, takumcukikuk.” 
MAT.9.28	Enemun-llu itran ullagaak. Tua-llu Jesus-aam aptak, “Ukvertutek-qaa piyunarqucingqerrucimnek?” Taukuk-llu qanertuk, “Qanrucirpetun, Ataneq.” 
MAT.9.29	Tua-i-llu iikek agturai qanerluni, “Ukverpetek pisquciatun tuaten pimautek.” 
MAT.9.30	Taukuk-llu iikek uituk. Jesus-aam-llu tamaa inerqurak, “Qaneryaqunatek.” 
MAT.9.31	Tau͡gaam taukuk ayiimek qalarutkaak nunani tamaitni.
MAT.9.32	Tangerrluku-llu yuk qanerciigalnguq elliinun ullautaat anernerrlugmek pilek. 
MAT.9.33	Anernerrluk-llu anevkaumarian, yuk tauna qaneryaurtuq; yugugaat-llu tuanelnguut irr'iqapigtut qanerluteng, “Waten pilriamek tangeqsaitukut Israel-aani.” 
MAT.9.34	Pharisee-aat tau͡gaam qanertut, “Anernerrluut anevkalarai anernerrluut atanratgun.”
MAT.9.35	Jesus-aaq-llu ayalartuq nunarpagnun nunarrarnun-llu tamalkuitnun elicungcariluni-llu agayuviitni, angayuqauviim qaneryarartaa qanrutekluku. Yuut-llu anirtularai naulluutaitnek apquciitnek-llu tamalkuitnek. 
MAT.9.36	Tau͡gaam yugugaat tangrramiki takumcuyugtuq ellaitnek, ikayurnaqngata, sekavcimiita-llu qusngicetun aulukestailngurcetun. 
MAT.9.37	Tua-i elitnaurani qanrutai, “Quyurtarkat amllerrsaaqut, tau͡gaam quyurcilriit ikgetut. 
MAT.9.38	Taumek quyurciviim Atanra kaigavikiciu ayagcecisqelluku quyurciarkanek quyurcivigmun.”
MAT.10.1	Elitnaurani-llu qula malrugnek cipnelget ellminun taisqai, piyunarqucirkilluki-llu anernerrlugnun anevkariyunariluki, yugnek-llu anirturiyunariluki naulluutaitnek apquciitnek-llu. 
MAT.10.2	Elitnaurat-llu qula malrugnek cipnelget atrit waten ayuqut: ciuqliq Simon-aaq Peter-aamek atengqertuq, anelgutii-llu Andrew-ruuq; James-aaq-llu Zebedee-am qetunraa, anelgutii-llu John-aaq, 
MAT.10.3	Philip-aaq-llu, Bartholomew-llu, Thomas-aaq-llu, Matthew-llu tauna akiliqurautnek quyurcista, James-aaq-llu Alphaeus-aam qetunraa, Thaddaeus-aaq-llu, 
MAT.10.4	Simon-aaq-llu Canaanite-aq, Judas Iscariot-aaq-llu imna tunestellra.
MAT.10.5	Taukut qula malrugnek cipnelget Jesus-aam ayagcetai ellimerturluki-llu qanrutai, “Jews-aarunrilngurnun ayanrici, Samaria-rmiut-llu nunarpaitnun iterpek'naci. 
MAT.10.6	Tau͡gaam Israel-aam tamaumalriartainun ayakici. 
MAT.10.7	Natmun-llu ayakuvci qaneryariurci qanerluci, ‘Qiliim angayuqauvia ukaqsigiuq!’ 
MAT.10.8	Naulluulriit anirturciki, tuqumalriit unguirciki, mamyuilngulget carrirciki, anernerrluut-llu anevkarciki. Akiinaki cikiumauci, akiinaki-llu cikiqengici. 
MAT.10.9	Ang'aqinrici suulutaamek, akikamek-llu, wall'u punernermek caqurrarpeciuggun, 
MAT.10.10	aklivilgirpek'naci-llu, wall'u malrugnek qallirraagnek, wall'u aluilitagnek malruinek, ayarugnek-llu; tua-i calilria nuuqitevkarnarqenrilan. 
MAT.10.11	Nunarpagnun-llu, wall'u nunarrarnun itquvci tun'ernailngurnun pikici, tuani-llu uitaluci ayallerkarpecen̄un. 
MAT.10.12	Enemun-llu itquvci tuanelnguut angniriciki; 
MAT.10.13	ena-llu tauna tun'ernailkan uitanqegcisqutmek pisqumaciqerci, tau͡gaam tunriukutnarqekan uitanqegcisqun utertarkauguq elpecen̄un. 
MAT.10.14	Kia-llu imum ciuniunrilkaci niicugpek'nani-llu qaneryararpecen̄ek, tuaken ankuvci enemek wall'u nunanek, evcukiciu urr'aq it'garpecen̄ek. 
MAT.10.15	Ilumun, qanrutamci qanercetaarumallerkaat tekiskan imkut Sodom-aarmiut Gomorrah-rmiut-llu utumanruarkaugut taukuni nunani.
MAT.10.16	“Tangerrluku, ayagcetamci qusngitun keglunret akuliitnun, taumek usvitukici ciissirpagtun, alingnaunaci-llu yaqulegtun. 
MAT.10.17	Tau͡gaam mulngakici yugnun, taukut tunciqaiceci qaillukuarten̄un, taukut-llu piqertuarciqaiceci agayuvimeggni; 
MAT.10.18	ullaucimaarkauguci-llu atanernun atanvagnun-llu wii piteklua, nallunairutkamnek taukunun Agayumanrilngurnun-llu. 
MAT.10.19	Tau͡gaam tunkaceci umyuarrlugcaryaqunaci qaillun qanllerkarpecen̄ek. Tau͡gaam sass'ami taumi cikiumaciquci qanllerkarpecen̄ek. 
MAT.10.20	Maa-i elpecen̄ek qallatenrilavci, tau͡gaam Atavci Anernera qallacan elpecen̄i. 
MAT.10.21	Anelgutni-llu anelgutiin tuqutarkaurceciiqaa, aatiin-llu irniani, irniarita-llu angayuqateng tuqutarkaurceciiqait. 
MAT.10.22	Uumikumaarkauguci-llu tamaitnek wii atqa ayagneqluku. Tau͡gaam pektayiilnguq iquanun anirtuumaarkauguq. 
MAT.10.23	Tau͡gaam nangeskaceci taukuni nunani, allanun qimakici. Ilumun, qanrutamci Israel-aat nunarpait qaqisngaitaci Yuum Qetunraa tekipailgan.
MAT.10.24	“Elitnauraq angenrunrituq elitnaurtem̄ini, tuaten-llu pista angenrunrituq atanermini. 
MAT.10.25	Atawauyartuq elitnauraq elitnaurtem̄itun pitakuni, pista-llu atanermitun. Enem yua Beelzebul-amek aterpageskatgu, taum yui arcaqanranek aterpagciiqait. 
MAT.10.26	Taumek alikenriciki patumalriartailan patuirumangailngurmek, iirumalriartailan-llu alailngailngurmek. 
MAT.10.27	Tan'germi qanelqa tanqigmi qanrutkiciu, ciutevcen̄un-llu agyumcilqa enem qainganek qayagatkiciu. 
MAT.10.28	Imkut-llu temnek tuqucilriit alikenriciki, tarnermek tuqucisciigalata. Imna tau͡gaam civuurakiciu tarnerem temem-llu piunriryugngastiik nangteqnami. 
MAT.10.29	Yaquliyagaak-qaa malruk tunumanrit'lartuk akicuarmun, aipaa-llu iggngaunani nunamun Atavci nalluani. 
MAT.10.30	Qamiquvcen̄i-llu nuyat naaqumaut. 
MAT.10.31	Taumek alingenrici, elpeci qununarqenruqapigtuci yaquliyagarni amllerni. 
MAT.10.32	Taumek kina imna apervikuatekesteka yuut ciuqerratni, tauna wii-llu apervikuatekciqaqa Atama qilagmelnguum ciuqerrani. 
MAT.10.33	Tau͡gaam kina imna mecirautekesteka yuut ciuqerratni, tauna wii-llu mecirautekciqaqa Atama qilagmelnguum ciuqerrani.
MAT.10.34	“Umyuarteqenrici uitanqegcitmek taicuklua nunamun; uitanqegcitmek taitenritua tau͡gaam saskumek. 
MAT.10.35	Tekicama angun inglukevkarnaluku atiinun, pania-llu aaniinun, ukurrii-llu cakianun. 
MAT.10.36	Yuum-llu nakmiin enelgutni inglukestekciqai. 
MAT.10.37	Kina imna ataminek, wall'u aanaminek, kenkinrulria wangni, tunriukutnarquq wangnek; kina-llu imna qetunraminek, wall'u paniminek, kenkinrulria wangni, tunriukutnarquq wangnek. 
MAT.10.38	Kia-llu kelistani qunrilkuniu maligglua-llu tunriukutnarquq wangnek. 
MAT.10.39	Kia-llu imum unguvaminek nataquculriim tamarciqaa. Kia-llu unguvani tamaquniu wii piteklua nataqeciqaa.
MAT.10.40	“Kia imum elpecen̄ek ciuniurilriim ciuniuraanga, wangnek-llu ciuniurilriim ayagcesteka ciuniuraa. 
MAT.10.41	Kina-llu imna prophet-aamek ciuniurilria, prophet-aarucia pitekluku, prophet-aam nunuliutiinek pingciquq. Kina-llu imna ellualriamek yugmek ciuniurilria, elluarucia pitekluku, ellualriim nunuliutiinek pingciquq. 
MAT.10.42	Kina-llu imna ukut mikellriit iliitnun cikiqengelria kumlamek saskam imaanek ukverumalriim atrakun, ilumun qanrutamci nunuliutminek tamaringaituq.”
MAT.11.1	Tamatum-llu kinguani alerquutni qaqimariamiki elitnauraminun qula malrugnek cipnelegnun, tuaken ayagtuq elitnauriluni qalaruciluni-llu nunani tamakuni.
MAT.11.2	Tua-i-llu caqerluni John-aam itercivigmetlermini Christ-am caliari niicamiki elitnaurami ilait ayagcetai, 
MAT.11.3	qanerluteng-llu elliinun, “Taunguuten-qaa tekitarkaq, wall'u-qaa allamek neryuniurnarqukut?” 
MAT.11.4	Jesus-aam-llu kiugai, “Uterrluci nasvicarturciu John-aaq makunek niitellerpecen̄ek tangllerpecen̄ek-llu. 
MAT.11.5	Cikmiumalriit tangerrsaurtut, tussitellriit piyuayaurtut, mamyuilngulget-llu carriumaut, niicuilnguut-llu niicaurtut, tuqumalriit-llu unguirtut, takumcunarqelriit-llu qaneryaramek qanrucimaut. 
MAT.11.6	Atawaqertuq-llu kina imna cangakinrilnguq wangnek.”
MAT.11.7	Ayiignek-llu Jesus-aam yugugaat qanrutai John-aaq pitekluku, “Camek tangerrnaluci yuilqumun ayallruceci? Naunrarmek-qaa anuqem arulaskiinek? 
MAT.11.8	Wall'u camek tangerrnaluci ayallruceci? Angutmek-qaa aturaqegcilriamek? Tangerrluku aturaqegcilriit atanret enaitni uitalartut. 
MAT.11.9	Wall'u-qaa camek tangerrnaluci ayallruceci? Prophet-aamek-qaa? Ilumun, qanrutamci prophet-aam piunranek. 
MAT.11.10	Waniwaungan pitekluku igausngalria waten: ‘Tangerrluku, pisteka ayagcetaqa ciunerpegun tumkan upcesqelluku ciuvni.’ 
MAT.11.11	Ilumun, qanrutamci arnakun yuurtellriartangeksaituq John-aam angllurcecistem piunranek. Tuaten-llu-wa pingraan qiliim angayuqauvian yuin piunrillrat piunruuq elliini. 
MAT.11.12	John-aam-llu angllurcecistem kinguani man'a engelkarrluku qiliim angayuqauvia pingutengnaqsaaqaat, palartevkenateng-llu itengnaqsaaqaat. 
MAT.11.13	Nauwa tamarmeng prophet-aat, alerquutet-llu nallunairiut John-aaq engelkarrluku. 
MAT.11.14	Tuaten-llu ciuniuryukuvciu taunguuq Elijah tekitarkaq. 
MAT.11.15	Ciutengqellria niilli.
MAT.11.16	“Tau͡gaam camun ayuquciiqsia ukut yuut? Ayuqut mikelngurcetun aqumgalriacetun tuneniarvigni, qayagaulriacetun ilameggnun 
MAT.11.17	qanerluteng: ‘Aturcetaarucaaqamci, tau͡gaam yuranrituci, nepliayaaqukut-llu tau͡gaam iluteqenrituci.’ 
MAT.11.18	Nauwa John-aaq tekitellruuq nerkegtayuunani mek'egtayuunani-llu, qanrutkaat-llu tuunrangayagmek pingqerrniluku. 
MAT.11.19	Yuum-llu Qetunraa tekituq ner'aqluni mer'aqluni-llu, qanrutkaat-llu: ‘Tangerrluku, nernertulria meryunqeggluni-llu, yugnik'larai-llu akiliqurautnek quyurcistet assiilngiumalriit-llu.’ Tau͡gaam elluaq nallunaitelartuq caliamikun.”
MAT.11.20	Tamatum kinguani nunat irr'inarqelrianek amllenrulrianek pivikellni nunurai, umyualinqigtenrilata. 
MAT.11.21	“Nakleng, elpet Chorazin! Nakleng, elpet Bethsaida! Maa-i piliat angelriit elpeni pimalriit Tyre-ami Sidon-ami-llu pimallrukata ak'a missuullernek atungluteng qamllerni-llu aqumluteng umyualinqigcartut. 
MAT.11.22	Tau͡gaam qanrutamci, ernermi qanercetaarvigmi Tyre-armiut Sidon-armiut-llu takumcukumanruarkaugut elpecen̄i. 
MAT.11.23	Elpet-llu, Capernaum, ellami angenruyukeng'e'rpet nangteqnamun cingumaarkauguten. Maa-i caliat angelriit elpeni pimalriit Sodom-aami pimallrukata erneq man'a engelkarrluku uitayartuq. 
MAT.11.24	Tau͡gaam qanrutamci, ernermi qanercetaarvigmi Sodom-aarmiut takumcukumanruarkaugut elpecen̄i.”
MAT.11.25	Tuani-llu Jesus-aaq qanertuq, “Quyavikamken, Aata, qiliim nunam-llu Atanrani, makunek iirucavki usvitulriit elisngalriit-llu, tau͡gaam mikelnguut taringevkarluki. 
MAT.11.26	Tuaten pili, Aata, tuaten atawaungan elpeni. 
MAT.11.27	Cat tamarmeng Atamnek wangnun tunumaut. Kia-llu nallunritenritaa Qetunraq, Aatam tau͡gaam. Tuaten-llu kia nallunritenritaa Aata, Qetunram tau͡gaam, Qetunram-llu nasviskiin nallunriciiqaa. 
MAT.11.28	Ullagcia tamarpeci caknaalriani, artuqlitellriani-llu, mernuiruciiqamci. 
MAT.11.29	Atmautamnek askici, cuqeklua-llu ellmikutuungama, wangnek-llu picalqukevkenii, tua-i tarnerpeci mernuinercirvigkaatnek nataquciiquci. 
MAT.11.30	Atmautaqa piyunaqngan, atmagkiuranka-llu uqiggenateng.”
MAT.12.1	Tamatum nalliini Sabbath-aaruluku, Jesus-aaq elitnaurani-llu mukaarkat akuliitgun pektut; kaingameng-llu elitnaurai mukaarkanek kangririluteng ner'ut. 
MAT.12.2	Tau͡gaam Pharisee-aat tamana tangrramegteggu qanrutaat, “Tangerrluku, elitnauraten pisqutngunrilngurmek pilriit Sabbath-aami.” 
MAT.12.3	Tau͡gaam elliin kiugai, “Naaqiksaituci-qaa David-aam picillranek kaillermini malini-llu? 
MAT.12.4	Nauwa Agayutem eniinun itellruuq nerluni-llu kelipanek tangrresqutnek, nerrlerkaat inerquusngangraan elliinun maliinun-llu, agayulirten̄un tau͡gaam neresqutnguluteng. 
MAT.12.5	Cali-llu-qaa naaqiksaituci alerquutni agayulirtet Agayuvigpagmi picillratnek, Sabbath-aaq qigcikenrilngermegteggu picurlautailuciat. 
MAT.12.6	Taumek qanrutamci, Agayuviim piunranek maa-i ilangqertuci. 
MAT.12.7	Tau͡gaam nallunrilkuvciu caucia mat'um, ‘Takumcukiyaraq cucukaqa, cikiutet ekuagarkat pivkenaki,’ tua-i pinarqenrilnguut cangakeksaicaraci. 
MAT.12.8	Wani-wa Yuum Qetunraa Sabbath-aam Ataneqngaku.”
MAT.12.9	Tamaaken-llu ayiimi agayuviatnun itertuq. 
MAT.12.10	Tangerrluku-llu, tuani angucetangqertuq, unatai nalamaluteng. Aptaat-llu Jesus-aaq, “Pisqutnguuq-qaa Sabbath-aami yungcariluni?” Waniwa picetaarutnaluku. 
MAT.12.11	Elliin-llu kiugai, “Nalirci qusngiutengqerquni ataucimek, tauna-llu igeskan elanermun Sabbath-aami, teguluku-qaa nuggngaitaa? 
MAT.12.12	Atam, qaillun pitalriamek yuk qununarqenrua qusngimi? Taumek Sabbath-aarungraan assilriamek caliyunarquq.” 
MAT.12.13	Tua-i-llu angun tauna qanrutaa, “Unateten yageski.” Taum-llu yagtai, assiriqerrluteng-llu unatai inglumegcetun.
MAT.12.14	Pharisee-aat anngameng qaillukuartut nau͡gg'un piunrirnaluku.
MAT.12.15	Tau͡gaam Jesus-aam elpekngamiki tuaken ayagtuq. Yugugaat-llu maligtaat. Elliin-llu yungcarai tamalkuita. 
MAT.12.16	Cakneq-llu inerqurai tuaten pillni qanrutkesqevkenaki. 
MAT.12.17	Tamana piciurrluku Isaiah-m prophet-aam qanellra: 
MAT.12.18	“Tangerrluku, pisteka cucukek'ngaqa. Elliin kenkek'ngama ilukegcivkaraanga. Wiinga-llu Anerneq tuc'eciiqaqa elliinun. Elliin-llu qaneryarallgutkenrilnguut cikirciqai cuqyutkaatnek. 
MAT.12.19	Tauna qanaataarngaituq, qasqaarngaunani-llu, erinii-llu tumyarani niicimangaituq. 
MAT.12.20	Naunraq cuplulek qagerngalria ayemn͞gaitaa, kumarun-llu qamyartulria nipngaitaa, elluam cirlakillerkaan engeliinun; 
MAT.12.21	qaneryarallgutkenrilnguut-llu atra neryuniurvikciqaat.”
MAT.12.22	Tamatum nalliini ullautaat elliinun anernerrlulek, cikmiumalria qanyuunani-llu. Tauna anirturaa Jesus-aam qaneryaurtelluku, tangerrsaurtelluku-llu. 
MAT.12.23	Yuut-llu tamarmeng alangaartut qanerluteng, “Una-qaa David-aam kinguveqsaa-qaa?” 
MAT.12.24	Tau͡gaam Pharisee-aat niicamegteggu qanertut, “Uum allakun anernerrluut anevkaqsaicaaqai tau͡gaam tuunrangayagkun, anernerrluut atanratgun.” 
MAT.12.25	Tua-i-llu Jesus-aam umyugaat nallunrilamiu qanrutai, “Angayuqauvik piunrirciquq yui ellmeggnun inglukuskata. Tuaten-llu nunarpagmiut wall'u enelgutkelriit inglukuskuneng nangerngangaitut. 
MAT.12.26	Tuaten-llu tuunrangayak anevkarikuni tuunrangayagmek, ellminek inglukiuq. Qaillun waniwa angayuqauvingqerciqa? 
MAT.12.27	Tua-i-llu wiinga tuunrangayagkun anevkarikuma anernerrlugnek, nau͡gg'un elitnauraci anevkarilartat? Taumek wani-wa ellaita qanercetaararkaugaiceci. 
MAT.12.28	Tau͡gaam Agayutem Anernerakun anernerrluut anevkaqumki, Agayutem angayuqauvia tekisngauq elpecen̄un. 
MAT.12.29	Qaillun-mi pinilriim enii yuum ityunarqau piutainek uayaariyarturluku? Qillerqaaquniu tau͡gaam yuk ciumek enii uayaayunarqeciqaa. 
MAT.12.30	Wangnun maligutenrilnguum inglukaanga, cali-llu quyurcillgutkenrilkeka sekavcilriaruuq.
MAT.12.31	“Taumek qanrutamci: yuut au͡g'arisngaarkauyaaqut assiilnguitnek tamalkuitnek, qanerrluutaitnek tuaten. Tau͡gaam Anernerem piciliutekestii au͡g'aricimangaituq. 
MAT.12.32	Kia imum piciliutekekuniu Yuum Qetunraa au͡g'aricimaarkauguq. Tau͡gaam kia imum Anerneq Tanqilria piciliutekekuniu ellami mat'umi au͡g'aricimangaituq, ellam-llu aipaani pimangaunani.
MAT.12.33	“Napa atsangqetuli assilriarukan atsai-llu assilriaruciqut, napa nallunaitelaami atsamikun. 
MAT.12.34	Elpeci ciissirpiit piyagaitni, qaillun-mi assiilnguuluci assilriamek qanerciqseci? Umyuam qanellra qanerkun anlartuq. 
MAT.12.35	Yuk assilria umyuaminek qemangqaallerminek assilriamek qanlartuq. Tau͡gaam yuk assiilnguq umyuamini qemangqaallerminek assiilngurmek qanlartuq. 
MAT.12.36	Tau͡gaam qanrutamci: yuut qanlallrit assiilngurmek, tamakut pitekluki qanercetaarumaarkaugut ernermi taumi qanercetaarvigmi. 
MAT.12.37	Qanllerpegun aipaagnek elluakumaarkauguten, wall'u pinarqumaarkauluten.”
MAT.12.38	Tamatum nalliini cali igatulit, Pharisee-aat-llu ilaita qanrutaat, “Ataneq, elpenek nallunailkutamek tangerrsugtukut.” 
MAT.12.39	Tau͡gaam kiugai, “Assiilnguut akusrarutekilriit-llu nallunailkutamek yualartut, tau͡gaam nallunailkutamek pimangaitut, Jonah-m tau͡gaam prophet-aam pianek. 
MAT.12.40	Jonah-tun ernerni pingayuni unugni-llu pingayuni neqerpiim anrutaan iluantellertun, tuaten-llu Yuum Qetunraa ernerni pingayuni unugni-llu pingayuni nunam iluantarkauguq. 
MAT.12.41	Ninevah-rmiut-llu qanercetaarvigmi nangerciiqut ukut yuut ilakluki, assiilkelluki-llu. Nauwa taukut umyualinqigtellruut Jonah-m qanellra niicamegteggu. Wani-wa-llu Jonah-m piunranek ilangqertuci. 
MAT.12.42	Imna-llu atanelleq arnaq ungalam tungiinek tekitelleq qanercetaarvigmi maktellgutkarkaugai ukut yuut assiilkelluki-llu. Nauwa tauna nunat yaaqsinratnek tekitellruuq Solomon-aam umyuartutacia niitnaluku. Wani-wa-llu Solomon-aam piunranek ilangqertuci.
MAT.12.43	“Anerneq assiilnguq yugmek an'aqami calligtaalartuq mertailngurteggun uitavigkaminek yuarluni, tau͡gaam nataqutevkenani. 
MAT.12.44	Tua-i-llu qanertuq, ‘Uitallemnun ataam uterrlii.’ Tekicamiu-llu nataqaa yuitellinillra, carriumaluni, assircaumaluni-llu. 
MAT.12.45	Nutaan-llu allanek malrunlegnek anernerrlugnek aqvatuq ellmini arcaqanrulrianek; tamarmeng-llu iterluteng tuavet uitavikluku-llu. Yuum-llu taum ayuqucia kinguqliq arcaqanruciquq ciuqliani. Tuaten-llu ukut yuulgutkelriit assiilnguut ayuqeciqut.”
MAT.12.46	Cali yugnek qalaruciinanrani, aanii anelgutai-llu nangengqaut yuut elatiitni qalarucugluku. 
MAT.12.47	Yuut-llu iliita qanrutaa, “Atam, aanan anelguteten-llu keggani nangengqaut qalarucugluten.” 
MAT.12.48	Elliin tau͡gaam qanrutaa, “Kinkut aanaksia, kinkunek-llu anelgutengqercia?” 
MAT.12.49	Elitnaurani-llu nirluki qanertuq, “Wani-wa tang aanaka anelgutenka-llu! 
MAT.12.50	Kina imna Atama qilagmelnguum pisqutiinek atulria, tauna anelgutkaqa, nayagaqluku-llu, aanakluku-llu.”
MAT.13.1	Ernermi taumi Jesus-aaq anngami enemek, nanvam cen̄iinun aqumuq. 
MAT.13.2	Yugugaat-llu amllelriit quyurrvikngatni angyamun ekluni aqumuq. Yuut tau͡gaam nunami nangengqaut. 
MAT.13.3	Elliin-llu qalarutai amllelrianek ayuqestassiigutetgun qanerluni, “Tangerrluku nauceciiyurta nauceciiriyarturtuq. 
MAT.13.4	Nauceciirinanrani-llu ilait tut'ut tumyaramun, yaqulget-llu nerait nangluki. 
MAT.13.5	Ilait-llu teggalqulilriamun tut'ut, amllermek nunatailngurmun, naugarrluteng-llu mamtulriamek nunailameng, 
MAT.13.6	akerta-llu pic'an uugut, acilqurrilameng-llu nalaut. 
MAT.13.7	Ilait-llu cukilanat akuliitnun tut'ut, cukilanat-llu naungameng nauviirait. 
MAT.13.8	Ilait-llu nunamun assilriamun tut'ut naugiluteng-llu, ilait mukaarkangut yuinarnek tallimataarluteng, ilait-llu yuinarnek pingayutaarluteng, ilait-llu yuinarmek qulnek ciptaqluku. 
MAT.13.9	Ciutengqellria niilli.”
MAT.13.10	Elitnaurain-llu ullagaat qanrulluku, “Ciin qalaruciki ayuqestassiigutetgun?” 
MAT.13.11	Kiuluki-llu qanrutai, “Elpeci cikiumauci cauciitnarqelriit taringyugngaluki, Agayutem angayuqauvian pii, tau͡gaam ellait cikiumanritut. 
MAT.13.12	Pingqellria cikiumaarkauguq amllelrianek pingqerresqelluku. Tau͡gaam piilnguq teguimaarkauguq piutainek tuaten. 
MAT.13.13	Taumek ayuqestassiigutetgun qalarut'laranka, iingqeng'e'rmeng tangenrrilata, ciutengqeng'e'rmeng-llu niitenrilata, taringevkenateng-llu. 
MAT.13.14	Ellaitni Isaiah-m qanellra piciurtuq man'a: ‘Niiterrlainang'e'rpeci ayuqucingengaituci, tangerrlainang'e'rpeci-llu taringengaituci. 
MAT.13.15	Yuut ukut ircaqruit elpegiutut, ciutait-llu umgumaut, iingit-llu takviatut, iimegteggun tangrrarkaunrirluteng, ciutmegteggun-llu niitnanrirluteng, umyuameggnek-llu ayuqucingnanrirluteng caungaunateng-llu wangnun anirtuusqelluteng.’ 
MAT.13.16	Tau͡gaam iici atawaqertut tangrrucameng, ciuteci-llu niicameng. 
MAT.13.17	Ilumun, qanrutamci, prophet-aat amllelriit ellualriit-llu tangerrsugyaaqait tangelci, tau͡gaam tangenrritait, niitelci-llu niicugyaaqait, tau͡gaam niitenritait. 
MAT.13.18	Ayuqestassiigun man'a niiciu nauceciiyurtem̄ek. 
MAT.13.19	Yuk qaneryaramek niitaqami angayuqauviim pianek taringevkenaku-llu, assiilguum tekitaqamiu allurtelaraa ircaqruani nauceciimalriamek. Waniwauguq pekcaramun nauceciimalria. 
MAT.13.20	Waniwauguq-llu teggalqulilriamun nauceciimalria niitaqami qaneryaramek quyakluku ciuniularaa. 
MAT.13.21	Tau͡gaam acilqurrilami elliineteksaituq ak'anun. Qaneryaraq pitekluku arenqiallugeskuni, wall'u nangcimakuni pinriqertelartuq. 
MAT.13.22	Cukilanat-llu akuliitnun nauceciumalria waniwauguq; qaneryaramek niitellria yuk; tau͡gaam ellam mat'um pii umyuarrlugcarautekngamiki, tukuucim-llu ukvercecani, qaneryaraq cikvagutelaraat, naugivkarpek'naku. 
MAT.13.23	Tau͡gaam nuna assilria naucetaarkam tusvikellra waniwauguq qaneryaramek niitellria taringluku-llu: taumek naugiuq naungiinalrianek, ilii yuinarnek tallimataarluni, ilii-llu yuinarnek pingayutaarluni, ilii-llu yuinarmek qulnek cipluku.”
MAT.13.24	Allamek ayuqestassiigutmek cali qanrutai, “Qiliim angayuqauvia ayuquq yugtun assilrianek naucetaarkaanek nauceciilriatun naucetaarvimini. 
MAT.13.25	Tau͡gaam yuut qavallratni inglukestii tailliniuq assiitellrianek naunerrlugnek nauceciiyarturluni mukaarkat akuliitnun, ayagluni-llu. 
MAT.13.26	Tua-i naucetaat naungameng kangingluteng-llu, taukut-llu naunerrluut alairtut. 
MAT.13.27	Naucetaarviliurta tua-i pistain ullagaat apluku-llu, ‘Assilrianek-ggem nauceciillrungatuten, naken-mi naunerrlugtanga?’ 
MAT.13.28	Elliin kiugai, ‘Inglukestem̄a ukut pillinii.’ Pistain cali aptaat, ‘Qecugyartuusqerpekut-qaa quyurrluki-llu?’ 
MAT.13.29	Tau͡gaam qanrutai, ‘Qang'a, naunerrluut qecukuvciki mukaarkat tapqucuaraci. 
MAT.13.30	Ilakluteng naulit quyurcivik engelekluku. Tuani quyurciarkat qanruciiqanka naunerrluut ciumek quyurciki qillerrluki-llu ekuavkararkauluki, tau͡gaam mukaarkat quyurciki qemaggvimnun.’”
MAT.13.31	Cali allamek ayuqestassiigutmek qanrutai, “Qiliim angayuqauvia ayuquq mustard-aam naucetaarkaatun, tauna yuum ellikii naucetaarviminun. 
MAT.13.32	Naucetaarkat-llu tamakut mikellruyaaqut naucetaarkani tamalkuitni. Tau͡gaam naugaqameng anglartut, naunrat tamarmeng angenqelluki, napaurrluteng-llu. Avayait-llu tuaten yaqulget unglulivik'larait.”
MAT.13.33	Allamek cali ayuqestassiigutmek qanrutai, “Qiliim angayuqauvia ayuquq quulciiratun. Tauna arnam tegukii mukaarrarmun-llu avulluku, kiituani tamalkuan ulevkaraa.”
MAT.13.34	Makut tamalkuita Jesus-aam ayuqestassiigutetgun qalarutkai yugnun, ayuqestassiigutngunrilngurteggun-llu qalarutenritai. 
MAT.13.35	Piciurrluku prophet-aakun qanrutkumalria waten, “Qanemkun ayuqestassiiguciciqua nunam piurteqarraallranek, alairumaksailnguut nalqigtarkauganka.”
MAT.13.36	Tua-i Jesus-aam yugugaat unitai enemun-llu iterluni. Elitnaurain-llu ullagaat qanrulluku, “Ayuqucingevkarkut ayuqestassiigutevnek naucetaarviim naunerrluutainek.” 
MAT.13.37	Elliin-llu kiugai, “Assilrianek nauceciilria waniwauguq Yuum Qetunraa. 
MAT.13.38	Naucetaarvik ellarpagmun ayuqestassiigutkaqa, naucetaarkat-llu assilriit waniwaugut angayuqauviim yui, tau͡gaam naunerrluut waniwaugut piciunrilnguum yui. 
MAT.13.39	Imna-llu inglukestii, naunerrlugnek nauceciilria, wani-wa tuunrangayak. Quyurcivik-llu wani-wa ellam mat'um iquklitlerkaa, an'gilat-wa quyurciarkat. 
MAT.13.40	Nauwa naunerrluut quyurcimalalriit ekuavkaumaluteng-llu. Tuaten-llu ayuqeciquq ellam iquklitlerkaani. 
MAT.13.41	Yuum Qetunraan an'gilani ayagceciiqai angayuqauviminek quyurcesqelluki tamalkuita canganarqelriit assiilngurtulit-llu, 
MAT.13.42	eggluki-llu kenermun; tuani qiaciqut kavcagciaqluteng-llu keggutmeggnek. 
MAT.13.43	Nutaan-llu ellualriit tanqigciqut akertem tanqiatun, Atameng angayuqauviani.” Ciutengqellria niilli.
MAT.13.44	“Cali qiliim angayuqauvia ayuquq tukuutetun naucetaarvigmi iirumalriatun. Tauna yuum nataqngamiu patunqigtaa. Nunaniryugluni-llu ayagtuq pini tamalkuita tunyarturluki, kiputnaluku naucetaarvik tauna.
MAT.13.45	“Cali, qiliim angayuqauvia ayuquq kupcaatun uqumyagnek akitulrianek yualriatun. 
MAT.13.46	Tua-i-llu akitulriamek nataqucami, tamalkuita pini tunai kipulluku-llu tauna.
MAT.13.47	“Tuamta-llu cali, qiliim angayuqauvia kuvyatun ayuquq mermun civeskiicetun ayuqenrilngurnek cangelriatun. 
MAT.13.48	Cangliqngan-llu tagtaat, aqumluteng-llu assilriit avurait assigcirluki, assiilnguut-llu eggluki. 
MAT.13.49	Tuaten ayuqeciquq ellam mat'um iquklitlerkaani. An'gilat taiciqut assiitellriit allakaryarturluki tuaken assilriit akuliitnek, 
MAT.13.50	kenermun-llu eggluki. Tuani qiaciqut kavcagciaqluteng-llu keggutmeggnek.” 
MAT.13.51	Jesus-aam aptai, “Makunek-qaa tamalkuitnek taringuci?” Kiugaat, “Aa-ang, Ataneq.”
MAT.13.52	Tua-i qanrutai, “Taumek kalikanek elisngalria kina imna qiliim angayuqauvianun ayuqucirtuumalria ayuquq enem aulukestiitun, qemagciviminek ancilriatun nutaranek nutaraunrilngurnek-llu.”
MAT.13.53	Ayuqestassiigutet-llu ukut Jesus-aam qaqicamiki tuaken ayagtuq.
MAT.13.54	Nunaminun-llu tekicami agayuviatni elicungcarai. Niitestain-llu irr'ikaat qanerluteng, “Naken-mi una yuk elitmek mat'umek pinga? Pinimek-llu waten pitalriamek? 
MAT.13.55	Imuunrituq-qaa enelistem qetunraa? Aanii-llu-qaa Mary-mek aterpagcimanrituq? Anelgutai-llu, James-aaq, Joseph-aaq-llu, Simon-aaq-llu Judas-aaq-llu, 
MAT.13.56	nayagai-llu-qaa cali ilakenritaput? Naken-mi tua-i una makunek pinga?” 
MAT.13.57	Cangayutekaat-llu. Jesus-aam tau͡gaam qanrutai, “Prophet-aaq qigcignaqsaaquq, tau͡gaam nunamini ilamini-llu qigcignarqenrituq.” 
MAT.13.58	Tuani-llu amllelrianek irr'inarqelrialinrituq ukvenriluciat pitekluku.
MAT.14.1	Tamatum nalliini Herod-aam atanirturilriim niitaa Jesus-aam niitnaullra. 
MAT.14.2	Qanrutai-llu pisten̄i, “Wani-wa John-aaq angllurcecista, maktelliniuq tuqumallerminek. Taumek caliat caperrnarqelriit nasvalartut elliikun.” 
MAT.14.3	Nauwa Herod-aam tegullrua John-aaq, qillerrluku-llu iterrluku-llu itercivigmun, Herodias-aaq pitekluku kinguqlimi Philip-aam nuliallra. 
MAT.14.4	Qanrutellruani John-aam waten, “Nulirqellerkaa elpenun inerquusngauq.” 
MAT.14.5	Tua-i-llu tuqucugyaaqeng'e'rmiu pinritaa, yuut alikluki, taukut prophet-aaruyukngatgu. 
MAT.14.6	Tau͡gaam Herod-aam yuurtellra nallaillrani, Herodias-aam pania yurartuq ciuqerratni ilukegcivkarluku Herod-aaq. 
MAT.14.7	Taumek akqaa ukvernarcariluni cikirarkauniluku piyugtaciatun camek apeskani. 
MAT.14.8	Tauna-llu aanami pisquciatun qanertuq, “John-aam angllurcecistem qamiqurranek, qantamun ellimaluku cikircia.” 
MAT.14.9	Tua-i ataneq tauna iluteqeqapigcaaquq, tau͡gaam akqellrucini pitekluku yuut-llu nerellgutni niitesten̄i-llu pitekluki tuaten cikiisqaa. 
MAT.14.10	Ayagceciuq-llu qamiqurriisqelluku John-aaq itercivigmi. 
MAT.14.11	Taum-llu qamiqurra taitaat qantakun, tunluku-llu nasaurlurmun, elliin-llu ullautaa aanaminun. 
MAT.14.12	Elitnaurai-llu tekitut temii-llu ayaulluku tungmagtaat, ayagluteng-llu Jesus-aaq qanrucarturaat.
MAT.14.13	Jesus-aam-llu niicamiu tamana, tuaken angyakun ayagtuq yuilqumun, kiimecugluni. Tau͡gaam yuut niicamegteggu ciunrirturaat tamaaken nunameggnek nunakun ayagluteng. 
MAT.14.14	Jesus-aam-llu yuungami tangrrai yugugaat, takumcukai-llu, naulluulriartait-llu canrircetai. 
MAT.14.15	Atakuaraan-llu elitnaurain ullagaat qanerluteng, “Man'a yuilquuguq unukatarluni-llu. Kitaki ukut yugugaat ayagteski nunanun ellmeggnek neqkangengnaqlerkaatnun.” 
MAT.14.16	Tau͡gaam Jesus-aam qanrutai, “Ayanrilengraata elpeci cikirciki neqkaitnek.” 
MAT.14.17	Qanrutaat-llu, “Kelipangqertukut tallimanek kiingan, neqek-wa malruk.” 
MAT.14.18	Tua-i qanertuq, “Kitak wangnun taiciki.” 
MAT.14.19	Tua-i yugugaat alerqurai aqumesqelluki canlegnun. Kelipat-llu taukut talliman, neqek-llu taukuk teguluki ciugtuq qilagmun; quyatekraarluki-llu itumtai kelipat, elitnauraminun-llu tunluki. Elitnaurain-llu yugugarnun aruqutkait. 
MAT.14.20	Tamarmeng-llu ner'ut camirrluteng. Quyurtait-llu ilakuarit kalngat qula malrugnek cipluku imirluki. 
MAT.14.21	Taukut-llu nerellret angutet nallmegteggun tallimaugut tiissitsaat, ilakevkenaki arnat mikelnguut-llu.
MAT.14.22	Jesus-aam-llu elitnaurani ellimerturai angyamun ekesqelluki ciumikun-llu ayaasqelluki akilirnermun, elliin yugugaat ayagcecugluki. 
MAT.14.23	Ayagcecimariamiki-llu yugugaat, ingrimun mayurtuq kiimenani piicagyarturluni; atakuan-llu tuani kiimetuq. 
MAT.14.24	Angyaq-llu tauna nanvam qukaanun ellinrakun qailirtuq cakneq, anuqa pairrnaqngan. 
MAT.14.25	Unugmi pegg'aryarat cetamiitni Jesus-aam ullagai mer'em qaingakun piyualuni. 
MAT.14.26	Elitnaurain-llu tangrramegteggu mer'em qaingakun piyuallrani alingallagtut, qanerluteng-llu, “Alangruulliniuq!” 
MAT.14.27	Tau͡gaam Jesus-aam tamaa qalarutai, “Caceturici, wanguunga, alingenrici.”
MAT.14.28	Peter-aam-llu kiugaa, “Ataneq, elpengukuvet elpenun taisqia mer'em qaingakun.” 
MAT.14.29	Elliin-llu qanrutaa, “Kitak taitai.” Peter-llu yuuguq angyamek, piyualuni-llu mer'em qaingakun ullagaa Jesus-aaq. 
MAT.14.30	Tau͡gaam elpekngamiu anuqlirtacia alingallagtuq. Kit'eqataami-llu qayagpagtuq, “Ataneq, anirturnga!” 
MAT.14.31	Tamaa-llu Jesus-aam tallini yagtaa tungiinun teguluku-llu qanerluni, “Elpet ukverkilngurmi, ciin nalirrugcit?” 
MAT.14.32	Angyamun-llu ekngagnek anuqairutuq. 
MAT.14.33	Angyamelnguut-llu ciktaarvikaat qanerluteng, “Ilumun Agayutem Qetunraqliniaten.”
MAT.14.34	Akianun-llu tekicameng Gennesaret-aarmiunun culurtut. 
MAT.14.35	Yuut-llu tamakut elitaqngamegteggu ayagceciut avatmeggnun naulluulriit taitesqelluki elliinun. 
MAT.14.36	Kaigavikaat-llu aturain akuat tau͡gaam agturyugluku. Agturtai-llu tamarmeng canrirtut.
MAT.15.1	Tamatum nalliini igatulit Pharisee-aat-llu ilait Jerusalem-aamek tekitut Jesus-aamun, apluku-llu, 
MAT.15.2	“Ciin elitnauraten niicunrit'lartat agayulirten͞gunret inerquutaitnek, unateteng erurpek'naki nerqata'arqameng?” 
MAT.15.3	Elliin tau͡gaam kiugai, “Ciin elpeci piciryararpeciuggun Agayutem alerquutai caunrilkelarceciki? 
MAT.15.4	Nauwa Agayun alerqurillruuq waten: ‘Aatan aanan-llu takaqikek, kia-llu angayuqaagni qanerrluuskunikek tuquarkauguq.’ 
MAT.15.5	Tau͡gaam elpeci piciryarangqertuci waten: ‘Yuum atani wall'u aanani qanruskuniu, pikaqsallren Agayutmun elliitekumauq;’ 
MAT.15.6	takaqevkenakek-llu angayuqaagni. Tuaten elpeci Agayutem alerquutii caunrilkarci piciryarangutevciuggun. 
MAT.15.7	Elpeci malrugnek umyualegni! Nall'arrluci qanrutkaaci Isaiah-m prophet-aam waten: 
MAT.15.8	‘Ukut yuut ullagaatnga qanmegteggun, takaqelaraatnga-llu qerrlumegteggun, tau͡gaam ircaqumegteggun yaaqsigaatnga. 
MAT.15.9	Tua-i elliinginaq wangnun agayulartut yuut piciryarait alerquutekluki.’”
MAT.15.10	Yugugaat-llu taivkarraarluki qanrutai, “Niici taringluci-llu, 
MAT.15.11	yuum-wa igellni caarrluurutkeksaitelaraa, tau͡gaam qanmikun anelria caarrluurutkelaraa.” 
MAT.15.12	Elitnaurain-llu ulliimegteggu qanrutaat, “Nallunritaten-qaa Pharisee-aat cangayuuciat niicamegteggu qanellren?” 
MAT.15.13	Elliin kiugai, “Naucetaat tamalkuita Atama qilagmelnguum nauceciilqenrilkai qecuumaarkaugut acilqurtuumarmeng. 
MAT.15.14	Uitaciki cikmiumang'e'rmeng tass'uqilartut. Tuaten-llu cikmiumallgutkelriik tass'uquskunek tamarmek elanermun igtarkauguk.” 
MAT.15.15	Tau͡gaam Peter-aam kiugaa, “Nallunairru wangkutnun man'a cuqyun.” 
MAT.15.16	Elliin tau͡gaam kiugai, “Elpeci-llu cuna-wa taringeksailnguci. 
MAT.15.17	Nalluarci-qaa yuum igellra qamavet iluanun pilaucianek, anluni-llu nerkengat anyaraatgun. 
MAT.15.18	Tau͡gaam qanrakun anelriit qamaken ircaqruanek kingunilartut, tamakut-llu yuk caarrluurtelaraat. 
MAT.15.19	Waniwaugut-llu ircaqumek anyulalriit, umyuarrluut, tuqucineq, akusrarutekineq, caruyaneq, tegleneq, piciliqengneq, qacungakineq-llu. 
MAT.15.20	Makut maa-i yuk caarrluurtelaraat; tau͡gaam yuum nerqata'arqami unatni eruqsaileng'e'rmiki tamana caarrluurutekngaitaa.”
MAT.15.21	Tuaken ayiimi Jesus-aaq tekituq Tyre-armiut Sidon-armiut-llu yaaqsinrilkiitnun. 
MAT.15.22	Tangerrluku-llu arnaq Canaan-aarmiu tuaken nunanek tekituq, qayagpagaa-llu qanraqluni, “Takumcukia, David-aam Qetunraani, panika nangteqeqapigtuq anernerrlugmek.” 
MAT.15.23	Elliin tau͡gaam kiunritaa qaneryararraungraan. Taumek elitnaurain kaigavikaat qanerluteng, “Ayagtessgu, nepliupakaraakut.” 
MAT.15.24	Tua-i kiuluki qanertuq, “Qusngiinun Israel-aam tamaumalriartainun tau͡gaam ayagcecimaunga.” 
MAT.15.25	Tauna-llu tailuni ciuqerranun ciisqumigtuq qanerluni-llu, “Ataneq, ikayurnga.” 
MAT.15.26	Kiugaa-llu, “Atawaunrituq mikelnguut teguiluki neqiitnek eggluku-llu qimugten̄un.” 
MAT.15.27	Qanrutaa-llu taum, “Ilumun-wa, tau͡gaam cali qimugtet estuulum acianek nerlartut yum'eng kaimellritnek.” 
MAT.15.28	Jesus-aam-llu kiugaa, “Arnaaq, ukveren cagniuq, taumek pisqumallren pimaarkauguq.” Tauna-llu sass'aq engelekluku pania assiriuq.
MAT.15.29	Tuaken-llu ayiimi Jesus-aaq ayagtuq Nanvarpiim Galilee-m cen̄iikun, ingrimun-llu mayurluni aqumuq. 
MAT.15.30	Yugugaat-llu elliinun taigut ullauciluteng tussitellrianek, apqucilegnek, cikmiumalrianek, qanyuilngurnek-llu, allanek-llu ayuqenrilngurnek, ciuqerranun-llu elliit. Elliin-llu canrircetai. 
MAT.15.31	Taumek yuut irriut tangllermeggnek, qanyuilnguut qaneryaurrluteng, apqucilget canrircecimaluteng, tussitellriit-llu piyuangluteng, cikmiumalriit-llu tangerrsaurrluteng. Ucurnarivkaraat-llu Israel-aat Agayutiit.
MAT.15.32	Jesus-aam-llu elitnaurani taisqelluki qanrutai, “Takumcukanka yugugaat wangnelata ernerni pingayuni, nereksaunateng-llu, kaigtelluki ayagcecuumiitanka, tumemeggni pinialiciqngata.” 
MAT.15.33	Elitnaurain-llu qanrutaat, “Naken-mi maani yuilqumi kelipangciqseta ukut yugugaat camirutkaatnek?” 
MAT.15.34	Jesus-aam-llu aptai, “Qavcinek elpeci kelipautengqerceci?” Kiugaat, “Malrunelguut, neqkuinraat-wa.” 
MAT.15.35	Tua-i yugugaat aqumesqai nunamun. 
MAT.15.36	Taukut-llu kelipat neqkuinraat-llu teguamiki quyatekai itumlluki-llu elitnauraminun tunluki. Taukut-llu yugugarnun aruqutkait. 
MAT.15.37	Tamarmeng-llu ner'ut camirrluteng-llu. Ilakuarit-llu itumcimalriit quyurtait kalngat malrunelgen imirluki. 
MAT.15.38	Taukut-llu nerellret angutet tiissitsaaruut cetaman, ilakevkenaki arnat mikelnguut-llu. 
MAT.15.39	Yugugaat-llu utercetai, angyamun-llu ekluni ayagtuq nunamun Magadan-aarmiunun.
MAT.16.1	Tuani-llu Pharisee-aat Sadducee-aat-llu naspaayarturaat nasvitesqelluteng nallunailkutamek qilagmek. 
MAT.16.2	Elliin tau͡gaam kiugai waten, “Atakumi qilak kavircetaqan qanlartuci ella assirarkauniluku. 
MAT.16.3	Tau͡gaam unuakumi qilak kavircetaqan amirlutarluni-llu, qanlartuci ella assiirutarkauniluku. Elpeci malrugnek umyualegni, nallunritarci qiliim ayuqucia, tau͡gaam-qaa nalluarci cam mat'um nallunailkutii? 
MAT.16.4	Yuut assiilnguut akusrarutekilriit-llu yuaraut nallunailkutamek. Tau͡gaam nallunailkutamek pimangaitut, Jonah-m tau͡gaam prophet-aam pianek.” Tua-i-llu unilluki ayagtuq.
MAT.16.5	Elitnaurain-llu nanvam akianun tekicameng elpekaat kelipalginrilucirteng. 
MAT.16.6	Jesus-aam-llu qanrutai, “Mulngakici quulciiriyaraatnek Pharisee-aat, Sadducee-aat-llu.” 
MAT.16.7	Ellait-llu ellmeggnek qaneksugutut, “Kelipalginrilucirput pia.” 
MAT.16.8	Jesus-aam-llu elpekngamiki qanrutai, “Elpeci ukverkilngurni, ciin qaneksuguceci kelipalginrilucirpecen̄ek? 
MAT.16.9	Cali-qaa taringeksaituci? Neq'akevkenaki-llu kelipat talliman yugugaat tiissitsaat talliman camirutkellrit, kalngat-llu qavcin imirceciki ilakuaritnek? 
MAT.16.10	Aipaani-llu kelipat taukut malrunlegen yugugaat tiissitsaat cetaman camirutkellrit, qavcinek-llu kalngagnek imirillruceci? 
MAT.16.11	Qaillun piluci taringeksaiceci? Kelipat pitekluki qanrutenritamci, tau͡gaam mulngakesqelluci Pharisee-aat Sadducee-aat-llu quulciiriyaraatnek.” 
MAT.16.12	Nutaan taringartaat qanellra, kelipam quulciiriyaraanek qanenrilucia, tau͡gaam Pharisee-aat Sadducee-aat-llu piciryaraatnek mulngakesqucirteng.
MAT.16.13	Tua-i-llu Caesarea-mun Philippi-m yaaqsinrilkiinun tekicameng, Jesus-aam aptai elitnaurani, “Wiinga, Yuum Qetunraani, yuut kituuniatnga?” 
MAT.16.14	Kiugaat-llu, “Ilait qanlartut John-aaruniluten Angllurcecista, ilaita-llu Elijah-uniaqluten, ilaita-llu Jeremiah-uniaqluten, wall'u prophet-aanun ilaksukluten.” 
MAT.16.15	Elliin tau͡gaam aptai, “Elpeci-mi cauyuksecia?” 
MAT.16.16	Peter-aam kiugaa, “Taunguuten Agayutem unguvalriim Qetunraa.” 
MAT.16.17	Jesus-aam-llu qanrutaa, “Atawauguten, Simon Barjona. Wani-wa yuum elpengevkanritaaten mat'umek, tau͡gaam Atama qilagmelnguum. 
MAT.16.18	Cali qanrutnaamken: elpet Peter-aaruuten teggalqurruuten, una-llu qiuq tusnganliuciiqaqa agayuvimnun. Tuqum-llu pinian pingusngaitaa. 
MAT.16.19	Qiliim-llu angayuqauvian kelucaanek avaqlilirciqamken, maani camek qillerqikuvet, pakmani-llu qilagmi qillerqumaciquq; camek-llu maani angicikuvet, pakmani-llu angicimaarkauguq.” 
MAT.16.20	Elitnaurani-llu inerqunqegcarai qanrutkesqevkenani Christ-aucirminek.
MAT.16.21	Tuakenirnek Jesus-aam elitnaurani nallunrircetai Jerusalem-aamun ayagarkauciminek, tuani-llu ayuqenrilngurnek nangcimaarkauluni ciulirnernek agayulirten͞gunernek, igatulinek-llu, tuqucimaarkauniluni-llu; cali-llu unguirarkauluni erenret pingayuatni. 
MAT.16.22	Peter-aam tau͡gaam allakarluku inerquraa qanrulluku, “Watqapik, tuaten pikaunrituq, tuaten piarkaunrituten.” 
MAT.16.23	Elliin tau͡gaam cauluku Peter qanrutaa, “Kinguvaa, Tuunrangayaak, aviranarquten wangni, yugtun umyuangqerravet Agayutem umyugaa nalluan.”
MAT.16.24	Elitnaurani-llu qanrutai Jesus-aam, “Kia imum kingunrirturyukunia ellminek arcaqakenrilli, kelistani-llu qugluku, tuani nutaan maligglia. 
MAT.16.25	Kia imum unguvani qunukekuniu tamarciqaa, kia-llu unguvani qunukenrilkuniu wii piteklua, nataqeciqaa. 
MAT.16.26	Wani-wa camek ilatengqerciqa yugmun, tamaaggun tamarluku ella tamalkuan piksaguskuniu, yuucini-llu tamarluku? Wall'u camek cikiqengciqa unguvami navrutkaanek? 
MAT.16.27	Wani-wa Yuum Qetunraa tekiciiquq Atami ucurnarquciakun an'gilat ilakluki. Nutaan-llu yuut tamalkuita akilirciqai caliaritgun. 
MAT.16.28	Ilumun qanrutamci, ilait watua maani nangengqalriit tuqungaitut Yuum Qetunraa tangerpailegmegteggu angayuqauvimikun tekitellria.”
MAT.17.1	Erenret arvinelgen kinguatni Jesus-aam malikluki Peter anngaqelriik-llu James-aankuk John-aaq-llu, ingrimun qertulriamun mayuutai yuilngurmun. 
MAT.17.2	Tuani-llu tangellra allayuurtuq takuatni, keggina-llu qitngirnariluni akertetun, aturai-llu qat'riluteng tanqigpagtun. 
MAT.17.3	Tangerrluku-llu, Moses-aankuk Elijah-llu alairtuk ellaitnun, Jesus-aaq-llu qallatellgutekluku. 
MAT.17.4	Peter-aam-llu qanrutaa Jesus-aaq, “Ataneq, nunaniqvagta man'a. Pisqumakuvkut eneliciqua pingayunek, elpenun ataucimek, Moses-aamun-llu Elijah-mun-llu.” 
MAT.17.5	Qallasnginanrani-llu, amirlum tanqigcetellriim naligai, tangerrluku-llu erina ellaitnun niicetuq qanerluni, “Wani-wa una Qetunraqa, kenkek'ngaqa ilukegcitkaqa, niicugniciu.” 
MAT.17.6	Elitnaurain-llu tamana niicamegteggu nunamun palurtut, alingqapigcameng. 
MAT.17.7	Jesus-aam tau͡gaam ullagluki agturai, qanerluni-llu, “Makci, alingevkenaci-llu.” 
MAT.17.8	Ciugcameng-llu allamek tangenrritut Jesus-aamek tau͡gaam.
MAT.17.9	Ingrimek-llu atraameng Jesus-aam inerqurai waten, “Kitumun qaneryaqunaci mat'umek tangllerpecen̄ek, Yuum Qetunraan tuqumek maktellerkaan engeliinun.” 
MAT.17.10	Aptaat-llu elitnaurain, “Ciin-mi igatulit qanlartat Elijah ciumek taigarkauniluku?” 
MAT.17.11	Jesus-aam-llu kiuluki qanrutai, “Elijah ilumun ciumek tekitarkaullruuq, cat-llu tamalkuita elluaqcararkauluki. 
MAT.17.12	Tau͡gaam qanrutamci Elijah tekitellruuq ak'a, tau͡gaam nalluat; picimegcetun-llu ayuqutaat. Tuaten-llu cali Yuum Qetunraa nangciiqaat.” 
MAT.17.13	Elitnaurain-llu taringaat qalarucia ellmeggnun John-aamek Angllurcecistem̄ek.
MAT.17.14	Yugugarnun-llu tekicameng, angutem ullagaa ciuqerranun-llu ciisqumiggluni kaigavikaa, 
MAT.17.15	“Ataneq, qetunraqa takumcukiu, qistelaan nangteqeqapiggluni-llu. Iliini kenermun iqulartuq, iliini-llu mermun. 
MAT.17.16	Emucaaqaqa-llu elitnaurarpenun, tau͡gaam caperqaat.”
MAT.17.17	Jesus-aam-llu qanrutai, “Ukuni ukverkilngurni, iqlutun-llu umyuarteq'lalriani, qaillun pitalriamek elpecen̄eciiqsia ilalcirlua? Taiciu wangnun.” 
MAT.17.18	Jesus-aam-llu nunuraa anernerrluk. Tauna-llu anngan tan'gaurluq assiriuq, sass'aq tauna engelekluku.
MAT.17.19	Kiimetellrani-llu elitnaurain ullagaat, apluku-llu, “Ciin wangkuta anevkarisciigaceta taumek?” 
MAT.17.20	Jesus-aam kiugai, “Ukvenrilucirci pitekluku. Ilumun, qanrutamci ukvengqerquvci mustard-aam naucetaarkaatun, ingrimun uumun qanquvci, ‘Waken nugtarten yaavet,’ tuaten piciquq, ca-llu capeqngaitarci. 
MAT.17.21	Tau͡gaam makuciq anernerrluk allakun anevkarciigatuq piicagkun tau͡gaam yagyarakun-llu.”
MAT.17.22	Galilee-amtellermeggni Jesus-aam qanrutai, “Yuum Qetunraa tunumaarkauguq yuut unataitnun, 
MAT.17.23	tuquciiqaat-llu; tau͡gaam cali makciiquq erenret pingayuatni.” Ellait-llu angniirtut cakneq.
MAT.17.24	Capernaum-aamun-llu tekicameng akiliqurautnek quyurcilriit ullagaat Peter, apluku-llu, “Elitnaurisceci-qaa cikiqenglartuq akiliqurautnek?” 
MAT.17.25	Kiugaa-llu, “Aa-ang,” enemun-llu iterluni. Tau͡gaam qanerpailgan ciullegluku Jesus-aam aptaa, “Qaillun umyuarteqsit, Simon, nunam atanertai kinkunun akiliqurautnek cikircet'lartat, yum'eggnun-qaa wall'u allanernun?” 
MAT.17.26	Peter-aam kiugaa, “Allanernun.” Jesus-aaq qanertuq, “Tua-i yui akiitarkauyaaqelliniut. 
MAT.17.27	Tau͡gaam, cangayunritlerkaatnun, nanvamun manaryartua, cangtaqeqerraallren-llu teguluku qanra yuvriqiu, akimek nataquciiquten. Tauna tailluku cikiutekiu, akiliqurautekniarpuk wangkuk.”
MAT.18.1	Taum nalliini Jesus-aaq elitnaurain ullagaat apluku-llu, “Kina angenrua qiliim angayuqauviani?” 
MAT.18.2	Jesus-aam tau͡gaam mikelnguq tagciraa qukaatnun-llu nangerrluku, 
MAT.18.3	qanerluni-llu. “Ilumun, qanrutamci, ayuqucilinqigtenrilkuvci, mikelngurtun-llu ayuqlirinrilkuvci, iterngaituci qiliim angayuqauvianun. 
MAT.18.4	Taumek kina imna ellminek picalqukenrilnguq uutun mikelngurtun, angenruarkauguq qiliim angayuqauviani.”
MAT.18.5	“Kia-llu imum atemkun mikelngurmek ciuniurilriim, ciuniuraanga. 
MAT.18.6	Tau͡gaam kia imum assiilngirteskuniu ukut mikelnguut ukveqestem̄a iliit, atawauyartuq tauna miilissuutem teggalquanek uyaqurrikun kiciquni, imarpiim-llu et'uqranun kit'elluku.
MAT.18.7	“Nakleng nunamiut picetaarumalriit; picetaarutet taigarkauyaaqut, tau͡gaam nakleng yuk tauna picetaarutem taitestii. 
MAT.18.8	Taumek unatvet wall'u it'gavet picurlagceskaten, kepiu eggluku-llu, inglupiamek unatengqeng'e'rpet wall'u inglupiamek it'gangqeng'e'rpet atawaunruarkauguten unguvamun itquvet, temen tamalkuuluku egcetevkenaku kenermun nipsuilngurmun. 
MAT.18.9	Tuaten-llu iivet picurlagceskaten ikugluku egesgu, inglupiamek iingqeng'e'rpet atawaunruarkauguten unguvamun itquvet, iituumarpet malrugnek egcimanrilkuvet kenermun nipsuilngurmun.
MAT.18.10	“Mulngakici, caunrilkenriciu makut mikelnguut iliit. Qanrutamci an'gilait qilagmi uitalartut Atama qilagmelnguum ciuqerrani.
MAT.18.11	“Yuum-llu Qetunraa tekituq anirturyarturluku tamaumalria. 
MAT.18.12	Qaillun umyuarteqseci? Yuk qusngiutengqerquni yuinarnek tallimanek, atauciq-llu tamarluni, taukut-qaa yuinaat tallimaunritaraan unisngaitai, ingrini-llu tamalleq yuaryarturluku? 
MAT.18.13	Nalaqurainaquniu-llu, ilumun qanrutamci, quyatekciqaa angenrulriamek taukuni yuinarni tallimaunrita'arni tamallrunrilngurni. 
MAT.18.14	Tuaten-llu Atavci qilagmelnguum ukut mikelnguut iliit piunriisqumanritaa.
MAT.18.15	“Cali-llu ilavet assiilngirvikekaten, ullagluku qanrucarturru picurlautiinek allamek ilaunatek, niiskuniten-llu unakeciqan. 
MAT.18.16	Tau͡gaam niitenrilkaten, unayaqlia ataucimek yugmek wall'u malrugnek maliklukek-llu. Tuaten qaneryaraq tamiin qalarutkumalleq niicetengqerrnaurtuq malrugnek wall'u pingayunek. 
MAT.18.17	Taukuk-llu niicunrilkakek, agayuvigmiunun qanrutkiu. Taukut-llu cali niicunrilkaki, agayumanrilngurtun ayuqutniaran, akiliqurautnek-llu quyurcilriatun. 
MAT.18.18	Ilumun qanrutamci, nunam qaingani camek qillerqikuvci, qilagmi-llu qillerqumaarkauguq. Cali-llu nunam qaingani angicikuvci qilagmi-llu angicimaarkauguq. 
MAT.18.19	Cali qanrutamci, yuuk ilagci nunam qaingani umyuallgutkekunek kaigallermegnek, tua-i tuaten Atama qilagmelnguum niiciiqak. 
MAT.18.20	Nani-llu malruk wall'u pingayun yuut atemkun quyureskata, tuani qukaatneciiqua.”
MAT.18.21	Tua-i-llu Peter-aam ullagluku Jesus-aaq aptaa, “Ataneq, ilama assiilngirvik'laqanga qavcirqunek au͡g'ariciiqsia? Malrunlerqunek-qaa?” 
MAT.18.22	Jesus-aam kiugaa, “Qanenritua elpenun malrunlerqunek, tau͡gaam malrunelget amllerqunek aturluki au͡g'aritarkaugan.
MAT.18.23	“Taumek qiliim angayuqauvia ayuquq atanertun pistem̄inek akilitevkarilriatun. 
MAT.18.24	Tua-i-llu ayagnian elliinun ullautaat akiilngulek akinek tiissitsaanek qulnek. 
MAT.18.25	Tau͡gaam akikailan atanran ellimertuutaa tunesqelluku, nulirra-llu irniari-llu, pii-llu tamalkuita akiilnguirutkesqelluki. 
MAT.18.26	Pista tua-i tauna atanrem ciuqerranun palurrluni kaigavikaa, ‘Ataneq, takumcuklua uitasnga, akiilnguirvikciqamken tamalkuitnek.’ 
MAT.18.27	Atanrem tua-i takumcukluku pegtaa au͡g'arilluku-llu akiilnguinek. 
MAT.18.28	Tau͡gaam tauna pista anngami, tangrraa pisten͞gullgutmi iliit, ellminun akiilngulek akicuarnek yuinarnek tallimanek. Tuqluakun-llu tegua qanrulluku, ‘Akilisnga akiilngurpenek.’ 
MAT.18.29	Pisten͞gullgutiin tua-i palurrluni kaigavikaa, ‘Takumcuklua uitasnga akiliciiqamken.’ 
MAT.18.30	Tau͡gaam ellii niicunrituq kelucaucivigmun-llu ayagcetaa akiilnguirutlerkaan engeliinun. 
MAT.18.31	Man'a tuaten pillra tangrramegteggu pisten͞gullgutain ilutequtekaat, atanerteng-llu ullagluku qanrucarturaat makunek tamalkuitnek. 
MAT.18.32	Atanran tua-i ellminun taisqaa tauna pista qanrulluku-llu, ‘Elpet assiitellria pista, au͡g'aritellruamken tamalkuitnek akiilngurpenek kaigavikngavnga. 
MAT.18.33	Pisten͞gullguten-llu-qaa takumcukarkaunritan, takumcukellrucimtun?’ 
MAT.18.34	Atanra tua-i qenqerrluni pista tauna nangcisten̄un tunaa akiilnguirutlerkaan engeliinun. 
MAT.18.35	Tuaten cali piarkaugaaci Atama qilagmelnguum ircaqurpeciuggun au͡g'aricinrilkuvci ilavci picurlallritnek.”
MAT.19.1	Elitnaurinermek taqngami Jesus-aaq Galilee-amek ayagtuq, Judea-m-llu iliinun tekilluni Jordan-aam yaatiinelngurmun. 
MAT.19.2	Yugugaat-llu maligtaat, elliin-llu canrircetai.
MAT.19.3	Cali-llu Pharisee-aat ullagaat, naspaaluku-llu aptaat, “Angutem-qaa nuliani piciatun pitengqerrluni avvutarkaugaa?” 
MAT.19.4	Kiuluki-llu qanrutai, “Naaqeksaitarci-qaa man'a, piurteqarraallragni piurtestiignek piliaqellruak angutnguluku arnauluku-llu. 
MAT.19.5	Waten-llu qanerluni, ‘Taumek angutem atani aanani-llu unitarkaugak nuliaminun-llu kassuulluni, taukuk-llu malruk kemegkun atauciurrlutek.’ 
MAT.19.6	Taumek malruunrirtuk atauciurcamek. Wani-wa Agayutem kassuutellrek yuum avvusngaitak.” 
MAT.19.7	Taukut tau͡gaam kiugaat, “Ciin-mi Moses-aaq alerquiga, angutem nuliani avcukuniu kalikamek avvuyutkamek cikiisqelluku ayagtelluku-llu?” 
MAT.19.8	Jesus-aam kiugai, “Qanrucunailavci. Moses-aam tuaten pivkaraaci nuliaci avvutesqelluki. Tau͡gaam piqarraallrani tuaten piksaitut. 
MAT.19.9	Tau͡gaam wii qanrutamci, kia imum nuliani caruyallrunrilnguq avvuskuniu allamek-llu nulirturluni akusrarutekiuq. Tuaten-llu kia imum avvucimalria nuliqsaguskuniu akusrarutekiuq cali.” 
MAT.19.10	Elitnaurain kiugaat, “Nulirqelriik tuaten ayuqarkaukagnek atawaunrulliuq angun nulirtunrilkuni.” 
MAT.19.11	Elliin kiugai, “Yuum ilii tau͡gaam tuaten piyunarquq, tuaten pinimek cikiumakuni. 
MAT.19.12	Yuum-llu ilii yuurtelartuq nulirturciiganani, yuum-llu ilii pisciigatevkaumalartuq yugnek. Yuum-llu ilii ellminek pisciigatevkalartuq qiliim angayuqauvia pitekluku. Yuk tuaten piyunarqekan tuaten pili.”
MAT.19.13	Tuani cali elliinun taiciut mikelngurnek unatainek pategvikesqelluki piicautesqelluki-llu. Tau͡gaam elitnaurain inerqurait. 
MAT.19.14	Jesus-aaq tau͡gaam qanertuq, “Mikelnguut wangnun taivkarciki pinriceteksaunaki-llu, waten ayuqelriit qiliim angayuqauvia pikngatgu.” 
MAT.19.15	Tuaten-llu unatminek pategvikraarluki tuaken ayagtuq.
MAT.19.16	Tangerrluku-llu yuum ullagaa apluku-llu, “Elitnauristaa, camek assilriamek caliciqsia, unguvamun nangyuilngurmun itrutkamnek?” 
MAT.19.17	Jesus-aam kiugaa, “Ciin assilriamek apcia? Allamek assilriartaituq, Agayun kiimi assilriaruuq. Tau͡gaam unguvamun iteryukuvet alerquutet aturki.” 
MAT.19.18	Tua-i tauna aptuq, “Alerquutet naliit?” Jesus-aam kiugaa, “Makut maa-i: tuquciyaqunak, akusrarutekiyaqunak, teglegyaqunak, ilavnek piciliqengyaqunak, 
MAT.19.19	aatan aanan-llu takaqikek. Man'a-llu cali maa-i, ilan kenkarkaugan elpetun pitarrluku.” 
MAT.19.20	Angun tua-i tauna qanertuq, “Tamakut tamalkuita niisngayaaqanka, camek cali piarkausia?” 
MAT.19.21	Jesus-aam kiugaa, “Ellualriaruyukuvet, piuteten tunyarturki, nuuqitellrianun-llu cikiutekluki, tuaten pikuvet piutengqerrarkauguten qilagmi. Tailuten-llu maligesnga.” 
MAT.19.22	Qaneryaraq man'a angutem taum niicamiu angniinani ayagtuq, ellii tukuuqapigcami.
MAT.19.23	Jesus-aam tua-i elitnaurani qanrutai, “Ilumun, qanrutamci, qiliim angayuqauvianun itlerkaq caknaanarquq tukuulriani. 
MAT.19.24	Cali-llu qanrutamci, ungungssim qulugtellriim anllerkaa mingqutem iingakun qacignarqenruuq tukuulriim Agayutem angayuqauvianun itlerkaani.” 
MAT.19.25	Elitnaurain qaneryaraa man'a niicamegteggu irr'ikaat qanerluteng, “Kina-mi tua-i anirtuumaciqa?” 
MAT.19.26	Jesus-aam tau͡gaam tangvagai, qanrulluki-llu, “Yugni man'a caperrnaqsaaquq, tau͡gaam Agayutmi ca tamarmi caperrnaituq.” 
MAT.19.27	Peter-aam cauluku Jesus-aaq qanrutaa, “Wangkuta piput tamalkuita unitellruaput maliggluten-llu, camek tua-i pingciqseta?” 
MAT.19.28	Jesus-aam kiugai, “Ilumun, qanrutamci, ellam aipaani Yuum Qetunraa aqumekan ucurnarqucimi aqumllertaanun, elpeci-llu wangnun maligutellriani aqumeciquci angayuqauviim aqumllertainun qula malrugnek cipnelegnun, qanercetaararkauluki Israel-aam kinguvrin ayagnillrit, qula malrugnek cipnelget. 
MAT.19.29	Kina imna unicillrung'e'rmi eneminek, wall'u anelgutminek, wall'u nayagaminek, wall'u ataminek, wall'u aanaminek, wall'u nuliaminek, wall'u irniaminek, wall'u nunautminek wii atqa pitekluku, tauna piutengarkauguq amllenrurpalriamek, unguvamek-llu nangyuilngurmek pingarkauluni. 
MAT.19.30	Tau͡gaam amlleret ciuqliit kinguqliurtarkaugut, kinguqliit-llu ciuqliurtarkauluteng.”
MAT.20.1	“Qiliim angayuqauvia ayuquq yugtun naucetaarvilegtun, unuayaarmi ayalriatun ellimeqliriyarturluni caliarkanek naucetaarviminun. 
MAT.20.2	Umyugait nall'arrluki akiliryugai ernerpak akimek ataucimek, ayagtelluki-llu naucetaarviminun. 
MAT.20.3	Sass'ami qulngunrita'armi cali ayiimi tangertuq allanek qacigtellrianek tuneniarvigmi. 
MAT.20.4	Qanrutai-llu, ‘Elpeci-llu ayagci naucetaarvimnun, akilirciqamci elaranailngurmek.’ Taukut-llu ayagtut. 
MAT.20.5	Cali-llu ayanqigtuq erenrem qukallrani, sass'at-llu pingayuatni cali. Tuaten cali piluni. 
MAT.20.6	Sass'at tallimiitni ayiimi cali allat tangrrai qaciggluteng nangengqalriit. Qanrutai-llu, ‘Ciin qaciggluci ernerpak maani nangengqaceci?’ 
MAT.20.7	Kiugaat-llu, ‘Yuum-wa ellimeqsailakut.’ Tua-i qanrutai, ‘Elpeci-llu cali naucetaarvimnun caliyarturci, elaranailngurmek akingeciquci.’ 
MAT.20.8	Atakuan-llu naucetaarviim yuan qanrutaa qaunqista taivkaasqelluki calilriit, akiliisqelluki-llu. Kinguqliitnek-llu ayagluki akilirai ciuqliitnek-llu taqluki. 
MAT.20.9	Tua-i-llu tallimani sass'ami yagtellriit taingameng akimek ataucimek akingut. 
MAT.20.10	Tau͡gaam ciumek yagtellret taingameng umyuartequt akitunrunayukluteng, tau͡gaam cali tuaten akimek ataucimek akingluteng. 
MAT.20.11	Taumek atanerteng qaneksuarautekaat. 
MAT.20.12	Qanrutaat-llu, ‘Ukut kingumek yagtellret sass'ami ataucimi calillruut, tau͡gaam akiliraten pitatekluta wangkuta ernerpak cakviullerni kiirniurluta-llu.’ 
MAT.20.13	Elliin tau͡gaam kiugaa iliit, ‘Usuuq, canganarqenricuksaaqua, umyuan nall'arrluku akimek ataucimek akiliryullrukemken. 
MAT.20.14	Akiuten teguluku ayii. Una kinguqliq akiliryugaqa elpetun pitarrluku. 
MAT.20.15	Elluanrituq-qaa umyuaqa aturluku piutenka aulukekumki? Wall'u-qaa assiuciqa ciknakan?’ 
MAT.20.16	Tuaten kinguqliit ciuqliurtarkaugut, cali-llu ciuqliit kinguqliurtarkauluteng. Unayaqumalriit amllerrsaaqut, tau͡gaam cucukumalriit ikgetut.”
MAT.20.17	Jerusalem-aarmiut tungiitnun ayainanermeggni Jesus-aam elitnaurani allakarluki qanrutai, 
MAT.20.18	“Tangerrluku ayagtukut Jerusalem-aamun. Tuani-llu Yuum Qetunraa tunumaarkauguq agayulirten͞gunernun igatulinun-llu, tuqutesqumaarkaugaat-llu. 
MAT.20.19	Agayumanrilngurnun-llu tunciqaat piciliutekesqelluku ussukcaucesqelluku-llu kelistamun. Tau͡gaam makciiquq erenret pingayuatni.”
MAT.20.20	Tuani-llu Zebedia-m qetunraagken aaniik elliinun taiguq, taukuk-llu qetunraagni ullaullukek, nunamun palurrluni kaigavikaa piyullminek niitesqelluni. 
MAT.20.21	Elliin-llu aptaa, “Camek tua-i pisqumasit?” Taum tua-i qanrutaa, “Angayuqauvigpeni ukuk qetunraagka canivnun aqumevkaasqumaagka, aipaa tallirpilirnerpeni, aipaa-llu iqsulirnerpeni.” 
MAT.20.22	Tau͡gaam Jesus-aam kiugai, “Apyuteklerci nalluarci. Mey'unarqutek-qaa saskam imaanek wii mer'arkamnek? Anglluutekamnek-llu-qaa anglluyunarqutek?” Kiugaak, “Aa-ang, piyunarqukuk.” 
MAT.20.23	Tua-i qanrutak, “Mer'arkamnek elpetek mer'arkauyaaqutek, anglluutekamnek-llu angllurarkauyaaqutek, tau͡gaam canimni aqumgallerkartek wii pisqutkaqenritaqa, tau͡gaam Atama pisqumallri tuaten piarkaugut.” 
MAT.20.24	Tua-i-llu elitnauraullgutkenka qulen mat'umek niicameng cangayuutekagket ukuk anngaqelriik. 
MAT.20.25	Tau͡gaam Jesus-aam ellminun pivkarluki qanrutai, “Agayumanrilnguut atanirtaita ataniumalarait atanrunitekluteng, ciulirnerita-llu mulngakenrit'larait. 
MAT.20.26	Elpecen̄i tau͡gaam tuaten pikaunrituq. Tau͡gaam nalirci angenruyukuni pisten͞gukili ilamini. 
MAT.20.27	Cali-llu nalirci ciuqliuyulria kevgiurten͞gukili ilamini. 
MAT.20.28	Tuaten Yuum Qetunraatun, tekitenrilami kevgiuresqelluni tau͡gaam kevgiurarkauluni, unguvani-llu cikiutekarkauluku amllelriit akiliutekaatnek.”
MAT.20.29	Ayallrani-llu Jericho-mek yugugaat maligtaat. 
MAT.20.30	Tangerrluku-llu cikmiumalriik, pekcarat caniatni aqumgalriik, niicamegnegu Jesus-aaq kituqatarniluku, qayagpagtuk, “Ataneq, David-aam Qetunraa, takumcukikuk.” 
MAT.20.31	Yugugaat tua-i inerquryaaqagket nepliisqevkenakek. Tau͡gaam taukuk pikanirlutek qayagpagtuk, “Ataneq, David-aam Qetunraa! Takumcukikuk.” 
MAT.20.32	Jesus-aaq tua-i arulairtuq ellminun-llu taisqellukek, tua-i-llu aptak, “Qaillun pisqumacetek wangnun?” 
MAT.20.33	Qanrutaak, “Ataneq, iipuk uitesqelluki.” 
MAT.20.34	Tua-i takumcuklukek Jesus-aam iikek agturai. Tamaa-llu tangerrsaurtuk, Jesus-aamun-llu maligullutek.
MAT.21.1	Jerusalem-aamun-llu mallgucameng, Bethphage tekilluku, Olive-aam Ingriani, tuaken Jesus-aam elitnauragni ayagcetak, 
MAT.21.2	qanrullukek, “Ayagtek nunanun ciunerpetegnelngurnun, tuani nataqeciqertek ciulvak petuumalria nuraq-llu caniantellria, petuirlukek wangnun taiskitkek. 
MAT.21.3	Yuum-llu qaillun qanruskatek qanruskit'gu, ‘Atanrem aturyugak,’ tamaa tua-i ayagceciiqak.” 
MAT.21.4	Man'a tuaten piuq piciurrluku prophet-aakun qanrutkumalria waten: 
MAT.21.5	“Zion-aam pania qanruciu, ‘Tangerrluku, Angayuqerpet ullakiiten ellmikutuuluni, ciulviim qaingani aqumgaluni, ciulviim-llu nuraan qaingani.’” 
MAT.21.6	Elitnaurak-llu ayagtuk tuaten-llu pilutek Jesus-aam ellimertuuciatun. 
MAT.21.7	Ciulvak-llu taitaak nuraq-llu, aturamegnek-llu tunglilirluku, Jesus-aaq-llu aqumevkarluku qainganun. 
MAT.21.8	Yugugaat-llu aturateng tumkaanun sagtait, ilait-llu napat avayaitnek kepulluteng tamakut tumkaanun sagtait. 
MAT.21.9	Yugugaat-llu ciuliqagtellriit maligutellriit-llu qayagaut, “Hosanna David-aam Qetunraa! Atawaqerli Atanrem atrakun tekitellria! Hosanna quyinrulriami!” 
MAT.21.10	Jerusalem-aamun-llu itran nunamelnguut tamarmeng pek'ngut, qanerluteng, “Kina una?” 
MAT.21.11	Yugugaat-llu kiugait, “Prophet-aaruuq Jesus-aaq, Nazareth-aamek tekitelleq Galilee-amelngurmek.”
MAT.21.12	Jesus-aaq-llu Agayutem eniinun itertuq. Tuani-llu Agayuvigmi tunenialriit kipussaalriit-llu tamalkuita anevkarai, akinek-llu naverrnialriit estuuluit kitngutai, yaqulegnek-llu tunenialriit aqumllerit tuaten cali. 
MAT.21.13	Qanrulluki, “Waten igausngauq: ‘Wiinga eneka aterpagcimaarkauguq piicagvigkamek,’ tau͡gaam elpeci teglegviurtarci.”
MAT.21.14	Cikmiumalriit-llu tussitellriit-llu Agayuvigmi ullagaat. Elliin-llu canrircetai. 
MAT.21.15	Tau͡gaam agayulirten͞gunret igatulit-llu irr'inarqelrialiari tangrramegteki, mikelnguut-llu Agayuvigmi qayagalriit qanerluteng, “Hosanna, David-aam Qetunraa!” Tua-i cangayugtut. 
MAT.21.16	Qanrutaat-llu, “Niitaten-qaa ukut qanellrit?” Jesus-aam-llu kiugai, “Aa-ang, naaqiksaituci-qaa waten: ‘Mikelnguut emuumalriit-llu qanritnek nanrautekarpenek qaqiciuten.’” 
MAT.21.17	Tua-i-llu unitai; nunarpagnek-llu anluni Bethany-mun ayagtuq, tuani-llu qavartarluni.
MAT.21.18	Unuaquan-llu unuakumi nunarpagnun uterrnginanermini kaigtuq. 
MAT.21.19	Napa-llu atsangqetuli tumyarat caniatni tangrramiu ullagaa, tau͡gaam camek nataqvikenritaa cuyainek kiingan. Qanrutaa-llu, “Man'a engelekluku atsangenqiggngaituten watqapik.” Egmianun-llu napa atsangqetuli nalauq. 
MAT.21.20	Elitnaurain-llu tamana tangrramegteggu irr'ikaat qanerluteng, “Qaillun piluni napa atsangqetuli alqunaq nalaa?” 
MAT.21.21	Jesus-aam-llu kiugai, “Ilumun, qanrutamci, ukvengqerquvci nalirrugtevkenaci-llu, taunarrlainaunrilnguq piarkaugarci, napa atsangqetuli waten ellirluku, cali-llu ingrimun uumun qanquvci, ‘Nugtarten imarpigmun-llu igten,’ tua-i tuaten piarkauguq. 
MAT.21.22	Camek-llu piicagkun kaigakuvci, ukvengqerquvci tua-i unakeciqerci.”
MAT.21.23	Agayuvigpagmun-llu itran agayulirten͞gunret yuut-llu ciulirnerita ullagaat elitnauriinanrani apluku-llu, “Qaillun ayuqelriamek piyunarqucingqerrluten tuaten pilarcit? Kia-llu cikirtaten piyunarqucirkarpenek?” 
MAT.21.24	Jesus-aam kiugai, “Wiinga-llu apciiqamci ataucimek, mat'umek nalqiguskuvcia, wiinga-llu cali nalqiguciiqamci qaillun ayuqelriamek piyunarqucingqerrlua tuaten pilaucimnek. 
MAT.21.25	John-aam angllurceciyaraa naken piurtellrua, qilagmek-qaa wall'u yugnek?” Tua-i kiutaagutut qanerluteng, “Qilagmek pillrunikumteggu, tua-i qanruciiqaakut, ‘Ciin-mi waniwa ukveqenriceciu?’ 
MAT.21.26	Tau͡gaam yugnek cali pillrunikumteggu yuut alingnarqeciqut, yuut tamarmeng John-aaq ilumun prophet-aaruyukngatgu.” 
MAT.21.27	Taumek Jesus-aaq kiugaat, “Nalluarput.” Tua-i qanrutai, “Taumek wiinga-llu nalqigusngaitamci qaillun ayuqelriamek piyunarqucingqerrlua tuaten pilaucimnek.”
MAT.21.28	“Qaillun umyuarteqseci? Yuk malrugnek qetunrangqellruuq, aipaa ullagaa qanrulluku-llu, ‘Qetunraaq, ernerpak naucetaarvigmi caliyartua.’ 
MAT.21.29	Taum-llu kiugaa, ‘Pingaitua,’ tau͡gaam kinguani umyuarnayaguciluni caliyarturtuq. 
MAT.21.30	Aipaa-llu ullagaa taucetun-llu qanrulluku. Taum-llu kiugaa, ‘Piqatartua,’ tau͡gaam ayagpek'nani. 
MAT.21.31	Kia naliagnek atami pisqutii aturtau?” Kiugaat-llu, “Ciuqliim-wa”. Jesus-aam-llu qanrutai, “Ilumun, qanrutamci, akiliqurautnek quyurcistet akusrarutekilriit-llu Agayutem angayuqauvianun ciullegluci iterciqut. 
MAT.21.32	Wani-wa John-aam ellualriakun ullagyaaqaaci, tau͡gken ukveqenritarci. Akiliqurautnek tau͡gaam quyurcistet akusrarutekilriit-llu ukveqaat. Tuaten-llu tangengerpeciki, cali kinguakun umyualinqigtenrituci ukvellerkarpecen̄un.”
MAT.21.33	Niiciu cali ayuqestassiigun alla, “Angun yuungnaqellriit angayuqrat wine-anek naucetaarvilillruuq, casgulirluku-llu, elagluni-llu mecuirvilillruuq, nayurvililuni-llu. Nauceciiyurten̄un-llu navriutekaa, nunamun-llu allamun ayagluni. 
MAT.21.34	Tua-i-llu atsangyaraa tekican pisten̄i ayagcetai nauceciiyurten̄un, atsaita ilaitnek aqvatesqelluki. 
MAT.21.35	Tau͡gaam taukut nauceciiyurtet teguit pistai, iliit kaugturluku, iliit-llu tuqulluku, iliit-llu teggalqunek miluquluku. 
MAT.21.36	Cali pistet allat ciuqlirmi amllenrulriit ayagcetai, taukut-llu cali tuaten piit. 
MAT.21.37	Kinguatni tau͡gaam qetunrani ayagcetaa qanerluni, ‘Qetunraqa takaqeciqaat.’ 
MAT.21.38	Tau͡gaam taukut nauceciiyurtet tangrramegteggu qetunraa, qanruyutut, ‘Wani-wa paitangqerrarkaq, kitaki tuqullaut, paitarkaa-llu piksagutniarput.’ 
MAT.21.39	Tua-i-llu teguat cingqaquluku-llu naucetaarviim elatiinun anevkaraat tuqulluku-llu. 
MAT.21.40	Tua-llu-qaa naucetaarviim yua tekiskuni, qaillun piciqaki taukut nauceciiyurtet?” 
MAT.21.41	Kiugaat, “Assiitellriakun piunrirciqai taukut assiitellriit, naucetaarvini-llu nauceciiyurten̄un allanun navriutekciqaa, atsainek pinariaqan taiciarkaulrianun.”
MAT.21.42	Jesus-aam qanrutai, “Naaqiksaituci-qaa qaneryaramek mat'umek, ‘Teggalquq enelilriit cakaqenrilkiit, tauna kangiritkaurtuq enem tusnganranun. Atanermek tuaten pillruuq irr'inaqluni-llu iimten̄un!’ 
MAT.21.43	Taumek qanrutamci, Agayutem angayuqauvia elpecen̄ek tegumaarkauguq, yugnun-llu allanun cikiutekumaluni, atsainek naugilrianun. 
MAT.21.44	Kina-llu imna teggalqumun taumun paallakuni navgurciquq, tau͡gaam iggvikekani ciqumteqapigciiquq.” 
MAT.21.45	Agayulirten͞gunret Pharisee-aat-llu ayuqestassiigutai niicamegteki, elpekaat qanrutkucirteng elliinun. 
MAT.21.46	Tua-i-llu teguyung'e'rmegteggu yugnek alingut, taukut prophet-aaruyukngatgu.
MAT.22.1	Jesus-aam ataam qallautai ayuqestassiigutnek qanerluni, 
MAT.22.2	“Qiliim angayuqauvia ayuquq yugtun angayuqertun qetunraminun kassuutarkamun nerevkaritekiulriatun. 
MAT.22.3	Pisten̄i-llu ayagcetai kassuutarkagnun neryartuusqumalriit kelgesqelluki, tau͡gaam taiyunritut. 
MAT.22.4	Ataam pistet allat ayagcetai qanrulluki, ‘Neryartuusqumalriit qanruciki, Atam, nerevkaritekaqa taqumariaqa, kuluviinka ungungssiutenka-llu uqungcaumalriit tuqucimaut, cat-llu tamarmeng taqumariut; kassuutarkagnun neryarturci.’ 
MAT.22.5	Tau͡gaam catkenritaat, iliita naucetaarvini ullagaa, iliit-llu kiputellerkaminun. 
MAT.22.6	Ilaita-llu pistai teguit, nangterraarluki-llu tuqutait. 
MAT.22.7	Tau͡gaam angayuqaq eq'uqertuq, anguyagterugani-llu ayagcetai tuqucillret taukut piunriisqelluki, nuniit-llu ekuavkarluku. 
MAT.22.8	Pisten̄i tua-i qanrutai, ‘Kassuutarkagnun nerevkaritekiuraq taqumariyaaquq, tau͡gaam kelgumalriit tunriukutnarqut taumun. 
MAT.22.9	Taumek ayagci tumyarat quyurtellratnun, nataqelci-llu tamalkuita kassuutarkagnun neryartuusqiciki.’ 
MAT.22.10	Tua-i pistet taukut tumyaranun ayagluteng nataqelteng tamalkuita quyurtait, assiitellriit assilriit-llu; kassuutarkak-llu nerevkariviak tamarmi neryartulrianek yung'uq. 
MAT.22.11	Tau͡gaam angayuqaq itrami neryartulriit tangerrsarturluki tuani yuk tangrraa aturamek kassuutessuutmek atunrilnguq. 
MAT.22.12	Qanrutaa-llu, ‘Usuuq, qaillun piluten maavet itercit aturamek kassuutessuutmek aturpek'nak?’ Tau͡gaam tauna nepaituq. 
MAT.22.13	Angayuqam tua-i pistet qanrutai, ‘Iruk tallik-llu qillerciki, elatmun-llu eggluku tan'gercetqapigtellriamun, tuani qiaciqut kavcagciaqluteng-llu keggutmeggnek.’ 
MAT.22.14	Wani-wa kelgumalriit amllerrsaaqut, tau͡gaam cucukumalriit ikgenateng.”
MAT.22.15	Tua-i Pharisee-aat ayagtut qaillukuarluteng-llu qaillun piluteng qanellrakun napcetnaluku. 
MAT.22.16	Elitnaurameng-llu ilait Herod-aam yuinun ilakevkarluki ayagcetait elliinun, qanrutesqelluku waten, “Elitnauristaa, wangkuta nallunritarput piciucin, Agayutem-llu pisqutii ayuqucirtuutekluku piciuluten, niisngangnaqek'ngaunak-llu yugmek, yuum taungucia catkenrilavgu. 
MAT.22.17	Taumek waniwa qanruskut, qaillun umyuarteqsit, Caesar-aaq akiliqurautnek cikirluku, elluartuq-qaa wall'u elluanrituq?” 
MAT.22.18	Tau͡gaam Jesus-aam elpekngamiu assiilngurmek umyuangqerruciat qanrutai, “Ciin naspaacecia, elpeci malrugnek umyualegni? 
MAT.22.19	Nasvicia akiliqurautngutulimek.” Tua-i akicuar elliinun taitaat. 
MAT.22.20	Aptai-llu, “Kia una tarenraa, kia-llu atranek igangqerta?” 
MAT.22.21	Kiugaat, “Caesar-aam.” Tua-llu qanrutai, “Taumek wani-wa Caesar-aam pia Caesar-aamun tuniciu, Agayutem-llu pia Agayutmun tunluku.” 
MAT.22.22	Man'a niicamegteggu irr'ikaat, unilluku-llu ayagtut.
MAT.22.23	Ernermi taumi Sadducee-aat ilaita ullagaat, imkut maktellerkartailucianek qanlalriit, aptaat-llu, 
MAT.22.24	“Elitnauristaa, Moses-aam waten alerquraakut, angun tuqukan irniarunani-llu, tua-i kingunra kinguqlianun nuliqsagutesqelluku, amaqlini kinguverkiurluku. 
MAT.22.25	Wani-wa wangkutni uitallruut kinguqliqelriit malrunelgen. Ciuqliq nulirturtuq tuquluni-llu; irniarilami-llu nuliani kinguqliminun paitaqevkaraa. 
MAT.22.26	Taum-llu tunglian cali tuaten pia, pingayuagnek-llu cali; tamalkurmeng-llu cali tuaten. 
MAT.22.27	Kinguatgun-llu arnaq tauna tuqullruuq. 
MAT.22.28	Taumek wani-wa maktellerkaq tekiskan makeskuneng, kia taukut naliata nulirqeciqau? Wani-wa taukut tamarmeng nulirqellrukiit.” 
MAT.22.29	Tau͡gaam Jesus-aam kiugai, “Alartuci, kalikat nalluavciki, Agayutem-llu pinia nalluluku. 
MAT.22.30	Wani-wa maktellerkami yuut nulirturngaitut uingengaunateng-llu, tau͡gaam an'gilacetun qilagmelngurcetun ayuqeciqut. 
MAT.22.31	Tau͡gaam maktellerkaq pitekluku, naaqeksaitarci-qaa Agayutem qaneryaraqellra elpecen̄un waten: 
MAT.22.32	‘Abraham-aam Agayutkaanga, Isaac-aam-llu Agayutkaanga, Jacob-aam-llu Agayutkaanga?’ Wani-wa Agayun tuqumalriit Agayutkenritaat, tau͡gaam unguvalriit Agayutkaat.” 
MAT.22.33	Yugugaat-llu man'a niicamegteggu irr'ikait ayuqucirtuutai.
MAT.22.34	Tau͡gaam Pharisee-aat niicamegteggu Sadducee-aat qaneryararkairuciat elliinun, quyurrvikaat. 
MAT.22.35	Iliita-llu, alerquutet elisngastiita, apyutkun naspaagaa, 
MAT.22.36	“Ayuqucirturtaa, naliat alerquutet angenrua?” 
MAT.22.37	Elliin-llu kiugaa, “Ataneq Agayuten kenkarkaugan ircaqurpegun tamalkirrluten, tarnerpegun-llu tamalkirrluten, umyuarpegun-llu tamalkirrluten. 
MAT.22.38	Waniwauguq alerquun ciuqliq angenrulria. 
MAT.22.39	Aipangqertuq-llu pitatminek: Ilan kenkarkaugan elpetun pitarrluku. 
MAT.22.40	Alerquutek ukuk malruk atavikagket alerquutet tamarmeng, prophet-aat-llu igaita.”
MAT.22.41	Quyungqallratni Pharisee-aat, Jesus-aam aptai mat'umek, 
MAT.22.42	“Qaillun umyuarteqseci Christ-aq pitekluku? Kia qetunraqau?” Kiugaat-llu, “David-aam qetunraqaa.” 
MAT.22.43	Tua-i qanrutai, “Ciin-mi David-aam anernerkun Atanerminek tuqlurtau qanerluni waten, 
MAT.22.44	‘Ataneq qanertuq Atanemnun, tallirpima tungiinun aqumi, inglukesteten it'gavnun tutmarivkallerkamnun?’ 
MAT.22.45	David-aam tua-i Atanerminek tuqluamiu, qaillun wani-wa qetunraqau?” 
MAT.22.46	Tamarmeng-llu kiusciigataat, caperrsugluteng-llu kinguakun aptenqigtellerkaanek.
MAT.23.1	Tuani Jesus-aam qalarutai yugugaat elitnaurani-llu, 
MAT.23.2	qanerluni, “Igatulit Pharisee-aat-llu aqumgalartut Moses-aam aqumllerani. 
MAT.23.3	Taumek elpecen̄un atuusqutait tamalkuita aturciki maligtaquluki-llu, tau͡gaam caliarit maligtaquksaunaki. Wani-wa ayuqucirturilaryaaqut, tau͡gken aturpek'naki. 
MAT.23.4	Atmagarkanek uqamailngurnek qugciigalngurnek qillerqilartut, yuut-llu tusaitnun elliluki, tau͡gaam tungaunateng unatmeggnek calligcunrit'larait. 
MAT.23.5	Tau͡gaam caliateng tamalkuita caliaqelarait yugnun tangrresqelluteng, nallunailkutateng elurtungnaq'larait, aturameng-llu cenliarutait angliriluki. 
MAT.23.6	Nerevkarivigni-llu kiaqliuyulartut, agayuvigni-llu aqumlleret kiaqliit aqumviksularait. 
MAT.23.7	Nayangarvikesqumalartut-llu tuneniarvigni, ‘Ayuqucirturten̄ek-llu’ tuqluusqumaluteng. 
MAT.23.8	Tau͡gaam elpeci ayuqucirturten̄ek tuqluusqessaqunaci, atauciq ayuqucirturtekngavciu, tamarpeci-llu amaqliqelriaruuci. 
MAT.23.9	Nunamiungulria-llu tuqluqsaunaku atavcen̄ek, atauciq Atakngavciu qilagmelnguq. 
MAT.23.10	Atanernek-llu tuqluusqeksaunaci, atauciq Ataneqngavciu, wani-wa Christ-aq. 
MAT.23.11	Tau͡gaam angnertarci pisten͞gukili elpecen̄i. 
MAT.23.12	Kina ellminek ucuqellria caunrilkumaarkauguq, ellminek-llu caunrilkelria ucuqumaarkauluni.
MAT.23.13	“Tau͡gaam nakleng elpeci, igatulini Pharisee-aani-llu, malrugnek umyualegni! Qiliim angayuqauvia kelucaavciu yugnun; wani-wa elpeci-llu itenrituci, iteryulriit-llu itercetenritaci. 
MAT.23.14	Nakleng elpeci, igatulini Pharisee-aani-llu, malrugnek umyualegni! Arnat aipainret enait uayaalaavciki piicaumanguaraqluci-llu, taumek angenranek picirkiumaarkauguci. 
MAT.23.15	Nakleng elpeci, igatulini Pharisee-aani-llu, malrugnek umyualegni! Nunakun merkun-llu ayalaavci yugmek ataucimek unangengnaqluci, ilaksagutaqavciu-llu nangcivigmun piarkaurtelararci malrurqugnek elpecen̄i arcaqanrurrluku.
MAT.23.16	“Nakleng elpeci, tass'uqisten̄i cikmiumalriani, qanlaavci, ‘Agayuvik tumekluku ukvernarcarilria, tauna caunrituq, tau͡gaam agayuviim suulutaara tumekluku ukvernarcarilria, uniurcailkutkangqerrniluku.’ 
MAT.23.17	Elpeci usviitellriani cikmiumalriani-llu! Naliak angenrua, suulutaaq wall'u agayuvik suulutaam kenciknarivkartii? 
MAT.23.18	Tuamta-llu qanlartuci, ‘Elliivik tumekluku ukvernarcarilria, tauna caunrituq; tau͡gaam qainganelnguq tumekluku cikiun ukvernarcarilria, pinarqutkangqerrniluku.’ 
MAT.23.19	Elpeci cikmiumalriani! Naliak angenrua, cikiun wall'u elliivik cikiutem kenciknarivkartii? 
MAT.23.20	Taumek elliivik tumekluku ukvernarcarilriim ukvernarcarvikaa tauna, qainganelnguut-llu ilakluki. 
MAT.23.21	Agayuvik-llu tumekluku ukvernarcarilriim ukvernarcarvikaa tauna, yua-llu ilakluku, 
MAT.23.22	qilak-llu tumekluku ukvernarcarilriim, ukvernarcarvikaa Agayutem angayuqauvian aqumllertaa, qaingani-llu aqumgalria ilakluku.
MAT.23.23	“Nakleng elpeci, igatulini Pharisee-aani-llu, malrugnek umyualegni! Naunraat ayuqenrilnguut, mint, dill, cummin-llu qulngurutait elliitekautek'laavciki, alerquutet tau͡gken arcaqanrit cakaarluki makut: elluaq, takumcukiyaraq-llu, ukveq-llu. Makut maa-i arcaqerluki aturarkaugaci, au͡gkut-llu cakaarpek'naki. 
MAT.23.24	Elpeci, tass'uqisten̄i cikmiumalriani, ungilagliaraat nerilkautek'laavciki, tau͡gken ungungssiq qulugtellria ig'aqluku!
MAT.23.25	“Nakleng elpeci, igatulini Pharisee-aani-llu, malrugnek umyualegni! Mer'utet qantat-llu qaingitgun carrilaavciki, tau͡gaam ilumegteggun tegleganek piksugiiyaramek-llu imalguut. 
MAT.23.26	Usuuq, Pharisee-aaq, cikmiumalriami! Mer'un qantaq-llu iluagnegun carrirraarkek elatmegnegun cali iqairutnaurtuk.
MAT.23.27	“Nakleng elpeci, igatulini Pharisee-aani-llu, malrugnek umyualegni! Qungut urasqercimalriit ayuqngavciki; taukut qaimegteggun kenegnaruaryaaqut, tau͡gaam ilumegteggun tuqumalriit enritnek, pellernarqelrianek-llu ayuqenrilngurnek imalguut. 
MAT.23.28	Tuaten elpeci-llu qaivciuggun elluaruaryaaquci yuut takuatni, tau͡gaam iluvciuggun piciunguamek arcaqanqumek-llu imalguuci.
MAT.23.29	“Nakleng elpeci, igatulini Pharisee-aani-llu, malrugnek umyualegni! Prophet-aat qunguit piliaqelaavciki, ellualriit-llu neq'akutait kenegnarcarluki, 
MAT.23.30	qanerluci, ‘Ciuliaput yuullgutkellrukumteki prophet-aanek tuqucilriit ilaliryanritaput.’ 
MAT.23.31	Tuaten piluci elpecen̄ek nallunailartuci, prophet-aanek tuqucilrianun irniaqucirpecen̄ek. 
MAT.23.32	Taumek, tua-i, ciuliarpeci assiiluciat aturciu. 
MAT.23.33	Elpeci ciissirpagni, elpeci ciissirpiit piyagaitni, qaillun piluci nangtaullerkarci qimagciqseciu?
MAT.23.34	“Taumek tamana pitekluku, elpecen̄un ayagceciunga prophet-aanek, angutnek-llu elisngalrianek, igatulinek-llu; taukut ilait tuquciiqaci, kelistanun-llu ussukcaulluki, ilait-llu piqertuarciqaci agayuvigpecen̄i, malirqaraluki-llu nunanun allanun, qimangraata. 
MAT.23.35	Elpecen̄un tut'esqelluku ellualriit augat nunamun kuvvleq tamalkuan, Abel-aam ellualriim auganek ayagluni Zechariah-m-llu auga engelkarrluku, Barachias-aam, qetunraan, imum tuqutellerpeci agayuviim ekuaviim-llu akuliigni. 
MAT.23.36	Ilumun, qanrutamci, makut tamarmeng ilakellrianun ukunun tekiciiqut.
MAT.23.37	“Jerusalem-aaq, Jerusalem-aaq, prophet-aanek tuqucilriami, teggalqunek-llu miluquluki elpenun ayagcecimalriit! Wani-wa irniaten pulengtaq quyurcularyaaqanka, tuacetun yaqulgutem piyagaminek evalauciatun yaqugmi aciagnun, tau͡gaam elpeci piyunrituci! 
MAT.23.38	Atam, enesi elpecen̄i unicimaarkauguq cairulluni. 
MAT.23.39	Waniwa qanrutamci, mat'um kinguakun tangerrngaitarpecia, qanerpailegpeci waten, ‘Atawaqerli Atanrem atrakun tekitellria.’”
MAT.24.1	Jesus-aaq-llu Agayuvigmek anluni ayagtuq; elitnaurain-llu ullagaat Agayuvigpiim 'laavkaaliarucianek nirtuulluku. 
MAT.24.2	Jesus-aam kiugai, “Tua-i-qaa tangrraci makut tamalkuita? Ilumun, qanrutamci, makut itumcimaarkaugut teggalqut qalliqenrirtelluki.”
MAT.24.3	Olive-aam-llu ingriani aqumgallrani, elitnaurain ullagaat allamek nayurtaunaku, apluku-llu, “Qanruskut, qaku tamakut tuaten ellirarkaugat? Cali-llu ca nallunailkutnguarkauga tekitenqigtellerkarpenek, ellam-llu mat'um iquklitlerkaanek?” 
MAT.24.4	Jesus-aam-llu kiugai, “Tarikici, kitumun alarcetenritnaurtuci. 
MAT.24.5	Amllelriit tekitarkaungata atqa aturluku, qanerluteng, ‘Christ-augua,’ amllelrianek-llu alarceciarkauluteng. 
MAT.24.6	Anguyautellrianek-llu niiciiquci, anguyaucukaaralrianek-llu, tau͡gaam alingallanrilkici, tua-i tamakut tamarmeng tuaten ellirarkaungata, tau͡gaam iquklitlerkaq cali tua-ingungaituq. 
MAT.24.7	Wani-wa nunam atauciim yui inglukuciiqut nunam allam yuinun, atanruvik-llu atanruvillgutminun. Piitnaq-llu tekiciiquq nunat ilaitnun, nunam-llu ilii pekterpagaluni. 
MAT.24.8	Tamakut tamalkuita nanikuanarqelriim ayakarraarutkai.
MAT.24.9	“Tuani tunciqaiceci nangcivignun, tuquciiqaiceci-llu, nunat-llu tamarmeng yuita uumikciqaiceci atqa pitekluku. 
MAT.24.10	Amlleret-llu tuani ukverteng pegciiqaat, ilateng-llu tun'aqluki, atunem-llu uumikulluteng. 
MAT.24.11	Prophet-aat-llu piciunrilnguut amllelriit alairciqut amllelriit alarcetaarluki. 
MAT.24.12	Assiilnguq-llu tukniriciqngan amlleriluni, kenkucaraq yugugarni kumlangciquq. 
MAT.24.13	Tau͡gaam iquklitlerkamun pektayiilnguq anirtuumaciquq. 
MAT.24.14	Qaneryaraq-llu man'a assilria Angayuqauvigmek qalarutkumaarkauguq nunam qaingani tamiini, nunat tamarmeng yuita nallunriutekaatnek; tua-i-llu nutaan iquklitlerkaq tekiciiquq.
MAT.24.15	“Taumek piunrirista uuminarqeqapigtellria, Daniel-aakun qanrutkumalria, tangerquvciu enemi kenciknarqelriami nangengqaluni (mat'umek naaqilria taringli), 
MAT.24.16	tua-i Judea-melnguut ingrinun qimakilit. 
MAT.24.17	Enem-llu qainganelnguq atrarluni tuavet itenrilkili camek aqvatnaluni eneminek. 
MAT.24.18	Naucetaarvigmi-llu uitalria utertenrilkili qaspeni aqvanaluku. 
MAT.24.19	Tau͡gaam nakleng qingalriit aamarcilriit-llu erenret taukut tekiskata! 
MAT.24.20	Piicagci qimallerkarci tuani uksumi wall'u Sabbath-aami pisqevkenaku. 
MAT.24.21	Ernerni taukuni angelrianek nanikuaciqngata, ellam piurteqarraallranek man'a engelkarrluku ayuqailngurmek, kinguakun-llu ayuqengengailngurmek. 
MAT.24.22	Erenret-llu taukut ikgelivkaumanrilkata yugmek atauciungraan anirtuumalriartaicartuq, tau͡gaam Agayutem yun'i pitekluki erenret taukut ikgelivkarciqai. 
MAT.24.23	Tuani-llu yuum qanruskaci waten, ‘Atam, Christ-aq maantuq,’ wall'u waten, ‘Atam tuantuq,’ tua-i ukveqenrilkiciu. 
MAT.24.24	Wani-wa Christ-aruat prophet-aaruat-llu alairciqut, angelrianek-llu nallunailkuciluteng, irr'inarqelrialiluteng-llu, Agayutem yui tuaten alarcetaangnaqsaaqluki piyunarqekan. 
MAT.24.25	Tangerrluku, makunek ciunguluki qanrutamci. 
MAT.24.26	Taumek, waten qanruskaceci, ‘Atam, yuilqumtuq,’ tua-i ullanriciu; wall'u waten, ‘Atam, enem iluqliantuq,’ ukveqenriciu tua-i. 
MAT.24.27	Tuarpiaq kalluum kenra kenerpallartaqan calaram tungiinek kanavamun, tuaten-llu ayuqeciquq Yuum Qetunraan tekitellerkaa. 
MAT.24.28	Wani-wa mallulegmun narusviit quyurtelartut.
MAT.24.29	“Egmianun-llu erenret taukut nangteqnarqelriit kinguaraatgun akerta tan'gericiquq, iraluq-llu tanqigngaunani, agyat-llu qilagmek igciiqut, qiliim-llu pinii arulaciqut. 
MAT.24.30	Tua-i-llu nutaan Yuum Qetunraan nallunailkutaa alairarkauguq qilagmi; nunam-llu qaingani naumallgutkelriit tamarmeng nepliaciqut, tangerciqaat-llu Yuum Qetunraa qiliim amirluikun agiirrluni pinilriarpauluni ucurnarqelriarpauluni-llu. 
MAT.24.31	Tua-i-llu an'gilani ayagceciiqai qastuluteng aturcetaalriit cupu'uryaratgun, taukut quyurciiqait cucukellri anuqnek taukunek cetamanek, qiliim iquanek, iqua-llu tekilluku.
MAT.24.32	“Napa atsangqetuli ayuqestassiigutmek elicungcarvikiciu; avayai uqungluteng cuyangaararqata, tua-i nallunritarci kiagem ukaqsigicia. 
MAT.24.33	Tuaten cali, elpeci tamakut tamalkuita tangerquvciki, tua-i nallunritarci Agayutem angayuqauvian ukaqsigicia, ua-i amiigem ciuqerrani. 
MAT.24.34	Ilumun, qanrutamci, ukut tungelquqelriit nangengaitut tamakut tamalkuita qaqimavkenaki. 
MAT.24.35	Qilak nuna-llu pellugciquk, tau͡gaam qaneryaranka pellugngaitut.
MAT.24.36	“Tau͡gaam ernermek wall'u sass'amek taumek nallunrilngurtaituq, an'gilaunge'rmeng-llu qilagmelnguut nalluat, Qetunram-llu tuaten nallua, tau͡gaam Aatam kiimi nallunritaa. 
MAT.24.37	Tuarpiaq-llu Noah-m nalliinitun, tuaten cali ayuqeciquq Yuum Qetunraan tekitellerkaani. 
MAT.24.38	Wani-wa tamatum nalliinitun ulerpiim civuanitun, yuullret nerluteng merluteng-llu, kassuulluteng kassuuciluteng-llu, erneq tauna engelkarrluku Noah-m angyarpagmun ekellra, 
MAT.24.39	elpengumavkenateng-llu, ulerpiim tau͡gaam tekicateng tamalkuita-llu piunrirluki, tuaten-llu ayuqeciquq Yuum Qetunraan tekitellerkaani. 
MAT.24.40	Taum nalliini angutek malruk naucetaarvigmetellgutekciquk, aipaa tegumaarkauguq, aipaa-llu unicimaarkauluni. 
MAT.24.41	Arnak malruk miilissuutmi miilillgutekciquk, aipaa tegumaarkauguq, aipaa-llu unicimaarkauluni. 
MAT.24.42	Taumek tarikici, nalluavciu erenret naliatni Atanerpeci tekitellerkaa. 
MAT.24.43	Tau͡gaam man'a nallunriciu, teglengalriim unugmi teglegyartullerkaa enem yuan nallunrilkuniu, pegg'aryartuq eneminek-llu ikircivkarpek'naku. 
MAT.24.44	Taumek elpeci-llu upingaci, Yuum Qetunraa tekitarkaungan sass'ami umyuaqenrilkevcen̄i.
MAT.24.45	“Kituuga-mi tua-i tauna piciuluni ellatuluni-llu pista, atanran pistem̄inun qaunqesten͞gurtellra, pikaitnek cikilaasqelluki nerrlerkaat pinariaqan? 
MAT.24.46	Atawauciquq pista tuaten pikuni atanemi tekiskani. 
MAT.24.47	Ilumun, qanrutamci, piminun tamalkuitnun qaunqesten͞gurciiqaa. 
MAT.24.48	Tau͡gaam pista assiitellria ircaqumikun qanqan waten, ‘Ataneqa muluuq,’ 
MAT.24.49	pisten͞gullgutni-llu kaugtuangluki, nerluni-llu merluni-llu taangaryunqegglit ilakluki. 
MAT.24.50	Tua-i pistem taum atanra tekiciiquq ernermi taum umyuaqenrilkiini, 
MAT.24.51	anucimirqevkarciqaa-llu, malrugnek-llu umyualegnun ilakevkarluku, tuani qiaciqut kavcagciaqluteng-llu keggutmeggnek.”
MAT.25.1	“Taum nalliini qiliim angayuqauvia ayuqeciquq neviarcatun qultun, kenurralgirluteng uikaun pairrsaagluku ayalriacetun. 
MAT.25.2	Talliman usvituut, talliman-llu usviinateng. 
MAT.25.3	Usviilnguut taukut kenurralgiryaaqluteng uqurkalginritut. 
MAT.25.4	Tau͡gaam usvitulriit kenurralgirtut uqurkalgirluteng-llu assigtamegteggun. 
MAT.25.5	Tau͡gaam uikaun muluan, tamarmeng kana'aryugtut qavarluteng-llu. 
MAT.25.6	Tau͡gaam unuum qukallrani qayagaut, ‘Tangerrluku, uikaun! Anluci pairrsaagciu.’ 
MAT.25.7	Tua-i neviarcat taukut tamarmeng maktut kenurrateng-llu elluaqcarluki. 
MAT.25.8	Usviilnguut-llu qanertut usvitulrianun, ‘Uquutevcen̄ek cikircikut, kenurraput nipqataata.’ 
MAT.25.9	Tau͡gaam usvitulriit kiugait, ‘Wangkutnun elpecen̄un-llu nuryuartut, kupcaanun kipucarturci pikarpecen̄ek.’ 
MAT.25.10	Kipucartullratni-llu, uikaun tekituq, upingalriit-llu ilakluki itertut kassuucaramun; ikirtuqaq-llu patuluku. 
MAT.25.11	Kinguakun neviarcat imkut cali tekismiut, qanerluteng, ‘Ataneq, Ataneq, ikiruskut.’ 
MAT.25.12	Tau͡gaam kiugai, ‘Ilumun, qanrutamci elitaqenritamci.’ 
MAT.25.13	Taumek tupaumaci, nalluavciu erneq wall'u sass'aq tauna.
MAT.25.14	“Taumek ayuquq cali yugtun nunamun allamun ayakatalriatun, taum pisten̄i kelellrukai piutni-llu ellaitnun tunluki. 
MAT.25.15	Iliit cikiraa akinek tallimanek, iliit-llu malrugnek, iliit-llu ataucimek, kina imna piyugngataciatun. Tua-i-llu ayagluni. 
MAT.25.16	Tua-i akinek tallimanek pingellrem, taukut tamaa kipussaaguteksarturai, akinek-llu tallimanek ilangluki. 
MAT.25.17	Tuaten-llu cali malrugnek pingellrem, malrugnek allagnek ilangak. 
MAT.25.18	Tau͡gaam ataucimek pingellrem nuna elagyarturaa, atanemi akiutii iirluku. 
MAT.25.19	Kingurpiikun pistet taukut atanrat tekituq, naaqillgutekluki-llu avaliitnek. 
MAT.25.20	Tua-i taiguq akinek tallimanek pinglleq, akit-llu talliman allat tailluki qanertuq, ‘Ataneq, akinek tallimanek cikillruarpenga. Atam akinek tallimanek allanek ilanganka.’ 
MAT.25.21	Atanran tua-i qanrutaa, ‘Nutaan piluaqertuten, assilria piciulria-llu pista, ikgelngurmun piciulriaten, amllelriamun qaunqesten͞gurciiqamken, atanerpet angnirvianun itra.’ 
MAT.25.22	Tua-i cali tauna akignek malrugnek pinglleq taiguq qanerluni-llu, ‘Ataneq, akignek malrugnek cikillruarpenga; atam akignek cali allagnek ilangagka.’ 
MAT.25.23	Atanran tua-i qanrutaa, ‘Nutaan piluaqertuten, assilria piciulria-llu pista, ikgelngurmun piciulriaten, amllelriamun qaunqesten͞gurciiqamken, atanerpet angnirvianun itra.’ 
MAT.25.24	Tua-i cali akimek ataucimek pinglleq taiguq qanerluni, ‘Ataneq, nallunritamken ciumualriaruluten, keplialalriaten nauceciivikenrilkevni, quyurcilalriaten-llu sagcivikenrilkevni, 
MAT.25.25	civuuralua-llu, akiuten nunamun iiryartullruaqa, wani-wa, elpet pikan.’ 
MAT.25.26	Tau͡gaam atanran kiugaa, ‘Elpet, pista assiitellria, qessanqerrulria-llu! Nallunrilkevnga keplialaucimnek nauceciivikenrilkemni, quyurcilaucimnek-llu sagcivikenrilkemni. 
MAT.25.27	Tua-i akiuteka tun'arkauyaaqan akiliurten̄un, tekiskuma-llu teguya'rqa akiliutmek ilamaluku. 
MAT.25.28	Taumek akimek teguiciu, qulnek-llu akiutellek taumek cikirluku. 
MAT.25.29	Wani-wa kina imna pingqellria pingqeqapigtesqelluku, tau͡gaam piilnguq teguimaarkauguq pianek tuaten. 
MAT.25.30	Pista-llu tauna catngunrilnguq cingqerciu elatmun tan'gercetqapigtellriamun, tuani qiaciqut kavcagciaqluteng-llu keggutmeggnek.’
MAT.25.31	“Yuum Qetunraa tekiskuni ucurnartuumarmi, an'gilat-llu ellualriit tamalkuita ilakluki, tua-i aqumgaciquq angayuqauvimi aqumllertaani ucurnarqelriami. 
MAT.25.32	Nunat-llu tamarmeng yuit ciuqerranun quyurciiqut, elliin-llu avciiqai qusngiliurtetun qusnginek qusngirngalngurnek-llu avcilriatun. 
MAT.25.33	Qusngit-llu tallirpimi tungiinun pivkarciqai, qusngirngalnguut-llu iqsumi tungiinun. 
MAT.25.34	Tua-i Atanrem tallirpian tungiinelnguut qanruciiqai, ‘Taici, Atama atawaqaasqellrini ukuut, angayuqauvik ellam piurteqarraallranek elpecen̄un taqumalria piksaguciu. 
MAT.25.35	Wani-wa wiinga kaillruunga nerevkallruarpecia-llu, meqsullruunga mercetellruarpecia-llu, 
MAT.25.36	matangqallruunga aturarkitellruarpecia-llu, naulluullruunga paqtellruarpecia-llu, itercivigmetellruunga-llu ullallruarpecia-llu.’ 
MAT.25.37	Tua-i ellualriit kiuciqut ‘Ataneq, qangvaq tangellruceta kaigtelluten nerevkarluten-llu, wall'u meqsugtelluten mercelluten-llu? 
MAT.25.38	Qangvaq-llu tangellruceta allanrunerpeni ciuniurluten-llu, wall'u matangqanerpeni aturarkilluten-llu? 
MAT.25.39	Qangvaq tangellruceta naulluunerpeni, itercivigmetnerpeni-llu ullagluten-llu?’ 
MAT.25.40	Atanrem-llu kiuciqai, ‘Ilumun, qanrutamci, ukut ilama pikegtaunrillrit iliit qaillun pillrukuvciu, tuaten-llu wiinga pillruarpecia.’ 
MAT.25.41	Tua-i-llu iqsumi tungiintellriit cali qanruciiqai, ‘Wangnek ayagci, aniqlaamalriani, keneq nangyuilngurmek ekualria tuunrangayagmun an'gilainun-llu taqumarilria ullagciu, 
MAT.25.42	wani-wa wiinga kaillruunga nerevkallrunritarpecia-llu, meqsullruunga merr'itellrunritarpecia-llu, 
MAT.25.43	allanrullruunga ciuniullrunritarpecia-llu, matangqallruunga aturarkitellrunritarpecia-llu, naulluullruunga itercivigmetellrulua-llu ullallrunritarpecia-llu.’ 
MAT.25.44	Tua-i taukut kiuciqut, ‘Ataneq, qangvaq tangellruceta kaigtelluten, wall'u meqsugtelluten, wall'u allanrunerpeni, wall'u matangqanerpeni, wall'u naulluunerpeni, wall'u itercivigmetnerpeni, kevgiuqsaunata-llu elpenun?’ 
MAT.25.45	Tua-i kiuciqai, ‘Ilumun, qanrutamci, ukut pikegtaunritellriit iliit qaillun pillrunrilkuvciu, tuaten-llu wiinga pillrunritarpecia.’ 
MAT.25.46	Taukut-llu ayagciqut nangtaugarkauluteng nangyuilngurmek, tau͡gaam ellualriit unguvaarkauluteng nangyuilngurmek.”
MAT.26.1	Jesus-aam-llu qaneryarani makut tamalkuita iquklicamiki elitnaurani qanrutai, 
MAT.26.2	“Nallunrituci erenrek malruk kinguagni Paaskaam nallairarkaucianek, tua-i Yuum Qetunraa tunumaarkauguq kelistamun-llu ussukcaucimaarkauluni.”
MAT.26.3	Tuani agayulirten͞gunret, yuut-llu ciulirnerit, quyurtut qaillukuarvigmun, Caiaphas-aam, agayulirten͞gunret iliita eniinun, 
MAT.26.4	qaillukuarluteng-llu alapen'errluku teguyugluku tuqucugluku-llu. 
MAT.26.5	Tau͡gaam qanertut, “Nerevkaritem nalliini pivkenaku, yuut pek'ngarcuartut.”
MAT.26.6	Jesus-aaq Bethany-mi uitallrani Simon-aam mamyuilngulgem eniini, 
MAT.26.7	arnam ullagaa qikunguamek putiilekaangqerrluni tepkegcautmek imalegmek akitulriamek, tamatumek Jesus-aam qamiqurra kuvevikaa, nervigmi aqumgallrani. 
MAT.26.8	Tau͡gaam elitnaurain tamana tangrramegteggu cangayugtut, qanerluteng, “Ciin man'a tuaten caanguarutngua? 
MAT.26.9	Minguk man'a amllelrianun tunkuni cikiutekautnguyartuq arrsaulrianun.” 
MAT.26.10	Jesus-aam tamana niicamiu qanrutai, “Ciin una arnaq cangayugcetaarceciu? Caliara tungemnun assilriaruuq. 
MAT.26.11	Wani-wa arrsaulrianek nayurtengqerrlainartuci, tau͡gaam wii nayurtekerrlainarngaitarpecia. 
MAT.26.12	Minguk man'a qaimnun kuvaa tungmagcimallerkamnun uplua. 
MAT.26.13	Ilumun, qanrutamci, nani nunami tamiini man'a qaneryaraq assilria qallautekumakan, man'a-llu arnam pillra qanrutekciqaat ellii neq'akluku.”
MAT.26.14	Tua-llu elitnaurain iliit, Judas-aaq Iscariot-aaq, agayulirten͞gunernun ayagtuq, 
MAT.26.15	apluki-llu, “Camek cikirciqsecia tunkumku elpecen̄un?” Taukut-llu usperluki akit, yuinaq qulnek cipluku, tunait elliinun. 
MAT.26.16	Tamana engelekluku ingcurtuq tunllerkaanek.
MAT.26.17	Erenret quulciriyaarailngurnek kelipartularviit ciuqliatni elitnaurat Jesus-aaq ullagaat, qanerluteng, “Nani upciiqseta Paaskaarcuutekamek ner'arkarpenek?” 
MAT.26.18	Elliin-llu qanrutai, “Nunarpagni yuk tauna ullagciu qanrulluku-llu, Elitnauristem qanrutesqaaten waten: ‘Pillerkaqa tekituq, enevni Paaskaaryugtua elitnauranka ilakluki.’” 
MAT.26.19	Taukut-llu elitnaurat tuaten piut Jesus-aamun ellimertuucimegcetun, Paaskaarcuutekaq-llu upluku.
MAT.26.20	Atakuan-llu, estuulumi nerellgutkai elitnaurani qula malrugnek cipluku. 
MAT.26.21	Nernginanermeggni-llu qanrutai, “Ilumun, qanrutamci, ilavci tunciqaanga.” 
MAT.26.22	Taukut-llu angniirtut, tungliqu'urluteng-llu aptaat, “Wiinga-qaa taunguunga, Ataneq?” 
MAT.26.23	Elliin-llu kiugai, “Qantamun akurtellgutma tunciqaanga. 
MAT.26.24	Yuum Qetunraan egilrani aturyaaqaa pitekluni igausngaciicetun, tau͡gaam nakleng yuk tauna Yuum Qetunraan tunestii! Yuk tauna atawauyartuq yuurtellrunrilkuni.” 
MAT.26.25	Tua-i Judas-aaq tunestii qanertuq, “Wiinga-qaa taunguunga?” Kiugaa-llu, “Aa-ang, qanrucirpetun.”
MAT.26.26	Nerrlermeggni-llu Jesus-aam kelipaq tegua, quyatekraarluku-llu itumtaa, elitnauraminun-llu tunluku, qanerluni, “Teguluku nerici, wani-wa temka.” 
MAT.26.27	Cali-llu saskaq tegua quyaluni-llu taumek cikirai qanerluni, “Tamarpeci tuaken merci, 
MAT.26.28	wani-wa auka akquyutem nutaram auga, amlleret pitekluki kuvumalria assiilnguut au͡gautekaat. 
MAT.26.29	Tau͡gaam qanrutamci, mat'um kinguani merngaitua maaken wine-am atsainek, erneq imna engelkarrluku nutarauluku meq'umku ilakluci Atama angayuqauviani.”
MAT.26.30	Quyatmek-llu atuumariameng, an'ut Olive-aam ingrianun ayagluteng.
MAT.26.31	Tuani Jesus-aam qanrutai, “Tamarpeci unuku cangayuutekciqerpecia igausngaciatun, ‘Qusngiliurta kaugturciqaqa, qusngit-llu katngat sekavciiqut.’ 
MAT.26.32	Tau͡gaam makcimarikuma ciuvcen̄i ayagciqua Galilee-amun.” 
MAT.26.33	Tau͡gaam Peter-aam qanrutaa, “Tamarmeng cangayungraata wiinga cangayugngaitua.” 
MAT.26.34	Jesus-aam kiugaa, “Ilumun, qanrutamken, unugmi mat'umi, yaqulek qalriavailgan, mecirautekciqerpenga pingayurqunek.” 
MAT.26.35	Peter-aam qanrutaa, “Tuqullgutkarkaungramken mecirautekngaitamken.” Tuaten-llu cali tamarmeng qanertut.
MAT.26.36	Tua-i taukut ilakluki Jesus-aaq tekituq Gethsemane-mek aterpagcimalriamun, qanrutai-llu elitnaurani, “Maavet aqumici yaavet piicagyartullemni.” 
MAT.26.37	Peter-llu Zebedee-am-llu qetunraak malikai, tua-i-llu angniirtuq nanikuaqapiggluni-llu. 
MAT.26.38	Qanrutai-llu, “Wiinga tarneqa angniitqapigtuq, tuqumun tuaten. Maantaurci, pegg'allguteklua-llu.” 
MAT.26.39	Ayakanirluni-llu palurtuq, piicagluni-llu waten, “Atamaa, piyunarqekan, saskaq una wangnek au͡g'arru! Tau͡gaam, pisquciqa pivkenani, elpet pisqucin piuli.” 
MAT.26.40	Maaten elitnaurani ullagai qavallinilriit. Peter-llu qanrutaa, “Waqaa pegg'allgutkesciigatarpecia-qaa sass'ami ataucimi? 
MAT.26.41	Tupaumaci piicagluci-llu, naspaatem pinritnauraaci. Anerneq ilumun cumigcaaquq, tau͡gaam kemek piniatuq.” 
MAT.26.42	Cali aipiriluni piicagyarturtuq qanerluni, “Atamaa, saskaq una au͡g'ayunailkan, tau͡gaam mer'arkaukumku tua-i pisqucin piuli.” 
MAT.26.43	Ullanqigcamiki-llu tekitai qavarluteng, iingit uitesciiganateng. 
MAT.26.44	Tua-i unilluki cali piicagyarturtuq pingayiriluni, qaneryarani qaneryaraqenqiggluki. 
MAT.26.45	Elitnaurani-llu ullanqigcamiki qanrutai, “Cali-qaa qavartuci, mernuinercirluci-llu? Tangerrluku, Yuum Qetunraa tunqataraat assiilngiumalriit unataitnun. 
MAT.26.46	Makluci, ayagnaurtukut, tunestekaqa canimelliuq.”
MAT.26.47	Tua-i tamaa cali qallasnginanrani, Judas-aaq, taukut qulen malrugnek cipnelget iliit, tekituq yugugaat ilakluki, nuussirpalget kaugtuutalget-llu, agayulirten͞gunernek yuut-llu ciulirneritnek cingumalriit. 
MAT.26.48	Tunestekaan-llu nallunailkutamek ak'a cikillruamiki, qanertuq, “Melugararkaqa taunguciquq, tauna teguciu.” 
MAT.26.49	Tamaa-llu Jesus-aaq ullagaa qanerluni-llu, “Atawaqaa, Ayuqucirturtaa,” melugarluku-llu. 
MAT.26.50	Jesus-aam-llu qanrutaa, “Usuuq, caluten tekicit?” Tua-i taukut tailuteng yaggvikaat Jesus-aaq, teguluku-llu. 
MAT.26.51	Tangerrluku-llu, Jesus-aam nayurtain iliita yaggluni nuussirpani amua, agayulirten͞gunrem-llu pistii yaggluku ciutairtaa. 
MAT.26.52	Jesus-aam-llu qanrutaa, “Saskun ataam qungasgu eniinun, waniwa saskunek tegutellriit tamarmeng saskukun piunrirciqngata. 
MAT.26.53	Umyuartequten-qaa Ataka kaigavikesciigacukluku, elliin-llu tamaa an'gilanek tuyurlua tiissitsaat qula malrugnek cipluki amllenrulrianek? 
MAT.26.54	Tau͡gaam qaillun waniwa piluteng kalikat piciurciiqat tuaten piarkauluni?” 
MAT.26.55	Tuani sass'ami Jesus-aam qanrutai yugugaat, “Uayaaritulitun-qaa pitarrlua taiguci, nuussirpalgirluci kaugtuutalgirluci-llu tegungnaqlua? Unuaquaqan Agayuvigmi aqumgalua elicungcaringe'rma teguksaitarpecia. 
MAT.26.56	Tau͡gaam makut tamarmeng tuaten ellirtut, prophet-aat igallrit piciurtesqelluki.” Elitnaurain-llu tamarmeng unitaat, qimagluteng-llu.
MAT.26.57	Tegustellrin-llu Jesus-aaq ayautaat Caiaphas-aamun agayulirten͞gunermun; tuavet-llu quyurtellruut igatulit, ciulirneret-llu. 
MAT.26.58	Tau͡gaam Peter-aam yaaqvaarkun kingunrirturaa, agayulirten͞gunrem-llu qaillukuarvian elaqlianun iterluni, aqumluni-llu anguyagtet nayurtet akuliitnun iqua atanqen̄aluku. 
MAT.26.59	Tua-llu agayulirten͞gunret qaillukuarten͞gullgutkelriit-llu tamarmeng piciunrilngurnek nallunairutkarcurtut Jesus-aamun, tuqucetnaluku; 
MAT.26.60	tau͡gaam nataqutevkenateng, nallunairistet iqluulriit amlleret taingraata, cali nataqutenritut camek. Kinguatni nallunairistek iqluulriik taiguk, 
MAT.26.61	qanerlutek-llu, “Angun una qanellruuq waten, ‘Una Agayutem Enii piunriryugngaaqa, ernerni-llu pingayuni ataam naucugngaluku.’” 
MAT.26.62	Agayulirten͞guneq tua-i nangertuq, Jesus-aaq-llu aptaa, “Kiutekaituten-qaa? Caugat makut nallunairutet elpenun?” 
MAT.26.63	Tau͡gaam Jesus-aaq nepaituq. Agayulirten͞gunrem cali aptaa, “Agayun unguvalria nallunairtekluku ukvernarcarisqamken qanrutesqellua taungucirpenek Christ-aq Agayutem Qetunraa.” 
MAT.26.64	Jesus-aam kiugaa, “Qanrucirpetun taunguunga; tau͡gaam qanrutamci, mat'um kinguani Yuum Qetunraa tangerciqerci Pinim tallirpian tungiini aqumgaluni, qiliim-llu amirluikun agiirrluni.” 
MAT.26.65	Tua-i agayulirten͞gunrem aturani allgurai, qanerluni, “Agayutmek qacungakiuq, allamek-qaa nallunairistem̄ek pinarqukut? Wani-wa qacungakicia niitarci tungaunaci. 
MAT.26.66	Qaillun umyuarteqseci?” Kiugaat, “Tuqutnarquq.” 
MAT.26.67	Qeciraat-llu kegginaakun, tengluarluku-llu, ilaita-llu qacartaat unatmeggnek, 
MAT.26.68	qanerluteng, “Wangkutnun ap'ringnaqi, Christ-aaq! Kia qacartaten?”
MAT.26.69	Tuani Peter-aaq qakmani aqumgauq, 'laavkaam elaqliani; tuani-llu pistet arnat iliita ullagaa qanrulluku, “Elpet-llu cali ilakelliniatgen Jesus-aam taum Galilee-armium.” 
MAT.26.70	Tau͡gaam ellii meci'irtuq taukut tamarmeng takuatni, qanerluni waten, “Qanellren cauciitaqa.” 
MAT.26.71	Elaturramun-llu anngan, arnam allam tangrraa, qanrutekluku-llu tuanelngurnun, “Una angun cali Jesus-aam Nazareth-aarmium ilakellrua.” 
MAT.26.72	Tau͡gaam meciranqigtuq ukvernarcariluni, “Angun tauna nalluaqa.” 
MAT.26.73	Wanikuan cali tuani nangengqalriit ullagaat Peter qanrulluku-llu, “Ilumun taukut ilakliniatgen, qanllerpet nallunairaaten.” 
MAT.26.74	Tau͡gaam acivaqanirluni ukvernarcariluni-llu qanertuq, “Angun tauna nalluaqa.” Egmianun-llu yaqulek qalriaguq. 
MAT.26.75	Peter-aam-llu neq'eraa Jesus-aam qanellra, waten qanrutellruani, “Yaqulek qalriavailgan, mecirautekciqerpenga pingayurqunek.” Anluni-llu qiaqapigtuq.
MAT.27.1	Ercan-llu, agayulirten͞gunret yuut-llu ciulirnerit qaillukuartut Jesus-aaq pitekluku, tuqucugluku; 
MAT.27.2	qillerqaarluku ayautaat, Pilate-aamun-llu nunam atanranun tunluku.
MAT.27.3	Tuqutesqucia-llu tunestiin Judas-aam tangrramiu umyuarnayaguciuq akit-llu taukut, yuinaq qulnek cipnelget, ut'rutai agayulirten͞gunernun ciulirnernun-llu, 
MAT.27.4	qanerluni, “Wiinga picurlagtua ellualriim auga tunngamku.” Tau͡gaam qanertut, “Catnguciqat wangkutnun? Elpet pikaten.” 
MAT.27.5	Akit tua-i taukut Agayuvigpagmun egtai, ayagluni-llu ellminek qemituq. 
MAT.27.6	Tua-i agayulirten͞gunret akit taukut teguit qanerluteng, “Ukut Agayuvigpiim akiutainun ilaucunaitut, augem akikngaki.” 
MAT.27.7	Qaillukuarraarluteng-llu qikuliurtet nunautiitnek kipuyutkait allanret tungmagcivigkaatnek. 
MAT.27.8	Tamana pitekluku nuna tauna “Augtalegmek” aterpagtelaraat, cali watua maa-i. 
MAT.27.9	Tua-i piciurtuq Jeremiah-kun prophet-aakun qaneryaraqumalleq man'a: “Akit yuinaq qulnek cipluku teguit, akikiurumalriim akikai, akikiuratgu Israel-aam kinguvrin ilaita; 
MAT.27.10	qikuliurtet-llu nunautiitnun tunait, Atanermun alerquucimegcetun.”
MAT.27.11	Jesus-aaq-llu nangengqauq nunam atanran ciuqerrani, taum-llu aptaa, “Taunguuten-qaa Jews-aat Angayuqrat?” Jesus-aam kiugaa, “Aa-ang, taunguunga.” 
MAT.27.12	Tau͡gaam agayulirten͞gunret, yuut-llu ciulirnerit picetaarutengraatni kiunritqapigtuq. 
MAT.27.13	Pilate-aam-llu qanrutaa, “Niitenrituten-qaa ukut nallunairutaitnek ayuqenrilngurnek elpenun?” 
MAT.27.14	Elliin tau͡gaam kiunritaa carraungraan, nunam atanra irr'iqapigtelluku.
MAT.27.15	Nunam atanra piciryaramitun Paaskaam nalliini itercimalriit iliitnek angicilartuq, yuut pisqumallratnek. 
MAT.27.16	Itengqalriartangqertuq-llu arcaqanqerrulriamek nallunailngurmek, Barabbas-aamek atengqerrluni. 
MAT.27.17	Tua-i yuut quyungqallratni, Pilate-aam aptai, “Naliagnek angicisqumacecia, Barabbas-aamek-qaa wall'u Jesus-aamek, Christ-amek aterpagcimalriamek?” 
MAT.27.18	Tua-i nallunrilamiki ciknakluku tunellrucianek. 
MAT.27.19	Aqumllermi qanercetaarvigmi aqumgallrani nulirran ullagcetaa qanrutesqelluku, “Angun tauna cayaqunaku, unuamek nangteqeqapigcama qavangurtullemkun tauna pitekluku.” 
MAT.27.20	Agayulirten͞gunret tau͡gaam ciulirneret-llu yuut eguaqurait Barabbas-aaq kaigatkesqelluku, Jesus-aaq-llu tuqutesqelluku. 
MAT.27.21	Tua-i nunam atanran ataam aptai, “Naliak ukuk angiciiqsia elpecen̄un?” Kiugaat-llu, “Barabbas-aaq.” 
MAT.27.22	Pilate-aam tua-i qanrutai, “Qaillun-mi tua-i Jesus-aaq piciqsia Christ-amek aterpagcimalria?” Tamarmeng-llu kiugaat, “Ussukcausgu.” 
MAT.27.23	Elliin cali aptai, “Ciin-wa, camek assiilngirta?” Tau͡gaam qayagpagtut, “Ussukcausgu.”
MAT.27.24	Pilate-aam tangrramiu cakanirngailucini, tau͡gaam-llu piyunairusngiinaata, tua-i mermek pivkarluni unatni erurai yuut takuatni, qanerluni, “Wiinga pinarqenrilnguugua uum ellualriim auganun; elpeci pikarci.” 
MAT.27.25	Tua-i yugugaat tamalkirrluteng kiugaat, “Auga wangkutnun tusngali irniamten̄un-llu!” 
MAT.27.26	Taumek Barabbas-aaq angitaa ellaitnun, Jesus-aaq-llu piqertuarraartelluku, ellaitnun tunaa ussukcautesqelluku.
MAT.27.27	Tua-i-llu nunam atanran anguyagtain Jesus-aaq teguat ayaulluku-llu nunam atanran 'laavkaaranun, anguyagten͞gullguteteng-llu tamalkuita elliinun quyurtait. 
MAT.27.28	Matarqaarluku-llu, 'lumarrarmek kavirlimek acetaat. 
MAT.27.29	Cukilananek-llu piirriluteng nasqerrutekiuraat, qamiqurranun-llu elliluku, cuplulegmek-llu tegumiiraat unataikun tallirpilirnerikun, ciisqumiggluteng-llu ciuqerranun ciktaarviknguaraat piciliutekluku, qanerluteng, “Waqaa, Jews-aat Atanrat.” 
MAT.27.30	Qeciraat-llu, cuplulek-llu teguluku kaugturaat qamiqurrakun. 
MAT.27.31	Piciliutekumariamegteggu-llu kavirlimek matartaat aturainek-llu ac'elluku, ayautaat-llu ussukcautnaluku.
MAT.27.32	Anngameng-llu, yuk nall'artaat Cyrene-armiu Simon-aamek at'lek; tauna unayaqaat kelistaa quukataasqelluku.
MAT.27.33	Ullakengarteng-llu tekicamegteggu Golgotha-mek aterpagcimalria, (yugcetun Ilquignertalek), 
MAT.27.34	tuani mercetaat quunarqelriamek cungarninarqelriamek avulegmek; uiggaarluku-llu meryunritaa. 
MAT.27.35	Ussukcaucimariamegteggu-llu aturai avenqegtait nall'arcetaarutekluki; 
MAT.27.36	aqumluteng-llu kellutekaat. 
MAT.27.37	Picetaaruyutii-llu igaq elliat qamiqurran quliinun waten: UNA JESUS-AARUUQ JEWS-AAT ATANRAT. 
MAT.27.38	Tuani cali uayaaritulik malruk kelistaagnun ussukcautagket, aipaa tallirpilirneranun, aipaa-llu iqsulirneranun. 
MAT.27.39	Tamaaggun-llu kitulriit qacungakaat, ungaulugvikluku, 
MAT.27.40	qanerluteng, “Qumlinaqvaa, Agayuvigmek itumciyulriami, pilinqiggluten-llu ernerni pingayuni! Elpenek anirtua! Agayutem Qetunraqkaten, kelistamek atraa!” 
MAT.27.41	Tuaten cali agayulirten͞gunret piciliutekaat, igatulit ciulirneret-llu ilakluki, qanerluteng, 
MAT.27.42	“Allat anirtullruyaaqai, ellminek tau͡gaam anirturciiganani. Israel-aat ataneqkatni kelistamek atrarli, ukvervikniarput. 
MAT.27.43	Agayun cacetuqutekellrua, Agayutem anirturliu watua piyukuniu, qanellruan waten, ‘Agayutem Qetunraqaanga.’” 
MAT.27.44	Tuaten-llu cali taukuk uayaaritulik ussukcaucimallgutegken piciliutekaak.
MAT.27.45	Erenrem-llu qukallranek ayagluni nuna tamarmi tan'geriuq, sass'at pingayuat tekilluku. 
MAT.27.46	Sass'at-llu pingayuatni Jesus-aaq qayagpagtuq waten, “Eli, Eli, lama sabachthani?” Tamana mumiggluku waten ayuquq, “Agayutmaa, Agayutmaa, ciin unicia?” 
MAT.27.47	Tuani-llu nangengqalriit ilaita niicamegteggu qanertut, “Atam, Elijah qayagaa.” 
MAT.27.48	Iliit-llu aqvaqurluni urungalngurmek aqvatuq, quunarqelriamek-llu mecirluku, cuplulegmun-llu kapulluku, tuaggun mercetaa. 
MAT.27.49	Ilait tau͡gaam qanertut, “Uitaqerci, Elijah-m anirturyarturciqlia, tangerrnaurput.” 
MAT.27.50	Jesus-aaq-llu qayagpaggaarluni anernerirtuq.
MAT.27.51	Tangerrluku-llu, Agayuvigpiim capkutaa qup'uq malruurrluni pikaken ayagluni kanavet. Nuna-llu pektuq, qiuret-llu qupurluteng, 
MAT.27.52	qungut-llu ikirtut, yuunrillret-llu ellualriit amlleret temait maktut. 
MAT.27.53	Qungunek-llu anluteng nunarpagnun kenciknarqelrianun itertut maktellran kinguani, amllelrianun-llu tangercetut. 
MAT.27.54	Anguyagtet-llu atanrata, ilain-llu Jesus-aam tarikestain, tangrramegteggu nuna pektellria, irr'inarqelriit-llu allat, tua-i alingeqapigtut qanerluteng, “Ilumun una yuk Agayutem Qetunraqlinia.” 
MAT.27.55	Arnat-llu tuani yaaqvani nangengqaut tangvagluku, Galilee-amek maligutellriit Jesus-aaq kevgiurluku. 
MAT.27.56	Taukut ilakait Mary Magdalene, Mary-llu, James-aam Joseph-aam-llu aaniik, Zebedee-am-llu cali qetunraagken aaniik.
MAT.27.57	Atakuan-llu, angun tukuulria Arimathea-rmiu, Joseph-aamek at'lek taiguq, Jesus-aamun elitnauraulria. 
MAT.27.58	Taum ullagaa Pilate-aaq, Jesus-aam-llu temiinek kaigavikluku. Pilate-aam-llu tunesqaa elliinun. 
MAT.27.59	Joseph-aam-llu tauna tema tegua, 'lumarrarmun-llu qaterlimun imgulluku, 
MAT.27.60	qungurkiuraminun-llu nutaramun elliluku, qiurmi nayuumalriamun; painga-llu teggalqurpagmek akaggvikraarluku ayagtuq. 
MAT.27.61	Mary Magdalene, aipaa-llu cali Mary, tuantellruuk, qungum akiani aqumgalutek.
MAT.27.62	Unuaquan-llu, upcaram tungliani agayulirten͞gunret Pharisee-aat-llu quyurrluteng Pilate-aaq ullagaat qanerluteng, 
MAT.27.63	“Ataneq, wangkuta neq'akarput iqlungalriim taum qanellra unguvallermini waten, ‘Erenret pingayuureskata makciqua.’ 
MAT.27.64	Tamana pitekluku qunguq tarikescirru erenret pingayuata engeliinun, elitnaurain teglegyarturyuaraat, yugnun-llu qanerluteng ‘Maktelliniuq tuqumek.’ Tua-i-llu iqluurineq kinguqliq arcaqanruyuartuq ciuqlirmi.” 
MAT.27.65	Pilate-aaq qanertuq ellaitnun, “Elpeci tarikestekangqertuci, ayagci, piyunartacirpecetun-llu pengegnaircarciu.” 
MAT.27.66	Tua-i ayagtut qunguq-llu tarikesten̄un tarikevkarluku, teggalquq-llu nepyucirluku.
MAT.28.1	Sabbath-aaq pelluumarian erqaarallrani, nitilim erenrin ciuqliatni, Mary Magdalene, aipaa-llu Mary tekituk qunguq tangerrnaluku. 
MAT.28.2	Tangerrluku-llu nuna pekterpagtuq, Atanrem an'gilaa atraan qilagmek, teggalqurpak-llu akaggluku, aqumvikluku-llu. 
MAT.28.3	Tangellra taum kalluum kenratun ayuquq, aturaa-llu qanikcartun qatertaluni. 
MAT.28.4	Tauna-llu alikluku tarikestet uulegtut, tuqumalriacetun-llu ellirluteng. 
MAT.28.5	An'gilam arnak taukuk qanrutak, “Alingevkenatek; nallunrilamku Jesus-aamek yuarucirtek, kelistamun ussukcausngallermek. 
MAT.28.6	Maantenrituq, maktellruuq qanrucimitun. Tailutek, tangerrsarturtegu Atanrem inangqallra. 
MAT.28.7	Patagmek-llu ayagtek elitnaurai qanrucarturluki unguirniluku, tangerrluku-llu ciuvcen̄i Galilee-amun ayagtuq, tuani tangerciqerci. Nauwa qanrutellrukemci.” 
MAT.28.8	Taukuk-llu patagmek ayagtuk, alinglutek, tau͡gaam angniamek aqvaqurlutek elitnaurai qanrucarturakek. 
MAT.28.9	Tangerrluku-llu, Jesus-aam pairtak qanrullukek-llu, “Uitanqegcitek.” Elkenka-llu ullagluku ciktaarvikaak, it'gai agturluki. 
MAT.28.10	Tua-i Jesus-aam qanrutak, “Alingenritek, ilanka qanrucarturteki Galilee-amun ayaasqelluki, tuani-gguq tangerciqaatnga.”
MAT.28.11	Ayiignek-llu tarikestet ilait nunarpagnun tekitut agayulirten͞gunernun-llu qanrutekluku ca tamalkuan ayuquciatun. 
MAT.28.12	Taukut-llu quyurtut ciulirneret ilakluki, qaillukuarraarluteng-llu anguyagtet akinek amllernek cikirait, 
MAT.28.13	qanerluteng, “Waten qanqici, ‘Elitnaurai unugmi tekitelliniut qavallemten̄i teglegluku-llu.’ 
MAT.28.14	Tua-i-llu nunam atanran tamana niiskaku ukverqeciqerput, elpeci-llu pengegnairluci.” 
MAT.28.15	Taukut-llu akit teguit, tuaten-llu piluteng ayuqucirtuumacimegcetun. Qanemcikellrat-llu tamana qanrutkumauq tamiini Jews-aani, maa-i-llu watua cali.
MAT.28.16	Elitnaurai qula ataucimek cipnelget Galilee-amun ayagtut, ingrimun Jesus-aam apertullranun. 
MAT.28.17	Tuani tangrramegteggu ciktaarvikaat; ilait tau͡gaam nalirrugtut cali. 
MAT.28.18	Jesus-aam tau͡gaam ullagai, qanrulluki, “Qilagmi nunam-llu qaingani piyunarquciq tamarmi wangnun cikiutekumauq. 
MAT.28.19	Taumek ayagci, nunat-llu tamarmeng yuit elitnauraurciki, angllurtelluki Aatam, Qetunram-llu, Anernerem-llu Tanqilriim atranun ilaulluki. 
MAT.28.20	Elicungcarluki elpecen̄un pisqellrenka tamalkuita atuusqelluki; tangerrluku-llu, nayurrlainaramci, ellam iquklitlerkaan engeliinun.”
MRK.1.1	Wani-wa Qaneryaram Assilriim Jesus Christ-amek, Agayutem Qetunraanek ayakarraallra. 
MRK.1.2	Igausngaciatun prophet-aam Isaiah-m igaini: “Tangerrluku, kevgaqa ciunerpegun ayagcetaqa, elliin tumkan elluaqcararkaugaa. 
MRK.1.3	Yuilqumi qayagalriim erinii, Atanrem tumkaa elluaqcarciu pekcararkai-llu nalqigcarciki.” 
MRK.1.4	John-aaq yuilqumi angllurceciuq, qalarutekluku-llu anglluryaraq umyualinqigtesqun assiilnguut au͡gautekaat. 
MRK.1.5	Tamarmeng-llu Judea-rmiut, Jerusalem-aarmiut-llu ullagaat, elliinun-llu angllurcetevkarluteng Jordan-aam Kuigani, assiilnguteng apervikuatekluki. 
MRK.1.6	John-aaq-llu aturangqertuq ungungssim qulugtellriim melqurrinek, naquguterluni-llu amimek qukamikun, ner'aqluni-llu petgertayulirpagnek paatakaamek-llu yuilqurmiutarmek. 
MRK.1.7	Qalaruciuq-llu, qanerluni, “Kingunemkun agiirtellriartangqertuq wangni pininrulriamek, taum aluilitagken cingikek pullua angitellerkaak wangnun tunriukutnarquq. 
MRK.1.8	Wiinga merkun angllurcet'laramci, tau͡gaam elliin angllurceciiqaaci Anernerkun Tanqilriakun.”
MRK.1.9	Piinanermini tamatum nalliini, Jesus-aaq Nazareth-aamek Galilee-amelngurmek tekituq, John-aamun-llu angllurcetevkarluni Jordan-aami. 
MRK.1.10	Mermek-llu tagngami, egmian tangrrai qiliit ikingqaluteng Anerneq-llu yaqulegtun elliinun atralria. 
MRK.1.11	Erina-llu qilagmek piuq, “Elpet Qetunraqamken kenekluten, ilukegcitkamken-llu.”
MRK.1.12	Tamaa-llu Anernerem ayagcetaa yuilqumun. 
MRK.1.13	Ernerni-llu yuinaagni malrugni yuilqumtuq, tuunrangayagmek naspaamaluni, ilalirai-llu ungungssit yuilqumi, an'gilat-llu ullagluku kevgiuraat.
MRK.1.14	Tua-llu John-aam itercimallran kinguani, Jesus-aaq Galilee-amun tekituq, qaneryaraq-llu assilria qalarutkaa Agayutem angayuqauvianek, 
MRK.1.15	qanerluni, “Erenret pillerkiurat tekitut, Agayutem-llu angayuqauvia ukaqsigiuq; umyualinqigci, qaneryaraq-llu assilria ukveqiciu.”
MRK.1.16	Tua-i-llu Galilee-am nanvartaan cen̄iikun pektellermini tangrrak Simon-aaq anelgutii-llu Andrew, kuvyamek civcilutek, neqsulriaruamek. 
MRK.1.17	Jesus-aam-llu qanrutak, “Maligtegnga, yugnek cangyaurceciiqamtek.” 
MRK.1.18	Egmian-llu kuvyatek unitakek maliggluku-llu. 
MRK.1.19	Tuaken-llu ayakaniami tangrrak James-aaq Zebedee-am qetunraa, anelgutii-llu John-aaq, angyami kuvyamegnek ilaarturilriik. 
MRK.1.20	Egmian taisqak; taukuk-llu atasek Zebedee-a unitaak angyamun pistetuumaan, maliggluku-llu.
MRK.1.21	Capernaum-aamun-llu tekitut; egmian-llu Sabbath-aami agayuvigmun itertuq, ayuqucirturiluni-llu. 
MRK.1.22	Ayuqucirtuutai-llu alangaarutkait, piyunarqucingqellriatun ayuqucirtuateng, kalikanek elisngalriatun pivkenani. 
MRK.1.23	Tuani-llu agayuviatni yugtangqertuq anernermek carrluulriamek pilegmek, tauna qayagpagtuq, 
MRK.1.24	“Uitaskikut, camek pitkangqercit wangkutnun, Jesus-aaq Nazareth-aarmiu? Tekituten-qaa piunrirnaluta? Nallunritaqa kituucin, taunguuten Agayutem Ellualriara.” 
MRK.1.25	Tau͡gaam Jesus-aam inerquraa, qanerluni, “Qallatevkenak, uumek ani.” 
MRK.1.26	Tua-i anernerrluum angalataa uitavini, nepliqapiggluni-llu tuaken an'uq. 
MRK.1.27	Tamarmeng tua-i irr'iqapigtut, apqaurulluteng-llu ellmeggnun, qanerluteng, “Cauga man'a? Ayuqucirtuutnguuq-qaa nutaraq? Wani-wa pinimikun anernerrluut ellimertuateng maligtaquat!” 
MRK.1.28	Tamaa-llu ayuqucia sagtuq Galilee-am avatiini.
MRK.1.29	Tua-i-llu agayuvigmek anngameng, Simon-aam Andrew-m-llu eniignun itertut, James-aaq John-aaq-llu ilaklukek. 
MRK.1.30	Tau͡gaam Simon-aam cakia inangqauq puqlaniryaramek naulluuluni. Tamaa-llu elliinun qanrutkaat. 
MRK.1.31	Tua-i ullagaa unataikun-llu teguluku makcani puqlairutuq, kevgiurai-llu.
MRK.1.32	Atakuan-llu, akerta tevian naulluulriit anernerrlulget-llu elliinun ullautait. 
MRK.1.33	Taukumiut-llu tamarmeng ikirtuqam elatiinun quyurtut. 
MRK.1.34	Naulluulriit-llu ayuqenrilngurnek apqucilget amlleret canrircetai, anernerrluut-llu qallatesqenritai, nallunrilatni.
MRK.1.35	Unuaquan-llu erpailgan maktuq anluni-llu yugtailngurmun ayagluni. Tuani piicagtuq. 
MRK.1.36	Simon-aam-llu nayurtain-llu maligtaat. 
MRK.1.37	Nataqngamegteggu-llu qanrutaat, “Tamarmeng yuaraatgen.” 
MRK.1.38	Qanrutai-llu, “Ayagnaurtukut allanun nunanun, cali tuani tuaten qalaruciarkaungama; tamana pitekluku tekitellruama.” 
MRK.1.39	Agayuviitni qalaruciuq Galilee-ami tamiini, anernerrluut-llu anevkarluki.
MRK.1.40	Mamyuilngurmek pupikiin ullagluku kaigavikaa, ciuqerranun-llu ciisqumiggluni qanrutaa, “Piyukuvet carriyunarqerpenga.” 
MRK.1.41	Jesus-aam-llu takumcukaa, unatni-llu yaggluki agturaa qanrulluku-llu, “Piyugtua, carriuten.” 
MRK.1.42	Egmianun-llu tamaa apqucian unitaa, carriulluni-llu. 
MRK.1.43	Cakneq-llu inerquraa, tamaa-llu ayaasqelluku, 
MRK.1.44	qanrulluku-llu, “Mulngakekina carraungraan yugnun qaneryaqunak, tau͡gaam agayulirten̄un tangercecartua, carriucin-llu pitekluku Moses-aam alerquutekellra elliitekiu, asguranairutkan yugnun.” 
MRK.1.45	Tau͡gaam tauna anngami qallateqapigtuq, tamana-llu tuaten pilleq elpekevkarluku, kinguani Jesus-aaq nunanun iterciigatevkarluku yuut takuatni, tau͡gaam avatiini yugtailngurmi uitauq, tamiinek-llu ullagaat.
MRK.2.1	Erenret-llu qavcin kinguatni Capernaum-aamun itenqigcan niitaat enemelucia. 
MRK.2.2	Amllelriit-llu quyurtut ena piviirulluku, ikirtuqam elatiini tuaten piviinateng; qaneryaraq-llu taukunun qalarutkaa. 
MRK.2.3	Ilaita-llu ullagaat yugmek pektesciigalngurmek ullauciluteng; tauna cetamauluteng akigaraat. 
MRK.2.4	Tua-i-llu yugyagpakaan elliinun mallgutesciigalameng ena uitavia qilairaat; callarcamegteggu-llu inangqavik pektesciigalngurtuumaan aqevlertaat. 
MRK.2.5	Ukvertaciat-llu Jesus-aam tangrramiu, pektesciigalnguq qanrutaa, “Qetunraaq, assiilnguten au͡gaumaut.” 
MRK.2.6	Tau͡gaam kalikanek elisngalriit ilait tuani aqumgalriit ircaqumegteggun umyuartequt, 
MRK.2.7	“Ciin una yuk waten qallata? Agayutmek qacungakiuq! Kina Agayutngunrilnguq assiilngurnek au͡g'ariyunarqa?” 
MRK.2.8	Jesus-aam-llu anernermikun tamaa elpekngamiki umyuamegteggun tuaten umyuartequciat, qanrutai, “Ciin ircaqurpeciuggun tuaten umyuarteqseci? 
MRK.2.9	Naliak qacignarqenrua, waten pektesciigalngurmun qanerluni, ‘Assiilnguten au͡gaumaut,’ wall'u waten qanerluni, ‘Makluten, inartessuuten teguu piyualuten-llu’? 
MRK.2.10	Tau͡gaam nallunriisqelluku Yuum Qetunraan piningqerrucia nunam qaingani assiilngurnek au͡g'ariyugngacia,” (pektesciigalnguq cauluku pia), 
MRK.2.11	“Qanrutamken, makluten inartessuuten teguu, nunavnun-llu ayagluten.” 
MRK.2.12	Tua-i maktuq, tamaa-llu inartessuutni tegua anluni-llu tamarmeng takuatni. Tamarmeng-llu alangaarutkaat; Agayun-llu nanraraat qanerluteng, “Waten pilriamek tangeqsaitukut!”
MRK.2.13	Tua-i-llu ataam ayagtuq nanvarpiim mengliinun, tamarmeng-llu yugugaat ulliitni elicungcarai. 
MRK.2.14	Pektellermini-llu, tangrraa Levi Alphaeus-aam qetunraa, akiliqurautnek quyurcivigmi aqumgaluni, tauna qanrutaa, “Maligesnga.” Tua-i nangertuq maliggluku-llu. 
MRK.2.15	Wanikuani-llu, aqumluteng nernginanratni eniini, amlleret akiliqurautnek quyurcistet, assiilngiumalriit-llu, Jesus-aaq elitnaurai-llu aqumgallgutkait; amllerrluteng-llu maligcamegteggu. 
MRK.2.16	Kalikanek-llu elisngalriit Pharisee-aat-llu tangrramegteggu, akiliqurautnek quyurcistet assiilngiumalriit-llu nerellgutekluki, elitnaurainun qanertut, “Ciin akiliqurautnek quyurcistet assiilngiumalriit-llu nerellgutek'lartaki mellgutekluki-llu?” 
MRK.2.17	Jesus-aam-llu tamana niicamiu, qanrutai, “Canrilnguut yungcaristem̄ek pinarqenritut, tau͡gaam naulluulriit. Ellualriit kelegyartunritanka, tau͡gaam assiilngiumalriit.”
MRK.2.18	John-aam-llu Pharisee-aat-llu elitnaurait yaalaameng nerenritengnaqluteng, tekilluteng qanrutaat, “Ciin John-aam Pharisee-aat-llu elitnaurait yaalartat nerenritengnaqluteng, tau͡gaam elpet elitnauraten yagyugpek'nateng?” 
MRK.2.19	Jesus-aaq-llu ellaitnun qanertuq, “Uikautem-qaa ilai yaayunarqut uikaun ilakluku? Uikaun ilakluku yaayunaitut. 
MRK.2.20	Tau͡gaam erenret tekiciiqut, tua-i uikaun ellaitnek tegumaarkauguq; tuaten pikan yaagarkaugut. 
MRK.2.21	'Liqneq nutaraqapiar ilaarutkeksaitelaraat aturamun ak'allamun, ilaarutem nutaram ak'allaq allgunqigtarkaungaku, allganra arcaqanruvkarluku. 
MRK.2.22	Wine-aq-llu nutaraq caqunun ak'allarnun imiuteksaitaat, wine-am nutaram caqutet ullirtarkaungaki, wine-aq-llu caanguaruluni, caqutet-llu caunrirluteng; tau͡gaam wine-aq nutaraq caqunun nutaranun imiutnarquq.”
MRK.2.23	Caqerluni Sabbath-aami naucetaat mukaarkat tumekngaki, elitnaurai ayainanermeggni kangritnek qecuutut. 
MRK.2.24	Pharisee-aat elliinun qanertut, “Tangerrluku, ciin atam Sabbath-aami inerquutmek piat pisqutngunrilngurmek?” 
MRK.2.25	Elliin-llu qanrutai, “Naaqiksaituci-qaa David-aam pillranek arenqiallugcami kaigluni, ilai-llu? 
MRK.2.26	Qaillun Agayutem eniinun itellra Abiathar-aq agayulirten͞gunrullrani, kelipat-llu tangrresqutet nerluki, agayulirten̄un tau͡gaam neresqumalriit, ilani-llu cikirluki?” 
MRK.2.27	Qanrutai-llu, “Sabbath-aaq piurcimauq yuk pitekluku, yuk piurcimanrituq Sabbath-aaq pitekluku. 
MRK.2.28	Taumek Yuum Qetunraa Sabbath-aamun tuaten atanruuq.”
MRK.3.1	Cali-llu agayuvigmun itenqigtuq; yuk-llu tuantuq unatain ingluit nalamaluteng. 
MRK.3.2	Kellutekaat-llu Sabbath-aami yungcarinayukluku, waniwa picetaarutnaluku. 
MRK.3.3	Tua-i yugmun nalamalrianek unatelegmun qanertuq, “Nangerrluten taitai.” 
MRK.3.4	Qanrutai-llu, “Ca elluarta, Sabbath-aami assilriamek piluni, wall'u assiitellriamek piluni; unguvavkariluni wall'u tuquciluni?” Tau͡gaam nepaitut taukut. 
MRK.3.5	Cangayugtuq tua-i kiarcamiki ilutequtekluki-llu, ircaqurrit tegqapigcata, qanertuq-llu taumun yugmun, “Unateten yageski.” Taum-llu yagtai, unatai-llu elluariut. 
MRK.3.6	Pharisee-aat tua-i an'ut; tamaa-llu Herod-aam yui ilakluki qaillukuartut ellii pitekluku, qaillun piluteng tuqutengnaqnaluku.
MRK.3.7	Tau͡gaam Jesus-aaq elitnauraminek ilaluni nanvamun ayagtuq; yugugaat-llu maligtaat Galilee-amek, Judea-mek-llu, 
MRK.3.8	Jerusalem-aamek-llu, Idumea-mek-llu, Jordan-aam-llu akilirneranek, cali-llu Tyre-am Sidon-aam-llu avatiigkeni nunalget yugugaat ullagaat, caliallri angelriit niicamegteki. 
MRK.3.9	Tua-i-llu elitnaurani qanrutai angyamek upingatesqelluni yuut pitekluki, qerrlerulluni piviirrnayukluni. 
MRK.3.10	Waniwa amllelriit yungcaaki, taumek nangtequtellget tamarmeng elliinun ullautengnaqluteng qerrlerutut agturnaluku. 
MRK.3.11	Anerneret-llu carrluulriit tangrraqamegteggu ciuqerranun palurtelartut neplirluteng-llu qanerluteng, “Taunguuten Agayutem Qetunraa.” 
MRK.3.12	Tau͡gaam elliin inerquqapigtai nallunairesqevkenani.
MRK.3.13	Tua-i ingrim qainganun mayurtuq, piyullni-llu ellminun taisqai, taukut-llu ullagaat. 
MRK.3.14	Tua-i-llu qulen malrugnek cipnelget cucukai ellmentesqelluki qalaruciyarturcetnaluki; 
MRK.3.15	piyunarqucingqerrarkauluteng-llu anernerrluut anevkayunarqerkauluki. 
MRK.3.16	Simon-aaq tauna aciraa Peter-aamek, 
MRK.3.17	James-aaq-llu Zebedee-am qetunraa, John-aaq-llu James-aam anelgutii, taukuk acirak Boanerges-aagnek, waten tamana ayuquq, kalluum yuugkenek; 
MRK.3.18	Andrew-llu, Philip-aaq-llu, Bartholomew-llu, Matthew-llu, Thomas-aaq-llu, James-aaq-llu Alphaeus-aam qetunraa, Thaddaeus-aaq-llu, Simon-aaq-llu Canaanite-armiu, 
MRK.3.19	Judas Iscariot-aaq-llu, imna tunestellra. Enemun-llu iterluteng.
MRK.3.20	Tua-i-llu ataam yuut quyurtut yugyagluteng, kelipamek tuaten neresciigacelluki. 
MRK.3.21	Ilain-llu niicamegteggu an'ut tegunaluku, yuut qanrata, “Usviirutuq!”
MRK.3.22	Kalikanek-llu elisngalriit Jerusalem-aamek atrallret qanertut, “Beelzebul-amek pingqertuq. Anernerrluut-llu anevkalarai anernerrluut atanratgun.” 
MRK.3.23	Tua-i taisqelluki ayuqestassiigutetgun qalarutai, “Qaillun piluni tuunrangayiim tuunrangayak anevkayunarqau? 
MRK.3.24	Angayuqauviim yui ilakutenriquneng piungaitut. 
MRK.3.25	Enelgutkelriit-llu ilakutenriquneng uitangaitut. 
MRK.3.26	Tuunrangayak-llu ellminek inglukekuni, ellminek-llu ilakenriquni, uitayunaiciiquq, tau͡gaam iquklilluni. 
MRK.3.27	Yuk pinilriim eniinun iterciigatuq piutainek uayaarinaluku, tau͡gaam pinilria tauna qillerqaaquniu, nutaan enii uayaryugngaciqaa. 
MRK.3.28	Ilumun, qanrutamci: Tamalkuita assiilnguitnek au͡g'arimaarkaugut yuut irniarit, qacungakillritnek tuaten tamalkuitnek, 
MRK.3.29	tau͡gaam Anernermek Tanqilriamek qacungakilria au͡g'arimangaitqapigtuq watqapik, tau͡gaam pinarquq assiilngurmek nangyuilngurmek;” 
MRK.3.30	qanellruata, “Caarrluulriamek anernelguuq.”
MRK.3.31	Tua-i anelgutai aanii-llu tekitut, nangengqaluteng-llu keggani, ullagtelluku-llu taisqaat. 
MRK.3.32	Yugugaat-llu aqumgaut kassugusngaluku, taukut-llu qanrutaat, “Atam aanavet anelgutvet-llu keggani yuaraatgen.” 
MRK.3.33	Kiugai-llu, “Kina aanaksia, kinkut-llu anelguteksia?” 
MRK.3.34	Avatmini-llu aqumgalriit kiarrluki qanertuq, “Tua-i wani-wa aanaka anelgutenka-llu. 
MRK.3.35	Wani-wa Agayutem pisqutiin aturtii, tua-inguuq anelgutka, nayagaqa-llu, aanaka-llu.”
MRK.4.1	Cali-llu elicungcariuq nanvam cen̄iini; yugugaat-llu quyurrvikngatni angyamun tuani nanvami uitalriamun ekluni aqumuq, yuut-llu tamarmeng nunametut nanvam cen̄iini. 
MRK.4.2	Tua-i amllermek elicungcarai ayuqestassiigutetgun, elicungcarillermini-llu qanrutai, 
MRK.4.3	“Niicugnici! Atam nauceciiyurta nauceciiyarturtuq. 
MRK.4.4	Nauceciirinanrani-llu, ilait pekcaramun tut'ut, yaqulget-llu neryarturait nangluki. 
MRK.4.5	Ilait-llu teggalqulilriamun amllermek nunatailngurmun tut'ut, naugarrluteng-llu, mamtulriamek nunailameng. 
MRK.4.6	Akerta-llu pic'an uugut, acilqurrilameng-llu nalaut. 
MRK.4.7	Ilait-llu cukilanat akuliitnun tut'ut, cukilanat-llu naungameng cikvagutait, taumek nauginritut. 
MRK.4.8	Ilait-llu nunamun assilriamun tut'ut naugiluteng-llu naungiinalrianek, angliriinalrianek-llu; ilait naugiut yuinarmek qulnek ciptaqluki, ilait-llu yuinarnek pingayutaarluteng, ilait-llu yuinarnek tallimataarluteng.” 
MRK.4.9	Qanertuq-llu, “Ciutengqellria, niilli.”
MRK.4.10	Tua-i-llu kiimellian, nayurtain taukut qulen malrugnek cipnelget ilakluki ayuqestassiigutnek apqauraat. 
MRK.4.11	Qanrutai-llu, “Elpeci cikiumauci aassaqek'ngamek Agayutem angayuqauvian pianek, tau͡gaam makut ilakenrilkeput, tamaitnek ayuqestassiigutetgun pimalartut; 
MRK.4.12	tangvagluteng tangrrarkauyaaqngameng elitaqek'ngaunateng-llu, niilluteng-llu niitarkauyaaqngameng taringengaunateng-llu; taringekuneng umyualinqigcartut, assiilnguitnek-llu au͡g'arimaluteng.” 
MRK.4.13	Qanrutai-llu, “Man'a-qaa ayuqestassiigun taringenritarci? Qaillun-mi piluci tamalkuita ayuqestassiigutet taringeciqseciki? 
MRK.4.14	Nauceciiyurta qaneryaramek nauceciiguq. 
MRK.4.15	Waniwaugut-llu pekcaramun tut'ellriit, qaneryaraq nani nauceciumalria, niitaqatgu tamaa tuunrangayiim qaneryaraq ircaqruitnun nauceciumalria au͡g'aryartularaa. 
MRK.4.16	Tuaten-llu cali ayuqut teggalqulilriamun nauceciumalriit, taukut qaneryaraq niitaqamegteggu angnirluteng tamaa piksagutelaraat; 
MRK.4.17	tau͡gaam ilumegteggun acilqurrilameng, ak'aniyuitut, kinguani-llu qaneryaraq pitekluku nangcilriartangqerraqan tuqucingnaqelriartangqerraqan-llu, egmian cangayulartut. 
MRK.4.18	Taukut-llu cukilanat akuliitnun nauceciumalriit waniwaugut qaneryaramek niitellriit, 
MRK.4.19	tau͡gaam ellam mat'um pii umyuarrlugcarautekngamegteki, tukuucim-llu iqluateng, allat-llu ayarinarqelriit itrata, qaneryaraq cikvagutelaraat, naugivkenateng-llu. 
MRK.4.20	Nunamun-llu assilriamun nauceciumalriit waniwaugut qaneryaramek niitellriit ciuniurluku-llu naugiluteng-llu, ilait yuinarnek qulnek ciptaqluki, ilait-llu yuinarnek pingayutaarluteng, ilait-llu yuinarnek tallimataarluteng.”
MRK.4.21	Qanrutai-llu, “Kenurraq-qaa taitelaraat puckam acianun wall'u inglerem acianun ellinaluku, kenurrarvigmun pivkenaku? 
MRK.4.22	Waniwa iirumalriartaituq, alairumangailngurmek, aassaqek'ngamek-llu nallunairumangailngurmek. 
MRK.4.23	Kina imna ciutengqellria, niilli.” 
MRK.4.24	Qanrutai-llu, “Niitelci murilkiciki. Elpeci cuqyutevcen̄ek cuqvikumaciquci ilakaniucimaarkauluci-llu. 
MRK.4.25	Wani-wa pingqellria cikiumaciquq, tau͡gaam piilnguq teguimaarkauguq pianek tuaten.”
MRK.4.26	Tua-i-llu qanertuq, “Tuaten ayuquq Agayutem angayuqauvia, tuarpiaq yuum naucetaarkat nunamun egqaqaqaki, 
MRK.4.27	qavaraqluni-llu maktaqluni-llu unugmi ernermi-llu; tua-i-llu naucetaarkat nauqata'artut angliriinarluteng-llu, qaillun piciatnek nalluuq. 
MRK.4.28	Nuna ellminek naugilartuq, temait pirraarluki, kinguani kangrit, kinguani-llu mukaarkat kangrit iluitni taqmigtellret. 
MRK.4.29	Tau͡gaam naugillrit piurtaqata tamaa evegtarcuutelget ayagcet'larai quyurciyaraq tekican.”
MRK.4.30	Tua-llu qanertuq, “Qaillun piluta Agayutem angayuqauvia ayuqestassiigutarkauceta? Wall'u qaillun ayuqelriamek ayuqestassiigutmek ayuqestassiigutarkauceta? 
MRK.4.31	Tuarpiaq mustard-aam naucetaarkaa, nunamun elliluku nauceciumaaqami, mikellruyaaquq naucetaarkani nunamelngurni tamalkuitni. 
MRK.4.32	Tau͡gken nauceciumaaqami angliriinalartuq, angenrurrluni-llu naucetaallgutmini tamalkuitni, avayangluni-llu angelrianek, yaqulget tuaten pagaanelnguut ungluliyugngaluteng talinrani.”
MRK.4.33	Ayuqestassiigutet-llu waten ayuqelriit amlleret aturluki qaneryaramek qalarutai, niicunarquciicetun. 
MRK.4.34	Ayuqestassiigutet-llu aturpek'naki qalarutenritai, tau͡gaam nallaitgun elitnauraminun ca tamalkuan taringnarilaraa.
MRK.4.35	Tua-llu ernermi taumi atakuani qanrutai, “Agaavet qeralta.” 
MRK.4.36	Yugugaat-llu unilluki angyakun ayautaat ayuquciatun; allat-llu angyat ilakluki. 
MRK.4.37	Tua-llu cayukartuq, angyaq-llu ekuraluku imangelirluku. 
MRK.4.38	Ellii-llu angyam kinguani qavartuq akitem qaingani. Tua-i tupagtaat qanrulluku-llu, “Ayuqucirturtaa, catkenritan-qaa akacakataucirput?” 
MRK.4.39	Tua-i maktuq anuqa-llu inerquraa, qanerluni-llu imarpigmun, “Nepaunak! Ellerrartenrilu!” Tua-i anuqairtuq, quuniqapiggluni-llu. 
MRK.4.40	Qanrutai-llu, “Ciin tuaten nangyaryugceci? Ukvengeksaituci-qaa cali?” 
MRK.4.41	Alingeqapiggluteng-llu qanruyutut, “Kina una, anuqem mer'em-llu niisngaan'gu?”
MRK.5.1	Tua-i nanvarpiim akilirneranun tekitut Gadarenes-aarmiut nuniitnun. 
MRK.5.2	Angyamek-llu yuungan, tamaa qungunek yuum nall'artaa carrluulriamek anernelgem, 
MRK.5.3	tauna qunguni uitavingqertuq, qillertellerkaa-llu caperqaat, kalivnerungraata-llu. 
MRK.5.4	Pulengtaq-llu qillertelangraatni kelucalegnek kalivnernek-llu, kalivneret kevkartelarai, kelucalget-llu navguraqluki, cirlakumasciiganani-llu. 
MRK.5.5	Kesianek ernermi unugmi-llu qungunet'lartuq ingrini-llu, neplirluni-llu teggalqunun ellminek kilirturaqluni. 
MRK.5.6	Jesus-aaq-llu yaaqvanek tangrramiu aqvaqurluni ullagaa, palurrluni-llu ciuqerranun, 
MRK.5.7	qastuluni-llu qayagpagtuq qanerluni, “Caciqekemken, elpet Jesus-aaq Agayutem Quyinrulriim Qetunraani? Ilunglua qanrutamken Agayutem takuani nangtesqevkenii.” 
MRK.5.8	Qanrucani waten, “Elpet, anerneq caarrluulria, uumek yugmek ani!” 
MRK.5.9	Aptaa-llu, “Qaillun atengqercit?” Kiugaa-llu, “Legion-aamek atengqertua, amllerramta.” 
MRK.5.10	Kaigavikeqapigtaa-llu, tamatum avatiinek ayagcecesqevkenateng. 
MRK.5.11	Tau͡gaam tuani ingrim qaingani sitiinkarugaat uitaut nerluteng. 
MRK.5.12	Tua-i taukut anernerrluut kaigavikaat qanerluteng, “Taukunun sitiinkaanun ayagceskut, taukunun iterniartukut.” 
MRK.5.13	Jesus-aam-llu pisqai. Tua-i-llu anerneret caarrluulriit an'ut, sitiinkaanun-llu iterluteng, sitiinkarugaat-llu tiissitsaak malruk nuniigni, atrartut ekvigkun nanvarpagmun-llu qecuqilluteng.
MRK.5.14	Sitiinkaat-llu tarikestait qimagtut, tamana-llu qanrutekluku nunarpagni avatiini-llu. Taukut-llu yuut tekitut tamana tuaten pilleq tangerrsarturluku. 
MRK.5.15	Jesus-aamun-llu tekicameng, anernerrlulgulleq tauna Legion-aamek pingqelleq, tangrraat aqumgaluni aturangqerrluni, ellangqerrluni-llu; tua-i alingut. 
MRK.5.16	Tamatumek-llu tangvallret qanemcitait taukut anernerrlulgullermek qaillun ellillrucianek, sitiinkaanek-llu. 
MRK.5.17	Tua-i taukut alerquagaat Jesus-aaq avatmeggnek ayaasqelluku. 
MRK.5.18	Angyamun-llu ekngan anernerrlulgullrem taum kaigavikaa nayurnaluku. 
MRK.5.19	Tau͡gaam elliin pisqenritaa, tau͡gaam waten qanrutaa, “Ayii enevnun ilavnun-llu, apervikualuki-llu qaillun amllertalriamek Atanermun pillrucirpenek takumcukucirpenek-llu.” 
MRK.5.20	Tua-i ayagtuq Decapolis-aamun qalarutekluku qaillun amllertalriamek Jesus-aamun pillrucini; tamarmeng-llu irr'ikaat.
MRK.5.21	Jesus-aaq-llu angyakun ataam akianun arvian, yugugaat elliinun quyurtut; ellii-llu nanvarpiim cen̄iintuq. 
MRK.5.22	Tuani-llu agayuviim atanrin iliita Jairus-aamek atelgem ullagaa, tangrramiu-llu it'gain ciuqerratnun palurtuq, 
MRK.5.23	kaigavikqapiggluku-llu qanerluni, “Wiinga panika tuquqatartuq, unatevnek pategyarturru anirtuumanaurtuq, unguvaluni-llu.” 
MRK.5.24	Elliin-llu maligtaa, yugugaat-llu kingunrirturaat, qerrlerulluku.
MRK.5.25	Arnaq-llu tuantuq allrakut qulen malrugnek cipluki aunralria, 
MRK.5.26	nangteqeqapiggluni-llu yungcaristetgun amllelriatgun ikayuumang'e'rmi, pini-llu tamalkuita nangellruluki, elluarivkenani-llu tau͡gaam assiirusngiinarluni. 
MRK.5.27	Jesus-aamek niicami, yuut akuliitgun aturai agturyarturai tunuakun, 
MRK.5.28	Qanellruami waten, “Aturai tau͡gaam agtuqumki assiriciqua.” 
MRK.5.29	Aunrallra-llu egmian taq'uq; tememikun-llu elpekaa nangtequtellerminek assiricini. 
MRK.5.30	Jesus-aam-llu elpekaa piniq ellminek anucianek, yuut-llu akuliitni tunutmun cauluni qanertuq, “Kia aturanka agturtaki?” 
MRK.5.31	Elitnaurai-llu elliinun qanertut, “Elpet tangrraten yuut elpenun qerrlerucilriit, tau͡gken qanerluten, ‘Kia agturtanga?’” 
MRK.5.32	Tua-i kiartuq tuaten pilleq tangerrnaluku. 
MRK.5.33	Tau͡gaam tauna arnaq civuurauq uuleggluni-llu qaillun pillruciminek nallunrilami, ciuqerranun-llu palurcarturluni iqluvkenani-llu tamaitnek apervikuagaa. 
MRK.5.34	Elliin-llu qanrutaa, “Paniik, ukverpet anirturaaten, uitanqegciluten ayii, nangtequtellerpenek-llu canria.”
MRK.5.35	Cali qallasnginanrani, agayuviim atanran enelgutain ilait tekitut qanerluteng, “Elpet paniin tuquuq, ciin Ayuqucirturta cali uamceciu?” 
MRK.5.36	Tau͡gaam Jesus-aam qanellrat niicamiu, agayuviim atanra qanrutaa, “Civuuravkenak, ukvera tau͡gaam.” 
MRK.5.37	Allat-llu ellminun maligutesqenritai, tau͡gaam Peter, James-aaq-llu, John-aaq-llu James-aam anelgutii. 
MRK.5.38	Agayuviim-llu atanran eniinun tekicameng, neplilriit tangrrai, qialriit qalervalriit-llu. 
MRK.5.39	Tua-i itertuq qanrulluki-llu, “Ciin neplirceci qialuci-llu? Mikelnguq tuqunrituq, qavartuq tau͡gaam.” 
MRK.5.40	Taukut-llu engelarautekaat. Tau͡gaam tamalkuita anevkarraarluki, mikelnguum atii aanii-llu nayurten̄i-llu ilakluki, itertuq mikelnguum uitallranun. 
MRK.5.41	Tua-i-llu mikelnguq tegua unataikun qanrulluku-llu, “Talitha cumi,” mumiggluku waten ayuquq: “Neviarcar, qanrutamken makten.” 
MRK.5.42	Neviarcar-llu egmian maktuq piyualuni-llu, qulen malrugnek cipluku allrakungami. Taukut-llu cakneq alangaaqapigtut. 
MRK.5.43	Elliin-llu cakneq inerqurai tamana kitumun apertuusqevkenaku, qanerluni-llu nerevkaasqelluku.
MRK.6.1	Tuaken-llu an'uq, nunaminun-llu tekilluni, elitnaurain-llu maligtaat. 
MRK.6.2	Sabbath-aaq-llu tekican agayuvigmi elicungcariuq. Amllelriit-llu niicamegteggu alangaartut qanerluteng, “Naken una angun mat'umek pia? Cauga-llu una elisnga elliinun cikiutekumalria? Caliat-llu caperrnarqelriit makut unataikun pimalriit? 
MRK.6.3	Taungunrituq-qaa muraganek calituli, Mary-m qetunraa James-aam, Joses-aam, Simon-aam-llu anelgutiit? Nayagai-llu-qaa maani wangkutnetenritut?” Cangakaat-llu. 
MRK.6.4	Jesus-aam-llu qanrutai, “Prophet-aaq caunrilkumanrit'laryaaquq, tau͡gaam nunamini, tungelqumini, enemini-llu.” 
MRK.6.5	Tuani-llu caperrnarqelrialisciigatuq, naulluulriit tau͡gaam ikgelnguut kiingita unatminek patgai yungcarluki. 
MRK.6.6	Ukvenriluciat-llu irr'ikaa. Nunat-llu ullagtaarai elicungcariluni.
MRK.6.7	Taukut-llu qulen malrugnek cipnelget taisqai ayagcelluki-llu malruuqaqluki, piyunarqucilirluki-llu anernernun caarrluulrianun; 
MRK.6.8	inerqurai-llu pektellratni camek ang'aqesqevkenaki, ayarumek tau͡gaam, kelipalgirpek'naki-llu, taquarvilgirpek'naki-llu, akinek-llu naqugutmiutangqerpek'naki, 
MRK.6.9	tau͡gaam aluilicirarkauluteng, malrugnek-llu qalliliisqevkenaki. 
MRK.6.10	Qanrutai-llu, “Nani enemun itquvci tuantaurqici tuaken ayallerkarpeci engeliinun. 
MRK.6.11	Nani-llu ciuniunrilkaceci, niicugpek'naci-llu, tua-i tuaken ankuvci it'gaci evcukiciki taukunun nallunairutkamek.” 
MRK.6.12	Tua-i taukut ayagtut qallalluteng-llu umyualinqigtesqelluki. 
MRK.6.13	Anernerrluut-llu amlleret anevkarait, naulluulriit-llu amlleret uqumek mingugait yungcarluki.
MRK.6.14	Tamana-llu Angayuqam Herod-aam niicamiu, wani-wa atra niitnaungan, qanertuq, “John-aaq angllurcecista tuqumalrianek maktelliniuq, tamana-llu pitekluku makut caperrnarqelriit elliikun alairtut.” 
MRK.6.15	Tau͡gaam ilait qanertut, “Elijah-ulliniuq,” ilait-llu qanertut, “Prophet-aaruuq, prophet-aat iliicetun ayuquq.” 
MRK.6.16	Tau͡gaam Herod-aam tamana niicamiu qanertuq, “John-aaq qamiqurrilqa tuqumalrianek maktelliniuq.” 
MRK.6.17	Tua-i Herod-aaq ayagcecillruami John-aaq tegusqelluku, kelucaucivigmun-llu itertelluku qillerqevkarluku-llu, kinguqlirmi Philip-aam nulirra Herodias-aaq nuliqsagutellni pitekluku. 
MRK.6.18	John-aam Herod-aaq qanrutellruani, “Elluanrituq kinguqlirpet nulirra nuliqsagulluku.” 
MRK.6.19	Herodias-aam-llu paggluutekaa tuqucugluku-llu, tau͡gaam caperqaa. 
MRK.6.20	Wani-wa Herod-aam John-aaq civuuratekngaku, nalluvkenaku elluarluni kenciknaqluni-llu yuungan, qaunqelluku-llu. Niitaqamiu-llu amllernek aakulagtelartuq, amta-llu niicugaqluku. 
MRK.6.21	Caqerluni erneq piyunarqelria tekican, Herod-aaq yuurtellermi eruyutiini, nerevkariuq atanertaminun anguyagtet-llu atanritnun Galilee-ami-llu piuranrulrianun. 
MRK.6.22	Herodias-aam-llu pania itrami yurartuq; Herod-aaq nerellgutai-llu nunaniryugtelluki, tua-i angayuqam neviarcar qanrutaa, “Piyukekevnek kaigavikia, cikirciqamken piyuutevnek.” 
MRK.6.23	Ukvernarcariluni-llu qanertuq elliinun, “Camek kaigavikekuvnga, cikirciqamken, angayuqauvima-llu avkengraaku.” 
MRK.6.24	Tauna-llu an'uq aanani apcarturluku, “Camek kaigaciqsia?” Kiugaa, “John-aam angllurcecistem qamiqurranek.” 
MRK.6.25	Tua-i egmian itqertuq angayuqamun-llu kaigaluni qanertuq, “Elpenun cikiisqua watua John-aam angllurcecistem qamiqurranek qantamun ellimaluku.” 
MRK.6.26	Tua-i angayuqaq iluteqeqapigtuq, tau͡gaam ukvernarcarillni pitekluku, nerellgutni-llu pitekluki ellmikun kaigavkaryunritaa. 
MRK.6.27	Angayuqam tua-i tamaa anguyagta, tarikestem̄i iliit, ayagcetaa qamiqua aqvasqelluku. Taum-llu kelucaucivigmi qamiqurriraa, 
MRK.6.28	qamiqurra-llu taitaa qantamun ellimaluku, neviarcarmun-llu tunluku, neviarcaraam-llu aanaminun tunaa. 
MRK.6.29	Elitnaurain-llu niicamegteggu, temii teguyarturaat, qungumun-llu elliluku.
MRK.6.30	Apostle-aat-llu Jesus-aamun quyurtut apervikualuku calillermeggnek ayuqucirtuuteklermeggnek-llu. 
MRK.6.31	Qanrutai-llu, “Elpeci allamun yugtailngurmun ayagci mernuinercirluci-llu ellma.” Tekitaalriit ayalriit-llu amlleqapigcata, nerkauvkenateng-llu. 
MRK.6.32	Tua-i angyakun allamun ayagtut yugtailngurmun. 
MRK.6.33	Yuut-llu tangrrait ayallratni, amllelriit-llu elitaqait. Nunanek-llu tamaitnek aqvaqurluteng tuavet quyurtut ciullegluki. 
MRK.6.34	Jesus-aaq-llu yuungami yugugaat-llu tangrramiki takumcukai, qusngicetun tarikestailngurcetun ayuqngata; amllelrianek-llu elicungcarai.
MRK.6.35	Atakuyartuan-llu elitnaurain ullagaat qanerluteng, “Man'a yuituq, unukatarluni-llu, 
MRK.6.36	elpenek ayagceski, nunanun mat'um avatiinelngurnun tuaken neqkameggnek kipucarturnaurtut.” 
MRK.6.37	Tau͡gaam kiugai, “Elpeci nerevkarciki.” Tua-i qanrutaat, “Akikuinraat-qaa yuinaat qulen aturluki kipucarturciqukut nerevkarluki-llu?” 
MRK.6.38	Qanrutai-llu, “Qavcinek elpeci kelipautengqerceci? Tangerrsarturciki.” Nallunriamegteki qanertut, “Tallimaugut, neqek-wa malruk.” 
MRK.6.39	Tua-i ellimerturai tamalkuita quyurtaarluki aqumevkaasqelluki canegnun. 
MRK.6.40	Tua-i quyurmeng aqumut sanruaqluteng, ilait yuinaat tallimataarluteng, ilait-llu yuinak malruk qulnek ciptaqluteng. 
MRK.6.41	Kelipat-llu taukut talliman neqek-llu taukuk tegui, qilagmun-llu ciuggluni, atawaqaasqiluni, kelipat-llu itumlluki elitnauraminun tunai aruqutkesqelluki, neqek-llu taukuk malruk tamalkuitnun aruquteklukek. 
MRK.6.42	Tamarmeng-llu ner'ut camirrluteng. 
MRK.6.43	Kaimllerit-llu quyurtait kalngat qulen malrugnek cipluki imirluki ilakuaritnek. 
MRK.6.44	Taukut-llu kelipamek nerelriit angutet tiissitsaaruut talliman.
MRK.6.45	Tua-i-llu tamaa elitnaurani patagcarai angyamun ekesqelluki, akianun ciumini ayaasqelluki Bethsaida-mun, yuut ellminek ayanercirluki. 
MRK.6.46	Ayagcecimariamiki-llu ingrim qainganun piicagyarturtuq. 
MRK.6.47	Atakuan-llu angyaq nanvam qukaanun ellirtuq, ellii-llu nunami kiimellirluni. 
MRK.6.48	Tangrrai-llu cirliqluteng cavelriit, anuqa paircamegteggu. Unugmi-llu tariksarat cetamiitni tekitai mer'em qaingakun piyualuni kituqatarluki-llu. 
MRK.6.49	Tau͡gaam tangrramegteggu mer'em qaingakun piyuallrani alangruuyukaat, neplirluteng-llu. 
MRK.6.50	Tamarmeng-llu tangrramegteggu tatamut. Tau͡gaam egmian qallautai qanerluni ellaitnun, “Caceturici, wanguunga, alingevkenaci.” 
MRK.6.51	Angyamun-llu ekvikngaki quunenguq. Tua-i irr'iqapigtut; 
MRK.6.52	wani-wa kelipat ayuqucingutkenrilamegteki, ircaquteng tegg'ivkaumiita.
MRK.6.53	Arviumariameng-llu nunamun Gennesaret-aamun tekitut culurrluteng-llu kicartut. 
MRK.6.54	Angyamek-llu yuungata tamaa yuut elitaqaat. 
MRK.6.55	Tarrilluku-llu avatseng tamalkuan, naulluulriit ullautait inangqavigtuumaita, nanlucia niitaqamegteggu. 
MRK.6.56	Natmun-llu nunanun tekitaqan, wall'u nunarpagmun, wall'u 'laavkaartalegnun itraqan, naulluulriit kipucartularvignun ellilarait, nanikuavikluku-llu aturain akuat ellmeggnek agturnaluku; tamarmeng-llu agturtai assiriut.
MRK.7.1	Pharisee-aat kalikanek-llu elisngalriit ilaita, Jerusalem-aamek tekitellriit quyurrvikaat Jesus-aaq. 
MRK.7.2	Elitnaurain-llu ilait tangrrait nerelriit unateteng tuatesqinarluki, eruumavkenaki. 
MRK.7.3	(Wani-wa Pharisee-aat Jews-aat-llu tamarmeng nereksaitelaameng unateteng tau͡gaam erunqegcaararraarluki, wani-wa ciulirneret picirkangutait ciumurutengnaqluki. 
MRK.7.4	Kipucartularvignek-llu tekitaqameng nereksaitelartut, erurraarluteng tau͡gaam, allat-llu piciryaranguteteng ciumurutarkauluki; mer'utet erurarkauluki, egatet-llu, qantat-llu qatellriit.) 
MRK.7.5	Tua-i Pharisee-aat kalikanek-llu elisngalriit aptaat, “Ciin elitnauraten maligtaquteksaitelartat ciulirneret picirkangutaitnek?” Tau͡gaam kelipamek ner'aqluteng unateteng eruumavkenaki? 
MRK.7.6	Qanrutai-llu, “Elluarrluni Isaiah-m tangrruarluci qanrutkaaci, elpeci malrugnek umyualegni, igausngalriatun: ‘Ukut yuut takaqelaraatnga qerrlumegteggun, tau͡gaam ircaqruita yaaqsigaatnga. 
MRK.7.7	Elliinginaq-llu agayulartut wangnun, elitnaurutekluki yuut alerquutekellrit ayuqucirtuutekngamegteki.’ 
MRK.7.8	Agayutem alerquutii cakaararci, yugnek-llu picirkangutet ciumurulluki.” 
MRK.7.9	Qanrutai-llu, “Elluatun Agayutem alerquutii atunrircetarci, picirkanguteci maligtaqunaluki. 
MRK.7.10	Moses-aaq qanellruan, ‘Aatan aanan-llu takaqikek,’ waten-llu, ‘Ataminun aanaminun-llu qanerrlulria tuquciquq.’ 
MRK.7.11	Tau͡gaam elpeci qanlartuci, ‘Yuk ataminun wall'u aanaminun waten qanqan, Wangnek pikaqsallren Corban-auguq’ (tua-i wani-wa cikiutnguuq Agayutmun), 
MRK.7.12	tua-i kinguani atiinek wall'u aaniinek kusguagisqenritarci. 
MRK.7.13	Tuaten-llu Agayutem qaneryaraa calligtarci picirkangutevciuggun, piciryarangutevciuggun-llu. Waten-llu ayuqelriit amlleret piciryaraqaci.”
MRK.7.14	Tua-i yugugaat ataam taisqai qanrulluki-llu, “Tamarpeci niicugnicia, taringengnaqluci-llu. 
MRK.7.15	Yuum avatiinelnguut qaillun ayuqeng'e'rmeng yuk caarrluurceteksaitaat elliinun itraqameng, tau͡gaam elliinek anelriit tua-inguut yugmek caarrluurcilriit. 
MRK.7.16	[Ciutengqellria niilli.”] 
MRK.7.17	Tua-i yuut unilluki enemun itran, elitnaurain apqauraat mat'umek ayuqestassiigutmek. 
MRK.7.18	Kiugai-llu, “Cuna-wa elpeci-llu ayuquciituci. Elpekenritaci-qaa avatiinek yugmun itellriit qaillun ayuqeng'e'rmeng elliinek caarrluurciyuiluciat? 
MRK.7.19	Ircaqruanun pivkenateng, aqsaqruanun pilaata, camaggun-llu an'aqluteng nerkengat tamarmeng carrirviatgun.” 
MRK.7.20	Qanerluni-llu, “Yugmek anelriit yuk caarrluurtelaraat. 
MRK.7.21	Kiaken yuut ircaqruitnek anlaata umyuarrluut, acunianeq, tegleneq, tuqucineq, akusrarutekineq, 
MRK.7.22	piksugiineq, piciryararrluut, iqluneq, kasngunarqelrialineq, nalluyurnaqneq, picalqukneq, umyugaitneq-llu. 
MRK.7.23	Makut assiilnguut tamarmeng kiaken anlartut, yuk-llu caarrluurtelaraat.”
MRK.7.24	Tua-i nangerrluni tuaken ayagtuq Tyre-am Sidon-am-llu tungiignun. Enemun-llu itertuq yugnun nallusqumayaaqluni, tau͡gaam iirumasciigatuq.
MRK.7.25	Tau͡gaam tamaa arnam niitaa, taum panigaraurlua anernermek carrluulriamek pilek; tauna tekituq palurrluni-llu it'gain ciuqerratnun. 
MRK.7.26	Tauna arnaq Greek-aaruuq, Phoenicia-mi Syria-m iliini yuurtelleq. Nanikuavikaa-llu anernerrluk paniminek anevkaasqelluku. 
MRK.7.27	Jesus-aam-llu qanrutaa, “Irniarulriit camirterraarlit, elluanrilan mikelnguut neqiitnek teguiluki qimugten̄un-llu eggluki.” 
MRK.7.28	Tau͡gaam kiugaa, “Aa-ang, Ataneq. Tau͡gaam qimugtet-llu estuulum aciani mikelnguut kaimlleritnek nerlartut.” 
MRK.7.29	Qanrutaa-llu, “Man'a qanellren pitekluku ayii; anernerrluk panigpenek anellruuq.” 
MRK.7.30	Eneminun-llu utercami, tekitaa mikelnguq inglerni inangqaluni, anernerrluk-llu anellrulliniluni.
MRK.7.31	Tyre-am avatiinek ataam ayiimi Sidon tumekluku tekituq Galilee-am nanvaanun Decapolis-aaq qukarturluku. 
MRK.7.32	Tua-i niicuilnguq qaneneq-llu elluarrluku caperqekii elliinun ullautaat, nanikuavikluku-llu unatainek agtuusqelluku. 
MRK.7.33	Tua-i yugnek allakarluku, yuaragni ciutegkenun elliak, qecirluni-llu alungutii agturaa. 
MRK.7.34	Qilagmun-llu ciuggluni, aneryaarluni-llu qanrutaa, “Ephphatha,” tamana waten ayuquq, “Ikirtek.” 
MRK.7.35	Tua-i ciutek egmian ikirtuk, alungutii-llu qelutairluni, elluarrluni-llu qallatuq. 
MRK.7.36	Inerqurai-llu tamana kitumun qanrutkesqevkenaku, tau͡gaam inerquqapigtengraateng pikanirluku qanrutkaat. 
MRK.7.37	Tua-i alangaaqapigtut qanerluteng-llu, “Tamalkuita elluarrluki pii; niicuilnguut-llu niicaurcetai, qanyuilnguut-llu qaneryaurcetai.”
MRK.8.1	Ernerni taukuni, yugugaat ataam quyurcata, neqkaunateng-llu, Jesus-aam elitnaurani taisqai qanrulluki-llu, 
MRK.8.2	“Ukut yugugaat takumcukanka, ernerni pingayuni wangnelata neqkaunateng-llu. 
MRK.8.3	Nerevkarpek'naki kingunratnun ayagteskumki, ayallermeggni pinialiciqut; ilait-llu yaaqvanek tekicata.” 
MRK.8.4	Elitnaurain-llu kiugaat, “Naken-mi yuk kelipangciqa ukut camirutkaatnek maani yuilqumi?” 
MRK.8.5	Aptai-llu, “Qavcinek kelipautengqerceci?” Kiugaat, “Malrunlegnek.” 
MRK.8.6	Tua-i yuut nunamun aqumesqai; taukut-llu kelipat malrunlegen teguluki quyaluni-llu itumtai, elitnauraminun-llu tunluki aruqutkesqelluki; taukut-llu yugnun aruqutkait. 
MRK.8.7	Qavcirrarnek-llu neqkuinrangqerrata, quyatekraarluki taukut-llu aruqutkait. 
MRK.8.8	Ner'ut-llu camirrluteng, kaimllerit-llu ilakuarit quyurtait kalngat malrunlegen imirluki. 
MRK.8.9	Taukut-llu tiissitsaat cetaman engelkartait. Tua-i-llu ayagcetai.
MRK.8.10	Tamaa-llu angyamun ek'uq elitnaurani ilakluki Dalmanutha-rmiut-llu avatiitnun ayagluni.
MRK.8.11	Pharisee-aat-llu ullagaat apqaurluku-llu, nallunailkutmek qilagmek nasvitesqelluteng, naspaaluku. 
MRK.8.12	Ellii-llu iluteqluni aneryaarluni, qanertuq, “Ciin ukut tungelquqelriit nallunailkutmek pingengnaqvakartat? Ilumun, qanrutamci, ukut tungelquqelriit nallunailkutmek cikiumangaitut.” 
MRK.8.13	Tua-i-llu unilluki, ataam angyamun ek'uq, akianun-llu qerrarluni.
MRK.8.14	Kelipalgirarkateng nalluyagutait, ataucimek tau͡gaam angyamelngurmek. 
MRK.8.15	Inerqurai-llu, “Tarikici, mulngakluci Pharisee-aat quulciiraatnek, Herod-aam-llu quulciiraanek.” 
MRK.8.16	Tua-i ellait qanruyutut, “Wangkuta kelipautaitukut.” 
MRK.8.17	Jesus-aam-llu elpekngamiki qanrutai, “Ciin qanruyuceci kelipautailucirpecen̄ek? Cali-qaa elpengeksaituci, ayuquciinaci-llu? Ircaqurci-qaa tegg'ivkararci? 
MRK.8.18	Iingqerrluci, tangenrrituci-qaa? Ciutengqerrluci, niitenrituci-qaa? Neq'akinrituci-llu-qaa 
MRK.8.19	imkut kelipat talliman itumcamki tiissitsaanun tallimanun, kaimllerit-llu quyurtellerpecen̄i kalngat qavcin imirceciki?” Kiugaat, “Qulen malrugnek cipluki.” 
MRK.8.20	“Imkut-llu malrunelgen itumcamki tiissitsaanun cetamanun, kaimllerit-llu quyurtellerpecen̄i kalngat qavcin imirceciki?” Kiugaat-llu, “Malrunelgen.” 
MRK.8.21	Tua-i qanrutai, “Cali-qaa taringeksaituci?”
MRK.8.22	Bethsaida-mun tekitut. Cikmiumalria-llu elliinun ullautaat, kaigavikluku-llu agtuusqelluku. 
MRK.8.23	Tua-i cikmiumalria tauna tegua tass'uqluku enet yaatiitnun ayautaa, iik-llu qecirak unatminek-llu pategluku aptaa, “Camek-qaa tangertuten?” 
MRK.8.24	Tua-i uilluni qanertuq, “Yuut tangrranka tuarpiaq napat pektellriit.” 
MRK.8.25	Tua-i-llu ataam iik unatminek patgak; tangellra-llu pektayiinani elluariuq, takvigiuq-llu. 
MRK.8.26	Tua-i eniinun utercetaa, qanerluni, “Nunanun iteryaqunak.”
MRK.8.27	Tua-i Jesus-aaq ayagtuq elitnaurani ilakluki nunainun Caesarea Philippi-m. Ayainanermeggni-llu elitnaurani aptai qanerluni ellaitnun, “Yuut kituuniatnga?” 
MRK.8.28	Kiugaat-llu, “John-aaruniatgen Angllurcista, ilaita-llu Elijah-uniluten, ilaita-llu prophet-aanun ilakniluten.” 
MRK.8.29	Aptai-llu, “Tau͡gaam elpeci kituuyuksecia?” Tua-i Peter-aam kiugaa, “Elpet Christ-auguten.” 
MRK.8.30	Inerqurai-llu kitumun qanrutkesqevkenani.
MRK.8.31	Tua-i nalqigutai Yuum Qetunraa amllelriatgun nangteqerkaucianek, qessakumaarkaucianek-llu ciulirnernek agayulirten͞gunernek-llu, kalikanek-llu elisngalrianek, tuqucimaarkaucianek-llu, erenret-llu pingayureskata maktarkaucianek. 
MRK.8.32	Tamana-llu aassaqevkenaku qallautekaa. Peter-aam tua-i tegua inerqurluku-llu. 
MRK.8.33	Tau͡gaam kingyarluni elitnaurani tangrrai, Peter-llu inerquraa qanerluni, “Tunumnun kinguvaa, Satan-aaq! Agayutem pii pinrilavki, tau͡gaam yuut piit umyuaqngavki.” 
MRK.8.34	Tua-i yugugaat taisqai elitnaurani-llu, qanrutai-llu, “Wangnun maliguculria ellminek arcaqakenrilli, kelistani-llu qugluku maligglia. 
MRK.8.35	Tua-i kia imum unguvani ellminek anirtuquniu tamarciqaa, tau͡gaam wii piteklua qaneryaraq-llu assilria pitekluku unguvaminek tamarilriim, unguvani anirturciqaa. 
MRK.8.36	Wani-wa camun ikayuutnguciqa yugmun, nunam pii tamalkuita piksaguskuniki, unguvani-llu cagmarluku? 
MRK.8.37	Wall'u-qaa ca yuum tunciqau unguvami navrutkaanun? 
MRK.8.38	Wani-wa wangnek qaneryaramnek-llu talluryuutekilria, ukuni akusrarutekilriani assiilngurtulriani-llu, tauna Yuum Qetunraan-llu cali talluryuutekciqaa tekiskuni Atami ucurnarqucia aturluku an'gilat ellualriit ilakluki.”
MRK.9.1	Qanrutai-llu, “Ilumun, qanrutamci, ukut maanelnguut ilaita tuqu elpekngaitaat Agayutem angayuqauvianek tangerpailegmeng, pinilegpauluni tekitellriamek.” 
MRK.9.2	Erenret-llu arvinelgen pelluumariata Peter, James-aaq, John-aaq-llu, Jesus-aam malikai, nallaitgun-llu mayuulluki ingrimun qertulriamun. Tangellra-llu allayuurtuq takuatni. 
MRK.9.3	Aturai-llu qitngirnarqelriarurtut, qatqapiggluteng, qatercaristet nunamiungulriit tuaten qatertarivkarciigalkiitnek. 
MRK.9.4	Tuani-llu Elijah ellaitnun tangercetuq Moses-aamek aipirluni, taukuk-llu Jesus-aaq qallatellgutkaak. 
MRK.9.5	Tua-i Peter Jesus-aamun qanertuq, “Ayuqucirturtaa, maancuuminaqvaa, pingayunek enelilta, elpenun, Moses-aamun Elijah-mun-llu.” 
MRK.9.6	Waniwa qanrucirkani nallua, alingqapigcameng. 
MRK.9.7	Amirluq-llu alairtuq naligluki-llu, erina-llu amirlumek niicetuq waten, “Wani-wa Qetunraqa kenkek'ngaqa, niisngaciu.” 
MRK.9.8	Alqunaq-llu kiarcaaqut takuyartaarluteng, allamek tangerkengairutut, Jesus-aamek kiingan.
MRK.9.9	Ingrimek-llu atraameng inerqurai tangellrat kitumun qanrutkesqevkenaku, Yuum Qetunraa tuqumalrianek makpailgan. 
MRK.9.10	Tamana-llu qanellra ellmentaurcetaat, apqaurulluteng-llu mat'um tuqumalrianek maktellerkam caucianek. 
MRK.9.11	Tua-i aptaat, “Ciin kalikanek elisngalriit qanlartat Elijah ciumek tekitarkauniluku?” 
MRK.9.12	Qanrutai-llu, “Elijah ciumek tekitarkaullruuq tamalkuita-llu elluaqcararkauluki. Qaillun-llu igausngaa Yuum Qetunraa pitekluku nangteqeqapigtarkaulria caunrilkumaarkauluni-llu? 
MRK.9.13	Tau͡gaam qanrutamci, Elijah ak'a tekitellruuq, piyullermeggnek-llu pillruat, igausngaciatun.”
MRK.9.14	Elitnaurat-llu tekicamegteki, yugugaat tangrrait avatiitni, kalikanek-llu elisngalriit apqaulriit. 
MRK.9.15	Tamarmeng-llu yugugaat tangrramegteggu alangaaqapigtut, aqvaqurluteng-llu ciuniuryarturluku. 
MRK.9.16	Tua-i aptai, “Camek apqaurceciki?” 
MRK.9.17	Tua-i-llu yuut iliita kiugaa, “Elitnauristaa, wiinga qetunraqa elpenun taicaaqaqa anernerrlulek qanerciiganani-llu. 
MRK.9.18	Taum-llu kaugaqamiu callularaa qistelluku kegglarciaqluni-llu keggutminek, cagniqerrluni tuaten, kemgiusngiinarluni-llu; elitnauraten-llu ellimerrsaaqanka anevkaasqelluku, tau͡gaam caperqaat.” 
MRK.9.19	Tua-i kiugai, “Arenqiapaa tungelquqelriani ukvenrilngurni, qaillun pitalriamek elpecen̄i uitaciqsia? Qaillun pitalriamek ilalcirciqsia elpecen̄un?” 
MRK.9.20	Tua-i elliinun ullautaat, anernerrluum-llu tangrramiu egmian tan'gaurluq yagiravkaraa, nunamun-llu ayaluqertuq, akaguarluni-llu kapniurtequq. 
MRK.9.21	Atii tua-i aptaa, “Qangvarnek waten pilarta?” Kiugaa-llu, “Mikelnguullerminek. 
MRK.9.22	Pulengtaq-llu egtelaraa kenermun mermun-llu, tuqutengnaqluku; tau͡gaam elpet piyunarqekuvet takumcukluta ikayurkut.” 
MRK.9.23	Jesus-aam-llu qanrutaa, “Ukveryugngakuvet! Cat tamarmeng piyugngaut ukvelriamun.” 
MRK.9.24	Tamaa-llu mikelnguum taum atii qayagpagtuq qanerluni, “Ukvertua, Ataneq, ukverkiluciqa ikayurru!” 
MRK.9.25	Jesus-aam-llu yugugaat aqvaqurluteng quyurtellriit tangrramiki, anerneq caarrluulria nunuraa, qanrulluku, “Elpet qanerciigalngurmi niicuilngurmi-llu anerneq, ellimerturamken, uumek ani, kinguani-llu itenqigtevkenaku.” 
MRK.9.26	Tua-i neplirluni cakneq-llu yagiravkarraarluku an'uq. Tua-i tan'gaurluq tuqumalriatun ellirtuq, amllelriit-llu qanertut, “Tuquuq!” 
MRK.9.27	Tau͡gaam Jesus-aam unataikun tegua, makluku-llu. 
MRK.9.28	Enemun-llu itran, elitnaurain allamek ilaunateng aptaat, “Ca pitekluku wangkuta anevkarisciigaceta?” 
MRK.9.29	Qanrutai-llu, “Makucit catgun antesciigatqapigtut piicagkun tau͡gaam.”
MRK.9.30	Tuaken-llu ayiimeng Galilee-a tumkaat; mat'umek-llu yuut elpengevkaryunritai. 
MRK.9.31	Elitnaurani-llu elicungcarai qanrulluki-llu, “Yuum Qetunraa yuut unataitnun tunumaarkauguq, taukut-llu tuquciiqaat; tuqucimakuni-llu erenret pingayuatni makciiquq.” 
MRK.9.32	Tau͡gaam man'a qaneryaraq taringenritaat, aptellerkaa-llu civuurakaat.
MRK.9.33	Tua-i-llu Capernaum-aamun tekitut, enemetlermini-llu aptai, “Ca qanrutekseciu ayallerpecen̄i?” 
MRK.9.34	Tau͡gaam taukut nepaitut, ayallermeggni qanruyucameng nalirteng angenrucianek. 
MRK.9.35	Tua-i aqumuq, taukut-llu qulen malrugnek cipnelget taisqai qanrulluki-llu, “Ciuqliuyulriartangqerquni, tauna tamalkuitnek kinguqliugarkauguq, tamalkuitnun-llu pisten͞guarkauluni.” 
MRK.9.36	Mikelnguq-llu tegua, taukunun-llu akunleqliulluku, talliminek-llu amatairluku, qanrutai, 
MRK.9.37	“Waten ayuqelriit iliitnek ciuniurilriartangqerquni wii piteklua taum wiinga ciuniuraanga, wangnek-llu ciuniurilriim, wang'unrilnguq cali ayagtesteka ciuniuraa.”
MRK.9.38	John-aaq qanertuq elliinun, “Elitnauristaa, yuk tangellruarput anernerrlugnek aterpegun anevkarilria; wangkuta-llu inerqurarput, maligtenrilakut.” 
MRK.9.39	Tau͡gaam Jesus-aaq qanertuq, “Inerqunriciu, atemkun caperrnarqellrianek pilriartangqerrngailan kinguakun-llu wiinga qanerrluuteklua. 
MRK.9.40	Wani-wa inglukestekenrilkevvut ilakarput. 
MRK.9.41	Kia-llu mermek mer'utem imaanek merr'iskaci, Christ-amun ilakucirci pitekluku, ilumun qanrutamci, akiliumanrilngaituq.
MRK.9.42	“Kina-llu imna picurlagcecikan ukut mikelnguut ukverumalriit iliitnek, atawaunruyartuq tauna miilissuutem teggarviinek uyaqurruikun agarrvikekuni eggluku-llu imarpigmun. 
MRK.9.43	Unatvet-llu picurlagceskatgen, kepiki, atawaunruciquq ilangaringaluten unguvanarqelriamun itquvet, inglugtun unaterluten nangcivigmun kenermun nipsuilngurmun ayallerkami. 
MRK.9.44	[Tuani paraluit tuqungaitut, kenrat-llu nipngaunani.] 
MRK.9.45	Wall'u it'gavet picurlagceskatgen, kepiki, atawaunruciquq tussilluten unguvanarqelriamun itquvet, inglugtun it'garluten nangcivigmun egcimallerkami. 
MRK.9.46	[Tuani paraluit tuqungaitut, kenrat-llu nipngaunani.] 
MRK.9.47	Wall'u iivet picurlagceskaten, ikugluku egesgu, atawaunruciquq inglupiarluten Agayutem angayuqauvianun itquvet, inglugtun iiluten nangcivigmun egcimallerkami. 
MRK.9.48	[Tuani paraluit tuqungaitut, kenrat-llu nipngaunani.] 
MRK.9.49	Wani-wa tamarmeng kenermek taryiumaarkaugut. 
MRK.9.50	Taryu assirtuq, tau͡gaam taryu taryurninairuskan, camek kemnarcarciqseciu? Elpecen̄i taryungqerci, uitanqegcillgutekluci-llu.”
MRK.10.1	Tua-i-llu nangerrluni tuaken ayagtuq Judea-mun tekilluni Jordan-aam akianun. Yugugaat-llu quyurrluteng ulliitni, ataam elicungcarai pilaucimitun.
MRK.10.2	Tua-i Pharisee-aat ullagaat apluku-llu naspaaluku, “Angutem-qaa nuliani avvutellerkaa elluartuq?” 
MRK.10.3	Kiugai-llu, “Moses-aam qaillun picirkillruaci?” 
MRK.10.4	Qanertut-llu, “Moses-aam angun pillerkillrua igaasqelluku avvuyutkamek, avvutesqelluku-llu.” 
MRK.10.5	Tau͡gaam Jesus-aam qanrutai, “Ircaquci teggngata man'a picirkiun elpecen̄un igautaa. 
MRK.10.6	Tau͡gaam piurcimalriit piqarraallratnek, angun arnaq-llu piurcetak elliin. 
MRK.10.7	Tamana pitekluku angutem atani aanani-llu uniciiqak nuliani-llu atavikluku. 
MRK.10.8	Elkek-llu kemegkun atauciurciiquk; tuaten malruunrirlutek kemegkun atauciulutek. 
MRK.10.9	Taumek Agayutem kassuutellrek yuum avvusngaitak.” 
MRK.10.10	Tua-i-llu enemi elitnaurain tamatumek aptenqigtaat. 
MRK.10.11	Qanrutai-llu, “Nuliaminek avvutellria allamek-llu nulirturluni, taumek akusrarutekiuq. 
MRK.10.12	Arnam-llu uini uniskuniu allamek-llu uingluni, tua-i akusrarutekevkartuq.”
MRK.10.13	Mikelnguut-llu elliinun ullautait agtuusqelluki. Elitnaurat-llu ullaucilriit inerqurait. 
MRK.10.14	Tau͡gaam Jesus-aam tangrramiki qingaryugtuq qanrulluki-llu, “Mikelnguut wangnun taivkarciki, pinriceteksaunaki-llu, waten ayuqelriit Agayutem angayuqauvia pikngatgu. 
MRK.10.15	Ilumun, qanrutamci, kia imum Agayutem angayuqauvia mikelngurcetun ciuniunrilkuniu itervikngaitaa.” 
MRK.10.16	Tegularai-llu atawaqaasqelluki, unatminek-llu pategluki.
MRK.10.17	Tumyaramun-llu anngan, yuum aqvaqurluni ullagaa ciuqerranun-llu ciisqumigtuq, apluku-llu, “Elitnauristaa assilria, qaillun pilua piksaguciiqsia unguva nangyuilnguq?” 
MRK.10.18	Jesus-aam-llu qanrutaa, “Ciin assilriamek tuqlurcia? Allamek assilriartaituq, Agayun kiimi assilriaruuq. 
MRK.10.19	Inerquutet nallunritaten: ‘Akusrarutekiyaqunak, Tuquciyaqunak, Teglegyaqunak, Piciliqengyaqunak, Uayaaringnaqsaqunak, Aatan aanan-llu takaqikek.’” 
MRK.10.20	Qanrutaa-llu, “Elitnauristaa, tamakut tamalkuita maligtaqungnaqanka mikelnguullemnek.” 
MRK.10.21	Jesus-aam-llu tangvagaa, kenekluku-llu qanrutaa, “Atauciq piksaitan, ayagluten piten tamalkuita navrucarturki, kusgurnarqelrianun-llu cikiutekluki, tua-i qilagmi piutengqerciquten, tailuten-llu maligesnga.” 
MRK.10.22	Tau͡gaam man'a qanellra kanaviqrutkaa, ayagluni-llu iluteqluni, tukuuqapigcami.
MRK.10.23	Jesus-aaq tua-i kingyarluni qanertuq elitnauraminun, “Atam Agayutem angayuqauvianun itlerkaq caknaanarqeqapigtuq tukuulriani!” 
MRK.10.24	Elitnaurain-llu alangaarutkait qaneryarai. Tau͡gaam Jesus-aaq ataam piuq qanerluni ellaitnun, “Irniamaa, atam tukuutmeggnek cacetuqutekilriit Agayutem angayuqauvianun itlerkaat caknaanarqeqapigtuq. 
MRK.10.25	Ungungssiq qulugtellria mingqutem iingakun itlerkaa qacignarqenruuq tukuulriim Agayutem angayuqauvianun itlerkaani.” 
MRK.10.26	Tua-i nutaan alangaaqapigtut qanrulluku-llu, “Kina-kiq tua-i anirtuumaniarta?” 
MRK.10.27	Jesus-aam tangvagluki qanrutai, “Yugni man'a caperrnaqsaaquq, tau͡gaam Agayutmi pivkenani, cat tamarmeng caperrnarqenrilata Agayutmi.”
MRK.10.28	Tua-i Peter-aam pia, “Atam, wangkuta tamalkuita unilluki maligtamteggen.” 
MRK.10.29	Jesus-aaq qanertuq, “Ilumun, qanrutamci, kia yuum eneni, wall'u anelgutni, wall'u aanani, wall'u atani, wall'u irniani, wall'u nunautni uniteng'e'rmiki wii piteklua, qaneryaraq-llu assilria pitekluku, 
MRK.10.30	yuinarnek tallimauqaqluki maani nunam qaingani pingciquq neqkaminek, anelgutkaminek, aanakaminek, irniarkaminek, nunautekaminek-llu, tau͡gaam nakukumaluni, cali-llu ellam aipaani unguva nangyuilnguq pikciqaa. 
MRK.10.31	Tau͡gaam amllelriit ciuqliulriit, kinguqliugarkaugut, kinguqliulriit-llu ciuqliugarkauluteng.”
MRK.10.32	Ayagtut-llu Jerusalem-aamun mayurluteng, Jesus-aam-llu ciuliqagtai. Ellait-llu alangaartut, maligutellriit-llu civuurluteng. Tua-i ataam taukut qulen malrugnek cipnelget ellminun taisqai, qanrulluki-llu qaillun pimallerkaminek, 
MRK.10.33	“Atam, Jerusalem-aamun mayurtukut, tua-i Yuum Qetunraa tunumaarkauguq agayulirten͞gunernun kalikanek-llu elisngalrianun, taukut-llu tuqutnaqniciqaat, agayumanrilngurnun-llu tunciqaat. 
MRK.10.34	Piciliutekciqaat-llu, qeciraluku-llu, piqertuarluku-llu, tuqulluku-llu, erenret-llu pingayuatni makciiquq.”
MRK.10.35	Tua-i James-aam John-aam-llu, Zebedee-am qetunraagken, ullagaak qanerlutek-llu elliinun, “Elitnauristaa, kaigatkamegnek elpenun niitesqumayaaqukuk.” 
MRK.10.36	Aptak-llu, “Qaillun pisqumacetek wangnun?” 
MRK.10.37	Kiugaak, “Aqumgaarkaurceskuk, nalirpuk tallirpigpet tungiini, nalirpuk-llu iqsurpet tungiini ucurnavni.” 
MRK.10.38	Tau͡gaam Jesus-aam qanrutak, “Kaigatsek nalluartek. Mer'utem-qaa imaa wiinga mer'arkaqa mey'unarqertek? Anglluutemnek-llu-qaa anglluyunarqutek?” 
MRK.10.39	Qanrutaak-llu, “Piyunarqukuk.” Jesus-aam-llu qanrutak, “Mer'utem imaa wiinga mer'arkaqa mer'arkauyaaqertek, anglluutemnek-llu angllurciqutek. 
MRK.10.40	Tau͡gaam tallirpima iqsuma-llu tungiigni aqumgallerkaq wiinga pisqutkaqenritaqa, tau͡gaam tuaten pisqumalriit tuaten piciqut.”
MRK.10.41	Ilaita qulen tamana niicamegteggu, James-aaq John-aaq-llu qingaryuutekagket. 
MRK.10.42	Jesus-aam-llu taisqai qanrulluki-llu, “Nallunrituci, agayumanrilngurni atanrulriit atanrussaalartut, angnertait-llu takaqesqumalartut. 
MRK.10.43	Tau͡gaam elpeci tuaten pikaunrituci; elpecen̄i angelriarurculria kevgiurli; 
MRK.10.44	elpecen̄i-llu ciuqliuyulria tamalkuitnun kevgiulriaruli. 
MRK.10.45	Wani-wa Yuum Qetunraa-llu tekitenrituq kevgiuresqelluni, tau͡gaam kevgiurarkauluni, unguvani-llu akikatun cikiutekarkauluku amllelriit utercecimatkaatnek.”
MRK.10.46	Tua-i Jericho-mun tekitut. Jericho-mek-llu anllermini elitnaurani yugugaat-llu amlleret ilakluki, tuani cikmiumalria kaigalria pekcarami aqumgauq, wani-wa Bartimaeus-aaq, Timaeus-aam qetunraa. 
MRK.10.47	Taum niicamiu Jesus-aarucia Nazareth-aarmiu, qayagauq qanerluni, “Jesus-aaq, David-aam Qetunraa, takumcukia!” 
MRK.10.48	Amllelriit-llu inerquraat nepliisqevkenaku; tau͡gaam tauna pikanirluni qayagauq, “David-aam Qetunraa, takumcukia!” 
MRK.10.49	Tua-i Jesus-aaq arulairtuq qanerluni-llu, “Taisqiciu.” Cikmiumalria-llu taisqaat qanrulluku-llu, “Caceturi, nangerrluten-llu, taisqaaten.” 
MRK.10.50	Ulikutani tua-i peggluku nangertuq, Jesus-aamun-llu ullaulluni. 
MRK.10.51	Jesus-aam-llu pia qanrulluku, “Qaillun pisqessit wangnun?” Cikmiumalriim-llu kiugaa, “Ayuqucirturtaa, tangerrsaurcesqua.” 
MRK.10.52	Jesus-aam-llu qanrutaa, “Tua-i ayii, ukverpet anirturaaten.” Tamaa-llu tangerrsaurtuq, Jesus-aaq-llu maligtaa pekcarakun.
MRK.11.1	Jerusalem-aamun-llu mallgucameng, Bethphage-mun Bethany-mun-llu, Olive-aam ingrianun tekicameng, elitnaurami ilagket malruk ayagcetak, 
MRK.11.2	qanrullukek-llu, “Ayagtek nunanun ciunerpetegnelngurnun, tuavet-llu pikuvtek tamaa nataqciqertek ciulviim nuraa petuumalria, yuum aqumvikeksailkii; petuirluku taiskit'gu. 
MRK.11.3	Waten-llu yuum apeskatek, ‘Ciin tuaten picetek?’ tua-i qanerciqutek, ‘Atanrem aturyugaa.’ Tua-i tamaa maavet taivkarciqaa.” 
MRK.11.4	Taukuk-llu ayagtuk, nuraq-llu nataqaak petuumaluni amiigem elatiini pekcaram avtellrani, petuirluku-llu. 
MRK.11.5	Tuanelnguut-llu ilaita qanrutagket, “Cacetek, nuraq petuirluku?” 
MRK.11.6	Qanrutakek-llu Jesus-aam qanruciatun. Tua-i ayagcetagket. 
MRK.11.7	Taukuk-llu nuraq Jesus-aamun ullautaak, aturamegnek-llu tunglilirluku, ellii-llu qainganun uggluni. 
MRK.11.8	Amllelriit-llu aturateng tumkaanun sagtait, ilaita-llu napat cuyaitnek kepulluteng tamakut sagtait. 
MRK.11.9	Ciuliqagtai-llu, maligtestai-llu qayagaut qanerluteng, “Hosanna! Atawaqerli Atanrem atrakun tekitellria! 
MRK.11.10	Atawaqerli angayuqauvik tekitellria, atamta David-aam angayuqauvia! Hosanna Quyinermi!”
MRK.11.11	Jesus-aaq tua-i Jerusalem-aamun tekituq, Agayuvigmun-llu iterluni; tamalkuita-llu tangrraarluki, atakuungan Bethany-mun an'uq, taukut qulen malrugnek cipnelget ilakluki.
MRK.11.12	Unuaquan-llu, Bethany-mek anngameng, kaigtuq. 
MRK.11.13	Napa-llu atsangqetuli yaaqvaggun tangrramiu cuyalek, ullagaa atsangqerrsukluku, tau͡gaam tekicamiu nataqutenrituq, cuyainek tau͡gaam, atsangllerkaa pinariksailan. 
MRK.11.14	Tua-i Jesus-aam pia, “Uum kinguani atsavnek nerelriartangqerrngaituq watqapik akwarpak tayima.” Elitnaurain-llu niitaat.
MRK.11.15	Jerusalem-aamun tekicameng, Jesus-aaq Agayuvigmun itertuq, agayuvigmi-llu kipussaalriit kiputellriit-llu antai, akinek-llu naverrnialriit estuuluit, yaqulegnek-llu tunenialriit aqumllerit ayaluqercetai; 
MRK.11.16	camek-llu tegumialriit Agayuvigkun piyuasqenritai. 
MRK.11.17	Elicungcariluni-llu, qanrutai, “Waten-qaa igausnganrituq, ‘Wiinga eneka tamarmeng yuita piicalarvigkaatnek aterpagcimaarkauguq?’ Tau͡gaam elpeci teglegviurtarci.” 
MRK.11.18	Agayulirten͞gunret kalikanek-llu elisngalriit tamana niicamegteggu tuquituryaaqaat; civuuratekngamegteggu, ayuqucirtuutai yuut tamarmeng irr'ikngatki.
MRK.11.19	Atakuan-llu Jesus-aaq elitnaurani-llu nunarpagnek an'ut.
MRK.11.20	Unuaquan-llu napa atsangqetuli kituamegteggu tangrraat nalallinilria mimernartuumarmi. 
MRK.11.21	Peter-llu neqaami qanertuq, “Ayuqucirturtaa, tangerrluku! Napa atsangqetuli elpet aniqlaallren nalallinilria.” 
MRK.11.22	Jesus-aam-llu kiugai, “Agayutmun ukvengqerci. 
MRK.11.23	Ilumun, qanrutamci, ingrimun uumun waten qanelriartangqerqan, ‘Qerratarten imarpigmun-llu igten’ ircaqumikun nalirrugtevkenani ukveqan mat'um qanruteklermi piciurtarkaucianek, tua-i tuaten piarkauguq qanruciatun. 
MRK.11.24	Tamana pitekluku qanrutamci, camek piicallerpeciuggun kaigakuvci pingarkaucirci ukvekiciu, tua-i piarkaugarci. 
MRK.11.25	Piicagluci-llu nangengqakuvci, kitumun pagglungqerquvci, pellugceciu, atavci cali qilagmelnguum pellugcetnaurai picurlalci. 
MRK.11.26	[Tau͡gaam au͡g'arinrilkuvci, Atavci-llu qilagmelnguum au͡g'arisngaitaaci.]”
MRK.11.27	Tua-i ataam Jerusalem-aamun tekitut. Agayuvigmi-llu piyuallrani, agayulirten͞gunret kalikanek-llu elisngalriit ciulirneret-llu ullagaat, 
MRK.11.28	qanrulluku-llu, “Qaillun ayuqelriamek piyunarqucingqerrluten tuaten pilarcit? Wall'u kia mat'umek piyunarqucingqerceskiiten waten pilarcit?” 
MRK.11.29	Jesus-aam qanrutai, “Wiinga-llu apciiqamci ataucimek, kiukuvcia, wii-llu qanruciiqamci qaillun ayuqelriamek piyunarqucingqerrlua waten pilaucimnek. 
MRK.11.30	John-aam angllurceciyaraa qilagmek-qaa wall'u yugnek piurtellruuq? Kiucia.” 
MRK.11.31	Tua-i qaillukuartut qanruyulluteng, “Qilagmek pillrunikumteggu, tua-i qanerciquq, ‘Ciin-mi ukveqenriceciu?’ 
MRK.11.32	Tau͡gaam yugnek pillrunikumteggu, yuut alingnarqeciqut, tamarmeng John-aaq ilumun prophet-aaruyukngatgu.” 
MRK.11.33	Jesus-aaq-llu kiugaat, “Nalluarput.” Tua-i Jesus-aam qanrutai, “Taumek wiinga-llu qanrusngaitamci qaillun ayuqelriamek piyunarqucingqerrlua waten pilaucimnek.”
MRK.12.1	Ayuqestassiigutetgun qallautai, “Yuk wine-amek naucetaarvilillruuq, casgulirluku-llu, mecuirvigkaq-llu elagluku nayurvililuni-llu; nauceciiyurten̄un-llu navriutekaa, ayagluni-llu nunamun allamun. 
MRK.12.2	Pinarian-llu, pista ayagcetaa nauceciiyurten̄un, wine-at atsaitnek aqvatesqelluku. 
MRK.12.3	Taukut-llu teguat piqertuarluku-llu, ayagcetaat-llu unangevkarpek'naku. 
MRK.12.4	Cali pista alla taukunun ayagcetaa, taum qamiqurra kiliraat, kasngunarqelriakun-llu piluku. 
MRK.12.5	Cali alla ayagcetaa; tauna tuqutaat. Allat-llu amlleret ayagcet'laryaaqai; taukut ilait piqertuarait, ilait-llu tuqulluki. 
MRK.12.6	Cali-llu ataucimek qetunrangqertuq, kenkekminek, kiituani tauna-llu taukunun ayagcetaa qanerluni, ‘Qetunraqa takaqeciqaat.’ 
MRK.12.7	Tau͡gaam taukut nauceciiyurtet qanruyutut, ‘Wani-wa paitangqerrarkaq, kitaki tuqullaut, tua-i paitarkaa piksagutniarput.’ 
MRK.12.8	Tua-i teguat tuqulluku-llu, naucetaarviim-llu elatiinun eggluku. 
MRK.12.9	Tua-i naucetaarviim yua qaillun piciqa? Tekiciiquq nauceciiyurtet-llu taukut piunrirciqai, naucetaarvik-llu allanun tunluku. 
MRK.12.10	Makut-qaa igat naaqeksaitaci: ‘Teggalquq enelilriit qessakek'ngaat kangiram tusnganqerkaurtaa. 
MRK.12.11	Atanermek tuaten pillruuq, irr'inaqluni-llu iimten̄un’?” 
MRK.12.12	Tegungnaqsaaqaat-llu, tau͡gaam yugugaat alikait, elpekngamegteggu mat'umek ayuqestassiigutmek qalarucia ellait piluteng; tua-i-llu unilluku ayagtut.
MRK.12.13	Tua-i elliinun ayagcetait Pharisee-aat ilait, Herod-aam-llu yuin ilait, qaneryaraakun napcetengnaqesqelluku. 
MRK.12.14	Taukut-llu tekicamegteggu qanrutaat, “Elitnauristaa, nallunritarput piciucin, catkiyuunak-llu yugmek, yuum taungucia catkenrilavgu, tau͡gaam Agayutem tumyaraqesqellra piciuluten ayuqucirtuutekluku. Elluartuq-qaa Caesar-aaq akiliqurautnek cikirluku, wall'u elluanrituq? 
MRK.12.15	Cikiqengciqukut-qaa wall'u cikiqengengaitukut?” Tau͡gaam malrugnek umyuangqerruciatnek nallunrilami, qanrutai, “Ciin naspaacecia? Akicuar wangnun taiciu, tangerrnaurqa.” 
MRK.12.16	Tua-i taitaat. Qanrutai-llu, “Kia una ayuqii, kia-llu atranek igangqerta?” Kiugaat-llu, “Caesar-aam-wa.” 
MRK.12.17	Tua-i Jesus-aam qanrutai, “Caesar-aam pia Caesar-aamun tuniciu, Agayutem-llu pia Agayutmun tunluku.” Tua-i irr'iqapigtut.
MRK.12.18	Tua-i Sadducee-aat ullagaat, maktellerkartailucianek qanlalriit, apqauraat-llu, qanerluteng, 
MRK.12.19	“Elitnauristaa, Moses-aam waten igarvikaakut, angutem anngaa tuqukan, nuliani-llu irniarunaku uniskaku, tua-i kinguqlian nuliqsagutarkauluku anelgutni kinguverkiurluku. 
MRK.12.20	Malrunlegnek kinguqliqelriartangqellruuq. Ciuqliat-llu nulirturtuq, tuquluni-llu kinguverkaunani. 
MRK.12.21	Aipaan-llu tegullrua, tuquluni-llu kinguverkaunani; pingayuat-llu cali tuaten piluni. 
MRK.12.22	Tuaten-llu taukut malrunelgen kinguvritut. Tamarmeng kinguatgun arnaq-llu tuqullruuq. 
MRK.12.23	Tua-i makeskuneng kia taukut naliata nulirqeciqau? Wani-wa taukut malrunelgen nulirqellrukiit.” 
MRK.12.24	Jesus-aam qanrutai, “Man'a-qaa pitekluku alartenrituci? Qaneryaraq nalluavciu Agayutem-llu pinia nalluluku. 
MRK.12.25	Wani-wa tuqumalrianek makeskuneng, kassuusngaitut kassuucingaunateng-llu, tau͡gaam an'gilacetun qilagmelngurcetun ayuqarkaugut. 
MRK.12.26	Tau͡gaam tuqumalriit maktarkaulriit piluki, naaqiksaituci-qaa Moses-aam igaini, napayaarmek ekualriamek, qanrutkellrini, qaillun Agayutem qanrutellruagu qanerluni, ‘Abraham-aam Agayutkaanga, Isaac-aam-llu Agayutkaanga, Jacob-aam-llu Agayutkaanga?’ 
MRK.12.27	Agayun tuqumalriit Agayutkenritaat, tau͡gaam unguvalriit Agayutkaat. Elpeci alarteqapigtuci.”
MRK.12.28	Kalikanek-llu elisngalriit iliita atunem apqauruyuciat niicamiu, nalluvkenaku-llu ellaitnek kiuluaqaricia, ullagaa apluku-llu, “Alerquutet tamarmeng naliat ciuqliuga?” 
MRK.12.29	Jesus-aam kiugaa, “Ciuqliat waniwauguq man'a: ‘Niicugni, Israel-aani, Ataneq Agayutvut, Ataneq atauciuguq; 
MRK.12.30	kenkarkaugan-llu Ataneq Agayuten ircaqurpegun tamalkirrluten, tarnerpegun-llu tamalkirrluten, umyuarpegun-llu tamalkirrluten, pinirtacirpegun-llu.’ 
MRK.12.31	Aipaa-llu waniwauguq: ‘Ilan elpetun pitarrluku kenkarkaugan.’ Allamek alerquucetaituq makugni angenrulriamek.” 
MRK.12.32	Kalikanek-llu elisngalriim qanrutaa, “Elitnauristaa, ilumun elluarrluten qanertuten, Agayun atauciungan allamek-llu taungunrilngurmek Agayucetailan. 
MRK.12.33	Tauna-llu kenekluku ircaqumikun tamalkirrluni, usvingucimikun-llu tamalkirrluni, pinirtacimikun-llu tamalkirrluni, ilani-llu ellmitun kenekluku, tua-i wani-wa cikiutni ekuagarkani tuqutarkani-llu tamalkuitni angenrulria.” 
MRK.12.34	Jesus-aam-llu elpekngamiu ellalegtarmek kiucia, qanrutaa, “Elpet Agayutem angayuqauvia yaaqsinritan.” Tua-i taum kinguani aptellerkaanek yuut caperqaat.
MRK.12.35	Jesus-aaq-llu Agayuvigmi elitnauriami, qanertuq, “Qaillun kalikanek elisngalriit qanlartat Christ-aq David-aamun qetunraqniluku? 
MRK.12.36	David-aaq tungaunani, Anernerkun Tanqilriakun waten qanellruuq: ‘Ataneq Atanemnun qanertuq, Tallirpima tungiinun aqumi, ingluten it'gavet aciatnun ellinatkamnun.’ 
MRK.12.37	Tuaten David-aam tungaunani Atanerminek tuqluamiu, qaillun wani-wa qetunraqau?” Yugugaat-llu niicuumikaat.
MRK.12.38	Elicungcarillermini-llu qanertuq, “Mulngakici kalikanek elisngalrianun, taukut pekculartut akurtulrianek aturangqerrluteng, kipucartularvigni-llu nayangarvikesqumaluteng, 
MRK.12.39	agayuvigni-llu aqumlleret kiaqliit aqumviksularait, nerevkarimi-llu kiaqliuyugaqluteng. 
MRK.12.40	Arnat aipainret enaitnek uayaalarait, piicaumangualartut-llu; taukut anucimirqecetaarutmek angenrulriamek pimaarkaugut.”
MRK.12.41	Jesus-aaq-llu akinek elliiviim akiani aqumgallruuq, yuut-llu tangvagluki elliilriit, amlleret-llu tukuulriit amllelrianek elliigut. 
MRK.12.42	Arnaq-llu aipaineq arrsaulria taiguq, taum qupcuayagaak malruk elliak, taukuk akicuar nalkaak. 
MRK.12.43	Tua-i elitnaurani taisqai qanrulluki-llu, “Ilumun, qanrutamci, una arnaq aipaineq arrsaulria elliilriani tamalkuitni elliinruuq. 
MRK.12.44	Taukut tamarmeng elliingata cipnermeng ilaitnek, tau͡gaam uum nurutellriaruluni pini tamalkuan elliitekaa, yuutekaqsaaqellni tamalkirrluku.”
MRK.13.1	Agayuvigmek-llu anngan, elitnaurain iliita qanrutaa, “Elitnauristaa, tangerrluku teggalqut 'laavkaat-llu taq'luaqaumaciat!” 
MRK.13.2	Jesus-aam-llu qanrutaa, “Tua-i-qaa tangrraten makut 'laavkaat angelriit? Teggalqumek qalliqelriartangqerrngairuciiquq wani, itumcimaarkaunrilngurmek.”
MRK.13.3	Olive-aam-llu ingriani aqumgallrani agayuviim akiani, Peter-aam, James-aam, John-aam, Andrew-m-llu, allamek nayurtaunaku, aptaat, 
MRK.13.4	“Qanruskut, qaku makut tuaten ellirarkaugat? Cali-llu ca nallunailkutnguarkauga makut tamarmeng piqataqata?” 
MRK.13.5	Jesus-aam-llu qanrutai, “Tarikici, kia imum alarcecuaraaci. 
MRK.13.6	Amllelriit tekitarkaungata atqa aturluku, qanerluteng, ‘Christ-augua!’ amllelrianek-llu alarceciarkaugut. 
MRK.13.7	Anguyautellrianek-llu niiskuvci, anguyautellrianek-llu qanelrianek, tua-i alingallanrilkici, tamakut tuaten ellirarkaungata, tau͡gaam iquklitlerkaq tua-ingunrituq. 
MRK.13.8	Wani-wa nunam ataucim yui inglukuciiqut nunam allam yuinun, angayuqauvik-llu angayuqauvillgutminun; nuna-llu pektelarciquq tamaitni. Kaigyaraq-llu tekitelarciquq. Tamakut nanikuanarqelriim ayakarraarutkai.
MRK.13.9	“Tau͡gaam elpeci tarikici; qaillukuarvignun pivkararkaungaceci, agayuvigni-llu piqertuarumaarkauguci, atanerruat-llu angayuqat-llu ciuqerritni nangengqalarciquci wii piteklua, taukut nallunriutekaatnek. 
MRK.13.10	Qaneryaraq-llu assilria ciumek qalarutkumaarkauguq yugnun tamaitnun. 
MRK.13.11	Tua-i-llu ayaulluci tunkaceci, ciungakun umyuarrlugcaryaqunaci qaillun qallatarkaucirpecen̄ek; tau͡gaam taum nalliini qaillun cikiumakuvci tuaten qallaskici. Elpeci qallatellriarunrilavci, imna tau͡gaam Anerneq Tanqilria qallatellriaruan. 
MRK.13.12	Anelgutiin anelgutni tuquceciiqaa, irniani-llu atiin, angayuqateng-llu irniarita nakukeciqait tuqutesqelluki-llu. 
MRK.13.13	Tamarmeng-llu uumikciqaiceci atqa pitekluku; tau͡gaam iquklitlerkamun pektayiilnguq anirtuumaciquq.
MRK.13.14	“Tau͡gaam irranarqelria piunrirista enekaqenrilkem̄ini nangengqaluku tangerquvciu, (mat'umek naaqilria taringli) tua-i Judea-melnguut ingrinun qimaglit. 
MRK.13.15	Enem-llu qainganelnguq enemun atranrilkili, iterpek'nani-llu camek eneminek aqvatnaluni, 
MRK.13.16	naucetaarvigmi-llu uitalria utertenrilkili aturassaagluni. 
MRK.13.17	Tau͡gaam nakleng qingalriit aamarcilriit-llu ernerni taukuni! 
MRK.13.18	Piicagci qimallerkarci uksumi pisqevkenaku. 
MRK.13.19	Taukuni ernerni nangteqelriartangqerrarkaungan Agayutem piurtellrin piurcimaqerraallratnek man'a-llu tekilluku ayuqailngurmek, kinguakun-llu ayuqengarkaunrilngurmek. 
MRK.13.20	Taukut-llu erenret Atanrem nanilivkanrilkaki yugmek atauciungraan anirtuumalriartaicartuq; tau͡gaam cucukumalriit cucukellni pitekluki, taukut erenret nanilivkarai. 
MRK.13.21	Tua-i-llu waten qanruskaceci, ‘Atam, Christ-aq maantuq!’ wall'u waten, ‘Atam wantuq!’ tua-i ukveqenriciki. 
MRK.13.22	Wani-wa Christ-at piciunrilnguut prophet-aat-llu piciunrilnguut alairciqut, nallunailkuciluteng-llu irr'inarqelrialiciqut, cucukumalriit-llu, piyunarqekan, alarcetarkauluki. 
MRK.13.23	Tau͡gaam elpeci tarikici; wani-wa tamalkuitnek ciungakun qanrutellruamci.
MRK.13.24	“Tau͡gaam ernerni taukuni, nangteqnarqelriim tamatum kinguani, akerta tan'gericiquq, iraluq-llu tanqigngaunani, 
MRK.13.25	agyat-llu qilagmek igciiqut, qiliim-llu pinii arulaciqut. 
MRK.13.26	Tua-i-llu nutaan Yuum Qetunraa tangerciqaat amirlutgun agiirrluni pinirtuumarmi ucurnartuumarmi-llu. 
MRK.13.27	Tua-i-llu an'gilani ayagceciiqai, cucukellni-llu quyurciiqai anuqnek taukunek cetamanek, nunam iquanek qiliim-llu engelii tekilluku.
MRK.13.28	“Napa atsangqetuli ayuqestassiigun elisvikiciu; avayai uqungluteng cuyangaararqata, nallunrit'lararci kiagem ukaqsigicia. 
MRK.13.29	Tuaten-llu cali, elpeci tamakut tamarmeng piqatauciat tangerquvciu, tua-i nallunritarkauguci elliin canimelliucianek, amigmun-llu mallgucianek. 
MRK.13.30	Ilumun, qanrutamci, ukut tungelquqelriit nangengaitut tamakut tamalkuita qaqimavkenaki. 
MRK.13.31	Qilak nuna-llu nangciquk, tau͡gaam qaneryaranka nangengaitut. 
MRK.13.32	Tau͡gaam ernermek taumek wall'u sass'amek taumek nallunrilngurtaituq, an'gilat-llu qilagmelnguut nalluat, Qetunram-llu nallua; Aatam kiimi nallunritaa.
MRK.13.33	“Elpeci tarikici, tupaumaluci-llu piicagci, nalluavciu qaku tuaten ellillerkaa. 
MRK.13.34	Tuarpiaq yuum nunamun allamun ayalriim, eneni unilluku, pisten̄i-llu atanruvkarluki, yuk tamalkuan caliarkangqertelluku, amiigem-llu tarikestii ellimerturluku tupaumasqelluku. 
MRK.13.35	Taumek tupaumaci, enem atanran tekitellerkaa nalluavciu, atakumi, wall'u unuum qukallrani, wall'u yaqulgem qalriallrani, wall'u unuakumi. 
MRK.13.36	Alqunaq tekilluni qavarluci nataqsuaraaci. 
MRK.13.37	Elpecen̄un-llu qanelqa tamalkuitnun qanrutkaqa: Tupaumaci.”
MRK.14.1	Erenrek malruk kinguagni Paaskaaq nallairarkaurtellruuq quulciiriyarailngurmek kelipartularviat. Agayulirten͞gunret-llu kalikanek-llu elisngalriit qaillukuartut qaillun piluteng elillrakun, tegungnaqnaluku tuqulluku-llu. 
MRK.14.2	Tau͡gaam qanertut, “Agayunerpagmi pivkenaku, yuut pek'ngarcuartut.”
MRK.14.3	Bethany-metellrani-llu Simon-aam mamyuilngurmek agtuumallrem eniini, nervigmi aqumgallrani, arnam ullagaa putiilekaalgirluni mingugmek tepkegcilriamek, akitulriamek imalegmek, putiilekaaq-llu tauna navgaa qamiqurranun-llu kuvluku. 
MRK.14.4	Tau͡gaam tuanelnguut ilaita cangayutekaat qanerluteng, “Ciin minguk man'a caanguarutngua? 
MRK.14.5	Minguk man'a tunkuni akinun yuinarmun qulnek cipluku, cikiutekautnguyartuq kusgurnarqelrianun.” Qaneksugutekaat-llu. 
MRK.14.6	Tau͡gaam Jesus-aaq qanertuq, “Uitaciu! Ciin cangayugcetaarceciu? Assilriamek pianga. 
MRK.14.7	Kusgurnarqelrianek ilangqerrlainartuci, piyugaqavci-llu, assilriamek piyunarqaci; tau͡gaam wii nayurtekerrlainarngaitarpecia. 
MRK.14.8	Pitacimitun piuq. Temka mingugluku tungmagcimallerkamnun. 
MRK.14.9	Ilumun, qanrutamci, nani nunam qaingani man'a qaneryaraq assilria qalarutkumakan, man'a-llu arnam pillra qanrutekciqaat ellii neq'akluku.”
MRK.14.10	Judas Iscariot-aaq, taukut qulen malrugnek cipnelget iliit, agayulirten͞gunernun ayagtuq ellaitnun tunenaluku. 
MRK.14.11	Niicamegteggu-llu angnirtut, akqaat-llu akinek cikirarkauniluku. Tua-i-llu ingcurtuq nau͡gg'un tunllerkaanek ellaitnun.
MRK.14.12	Erenret-llu quulciiriyarailngurnek kelipartularviata ciuqliatni, qusngiyagaq Paaskaarcuutekaq tuqucimarian, elitnaurain aptaat, “Nani upcartuusqumasikut Paaskaami ner'arkarpenek?” 
MRK.14.13	Tua-i elitnaurami ilagket malruk ayagcetak qanrullukek-llu, “Nunarpagnun ayagtek, tua-i angun nall'arciiqertek mertarcuutmek tegumialria, tauna maligeskit'gu, 
MRK.14.14	natmun-llu itqan, tuani enem atanra qanruskit'gu, ‘Elitnaurista qanertuq, Nani enevni Paaskaarcuutmek nerciqsia elitnauranka ilakluki?’ 
MRK.14.15	Tua-i nerpagmek qullirmelngurmek nasviciiqaatek aqumllertuumaluni upingalriamek, tuani taquskitek pikamten̄ek.” 
MRK.14.16	Elitnaurak-llu ayagtuk, nunarpagnun-llu tekicamek tuaten ayuqluku nataqaak qanruciatun, Paaskaarcuun-llu taqluku.
MRK.14.17	Atakuan-llu tekituq taukut qulen malrugnek cipnelget ilakluki. 
MRK.14.18	Aqumgaluteng-llu nerngameng, Jesus-aaq qanertuq, “Ilumun, qanrutamci, ilavci nerellgutma tunciqaanga.” 
MRK.14.19	Tua-i angniirtut, tungliqu'urluteng-llu aptaat, “Wiinga-qaa taunguunga?” 
MRK.14.20	Qanrutai-llu, “Ukut qulen malrugnek cipnelget ilakaat, qantamun akurtellgutka taunguuq. 
MRK.14.21	Yuum Qetunraa yuuyaaquq ellminek igausngalriit piciurrluki, tau͡gaam nakleng yuk tauna Yuum Qetunraan tunestii! Tauna yuk atawauyallruuq yuurtellrunrilkuni.”
MRK.14.22	Nerrlermeggni-llu Jesus-aam kelipaq tegua, atawaqaasqiluni-llu, itumtaa, taukunun-llu tunluku, qanerluni, “Tegulluci nerici, wani-wa temka.” 
MRK.14.23	Saskaq-llu tegua, quyarraarluni-llu taumek cikirai; tamarmeng-llu tuaken mertut. 
MRK.14.24	Qanrutai-llu, “Wani-wa auka akquyutem nutaram auga, amllelriit pitekluki kuvumalria. 
MRK.14.25	Ilumun, qanrutamci, mat'um kinguani merngaitua wine-am mecuanek imna erneq engelkarrluku nutaraulria mer'arkaukumku Agayutem angayuqauviani.”
MRK.14.26	Yuarutmek-llu atuumariameng, an'ut Olive-aam ingrianun. 
MRK.14.27	Tua-i Jesus-aam qanrutai, “Tamarpeci qimagciquci, igausngiin, ‘Qusngiliurta kaugturciqaqa, qusngit-llu sekavciiqut.’ 
MRK.14.28	Tau͡gaam makcimarikuma, ciuvcen̄i Galilee-amun ayagciqua.” 
MRK.14.29	Tau͡gaam Peter-aam qanrutaa, “Tamarmeng qimangraata wiinga qimagngaitua.” 
MRK.14.30	Jesus-aam tua-i qanrutaa, “Ilumun, qanrutamken, ernerpak mat'umi unugmi, angucaluq yaqulek malrurqugnek qalriavailgan, mecirautekciqerpenga pingayurqunek.” 
MRK.14.31	Nutaan aguaggluni qanenqigtuq, “Tuqullgutkarkaungramken, mecirautekngaitamken.” Tuaten-llu cali tamarmeng qanertut.
MRK.14.32	Tua-i Gethsemane-mek at'legmun tekitut, elitnaurani-llu qanrutai, “Wavet aqumici, piicallemni.” 
MRK.14.33	Peter-llu, James-aaq-llu, John-aaq-llu malikai. Tua-i-llu uivagciqapigtuq nanikuaqapiggluni-llu. 
MRK.14.34	Tua-i qanrutai, “Wii tarneqa angniitqapigtuq, tuqumun tuaten; maantaurci, pegg'arluci-llu.” 
MRK.14.35	Unitkanirluki-llu nunamun palurtuq, piicagluni-llu tauna sass'aq ellminek pellugtesqelluku piyunarqekan. 
MRK.14.36	Qanerluni, “Aata, Atamaa, cat tamarmeng piyugngaut elpeni, una saskaq wangnek au͡g'arru; tau͡gaam wii pisquciqa pivkenani, elpet pisqucin piuli.” 
MRK.14.37	Ulliimiki tekitai qavarluteng; Peter-llu qanrutaa, “Simon, qavartuten-qaa? Pegg'arciigatuten-qaa sass'ami ataucimi? 
MRK.14.38	Tupaumaci piicagluci-llu, naspaatmun pinritnaurtuci, anerneq ilumun cumigcaaquq, tau͡gaam kemek piniatuq.” 
MRK.14.39	Cali ataam piicagyarturtuq, qaneryarani qaneryaraqenqiggluki. 
MRK.14.40	Utercami-llu ataam tekitai qavarluteng, iingit uqamaunateng, nalluluku-llu qaillun elliinun kiucirkarteng. 
MRK.14.41	Pingayiriluni-llu tekitai, qanrulluki-llu, “Qavartu'rtuci-qaa, mernuinercirluci-llu? Tua-i pinariuq. Atam Yuum Qetunraa assiilngiumalriit unataitnun tunqataraat. 
MRK.14.42	Makluci ayiilta, tangerrluku, ukaqsigtuq tunestekaqa.”
MRK.14.43	Qallasnginanrani-llu Judas-aaq tekituq, taukut qulen malrugnek cipnelget iliit, yugugaat malikluki nuussirpalget kaugtuutalget-llu, ayagcecimalriit agayulirten͞gunernek, kalikanek-llu elisngalrianek, ciulirnernek-llu. 
MRK.14.44	Tua-i tunestekaan nallunailkutarkitellruamiki, qanertuq, “Melugararkaqa taunguciquq, tauna tegukiciu, ayaulluku-llu murilkelluku.” 
MRK.14.45	Tekicami-llu egmianun ullagaa, tuqlurluku, “Ayuqucirturtaa!” Melugarluku-llu. 
MRK.14.46	Taukut-llu yaggvikluku teguat. 
MRK.14.47	Tau͡gaam tuani nangengqalriit iliita nuussirpani amua, agayulirten͞gunrem-llu pistii piqerturaa ciutairrluku. 
MRK.14.48	Jesus-aam-llu pii, “Taiguci-qaa tuarpiaq tuqutarayulimun nuussirpalgirluci kaugtuutalgirluci-llu tegungnaqlua? 
MRK.14.49	Ernerni tamalkuitni nayularyaaqamci Agayuvigpagmi elicungcarilua, tegungnaqeksaitarpecia. Tau͡gaam kalikat piciurtarkaugut.” 
MRK.14.50	Tua-i tamarmeng ilain unitaat, qimagluteng-llu.
MRK.14.51	Yun'erraq-llu tuantuq elliinun maligutleq, 'lumarrarmek ulikutalek aturailami; tauna teguat, 
MRK.14.52	tau͡gaam taum ulikutani peggluku qimagtuq matarmi.
MRK.14.53	Jesus-aaq-llu agayulirten͞gunermun ayautaat, tuavet-llu quyurtut agayulirten͞gunret tamarmeng, ciulirneret-llu, kalikanek-llu elisngalriit. 
MRK.14.54	Peter-aam-llu yaaqvaariluku maligtaa, agayulirten͞gunrem-llu 'laavkaaran elaqlianun piluni, tuavet aqumluni pistet akuliitnun matneqluni kenermun. 
MRK.14.55	Agayulirten͞gunret-llu qaillukuarten͞gullgutkelriit-llu tamarmeng nallunairutkarcurtut Jesus-aamun tuqucetnaluku, tau͡gaam nataqutenritut. 
MRK.14.56	Amllelriit picetaarucaaqaat iqluluteng, tau͡gaam picetaarutait ayuqenritut. 
MRK.14.57	Ilait-llu nangertut picetaarutekluku iqluluteng, qanerluteng, 
MRK.14.58	“Niitellruarput waten qanertelluku, ‘Una Agayuvik unatetgun piliaqumalria piunrirciqaqa, erenret-llu pingayuatni alla nauciiqaqa, unatetgun piliaqumanrilnguq.’” 
MRK.14.59	Cali tua-i picetaarutait ayuqenritut. 
MRK.14.60	Agayulirten͞guneq tua-i nangertuq qukaatnun-llu piluni, Jesus-aaq aptaa, “Kiukaituten-qaa watqapik? Camek ukut piniatgen?” 
MRK.14.61	Tau͡gaam nepaituq camek-llu kiuvkenani. Tua-i agayulirten͞gunrem aptenqigtaa, “Elpet-qaa taunguuten Christ-aq, Nanraumalriim Qetunraa?” 
MRK.14.62	Jesus-aaq-llu qanertuq, “Taunguunga. Tangrrarkaugarci-llu Yuum Qetunraa Artuqailnguum tallirpian tungiini aqumgaluni, qiliim-llu amirluikun agiirrluni.” 
MRK.14.63	Tua-i agayulirten͞gunrem aturani allgurai qanerluni, “Cali-qaa nallunairistem̄ek allamek pinarqukut? 
MRK.14.64	Niitarci Agayutmek qacungakicia. Qaillun umyuarteqseci?” Tamarmeng-llu tuqutnaqniat. 
MRK.14.65	Tua-i ilaita qeciraat, kegginaa-llu patuluku, tenglugaat-llu qanrulluku-llu, “Ap'ringnaqi!” tarikestet-llu qacarqauraat.
MRK.14.66	Peter-llu qakmantelluku enem elaqliani agayulirten͞gunrem pistain arnat iliit taiguq, 
MRK.14.67	Peter-llu matneqellrani tangrramiu tangvagaa qanerluni-llu, “Elpet-llu Jesus-aam taum Nazareth-aarmium ilakaaten.” 
MRK.14.68	Tau͡gaam meci'irtuq, qanerluni, “Nalluaqa qanellren taringenritaqa-llu.” Tua-i-llu elaturramun anluni, yaqulget-llu angucalurtaat qalriaguq. 
MRK.14.69	Pistem-llu arnam tangenqigcamiu tuani, nangengqalriit qanrutai, “Una taukut ilakaat.” 
MRK.14.70	Tau͡gaam ataam meci'irtuq. Atatakuan-llu tuani nangengqalriit Peter cali qanrutaat, “Ilumun taukut ilakaatgen, Galilee-armiunguavet.” 
MRK.14.71	Tau͡gaam ellii acivaqanirtuq ukvernarcariluni-llu, “Yuk tauna qanruteklertek nalluaqa.” 
MRK.14.72	Yaqulget-llu angucalurtaat aipiriluni qalriaguq. Nutaan Peter-aam imna qaneryaraq neq'eraa, Jesus-aam qanellra, “Yaqulget angucalurtaat malrurqugnek qalriavailgan, mecirautekciqerpenga pingayurqunek.” Neq'alliimiu-llu qiaguq.
MRK.15.1	Unuaquan-llu tamaa agayulirten͞gunret qaillukuartut ciulirneret kalikanek-llu elisngalriit ilakluki, qaillukuartet-llu tamalkuita, Jesus-aaq-llu qillerqaat, ayaulluku-llu Pilate-aamun tunluku. 
MRK.15.2	Pilate-aam-llu aptaa, “Elpet-qaa taunguuten Jews-aat Angayuqrat?” Kiugaa-llu, “Qanrucirpetun taunguunga.” 
MRK.15.3	Agayulirten͞gunret-llu picetaarutaat amllernek. 
MRK.15.4	Pilate-aam tua-i aptenqigtaa, “Kiukaituten-qaa watqapik? Atam amllernek picetaaruskiitgen.” 
MRK.15.5	Tau͡gaam Jesus-aam kiunriraa Pilate-aaq irr'ivkarluku.
MRK.15.6	Tua-i Paaskaami itengqalriit iliit yuut piyullrat itengqanrircet'laraa. 
MRK.15.7	Itengqalriartangqertuq-llu Barabbas-aamek at'legmek, tauna itengqauq picirkiutmek inglukilriit ilakluki, tuqucillruluteng-llu inglulitellermegteggun. 
MRK.15.8	Yugugaat-llu mayurtut kaigavikluku-llu tuaten pisqelluku ellmeggnun pilauciatun. 
MRK.15.9	Pilate-aam tua-i kiugai, “Jews-aat-qaa Angayuqrat pegtesqumaarci?” 
MRK.15.10	Wani-wa nallunrilami agayulirten͞gunret ciknakluku tuavet tunellrucianek. 
MRK.15.11	Tau͡gaam agayulirten͞gunret yuut cumigcetaarait Barabbas-aaq tau͡gaam aguagutkesqelluku. 
MRK.15.12	Pilate-aam-llu ataam qanrutai, “Qaillun-mi waniwa wangnun pisqececiu una Jews-aat Angayuqratnek aterpagtellerci?” 
MRK.15.13	Tua-i ataam qayagaut, “Kelistamun ussukcausgu.” 
MRK.15.14	Pilate-aam tua-i qanrutai, “Ciin, camek assiilngurmek taquta?” Tau͡gaam arcarikanirluteng qayagaut, “Kelistamun ussukcausgu!” 
MRK.15.15	Tua-i Pilate-aam, yuut umyugaat narurcuumiilamiu, Barabbas-aaq itengqanrircetaa, Jesus-aaq-llu piqertuarcecimariamiu kelistamun ussukcautarkaurcetaa.
MRK.15.16	Anguyagtet-llu qamavet ayautaat 'laavkaam iluqlianun, tua-i wani-wa nunam atanran 'laavkaaranun, anguyagten͞gullguteteng-llu tamalkuita taisqait. 
MRK.15.17	Qesurlimek-llu ulikutamek acetaat, nasqerrutekamek-llu cukilananek piirriluteng, nasqerruciraat taumek. 
MRK.15.18	Nayangarvik'laraat-llu qanerluteng, “Atawaqaa, Jews-aat Angayuqrat!” 
MRK.15.19	Cuplulegmek-llu qamiquakun kaugturaat, qecirluku-llu, ciisqumiggluteng-llu palurtut ciuqerranun. 
MRK.15.20	Piciliutekumariamegteggu-llu, qesurlimek ulikutairaat, aturainek-llu nakmiillainek at'elluku, anevkaraat-llu kelistamun ussukcaucarturnaluku. 
MRK.15.21	Tamaaggun-llu pektuq Simon Cyrene-armiu, nunautminek tailuni Alexander-aam, Rufus-aam-llu atiik, tauna unayaqaat kelistaa quukataasqelluku.
MRK.15.22	Tekiutaat-llu ciunermeggnun Golgotha-mun, tamana mumiggluku waten ayuquq, “Ilquignertalek.” 
MRK.15.23	Wine-amek-llu cungarninarqelriamek avulegmek mercetengnaqaat, tau͡gaam menritaa.
MRK.15.24	Kelistamun-llu ussukcautaat, aturai-llu ellmeggnun avenqegtait, nall'arcetaarutekluki-llu, kia imum naliata pikarkauluki. 
MRK.15.25	Sass'aq-llu qulngunrita'arnun ellirluku, kelistamun ussukcautaat. 
MRK.15.26	Quliini-llu igausngauq picetaaruyutii waten: “JEWS-AAT ATANRAT.” 
MRK.15.27	Elliinun ilakevkarlukek tuqutarayulik malruk kelistamun ussukcautagket, aipaa tallirpilirneranun aipaa-llu iqsulirneranun. 
MRK.15.28	[Tua-i piciurtut kalikat waten qaneryaralget, “Ilausngallruuq picurlalrianun.”] 
MRK.15.29	Tamaaggun-llu kitulriit qacungakaat, ungaulugvikluku-llu, qanerluteng, “Qumlinaqvaa! Agayuvigmek itumciyulriami naucugluku-llu ernerni pingayuni, 
MRK.15.30	elpenek anirtua, kelistamek-llu atrarluten!” 
MRK.15.31	Tuaten-llu cali agayulirten͞gunret qallatellgutekluteng piciliutekaat kalikanek elisngalriit ilakluki qanerluteng, “Allat anirtullruyaaqai, ellminek anirturciigatuq. 
MRK.15.32	Una Christ-aq, Israel-aanun Atanrulria, watua kelistamek atrarli, tangerrniarput ukverniartukut-llu.” Ussukcausngallgutegken-llu aripacitekaak.
MRK.15.33	Erenrem-llu qukallrani, nuna tamarmi tan'geriuq sass'at pingayuat tekilluku. 
MRK.15.34	Sass'at-llu pingayuatnun ellinrani Jesus-aaq qastuluni qayagpagtuq qanerluni, “Eloi, Eloi, lama sabachthani?” tamana mumiggluku waten ayuquq, “Agayutmaa, Agayutmaa, ciin unicia?” 
MRK.15.35	Tuani-llu nangengqalriit ilaita niicamegteggu qanertut, “Atam, Elijah qayagaa.” 
MRK.15.36	Iliita-llu aqvaqurluni urungalnguq quunarqelriamek meciraa, cuplurpalegmun-llu kapulluku mercetaa, qanerluni, “Utaqaqerci! Tangerrnaurput Elijah-m atraucarturyuaraa.” 
MRK.15.37	Jesus-aaq-llu qastuluni qayagpagtuq, anernerirluni-llu.
MRK.15.38	Agayuviim-llu capii allegtuq, pikaken ayagluni kanavet. 
MRK.15.39	Anguyagtet-llu atanrata tuani ciuqerrani nangengqalriim, tangrramiu anerneriucia, qanertuq, “Ilumun una angun Agayutem Qetunraqlinia!”
MRK.15.40	Arnat-llu tuantut yaaqvanek tangvalriit; taukut ilakait Mary Magdalene, Mary-llu James-aam mikellrulriim Joses-aam-llu aaniik, Salome-llu. 
MRK.15.41	Taukut maligtellrukiit Galilee-amtellrani, kevgiurluku-llu; arnat-llu allat amlleret Jerusalem-aamun mayullgutai tuantut.
MRK.15.42	Atakuan-llu, erneq tauna Upcaraungan, wani-wa Sabbath-aam ciungani, 
MRK.15.43	Joseph-aaq Arimathea-rmiu tekituq, qaillukuartet iliit takarnarqelria; elliin-llu cali Agayutem angayuqauvia utaqakii; tua-i kalivyugpek'nani Pilate-aamun itertuq, Jesus-aam-llu temiinek kaigavikluku. 
MRK.15.44	Pilate-aam irr'ikaa tuqumaricia, anguyagtet-llu atanrat taisqaa apluku-llu ak'a tuqullrucianek. 
MRK.15.45	Tua-i anguyagtet atanrat apterraarluku tuqumaricianek, Joseph-aamun temii tunaa. 
MRK.15.46	'Lumarrarmek-llu kiputuq, atrarrluku-llu, 'lumarrarmun-llu imgulluku, qungumun ellia qiurmun nayuumalriamun, teggalquq-llu akaggluku qungum painganun. 
MRK.15.47	Mary Magdalene-am, Mary-m-llu Joses-aam aaniin tangvagaak ellimacian nunii.
MRK.16.1	Sabbath-aaq-llu pelluumarian, Mary Magdalene, Mary-llu James-aam aanii, Salome-llu, tepkegcilriamek kiputut, mingugyarturnaluku. 
MRK.16.2	Qungumun-llu tekitut nitilim erenrin ciuqliatni unuayaarmi, akerta pic'an. 
MRK.16.3	Qanruyutut-llu, “Kia teggalqumek qungum painganelngurmek akaguciiqakut?” 
MRK.16.4	Ciugcameng-llu tangrraat akagcimaluni, wani-wa angqapigtellria. 
MRK.16.5	Qungumun-llu itrameng, yun'erraq tangrraat tallirpian tungiini aqumgaluni, akurtulriamek qatellriamek aturalek. Tatamqapigtut-llu. 
MRK.16.6	Qanrutai-llu, “Tatamevkenaci; Jesus-aaq Nazareth-aarmiu kelistamun ussukcausngalleq yuararci. Maktellruuq, maantenrituq. Wani-wa enellran ellimallra. 
MRK.16.7	Tau͡gaam ayagluci qaneryarturci elitnaurainun, Peter-aamun-llu, ciuvcen̄i-gguq Galilee-amun ayagtuq; tuani tangerciqerci elpecen̄un qanellruciatun.” 
MRK.16.8	Tua-i an'ut qimagluteng qungumek, uuleggluteng alangaarluteng-llu; kitumun-llu qaillun qanenritut, alingameng.
MRK.16.8	[ 
MRK.16.9	Jesus-aaq-llu makcami nitilim erenrin ciuqliatni unuayaarmi, alaiqerraartuq Mary Magdalene-amun, elliinek anevkallrukai anernerrluut malrunlegen. 
MRK.16.10	Taum qanruteksarturaa ilakellrinun, angniilata qialuteng-llu. 
MRK.16.11	Taukut-llu niicamegteggu unguvacia, elliinun-llu tangrruucia, ukveqenritaat.
MRK.16.12	Tamatum-llu kinguani ilagket malruk nunarrarmun egilraullragni, alairvikak allamek ayuqucingqerrluni. 
MRK.16.13	Taukuk-llu ilamegnun qanruteksarturaak, tau͡gaam taukut-llu ukveqenritagket.
MRK.16.14	Kinguakun taukut qulen ataucimek cipnelget alairvikai nervigmi aqumgallratni, cakneq-llu qalarutai ukvenriluciat ircaqruita-llu tegguciat pitekluku, ukveqenrilatki taukut ellminek tangellret makyucimi kinguani. 
MRK.16.15	Qanrutai-llu, “Ayagci nunanun tamaitnun, qaneryaraq-llu assilria qalarutkiciu piurcimalrianun tamalkuitnun. 
MRK.16.16	Ukverluni-llu anglluumalria anirtuumaarkauguq, tau͡gaam ukvenrilnguq pinarqelriarunimaarkauguq. 
MRK.16.17	Makut-llu nallunailkutet maligciiqait ukvelriit; wiinga atemkun anernerrluut anevkarciqait, alungutetgun nutaratgun qallaciiqut; 
MRK.16.18	ciissirpiit teguciqait, tuqunarqelriamek-llu meq'uneng catekngaitaat; naulluulriit-llu unatmeggnek pategciqait, taukut-llu assiriciqut.”
MRK.16.19	Tua-i-llu Ataneq Jesus-aaq, ellaitnun qallacimariami, qilagmun mayuucimauq, aqumluni-llu Agayutem tallirpian tungiinun. 
MRK.16.20	Taukut-llu ayagtut tamiinun qallataqluteng; Atanrem-llu calillgutkai, qaneryaraq-llu pektayiircetaa nallunailkutetgun. Amen.]
MRK.16.20	[
MRK.16.9	Arnat-llu ayagtut Peter-aamun ilainun-llu qanrulluki-llu canek qanrucimallermeggnek. 
MRK.16.10	Mat'um kinguani, Jesus-aam tungaunani ayagcetellrua, elitnaurani tumekluki calaramek kanavamun, kencignarqellria nangengailnguq-llu qaneryarartaa nangyuilnguum anirtuumallerkam.]
LUK.1.1	Amlleret yuut wangkutni pillernek igallrung'e'rmeng, 
LUK.1.2	wangkutnun tunumallruciicetun, iimegteggun tangvallruameng qalarutkellruamegteggu-llu; 
LUK.1.3	wani-wa atawaunayukngamku, yuvrinqegcaararraarluki ciuqliatnek ayagluki tungliquciicetun igaqataramken Theophilus-aaq, qigcikekmaa, 
LUK.1.4	elicungcaumallerpet piciuciatnek nallunritesqelluten.
LUK.1.5	Herod-aaq atanrullrani, agayulircetangqellruuq Zacharias-aamek, Abijah-m kinguvranek, nuliangqerrluni Aaron-aam kinguvranek, Elizabeth-aamek. 
LUK.1.6	Tamarmek-llu Agayutem takuani piciulutek, Atanrem alerquutai picirkiutai-llu maligtaqurrlainarluki. 
LUK.1.7	Tau͡gaam irniarunatek, Elizabeth-aaq qingayuilan, maa-i-llu ayagyuanrirlutek.
LUK.1.8	Taum nalliini agayulirtem caliaranek pillrani Agayutem takuani pillerkiurami, 
LUK.1.9	agayulirtet pilauciicetun, Atanrem Agayuvianun itertuq agayuvigmi atutukiitnek aruviryarturluni. 
LUK.1.10	Yugugaat-llu elaqliantut piicagluteng aruviryartullrani. 
LUK.1.11	Tuani-llu Atanrem an'gilaa alairtuq elliinun aruvirviim tallirpilirnerani nangengqaluni. 
LUK.1.12	Zacharias-aam-llu tangrramiu tatamuq, alingluni-llu. 
LUK.1.13	Tau͡gaam an'gilam qanrutaa, “Zacharias, alingevkenak, nulian Elizabeth qetunrangciquq pikarpenek, acirarkaugan-llu John-aamek. 
LUK.1.14	Angnirciquten-llu nunaniryugluten, amlleret-llu quyaciqut yuureskan. 
LUK.1.15	Atanrem takuani angciquq, wine-amek taangamek-llu merngaituq, Anernermek Tanqilriamek imiumaciquq yuurtellerminek ayagluni. 
LUK.1.16	Israel-aam-llu yui amlleret Atanermun Agayutiitnun tuigciiqai. 
LUK.1.17	Takuani-llu yuuciquq yuucingqerrluni piningqerrluni-llu Elijah-tun, ataita umyugait tuiggluki irniaritnun cumigtellerkaatnun, niicunrilnguut ellualrianun umyuallgutekliulluki, upciiqai-llu yuut, Ataneq upyulluku.” 
LUK.1.18	Zacharias-aam-llu an'gilaq qanrutaa, “Qaillun man'a nallunriciiqsia? Tang, wiinga angukara'urluurtellrianga, nulirqa-llu ayagyuanrirluni.” 
LUK.1.19	An'gilam-llu kiugaa, “Gabriel-aaruunga, Agayutem takuani nangengqalartua; wani-wa ayagcecimaunga qanrutesqelluten, tailluten-llu angniutekarpenek. 
LUK.1.20	Tangerrluku-llu, elpet qanernanrirciquten qallatesciiganak-llu mat'um piciurtellerkaan engeliinun, tua-i ukveqenrilavki qanellrenka piciurtellerkalget.” 
LUK.1.21	Yuut-llu Zacharias-aaq utaqaat, paqnayugluteng iluqlirmi muluan. 
LUK.1.22	Anngami-llu, qalarutesciigatai, ellaita-llu elpekaat camek tangellrucia tuani iluqlirmi, elliin-llu elucirararai qallatesciiganani-llu. 
LUK.1.23	Caliani-llu pillerkiurani pelluata eneminun ayagtuq.
LUK.1.24	Makut erenret kinguatni nulirra Elizabeth qingartuq, iraluni-llu tallimani tangrruuksaunani, qanerluni, 
LUK.1.25	“Waten Atanrem ikayuraanga kiaresngialutek'lalqa pellugtelluku.”
LUK.1.26	Iralut-llu arvinelgatni an'gilaq Gabriel-aaq Agayutem ayagcetaa Galilee-am nunain iliitnun Nazareth-aamun, 
LUK.1.27	tuavet neviarcarmun Joseph-aam nulirkautiinun. Joseph-aaq-llu David-aam kinguveqaa. Neviarcar-llu atengqertuq, Mary. 
LUK.1.28	An'gilam ullagaa qanrulluku-llu, “Waqaa, nakmikumalriami, Atanrem nayuraaten, arnani atawakumaciquten!” 
LUK.1.29	Mat'umek niicami angelriamek tatamuq, umyuangcarluni-llu umyuaqutmi caucianek. 
LUK.1.30	An'gilam-llu qanrutaa, “Alingevkenak, Mary, Agayutem nakmikaaten. 
LUK.1.31	Tangerrluku-llu, qingarciquten qetunrangluten-llu; acirarkaugan-llu Jesus-aamek. 
LUK.1.32	Aterpauciquq, Quyinrulriim-llu Qetunraanek atengqerciquq, Atanrem-llu Agayutem cikirciqaa David-aam ciuliaran angayuqauvianek. 
LUK.1.33	Atanruarkauguq-llu Jacob-aam kinguvrini akwarpak tayima, angayuqauvia-llu iquklisngaunani.” 
LUK.1.34	Mary-m-llu an'gilaq kiugaa, “Qaillun-mi tuaten piciqsia wii uingunii?” 
LUK.1.35	An'gilam kiugaa, “Anernerem Tanqilriim tusvikciqaaten, Quyinrulriim-llu pinian naligciqaaten, taumek-llu elpeni piurtarkaq tauna Tanqilria atengqerrarkauguq Agayutem Qetunraanek. 
LUK.1.36	Tangerrluku-llu, tungelqun Elizabeth ayagyuanring'e'rmi qingartuq qetunrarkamek, maa-i-llu iraluin arvinlekaat, atengqellrung'e'rmi qingayuilngurmek. 
LUK.1.37	Wani-wa Agayutmi ca caperrnarqenrituq.” 
LUK.1.38	Mary-llu kiuguq, “Qanrucirpetun Atanrem pisqutii wangni piuli.” An'gilam-llu unitaa.
LUK.1.39	Taum-llu nalliini Mary tuaken ayagtuq ingrinun, Judah-m nunain iliitnun. 
LUK.1.40	Zacharias-aam-llu eniinun itertuq Elizabeth-aaq-llu aryuqutmek piluku. 
LUK.1.41	Tua-i-llu Elizabeth Mary-m aryuqutiinek niicami, qingaa pekcillagtuq iluani, Anernerem-llu Tanqilriim imiraa. 
LUK.1.42	Angnirluni-llu qastuluni qanertuq, “Atawaunruuten arnani, atawaunruluni-llu qingan engeliavni. 
LUK.1.43	Qaillun piama Atanema aaniin ullagtanga? 
LUK.1.44	Tangerrluku, aryuqutevnek niiyucimtun qingaqa pekcillagtuq engeliamni angnirluni. 
LUK.1.45	Atawauguten-llu, ukvelriami, tua-i Atanrem qanellri piciurtarkaungata.” 
LUK.1.46	Mary-llu qanertuq, “Tarnema Ataneq nanraraa, 
LUK.1.47	anerneqa-llu angnirtuq Agayutmun Anirturtemnun, 
LUK.1.48	pistem̄i-llu cakegtaunrilucia catkenrilaku. Tangerrluku-llu, wak'nirnek kinguvalriit atawauniciqaatnga, 
LUK.1.49	pinilriim angelriamek pillruanga, atra-llu Tanqiuguq. 
LUK.1.50	Naklekilaucia takaqestem̄ini kinguvalriit kinguvritnun tusngaciquq. 
LUK.1.51	Tallimikun pinimek nasvallruuq, ircaqumegteggun pivakellriit sekavtellrui. 
LUK.1.52	Atanrulriit-llu atanruviillrui, cakegtaunrilnguut-llu nalugluki. 
LUK.1.53	Kailriit-llu camircetai, tukuulriit-llu ayagcetai unangevkarpek'naki. 
LUK.1.54	Israel-aaq pisten̄i kusguallrua, tua-i takumcukutni umyuaqluku. 
LUK.1.55	Abraham-aamun kinguvrinun-llu akwarpak tayima ciuliamten̄un qanellruciatun.” 
LUK.1.56	Mary-m-llu iraluni pingayuni nayuraa, nutaan-llu nunaminun uterrluni.
LUK.1.57	Elizabeth pinariani irniuq qetunrangluni. 
LUK.1.58	Nunaqliin tungelqurrin-llu Atanrem takumcukutii angelria elliinun niicamegteggu angnillgutkaat. 
LUK.1.59	Tua-i-llu erenret pingayunelgurcata mikelnguq nuugiqatallratni, tuani aciqataryaaqaat atiin atranek, Zacharias-aamek. 
LUK.1.60	Tua-i-llu aanii qanertuq, “Tuaten pinrilli, tau͡gaam atengqerciquq John-aamek.” 
LUK.1.61	Qanrutaat-llu, “Tungelqurpenek atengqelriartaituq waten.” 
LUK.1.62	Atii-llu eluciraraat camek atengqerresqumacianek. 
LUK.1.63	Tua-i-llu igarkamek pisqelluni, igartuq waten, “John-aamek atengqertuq.” Tamarmeng-llu irriut. 
LUK.1.64	Egmianun-llu qaneryaurtuq, alungutii uqiggenani qallalluni, Agayun-llu nanrarluku. 
LUK.1.65	Tamakut-llu nunalgutkelriit qigcigyunga'artut, man'a-llu sekavtuq Judea-mi ingrini nunalegni tamaitni. 
LUK.1.66	Tamatumek-llu niitellriit umyuangcautekaat, qanraqluteng, “Mikelnguq una cauqatarta?” Tua-i Atanrem ikayuumaa.
LUK.1.67	Atii-llu Zacharias Anernerem Tanqilriim imiumiini, qalaruciuq waten, 
LUK.1.68	“Atawauguq Ataneq, Israel-aat Agayutiit, tua-i yun'i umyuaqngamiki, anirtuutekaatnek-llu pillruamiki. 
LUK.1.69	Anirturistekamten̄ek-llu taivkarillruuq pistem̄i David-aam kinguvranek. 
LUK.1.70	Prophet-aatgun ellualriatgun ak'allarteggun qanrutkellrucimitun, 
LUK.1.71	anirtuumasqelluta inglukestemten̄ek uumikestemta-llu unataitnek. 
LUK.1.72	Qaqilluku takumcukun ciuliamten̄un akqutkumalria, akqutni-llu tanqilria umyuaqluku, 
LUK.1.73	Abraham-aamun ciuliamten̄un ukvernarcallni; 
LUK.1.74	tua-i anirturyugluta inglukestemta unataitnek, nutaan wangkuta camek civuuravkenata kevgiurarkaurrluku, 
LUK.1.75	tanqigmi elluami-llu unguvallemten̄i, elliin ciuqerrani. 
LUK.1.76	Wani-wa elpet, mikelnguuq, Quyinrulriim prophet-aaranek aprumaciquten, tua-i Atanrem ciungakun pekciiquten tumyararkai upluki. 
LUK.1.77	Yui-llu anirtuutekaatnek elpengcarluki assiilnguillratgun. 
LUK.1.78	Tua-i Agayutem naklegtalriim takumcukutiikun, tanqigmek pakmaken eruskakut, 
LUK.1.79	tanqiginaluki imkut tan'germi tuqum-llu talinrani uitalriit, tass'uqnaluta-llu nepaitem tumyaraakun.” 
LUK.1.80	Mikelnguq-llu tauna angliuq, yuucimikun piningqerrluni, yuilqumlluni-llu erneq imna engelkarrluku Israel-aanun elpekevkallni.
LUK.2.1	Tamatum nalliini pillruuq Caesar-aam Augustus-aam picirkiullrukai tamiini nunalget naaqumasqelluki. 
LUK.2.2	Man'a naaqumallrat ciuqliq pillruuq Cyrenius-aaq atanrullrani Syria-mi. 
LUK.2.3	Tamarmeng-llu naaqevkaryarturtut, kina imna tuani ciuliamikun nunangqellria. 
LUK.2.4	Tua-i Joseph-aaq-llu mayurtuq Galilee-amek nunaminek Nazareth-aamek, Judea-mun David-aam nunallranun Bethlehem-aamek at'legmun, 
LUK.2.5	naaqutngunaluni, Mary-llu nulirkautni, malikluku. Tauna-llu qingarluni. 
LUK.2.6	Tua-i-llu tuantellermegni, irnillerkaa pinariuq. 
LUK.2.7	Wani-wa irniqarraartuq qetunrangluni, imgulluku-llu essaumalriamun 'lumarrarmun, ungungssit-llu nerviatnun elliluku, allanivigmi enailamek.
LUK.2.8	Tamatum-llu avatiini qusngiliurtet uitaut maramelluteng, pegg'arluteng katngauteteng tarikluki unugmi. 
LUK.2.9	Tua-i-llu Atanrem an'gilaan tekitai, Atanrem-llu ucurnarqucian tanqigtai, ellait-llu alingallagtut. 
LUK.2.10	An'gilam-llu qanrutai, “Alingevkenaci, atam, angnirnarqelriamek niicetqataramci angniqapigutekarpecen̄ek, yuut tamarmeng pikaatnek. 
LUK.2.11	Elpecen̄un David-aam nunallrani ernerpak Anirturilria yuurcan, tauna Christ-auguq Ataneq. 
LUK.2.12	Man'a-llu nallunailkutkarkaugarci: mikelnguq nataqeciqerci 'lumarrarmun essaumalriamun imgusngaluni ungungssit-llu nerviatnun ellimaluni.” 
LUK.2.13	Alqunaq-llu an'gilaq tauna ilanguq qilagmiurugarnek; taukut Agayun nanraraat qanerluteng, 
LUK.2.14	“Ucurnarili Agayun quyinermi uitalria, nunam-llu qaingani uitanqegcicetangqerrli yug'ni nakmikek'ngaini!”
LUK.2.15	Taukut-llu an'gilat qilagmun ayiita, qusngiliurtet qanruyutut, “Ataki Bethlehem-aamun ayiilta, tamana Atanrem wangkutnun nallunrircetellra paqluku.” 
LUK.2.16	Tua-i patagmek ayagtut, tamalkuita-llu nataqait, Mary, Joseph-aaq-llu, mikelnguyagaq-llu ungungssit nerviatni ellimaluni. 
LUK.2.17	Tangrramegteggu-llu ellmeggnun qanrutkumalleq tauna mikelnguq pitekluku, qanrutkaat. 
LUK.2.18	Niitellriit-llu tamarmeng qusngiliurtet qanellrat irr'ikaat. 
LUK.2.19	Tau͡gaam Mary-m tamakut qaneryarat tamalkuita qemagtai, umyuaqurluki-llu ircaqumikun. 
LUK.2.20	Taukut-llu qusngiliurtet utertut, Agayun ucuqluku nanrarluku-llu, niitelteng tangelteng-llu tamalkuita pitekluki, qanrucimacimegcetun.
LUK.2.21	Erenret-llu pingayunelgurcata nuugirnarian aciraat Jesus-aamek, an'gilam acillruciatun aaniinun qingaurpailgan. 
LUK.2.22	Menuircaryaram erenri nang'ata Moses-aam picirkiutai maliggluki, Jerusalem-aamun taitaat Atanermun tunenaluku. 
LUK.2.23	Atanrem alerquutaini igaumaciicetun: “Mikelnguut tamalkuita tan'gaurluut aanameggnek anqerraalriit Atanermun qigcikumaarkaugut,” 
LUK.2.24	elliiteknaluku Atanrem alerquutaini pisqumalria aturluku, wani-wa kanguruarngalnguugnek malrugnek. 
LUK.2.25	Jerusalem-aami angucetangqellruuq, Simeon-aamek, tauna ellualriaruluni qigcigyulriaruluni-llu; Israel-aat-llu qaruyutkaat utaqaa, Anernerem-llu Tanqilriim tusvikumaa. 
LUK.2.26	Anernerem-llu elpengevkallrua Atanrem Christ-aara tangerpailegmiu tuquarkaunrilucianek. 
LUK.2.27	Ellii-llu Anernerem pisquciatun agayuvigpagmun itertuq; taukuk-llu angayuqaagken mikelnguq taican'gu piciryaraicetun pinaluku, 
LUK.2.28	tuani taum tegua Agayun-llu nanrarluku qanertuq, 
LUK.2.29	“Nutaan, Ataneq, pisten ayagceskiu uitanqegcimaluku, qanrucirpetun. 
LUK.2.30	Tua-i iigma anirturiten tangellruak, 
LUK.2.31	uptellren yuut tamarmeng takuatni. 
LUK.2.32	Wani-wa Jews-aarunrilnguut tanqiutekaat, yugpet-llu Israel-aat nanrautekaat.” 
LUK.2.33	Atiin aaniin-llu, ellii pitekluku qanrutkumalriit irr'ikakek.
LUK.2.34	Simeon-aam-llu atawaqaasqak, aanii-llu Mary qanrulluku, “Tangerrluku, una mikelnguq ellimauq Israel-aat amlleret paallautekaatnek, amlleret-llu cali makyutkaatnek, qanemyuugautekciqaat-llu nallunailkutauluku. 
LUK.2.35	Ilumun-llu panam tarnen kapciqaa, amlleret ircaqruita umyugait nallunairluki.”
LUK.2.36	Tuantuq-llu prophet-aaq arnaq, Anna, Phanuel-aam pania, Aser-aam kinguvra. Tauna arnaurtuq, neviarcaullermi kinguani uingqellruuq allrakuni malrunlegni, 
LUK.2.37	aipainruluni-llu allrakuni yuinarni cetamani cetamanek cali cipluki. Taum agayuvik uniteksaitelaraa, piicagqami-llu nereksaunani kaigluni unugni ernerni-llu pinaurtuq. 
LUK.2.38	Nall'arrluki taiguq, Agayun-llu quyavikluku, Jerusalem-aam-llu anirtuutekaanek utaqalgilriit elliinek qalarutai. 
LUK.2.39	Tua-i-llu Atanrem picirkiutai atuumariamegneki Galilee-amun nunameggnun Nazareth-aamun utertut.
LUK.2.40	Mikelnguq-llu angliuq, piniriluni-llu, usvituriluni-llu, Agayutem-llu naklekutiin nayuraa.
LUK.2.41	Angayuqaak-llu Jerusalem-aamun allrakuaqan ayalartuk Agayunerpaliyarlutek. 
LUK.2.42	Ellii-llu qulen malrugnek cipluku allrakungan, malikluku ayagtuk Jerusalem-aamun, Agayunerpaliyalriit pilauciicetun. 
LUK.2.43	Agayunerpak-llu pelluumarian, utercagnek-llu, Jesus-aaq tan'gaurluq unegtuq Jerusalem-aamun, tau͡gaam angayuqaagken nalluluku. 
LUK.2.44	Tua-i yuut akunliitnecukluku tungelqumegni ilamegni-llu yuaryaaqaak ernerpak, 
LUK.2.45	nataqenrilamegnegu Jerusalem-aamun utertuk yuarluku. 
LUK.2.46	Tua-i-llu erenret pingayun kinguatni nataqaak Agayuvigpagmi, elisngalriit akuliitni aqumgaluni taukut niicugluki, aptaqluki-llu apyutnek. 
LUK.2.47	Tamarmeng-llu niitestain irr'ikaat umyuartucianek kiulallrinek-llu. 
LUK.2.48	Tangrramegnegu irriuk; aaniin-llu qanrutaa, “Qetunraaq, ciin waten pisikuk? Tangerrluku, atavet wiinga-llu yuaramegten peng'garrluten.” 
LUK.2.49	Elliin-llu qanrutak, “Ciin yuarcetegnga? Nalluutek-qaa Atama eniini uitaarkaucimnek?” 
LUK.2.50	Ellmegnun-llu qanellra ayuqucingenritaak. 
LUK.2.51	Tua-i maligglukek Nazareth-aamun atrartuq, niisngalukek maligtaqulukek-llu. Aaniin tau͡gaam makut qanellri ircaquminun qemagtai.
LUK.2.52	Jesus-aaq-llu elisngiinartuq, angliriinarluni-llu, Agayutem yuut-llu nakmikngiinarluku.
LUK.3.1	Allrakut akimiaratni Tiberius-aam Caesar-aam atanvaullrani, Pontius-aaq Pilate-aaq atanruluni Judea-mi, Herod-aaq-llu atanerruaruluni Galilee-ami, anelgutii-llu Philip-aaq atanerruaruluni Abilene-ami, Annas-aaq Caiaphas-aaq-llu agayulirten͞gunrullragni. 
LUK.3.2	Tuani Agayutem qaneryaraan John-aaq, Zacharias-aam qetunraa, tekitaa yuilqumtellrani. 
LUK.3.3	Jordan-aam-llu avatiinun tekituq qalarutekluku-llu anglluryaraq umyualinqigtesqun assiilnguut au͡gautekaat. 
LUK.3.4	Igaumaciatun Isaiah-m igaini, “Yuilqumi qayagalriim erinii, ‘Atanrem tumkaa elluaqcarciu pekcararkai-llu nalqigcarciki. 
LUK.3.5	Ilutulriit imiumaciqut, ingrit qemit-llu tamarmeng elavcimaciqut, nalqialnguut-llu nalqigcimaciqut, manialnguut-llu manigcimaluteng. 
LUK.3.6	Yuut-llu tamarmeng Agayutem anirturitii tangerciqaat.’”
LUK.3.7	Yugugaat-llu ellminun anglluryartulriit qanrutai, “Elpeci, ciissirpiit piyagaitni! Kia elpengcartaci avitesqelluku eq'uqertii tekitarkaq? 
LUK.3.8	Taumek naugiluci yuucirpeciuggun umyualinqigtellerci nasvagciu, qankunavkenaci-llu umyuarpeciuggun, ‘Abraham-aaq ciuliaqaput’. Wani-wa qanrutamci Agayun makunek teggalqunek kinguverkiuryugngauq Abraham-aamun. 
LUK.3.9	Maa-i-llu napat aciit piqertuutarmek ellivikumaut. Taumek napa atsangyunrilnguq assilrianek, kepumaarkauguq kenermun-llu muriulluku.” 
LUK.3.10	Yugugaat-llu aptaat, “Wangkuta-mi qaillun piciqseta?” 
LUK.3.11	Kiugai-llu, “Malrugnek paltuungqellriim piilnguq avguskiliu, neqkautellek-llu tuaten pili.” 
LUK.3.12	Akiliqurautnek-llu quyurcistet anglluryarturtut, apluku-llu, “Elitnauristaa, qaillun-mi wangkuta piciqseta?” 
LUK.3.13	Qanrutai-llu, “Akiliquraun picirkiumalria cipnissuaranriqiciu.” 
LUK.3.14	Anguyagtet-llu aptaat, “Tua-i-llu wangkuta, qaillun piciqseta?” Kiugai-llu, “Uayanrilkiciu yuk picilirpek'naku-llu, akiliutevcen̄ek-llu elaraksaunaci.”
LUK.3.15	Yuut-llu utaqalgilriatun ayuqngata, John-aaq-llu paqnakngatgu Christ-auyukluku, taungunricukluku-llu, 
LUK.3.16	John-aam tamalkuita qanrutai, “Wiinga-wa merkun angllurcet'laramci, tau͡gaam wangni angenrulria agiirtuq, taum aluilitagken cingigkenek angicillerkaqa ancurtukaqa; taum angllurceciiqaaci Anernerkun Tanqilriakun, kenerkun-llu. 
LUK.3.17	Aklayuutmek carririssuutmek tegumiangqertuq, mukaarkat caranglluirviat aklatarkauluku carrirluku, nutaan-llu mukaarkat qemaggviminun qemaggluki, carangllugkuat-llu ekuavkarluki nipsuilngurmek.”
LUK.3.18	Qarutaarutnek ayuqenrilngurnek qarutaarai, qaneryaraqegtaarnek-llu yuut qalarulluki. 
LUK.3.19	Tau͡gaam Herod-aaq atanerruaq, cangakellruani anelgutmi nulirra Herodias-aaq pitekluku, cali-llu Herod-aam elluanrilnguut pillri tamalkuita pitekluki, 
LUK.3.20	tamakunun tamalkuitnun tapeqluku John-aaq itercetaa.
LUK.3.21	Tua-i-llu yuut tamarmeng anglluumariata, Jesus-aaq-llu anglluumarian piicallrani, qilak ikirtuq, 
LUK.3.22	Anerneq-llu Tanqilria atrartuq elliinun temlegtun yaqulegtun. Erinatanguq-llu qilagmek qanerluni, “Qetunraqamken kenekluten, ilukegcitkamken.”
LUK.3.23	Jesus-aaq-llu ayagnillruuq elicungcariluni allrakungqerluni tayima yuinaq qulmek cipluku, yuut paqnayuuciicetun Joseph-aamek atangqerrluni, tauna-llu atangqerrluni Heli-amek, 
LUK.3.24	tauna-llu Matthat-amek, tauna-llu Levi-amek, tauna-llu Melchi-amek, tauna-llu Janna-mek, tauna-llu Joseph-aamek, 
LUK.3.25	tauna-llu Mattathias-aamek, tauna-llu Amos-aamek, tauna-llu Nahum-aamek, tauna-llu Esli-mek, tauna-llu Nagge-amek, 
LUK.3.26	tauna-llu Maath-amek, tauna-llu Mattathias-aamek, tauna-llu Semein-aamek, tauna-llu Joseph-aamek, tauna-llu Joda-mek, 
LUK.3.27	tauna-llu Joanan-amek, tauna-llu Rhesa-mek, tauna-llu Zerubbabel-aamek, tauna-llu Shealtiel-aamek, tauna-llu Neri-mek, 
LUK.3.28	tauna-llu Melchi-amek, tauna-llu Addi-mek, tauna-llu Cosam-aamek, tauna-llu Elmodam-amek, tauna-llu Er-amek, 
LUK.3.29	tauna-llu Jose-mek, tauna-llu Eliezer-aamek, tauna-llu Jorim-aamek, tauna-llu Matthat-amek, tauna-llu Levi-amek, 
LUK.3.30	tauna-llu Simeon-aamek, tauna-llu Judah-mek, tauna-llu Joseph-aamek, tauna-llu Jonan-aamek, tauna-llu Eliakim-aamek, 
LUK.3.31	tauna-llu Melea-mek, tauna-llu Menan-aamek, tauna-llu Mattatha-mek, tauna-llu Nathan-aamek, tauna-llu David-aamek, 
LUK.3.32	tauna-llu Jesse-mek, tauna-llu Obed-aamek, tauna-llu Boaz-amek, tauna-llu Salmon-aamek, tauna-llu Naasson-aamek, 
LUK.3.33	tauna-llu Aminadab-amek, tauna-llu Aram-amek, tauna-llu Esrom-aamek, tauna-llu Phares-aamek, tauna-llu Juda-mek, 
LUK.3.34	tauna-llu Jacob-aamek, tauna-llu Isaac-aamek, tauna-llu Abraham-aamek, tauna-llu Thara-mek, tauna-llu Nachor-amek, 
LUK.3.35	tauna-llu Saruch-aamek, tauna-llu Ragau-amek, tauna-llu Phalec-aamek, tauna-llu Heber-aamek, tauna-llu Sala-mek, 
LUK.3.36	tauna-llu Cainan-aamek, tauna-llu Arphaxad-aamek, tauna-llu Shem-amek, tauna-llu Noah-mek, tauna-llu Lamech-aamek, 
LUK.3.37	tauna-llu Mathusela-mek, tauna-llu Enoch-aamek, tauna-llu Jared-aamek, tauna-llu Mahalaleel-aamek, tauna-llu Cainan-aamek, 
LUK.3.38	tauna-llu Enos-aamek, tauna-llu Seth-amek, tauna-llu Adam-aamek, tauna-llu atangqellruuq Agayutmek.
LUK.4.1	Jesus-aaq-llu, muirumiimi Anernermek Tanqilriamek, Jordan-aamek utertuq, Anernerem-llu yuilqumun ayagcetaa. 
LUK.4.2	Ernerni-llu yuinaagni malrugni tuunrangayagmun naspaamaluni. Nereksaunani-llu taukuni ernerni, naamariata-llu kaigem tutaa. 
LUK.4.3	Tuunrangayiim-llu qanrutaa, “Agayutem Qetunraqkaten una teggalquq kelipaurtessgu.” 
LUK.4.4	Jesus-aam-llu kiugaa, “Igausngauq, ‘Keliparrlainaq yuum yuutekenritaa, tau͡gaam Agayutem qaneryaraa tamalkuan.’” 
LUK.4.5	Tua-i-llu tuunrangayiim ingrimun mayuutaa, egmianun-llu nunam qainganelngurnek angayuqauvignek nasvitaa, 
LUK.4.6	qanrutaa-llu, “Elpenun tunciqaqa piyunarquciq tamalkuan kenegnartuumaan, wangnun kitumun-llu tunyukumki cikiutekarkauganka. 
LUK.4.7	Ciktaarvikekuvnga, tamalkuan pikciqan.” 
LUK.4.8	Jesus-aam kiugaa, “Igausngauq, ‘Ataneq Agayuten tau͡gaam ciktaarvikarkaugan kevgiurluku-llu kiingan.’” 
LUK.4.9	Jerusalem-aamun-llu ayautaa, agayuvigpiim-llu kangranun nangengqavkarluku, qanrulluku-llu, “Agayutem Qetunraqkaten, unavet elpenek igten, 
LUK.4.10	igausngiin, ‘An'gilani ellimerciqai pitekluten murilkevkarluten, 
LUK.4.11	tegumiaqeciqaatgen it'gaten teggalqunun kalgucetevkenaki.’” 
LUK.4.12	Jesus-aam kiugaa, “Qanrumauq, ‘Ataneq Agayuten naspaayunaitan.’” 
LUK.4.13	Tuunrangayiim naspaatet qaqicamiki unisnguaqeraa.
LUK.4.14	Jesus-aaq-llu Anernermek pinirivkaumaluni Galilee-amun utertuq, niitnauluni-llu tamiini nunani. 
LUK.4.15	Elitnaurilallruuq-llu elitnaurviitni, tamaitnek-llu nanraumaluni.
LUK.4.16	Nazareth-aamun-llu angliviminun tekituq, pilaucimitun-llu Sabbath-aami agayuvigmun itellruuq, nangerrluni-llu naaqinaluni. 
LUK.4.17	Isaiah-m kalikai elliinun tunait; elliin-llu nengtaa kalikaq imegyaraq, nataqluku naaqerkani, waten igausngaluni, 
LUK.4.18	“Atanrem Anerneran tusvikaanga, tua-i qalaruciarkaurcetellruanga assilriamek naklegnarqelrianun. Teguanun-llu angicimallerkaatnek; cikmiumalrianun-llu tangerrsaurcecimallerkaatnek; nangcimalrianun-llu nangcimanrillerkaatnek. 
LUK.4.19	Wani-wa qanrutkisqellua Atanrem naklekician tus'ucianek.” 
LUK.4.20	Kalikaq-llu imegyaraq imgaa, kevgiurtem̄un-llu tunluku, aqumluni-llu. Tua-i-llu agayuvigmelnguut tamarmeng tangvagaat uluqsaunaku. 
LUK.4.21	Nutaan-llu qanrutai, “Man'a qaneryaraq niitellerci maa-i piciurtuq.” 
LUK.4.22	Tamarmeng-llu atawakaat, qaneryaraqegtaarai-llu irr'ikluki, qanraqluteng-llu, “Joseph-aam-qaa una qetunraqsaa-qaa?” 
LUK.4.23	Elliin-llu qanrutai, “Qanruciiqliarpecia qaneryarauciatun, ‘Yungcaristaa, elpenek anirtua,’ niitellemten̄ek-llu pillerpenek Capernaum-aami, maani-llu tuaten nunavni pikina.” 
LUK.4.24	Qanerluni-llu cali, “Ilumun, qanrutamci, prophet-aaq ciuniurumaksaitelartuq nakmiin nunamini. 
LUK.4.25	Wani-wa piciulriamek qanrutamci, nauwa Elijah-m nalliini aipainret amllellruut Israel-aami, qilak umgumallruuq ellallirciiganani allrakuni pingayuni iraluni-llu arvinlegni, kiituani kaigyaraq tut'ellruuq. 
LUK.4.26	Tuaten-llu Israel-aani aipainret amllellrungraata, tamakut iliitnun Elijah ayagcecimallrunrituq, tau͡gaam nunamun allamelngurmun, Zarephath-aamun, Sidon-am nunain iliitnun, tuavet arnamun aipainermun. 
LUK.4.27	Cali-llu Elisha-m nalliini mamyuilngurmek apqucilget amllellruyaaqut Israel-aani, tau͡gaam atauciungraan canrircecimallrunritut, imna tau͡gaam Naaman, Syrian-aarmiu.” 
LUK.4.28	Agayuvigmelnguut-llu mat'umek niicameng eq'uqertut. 
LUK.4.29	Nangerrluteng-llu anutaat, ayaulluku-llu nunam taum qertulriim iquanun, pen̄akun tuaggun igcetnaluku ciukian. 
LUK.4.30	Tau͡gaam ellii akuliitgun egmian ayagtuq.
LUK.4.31	Tua-i-llu Capernaum-aamun, Galilee-am nunain iliitnun, tekituq. Elicungcarai-llu Sabbath-aami. 
LUK.4.32	Elicungcautai-llu irr'ikait, qaneryarai tukniata. 
LUK.4.33	Tuani-llu agayuvigmi yugtangqellruuq anernerrlulegmek. Tauna qayagpagtuq cakneq, 
LUK.4.34	“Aa-wa! Caciqsikut, Jesus-aaq Nazareth-aarmiu? Tekituten-qaa piunrirnaluta? Nallunritaqa taungucin Agayutem Tanqilriartaa.” 
LUK.4.35	Jesus-aam-llu inerquraa waten, “Nepaunak, uumek ani!” Anernerrluum-llu egterraarluku akunliitnun, an'uq aknirtevkenaku-llu. 
LUK.4.36	Tamarmeng-llu irriut qanruyulluteng-llu, “Cauga man'a qaneryaraq? Tua-i tuknilriakun piningqerrluni anernerrluut ellimerturaqateng anenaurtut.” 
LUK.4.37	Elliin-llu tuaten picia niitnauguq tamiini tamatum avatiini.
LUK.4.38	Ellii-llu agayuvigmek nangerrluni an'uq, Simon-aam-llu eniinun iterluni. Simon-aam cakia naulluuguq puqervagyaramek. Kaigavikaat-llu pitekluku tauna. 
LUK.4.39	Elliin-llu malkaniraa apquciq-llu tamana inerqurluku; apqucim-llu unitaa, egmian-llu makluni kevgiurai.
LUK.4.40	Akerta teviinanrani apqucilegnek ayuqenrilngurnek ilangqellriit taukut elliinun ullautait. Elliin-llu tamalkuita unatminek pategvikai canrirtelluki-llu. 
LUK.4.41	Anernerrluut-llu amllernek an'ut, qayagpagaqluteng-llu waten, “Elpet Agayutem Qetunraqaaten!” Inerqurluki-llu qallatesqenritai, Christ-aucini nallunritliniatgu.
LUK.4.42	Ercan-llu an'uq yuilqumun-llu ayagluni; tua-i-llu yugugaat yuaraat, ullagluku-llu unayaqaat unitesqumavkenateng. 
LUK.4.43	Tau͡gaam elliin qanrutai, “Agayutem angayuqauvian qaneryaraqegtaarai nunanun allanun cali qalarutkarkauganka, man'a pitekluku ayagcecimiima.” 
LUK.4.44	Galilee-am-llu agayuviini qalaruciuq.
LUK.5.1	Tua-i-llu cat iliitni nanvam Gennesaret-am cen̄iini nangerngallrani yugugaat quyurrvikngatni cumigtem pitaciatun, Agayutem qaneryaraa niitnaluku. 
LUK.5.2	Ellii angyagnek tangertuq nanvam cen̄iini, tau͡gaam neqsurtet yuumaluteng kuvyateng eruryarturluki. 
LUK.5.3	Ellii-llu tamakuk aipaagnun ek'uq, wani-wa Simon-aam pianun, taumun-llu ketvaqaniisqaa. Aqumluni-llu yugugaat elicungcarai tuaken angyamek. 
LUK.5.4	Qallatellerminek taqngami, Simon-aaq qanrutaa, “Et'ulriamun ayagluten kuvyan civesgu.” 
LUK.5.5	Simon-aam-llu kiugaa, “Ataneq, unugpak errvianun cakviullruyaaqukut catevkenata-llu! Tau͡gaam pisqen͞gavnga civciiqua.” 
LUK.5.6	Tuaten-llu piameng, cangliqut neq'rugarnek, kuvyait-llu allgurluteng. 
LUK.5.7	Tua-i-llu ilateng angyam aipaani uitalriit nulurarait ikayuusqelluteng. Taukut-llu taigut; angyak-llu muiragket kic'ukaarlutek-llu. 
LUK.5.8	Tua-i-llu Simon-aam Peter-aam man'a tangrramiu, Jesus-aam ciuqerranun ciisqumigtuq qanerluni, “Unisnga, tua-i assiilngurtuama, Ataneqa!” 
LUK.5.9	Tua-i irriami, ilani-llu neq'liqucimeggnek tuani. 
LUK.5.10	James-aaq John-aaq-llu Zebedee-am qetunrak, Simon-aam angyamtellgutek, cali tuaten piuk. Jesus-aam-llu Simon-aaq qanrutaa, “Alingevkenak, wak'nirnek yugnek cangciquten.” 
LUK.5.11	Tagngameng-llu, angyateng unitait maliggluku-llu.
LUK.5.12	Tuamta-llu nunat iliitni uitallrani, yuum ullagaa mamyuilngurmek apqucilgem. Jesus-aaq-llu tangrramiu ciuqerranun put'uq, kaigavikluku-llu qanerluni, “Ataneq, piyukuvet, carriyunarqerpenga.” 
LUK.5.13	Unatni-llu yagtai, agturluku-llu qanertuq, “Piyugtua, carriuten.” Egmianun-llu apquciirutuq tamatumek. 
LUK.5.14	Inerquraa-llu, “Kitumun qaneryaqunak, tau͡gaam ayii agayulirtem̄un-llu nasvagyarturluten, carriucin-llu pitekluku Moses-aam alerquutekellra ellikiu, tamakut nallunriutekaatnek.” 
LUK.5.15	Tau͡gaam ilangcivkenaku niitnaullra sekavvngiinartuq, yugugaat-llu quyurrvikaat niitnaluteng anirtuusqumaluteng-llu apqucimeggnek. 
LUK.5.16	Tau͡gaam ellii yuilqumun ayagtuq piicagyarturluni.
LUK.5.17	Tuamta-llu tamatum nalliini, ernermi elicungcariuq Pharisee-aat-llu Kalikanek-llu elisngalriit tuantut, taillruluteng Galilee-am nunatainek, Judea-m-llu nunatainek, Jerusalem-aamek-llu, anirturiyunarivkaraa-llu Atanrem pinian. 
LUK.5.18	Tangerrluku-llu angutet pekcesciigalnguq akigarluku ullautaat. Itervigkaiturtut-llu ellinaluku ciuqerranun. 
LUK.5.19	Itlerkangenrilameng-llu yugyagpakaan enem qainganun mayurtut, enem-llu qiliin ilii callarqaarluku aqevlertaat, inangqavigtuumaan Jesus-aam ciuqerranun. 
LUK.5.20	Ukvertaciat-llu tangrramiu qanertuq taumun yugmun, “Assiilnguirumauten.” 
LUK.5.21	Igatulit Pharisee-aat-llu ayagnerkarcurtut qanerluteng, “Kina una piciliutekiluni qallata? Kina Agayutngunrilnguq assiilnguiriyugngaa?” 
LUK.5.22	Tau͡gaam Jesus-aaq elpengami ayagnerkarcuuciatnek kiugai, “Ciin umyuangcarceci ayagnerkarpecen̄ek? 
LUK.5.23	Ukuk naliak qacignarqenrua, qallatellerkaq, ‘Assiilnguirumauten,’ wall'u waten qanerluni, ‘Nangerrluten piyuagi?’ 
LUK.5.24	Tau͡gaam nallunricesqelluci Yuum Qetunraan nunam qaingani assiilngurmek au͡g'ariyunarqucianek.” Nutaan pekcesciigalnguq pia, “Qanrutamken, nangerrluten, inarcessuuten teguluku enevnun ayii.” 
LUK.5.25	Egmianun-llu nangertuq takuatni, inarcessuutni-llu teguluku eneminun ayagtuq, Agayun tuaten nanrarluku. 
LUK.5.26	Tamarmeng-llu irr'iqapigtut, Agayun-llu nanraraat alingniurluteng-llu qanraqluteng, “Ernerpak wangkuta tangnerranarqelriamek tangellruukut!”
LUK.5.27	Tamatum kinguani ayagtuq, akiliqurautnek-llu quyurcista, Levi-amek at'lek, tangrraa akiliqu'urvigmi aqumgaluni, qanrutaa-llu, “Maligesnga.” 
LUK.5.28	Taum-llu cat tamalkuita pegtai, nangerrluni-llu maligtaa. 
LUK.5.29	Tauna-llu Levi enemini nerevkariuq angelriamek, yugyagluteng-llu akiliqurautnek quyurcisten̄ek allanek-llu, nerellgutekluki. 
LUK.5.30	Tua-i-llu Pharisee-aat igartaita-llu elitnaurai qanemyuugautekait qanerluteng, “Ciin akiliqurautnek quyurcistet assiilngiumalriit-llu nerellgutek'larciki, mellgutekluki-llu?” 
LUK.5.31	Jesus-aam kiugai, “Caciilnguut yungcaristem̄ek pinarqenritut, apqucilget tau͡gaam. 
LUK.5.32	Tainritua ellualrianun, tau͡gaam assiilngilrianun umyualinqigcesqelluki.”
LUK.5.33	Tua-i-llu qanrutaat, “John-aam elitnaurai yaalartut kaigcirluteng, piicagaqluteng-llu, tuaten-llu cali Pharisee-aat elitnaurait pilarmiut, tau͡gken elpet piten nerlartut merluteng-llu.” 
LUK.5.34	Jesus-aam-llu qanrutai, “Uikautem-qaa uitallgutai yagceciiqaci uikaun ellaitnelluku? 
LUK.5.35	Tau͡gaam cam iliiniku uikaun ellaitnek tegumakan tuani yagciqut.” 
LUK.5.36	Cuqyutmek cali qanrutai, “Yuk-wa ilaariksaitelartuq nutaramek ak'allarmun, nutaraq caunrirciqngaku, ak'allaam-llu nutaraq ayuqevkenaku. 
LUK.5.37	Tuaten-llu yuum wine-aq nutaraq imiuteksaitelaraa caqunun ak'allarnun, caqut qagerciiqngaki, wine-aq-llu maqluni, caqut-llu caunrirluteng. 
LUK.5.38	Tau͡gaam wine-aq nutaraq caqunun nutaranun imiutnarquq. 
LUK.5.39	Yuk-llu wine-amek ak'allarmek merraarluni, nutaraq cucukngaitaa. Qanerciquq-llu, ‘Ak'allaq assinruuq.’”
LUK.6.1	Cat iliitni Sabbath-aami, mukaarkat tumkai, elitnaurai-llu kangritnek qecuulluteng uluggaarluki ner'ut. 
LUK.6.2	Tau͡gaam Pharisee-aat ilait qanertut, “Ciin tuaten piceci pisqutngunrilngurmek Sabbath-aami?” 
LUK.6.3	Jesus-aam-llu kiugai, “Naaqiksaituci-qaa David-aam picillranek kaillermini, ilani-llu, 
LUK.6.4	qaillun Agayutem eniinun itellra, kelipanek-llu tangrresqutnek tegulluni nerellra, ilani-llu cikirluki; waniwa cailkanun neresqumanrilnguut, agayulirten̄un tau͡gaam?” 
LUK.6.5	Cali qanrutai, “Yuum Qetunraa agayunermun tuaten atanruuq.”
LUK.6.6	Tuamta-llu Sabbath-aami cali, agayuvigmun itellruuq elicungcariluni-llu. Yuk-llu tuantuq tallirpilirneret unatai nalamaluteng. 
LUK.6.7	Igatulit Pharisee-aat-llu kellutekaat Sabbath-aami canrircecinayukluku, waniwa ayagnerkarcuameng. 
LUK.6.8	Tau͡gaam elliin umyugait nalluvkenaki, unatelek nalamalrianek qanrutaa, “Tailuten nangerten wavet.” Tauna-llu nangertuq tailuni-llu. 
LUK.6.9	Nutaan Jesus-aam qanrutai, “Apetnaamci, naliak elluanrua Sabbath-aami atawamek piluni, wall'u atawaunrilngurmek, unguvavkariluni wall'u tuquvkariluni?” 
LUK.6.10	Kassutmun kiarqaarluki imna qanrutaa, “Unateten yageski.” Tuaten-llu piuq. Unatai-llu canrirtut. 
LUK.6.11	Tau͡gaam ellait eq'uqertut, qaillukuartut-llu qaillun pillerkameggnek Jesus-aamun.
LUK.6.12	Tamatum-llu nalliini ingrimun ayagtuq piicagyarturluni, unugpak-llu taqeksaunani piicagtuq Agayutmun.
LUK.6.13	Ercan-llu elitnaurani taisqai, taukunek-llu nakmikiuq qula malrugnek cipluku, taukut-llu acirai apostle-aanek. 
LUK.6.14	Wani-wa Simon, Peter-aamek aciraa, Andrew-llu anelgutii, James-aaq-llu, John-aaq-llu, Philip-aaq-llu, Bartholomew-llu, 
LUK.6.15	Matthew-llu, Thomas-aaq-llu, James-aaq-llu Alphaeus-aam qetunraa, Simon-aaq-llu cumignerulria, 
LUK.6.16	Judas-aaq-llu James-aam qetunraa, Judas-aaq-llu Iscariot-aaq, tunestekaa.
LUK.6.17	Malikluki-llu atrartuq manilriamun. Elitnaurarugaat-llu yugugaat-llu, Judea-mek tamiinek, Jerusalem-aamek-llu, imarpiim cen̄iinek-llu Tyre-amek, Sidon-amek-llu, 
LUK.6.18	tailriit niicugluku, anirtuusqumalriit-llu apqucimeggnek. Anernerrlulget-llu anernerrluirumallruut. 
LUK.6.19	Yugugaat-llu agturyuumiryaaqaat, pinia elpegnaqngan, anirturai-llu tamalkuita.
LUK.6.20	Tua-i-llu elitnaurani tangerrluki qanrutai,
LUK.6.20	“Atawaqertuci elpeci naklegnarqelriani,
LUK.6.20	Agayutem angayuqauvia pikngavciu.
LUK.6.21	Atawaqertuci elpeci kailriani watua maa-i,
LUK.6.21	camirciiqngavci.
LUK.6.21	Atawaqertuci elpeci iluteqcaralriani watua maa-i,
LUK.6.21	nunaniryugciqngavci.
LUK.6.22	“Atawaqertuci yuut uumikekaceci, nallunguarluci-llu, qumlikluci-llu; picilirluci-llu Yuum Qetunraa pitekluku. 
LUK.6.23	Tuani angniqici, qecgaurluci-llu angnim ugaani, akiliutsi angengan qilagmi, tuaten-llu ciuliarita prophet-aat pillruitki.
LUK.6.24	“Tau͡gaam nakleng elpeci tukuulriani!
LUK.6.24	Akiliumariavci ak'a.
LUK.6.25	Nakleng elpeci kainrilngurni watua maa-i,
LUK.6.25	kaigciqngavci;
LUK.6.25	Nakleng elpeci angnirrlainalriani watua maa-i,
LUK.6.25	qiaciqngavci neplialuci-llu.
LUK.6.26	“Nakleng elpeci, yuut tamarmeng assikekaceci, tua-i tuaten cali ciuliarita prophet-aat piciunrilnguut pillruit.
LUK.6.27	“Tau͡gaam niicugnistem̄aa qanrutamci: Kenkiciki inglukesteci, atawakiciki uumikesteci. 
LUK.6.28	Atawaqaasqiciki aniqlaasteci, piicauciki qumlikesteci. 
LUK.6.29	Yuum qacareskaten ulluvavgun, inglua-llu manikiu; yuum-llu qasperen tegukaku, paltuugen cali qunuksaqunaku. 
LUK.6.30	Elpenun-llu cikiisqellria cikirru. Pivnek-llu tegutelleq tungcariyaqunaku. 
LUK.6.31	Qaillun-llu pisqumaaqavci yugnun, tuaten-llu pilarmikiciki.
LUK.6.32	“Kenkesceci kenkekuvciki nallaitgun, nau͡gg'un ilukegcinarqeciqseci? Tua-i assiilngilriarung'e'rmeng kenkesteteng kenkelaamegteki. 
LUK.6.33	Pinqegciucesceci nallaitgun pinqegciutelaquvciki nau͡gg'un ilukegcinarqeciqseci? Tua-i assiilngilriarung'e'rmeng tuaten pilartut. 
LUK.6.34	Navriskengkuvci-llu cimirarkanek, nau͡gg'un ilukegcinarqeciqseci? Tua-i assiilngilriarung'e'rmeng navriskenglaameng ilameggnun cimirarkaitnek. 
LUK.6.35	Tau͡gaam inglukesteci kenkiciki, elluarrluki-llu piluki, navriskenglarnaurtuci-llu cimirarkaunrilengraata, tuaten akiliutengqerciquci qetunraugarkauluci Quyinrulriamun, tua-i ellii naklegtaungami quyatuilngurnun qunuyulrianun-llu. 
LUK.6.36	Takumcutarci, Atavci Takumcukilauciatun.
LUK.6.37	“Cuqciyaqunaci ilavcen̄ek, cuqcimanritnaurtuci; picirkiriyaqunaci, picirkiumanritnaurtuci; au͡g'aricici au͡g'aricimanaurtuci. 
LUK.6.38	Cikiqengici, cikiumanaurtuci, muirtepialriamek angalalluni, negtaarumalriamek, uryulriamek-llu kenirpecen̄un. Cuqyutevciuggun cuqcimaarkauguci.”
LUK.6.39	Cuqyutmek-llu qalarutai, “Cikmiumalriim-qaa cikmiumallgutni pekyuciiqaa? Tamarmek-qaa iggngaituk ilutulriamun? 
LUK.6.40	Elitnauraq angenrunrituq elitnauristem̄ini, tau͡gaam kina imna eliskuniki elitnauristem̄itun ayuqarkauguq. 
LUK.6.41	Ciin-llu verun mikengraan tangvagciu ilavet iingani, tau͡gken veruten angelria iigpeni elpekumavkenaku? 
LUK.6.42	Wall'u qaillun qaneryugngasit ilavnun, ‘Veruten au͡g'arnaurqa iivnek,’ amta-llu elpet veruten elpekumavkenaku? Usuuq malrugnek umyualegmi, ciumek veruten anterraarru iivnek, nutaan mecingqerrluten ilavet verutii iinganek anetnauran.
LUK.6.43	“Tua-i napa assilria atsangengaituq assiilngurnek, tuaten-llu napa assiitellria atsangengaunani assilrianek, 
LUK.6.44	napat tamalkurmeng nallunaitelaameng atsamegteggun. Tua-i atsat fig-at iqvaumaksaitut naunerrlugnek, wine-at-llu atsat iqvaumaksaunateng cukilananek. 
LUK.6.45	Yuk assilria ircaqumini elluamek qemangqaallerminek nasvagilartuq, tau͡gaam elluanrilnguq ircaqumini elluanrilngurnek qemangqaallerminek nasvagilartuq. Tua-i-wa ircaqum qemangqaiciatun qanraqami qanlartuq.
LUK.6.46	“Ciin-llu tuqluraralarcecia, ‘Ataneq, Ataneq,’ amta-llu pisqutenka aturyugpek'naki? 
LUK.6.47	Kina imna wangnun tailria, qaneryaramnek-llu niitellria aturluki-llu, taum ayuqucia qanruteknaurqa. 
LUK.6.48	Tauna enelilriatun ayuquq, tua-i elagtuq aciqvanun, inguqiriluni-llu qiurmun; tua-i-llu ulngan carvanrem ciuneqaa 'laavkaaq tauna, tau͡gaam angalacesciigataa, tua-i elluarrluni taqumiimi. 
LUK.6.49	Tua-i-llu niitellria tau͡gaam aturyugpek'naki, tauna enelilriatun inguqiciriyunrilngurtun ayuquq. Carvanrem-llu ciuneqngaku, ussutaa egmianun, piunriqapiggluku-llu.”
LUK.7.1	Tua-i-llu qaneryararkani qaqicamiki yuut niitelluki, Capernaum-aamun itertuq. 
LUK.7.2	Anguyagtet-llu atanerruarita iliita pistii kenkek'ngaa naulluuqapigtuq au͡gtarnaqluni. 
LUK.7.3	Taum-llu Jesus-aaq niicamiu, Jews-aat ciulirnerit ayagcetai unayaqesqelluku tailuku pisten̄i anirtuusqelluku. 
LUK.7.4	Taukut-llu Jesus-aamun tekicameng unayaqeqapigtaat, qanerluteng, “Tauna elpet ikayuayunarqan, 
LUK.7.5	kenekngakut wangkuta Jews-aarulriani, ellminek-llu agayuvilillruakut.” 
LUK.7.6	Jesus-aam-llu maligtai; tua-i-llu enemun tekitniararluku, atanerruam yugnikekni ayagcetai qanrucesqelluku, “Ataneq, uamcuumiitamken, tunriukucama taillerkarpenek enemnun, 
LUK.7.7	wangnek-llu ullanritamken ancurtuama. Tau͡gaam qanllerpegun pisteka canrircecugngaan. 
LUK.7.8	Wiinga-llu pisten͞guunga atanerni, anguyagtet ataniumaluki; una ayaasqekumni ayagarkauguq, una-llu taisqekumni taigarkauluni, pisteka-llu qaillun pisqekumni tuaten piciquq.” 
LUK.7.9	Jesus-aam-llu makut niicamiki irr'ikaa, malini-llu cauluki qanrutai, “Waten pitalriamek ukvermek nataquteksaitua, Israel-aani tuaten.” 
LUK.7.10	Ayagcecimallret-llu taukut enemun utercameng tangrraat pista assirillinilria.
LUK.7.11	Tamatum-llu kinguaraani nunamun Nain-amek at'legmun ayallruuq, elitnaurain-llu yugugaat-llu maligtaat. 
LUK.7.12	Tua-i-llu nunam amiiganun tekitniararluteng, tangerrluku tuqumalria akigarluku anuskiit, wani-wa arnam kiingan yua, aipainruluni-llu tauna; yugugaat-llu maliggluku tuaken nunanek. 
LUK.7.13	Atanrem-llu tangrramiu takumcukaa, qanrulluku-llu, “Qiavkenak.” 
LUK.7.14	Elliin-llu ullagai akigautiit-llu agturaa, akigartai-llu arulairtut. Elliin-llu qanrutaa, “Yun'erraaq, qanrutamken makten.” 
LUK.7.15	Tuqulleq-llu maktuq qallalluni-llu. Aaniinun-llu tunaa. 
LUK.7.16	Tamarmeng-llu irrayugtut, Agayun-llu nanraraat qanerluteng, “Prophet-aapiaq wangkutni alairtuq! Agayutem-llu yun'i paqtai.” 
LUK.7.17	Tamana-llu picia niitaat Judea-mi tamiini avatiini-llu tamiini.
LUK.7.18	John-aaq-llu elitnaurain makunek qanrutaat. 
LUK.7.19	John-aam-llu elitnauragni ellminun taisqak ayagtellukek-llu Atanermun, aptesqelluku “Taunguuten-qaa tekitarkaq, wall'u-qaa ayualta?” 
LUK.7.20	Yuuk-llu taukuk tekicamegnegu qanertuk, “John-aam-wa Angllurcecistem taivkaraakuk elpenun aptesqelluten, ‘Taunguuten-qaa tekitarkaq, wall'u-qaa allamek yualta?’” 
LUK.7.21	Tuani-llu nalliigni amlleret canrircetai naulluulriit apqucilget-llu, anernerrlulget-llu, cikmiumalriit-llu amlleret tangerrsaurcetai. 
LUK.7.22	Kiugak-llu, “Kitaki John-aaq qanrucarturtegu tangllerpetegnek niitellerpetegnek-llu. Tang, cikmiumalriit tangerrsaurtut, tussitellriit-llu tussitenrirluteng, mamyuilngulget-llu carriumaut, niicuilnguut-llu niicaurtut, tuqumalriit-llu unguirluteng, naklegnarqelriit-llu qarutaarumaut qaneryaraqegtaarmek. 
LUK.7.23	Atawauguq-llu kina imna wangni cangayuutailnguq.”
LUK.7.24	John-aam-llu nallunairturistek ayiignek, yugugaat qanrutai John-aaq pitekluku, “Camek tangerrnayukluci yuilqumun ayallruceci, naunrarmek-qaa anuqem arulaskiinek? 
LUK.7.25	Tau͡gaam camek tangerrnaluci ayallruceci? Yugmek-qaa aturaqegcilriamek? Tangerciki tamakut aturaqegcilriit cayuuminrilnguut-llu atanret enaitni uitalartut. 
LUK.7.26	Camek-mi tangerrnaluci ayallruceci? Prophet-aamek-qaa? Ilumun, qanrutamci, prophet-aam piunranek. 
LUK.7.27	Taunguuq pitekluku igausngalleq waten: ‘Tangerrluku nallunairturisteka ciunerpegun ayagcetaqa, tumkan upcesqelluku ciuvni.’ 
LUK.7.28	Qanrutamci, arnatgun yuurtellerni John-aami angenrulriartaituq. Tau͡gaam kina imna Agayutem angayuqauviani mik'ngermi elliini angenruuq.” 
LUK.7.29	Yuut-llu tamarmeng akiliqurautnek-llu quyurcistet niicameng Agayun ellualriaruniat, John-aam angllurceciyaraakun anglluumiimeng. 
LUK.7.30	Tau͡gaam Pharisee-aat, kalikanek-llu elisngalriit Agayutem picirkiutii cakaaraat elliikun anglluryullrunrilameng.
LUK.7.31	Ataneq-llu qanertuq. “Catun makut yuulgutkelriit ayuqekuciiqsia, catun-llu ayuqniciqsia? 
LUK.7.32	Imkucetun mikelngurcetun tuneniarvigmi aqumgalriatun ayuqut. Tamakut atunem qanpagatelartut waten, ‘Aturcetaarutengramceci yuranrituci, qalervallrungramta qianrituci.’ 
LUK.7.33	Tua-i John-aaq tekitellruuq kelipamek nereksaunani, wine-amek-llu meqsaunani, tau͡gken qanlartuci, ‘Anernerrlungqertuq.’ 
LUK.7.34	Yuum-llu Qetunraa tekituq ner'aqluni mer'aqluni-llu, elpeci-llu qanlartuci, ‘Tangerrluku, neryunqeggli taangaryunqeggluni-llu, akiliqurautnek quyurcistet assiilngurtulriit-llu yugnikestiit!’ 
LUK.7.35	Tau͡gaam umyuartuneq umyuartulriatgun nallunaitelartuq.”
LUK.7.36	Pharisee-aat-llu iliita neryartuusqaa ellmini. Ellii-llu Pharisee-aam eniinun itertuq nerellguciulluni-llu. 
LUK.7.37	Tangerrluku-llu taumi nunami, arnartanqellruuq assiilngurtulriamek, tauna Pharisee-aam eniini nerucianek niicami tepkegcautmek ullautuq, 
LUK.7.38	it'gain-llu caniatni teruani nangengqaluni qiaguq, it'gai-llu mecungtai aluviminek, nuyaminek-llu perrirluki, melugarluki-llu it'gai, tepkegcautmek-llu mingugluki.
LUK.7.39	Tua-i-llu Pharisee-aam, kelegtiin man'a tangrramiu umyugaa qannguq, “Una yuk prophet-aarukuni arnam uum agturastem̄i kituucia assiilngurtucia-llu elpeksaraa.” 
LUK.7.40	Jesus-aam kiugaa waten, “Simon, camek qanrucugyaaqamken.” Tauna kiuguq, “Elitnauristaa, kitaki qanra.” 
LUK.7.41	“Yugtangqellruuq akinek navrarcecilriamek. Tauna navrarcecillruuq yuugnun malrugnun. Aipaa akiilngungluni yuinarnek qulnek yuinarmek cipluki, aipaa-llu yuinaagnek malrugnek qulnek ciplukek. 
LUK.7.42	Tua-i-llu cimiritkailagnek, tamarkenka akiilnguirucetak. Tua-llu naliagnek taukuk tauna kenkenruciqau?” 
LUK.7.43	Simon kiuguq, “Taum-wa akiilngulinrulriim pinruciqlikii.” Qanrutaa-llu, “Cuqteluaqeran.” 
LUK.7.44	Arnaq tuiggvikluku Simon qanrutaa, “Murilkan-qaa una arnaq? Enevnun it'nge'rma it'gama eruutekaatnek cikinritarpenga, tau͡gaam uum it'ganka mecungtai aluviminek, nuyaminek-llu perrirluki. 
LUK.7.45	Elpet meluganritarpenga, tau͡gaam uum itraanemnek it'ganka melugarai. 
LUK.7.46	Qamiquqa-llu elpet mingullrunritan, tau͡gaam uum it'ganka mingullrui tepkegcautmek. 
LUK.7.47	Taumek qanrutamken, assiilngui amlleng'e'rmeng au͡gaumaut kenkitacimitun. Kenkimyalria ayuqiinek assiilnguirumamyalartuq.” 
LUK.7.48	Qanrutaa-llu, “Assiilnguirumauten.” 
LUK.7.49	Nerellgutain-llu umyugait paqnayungartut, “Kina una, assiilnguiriluni tuaten?” 
LUK.7.50	Arnaq-llu qanrutaa, “Ukverpet anirturaaten, ayii tuaten uitanqegcimelkina.”
LUK.8.1	Tamatum kinguaraani nunarpiit nunarraat-llu ullagtaarai, qaneryariurluni Agayutem qaneryaraqegtaaraanek, malingqerrluni-llu imkunek qula malrugnek cipnelegnek, 
LUK.8.2	cali-llu arnanek anirtuumallernek anernerrluitnek, apquciitnek-llu: wani-wa Mary (at'lek Magdaleni), elliinek anernerrluut malrunelgen anellrulriit; 
LUK.8.3	Joanna-llu, Chuza-m, Herod-aam pistiin nulirra; Susanna-llu, allat-llu cali amlleret; tamakut aulukaat pimeggnek.
LUK.8.4	Tua-i-llu yugugaat quyurrvikngatni nunanek-llu tamaitnek tekiqluteng elliinun, cuqyutkun qalaruciuq waten, 
LUK.8.5	“Nauceciiyurta nauceciiriyarturtuq, nauceciirillrani-llu ilait pekcaramun tut'ut, tutmaumaluteng-llu, yaqulget-llu nerait. 
LUK.8.6	Allat teggalqunun tut'ut, naugarqaarluteng-llu nalaut mecuilameng. 
LUK.8.7	Allat-llu naunerrluut akuliitnun tut'ut, naunerrluut-llu naullgutekngamegteki nauviirait. 
LUK.8.8	Allat-llu nunamun assilriamun tut'ut, naungameng mukaarkangut, atauciq yuinarnek tallimanek.” Makunek qanrumariami qayagauq, “Ciutengqellria niilli.”
LUK.8.9	Elitnaurain-llu aptaat cuqyutem mat'um caucianek. 
LUK.8.10	Qanertuq-llu, “Elpeci cikiumauci cauciitnarqelrianek Agayutem angayuqauvian piinek, allat tau͡gken cuqyutkun pimaut tua-i tangvang'e'rmeng tangerrngailameng, niitelange'rmeng-llu taringengailameng. 
LUK.8.11	Wani-wa cuqyutem kangia: naucetaarkaq Agayutem qaneryaraqaa. 
LUK.8.12	Pekcaramelnguut niitellriaruut, tuunrangayiim-llu ullagluki teguilarai qaneryaramek ircaqruitnek, ukvernayukluki anirtuumallerkaatnun. 
LUK.8.13	Teggalqumelnguut maa-inguut, niitaqameng qaneryaraq angniutek'laraat, acilqurrilameng-llu carrarmi ukvelartut, naspaamaaqameng-llu kingupialartut. 
LUK.8.14	Naunerrlugnun-llu tut'ellriit maa-inguut niitellriit, tua-i-llu yuunginanermeggni unguvam nunamiutaam arenqiallugutain, tukuutain-llu, ayarinarqelriarin-llu nauviirait atsangluaqerciigatevkarluki. 
LUK.8.15	Nunakegtaarmun-llu tut'ellriit waniwaugut imkut ircaqumegteggun piciulriit, elluatuuluteng-llu, qaneryaraq niitaqamegteggu piksuumilaraat, atsangqerrlainarluteng-llu egmianun.
LUK.8.16	“Yuk-llu kenurraraqami camun palurusngaitaa, ingleret-llu aciatnun ellingaunaku; tau͡gaam kenurrarvigmun elliciqaa itellrianun tanqia tangrresqelluku. 
LUK.8.17	Iirumalriartailan alailngailngurmek, aassaqek'ngartailan-llu taringumaarkaunrilngurmek, alailngailngurmek-llu. 
LUK.8.18	Taumek niitellerci murilkiciu, piutellek cikiumaarkauguq, piilnguq-llu teguimaarkauguq piksukellrinek tuaten.”
LUK.8.19	Tua-i-llu aanii anelgutai-llu elliinun tekitut, tau͡gaam ullagciigataat yugyiin. 
LUK.8.20	Tua-i-llu qanrutaat, “Atam aanan anelguteten-llu kegga'antut yuarluten.” 
LUK.8.21	Tau͡gaam kiugai, “Agayutem qaneryaraanek niitellriit atulriit-llu, maa-i aananka, anelgutenka-llu.”
LUK.8.22	Tua-i-llu caqerluni erenret iliitni angyamun ek'uq ellii elitnaurani-llu, qanrutai-llu, “Agaavet qeralta nanvam akianun.” Ayagluteng-llu. 
LUK.8.23	Tau͡gaam tengalrainanermeggni ellii qavartuq. Tua-i-llu cayukartuq tuani nanvami, ekurluki-llu mer'em, uivagnaqluni-llu. 
LUK.8.24	Ullagluku-llu tupagtaat, qanerluteng, “Ataneq, Ataneq, akacakatartukut!” Tupiimi-llu anuqa qairet-llu inerqurai, arulairtut-llu, quunengluni-llu. 
LUK.8.25	Qanrutai-llu, “Nauwa ukverci?” Alingluteng irriut qanruyulluteng waten, “Kina una, anuqem mer'em-llu niisngaan'gu inerquatek?”
LUK.8.26	Tua-i-llu Gadarenes-aarmiut nuniitnun tekituq, Galilee-am akianun. 
LUK.8.27	Nunamun-llu tagngan yuum tuaken nunanek anvikaa. Tauna anernerrlungqertuq ak'anek aturaunani enemeteksaunani-llu tau͡gaam qunguni. 
LUK.8.28	Jesus-aaq-llu tangrramiu qayagpagtuq, ciuqerranun-llu palurrluni qastuluni qanertuq, “Cakciqsia elpet Jesus-aaq, Agayutem Quyinrulriim Qetunraani? Kaigavikamken nangcesqevkenii.” 
LUK.8.29	Tua-i anernerrluk anesqellruani tuaken yugmek. Pulengtaq anernerrluum tekitelaraa, auluk'laryaaqaat-llu qilleqluku-llu kalivnernek; tamakut-llu kevkaqluki anernerrluum yuilqumun ayautelaraa. 
LUK.8.30	Jesus-aam-llu aptaa, “Kituusit?” Qanertuq-llu, “Legion-aaq,” tua-i anernerrluut amlleret itervikliniatgu. 
LUK.8.31	Kaigavikaat-llu ayagcesqevkenateng petmigmun. 
LUK.8.32	Tua-i-llu sitiinkaarugaat katngat tuani ingrimi uitaut nerluteng. Kaigavikaat-llu taukunun iteryugluteng. Pisqai-llu. 
LUK.8.33	Anernerrluut-llu tuaken yugmek anngameng sitiinkaanun itertut, taukut-llu katngat pen̄akun atraqertut nanvamun, qecuqilluteng-llu. 
LUK.8.34	Tua-i-llu sitiinkaat tarikestait tuaten pillrat tangrramegteggu, qimagtut, nunani-llu avatiitni-llu tamana qanrutkaat. 
LUK.8.35	Tua-i-llu yuut tuaken tekitut tamana tuaten pilleq tangerrsarturluku. Jesus-aamun-llu tekicameng yuut tauna anernerrlungqelleq tangrraat Jesus-aam ciuqerrani aqumgaluni, ellangqerrluni aturangqerrluni-llu; ellait-llu irrayugtut. 
LUK.8.36	Tangvagtellrin-llu qanemcitait qaillun anernerrlungqelleq canrillrucianek. 
LUK.8.37	Gadarenes-aarmiut-llu tamarmeng kaigavikaat avatmeggnek ayaasqelluku civuurangameng. Ellii-llu angyamun ekluni utertuq. 
LUK.8.38	Tau͡gaam taum anernerrlungqellrem maligcugyaaqaa, tau͡gaam elliin pisqenritaa qanerluni, 
LUK.8.39	“Uterten nunavnun, apervikualuki-llu qaillun pitalriamek Agayutmun pillrucirpenek.” Tua-i-llu ayagluni nunarpagmi tuani tamiini qalarutkaa qaillun pitalriamek Jesus-aamun pillrucini.
LUK.8.40	Jesus-aaq-llu utercan yugugaat ciuniuraat nerinikngamegteggu.
LUK.8.41	Tangerrluku-llu yuk ullautuq Jairus-aamek at'lek, agayuvigmi atanrulria. Jesus-aam-llu ciuqerranun palurtuq, unayaqaa-llu eneminun taisqelluku, 
LUK.8.42	kiingan panini qulen malrugnek cipluku allrakungelria naulluungan au͡gtarnaqluni.
LUK.8.42	Tau͡gaam ayallrani, yugugaat qerrlerutaat.
LUK.8.43	Arnaq-llu qulen malrugnek cipluki allrakuni aunralria, yungcaristen̄un-llu pini tamalkuita nangellruluki, assirisciiganani-llu, 
LUK.8.44	kingunrakun taiguq aturaan-llu akuakun agturaa; egmianun-llu aunrallra taq'uq. 
LUK.8.45	Jesus-aaq-llu qanertuq, “Kia agturtanga?” Tamarmeng meciriita, Peter ilani-llu qanertut, “Tang, yugugaat quugaruskiitgen, qerrlerulluten-llu.” 
LUK.8.46	Tau͡gaam Jesus-aaq qanertuq, “Iliita agturaanga, elpekngamku pinim anucia wangnek.” 
LUK.8.47	Tua-i-llu arnam nallunrilucini elpekngamiu ullautuq uuleggluni, ciuqerranun-llu palurrluni yuut tamalkuita niitelluki ca pitekluku agtullruciminek, egmianun-llu anirtuumaciminek qanrutaa. 
LUK.8.48	Qanrutaa-llu, “Paniik, ukverpet anirturaaten, ayii uitanqegcimaluten.”
LUK.8.49	Cali qallasnginanrani, agayuviim atanran yuin iliit tekituq qanerluni, “Paniin tuquuq, uamtenrilgu Elitnaurista.” 
LUK.8.50	Jesus-aam niicamiu kiugaa, “Civuuravkenak, ukvera tau͡gaam, assiriciquq.” 
LUK.8.51	Tua-i-llu enemun tekicami, yuut itresqenritai Peter tau͡gaam John-aaq-llu, James-aaq-llu nasaurluum-llu angayuqak. 
LUK.8.52	Tamarmeng-llu qiagut neplirluteng pitekluku; tau͡gaam qanertuq, “Qianrici, tuqunrilan, tau͡gaam qavartuq.” 
LUK.8.53	Engelarautekaat-llu usviilkelluku, nallunrilamegteggu tuqucia. 
LUK.8.54	Tau͡gaam elliin unataikun teguluku, aterpaggluku qanrutaa, “Nasaurluuq, makten.” 
LUK.8.55	Ataam-llu anernenguq, nangerrluni-llu egmianun. Elliin-llu ellimertuutaa nerevkaasqelluku. 
LUK.8.56	Angayuqaak-llu alangaartuk; tau͡gaam elliin inerqurai kitumun qanrutkesqevkenaku tuaten pillni.
LUK.9.1	Imkut-llu qulen malrugnek cipnelget quyurcetai, pinimek-llu cikirai piyunarqucirluki-llu anernerrlugnun apqucinun-llu. 
LUK.9.2	Ayaasqai-llu qaneryariurtelluki Agayutem angayuqauvianek, apqucilget-llu anirtulaasqelluki. 
LUK.9.3	Qanrutai-llu, “Camek ang'aqiksaunaci ayaruungraan, wall'u caqurraungraan, wall'u taquamek, wall'u akimek, paltuuci-llu aipirpek'naki. 
LUK.9.4	Nani enemun itquvci, tuantaurqici ayallerkarpecen̄un. 
LUK.9.5	Nani-llu ciuniunrilkaceci, tuaken ayakuvci it'gaci evcukiciki taukunun nallunairutkamek.” 
LUK.9.6	Ellait-llu ayagtut nunat tumekluki, qaneryaraq qalarutekluku anirturiluteng-llu tamiini.
LUK.9.7	Herod-aaq-llu makunek pillrinek niicami paqnayugtuq, tua-i ilait qanlaata John-aaq tuqumalrianek maktellruniluku, 
LUK.9.8	allat tau͡gaam Elijah alaillruniluku, allat cali prophet-aat ciuqvallaat iliit maktellruniluku. 
LUK.9.9	Tua-i-llu Herod-aaq qanertuq, “John-aaq qamiqurrillruaqa, tau͡gaam kina una waten niitnaulria? Tangerrsugyaaqaa-llu.”
LUK.9.10	Apostle-aat utercameng caliameggnek apervikuagaat. Tua-i-llu allakarmeng ayagtut, elliin malikluki, nunamun Bethsaida-mun. 
LUK.9.11	Yugugaat-llu tamana elpekngamegteggu maligtaat. Elliin-llu ciuniurai qalarulluki Agayutem angayuqauvianek, apqucilget-llu canrircetai. 
LUK.9.12	Erneq-llu iquklitqataan imkut, qulen malrugnek cipnelget taigut qanrulluku-llu, “Yugugaat ayagceski nunanun nunarrarnun-llu, qavartallerkaatnun neqkangllerkaatnun-llu, yuilqumlamta.” 
LUK.9.13	Tau͡gaam qanrutai, “Elpeci nerevkarciki.” Qanertut-llu, “Kelipautengqertukut tallimanek tau͡gaam, neqek-wa malruk; kipucartuqumta tau͡gaam neqkangyallilriit tamarmeng makut,” tua-i amllertiimeng tiissitsaat talliman angutet. 
LUK.9.14	Elitnaurani-llu qanrutai, “Aqumevkarciki allakaqtaarluki yuinak malruk qulnek ciptaqluki.” 
LUK.9.15	Tuaten-llu piut, aqumevkarluki tamalkuita. 
LUK.9.16	Elliin-llu kelipat tamakut talliman neqek-llu malruk tegui, qulmun-llu ciuggluni atawaqaasqai, itumlluki-llu. Elitnauraminun-llu tunai yugugarnun aruqutkesqelluki. 
LUK.9.17	Ner'ut-llu camirrluteng tamarmeng, ilakuarit-llu quyurtait kalngat qulen malrugnek cipluki imirluki.
LUK.9.18	Tua-i-llu piicagyartullermini allakarmi elitnaurani ilakluki aptai, “Qaillun yuut kilgaat qanlartat caucimnek?” 
LUK.9.19	Kiugaat, “Angllurcecisten͞guniatgen John-aaq, ilaita tau͡gaam Elijah-uniatgen, allat-llu prophet-aat ciuqvallaat iliit maketnilaraat.” 
LUK.9.20	Qanrutai-llu, “Tau͡gaam elpeci cauyuksecia?” Peter-aam kiugaa, “Taunguuten Agayutem Christ-aa.” 
LUK.9.21	Tau͡gaam inerqurai kitumun qanrutkesqevkenaku man'a.
LUK.9.22	Qanerluni-llu, “Yuum Qetunraa nangteqciquq, qessakumaarkauguq-llu ciulirnerni agayulirten͞gunerni-llu, igatulini-llu, tuqucimaarkauniluni-llu, erenret-llu pingayuatni makcecimaarkauluni.”
LUK.9.23	Tamalkuita-llu qanrutai, “Kia imum maligcukunia, ellminek arcaqakenrilli kelistani-llu qugluku maligglua-llu. 
LUK.9.24	Kia imum unguvani qunukekuniu tamarciqaa, tau͡gaam wii piteklua unguvaminek pegcilriim piksagutarkaugaa. 
LUK.9.25	Wani-wa yuum nuna tamalkuan piksaguteng'e'rmiu tarneni tau͡gaam tamarluku, tua-llu tamakut cakciqaki? 
LUK.9.26	Tua-i wangnek qaneryaramnek-llu talluryuutekilria, tauna Yuum Qetunraan cali talluryuutekciqaa tekiskuni ucurnartuumarmi, Atami-llu ucurnarquciakun, an'gilat-llu tanqilriit ucurnarquciatgun. 
LUK.9.27	Waniwa piciulriamek qanrutqataramci, maani nangengqalriit ilait tuqu elpekngaitaat Agayutem angayuqauvia tangerpailegmegteggu.”
LUK.9.28	Erenret pingayunelgen pellugngatqerluki makut qallatellmi kinguatgun, Peter John-aaq-llu James-aaq-llu malikluki mayurtuq ingrimun piicagyarturluni. 
LUK.9.29	Piicainanrani-llu kegginaa allayuurtuq, aturai-llu qat'riqapiggluteng qitngirnaqluteng. 
LUK.9.30	Tangerrluku-llu, yuuk malruk qallatellgutkaak, Moses-aam Elijah-m-llu. 
LUK.9.31	Taukuk alairtuk ucurnartuumarmek qallallutek-llu elliin tuqumek aturarkaucianek ukaqvaggun, Jerusalem-aami. 
LUK.9.32	Peter ilagni-llu qavaryukapigtut, tau͡gaam seggaumangnaqngameng ucurnarqucia tangrraat, cali-llu taukuk nangengqallgutek. 
LUK.9.33	Ayakatainanragni, Peter-aam Jesus-aaq qanrutaa, “Ataneq, maancuuminaqvaa, pingayunek enelilta, elpenun Moses-aamun-llu Elijah-mun-llu.” (Wani-wa qanrucini nallua.) 
LUK.9.34	Makunek qallasnginanrani amirlutanguq naligluki, tuaten-llu piameng alingut. 
LUK.9.35	Tuaken-llu amirlumek erinamek niitut, waten qanerluni, “Wani-wa Qetunraqa, nakmik'ngaqa, ellii niisngaciu.” 
LUK.9.36	Erinamek niicimariameng, Jesus-aaq tangrraat kiimenaku. Tamatum-llu nalliini qanrutkenritaat kitumun tangllerteng.
LUK.9.37	Tua-i-llu unuaquan, ingrimek atraumariata, yugugaat pairrsaagaat. 
LUK.9.38	Tangerrluku-llu, yugugaat iliit qayagauq: “Ataneq, kaigavikamken, qetunraqa paqesgu, kiingan yukngamku. 
LUK.9.39	Tangerrluku-llu, anernerrluum kaugaqani alqunaq qanpagalartuq, cagniqercet'laraa-llu kapniurteqevkarluku-llu, qiurqelaraa-llu uitacugpek'naku-llu. 
LUK.9.40	Elitnauraten-llu kaigaviksaaqanka anevkaasqelluku, tau͡gaam caperqaat.” 
LUK.9.41	Jesus-aaq-llu kiuguq, “Arenqiapaa, ukuni ukverkilngurni kinguveqellriani, iqlutmuryulriani-llu, qaillun pitalriamek elpenciiqsia ilalcirlua? Qetunraan taisgu.” 
LUK.9.42	Taisnginanratni-llu, anernerrluum ayaluqercetaa cagniavkarluku-llu. Tau͡gaam Jesus-aam anernerrluk inerquraa, tan'gaurluq-llu tauna anirturluku, atiinun-llu tunluku.
LUK.9.43	Tamarmeng-llu irriut Agayutem ucurnarqucianek. Irriinanratni pillrinek tamalkuitnek, elliin elitnaurani qanrutai, 
LUK.9.44	“Makut qaneryaranka keviuciki ciutevcen̄un, Yuum Qetunraan tunumaarkaucianek yuut unataitnun.” 
LUK.9.45	Tau͡gaam taukut camek qanruciitaat ipesngiimegteggu taringellerkaa, civuuraluteng-llu aptellerkaanek.
LUK.9.46	Tua-i-llu ayuqenriqertut apyutaagulluteng-llu ellmeggnun, nalirteng ciuqliullerkaanek. 
LUK.9.47	Jesus-aam-llu umyugait elpekngamiki, mikelngurmek tegutuq caniminun-llu aqumlluku, 
LUK.9.48	qanrulluki-llu, “Kia imum una mikelnguq ciuniuquniu wii atemkun wiinga ciuniuraanga, wangnek-llu ciuniurilriim ayagcesteka-llu ciuniuraa. Ilasi ellmikutuunrulria tauna ciuqliuguq.”
LUK.9.49	Tua-i-llu John-aaq qanertuq, “Ataneq, tangertukut anernerrlugnek anevkarilriamek aterpegun, wangkuta-llu inerqurarput ilakenrilamteggu.” 
LUK.9.50	Tau͡gaam Jesus-aam qanrutaa, “Inerquqaunrituq, tua-i elpecen̄ek inglukinrilnguq ikayurtekarci.”
LUK.9.51	Tua-i mayuucimallerkani canimellian, Jerusalem-aamun ayallerkaminek taqngairutuq, ciumikun-llu elpengcarilrianek ayagceciuq. 
LUK.9.52	Taukut-llu ayagtut Samaria-rmiut-llu nuniita iliitnun iterluteng, ellii upyutnaluku. 
LUK.9.53	Tamakumiut-llu ciuniunritaat, Jerusalem-aamun ayiin. 
LUK.9.54	Elitnauragken-llu, James-aam John-aam-llu, man'a taringamegnegu, qanertuk, “Ataneq, kenermek-qaa pakmaken igcisqumaarpekuk ukut piunrirtelluki?” 
LUK.9.55	Tau͡gaam elliin tuiggviklukek inerqurak qanerluni-llu, “Qaillun ayuqelriamek anerniumacirpecen̄ek nalluuci. 
LUK.9.56	Wani-wa Yuum Qetunraa tekitenrilan piunririyarturluni yuut yuuciatnek, tau͡gaam anirturyarturluki.” Allanun-llu nunanun ayagtut.
LUK.9.57	Ayainanratni-llu yuum qanrutaa, “Maligtaqunaamken ayallren tamalkuan.” 
LUK.9.58	Jesus-aam-llu qanrutaa, “Kaviaret igtengqelartut, yaqulget-llu unglungqelartut, tau͡gaam Yuum Qetunraan qamiquni nekaitaa.” 
LUK.9.59	Alla elliin cali qanrutaa, “Maligesnga.” Tau͡gaam qanertuq, “Ataneq, ciumek atamnek tungmagciyarturraarcessnga.” 
LUK.9.60	Tau͡gaam qanrutaa, “Tuqumalriit ilameggnek tungmagcikilit, elpet tau͡gaam, ayakina qaneryariurluten Agayutem angayuqauvianek.” 
LUK.9.61	Allam cali qanrusmia, “Maligciiqamken, Ataneq, tau͡gaam tua-ingunrituurcetraarnga ilamnek.” 
LUK.9.62	Tau͡gaam Jesus-aam qanrutaa, “Yuk nunamek itumcissuutem epuanek tegumiarluni kingyalria Agayutem angayuqauvianun atuunrituq.”
LUK.10.1	Makut kinguatni Atanrem cali allat yuinaat pingayun qulnek cipluki nakmikai, ayagtelluki-llu malruuqaqluki nunanun nunarrarnun-llu tekitellerkaminun. 
LUK.10.2	Qanrutai-llu, “Quyurtarkat amllerrsaaqut, tau͡gaam quyurcilriit ikgetut. Taumek quyurciviim Atanra kaigavikiciu ayagcecisqelluku quyurciarkanek quyurcivianun. 
LUK.10.3	Tua-i ayagci, tangerrluku ayagcetamci qusngitun keglunret akuliitnun. 
LUK.10.4	Akivilgirpek'naci, kalngalgirpek'naci, sap'akilgirpek'naci-llu, paircesteci-llu uamutkeksaunaki. 
LUK.10.5	Natmun-llu enemun itquvci, qanrraaqici, ‘Ena man'a uitanqegcingli!’ 
LUK.10.6	Uitanqegcisqellerci-llu ciuniurtengqerkan, tuanciiquq, tau͡gaam ciuniurtailkan elpecen̄un uterciiquq. 
LUK.10.7	Tuani-llu uitaurqici, nerluci merluci-llu taiyuciicetun. Tua-i calilria akingyunarquq. Itertaarpek'naci-llu. 
LUK.10.8	Natmun-llu nunamun tekiskuvci ciuniuqaceci taiyuciicetun nerkici. 
LUK.10.9	Apqucilget-llu tuanelnguut anirturciki qanrulluki-llu, ‘Agayutem angayuqauvian malkaniraaci.’ 
LUK.10.10	Natmun-llu nunanun tekiskuvci ciuniunrilkaceci, tumyaranun anluci qanqici, 
LUK.10.11	‘Tangerrluku nunavci urraa evcugarput ayuqucirci nasvagluku. Tau͡gaam man'a nallunriciu, Agayutem angayuqauvian canimelliucia.’ 
LUK.10.12	Qanrutamci, ernermi taumi Sodom-aarmiut piluaqanruciqut tamakumiuni.”
LUK.10.13	“Nakleng elpet, Chorazin! Nakleng elpet, Bethsaida! Wani-wa caliat elpetegni caliaqumalriit Tyre-armiuni Sidon-ami-llu pimallrukuneng taukumiut umyuarnayagucillruyartut ak'a, missuullernek all'uteng qamllirluteng-llu. 
LUK.10.14	Tau͡gaam qanercetaarun atuyunarqenruciquq Tyre-armiunun Sidon-armiunun-llu elpecen̄i. 
LUK.10.15	Elpet-llu, Capernaum, naluumaciquten-qaa qilagmun? Atam iivkaumaarkauguten camavet.”
LUK.10.16	“Kia imum niiskaci taum niitaanga, kia-llu imum arrsakekunici arrsakaanga cali, kia-llu imum arrsakekunia ayagcesteka-llu arrsakaa.”
LUK.10.17	Imkut-llu yuinaat pingayun qulnek cipluki utertut angnirluteng, qanerluteng-llu, “Ataneq, anernerrluut tuaten niisngaitkut aterpegun!” 
LUK.10.18	Elliin-llu qanrutai, “Wiinga tuunrangayak tangellruaqa qilagmek iggluni kalluum kenratun. 
LUK.10.19	Tangerrluku, piyunarqucingqercetamci ciissirpiit puukatulit-llu tutmaasqelluki, inglukilriim-llu piniinun tamalkuitnun, cam-llu qaillun aknirrngaitaaci watqapik. 
LUK.10.20	Ilangcivkenaku angniutekenriciu anernerrluut niitengraiceci, tau͡gaam angniutekiciu aterpeci igausngacia pakmani.”
LUK.10.21	Tuani-llu Anernerkun Tanqilriakun angnirtuq qanerluni, “Quyavikamken, Aata, qiliim nunam-llu Atanra, makunek iirucavki usvitulriit nallunrilnguut-llu, tau͡gaam mikelnguut taringevkarluki. Tuaten, pili Aata, tuaten atawaungan elpeni. 
LUK.10.22	Cat tamalkuita wangnun tunumaut Atamnek, kia-llu imum Qetunram kituucia nallua, Aatam tau͡gaam; cali-llu Aatam kitucia nalluat Qetunram nallunrircetellrin-llu tau͡gaam nallunritaat.”
LUK.10.23	Tua-i-llu elitnaurat tuiggvikluki qanrutai nallaitgun, “Atawaqertut iit tangllerpecen̄ek tangelriit! 
LUK.10.24	Tua-i qanrutamci, prophet-aat amlleret angayuqat-llu tanglallerpecen̄ek tangerrsuumiryaaqellruut tangerpek'naki-llu, niitelallerpecen̄ek-llu niicugyaaqellruut, niitevkenaki-llu.”
LUK.10.25	Tangerrluku-llu, alerquutet elisngastaita iliit naspaaluku qanertuq, “Elitnauristaa, cakun piksaguciiqsia unguva nangyuilnguq?” 
LUK.10.26	Tua-i qanrutaa, “Qaillun igausngaa alerquutni? Qaillun naaqilarcit?” 
LUK.10.27	Taum-llu kiugaa, “Ataneq elpet Agayuten kenkarkaugan ircaqurpegun tamalkirrluten, tarnerpegun-llu tamalkirrluten, pinirtacirpegun-llu, umyuarpegun-llu tamalkirrluten, ilan-llu elpetun pitarrluku.” 
LUK.10.28	Elliin-llu kiugaa, “Elluarrluten kiuguten, tuaten pii, tua-i unguvaciquten.” 
LUK.10.29	Tau͡gaam qanerniarutkarcurluni, Jesus-aamun qanertuq, “Kinkusmi ilaksia?” 
LUK.10.30	Jesus-aam-llu kiugaa, “Yuk Jerusalem-aamek Jericho-mun atrallruuq. Tua-i-llu tuqutarayulit alqunaq piat, callugluku uayaaraat pivialuurrluku-llu unitaat. 
LUK.10.31	Tua-llu piqerluni agayulirtem atralriim tamaaggun tangerrsaaqeng'e'rmiu neguqanirluku kituraa. 
LUK.10.32	Tuaten-llu agayuviliurtet iliita tekicaaqaa, tangrramiu neguqanirluku kituraa. 
LUK.10.33	Tau͡gaam Samaria-rmiut iliita, pektellermini tekitaa, tangrramiu takumcukaa. 
LUK.10.34	Ullagluku-llu ekii pategcirai uqumek, wine-amek-llu kuvevikluki, ungungssiminun-llu uggluku allanivigmun ayautaa, aulukluku-llu. 
LUK.10.35	Unuaquan-llu ayakataami akicuaraagnek anciuq allaniviliurtem̄un tunlukek qanrulluku-llu, ‘Aulukiu, ciplukek atuquvet akilirciqamken ut'reskuma.’ 
LUK.10.36	Tua-llu ukut pingayun naliat, taum tuqutarayulit nangtellrata ilakau?” 
LUK.10.37	Tua-i-llu kiugaa, “Takumcukesten̄i-wa.” Jesus-aam-llu qanrutaa, “Ayagluten, tuaten-llu pimikina.”
LUK.10.38	Tua-i-llu peknginanermeggni nunarrarmun tekitut. Tuani-llu arnam Martha-mek atelgem eneminun ciuniuraa. 
LUK.10.39	Ellii-llu alqangqertuq Mary-mek at'legmek. Tauna Jesus-aam ciuqerrani aqumgaluni niicugniluni qanellrinek. 
LUK.10.40	Tau͡gaam Martha yagarcetuq neqliullermini, tailuni-llu elliinun qanertuq, “Ataneq, elpeni-qaa canrituq alqama ikayunrilngermia neqliullemni? Qanrusgu ikayuusqellua.” 
LUK.10.41	Tau͡gaam Atanrem kiugaa, “Martha, Martha, piyuumilartuten arenqianak tamanek. 
LUK.10.42	Wani-wa atauciq tau͡gaam cataicunailnguq, tua-i Mary-m tamana assilria cucukaa, tegumangaituq-llu elliinek.”
LUK.11.1	Tua-i-llu cat iliitni piicallerminek taqngan, elitnaurain iliita qanrutaa, “Ataneq, piicagyaramek elicungcarkut, John-aam elitnauraminek elicungcarillruciatun.” 
LUK.11.2	Tua-i qanrutai, “Piicakuvci waten qanqici: ‘Atavut, qilagmetellria, atren kenciknarili, angayuqauviin tekilli, pisqucin nunam qaingani piuli qilagmitun, 
LUK.11.3	neqkamten̄ek unuaquaqan cikirkut, 
LUK.11.4	assiilngumten̄ek-llu au͡g'ariskut, wangkuta-llu wangkutnun assiilngilriit au͡g'aritelaucimcetun, picetaarutmun-llu pivkaqsaunata assiilngurmek-llu aviuskut.’”
LUK.11.5	Qanrutai-llu, “Ilasi yugnikek'ngangqerquni, unuum-llu qukallrani ullagluku qanruskuniu, ‘Yugnikekmaa, kelipanek pingayunek cimirarkamnek pinga, 
LUK.11.6	tua-i yugnikekemnek allanicanga allanitkaunii-llu elliinun.’ 
LUK.11.7	Qamaken-llu kiuciqlia waten, ‘Qessaniurcetenrilnga, ak'a amik kelucaumauq, irniama-llu qavallguciatnga, makcesciigatua cikirnaluten.’ 
LUK.11.8	Qanrutamci, makcunrilnger'mi yugnikucia pitekluku, tau͡gaam taqsuariucia pitekluku makciiquq, cikirluku-llu piyugtaciatun. 
LUK.11.9	Tuaten cali qanrutamci: Kaigaci, tua-i cikiumaciquci, yuarci, nataqutnaurtuci, tukriaqici, tua-i ikirucimaciquci. 
LUK.11.10	Wani-wa kina imna kaigalria cikiumalartuq, kina-llu imna yualria nataqut'lartuq, kina-llu tukrialria ikirusngaluni. 
LUK.11.11	Nalirpeci ataulriim qetunrani keliparyukan, teggalqumek cikirciqau, wall'u neqyukan, ciissirpagmek cikirluku? 
LUK.11.12	Wall'u peksuryukan, puukatulimek ciissimek cikirciqlia? 
LUK.11.13	Atam, elpeci elluatuunrilngerpeci, irniaci assilrianek cikiryuumilaraci, qaillun-mi amllenrulriamek atavci qilagmelnguum cikirciqaki kaigavikesten̄i Anernermek Tanqilriamek.”
LUK.11.14	Anernerrluk-llu qanyuilnguq anevkaraa, anernerrluk-llu anumarian, qanyuilnguq qallacaurtuq; yugugaat-llu irriut. 
LUK.11.15	Tau͡gaam ilait qanertut, “Anernerrluut atanratgun anernerrluut anevkalarai.” 
LUK.11.16	Allat cali, naspaagaat nallunailkutmek qilagmek tangerrsugluteng. 
LUK.11.17	Umyugait nallunrilamiki, qanrutai, “Angayuqauviim yui ellmeggnun inglukuskuneng angayuqauvik piunrirarkauguq, enelgutkelriit-llu inglukuskuneng uitangaitut. 
LUK.11.18	Tua-i-llu tuunrangayak ellminek inglukekuni, qaillun-mi angayuqauvingqerciqa? Tua-i qanravci anernerrluut atanratgun anernerrlugnek anevkarinilua. 
LUK.11.19	Tua-i-llu wiinga anernerrluut atanratgun anernerrlugnek anevkarikuma, nau͡gg'un qetunrarpeci anevkalartatki? Taumek ellait cuqcistekciqaci. 
LUK.11.20	Tau͡gaam wiinga Agayutem piniakun anernerrlugnek anevkarikuma, Agayutem angayuqauvian malkaniumaaci. 
LUK.11.21	Tau͡gaam yuum pinilriim caskungqerrluni eneni tarikekuniu aklui uitaarkaugut cavkenateng; 
LUK.11.22	cali tau͡gken elliini pininrulria tekiskan cirlakluku-llu, saskuinek teguiciqaa cacetuqutekellrinek akluinek-llu uayarluku. 
LUK.11.23	Kina imna ilikenrilkeka, taum inglukaanga, kina-llu imna quyurcillgutkenrilkeka sekavcilartuq.
LUK.11.24	“Anerneq caarrluulria yugmek an'aqami, kinernerkun ayalartuq uitanqegcillerkarcurluni, nataqutenrilami-llu qanerciquq, ‘Uterrlii enemnun anllemnun.’ 
LUK.11.25	Tekiskuniu-llu tangerciqaa elluarluni carrinqeggluni. 
LUK.11.26	Nutaan ayagciquq ilakarcurluni anernerrlugnek malrunlegnek ellmini arcaqanrulrianek, iterluteng-llu uitavikluku. Tua-i-llu taum yuum ayuqucia kinguqliq arcaqanruarkauguq ciuqlirmi.”
LUK.11.27	Makunek-llu qallasnginanrani, yugugaat iliit arnaq qayagpagtuq qanrulluku, “Atawauvaa tauna elpenek qingalleq, elpenek-llu aamarcilleq!” 
LUK.11.28	Tua-i-llu qanertuq, “Atam waten tau͡gaam, atawaugut imkut Agayutem qaneryaraanek niitellriit aturluki-llu!”
LUK.11.29	Yugugaat quyurrvikngatni qalarutai, “Ukut yuullgutkelriit caarrlugmi yuullgutkut. Nallunailkutamek yuartut, tau͡gaam nallunailkutamek pimangaitut, Jonah-m prophet-aam pianek tau͡gaam. 
LUK.11.30	Jonah nallunailkutaullertun Nineveh-rmiunun, tuaten-llu Yuum Qetunraa nallunailkutaugarkauguq ukunun yuullgutkelrianun. 
LUK.11.31	Sheba-m atanran arnam ukut yuullgutkelriit qanercetaarvigmi nangengqallgutekciqai assiilkelluki-llu, tua-i ellii nunam iquanek taillruami Solomon-aam umyuartutacia niitnaluku, tangerrluku-llu Solomon-aam angenra maantuq. 
LUK.11.32	Nineveh-rmiut-llu ukut yuullgutkelriit qanercetaarvigmi nangengqallgutekciqait assiilkelluki-llu, tua-i umyuarnayagucillruameng Jonah-m qalarucateng, tangerrluku-llu Jonah-m angenra maantuq.
LUK.11.33	“Yuum-wa kenurraq kumareskuniu enem atlianun ellingaitaa, wall'u yaassiigem acianun, tau͡gaam kenurrarvigmun elliciqaa itellrianun tanqia tangrresqelluku. 
LUK.11.34	Iin temvet kenurraqaa, takvikuni iin temen-llu tanqigmeciiquq, tau͡gaam takvialkuni temen-llu tan'germeciiquq. 
LUK.11.35	Taumek tanqik elpenelnguq murilkiu tan'geruyuartuq. 
LUK.11.36	Taumek temen tamalkuan tanqigimakuni tan'gertaunani-llu ilii, tua-i tamarmi tanqigmeciiquq imutun kenurratun tanqigcen̄ani kumalriatun tanqigingaluten.”
LUK.11.37	Qallasnginanrani Pharisee-aam neryartuusqaa; elliin-llu maligtaa aqumluni-llu stulumi. 
LUK.11.38	Erurraanrilucia Pharisee-aam elpekngamiu alangaartuq. 
LUK.11.39	Atanrem-llu qanrutaa, “Elpeci Pharisee-aani saskat qantat-llu elatait nallaitgun erularaci, tau͡gaam elpeci umyuarpeciuggun tegleganeq caarrliqutmek-llu imalguuci. 
LUK.11.40	Elpeci usviilngurni! Elatiin-qaa piurcestiin ilua cali piurtellrunritaa? 
LUK.11.41	Tau͡gaam ilua carrirraarciu, nutaan, cat tamarmeng carriumaciqut elpecen̄un.”
LUK.11.42	“Tau͡gaam, nakleng elpeci Pharisee-aani! Naucetaat qulngurutiit elliitekautek'laavciu, piciuneq-llu Agayutmek-llu kenkiyaraq tuacesqinarluku. Tamana aturarkauyaaqerci, ukut-llu tuacesqinarpek'naki. 
LUK.11.43	Nakleng elpecen̄i Pharisee-aani! Agayuvigmi aqumlleret kiaqliit aqumviksulaavciki, tuneniarvigni-llu pivakesqumalaavci. 
LUK.11.44	Nakleng elpeci! Qungutun alaitenrilngurtun ayuqngavci, tamakut yuut tutmalarait nalluluki.”
LUK.11.45	Alerquutnek elisngalriit iliita kiugaa, “Elitnauristaa, makunek qallalluten wangkuta-llu cali assiilkem̄iarpekut.” 
LUK.11.46	Qanertuq-llu: “Nakleng elpeci-llu! Yuut qugcet'laavciki quukatayunailngurnek, elpeci tau͡gken unatevcen̄ek yaggviksugpek'naki. 
LUK.11.47	Nakleng elpeci! Prophet-aat qunguit piliaqelaavciki ciuliarpeci tuqutellrit. 
LUK.11.48	Tamaaggun nallunailartuci ciuliarpeci caliarit canrilkelluki, tua-i ellaita tuqutellruitki, elpeci-llu qunguit piliaqluki. 
LUK.11.49	Taumek Agayutem Umyuartutacia waten piuq, ‘Ellaitnun prophet-aanek apostle-aanek-llu ayagceciciqua, tua-i-llu tamakut ilait inglukluki tuquciiqait.’ 
LUK.11.50	Tua-i prophet-aat tamarmeng augat, nunam piurtellran kinguakun kuvumalria ukunun yuullgutkelrianun tut'esqelluku. 
LUK.11.51	Wani-wa Abel-aam auga ayagniutekluku Zacharias-aam auga engelkarrluku, tauna piunrilleq ekuaviim agayuviim-llu akunliigni. Ilumun, qanrutamci, ukunun yuullgutkelrianun tamana tusngaarkauguq. 
LUK.11.52	Nakleng elpeci alerquutnek elisngalriani! Ayuqucingnam kelucaa iiravciu. Elpeci itenrituci, iteryuumilriit-llu itercetenritaci.” 
LUK.11.53	Tuaken-llu anngan igatulit Pharisee-aat-llu apqauraat ilungluteng tamanek, qanercetaangnaqluku, 
LUK.11.54	kellutqapiggluku qancurlallerkaanek.
LUK.12.1	Tua-i-llu yugugaat amlleret quyurtengata ilateng tuaten tutmarluki, elitnaurani ciumek qanrutai, “Mulngakici Pharisee-aat quulciiraatnek, wani-wa malrugnek umyuangqerruciatnek. 
LUK.12.2	Wani-wa patumalriartaituq patuirumangailngurmek, iirumalriartaunani-llu elpekumangailngurmek. 
LUK.12.3	Taumek tan'germi qanllerci tanqigmi niicimaarkauguq, agyumcilci-llu enecuarmi, enet qaingatni qayagaurutnguciqut.
LUK.12.4	“Qanrutamci-llu, yugnikekmaa, yuum temiinek tuqucilria alikenriciu, allamek pinqiggviilan. 
LUK.12.5	Tau͡gaam apertuutnaamci alikarkarpecen̄ek, alikiciu, tauna tuqucirraarluni egciyugngalria kenermun nipsuilngurmun. Ataam qanrutamci, alikiciu tamana! 
LUK.12.6	Yaquliyagaat-qaa talliman tunumaksaitelartut akicuaraagnun? Atauciunger'mi-llu nalluyagucimangaituq Agayutmi. 
LUK.12.7	Tuaten-llu qamiquvcen̄i nuyat naaqumaut. Alingenrici, qununarqenruqapigtuci yaquliyagarugarni.
LUK.12.8	“Qanrutamci-llu, kina imna wangnek qanrutkilria yuut ciuqerratni, tauna Yuum Qetunraan cali qanrutekciqaa Agayutem an'gilain ciuqerratni. 
LUK.12.9	Tau͡gaam aassaqutekesteka yuut ciuqerratni tauna cali aassaqutekumaarkauguq Agayutem an'gilain ciuqerratni. 
LUK.12.10	Kia-llu imum Yuum Qetunraa piciliutekekuniu, tauna au͡g'aricimaarkauyaaquq, tau͡gaam Anernerem Tanqilriim piciliutekestii au͡g'aricimangaituq. 
LUK.12.11	Tua-i-llu ayauskaceci qaillukuarvignun, atanrulriit piuranrit-llu ciuqerratnun, umyuarrlugcaryaqunaci qaillun kiugarkaucirpecen̄ek, wall'u qallatarkaucirpecen̄ek. 
LUK.12.12	Tua-i tuani Anernerem Tanqilriim ayuqucirturciqngaci qaneryararkarpecen̄ek.”
LUK.12.13	Yugugaat-llu iliita qanrutaa, “Elitnauristaa, amaqliqa qanrusgu paitarkanek avgucesqellua.” 
LUK.12.14	Tau͡gaam qanrutaa, “Usuuq, kia picirkirtanga cuqcisten͞gusqellua wall'u avgisten͞gusqellua elpecen̄i?” 
LUK.12.15	Qanrutai-llu, “Murilkici, ciknayaramek, tua-i yuum akluni amllengraata unguvatekngailaki.”
LUK.12.16	Cuqyutmek-llu qalarutai, “Tukuulriim naucetaarvia naugillruuq amllernek. 
LUK.12.17	Ellminek-llu qaillukuartuq qanerluni, ‘Qaillun piciqsia, naucetaanka qemaggviilata?’ 
LUK.12.18	Qanerluni-llu, ‘Waten pikilii. Qemaggviinka itumlluki angenritnek pililii. Nutaan qemaggvingqerciqua mukaarkamnun aklumnun-llu. 
LUK.12.19	Nutaan tarnemnun qanerciqua, Tarnemaa, aklungqerrarkauguten ak'anun, cakviurpek'nak nerlaqina mer'aqluten-llu, angnirrlainarluten-llu.’ 
LUK.12.20	Tau͡gaam Agayutem qanrutaa, ‘Usviilnguuq! Mat'umi unugmi anernerpenek teguimaarkauguten, aninqelten-llu kia pikciqaki?’ 
LUK.12.21	Waten ayuqelartuq tukuutminek aninqilria, Agayutmi tau͡gken caunani.”
LUK.12.22	Elitnauraminun-llu qanertuq, “Umyuarrlugcaryaqunaci yuullerkarpecen̄ek, nerrlerkarpecen̄ek, qaivcen̄un-llu aturarkarpecen̄ek. 
LUK.12.23	Tua-i unguva qununarqenruuq neqkani, tema-llu aturarkani. 
LUK.12.24	Atam, tulukaruut umyuaqiciki, nauceciiyuitut, quyurciiyuunateng-llu, qemaggviinateng elliviinateng-llu, tau͡gaam Agayutem nerevkalarai. Tualli-wa elpeci qununarqenrulriaci yaqulegni! 
LUK.12.25	Kia nalirpeci umyuarrlugcarallermikun angtacini usguciqau? 
LUK.12.26	Tua-i-llu arcaqanrilnguut caperqekuvciki, ciin umyuarrlugcarpakalarceci allanek? 
LUK.12.27	Umyuaqiciki naunraat tangerrsunarqelriit, qaillun naulauciat cakviuyuunateng, tupiyuunateng-llu, tau͡gaam qanrutamci, Solomon-aam ucurnarqucirtuumarmi ayuqenritai tamakut. 
LUK.12.28	Tua-i-llu Agayutem naunrat marametellriit, ernerpak naulriit, unuaquan-llu muriusngaarkauluteng, aturangqercecamiki, nutaan nallunaunani aturangqerceciiqaaci elpeci ukverkilngurni! 
LUK.12.29	Cumigutkenriciu-llu nerrlerkarci mell'erkarci-llu, umyuarrlugcarpek'naci-llu. 
LUK.12.30	Tamakut ukvenrilnguut cumrutek'larait, tau͡gaam atavci nallunrit'larai tamakut aturarkaci. 
LUK.12.31	Tau͡gaam, cumiguciu elliin angayuqauvia, tamakunek-llu piilngaituci. 
LUK.12.32	Alingenrici, quyungqakuinralriani, Atavci cikiryuumiraaci angayuqauviminek. 
LUK.12.33	Tuniciki caci tamalkuita cikiutekluki, akiviutangqerrnaurtuci ak'allaurcuilngurnek, tukuutekamek-llu qilagmelngurmek nangyuilngurmek, teglengalriim tekicunailkiini parum-llu piunrirngailkiini. 
LUK.12.34	Tukuuceci nanelkan, ircaqurci-llu tuanciiquq.
LUK.12.35	“Naquggluci upingaci, kenurraci-llu kumavkarluki. 
LUK.12.36	Elpeci ayuqnaurtuci angucetun atanermeggnek kassuucaram nerevkaritiinek uterteqatalriamek utaqalgilriatun, tua-i tekilluni tukriaqan egmian ikirucuumaluku. 
LUK.12.37	Atawaqertut taukut pistet Atanrem tekiskateng murilkelriit; ilumun, qanrutamci, ellminek naquggluni nerevkarciqai tungaunani neqliurluki. 
LUK.12.38	Pegg'aryaram aipaani, wall'u pingayuatni tuaten tekiskaki, atawaqertut taukut! 
LUK.12.39	Tau͡gaam man'a nallunriciu, teglengalriim sass'ami taumi teglegyartullerkaa, enem yuan nallunrilkuniu murilkessartuq eneminek ikircivkarpek'naku. 
LUK.12.40	Elpeci-llu upingaci, Yuum Qetunraa tekitarkaungan sass'ami umyuaqenrilkevcen̄i.”
LUK.12.41	Peter-llu qanertuq, “Ataneq, wangkutnun-qaa tau͡gaam cuqyun man'a qanrutkan, wall'u tamalkuitnun?” 
LUK.12.42	Ataneq-llu qanertuq, “Kina-mi tauna piciuluni ellatuluni-llu pisten͞gua, atanrem pistem̄inun qaunqesten͞gurtarkaa, pikaitnek cikilararkauluki nerrlerkaat pinariaqan? 
LUK.12.43	Atawaqertuq pista tauna tuaten pikuni atanemi tekiskani. 
LUK.12.44	Ilumun, qanrutamci, piminun tamalkuitnun qaunqesten͞gurciiqaa. 
LUK.12.45	Tau͡gaam pista tauna umyuamikun qanqan, ‘Ataneqa muluuq,’ pisten͞gullgutni-llu kaugtuangluki, ner'aqluni, mer'aqluni, taangiqluni-llu. 
LUK.12.46	Tua-i pistem taum atanra tekiciiquq ernermi umyuaqenrilkiini sass'ami-llu taum nallukiini. Piqerturciqaa-llu, piciunrilngurnun-llu ilakevkarluku. 
LUK.12.47	Pista-llu tauna atanermi pisqutii nallunrilngermiu, upcimavkenani pisqutii-llu aturpek'naku, piqertuarumaarkauguq cakneq. 
LUK.12.48	Tau͡gaam nalluyurcilria, pinarqelrianek atunge'rmi, cakneq piqertuarumangaituq. Amllermek cikiumalria pisqumanruarkauguq, cali-llu aulukinruvkaumalleq pisqumanruarkauluni.
LUK.12.49	“Tekitua keneq nunamun tuc'etnaluku, qaillun-llu piciqsia ak'a kumangumarikan? 
LUK.12.50	Angllurvigkangqertua angllurarkaulua. Uivagcilaryaaqua qaqitellerkaanek. 
LUK.12.51	Umyuartequci-qaa nepaitmek tekiucuklua nunamun? Qang'a, tuaten pinritua, tau͡gaam inglukucaramek. 
LUK.12.52	Wak'nirnek enemelnguut tallimaukuneng, pingayun malruk inglukciqagket, malruk-llu taukunun ingluliullutek. 
LUK.12.53	Ayuqenriqerciiqut-llu inglukulluteng, atiin qetunrani qetunraan-llu aatani, aaniin-llu panini panian-llu aanani, cakian-llu ukurrani ukurriin-llu cakini.”
LUK.12.54	Yugugaat-llu qanrusmii, “Kanaknerem tungii amirlutangaqan, tangrrucirpeciuggun qanlartuci ellallungqatarniluku. Tuaten-llu pilartuq. 
LUK.12.55	Ungalamek-llu anuqlirqan qanlartuci kiircetqapigciiqniluku. Tuaten-llu pilartuq. 
LUK.12.56	Elpeci malrugnek umyualegni! Nunam qiliim-llu ayuqucia nallunritarci, tau͡gaam qaillun piluci kangingenriceciu mat'um nallii? 
LUK.12.57	Ciin-llu elpecen̄ek cuqteksaiceciu elluaq piarkarci? 
LUK.12.58	Tua-i inglun kenegyagutengnaqiu cuqcistem̄un ullautellerpetegni, cuqcistem̄un tunyuaraaten, cuqcistem-llu anguyagtem̄un, anguyagtem-llu itercivigmun itertelluten. 
LUK.12.59	Qanrutamken, tuaken anngaituten anucimirqecetaarutem akilitlerkaan engeliinun.”
LUK.13.1	Tua-i-llu tuanelnguut ilaita qanrutaat imkunek Galilee-armiunek, qaillun Pilate-aam augitnek auvuillrucia elliitaita ekuagarkaatnun. 
LUK.13.2	Elliin kiugai, “Umyuartequci-qaa tamakut Galilee-armiut assiilngilriarunruyukluki ilameggni tamaitni, tuaten nangcimiita? 
LUK.13.3	Qanrutamci, tuaten pinritut; cali-llu elpeci umyuarnayagucinrilkuvci tuacetun cali piunrirciquci. 
LUK.13.4	Wall'u umyuartequci-qaa imkut akimiar pingayunek cipluku Siloam-ami enem kangran ayaluqerrvikellri, picurlaumanruyukluki Jerusalem-aarmiuni tamaitni? 
LUK.13.5	Qanrutamci, tuaten pinritut; elpeci-llu umyuarnayagucinrilkuvci tuacetun piunrirciquci.”
LUK.13.6	Cuqyutmek-llu mat'umek qalaruciuq, “Yuk naucetaarvimini napangqellruuq atsangqetulimek; ullagaa-llu atsainek pinaluni, tau͡gaam nataqutenrituq. 
LUK.13.7	Tua-i-llu napaliurta qanrutaa, ‘Tang, allrakuni pingayuni tailaryaaqua atsanek tegutnalua uumek napamek, unangeksaunii-llu. Kitaki kepluku iqusgu, piviilqutauvkarpek'naku.’ 
LUK.13.8	Taum-llu kiugaa, ‘Uitasgu, cali maa-irpak nunii itumciiqaqa naungigcarluku-llu. 
LUK.13.9	Nutaan naugikan allamiku uitaniartuq, tau͡gaam pinrilkan kepluku iqutniaran.’”
LUK.13.10	Elicungcarillruuq-llu Sabbath-aami agayuviit iliitni. 
LUK.13.11	Tuantuq-llu arnaq anernerrlulek unaqserrnarqelriamek allrakuni akimiaq pingayunek cipluki, apungumarrlainarluni maktesciigatqapiggluni. 
LUK.13.12	Jesus-aam-llu tangrramiu, taisqaa qanrulluku-llu, “Arnaaq, angicimauten apqucirpenek.” 
LUK.13.13	Unatminek-llu patgani egmian nengtuq. Agayun-llu nanrarluku. 
LUK.13.14	Agayuviim-llu atanra cangayugtuq Jesus-aaq anirturian Sabbath-aami, yugugaat-llu qanrutai, “Nauwa ernerni arvinlegni yuut caliarkaugut. Tuani tau͡gaam tailuci canrircecimaluci, Sabbath-aami pivkenaci.” 
LUK.13.15	Tau͡gaam Atanrem kiugai, “Elpeci malrugnek umyualegni! Tamarpeci kuluvangqellriani wall'u ciulvagmek, petuirraarluku-qaa meqsarturceteksaitelararci Sabbath-aami? 
LUK.13.16	Una-qaa tau͡gken arnaq, Abraham-aam kinguvrin iliit, tuunrangayiim qillerqumakii makuni allrakuni akimiaq pingayunek cipluki, angicunaituq-qaa qillerqumallerminek Sabbath-aarungraan?” 
LUK.13.17	Waten qanrami inglukesten̄i kiaresngiacetai, yugugaat tau͡gken tamarmeng quyaut pillrinek tamalkuitnek atawauqapigtellrianek.
LUK.13.18	Tau͡gaam qanertuq, “Catun Agayutem angayuqauvia ayuqciqa? Camun-llu ayuqestassiiguciiqsia? 
LUK.13.19	Imutun mustard-aam naucetaarkaatun ayuquq yuum naucetaarviminun nauceciiriskiitun, nauguq-llu napaurrluni, yaqulget-llu ellamelnguut unglurviksaurrluku.”
LUK.13.20	Qanenqigtuq-llu, “Camun Agayutem angayuqauvia ayuqestassiiguciiqsia? 
LUK.13.21	Ayuquq quuleciratun, arnam tegukiitun mukaarrarmun avulluku, kiituani tamalkuan ulevkaraa.”
LUK.13.22	Tua-i-llu nunarpiit nunarraat-llu tumekluki elicungcariluni-llu, pektuq, Jerusalem-aam tungiinun. 
LUK.13.23	Yuum-llu aptaa, “Ataneq, anirtuumaarkat-qaa ikgetut?” Qanrutai-llu, 
LUK.13.24	“Amigkun nequkilngurkun itengnaqkici, tua-i qanrutamci, amlleret itengnaqsaaqeciqut, tau͡gaam pisciigaciiqut. 
LUK.13.25	Wani-wa enem yua makluni amik kelucaqaku, elpeci-llu elatiinlluci tukriarluci-llu qanerluci, ‘Ataneq, ikiruskut;’ kiuciqaaci, ‘Nalluamci naken kingunengqerruciitamci.’ 
LUK.13.26	Kiuyaaqeciquci-llu, ‘Nerlallruukut mer'aqluta-llu ilakluten, elpet-llu elicungcariluten nunamten̄i.’ 
LUK.13.27	Tau͡gaam kiuciqaaci, ‘Naken kingunengqerruciitamci, wangnek ayagci, elpeci assiilngurnek calilriani!’ 
LUK.13.28	Tuani qiaciquci keggutevcen̄ek-llu kavcagciluci, Abraham-aaq, Isaac-llu, Jacob-aaq-llu tangerquvciki Agayutem angayuqauviani, elpeci tau͡gken tuaken cingqaqumaluci. 
LUK.13.29	Yuut-llu tekiciiqut calaramek kanavamek-llu, negeqvamek ungalamek-llu, stuulumi-llu aqumeciqut Agayutem angayuqauviani. 
LUK.13.30	Tangerrluku-llu, ilait kinguqliit ciuqliurtarkaugut, ciuqliit-llu ilait kinguqliurrluteng.”
LUK.13.31	Sass'am-llu taum nalliini Pharisee-aat ilaita ullagaat, qanrulluku, “Maaken anluten ayii, tang Herod-aam tuqucugaaten.” 
LUK.13.32	Qanrutai-llu, “Kitaki kaviaq tauna qanruciu waten, ‘Tangerrluku, unuamek unuaqu-llu anevkariunga anernerrlugnek canrirceciaqlua-llu, erenret tau͡gaam pingayuatni qaqiciciqua. 
LUK.13.33	Ilangcivkenaku ciunemkun gilerciiqua unuamek unuaqu-llu, yaaliaku-llu cali, tua-i prophet-aaq Jerusalem-aunrilngurmi piunrirngailan.’
LUK.13.34	“Nakleng, Jerusalem-aaq, prophet-aanek tuqurqilriami, teggalqunek-llu miluquluki elpenun ayagcecimalriit! Pulengtaq wani-wa irniaten quyurcularyaaqanka tuacetun yaqulgem piyagaminek quyurcilauciatun yaqugmi aciagnun, tau͡gaam elpeci piyunrituci. 
LUK.13.35	Atam, enesi pegcimaarkauguq elpecen̄un cairulluni. Qanrutamci-llu maa-i tangerrngaitarpecia waten qanllerkarpeci engeliinun, ‘Atawaqerli Atanrem atrakun tekitellria!’”
LUK.14.1	Cat iliitni Sabbath-aami Pharisee-aat iliita atanrulriim eniinun itellrani neryarturluni, tarikaat. 
LUK.14.2	Tangerrluku-llu, tuantuq yuk puvmek naulluutelek. 
LUK.14.3	Jesus-aam-llu alerquutet elisngastait, Pharisee-aat-llu aptai, “Atam, Sabbath-aami-qaa yungcariyunaituq?” 
LUK.14.4	Tau͡gaam taukut kiuyunritaat. Tua-i teguluku canrircetaa ayagtelluku-llu. 
LUK.14.5	Taukut-llu qanrutai, “Ilavci-qaa, ciulvani wall'u kuluvani elakamun igeskan, egmian nugcarturngaitaa agayunrungraan?” 
LUK.14.6	Kiutekaitut cali mat'umun.
LUK.14.7	Tua-i-llu neryartuusqumalriit elpekngamiki kiaqsissaalriit, cuqyutmek qalarutai, 
LUK.14.8	“Kassuucaram nerevkaritiinun neryartuusqumakuvet, kiaqsissaagpek'nak aqumekina, tua-i elpeni takarnanrulria kelgumayuartuq, 
LUK.14.9	kelegtevvet-llu ullagluten piyuaraaten, ‘Avisgu una,’ tua-i elpet kiaresngianak uaqlirnun nugtarciiquten. 
LUK.14.10	Tau͡gaam neryartuusqumakuvet, uaqlirnun aqumekina, kelegtevvet-llu ullagluten qanrucuaraaten, ‘Yugnikekmaa, kiavarluten,’ nutaan nerellgutevni pikegtakumaciquten. 
LUK.14.11	Tua-i kina imna ellminek pivakellria caunrilkumaarkauguq, nutem-llu ellmikutuulria pivakumaarkauluni.”
LUK.14.12	Kelegten̄i-llu qanrutaa, “Nerevkarikuvet apiatami, wall'u atakumi, yugnikekten wall'u ilaten, wall'u tungelquten, wall'u nunalguteten tukuulriit, nallaitgun kelenrilngerpeki, tua-i ellaita cali kelegyuaraatgen akinaurluten. 
LUK.14.13	Tau͡gaam elpet nerevkarikuvet, caitulriit, mangamculriit, tussitellriit, cikmiumalriit-llu kelegki. 
LUK.14.14	Nutaan atawaqercecimaciquten, tua-i taukut akinaurngailatgen. Elpet-llu nunuliumaciquten ellualriit makyutiitni.”
LUK.14.15	Tamana nerellgutain iliita niicamiu qanrutaa, “Atawaqertuq kina imna ner'arkaq Agayutem angayuqauviani!” 
LUK.14.16	Tau͡gaam qanrutaa, “Yuk angelriamek nerevkarillruuq, amllernek-llu kelgiluni. 
LUK.14.17	Tua-i-llu pinarian pisten̄i ayagcetai neryartuusqumalriit qanrucesqelluki, ‘Taici, cat tamarmeng upingariata.’ 
LUK.14.18	Tau͡gaam tamarmeng ayuqluteng avalissa'artut. Ciuqliim qanrutaa, ‘Naucetaarvigmek kipucama, tangerrsartuqatarqa, kaigavikamken, qanerniaruskia.’ 
LUK.14.19	Allam-llu qanrutaa, ‘Kuluviit akiqliqarkat tallimainguluki kipucamki, naspaaqataranka, kitaki, qanerniaruskia.’ 
LUK.14.20	Allam-llu qanrutaa, ‘Nulirtuama, taisciigatua.’ 
LUK.14.21	Pista-llu tekituq makunek apervikualuku ataneni. Tua-i-llu enem atanra cangayuami pisten̄i qanrutai, ‘Patagmek ayagci tumyaranun pekcaranun-llu, taivkarluki caitulriit, mangamcuulriit-llu, cikmiumalriit-llu tussitellriit-llu.’ 
LUK.14.22	Pista-llu qanertuq, ‘Pisqucin pimauq, tau͡gaam cali pivingqertuq.’ 
LUK.14.23	Tua-i-llu atanrem pista qanrutaa, ‘Ayii pekcaranun yaaqvalircaranun, kilganun-llu, yuut eguaqurluki, eneka yugyaasqumiimku.’ 
LUK.14.24	Tua-i qanrutamci, kelgumalriit imkut nerevkariteka uigngaitaat.”
LUK.14.25	Yugugaat yugyakapiggluteng maligtaat, elliin-llu tuiggvikluki qanrutai, 
LUK.14.26	“Yuum ullakunia tau͡gaam atani aanani-llu, nuliani-llu irniani-llu, anelgutni-llu arcaqakekuniki, unguvani-llu cali tuaten, tauna wiinga elitnauraqngaitaqa. 
LUK.14.27	Kia-llu kelistani qugluku maligtenrilkunia, elitnauraqngaitaqa. 
LUK.14.28	Tua-i ilasi, eneliyukuni qertulriamek, ciumek-qaa akingqerrarkaucia cuqteksaitelaraa, akikairutnayukluni taqvailgan? 
LUK.14.29	Tua-i inguqirirraarluni, tau͡gaam taqesciiganaku, tangvagtain temciarautekciqaat, 
LUK.14.30	qanraqluteng, ‘Una yuk eneliyaaquq, tau͡gaam taqesciigataa.’ 
LUK.14.31	Angayuqaq-llu anguyagterluni tiissitsaanek qulnek, ayakuni angayuqaullgutni anguyautnaluku, tau͡gken tauna anguyagterluni tiissitsaanek yuinarnek, qaillukuarngaituq-qaa cirliqenritlerkaminek? 
LUK.14.32	Caperqekuniu-llu, mallgupailgan ullagceciiqaa kaigavikluku nepaitellerkaminek. 
LUK.14.33	Taumek, kia imum nalirpeci pini tamalkuita pegcuumiilkaki elitnauraqesciigataqa.
LUK.14.34	“Taryuq assirtuq, tau͡gaam taryurninairuskan, naken taryurninariciqa? 
LUK.14.35	Atuqaunrituq nunamun-llu nauturnircautnguvkenani, ciqicimaarkauguq tau͡gaam. Kina imna niitetuli, niilli!”
LUK.15.1	Akiliqurautnek quyurcistet assiilngiumalriit-llu tamarmeng quyurrvikaat niitnaluku, 
LUK.15.2	tua-i-llu Pharisee-aat igatulit-llu qanemyuugautekaat, qanerluteng, “Uum assiilngiumalriit ciuniurai nerellgutekluki-llu.” 
LUK.15.3	Cuqyutmek-llu mat'umek qalarutai, 
LUK.15.4	“Ilasi-qaa, qusngingqerquni yuinarnek tallimanek, atauciq-llu tamarikuniu, taukut-qaa yuinaat tallimaunritaraan unisngaitai tamaavet yuilqumun, tamalleq-llu yuarluku nataqvianun? 
LUK.15.5	Nataqekuniu-llu angnirluni qugciqaa. 
LUK.15.6	Eneminun-llu tekiskuni, yugnikekni nunalgutni-llu kelegciqai qanrulluki, ‘Angnillgucircia, qusngiqa tamalleq nataqngamku.’ 
LUK.15.7	Qanrutamci, tuacetun cali assiilngiumalria umyualinqigtellria atauciungraan qilagmi angniutngunruarkauguq ellualriani yuinarni tallimaunrita'arni umyualinqigutekailngurni.
LUK.15.8	“Wall'u arnam qulnek akiutengqellriim iliit tamaquniu, kenurqutarluni eneni kaginqegcaarngaitaa-qaa cumiggluni yuarluku nataqvianun? 
LUK.15.9	Nataqekuniu-llu yugnikekni nunalgutni-llu kelegciqai qanrulluki, ‘Angnillgucircia, tamaraqa nataqngamku.’ 
LUK.15.10	Atam, tuacetun-llu, assiilngiumalria umyualinqigtellria atauciunger'mi angniutnguarkauguq Agayutem an'gilaini.”
LUK.15.11	Qanertuq-llu, “Yuk malrugnek qetunrangqellruuq. 
LUK.15.12	Kinguqliim atani qanrutaa, ‘Aataa, pivnek paitarkamnek cikirnga.’ Tua-i pini elkegnun avgai. 
LUK.15.13	Erenret-llu amllenrilnguut kinguatgun qetunraan kinguqliim pini tamalkuita quyurtai, nunamun-llu yaaqvanelngurmun ayagluni, tuani-llu pini caanguaqai akusrarrluni yuuluni. 
LUK.15.14	Tamalkuita-llu pini nangengaki, piitnaq nunami taumi tut'uq; ellii-llu kaingluni. 
LUK.15.15	Tua-i nunam taum yuin iliitnun ayagluni ilaliutuq ellminek, taum-llu nunautminun ayagcetaa sitiinkaat aulukesqelluki. 
LUK.15.16	Camiryuumiryaaquq-llu caqukuallernek sitiinkaat neqkaitnek, kia-llu camek cikinritaa. 
LUK.15.17	Tau͡gaam ellminek ellangengami, qanertuq, ‘Atam, atama pisterugai neqkalirtut nuryugcivkenateng, tau͡gken wiinga maani paluqatarlua! 
LUK.15.18	Nangerrlua atamnun ayaglii, qanrutniarqa-llu, “Aata, wiinga assiilngirtua qilagmun atalriamek elpenun-llu. 
LUK.15.19	Qetunrarpenek tuqluqaunrirtua, pistevet iliicetun ayuqevkarnga.”’ 
LUK.15.20	Tua-i nangerrluni atani ullagaa. Tau͡gaam cali yaaqvaarnelluku aatiin tangrraa, takumcuyugluni-llu aqvaqurluni-llu pairrsaagluku, uyaqurrikun akuqeraa melugarluku-llu. 
LUK.15.21	Qetunraan-llu qanrutaa, ‘Aata, wiinga assiilngirtua qilagmun atalriamek elpenun-llu, qetunrarpenek tuqluqaunrirtua.’ 
LUK.15.22	Tau͡gaam aatiin pisten̄i qanrutai, ‘Aceciu aturamek assilriamek, kulucirluku-llu, aluilicirluku-llu; 
LUK.15.23	nuraq-llu uqungcaumalria tailluku tuquciu, nerluta angnirnaurtukut; 
LUK.15.24	wani-wa qetunraqa tuquyaaqelleq, maa-i unguiran, tamaryaaqelleq-llu, maa-i nataqumaluni.’ Nunaniryunga'artut-llu.
LUK.15.25	“Tau͡gaam qetunraa amaqliq nunautmi uitallruuq, uterrluni enemun tekiteqatarluni, niituq aturcetaalrianek agnguarluteng-llu. 
LUK.15.26	Tua-i pistet iliit taisqaa apluku-llu ca pitekluku tuaten piciatnek. 
LUK.15.27	Taum-llu kiugaa, ‘Kinguqliin tekican aatavet nuraq uqungcaumalria tuqucetaa, cavkenaku ataam yuksagucamiu.’ 
LUK.15.28	Tua-i tauna qenqertuq iteryugpek'nani-llu. Taumek atiin anvikaa qarulluku-llu itresqelluku. 
LUK.15.29	Tau͡gaam aatani kiugaa, ‘Tangerrluku, allrakuni amllerni kevgiuramken alerquuteten-llu uniurteksaunaki, tau͡gaam qusngimek angucalumek cali cikiqsaitarpenga yugnikekenka ilakluki nunaniryuutekamten̄ek. 
LUK.15.30	Tau͡gaam una qetunraan tekican, elpet piten akissunun caanguaqellruluki, tua-i nuraq uqungcaumalria tuqucesqan ellii pitekluku!’ 
LUK.15.31	Elliin-llu qanrutaa, ‘Qetunramaa, elpet nayurrlainararpenga, wiinga-llu pinka tamalkuita pikaten. 
LUK.15.32	Tau͡gaam nunaniryuutekluku angniutnarquq, wani-wa una kinguqliin tuqullruyaaqluni, ataam unguiran, tamallruyaaqluni-llu ataam nataqngan.’”
LUK.16.1	Elitnaurani-llu qanrutai, “Yugtangqellruuq tukuulriamek pistengqerrluni aulukilriamek; tauna elliinun picetaarutaat akluinek cagmariniluku. 
LUK.16.2	Tua-i-llu taisqaa qanrulluku, ‘Qaillun waniwa niitelarciken? Caliaqelten tamalkuita kalikamun ellikiki, aulukiyunairucavet.’ 
LUK.16.3	Aulukilria umyuamikun qallatuq, ‘Qaillun piciqsia? Atanema caliarkairucetqataraanga. Nunamek itumcisciigatua, cikircetaallerkaqa-llu kasngukaqa. 
LUK.16.4	Atam waten pikilii, au͡gaumarikuma aulukiyaramek yuut ciuniurniaraatnga.’ 
LUK.16.5	Tua-i, atanermini akiilngulget taisqai tungliqu'urluki, ciuqliq-llu qanrutaa, ‘Qaillun akiilngungqercit atanemni?’ 
LUK.16.6	Qanertuq-llu, ‘Uqunek caqutnek yuinarnek tallimanek.’ Qanrutaa-llu, ‘Aqumluten egmian-llu igaqina, yuinaak malruk qulmek ciplukek.’ 
LUK.16.7	Alla cali qanrutaa, ‘Tua-i-llu elpet qaillun akiilngungqercit’? Qanertuq-llu, ‘Mukaarkanek missuugnek yuinarnek tallimanek.’ Qanrutaa, ‘Kalikan teguluku igaqina, yuinaat cetaman.’ 
LUK.16.8	Atanran-llu aulukilria piciunrilnguq tauna nanraraa usvituluni pillruan. Tua-i ukvenrilnguut yuullgutmeggni usvitunrulartut tanqiim yuini. 
LUK.16.9	Qanrutamci-llu, tukuutet naspaatngulange'rmeng piciunrilngurnun, aturciki tamaaggun yugnikutekangluci, tua-i tukuutet nangkata ellaita ciuniurniaraiceci enenun nang'arkaunrilngurnun.
LUK.16.10	“Carrarmi piciulria amllermi-llu piciulartuq, carrarmi-llu piciunrilnguq amllermi-llu piciungaituq. 
LUK.16.11	Taumek tukuutni elluatuunrilngurni piciuksailkuvci, kia aulukivkarciqaci tukuutnek elluatuulrianek. 
LUK.16.12	Piciuksailkuvci-llu allatarni, kia nakmiillarkarpecen̄ek cikirciqaci? 
LUK.16.13	Pista malrugnun atanegnun pisten͞gungaituq, aipaa eq'ukciqaa aipaa-llu kenekluku; wall'u aipaa maligciiqaa aipaa-llu cakaarluku. Elpeci Agayun tukuutet-llu kevgiurciigataci ataucikun.”
LUK.16.14	Pharisee-aat akiyunqeggameng, makunek niicameng temciarautekaat. 
LUK.16.15	Elliin-llu qanrutai, “Elpeci-wa yuut takuatni elluarualartuci, tau͡gaam Agayutem umyuarci nallunritaa, tua-i yugni pivakumalria Agayutmi cumacikumauq. 
LUK.16.16	Alerquutet prophet-aat-llu John-aaq engelkarrluku piugut, tamana-llu engelekluku Agayutem angayuqauvian qaneryaraqegtaarai qalarutkumaut, yuut-llu tamarmeng itengnaqut. 
LUK.16.17	Tua-i qilak nuna-llu pelluyunarqenruuk, alerquutet ilakuinraatni. 
LUK.16.18	Kia imum nuliani avvuskuniu allamek-llu nulirturluni akusrarutekiuq, kina-llu imna avvusngalriamek nulirtuquni akusrarutekiuq.
LUK.16.19	“Yugtangqellruuq-llu tukuulriamek; tauna aturangqellruuq qesurlimek 'lumarraqegtaarmek, erenret-llu tamaitni nunaniryugglainarluni yuuluni. 
LUK.16.20	Arrsaulriartangqellruuq-llu Lazarus-aamek at'legmek; tauna amiigan ciuqerrani inangqallruuq nangtequtengqerrluni-llu qaimikun callarqumaluni. 
LUK.16.21	Kaimlleret-llu tukuulriim estuuluanek igtellriit camiruteksuumilaryaaqai, cali-llu qimugtet ullalaraat callallri pairaqluki. 
LUK.16.22	Tua-i-llu cat iliitni arrsaulria tauna tuquuq; an'gilat-llu tekiulluku Abraham-aam ciuqerranun. Tukuulria-llu cali tuqumiuq tungmagcimaluni-llu. 
LUK.16.23	Kenerpagmi ciugcami nangteqlermini tangrraa Abraham-aaq yaaqvanun, Lazarus-aaq-wa ciuqerrani. 
LUK.16.24	Tua-i-llu qayagpagtuq qanerluni, ‘Aata Abraham-aaq, takumcukia, Lazarus-aaq-llu ayagcessgu, tek'mi nuuga mermun akurrluku alungutka kumlirnauraa, mat'umi ekualriami nangteqvakaama.’ 
LUK.16.25	Abraham-aam kiugaa, ‘Neq'angi, qetunraaq, elpet assilriarrlainarnek pillruuten unguvallerpeni, Lazarus-aaq tau͡gken assiitellriamek pingqellruluni, tau͡gaam watua ellii qarucimauq, elpet-llu nangteqluten. 
LUK.16.26	Tuamta-llu cali, qupnertangqertuq iqtulriamek wangkuta elpeci-llu akunlemten̄i, maaken elpenun ayagyulriit pisciiganateng, wall'u ikaken wangkutnun qerarciiganateng’. 
LUK.16.27	Qanertuq-llu, ‘Taumek kaigavikamken, aata, ayagtesqelluku atama eniinun; 
LUK.16.28	angutnek tallimanek anelgutengqerrama, aarcirturnaurai, nangteqviggmun mat'umun taiyuartut.’ 
LUK.16.29	Tau͡gaam Abraham-aaq qanertuq, ‘Moses-aamek prophet-aanek-llu pingqertut, taukut niillitki.’ 
LUK.16.30	Tua-i qanertuq, ‘Qang'a, aata Abraham-aaq, tau͡gaam tuqumalriit iliita ullakateng umyualinqigcartut.’ 
LUK.16.31	Tau͡gaam elliin qanrutaa, ‘Moses-aaq prophet-aat-llu niitarkaunrilkunegteki, tuqumalriit iliit maktengraan niisngaitaat.’”
LUK.17.1	Elitnaurani-llu qanrutai, “Picetaarutet taigarkauyaaqut, tau͡gaam nakleng yuk tauna picetaarutem tekiucestii! 
LUK.17.2	Atawauyartuq tauna miilissuutem teggalqurranek uyaqurrikun kicirluku imarpigmun-llu kit'elluku, makut piniatellriit picurlagcetevkenaki.
LUK.17.3	“Murilkici, anelguten assiilngiqan, inerqurru, umyuarnayagucikan-llu au͡g'arisgu. 
LUK.17.4	Ernerpak-llu assiilngirvikekaten malrunlerqunek, tuaten-llu cali tamakut amllertatekluki qanlaqan umyuarnayaguciniluni, au͡g'aritarkaugan.”
LUK.17.5	Apostle-aat-llu Atanermun qanertut, “Ukverput pikanirru!” 
LUK.17.6	Ataneq-llu qanertuq, “Ukvengqerquvci mustard-aam naucetaarkaatun, napamun uumun qanquvci, ‘Naumallerpenek au͡g'arluten imarpigmun-llu nugtarten,’ niicaraaci.
LUK.17.7	“Ilasi-llu pistengqerquni nunamek itumcilriamek, wall'u qusngit tarikluki, tuaken-llu nunamek uterrluni, qanrusngaitaa, ‘Kitaki tailuten neryartua.’ 
LUK.17.8	Waten tau͡gaam piciqaa, ‘Neqliurnga, naquggluten-llu aulukniarpenga, camircimarikuma-llu nutaan elpet nerniartuten merluten-llu.’ 
LUK.17.9	Pista-qaa tauna quyavikciqaa pisqutminek pian? 
LUK.17.10	Tuaten elpeci cali pisqumacirpecen̄ek qaqimarikuvci qanrarkauguci, ‘Pisten͞guyaaqukut cumigtevkenata pisqumallemten̄ek tau͡gaam calillruamta.’”
LUK.17.11	Jerusalem-aamun-llu ayallermeggni Samaria Galilee-a-llu tumkagket. 
LUK.17.12	Nunanun-llu itran, angutet qulen mamyuilngurmek apqucilget nall'artaat, yaaqsigluteng-llu arulairtut. 
LUK.17.13	Qayagpagtut-llu, “Jesus-aaq, Ataneq, takumcukikut.” 
LUK.17.14	Tangrramiki-llu qanrutai, “Agayulirten̄un tangercecarturci.” Ayainanermeggni-llu carriutut. 
LUK.17.15	Ataucim-llu, carriucini elpekngamiu utertuq, Agayun-llu nanrarluku qastuluni. 
LUK.17.16	Ciuqerranun-llu palurtuq quyavikluku-llu. Tauna Samaritan-aaruuq. 
LUK.17.17	Jesus-aaq tua-i qanertuq, “Qulngullruut-ggem carriutellriit, nauwa-mi taukut qulngunritaraan? 
LUK.17.18	Allamek-qaa Agayun nanrarluku utertellriartaituq, uumek tau͡gaam allanermek?” 
LUK.17.19	Qanrutaa-llu, “Makluten ayii, ukverpet anirturaaten.”
LUK.17.20	Pharisee-aat-llu apcatni Agayutem angayuqauvian qaku tekitarkaucianek, kiugai, “Agayutem angayuqauvia tangrruuluni tekisngaituq, 
LUK.17.21	qanerngaunateng-llu waten, ‘Tang, wantuq!’ wall'u, ‘Tuantuq!’ Tua-i ak'a maa-i akunlevcen̄i uitauq.”
LUK.17.22	Elitnaurani-llu qanrutai, “Cam iliiniku Yuum Qetunraan erenrin iliitnek tangerrsuumiryaaqeciquci, tau͡gaam tangerrngaituci. 
LUK.17.23	Qanruciiqaiceci-llu, ‘Tang, tuantuq!’ wall'u, ‘Wantuq!’ Tua-i ayanrici, maligtevkenaki-llu. 
LUK.17.24	Tuarpiaq kalluum kenra kenerpalla'artaqami qiliim iliini, tanqigcet'lartuq cali qiliim iquanun. Tuacetun Yuum Qetunraa ernermini ayuqarkauguq. 
LUK.17.25	Tau͡gaam ciungakun nangteqeqapigtarkauguq, qessakumaarkauluni-llu ukuni yuullgutkelriani. 
LUK.17.26	Noah-m-llu nalliin picillratun, tuaten cali ayuqarkauguq Yuum Qetunraan erenrani. 
LUK.17.27	Tamakut ner'ut merluteng-llu, nulirturluteng-llu uingluteng-llu, erneq tauna engelkarrluku Noah-m angyarpagmun ekellra, ulerpak-llu tekilluni tamakut tamalkuita perrirai. 
LUK.17.28	Lot-aam-llu cali nalliinicetun. Tamakut ner'ut merluteng-llu, kipussaagluteng kipulluteng-llu, nauceciiriluteng-llu. 
LUK.17.29	Tau͡gaam ernermi taumi Lot-aaq Sodom-aamek anellrani keneq quluuraq-llu ekualria igtuk qilagmek tamalkuita-llu piunrirluki. 
LUK.17.30	Tuacetun cali ayuqarkauguq Yuum Qetunraan alaillerkaani. 
LUK.17.31	Taumi ernermi, enem qainganelnguq aklui-llu enemelluteng, atranrilkili ayautnaluki, naucetaarvigmi-llu uitalria utertenrilkili watqapik. 
LUK.17.32	Lot-aam nulirra umyuaqiciu. 
LUK.17.33	Kia-llu imum unguvaminek nataquculriim tamarciqaa, tau͡gaam unguvaminek tamarilriim piksaguciiqaa. 
LUK.17.34	Qanrutamci, tuani unugmi yuuk malruk inartellgutekciquk, aipaa tegumaarkauguq aipaa-llu unicimaarkauluni. 
LUK.17.35	Arnak malruk miilissuutmi miilillgutekciquk, aipaa tegumaarkauguq aipaa-llu unicimaarkauluni. 
LUK.17.36	[Angutek malruk naucetaarvigmetellgutekciquk; aipaa tegumaarkauguq aipaa-llu unicimaarkauluni.”] 
LUK.17.37	Tua-i-llu qanrutaat, “Nani, Ataneq?” Qanrutai-llu, “Mallulegmun narusviit quyurtelartut.”
LUK.18.1	Cuqyutmek-llu qalaruciuq qanrulluki piicagglainaasqelluki qacuiqsaunaki. 
LUK.18.2	Qanertuq, “Nunani apqauristetangqellruuq Agayun qigcikevkenaku yuk-llu catkevkenaku. 
LUK.18.3	Tuani-llu aipainertangqellruuq, taum-llu ullanqigtaalaraa qanrulluku, ‘Inglukestem̄a akinaurutkaanek pikia.’ 
LUK.18.4	Pamanricaaquq ciuqlirmi, tau͡gaam atatakuani qanertuq ellminun, ‘Agayun qigcikenrilengramku yuk-llu catkenrilengramku, 
LUK.18.5	tau͡gaam uum aipainrem uamterrlainaanga niiciiqaqa taqsuqciqngama tairrlainallranek.’” 
LUK.18.6	Ataneq-llu qanertuq, “Apqauristem elluatuunrilnguum qanellra niiciu. 
LUK.18.7	Tua-llu-qaa Agayutem nakmikek'ngani niiciiqenritai-qaa kaigauralriit unugtuumaan? Inglukestait akinaurluki pinaciarngat'lang'e'rmi? 
LUK.18.8	Qanrutamci, patagmek inglukestaitnun akinauruciiqai. Ilangcivkenaku, Yuum-qaa Qetunraa tekiskuni, ukvermek nunam qaingani nataquciiquq?”
LUK.18.9	Imkunun-llu ellmeggnek elluaryukelrianun allanek-llu caunrilkilrianun cuqyutmek qallatuq. 
LUK.18.10	“Yuuk malruk Agayuvigpagmun itertuk piicagyarturlutek, aipaa Pharisee-aaruluni aipaa-llu akiliqurautnek quyurcistet ilakaat. 
LUK.18.11	Pharisee-aaq-llu nangertuq ellminek piicagluni waten, ‘Agayun, quyavikamken yugtun allatun ayuqenrilama, uayaaritulitun, elluatuunrilngurcetun, akusrarutekilriacetun, wall'u uutun akiliqurautnek quyurcistetun. 
LUK.18.12	Agayunrek akuliigni malrurqugnek yaalartua nereksaunii, unangelallma-llu tamarmeng qulngurutiit elliitek'larqa.’ 
LUK.18.13	Tau͡gaam akiliqurautnek quyurcista, yaaqvaariluku nangengqauq ciugcugpek'nani-llu tuaten, tau͡gaam qat'gani unatminek pategluki qanertuq, ‘Agayun, takumcukia assiilngurtuama!’ 
LUK.18.14	Qanrutamci, una yuk eneminun utertuq niicimanruluni taumi aiparmini. Ilumun qanrutamci, ellminek pivakelria caunrilkumaarkauguq, tau͡gaam nutem ellmikutuulria pivakumaarkauluni.”
LUK.18.15	Mikelnguut-llu elliinun ullautait agtuusqelluki, tau͡gaam elitnaurat elpekngamegteki inerqurait. 
LUK.18.16	Tau͡gaam Jesus-aam ellminun taisqai qanerluni, “Mikelnguut wangnun taivkarciki, pinriceteksaunaki-llu, waten ayuqelriit Agayutem angayuqauvia pikngatgu. 
LUK.18.17	Ilumun, qanrutamci, kia imum Agayutem angayuqauvia mikelngurcetun ellirluni ciuniunrilkuniu itervikngaitaa.”
LUK.18.18	Atanret-llu iliita aptaa, “Elitnauristaa Assilria, qaillun pilua piksaguciiqsia unguva nangyuilnguq?” 
LUK.18.19	Jesus-aam-llu qanrutaa, “Ciin assilriamek tuqlurcia, allamek assilriartaituq, Agayun kiimi assilriaruuq. 
LUK.18.20	Inerquutet nallunritaten makut: Akusrarutekiyaqunak, Tuquciyaqunak, Teglegyaqunak, Piciliqengyaqunak, Aatan aanan-llu takaqikek.” 
LUK.18.21	Tua-i-llu qanertuq, “Tamakut tamalkuita maligtaqungnaqanka mikelnguullemnek.” 
LUK.18.22	Jesus-aam niicamiu qanrutaa, “Atauciq piksaitan. Piten tamalkuita navrucarturki kusgurnarqelrianun-llu cikiutekluki, tua-i qilagmi piutengqerciquten, nutaan-llu tailuten maligglua.” 
LUK.18.23	Mat'umek-llu niicami angniitqapigtuq, tua-i tukuuqapigcami. 
LUK.18.24	Jesus-aam-llu tangviimiu qanertuq, “Atam, Agayutem angayuqauvianun itlerkaq caknaanarqeqapigtuq tukuulriani! 
LUK.18.25	Tua-i ungungssim qulugtellriim mingqutem iingakun itlerkaa qacignarqenruuq tukuulriim Agayutem angayuqauvianun itlerkaani.” 
LUK.18.26	Mat'umek-llu niitellriit qanertut, “Kina-mi tua-i anirtuumaciqa?” 
LUK.18.27	Tua-i-llu qanertuq, “Yugni caperrnarqelriit Agayutmi caperrnaitut.” 
LUK.18.28	Peter-aam-llu qanrutaa, “Tangerrluku, wangkuta ilaput unilluki maligtamteggen.” 
LUK.18.29	Qanrutai-llu, “Ilumun, qanrutamci, kia imum eneni, wall'u nuliani, wall'u anelgutni, wall'u angayuqaagni, wall'u irniani uniteng'e'rmiki, Agayutem angayuqauvia pitekluku, 
LUK.18.30	maani nunam qaingani unangarkauguq tamakuni amllenrulrianek, cali-llu nunakamten̄i unguvamek nangyuilngurmek.”
LUK.18.31	Taukut-llu qulen malrugnek cipnelget ellminun taisqai, qanrulluki-llu, “Atam, Jerusalem-aamun mayuqatartukut, tua-i tamalkuita qaqicimaarkaugut prophet-aatgun Yuum Qetunraa pitekluku igausngalriit. 
LUK.18.32	Tua-i agayumanrilngurnun tunumaarkaungan, piciliutekumaarkauluni-llu, caunrilkumaarkauluni-llu, qeciramaarkauluni-llu. 
LUK.18.33	Piqertuarciqaat-llu, tuqulluku-llu, erenret-llu pingayuatni makciiquq.” 
LUK.18.34	Ellait-llu tamakut iliitnek watqapik taringenritut, qaneryarat-llu makut iirumaut ellaitnek, qanrutkumalriit ayuquciinaki.
LUK.18.35	Jericho-mun-llu tekitniararluku, cikmiumalria pekcarami aqumgauq cikircetaarluni. 
LUK.18.36	Taum yugugaat kitulriit niicamiki, apciuq caucianek. 
LUK.18.37	Tua-i qanrutaat, Jesus-aaq Nazareth-aarmiu maaggun kituqatarniluku. 
LUK.18.38	Tua-i-llu qayagpagtuq, “Jesus-aaq, David-aam Qetunraa, takumcukia!” 
LUK.18.39	Ciuliqagtellriit-llu inerquraat nepliisqevkenaku, tau͡gaam tauna pikanirluni qayagpagtuq, “David-aam Qetunraa, takumcukia!” 
LUK.18.40	Tua-i-llu Jesus-aaq arulairtuq, ellminun-llu taicesqelluku, ullaucan-llu aptaa, 
LUK.18.41	“Qaillun pisqessit wangnun?” Kiugaa, “Ataneq, tangerrsaurcesqua.” 
LUK.18.42	Jesus-aam-llu qanrutaa, “Tangerrsaurten, ukverpet anirturaaten.” 
LUK.18.43	Egmian-llu tangerrsaurtuq, maliggluku-llu Agayun nanrarluku. Yuut-llu tamarmeng tamana tangrramegteggu, Agayun nanraraat.
LUK.19.1	Jericho-llu tumkaa kiturluku. 
LUK.19.2	Tangerrluku-llu tuantuq yuk Zacchaeus-aamek at'lek, akiliqurautnek quyurcistet ciuqliat, tukuuluni-llu. 
LUK.19.3	Jesus-aaq-llu tangerrsugaa, taungucianek paqnayuami, tau͡gaam tangerciigataa yugyiin, ellii-llu sugkilami. 
LUK.19.4	Tua-i-llu aqvaqurluni ciunranun napamun mayurtuq tangerrnaluku, tamaaggun kituqataan. 
LUK.19.5	Jesus-aaq-llu tuavet tekicami, ciugtuq qanrulluku-llu, “Zacchaeus, patagmek atraqina, tua-i mat'umi ernermi enevni uitaarkaungama.” 
LUK.19.6	Patagmek-llu atrartuq, quyaluni-llu ciuniuraa. 
LUK.19.7	Ellaita-llu tamana tangrramegteggu qaneksuartut qanerluteng, “Wani-wa yugmun assiilngurtulimun ciunirtuq.” 
LUK.19.8	Zacchaeus-llu nangerrluni qanertuq Atanermun, “Atam, Ataneq, pima avgat kusgurnarqelrianun cikiutekciqanka, kitumek-llu teglellrukuma uterceciiqaqa amllertatekliulluku cetamarqunek.” 
LUK.19.9	Jesus-aam-llu qanrutaa, “Mat'umi ernermi anirtuun enemun uumun tekisngauq, tua-i Abraham-aam cali qetunraqngaku. 
LUK.19.10	Yuum Qetunraa tekican tamaumalriit yuaryarturluki anirturyarturluki-llu.”
LUK.19.11	Makunek niicata, cuqyutmek cali qalarutai, Jerusalem-aaq yaaqsinriamegteggu, umyuarteqngata-llu Agayutem angayuqauvia tamaa alairnayukluku. 
LUK.19.12	Taumek qanertuq, “Atanerruat iliit nunamun yaaqvanelngurmun ayagtuq atanruvigmek pingnaluni, utertarkauluni-llu. 
LUK.19.13	Pistem̄i ilait qulen taisqai, ayuqluki-llu qulnek akinek cikirai qanrulluki, ‘Ukutgun navruciniartuci tekitnatkamnun.’ 
LUK.19.14	Tau͡gaam nunalgutain uumikaat kingunrirturcetaat-llu elpengcarilrianek qanerluteng, ‘Uumek yugmek atanengqerrsuumiitukut.’ 
LUK.19.15	Utercami-llu, atanruvigmek unangellruluni, pistet tamakut akinek cikillni taisqai, navrucillratgun ilangutaitnek niitnaluni. 
LUK.19.16	Ciuqliq ciuqerranun taiguq, qanerluni, ‘Ataneq, akiuten qulnek allanek ilanguq.’ 
LUK.19.17	Qanrutaa-llu, ‘Nutaan pista assilria, ikgelngurnun piciullruavet, nunanun qulainun atanrukina.’ 
LUK.19.18	Aipaa-llu taiguq qanerluni, ‘Ataneq, akiuten tallimanek allanek ilanguq.’ 
LUK.19.19	Tauna-llu qanrutaa, ‘Nunanun tallimainun atanrukina.’ 
LUK.19.20	Alla cali taiguq qanerluni, ‘Ataneq, wani-wa akiuten perriutamun imgutellruaqa, 
LUK.19.21	alikngamken, tua-i takarnaqngavet, tegutelaavet ellilqenrilkevnek, keplialaavet-llu nauceciilqenrilkevnek.’ 
LUK.19.22	Qanrutaa-llu, ‘Qanllerpegun cuqteqataramken, elpet pistem̄i assiitellriami! Tua-i nallunrituten takarnarqucimnek, tegutelaucimnek-llu ellilqenrilkemnek, naucirivikenrilkemnek-llu keplialaucimnek. 
LUK.19.23	Ciin akiuteka akiliurten̄un tunenriciu, tekiskuma-llu teguyarqa ilangutetuumaan?’ 
LUK.19.24	Tuani-llu nangengqalriit qanrutai, ‘Akimek teguiciu, qulnek-llu akiutellegmun tunluku.’ 
LUK.19.25	Ellait-llu qanertut, ‘Ataneq, ak'a akinek qulnek pingqertuq. 
LUK.19.26	Qanrutamci, pingqellria cikiumaarkauguq cali, tau͡gaam cailnguq, teguimaarkauguq pianek tuaten. 
LUK.19.27	Tau͡gaam imkut inglukestenka, wangnek atanengqerrsuumiilnguut taiciki, takumni-llu tuquciki.’”
LUK.19.28	Waten qallaterraarluni ciuliqagtai Jerusalem-aam tungiinun. 
LUK.19.29	Jerusalem-aamun-llu mallgucameng Bethphage tekilluku Olive-aam ingriani, tuaken elitnaurak ayagcetak, 
LUK.19.30	qanrullukek, “Ayagtek nunanun ciunerpetegnelngurnun; itlerpetegni-llu nuraq petuumalria nataqeciqertek, yuum aqumvikeksailkii, petuirluku taiskit'gu. 
LUK.19.31	Yuum-llu apeskatek, ‘Ciin petuircet'gu?’ waten kiuciqutek, ‘Atanrem aturyugaa.’” 
LUK.19.32	Taukuk-llu ayagcecimalriik tuaten ayuqluku nataqaak elliin ellmegnun apertuuciatun. 
LUK.19.33	Nuraq-llu petuirinanran'gu, pikestain qanrutagket, “Ciin nuraq petuircet'gu?” 
LUK.19.34	Kiuguk-llu, “Atanrem aturyugaa.” 
LUK.19.35	Jesus-aamun-llu tekiutaak, aturamegnek-llu tunglilirluku Jesus-aaq qainganun aqumevkaraak. 
LUK.19.36	Ayallrani-llu aturateng tumkaanun sagtait. 
LUK.19.37	Mallgucan-llu Olive-aam ingrian atraryaraan nalliini, elitnaurarugaat nunaniryugluteng qastuluteng Agayun nanraraat, caliari caperrnarqelriit tangelteng pitekluki, 
LUK.19.38	qanerluteng, “Atawaqerli Angayuqaq Atanrem atrakun tekitellria! Uitanqegcin qilagmi, ucurnarqun-llu quyinermi!” 
LUK.19.39	Pharisee-aat-llu ilaita yugugarni ilausngalriit qanrutaat, “Elitnauristaa, elitnauraten inerqurki.” 
LUK.19.40	Elliin kiugai, “Qanrutamci, ukut nepailkata, teggalqut nepliryartut.”
LUK.19.41	Nunarpak-llu mallgiamiu, tangrraarluku qiatekaa, 
LUK.19.42	qanerluni, “Elpet-llu-am watua maa-i nallunritellrukuvgu, uitanqegcitkaq! Tau͡gaam wani-wa iigpenek iirumauq. 
LUK.19.43	Tua-i erenret elpenun tekiciiqngata, tuani inglukestevvet casgu qerturiciqaat kassugulluten atunem-llu avatairluten, 
LUK.19.44	nunamun-llu cingqaquluten, elpet irniaten-llu elpenelnguut, teggalquten-llu qalliqenrirarkauluki, tua-i paqcimacin nalluavgu.”
LUK.19.45	Agayuvigpagmun-llu itertuq, tunenialriit-llu tuaken anevkarluki. 
LUK.19.46	Qanrulluki-llu, “Waten igausngauq: ‘Eneka piicagviugarkauguq,’ tau͡gaam elpeci teglegviurtarci.”
LUK.19.47	Unuaquaqan-llu Agayuvigpagmi elicungcarillruuq. Tau͡gaam agayulirten͞gunret igatulit-llu yuut-llu piuranrita tuquituraat. 
LUK.19.48	Tau͡gaam nataqutenritut qaillun pillerkameggnek, yuut-llu tamarmeng niicuumilaatgu ungavikluku-llu.
LUK.20.1	Erenret-llu iliitni, agayuvigpagmi qaneryaraqegtaarmek elicungcarillrani, agayulirten͞gunret igatulit-llu yuut-llu ciulirnerita ullagaat, 
LUK.20.2	apluku-llu, “Qanruskut qaillun ayuqelriamek piyunarqucingqerrluten waten pilarcit, kia-llu piyunarqucingqerceskiiten waten pilarcit?” 
LUK.20.3	Jesus-aam kiugai, “Wiinga-llu apciiqamci ataucimek, kiucia. 
LUK.20.4	John-aam angllurceciyaraa naken piurtellrua, qilagmek-qaa wall'u yugnek?” 
LUK.20.5	Tua-i qaillukuartut qanruyulluteng, “Qilagmek pillrunikumteggu, tua-i qanerciquq, ciin-mi ukveqenriceciu? 
LUK.20.6	Tau͡gaam yugnek pillrunikumteggu, yuut tamarmeng teggalqunek miluquciqaitkut, tamarmeng John-aaq ilumun prophet-aaruyukngatgu.” 
LUK.20.7	Kiugaat-llu, “Naken piciitarput.” 
LUK.20.8	Jesus-aam-llu qanrutai, “Wiinga-llu qanrusngaitamci qaillun ayuqelriamek piyunarqucingqerrlua waten pilaucimnek.”
LUK.20.9	Yuut-llu cuqyutmek mat'umek qalarutai, “Yuk naucetaarvilillruuq nauceciiyurten̄un-llu navriutekluku, ellii-llu nunamun allamun ayagluni tuani uitamanaluni. 
LUK.20.10	Tua-i-llu atsangyaraan nalliini, ayagceciuq pistem̄ek nauceciiyurten̄un, wine-at atsaita ilaitnek cikiisqelluku; tau͡gaam nauceciiyurtet piqertuaraat camek-llu unangevkarpek'naku. 
LUK.20.11	Cali pista alla ayagcetaa, tauna-llu piqertuaraat kasngunarqelriamek-llu piluku, unangevkarpek'naku. 
LUK.20.12	Pingayuat-llu cali ayagcetaa, tauna-llu kilirturaat cingqaquluku-llu anevkaraat. 
LUK.20.13	Tua-i-llu naucetaarviim yua qanertuq, ‘Qaillun piciqsia? Qetunraqa kenkek'ngaqa ayagceciiqaqa, tauna takaqciqliat.’ 
LUK.20.14	Tau͡gaam nauceciiyurtet tangrramegteggu qaillukuartut, qanruyulluteng, ‘Wani-wa paitangqerrarkaq, kitaki tuqullaut, paitarkaa-llu wangkuta pikniarput.’ 
LUK.20.15	Naucetaarvigmek-llu cingqaquat tuqulluku-llu. Tua-i-llu naucetaarviim yuan qaillun piciqaki taukut? 
LUK.20.16	Tekiciiquq nauceciiyurtet-llu taukut piunrirciqai, naucetaarvik-llu allanun tunluku.” Man'a niicamegteggu qanertut, “Agayutem pivkanrilliki tuaten!” 
LUK.20.17	Tau͡gaam elliin tangvagluki qanrutai, “Cauga-mi imna igaumalria waten, ‘Teggalquq enelilriit qessakellrat kangiritkaurtellruuq?’ 
LUK.20.18	Kina imna teggalqumun taumun ayaluqertellria navgurciquq, tau͡gaam iggvikekni ciqumteqapigciiqaa, urr'atun-llu skavvluku.”
LUK.20.19	Sass'am-llu taum nalliini, igatulit agayulirten͞gunret-llu elpengameng cuqyutkun mat'ukun elliinun qanrutkucirteng, tegungnaqsaaqaat, tau͡gaam yuut alikait. 
LUK.20.20	Kellutekaat-llu, ayagcelluki-llu kelguurtekat, taukut elluaruangnaqluteng qanellrikun napcetengnaqesqelluku, nutaan-llu nunam atanran pinianun piyunarqucianun-llu tunenaluku. 
LUK.20.21	Tamakut-llu aptaat, “Elitnauristaa, wangkuta nallunritarput elluarrluten qallatelaucin elicungcarilaucin-llu, yuum-llu taungucianek catkinrilucin, tau͡gaam ilumuuluten Agayutem tumyaraqesqellra apertularan. 
LUK.20.22	Caesar-aaq-qaa akiliqurautnek cikirluku elluartuq? Wall'u-qaa elluanrituq wangkutni?” 
LUK.20.23	Tau͡gaam Jesus-aam usvitungnaquciat elpekngamiu, qanrutai, 
LUK.20.24	“Akimek akiliqurautngutulimek nasvicia, kia una ayuqau, kia-llu igautellri ukut?” Kiugaat, “Caesar-aam-wa.” 
LUK.20.25	Nutaan qanrutai, “Caesar-aam pia Caesar-aamun tunlarciu, Agayutem-llu pia Agayutmun tunluku.” 
LUK.20.26	Tua-i qanellrakun yuut takuatni napcesciigataat, kiutiinek-llu irriameng nepaitut.
LUK.20.27	Tua-i-llu Sadducee-aat, imkut maktellerkartailucianek qanlalriit ullagaat, 
LUK.20.28	apluku-llu, “Elitnauristaa, Moses-aam picirkiraakut waten; angutem anngaa tuqukan nuliani-llu irniarunaku uniskaku, tua-i kinguqlian tauna kingunra teguarkauluku anelgutni kinguverkiurnaluku. 
LUK.20.29	Cat iliitni malrunlegnek amaqliqelriartangqellruuq; ciuqliat nulirturtuq, tuquluni-llu kinguverkaunani. 
LUK.20.30	Tunglian-llu tuaten pia. 
LUK.20.31	Pingayuata-llu tegua, tuaten-llu taukut malrunlegen piut, kinguverkaunateng ayuqluteng tuqullruut. 
LUK.20.32	Kinguatgun-llu arnaq cali tuqullruuq. 
LUK.20.33	Tua-i-llu makcarami, kia taukut naliata nulirqeciqau? Wani-wa taukut malrunelgen nulirqellrukiit tamarmeng.”
LUK.20.34	Jesus-aam qanrutai, “Nunam mat'um yui kassuutelartut, kassuuciaqluteng-llu, 
LUK.20.35	tau͡gaam imkut nunakamun taumun piyunarqelriit tuqumek-llu maktarkaulriit kassuusngaitut, kassuucingaunateng-llu. 
LUK.20.36	Tuqunqiggngaitut, an'gilacetun ayuqciqut, Agayutem-llu irniaqai makcaram irniaqngaki. 
LUK.20.37	Tua-i tuqumalriit maktarkauciat Moses-aam qanrutkellrua tuani culu'ugtarmek napayaarmek, qanrutkaa Ataneq waten qanerluni, ‘Abraham-aam Agayutii, Isaac-aam-llu Agayutii, Jacob-aam-llu Agayutii.’ 
LUK.20.38	Wani-wa tuqumalriit Agayutkenritaat, tau͡gaam unguvalriit Agayutkaat, tamarmeng elliinun unguviita.” 
LUK.20.39	Tua-i-llu igatulit ilait qanertut, “Elitnauristaa, nutaan qanluaqertuten.” 
LUK.20.40	Aptenqigtellerkaanek-llu caperrsaguciut.
LUK.20.41	Elliin-llu qanrutai, “Qaillun yuut qanlartat Christ-aq David-aamun qetunraqniluku? 
LUK.20.42	Tua-i David-aaq tungaunani qanran kalikani piicautellegni, ‘Ataneq Atanemnun qanertuq: Tallirpima tungiinun aqumi, 
LUK.20.43	inglukesteten it'gavnun tutmararkaurcetlerkamnun.’ 
LUK.20.44	Wani-wa David-aam Atanerminek tuqluraa; qaillun-mi qetunraqau?”
LUK.20.45	Yuut-llu tamalkuita niitelluki elitnaurani qanrutai, 
LUK.20.46	“Mulngakici igatulinek, tamakut tarriculartut akurtulrianek aturangqerrluteng, tuneniarvigni-llu nayangarvikesqumalartut, agayuvigni-llu aqumlleret kiaqliit aqumviksularait, nerevkarimi-llu kiaqliuyugaqluteng. 
LUK.20.47	Tau͡gken arnat aipainret enaitnek uayaariaqluteng, piicaumanguaraqluteng-llu. Taukut anucimirqecetaarutmek angenrulriamek pimaarkaugut.”
LUK.21.1	Kiartellermini-llu tukuulriit murilkai amllermek elliiluteng tuavet elliivignun. 
LUK.21.2	Arnaq-llu aipaineq arrsaulria tangrraa akicuaraagnek tuavet elliiluni. 
LUK.21.3	Qanertuq-llu, “Ilumun, qanrutamci una arnaq aipaineq arrsaulria elliilriani tamalkuitni elliinruuq. 
LUK.21.4	Taukut tamarmeng cipnermeng ilaitnek elliingata cikiutnun, tau͡gaam uum nurutellriaruluni yuutekaqsallni tamalkuan elliitekaa.”
LUK.21.5	Ilaita-llu agayuvigpak qanrutekngatgu, taqenqegcaumacianek, teggalqunek-llu tangnirqelrianek, elliitekumalrianek-llu tangnircautnek, qanertuq, 
LUK.21.6	“Tua-i tamakut tangvak'ngaci, erenret tekiciiqut, teggalqunek qalliqelriartairuciiquq, itumcimangailngurnek egcimaluteng-llu.” 
LUK.21.7	Tua-i-llu aptaat, “Elitnauristaa, qaku tamakut tuaten piarkaugat? Cali-llu ca nallunailkutnguarkauga tuaten piqataqata?” 
LUK.21.8	Qanertuq-llu, “Murilkici kitumun alarcecimanritnaurtuci, amllellriit tekitarkaungata atqa aturluku, qanerluteng, ‘Wiinga Christ-augua!’ cali-llu, ‘Pillerkaq ukaqsigiuq!’ Maligtenrilkiciki taukut. 
LUK.21.9	Niiskuvci-llu anguyautellrianek ayuqenriqertellrianek-llu, alingallanrilkici, tamakut ciumek tuaten piarkaungata, tau͡gaam iquklitlerkaq egmian pingaituq.”
LUK.21.10	Qanrutai cali, “Nunam ataucim yui inglukiciqut nunam allam yuinun, atanruvik-llu atanruvillgutminun. 
LUK.21.11	Nuna-llu cakneq pektelarciquq, nunat-llu ilaitnun piitnaq, cangerlagpiit-llu tekiciiqut. Qilagmek-llu irranarqelriarpiit nallunailkutet-llu piarkaugut. 
LUK.21.12	Tamakut tamalkuita ciungatgun teguciqaiceci ilalkelluci-llu, tunluci-llu qaillukuarvignun, itercivignun-llu, tua-i atanernun atanerruanun-llu ullauciiqaiceci atqa ayagneqluku. 
LUK.21.13	Tuani nallunairiniartuci. 
LUK.21.14	Taumek nallunrilkiciu ciungakun, umyuarrlugcarauteksunailucia kiullerkarpeci. 
LUK.21.15	Wiinga cikirciqngamci qanrarkarpecen̄ek, elisngamek-llu nakukestevci tamarmeng asgurakesciigalkiitnek narurcesciigalkiitnek-llu. 
LUK.21.16	Elpeci-llu angayuqavci anelgutevci-llu, tungelqurpeci-llu, yugnikekevci-llu tuaten tunciqaiceci; ilaci-llu tuquciiqait. 
LUK.21.17	Uumikumaarkauguci-llu yugnek tamaitnek atqa pitekluku. 
LUK.21.18	Tau͡gaam nuyavci iliit atauciunger'mi cagmarngaituq. 
LUK.21.19	Asvailucirpeciuggun tarneci pikumaarkaugaci.
LUK.21.20	“Tau͡gaam Jerusalem-aaq tangerquvciu inglukesterugaat kassugusngaluku, tua-i nallunritarkaugarci piunrillerkaan ukaqsigicia. 
LUK.21.21	Tuani Judea-melnguut ingrinun qimakilit, Jerusalem-aamelnguut-llu ankilit, avatiitnelnguut-llu itenrilkilit. 
LUK.21.22	Waniwaungata erenret akinaurviit, igausngalriit tamarmeng piciurtellerkaat. 
LUK.21.23	Nakleng qingalriit aamarcilriit-llu ernerni taukuni! Nanikuanarqelriartangqerciqngan angelriamek nunam qaingani, yugnun-llu ukunun eq'ukun piciqngan. 
LUK.21.24	Nuussirpagkun picurlaumaarkaugut, ayaucimaarkauluteng-llu qaneryarallgutkenrilngurnun, Jerusalem-aaq-llu Jews-aarunrilnguut tutmararkaugaat, Jews-aarunrilnguut ernerkaita qaqitellerkaata engeliinun.
LUK.21.25	“Nallunailkutangqerciquq-llu akertem̄i iralumi-llu agyani-llu. Nunam-llu qainganelnguut nanikuaciqut uivagcirluteng-llu imarpik qairet-llu ellerrarterpakata. 
LUK.21.26	Yuut tuqucuarciqut alingem ugaani nunam-llu qainganun tekitarkat aaqluki, tua-i qiliim pinii arulaarkaungata. 
LUK.21.27	Nutaan-llu Yuum Qetunraa tangerciqaat amirlukun agiirrluni piningqerrluni ucurnarquterluni-llu. 
LUK.21.28	Tau͡gaam tamakut ayagniqata, ciugci, tua-i anirtullerkarci ukaqsigian.”
LUK.21.29	Cuqyutmek-llu qanrutai, “Tangerciu napa atsangqetuli, napat-llu tamalkuita, 
LUK.21.30	cuyangaararqata tua-i tanglararci elpecen̄ek-llu nalluvkenaku kiagem ukaqsigicia. 
LUK.21.31	Tuaten cali, elpeci tamakut tamarmeng ayagniuciat tangerquvciu, tua-i nallunrilkici Agayutem angayuqauvian ukaqsigicianek. 
LUK.21.32	Ilumun, qanrutamci, ukut yuullgutkelriit nangengaitut tamakut tamalkuita qaqimavkenaki. 
LUK.21.33	Qilak nuna-llu pellugciquk, tau͡gaam qaneryaranka pellugngaitut.
LUK.21.34	“Tau͡gaam elpecen̄ek murilkici, ircaquci piviirucecuaraci neryunqeggnermek taangaryugmek-llu, unguvam-llu mat'um piinek umyuarrlugcaranermek, taum erenrem tekiararucuaraaci negatun. 
LUK.21.35	Waten tekitarkaungan tamalkuitnun nunam qainganelngurnun. 
LUK.21.36	Taumek kesianek tarikici, piicagglainarluci-llu, tamakut tamalkuita piarkat avicunaqnauraci, Yuum-llu Qetunraan ciuqerranun nangengqayunaqnaurtuci.”
LUK.21.37	Unuaquaqan-llu agayuvigpagmi elicungcarilallruuq, atakuaqan-llu anlallruuq Olive-aam ingrianun. 
LUK.21.38	Yuut-llu tamarmeng unuayaarmi Agayuvigpagmun ullalaraat niitnaluku.
LUK.22.1	Quulciiriyarailngurnek kelipartularvik Paaskaamek aterpagcimalria ukaqsigiuq. 
LUK.22.2	Agayulirten͞gunret igatulit-llu ayagnerkarcurtut tuqutnaluku, yugnek tau͡gaam alingut.
LUK.22.3	Tua-i tuunrangayiim itraa Judas-aaq Iscariot-aaq, taukut qulen malrugnek cipnelget iliit. 
LUK.22.4	Ellii-llu ayagtuq agayulirten͞gunernun, atanerruanun-llu qaillukuallgutekluki qaillun piluku ellaitnun tunllerkaanek. 
LUK.22.5	Taukut quyaut, akinek-llu cikiryugaat. 
LUK.22.6	Ellii-llu angertuq, ingcuumaluni-llu ellaitnun tunenaluku yuilngaulluku.
LUK.22.7	Quulciiriyarailngurnek kelipartularvik, qusngiyagarmek tuquciyaraq tekituq. 
LUK.22.8	John-aaq Peter-llu ayagcetak qanrullukek, “Ayaglutek Paaskaarcuutekarput upcarturtegu, ner'arkarput.” 
LUK.22.9	Qanrutaak-llu, “Nani-mi uptesqessikuk?” 
LUK.22.10	Qanrutak-llu, “Atam, nunarpagmun itquvtek tuani angutem mertalriim, mertarcuutmek quukatalriim nall'arciiqaatek, tauna maligeskit'gu enemun itervianun. 
LUK.22.11	Enem-llu atanra qanruskit'gu, ‘Elitnauristem qanrutesqaaten, “Nanta allanivik, Paaskaarcuutmek nervigkaqa elitnauranka ilakluki?”’ 
LUK.22.12	Tua-i nerpagmek qullirmek upingalriamek nasviciiqaatek, tuani Paaskaarcuutmek upeskitek.” 
LUK.22.13	Ayagtuk-llu, tuaten-llu ayuqluku nataqaak qanruciatun ellmegnun, Paaskaarcuutmek-llu uplutek.
LUK.22.14	Pinarian-llu, aqumuq apostle-aat ilakluki. 
LUK.22.15	Qanrutai-llu, “Nerinitqapigtua Paaskaarcuutmek mat'umek nerellguteknaluci nangteqvailegma. 
LUK.22.16	Qanrutamci, nerenqiggngaitaqa, piciurrnatkaani Agayutem angayuqauviani.” 
LUK.22.17	Saskaq-llu tegua, quyaluni-llu qanertuq, “Teguciu, imaa-llu elpecen̄un aruqutekluku. 
LUK.22.18	Tua-i qanrutamci, wak'nirnek wine-am mecuanek merngaitua, Agayutem angayuqauvian tekitnatkaanun.” 
LUK.22.19	Kelipaq-llu tegua, quyatmek-llu qanrraarluni itumtaa ellaitnun-llu tunluku, qanerluni, “Wani-wa temka [elpeci pitekluci cikiutekumalria, waten pilaqici umyuaqlua.” 
LUK.22.20	Tuaten-llu atakutaumariameng saskaq pia, qanerluni, “Una saskaq akquyutnguuq nutaraq aumkun, tamana kuvumauq elpeci pitekluci.] 
LUK.22.21	Tau͡gaam tangerrluku tunestekama unatai estuulumi canimni. 
LUK.22.22	Yuum Qetunraan egilrani aturyaaqaa picirkiumacimitun, tau͡gaam nakleng tauna tunestii!” 
LUK.22.23	Aptaarut'ngartut-llu nalirteng tuaten piarkaucianek.
LUK.22.24	Umyuallgutkenrirtut-llu ellmeggnun, nalimeng angenrullerkaanek. 
LUK.22.25	Qanrutai-llu, “Qaneryarallgutkenrilnguut angayuqrit atanrussaalartut, atanirturtait-llu naklegtalrianek aterpagcimangualartut. 
LUK.22.26	Tau͡gaam elpeci tuaten pikaunrituci, ciuqlirci kinguqlirtun ayuqli, atanrulria-llu kevgiulriatun ayuqli. 
LUK.22.27	Naliak angenrua, nervigmi aqumgalria, wall'u kevgiulria? Taungunrituq-qaa nervigmi aqumgalria? Tau͡gaam wiinga elpecen̄i kevgiulriatun ayuqua. 
LUK.22.28	Elpeci nayurrlainallruarpecia naspaamallemni. 
LUK.22.29	Angayuqauvik-llu elpecen̄un pikaqevkarciqaqa, Atama wangnun pikaqevkallruciatun, 
LUK.22.30	nervimni neresqelluci mer'esqelluci-llu angayuqauvimni, aqumgaluci-llu angayuqauviim aqumllertaani, Israel-aam kinguvrin ayagnillrit qula malrugnek cipluki qanercetaarluki.”
LUK.22.31	“Simon, Simon, tangerrluku, Tuunrangayiim piyugyaaqaaten, kanevvnaluten mukaarkatun, 
LUK.22.32	tau͡gaam piicautamken ukveren nangesqevkenaku; qaku-llu caukuvet ilaten pinirikiki.” 
LUK.22.33	Kiugaa-llu, “Ataneq, upingaunga maliggnaluten itercivigmun, tuqumun-llu.” 
LUK.22.34	Tua-i qanertuq, “Peter, qanrutamken, yaqulek ernerpak qalriangaituq mecirautekvailegpenga pingayurqunek nallunilua.”
LUK.22.35	Qanrutai-llu, “Ayagcetaqamci akiviinaci akliviinaci-llu, sap'akiinaci-llu, camek-qaa nurutelartuci?” Kiugaat, “Qang'a.” 
LUK.22.36	Tua-i qanertuq ellaitnun, “Tau͡gaam watua, akiviutangqellriim ang'aqliu, aklivingqellria-llu tuaten pili, tau͡gaam piilnguum qallini kipussaagutekliu nuussirpagniarutekluku. 
LUK.22.37	Qanrutamci, igausngalriit wangnek piciurtarkaugut; igausngiin, ‘Picurlalrianun ilausngauq.’ Wii piteklua igausngalriit piciurtellerkangqerrata.” 
LUK.22.38	Qanertut-llu, “Ataneq, tang wani-wa nuussirpiik malruk.” Kiugai-llu, “Pitalqegtuk.”
LUK.22.39	Tua-i-llu an'uq piciryaramitun Olive-aam Ingrianun ayagluni, elitnaurat-llu maligtaat. 
LUK.22.40	Tuavet-llu tekicami qanrutai, “Piicagci, naspaatmun pinritnaurtuci.” 
LUK.22.41	Unitkanirai-llu angqitem tut'ellratun yaaqsigtalriamun, ciisqumiggluni-llu piicagtuq, 
LUK.22.42	qanerluni, “Aata, piyunarqekan, saskaq una wangnek au͡g'arru, tau͡gaam wii piyulqa pivkenani, elpet pisqucin tau͡gaam piuli.” 
LUK.22.43	An'gilam-llu qilagmek tekitaa piniriluku-llu. 
LUK.22.44	Cakneqapigcami-llu pikanirluni piicagtuq, kiiryullri-llu kuterpagtun augtun igqaqut nunamun. 
LUK.22.45	Piicallerminek-llu nangercami, elitnaurani tekitai qavarluteng, angniilameng. 
LUK.22.46	Qanrulluki-llu, “Ciin qavarceci? Makluci piicagci naspaatmun pinritnaurtuci.”
LUK.22.47	Qallasnginanrani-llu, tangerrluku yugugaat taigut; Judas-aaq-llu qulen malrugnek cipnelget iliit, ciunratgun tailuni. Jesus-aaq-llu ullagaa melugarnaluku. 
LUK.22.48	Jesus-aam-llu aptaa, “Judas-aaq, Yuum-qaa Qetunraa tunengnaqan melugakun?” 
LUK.22.49	Nayurtain piqatallrat tangrramegteggu qanrutaat, “Ataneq, saskulluaqeciqukut-qaa?” 
LUK.22.50	Iliita-llu agayulirten͞gunrem pistii piqerturaa tallirpilirnerakun ciutairrluku. 
LUK.22.51	Tau͡gaam Jesus-aaq qanertuq, “Waten pitaci,” ciutii-llu agturluku canrircetaa. 
LUK.22.52	Jesus-aam-llu agayulirten͞gunret Agayuvigpiim-llu atanri ciulirneret-llu tegustekani aptai, “An'uci-qaa tuarpiaq tuqutarayulimun nuussirpalgirluci kaugtuutalgirluci-llu tegunalua? 
LUK.22.53	Elpecen̄etlemni tuani Agayuvigpagmi, yaggvikenritarpecia, tau͡gaam waniwauguq elpeci pillerkarci, tan'gerem-llu pinian pillerkaa.”
LUK.22.54	Teguat-llu ayaulluku-llu agayulirten͞gunrem eniinun. Tau͡gaam Peter-aam yaaqvaariluku maligtaa. 
LUK.22.55	Keneq-llu kumartellruamegteggu qukaqliani, aqumngata-llu Peter akuliitnun aqumuq. 
LUK.22.56	Pistet-llu iliita arnam, kenrem ciqinqallrani tangrramiu, meciknaurluku qanertuq “Una-llu ilakaa.” 
LUK.22.57	Tau͡gaam meci'irtuq qanerluni, “Arnaaq, nalluaqa tauna.” 
LUK.22.58	Atatakuan-llu allam tangrraa qanerluni-llu, “Elpet-llu ilakmilliniatgen.” Tau͡gaam Peter qanertuq, “Usuuq, ilakenritaatnga.” 
LUK.22.59	Sass'am ataucim kingukngalkiini alla aguaggluni qanertuq, “Ilumun una ilakaa Galilee-armiunguan.” 
LUK.22.60	Tau͡gaam Peter qanertuq, “Usuuq, qanellren taunguciitaqa.” Tamaa-llu qallasnginanrani yaqulek qalriaguq. 
LUK.22.61	Ataneq-llu kingyartuq Peter-llu tangvagluku. Peter-aam nutaan Atanrem qanellra neq'eraa, qanellruan, “Ernerpak yaqulek qalriavailgan mecirautekciqerpenga pingayurqunek.” 
LUK.22.62	An'uq-llu qiaqapiggluni.
LUK.22.63	Jesus-aaq-llu tegustain temciarautekaat kaugturluku-llu. 
LUK.22.64	Iik-llu caplukek aptaat, “Ap'ringnaqi! Kia kaugturtaten?” 
LUK.22.65	Allanek-llu amllernek piciliutekaat, ik'ikluku-llu.
LUK.22.66	Unuaquan-llu eruciatun, yuut ciulirnerit agayulirten͞gunret-llu igatulit-llu qaillukuarvimeggnun ayautaat qanerluteng, 
LUK.22.67	“Christ-aukuvet, qanruskut.” Tau͡gaam qanrutai, “Qanruskumci, ukveqngaitarpecia, 
LUK.22.68	apeskumci-llu, kiungaitarpecia. 
LUK.22.69	Tau͡gaam mat'um kinguani Yuum Qetunraa aqumgaciquq Agayutem pinian tallirpiani.” 
LUK.22.70	Tua-i tamarmeng qanertut, “Taunguuten-qaa Agayutem Qetunraa?” Qanrutai-llu, “Qanrucirpecetun ilumun taunguunga.” 
LUK.22.71	Taukut-llu qanertut, “Allamek-qaa nallunairutmek pinarqukut? Tungaunaku niicamteggu qanranek.”
LUK.23.1	Tamarmeng-llu nangertut Pilate-aamun-llu ayaulluku. 
LUK.23.2	Ellaita-llu picetaarutaat qanerluteng, “Una yuk elpekarput angayuqauvimta yui iqlutmurulluki, Caesar-aamun-llu akiliqurautnek elliillerkaq inerquulluku, qanerluni-llu cali Christ-auniluni angayuqruluni.” 
LUK.23.3	Pilate-aam-llu aptaa, “Elpet-qaa taunguuten Jews-aat Angayuqrat?” Kiugaa-llu, “Apyucirpetun taunguunga.” 
LUK.23.4	Pilate-aam-llu agayulirten͞gunret yugugaat-llu qanrutai, “Wiinga picurlagmek nataqvikenritaqa una yuk.” 
LUK.23.5	Tau͡gaam ellait aguagtut qanerluteng, “Yuut pek'ngarcetai, elicungcariami Judea-mi tamiini, Galilee-amek ayagnirluni maavet-llu tuaten.”
LUK.23.6	Pilate-aam-llu man'a niicamiu, apyutkaa Galilee-armiungucianek. 
LUK.23.7	Tua-i-llu Herod-aam atanirtuq'ngainun ilakucia niicamiu, Herod-aamun ayaucetaa, tuani Jerusalem-aametlinian. 
LUK.23.8	Tua-i-llu Herod-aam Jesus-aaq tangrramiu, quyaqapigtuq, qangvarpak tangerrsullruamiu, elliinek niitellruami, neryuniurluni-llu irr'inarqelrialiarinek tangerrnayukluni. 
LUK.23.9	Tamanek-llu apqauraa, tau͡gaam elliin cakuinraungraan kiunritaa. 
LUK.23.10	Agayulirten͞gunret-llu yuut-llu atanrit tuanlluteng, picetaarutqapigtaat. 
LUK.23.11	Herod-aam anguyagten̄i-llu caunrilkaat temciarautekluku-llu, aturaqegtaarmek-llu at'elluku Pilate-aamun ut'rucetaa. 
LUK.23.12	Ernermi taumi Pilate-aaq Herod-aaq-llu yugniksagutuk, civuani atunem nakukutellruamek.
LUK.23.13	Pilate-aam-llu agayulirten͞gunret yuut-llu atanrit quyurcetai, 
LUK.23.14	qanrulluki-llu, “Yuk una wangnun taitarci yuut iqlutmurcetniluki, tangerrluku-llu, wiinga takurpecen̄i apqauryaaqaqa, tau͡gken picetaarutlerpecen̄ek nataqvikenritaqa. 
LUK.23.15	Herod-aam-llu cali tuaten, waniwa ut'rucetellrukii wangkutnun, tangerrluku, camek tuqucesqutkamek pillrunrituq. 
LUK.23.16	Taumek anucimirqecetaarraarluku pegciiqaqa.” 
LUK.23.17	[Ataucimek pegciarkaullruami agayunerpiita nalliini.] 
LUK.23.18	Tau͡gaam tamarmeng ataucikun qayagpagtut, “Una au͡g'arru, Barabbas-aaq-llu wangkutnun pegesgu.” 
LUK.23.19	Tauna itengqauq ilautellruami picirkiutnek inglukilrianun, tuqucilriaruami-llu. 
LUK.23.20	Pilate-aam-llu qalarutenqigtai, Jesus-aaq pegcugyaaqngamiu. 
LUK.23.21	Tau͡gaam ellait qayagpagtut, “Ussukcausgu!” 
LUK.23.22	Pilate-aam pingayiriluni qanrutai, “Ciin-wa, ca assiilnguq aturtau? Wiinga tuqucesqutkamek nataqvikenritaqa, taumek piqertuarcetraarluku pegciiqaqa.”
LUK.23.23	Tau͡gaam aguagteqapigtut, qayagaluteng ussukcaucesqelluku. Ellaita-llu aguagutlerteng unakaat. 
LUK.23.24	Pilate-aaq-llu alerquriuq pisqumallrat pisqelluku. 
LUK.23.25	Barabbas-aaq-llu itengqanrircetaa, imna picirkiutnek inglukilria, tuqucilleq-llu kaigatkellrat, tau͡gaam Jesus-aaq tunaa piyugtaciicetun pisqelluku.
LUK.23.26	Ayausnginanratni-llu, Simon-aaq Cyrene-armiu, nunarpiim avatiinek tailria, teguat; kelistaq-llu elliinun qugcetaat, Jesus-aam kingunrakun maligucesqelluku. 
LUK.23.27	Yugugaat-llu maligtaat, arnarugaat-llu; taukut nepliutekaat qiatekluku-llu. 
LUK.23.28	Tau͡gaam Jesus-aam tuiggvikluki qanrutai, “Jerusalem panii ukuut, qiavkenaci wii piteklua, tau͡gaam elpeci pitekluci irniaci-llu pitekluki qiaci. 
LUK.23.29	Tangerrluku, erenret tekiciiqngata, tuani qanerciqut, ‘Atawaqertut irniyuilnguut qingayuilnguut-llu, aamarciyuilnguut-llu!’ 
LUK.23.30	Tuani ingrinun qanerciqut, ‘Iggvikicikut’, qeminun-llu, ‘Patucikut’. 
LUK.23.31	Napa unguvalria waten piatgu, qaillun-mi tayima qakimalria pimaarkauga?”
LUK.23.32	Allak-llu malruk picurlallrek, cali ayautagket elliinun ilautellukek tuqucimaarkak. 
LUK.23.33	Ullallerteng tekicamegteggu, Golgotha-mek aterpagcimalria, yugcetun-llu wani-wa “Ilquignertalek,” tuani kelistamun ussukcautaat, picurlallrek-llu ilaklukek, aipaa tallirpilirneranun, aipaa-llu iqsulirneranun. 
LUK.23.34	Jesus-aaq-llu qanertuq, “Aata, au͡g'ariski, caliarteng nalluatgu.” Aturai-llu avenqegtait ellmeggnun, nall'arcetaarutekluki-llu. 
LUK.23.35	Yuut-llu nangengqaut tangvagluteng; atanret-llu temciarautekaat qanerluteng, “Allat anirtulallrui, ellminek anirturli, Christ-aukuni, Agayutem Nakmikek'ngaa.” 
LUK.23.36	Anguyagtet-llu temciarautekaat, ullagluku-llu quunarqelriamek cikingnaqaat, 
LUK.23.37	qanerluteng, “Jews-aat Angayuqaqkatgen, elpenek anirtua!” 
LUK.23.38	Quliikun-llu igartangqertuq waten: “UNA JEWS-AAT ANGAYUQAQAAT” [igausngaluteng Greek-aat, Latin-aat-llu Hebrews-aat-llu qaneryaraitgun.]
LUK.23.39	Picurlallrek-llu taukuk ussukcaucimalriik aipaan temciarautekaa, qanerluni, “Christ-auyaaquten-qaa? Elpenek wangkuk-llu anirturkuk!” 
LUK.23.40	Tau͡gaam aipaan inerquraa, qanerluni, “Elpet-qaa Agayun tuaten alikenritan, ayuqiinek picirkiumaluten? 
LUK.23.41	Wangkuk-llu nall'arrluku aturarpuk, pillmegnuk nalliinek pimiimegnuk, tau͡gaam una camek pillrunrituq.” 
LUK.23.42	Qanertuq cali, “Jesus-aaq, angayuqauvigpenun tekiskuvet umyuaqekia.” 
LUK.23.43	Qanrutaa-llu, “Ilumun, qanrutamken, unuamek Paradise-amtellgutekciqerpenga.”
LUK.23.44	Maa-i-llu erneq qukartuq, nuna-llu tan'geriuq sass'at pingayuat engelkarrluku. 
LUK.23.45	Akerta-llu tanqiarulluni, agayuvigpiim-llu capii allegtuq qukamikun. 
LUK.23.46	Tua-i-llu Jesus-aaq qayagpagluni, qanertuq, “Aata, anerneqa unatevnun tun'aqa!” Waten-llu qanrraarluni, anernerirtuq. 
LUK.23.47	Anguyagtet-llu atanrata man'a pilleq tangrramiu, Agayun nanraraa, qanerluni, “Ilumun una yuk ellualriarullrulliniuq!” 
LUK.23.48	Yugugaat-llu tangvagnaluteng tuavet quyungqalriit, tamakut tuaten pillret tangrramegteki, qat'gateng patguurluki utertut kingunermeggnun. 
LUK.23.49	Yugnikekai-llu tamarmeng, arnat-llu Galilee-amek malikellri, yaaqvani nangengqaut tamakut-llu tangerrluki.
LUK.23.50	Tangerrluku-llu yuk Joseph-aamek at'lek, Arimathea-mek, Jews-aat nunarpiita iliitnek kingunirluni, qaillukuartet iliit, yuk assilria elluatuuluni-llu, 
LUK.23.51	ellii maligarutellrunrilnguq qaillukuarutiitnun atullratnun-llu, Agayutem-llu angayuqauvianek utaqalgirluni; 
LUK.23.52	taum Pilate-aaq ullagaa Jesus-aam temiinek kaigavikluku. 
LUK.23.53	Atrartaa-llu 'lumarrarmun-llu imgulluku qungumun elliluku, qiurmi nayuumalriamun ellivikumaksailngurmun. 
LUK.23.54	Maa-i-llu erneq Upiqayarauluni, Sabbath-aaq-llu ayagniqatarluni. 
LUK.23.55	Arnat-llu Galilee-amek maliin maligtaat, qunguq-llu tangerrluku, qaillun-llu temiin ellicia. 
LUK.23.56	Kingunermeggnun-llu utertut aruyailkutnek mingugmek-llu tepkegcilriamek upcinaluteng. Ernermi-llu Sabbath-aami uitaut alerquutet maliggluki.
LUK.24.1	Nitilim erenrin ciuqliatni, erqaarallrani, qungumun tekitut tepkegcilriit upingalteng tekiulluki. 
LUK.24.2	Teggalquq-llu tangrraat qungumek akagcimaluni. 
LUK.24.3	Itrameng-llu Atanrem Jesus-aam temii nataqenritaat. 
LUK.24.4	Tua-i-llu taumek alangaarinanratni, tangerrluku, angutek malruk qitngirnarqelrianek aturalgek nangengqauk caniatni. 
LUK.24.5	Tatamngata-llu nunamun-llu puc'ata taukuk qanrutakek, “Ciin unguvalria yuarceciu tuqumalriit nuniitni? 
LUK.24.6	Maantenrituq, maktellruuq. Neq'akiciu qaillun elpecen̄un qanellra cali Galilee-ametnermini, 
LUK.24.7	qanerluni, ‘Yuum Qetunraa assiilngiumalriit unataitnun tunumaarkauguq ussukcaucimaarkauluni-llu, erenret-llu pingayuatni maktarkauluni.’” 
LUK.24.8	Tua-i qaneryarat neq'akait. 
LUK.24.9	Qunguq-llu unilluku elitnaurat qulen ataucimek cipnelget allat-llu qanrucarturait. 
LUK.24.10	Elitnauranun-llu qaneryartulriit waniwaugut Mary Magdalene, Joanna-llu, Mary-llu James-aam aanii, allanek cali ilangqerrluteng. 
LUK.24.11	Qanellrit-llu qanengssaguaruyukait ukveqevkenaki-llu. 
LUK.24.12	Peter tau͡gaam nangertuq, qungumun-llu aqvaqurluni, pull'uni uyangtaa, tangerrluki-llu 'lumarrat allakaumaluteng, eneminun-llu utertuq, pillrit tamakut alangaarutekluki.
LUK.24.13	Tangerrluku-llu ernermi taumi ilagket Emmaus-amun ayagtuk, tamana mile-anek malrunlegnek yaaqsigtauq Jerusalem-aamek. 
LUK.24.14	Qalarutkakek-llu tamakut pillret tamalkuita. 
LUK.24.15	Qalarusnginanragni apqaurullutek-llu, Jesus-aaq mallgutuq, ilaulluni-llu maligtak. 
LUK.24.16	Tau͡gaam iikek tangerciigatevkaumauk elitaqesciigatevkarluku. 
LUK.24.17	Qanrutak-llu, “Camek qaneryarangqerpakarcetek piyuallerpetegni?” Arulairtuk-llu angniinatek. 
LUK.24.18	Aipaan-llu Cleopas-aamek atelgem kiugaa, “Elpet-qaa kiivet, Jerusalem-aami allanrulriani makuni ernerni, tuani pillrit nalluaten?” 
LUK.24.19	Aptak-llu, “Canek?” Qanrutaak-llu, “Jesus-aaq Nazareth-aarmiu pitekluku pillrit, tauna prophet-aaruluni caliamikun, qaneryaramikun-llu pinilriaruluni, Agayutem yuut-llu takuatni. 
LUK.24.20	Qaillun-llu agayulirten͞gunret atanirturtemta-llu tunellrukiit, tuqucesqumaluku, kelistamun-llu ussukcautelluku. 
LUK.24.21	Tau͡gaam wangkuta neryuniullruyaaqukut taunguyukluku Israel-aat anirturtekaat. Wani-wa-llu ernerpak erenret pingayuurtut tamakut kinguatni. 
LUK.24.22	Tuamta-llu cali, arnartamta ilaita alangaarcetaitkut unuayaarmi qungumun ayallruluteng, 
LUK.24.23	temii-llu nataqevkenaku, tailuteng-llu qanertut an'gilagnek tangerrniluteng, unguvacianek qanelriignek. 
LUK.24.24	Ilamta-llu ilaita qunguq paqtaat, tangerrluku-llu arnat qanellruciicetun. Ellii tau͡gaam tangenrritaat.” 
LUK.24.25	Tua-i qanertuq elkegnun, “Ukugni ayuquciilnguugni, ukverciiganatek-llu prophet-aat qanellritnek! 
LUK.24.26	Christ-aq-qaa picirkiumallrunrituq nangteqlermikun ucurnarillerkaminun tekitarkauluni?” 
LUK.24.27	Moses-aam-llu prophet-aat-llu kalikait ayagniutekluki, ellii pitekluni igausngalriit tamalkuita elkegnun taikanirai.
LUK.24.28	Ciunerteng-llu nuna mallgiamegteggu kituryuguartuq. 
LUK.24.29	Taukuk cumigglutek unayaqaak qanerlutek, “Nayurkuk, unukataan erenrirluni-llu,” tua-i-llu itertuq uitallguteknalukek. 
LUK.24.30	Nervigmi-llu aqumgallgutekngamikek, kelipaq tegua atawaqaasqelluku-llu, itumterraarluku-llu elkegnun tunaa. 
LUK.24.31	Nutaan iikek uitut, elitaqluku-llu; catairrluni-llu. 
LUK.24.32	Qanruyutuk-llu, “Anirtima ircaqupuk nutngarpakartuk piyuallemegni qallaucakuk, qaneryarat-llu wangkugnun taikanillrani.” 
LUK.24.33	Sass'ami-llu taumi nangertuk, Jerusalem-aamun-llu utertuk, taukut-llu qulen ataucimek cipnelget ilait-llu quyungqaluki tekitakek. 
LUK.24.34	Taukut-llu qanertut, “Ataneq ilumun maktellruuq, Simon-aamun-llu tangercetuq!” 
LUK.24.35	Elkek-llu qanemciuk piyuallermeggni pillermeggnek, qaillun-llu elitaqucimegnek kelipamek itumcillrani.
LUK.24.36	Tuaten-llu qallasnginanragni, Jesus-aaq tungaunani tangercetuq akunliitni nangengqaluni, qanrulluki-llu, “Uitanqegcici.” 
LUK.24.37	Tau͡gaam ellait alangaartut alingeqapiggluteng, alangrumek tangerrsukluteng. 
LUK.24.38	Qanrutai-llu, “Ciin tatamececi, umyuarpeciuggun-llu nalirruggluci? 
LUK.24.39	Tangerciki unatenka it'ganka-llu. Wanguunga tungaunii, cavcia yuvrirlua-llu, alangru kemengqenrilan enrunani-llu wangtun.” 
LUK.24.40	Waten-llu qanrraarluni unatni it'gani-llu ellaitnun nasvagai. 
LUK.24.41	Cali nalirrugpakaata angnim ugaani, paqnayugluteng-llu, qanrutai, “Neqkautengqertuci-qaa maani?” 
LUK.24.42	Neqmek-llu keniumalriamek cikiraat. 
LUK.24.43	Elliin-llu neraa takuatni.
LUK.24.44	Qanrutai-llu, “Nauwa, elpecen̄etlemni qanrut'lallruamci, Moses-aam alerquutaini prophet-aat-llu igaitni piicautelegni-llu, wii piteklua igausngalriit piciurtarkauniluki.” 
LUK.24.45	Nutaan taringellerkaitnun qaneryarat ellaitnun taikanirai. 
LUK.24.46	Qanrutai-llu, “Waten igausngauq, Christ-aq nangteqerkauguq, erenret-llu pingayuatni maktarkauluni. 
LUK.24.47	Elliin-llu atrakun umyualinqigcaraq assiilnguiryaraq-llu qalarutkumaarkauguq yugni tamaitni, Jerusalem-aamek ayagnirluni. 
LUK.24.48	Elpeci-llu makunek nallunrilnguuguci. 
LUK.24.49	Tangerrluku-llu, wiinga Atama akqutkellra elpecen̄un ayagceciiqaqa; tau͡gaam elpeci nunarpagni uitaurqici pinimek quyinermek pingllerkarpeci engeliinun.”
LUK.24.50	Ayautai-llu Bethany-mun, unatni-llu yaggluki atawaqaasqai. 
LUK.24.51	Atawaqaasqen͞ginanermini-llu avtai qilatmurucimaluni. 
LUK.24.52	Ellaita-llu ciktaarvikaat, Jerusalem-aamun-llu utertut angniqapiggluteng. 
LUK.24.53	Agayuvigpagmeterrlainartut-llu Agayun nanrarluku.
JHN.1.1	Nutem etellrani Qaneryaraq uitallruuq, Qaneryaraq-llu Agayutmi uitallruuq, Qaneryaraq-llu Agayutnguluni. 
JHN.1.2	Tamana ciumek Agayutmi uitallruuq. 
JHN.1.3	Elliikun piurcimalria tamalkuan piurtellruuq; elliingunrilngurkun-llu ca man'a piurtellrunrituq. 
JHN.1.4	Unguva elliinetellruuq, unguva-llu tamana tanqiuluni yug'ni. 
JHN.1.5	Tanqik tanqiulartuq tan'germi, tan'gerem-llu cirlakenritaa.
JHN.1.6	Tua-i-llu yuk tekitellruuq, Agayutmek ayagcecimaluni, atengqerrluni John-aamek. 
JHN.1.7	Tauna tekituq nallunairiyarturluni, tua-i Tanqik nallunairyarturluku, tamalkuita-llu elliikun ukvengesqelluki. 
JHN.1.8	Ellii-llu taunguvkenani tauna Tanqipiaq, tau͡gaam tekilluni Tanqigmek nallunairiyarturluni. 
JHN.1.9	Tuani imna Tanqipiaq, tua-i yuum tamarmi tanqiutii, nunamun tut'eqatarluni. 
JHN.1.10	Nunametellruyaaquq, nuna-llu elliikun piurtellruluni, tau͡gaam nunam elitaqenritaa. 
JHN.1.11	Nakmiin ilaminun tekicaaquq, tau͡gaam nakmiin yuin ciuniunritaat. 
JHN.1.12	Tau͡gaam ciuniurten̄i, piyunarivkarai Agayutmun yuksagutesqelluki; tua-i imkut at'minun ukvelriit. 
JHN.1.13	Wani-wa imkut augkun, wall'u kemgem pisquciatun, wall'u yuum piyullrakun yuurtellrunrilnguut, Agayutem pisquciatun tau͡gaam.
JHN.1.14	Qaneryaraq-llu kemgurtellruuq nayullruluta-llu, naklegtaqapiggluni piciuqapiggluni-llu; wangkuta-llu ucurnarqucia tangrrarput, wani-wa Aatam kiingan Qetunraan ucurnarqucia. 
JHN.1.15	John-aam-llu nallunairutkaa qayagpagluni, “Tua-i wani-wa imna qanrutkelqa, qanerlua, ‘Kingunemkun taigarkaq ciuliqagten͞guuq wangni, tua-i ciuqliqngamku.’” 
JHN.1.16	Qaqimallranek naklekuterrlainarmek unangelartukut. 
JHN.1.17	Tua-i alerquutet Moses-aakun cikiutekumaut, tau͡gaam naklekun piciuneq-llu Jesus-aakun Christ-akun piuq. 
JHN.1.18	Yuum-wa Agayun tangeqsaitaa watqapik, kiingan Qetunraan, Ataminun manuqliutellriim nallunairaa.
JHN.1.19	Maa-i-llu John-aam nallunaillra, imumi Jerusalem-aamek Jews-aat agayulirten̄ek Levi-anek-llu elliinun ayagcecillratni aptesqelluku, “Kituusit?” 
JHN.1.20	Tua-i-llu aperturtuq iqluvkenani-llu aperturluni: “Christ-aunritua.” 
JHN.1.21	Tua-i-llu aptaat, “Causit-mi? Elijah-uguten-qaa?” Qanertuq-llu, “Taungunritua.” “Prophet-aaruuten-qaa imna tauna?” Kiuguq-llu, “Qang'a.” 
JHN.1.22	Tua-i-llu qanrutaat, “Kituusit-mi? Imkut ayagtesteput kiunaluki. Qaillun qaneryarangqercit elpenek?” 
JHN.1.23	Ellii qanertuq, “Wiinga qayagalriamun erinaugua, yuilqumi qayagaluni: ‘Atanrem tumyararkaa manigcarciu,’” prophet-aam Isaiah-m qalaruciatun.
JHN.1.24	Wani-wa ellait ayagcecimallruluteng Pharisee-aanek. 
JHN.1.25	Tua-i-llu aptaat, “Ciin-mi angllurcecilarcit Christ-aunrilkuvet, Elijah-uvkenak-llu, prophet-aaruvkenak-llu imna tauna?” 
JHN.1.26	John-aam kiugai, “Wiinga-wa angllurcecilartua merkun, tau͡gaam cimirkaqa, nallungerpecen̄i, akunlevcen̄i nangengqauq, 
JHN.1.27	taum aluilitagken cingigkenek angicillerkaqa ancurtukaqa.” 
JHN.1.28	Makut piut John-aam angllurcecillran nalliini Jordan-aam akiani.
JHN.1.29	Unuaquan Jesus-aaq tangrraa tungminun tailria, qanerluni-llu, “Tangerrluku, Agayutem Qusngiyagaa, uum nunamiut assiilnguit au͡g'ararkaugai! 
JHN.1.30	Wani-wa imna qanrutkelqa qanerlua, ‘Kingunemkun yuk taigarkauguq ciuliqagten͞guluni wangni, tua-i ciuqliqngamku.’ 
JHN.1.31	Wang'ung'e'rma nallullruyaaqaqa, tau͡gaam Israel-aani alaitesqelluku, tamana pitekluku tekitellruunga merkun angllurcecilua.” 
JHN.1.32	John-aaq-llu nallunairiuq qanerluni, “Wiinga tangellruaqa Anerneq yaqulegtun qilagmek atrarluni, elliinelluni-llu. 
JHN.1.33	Wang'ung'e'rma nallullruyaaqaqa, tau͡gaam ayagtestem̄a angllurcisqellua merkun, pianga, ‘Kitumun Anerneq atrarluni tangerquvgu misvikluku-llu, tua-i taunguuq angllurcisten͞guluni Anernerkun Tanqilriakun.’ 
JHN.1.34	Tua-i tangellruunga nallunairilua-llu, una Agayutmun Qetunraqniluku.”
JHN.1.35	Unuaquan cali John-aaq elitnauragminek ilaluni nangengqauq. 
JHN.1.36	Jesus-aaq-llu tamaani tarritellrani tangvagaa, qanerluni-llu, “Tangerrluku, Agayutem Qusngiyagaa!” 
JHN.1.37	Elitnaurak-llu taukuk qanellra niitaak, Jesus-aaq-llu maliggluku. 
JHN.1.38	Jesus-aam-llu kingyarluni tangrrak maligutellriik, aptak-llu, “Camek yuarcetek?” Tua-i-llu kiugaak, “Nani uitalarcit Rabbai?” (Una aperyaraq kangingqertuq “Ayuqucirturta.”) 
JHN.1.39	Qanrutak-llu, “Tailutek tangerrnaurtutek.” Tua-i maligtaak, uitavia-llu tangerrluku; taumi ernermi nayuraak. Maa-i man'a piuq sass'aq cetamanek kaullrani. 
JHN.1.40	Taukuk aipaak John-aamek niitellriik maligutellriik-llu Andrew-ruuq, Simon-aam Peter-aam amaqlia. 
JHN.1.41	Taum ciumek kinguqlini Simon nall'artaa, qanrulluku, “Wangkuk imna Messiah nataqerpuk.” (Una aperyaraq kangingqertuq “Christ-aq.”) 
JHN.1.42	Elliin-llu Jesus-aamun ullautaa. Jesus-aam tangvagaa, qanerluni-llu, “Elpet Simon-aaruuten Jona-m qetunraa. Elpet atengqerrarkauguten Cephas-aamek, mumigcimallrakun Peter-aamek.”
JHN.1.43	Unuaquan Jesus-aaq umyuarteq'nguq Galilee-amun ayagnaluni. Tua-i-llu Philip-aaq nall'artaa. Jesus-aam-llu qanrutaa, “Maligesnga.” 
JHN.1.44	Wani-wa Philip-aaq Bethsaida-rmiunguuq, Andrew, Peter-llu nunalguteklukek. 
JHN.1.45	Philip-aam-llu Nathaneal nall'artaa qanrulluku-llu, “Wangkuta imna Moses-aam picirkiutaini, prophet-aat-llu igaitni qanrutkumalria nataqerput, Jesus-aaq Joseph-aam qetunraa, Nazareth-aarmiunguluni.” 
JHN.1.46	Tua-i-llu Nathaneal-aam qanrutaa, “Ellualria-qaa Nazareth-aamek kingunengqerrsugngauq?” Philip-aam kiugaa, “Tailuten paqesgu.” 
JHN.1.47	Jesus-aam tangrraa Nathaneal ellminun ullautellrani, qanrutekluku-llu qanerluni, “Tangerrluku, Israel-aapiaq, yuk piciulria!” 
JHN.1.48	Nathaneal-aam qanrutaa, “Qaillun nallunricia?” Jesus-aam kiugaa, “Philip-aam kelegpailgaten tangrramken napam atsangqetulim aciani uitallerpeni.” 
JHN.1.49	Tua-i-llu Nathaneal-aam kiugaa, “Rabbi, elpet Agayutem Qetunraqliniaten! Angayuqauluten-llu Israel-aani!” 
JHN.1.50	Jesus-aam kiugaa, “Qanrucamken tuani napam atsangqetulim aciani uitallerpeni tangellruniluten, ukvertuten-qaa? Atam, irr'inarqenrulrianek tangerciquten.” 
JHN.1.51	Qanrutaa-llu, “Ilumun, Ilumun, qanrutamken, qiliit ikingqaluki tangerciqaci, Agayutem-llu an'gilai mayurluteng atrarluteng-llu Yuum Qetunraanun.”
JHN.2.1	Erenrek pellugtellukek kassuutellriartangqellruuq Cana-mi, Galilee-am iliini. Jesus-aam-llu aanii tuantellruuq. 
JHN.2.2	Jesus-aaq-llu kassuucaramun kelgumallruuq, elitnaurani-llu. 
JHN.2.3	Wine-amek-llu nuuriata, Jesus-aaq aaniin qanrutaa, “Wine-amek nuuriut.” 
JHN.2.4	Jesus-aam-llu kiugaa, “Arnaaq, casqessia watua? Pillerkaqa tekiteksaituq.” 
JHN.2.5	Tua-i aaniin pistet qanrutai, “Camek uum ellimeqaci, tuaten pikici.” 
JHN.2.6	Tuantellruut-llu mer'utet qikut arvinelgen, menuircautnguluteng Jews-aat piciryaraacetun. 
JHN.2.7	Jesus-aam-llu qanrutai, “Mer'utet mermek imirciki.” Imirait-llu essmiartelluki. 
JHN.2.8	Nutaan qanrutai, “Qalucici tuaken, nerevkaritem-llu aulukestiinun ayaulluku.” Ayautaat-llu. 
JHN.2.9	Tua-i-llu nerevkaritem aulukestiin meq tauna wine-aurtelleq uigamiu, naken-llu piciilamiu, (pistet tau͡gaam qalucillret nallunritaat) nerevkaritem aulukestiin uikaun taisqaa, 
JHN.2.10	qanrulluku-llu, “Yuut tamarmeng wine-aq assilria ciumek aruqutek'laraat, nutaan-llu camirrluteng mer'umariata, pikegtaunrillra aruqutek'laraat. Tau͡gken elpet wine-aq assilria kingumek pillinian.”
JHN.2.11	Wani-wa Jesus-aam nallunailkuciqerraalqaa, Cana-mi Galilee-am iliini, ucurnarqucini nasvagluku. Elitnaurain-llu ukvekaat. 
JHN.2.12	Taum kinguani ellii, aanani, anelgutni, elitnaurani-llu Capernaum-aamun atrartut tuanlluteng-llu ernerni amllenrilngurni.
JHN.2.13	Tua-i-llu Jews-aat Paaskaarat ukaqsigian, Jesus-aaq Jerusalem-aamun mayurtuq. 
JHN.2.14	Agayuvigpagmi-llu kuluvagnek, qusnginek, yaquliyagarnek-llu, tun'ilriit, akinek-llu naverqucilriit nall'artai. 
JHN.2.15	Piqertuarutkamek-llu piirriuq, tamalkuita-llu agayuvigpagmek anevkarai qusngit kuluviit-llu tuaten, naverqucilriit-llu akiutaitnek kuvii, estuuluit-llu ayaluqevkarluki. 
JHN.2.16	Imkunun-llu yaquliyagarnek tun'ilrianun qanertuq, “Makut anuciki. Atama enii kipusviurtenriciu.” 
JHN.2.17	Elitnaurain neq'eraat waten igausngalria, “Ilungem enen pitekluku, nangtaanga.” 
JHN.2.18	Jews-aat-llu qanrutaat, “Camek nallunailkutkarpenek nasviciiqsikut tuaten piavet?” 
JHN.2.19	Jesus-aam kiugai, “Una Agayutem enii piunrirluku, ernerni-llu pingayuni piurtenqigtarkaugaqa.” 
JHN.2.20	Tua-i-llu Jews-aat qanertut, “Una Agayutem enii caliaqumallruuq allrakuni yuinaagni malrugni arvinlegnek ciplukek, elpet-qaa tau͡gken ernerni pingayuni piurtenqigciiqan?” 
JHN.2.21	Tau͡gaam elliin temni Agayutem enii qanrutkaa. 
JHN.2.22	Tua-i-llu maktellran kinguani elitnaurain makut qanellri neq'erait, kalikat-llu ukveqait, Jesus-aam-llu cali qanellri.
JHN.2.23	Jerusalem-aametellrani Paaskaam nalliini, agayullratni amllelriit atranun ukveryaaqut, tangelteng irr'inarqelrialiari pitekluki. 
JHN.2.24	Tau͡gaam Jesus-aam catkenritai, tua-i yuut tamalkuita nallunrilamiki, 
JHN.2.25	ayuqucirtuumanrilnger'mi-llu yuum ayuqucianek, elliin yuum ayuqucia nallunrilamiu.
JHN.3.1	Angucetangqellruuq Pharisee-aat iliitnek, Nicodemus-aamek at'legmek, Jews-aani atanrulriamek. 
JHN.3.2	Taum unugmi Jesus-aaq ullagaa qanrulluku, “Ayuqucirturtaa, nallunritukut elitnauristen͞gucirpenek Agayutmek kingunengqerrluten, elpetun nallunailkuciyugngalriartailan Agayutem nayunrilkani.” 
JHN.3.3	Jesus-aam kiugaa, “Ilumun, ilumun, qanrutamken, yuk nutaramek yuurtenrilkuni, Agayutem angayuqauvia tangerrngaitaa.” 
JHN.3.4	Nicodemus-aam qanrutaa, “Qaillun-mi yuk yuurtenqigciiqa ak'allaurrluni? Aipiriluni-qaa aanami eneliagkenun piyunarquq yuurrluni-llu?” 
JHN.3.5	Jesus-aam kiugaa, “Ilumun, ilumun, qanrutamken, yuk merkun Anernerkun-llu yuurtenrilkuni, Agayutem angayuqauvianun iterngaituq. 
JHN.3.6	Kemegkun yuurtellria kemguuq, Anernerkun-llu yuurtellria anerneruuq. 
JHN.3.7	Irr'ivkenak qanrucamken yuurtenqigtarkauniluci. 
JHN.3.8	Anuqa piyuucimitun taivkaralartuq, culu'ugtellra-llu niitelaryaaqan, tau͡gken naken kingunengqerrucia natmun-llu ayalaucia nalluan. Waten ayuqut tamarmeng Anernerkun yuurtellriit.” 
JHN.3.9	Nicodemus-aam kiugaa, “Qaillun piluteng tamakut piciqat?” 
JHN.3.10	Jesus-aam kiugaa, “Israel-aani-qaa elitnauristen͞guyaaquten, tamakut tau͡gken nalluluki? 
JHN.3.11	Ilumun, ilumun, qanrutamken, elisngakemten̄ek qallatukut, tangllemten̄ek-llu nallunairiukut, tau͡gaam nallunairutvut ciuniunritarci. 
JHN.3.12	Nunamiutarnek qanrutellrukumci, ukverpek'naci-llu, qaillun-mi ukverciqseci qilagmiutarnek qanruskumci? 
JHN.3.13	Alla qilagmun mayuqsaituq, qilagmek tekitelleq kiimi, wani-wa Yuum Qetunraa qilagmetleq. 
JHN.3.14	Tuarpiaq Moses-aam yuilqumi ciissirpaguaq agartellrukii, tuaten-llu Yuum Qetunraa agarcimaarkauguq; 
JHN.3.15	kina imna elliinun ukvelria nangyuilngurmek unguvangqerresqelluku.”
JHN.3.16	Tuaten Agayutem ellamiut kenkeqapigcamiki kiingan Qetunrani cikiutekaa, kina imna elliinun ukvelria tamaasqevkenaku tau͡gaam nangyuilngurmek unguvangqerresqelluku. 
JHN.3.17	Tua-i Agayutem Qetunraq qanercetaariyarturcetenritaa ellamiunek, tau͡gaam anirtuumasqelluki elliikun. 
JHN.3.18	Kina imna elliinun ukvequni qanercetaarumangaituq, kina-llu elliinun ukvenrilkuni qanercetaarumauq ak'a, tua-i Agayutem kiingan Qetunraanun ukvenrilan. 
JHN.3.19	Wani-wa-llu una qanercetaarun, tua-i tanqik nunamun tut'ellruuq, tau͡gaam yuut tan'geq kenkenruat tanqigmi, caliateng assiilata. 
JHN.3.20	Tua-i assiilnguliulriim tamarmi tanqik uumik'laraa, ullagyugpek'naku-llu, caliani nasvagnayukluki. 
JHN.3.21	Tau͡gaam piciulriamek atulriim tanqik ullalaraa, caliani nasvagnaluki, tua-i Agayutem pisqutii atuamegteggu.
JHN.3.22	Makut-llu kinguatgun Jesus-aaq elitnaurani-llu Judea-mun tekitut, tuani-llu ilakluki uitaurallruuq angllurceciluni-llu. 
JHN.3.23	John-aaq-llu angllurcecimiuq Aenon-aami, Salim yaaqsinrilkiini, mer'et amllerrata tuani; yuut-llu ullautut angllurcetevkarluteng. 
JHN.3.24	Wani-wa John-aaq itercimaksaituq cali.
JHN.3.25	Tua-i-llu John-aam elitnaurai Jews-aat-llu ilait qanngartut menuircaryaraq pitekluku. 
JHN.3.26	John-aamun-llu ullaulluteng qanertut, “Ayuqucirturtaa, tangerrluku tauna Jordan-aam akiani ilakellren nallunairutkellren-llu angllurceciuq, yuut-llu tamarmeng ellii ullagaat.” 
JHN.3.27	John-aam kiugai, “Qilagmek cikiumanrilkuni yuk camek unangeksaitelartuq. 
JHN.3.28	Elpeci-llu nallunairutkarci una qanelqa, Christ-aunritnilua, tau͡gaam ciungakun ayagcetaunilua. 
JHN.3.29	Nulirkautmek tegumialria uikautnguuq, tau͡gaam uikautem yugnikekii caniani nangengqalria niitelartuq uikautem eriniinek niicamiu-llu angnirtuq. Tamaa-i wii angniuteka qaqicimauq. 
JHN.3.30	Ellii ul'arkauguq, wii tau͡gken entarkaulua.”
JHN.3.31	Pakmaken kingunelek quyinruuq; nunamek kingunelek nunamiunguuq, nunamiutarnek-llu qallatelartuq; qilagmek-llu kingunelek quyinruluni. 
JHN.3.32	Tangllerminek niitellerminek-llu nallunairilartuq, nallunairillra-llu yuut ciuniuryunritaat. 
JHN.3.33	Nallunairillranek-llu ciuniurilria nallunairilartuq Agayutem piciucianek. 
JHN.3.34	Tua-i Agayutem ayagcetellra Agayutem qaneryaraanek qallatelartuq, Agayutem-llu cikilaraa Anernermek Tanqilriamek qunukutevkenaku. 
JHN.3.35	Aatam Qetunraq kenkaa, canek-llu tamalkuitnek unatainun elliillruluni. 
JHN.3.36	Kina imna Qetunramun ukvequni unguvamek nangyuilngurmek pinguq, Qetunram-llu niisnganritestii unguvamek tangerrngaituq, tau͡gaam Agayutem eq'uqertii elliini uitaarkauguq.
JHN.4.1	Tua-i-llu Atanrem nallunrilami Pharisee-aat niiyuciatnek ellminun anglluuciat ilauyuciat-llu John-aami amllenruluteng. 
JHN.4.2	(Tua-i-wa Jesus-aaq ellii tungaunani angllurcecinricaaquq, elitnaurai tau͡gaam.) 
JHN.4.3	Elliin Judea unitaa Galilee-amun ataam ayagluni. 
JHN.4.4	Maa-i Samaria-rkuirarkauluni. 
JHN.4.5	Tua-i-llu Samaria-m nunain iliitnun tekituq Sychar-aamek at'legmun, taum nunarraq yaaqsinritaa Jacob-aam Joseph-aamun cikiutekellra. 
JHN.4.6	Jacob-aam-llu 'laakiara tuantuq. Tua-i Jesus-aaq, mernuami pektellerminek 'laakam canianun aqumuq. Maa-i erenrem qukallran nalliini.
JHN.4.7	Tua-i-llu arnaq Samaria-rmiu mertalria tekituq. Jesus-aam qanrutaa, “Merr'isnga.” 
JHN.4.8	Tuani elitnaurai cataitut, nunanun tuavet kipussaagata neqkameggnek. 
JHN.4.9	Tua-i-llu arnam Samaria-rmium qanrutaa, “Qaillun pisit, Jews-aarung'e'rpet ciin merr'itesqessit wangnun, wii arnaulua, Samaria-rmiungulua-llu?” (Tua-i Jews-aat Samaria-rmiut-llu ilakutenrilata.) 
JHN.4.10	Jesus-aam kiugaa, “Elpet-wa Agayutem cikiutii nallunrilkuvgu, tauna-llu elpenun qanlleq waten, ‘Merr'isnga,’ tua-i elpet piicagviksaran, elliin-llu mer'mek unguvanarqelriamek cikiryaraaten.” 
JHN.4.11	Arnam qanrutaa, “Usuuq, qaluuritaituten, 'laakaq-llu et'uluni, naken-mi tauna meq unguvanarqelria piciqsiu? 
JHN.4.12	Elpet-qaa piunruuten ciuliamten̄i Jacob-aami, taum 'laakamek uumek paicitellruakut, ellii-llu, qetunrai-llu, ungungssii-llu waken mel'allruluteng?” 
JHN.4.13	Jesus-aam kiugaa, “Kina imna mer'mek uumek meq'uni meqsunqigciiquq. 
JHN.4.14	Tau͡gaam kina imna mermek cikiutekamnek meq'uni meqsunqiggngaituq, meq-llu wiinga cikiutekaqa elliini ulevlaugarkauguq uryurluni unguvamun nangyuilngurmun.” 
JHN.4.15	Arnam qanrutaa, “Kitaki mermek tamatumek merr'isnga, meqsunqiggviirlua, mertanqiggviirlua-llu wavet.” 
JHN.4.16	Jesus-aam cali qanrutaa, “Kitaki uin kel'ggu, tailutek-llu.” 
JHN.4.17	Arnam kiugaa, “Uingitua.” Jesus-aam qanrutaa, “Qanluaqertuten uingitniluten, 
JHN.4.18	uingqellruyaaquten tallimanek, tauna-llu watua elpenelnguq uikenritan, mat'umek qanluaqertuten.” 
JHN.4.19	Arnam qanrutaa, “Ataneq, elpekamken prophet-aarucirpenek. 
JHN.4.20	Ciuliaput ingrimi mat'umi agayulallruut, ilaten tau͡gken qanlartut Jerusalem-aami tau͡gaam yuut agayuarkauniluki.” 
JHN.4.21	Jesus-aam qanrutaa, “Arnaaq, ukveqia, waten ellirciquq maaniunrilengraan ingrimi mat'umi, Jerusalem-aunrilengraan-llu Aata piicagvikciqaat. 
JHN.4.22	Elpeci nallukevcen̄un piicalartuci, wangkuta-llu nallunrilkemten̄un piicalartukut, tua-i anirtuun Jews-aanek kingunengqerrami. 
JHN.4.23	Tau͡gaam pillerkaq agiirtuq, maa-i-llu ayagnirluni, piicalriit piciulriit Aata piicagvikciqaat Anernerkun piciulriakun-llu. Tamakut Aatam pisqumakai ellminun piicalaasqelluki. 
JHN.4.24	Agayun Anerneruuq, elliinun-llu piicalriit Anernerkun piciulriakun-llu piicagarkaugut.” 
JHN.4.25	Arnam qanrutaa, “Christ-am tekitarkaucianek niitelartua, tekiskuni-llu elliin canek tamaitnek nalqiguciiqaakut.” 
JHN.4.26	Jesus-aam qanrutaa, “Tua-i qalarutesten taunguuq.”
JHN.4.27	Maa-i-llu elitnaurai tekitut, alangaarutkaat-llu arnamun qallacan. Tau͡gaam iliit atauciunger'mi qanenrituq, “Camek pisit?” wall'u, “Ciin qalaruciu?” 
JHN.4.28	Tua-i-llu arnaq, mertarcuutni unilluku, nunanun ayagtuq yuut-llu qanrulluki, 
JHN.4.29	“Kitaki tailuci, yuk tangerrsarturciu, taum atullrenka tamalkuita qanrutkai wangnun, Christ-aulliuq?” 
JHN.4.30	Taukut nunanek an'ut ullaulluteng-llu.
JHN.4.31	Tuani elitnaurain qaruquryaaqaat waten, “Ayuqucirturtaa, neri.” 
JHN.4.32	Tau͡gaam elliin qanrutai, “Neqkangqertua nallukevcen̄ek.” 
JHN.4.33	Tua-i-llu elitnaurai qanruyutaagutut, “Yuum-qaa neqkainek payugtellrua?” 
JHN.4.34	Jesus-aam kiugai, “Ayagcestem̄a pisqutai aturluki, caliari-llu qaqilluki, maa-i tuarpiaq wangni neqkautngulartuq. 
JHN.4.35	Qanenrituci-qaa, ‘Iralut cetaman kinguatni quyurciyarauciquq?’ Tangerrluku qanrutamci, iici nalugciki, naucetaarvigpiit kiarciki tangerrluki kangrit qat'rilliniut quyurrnariluteng-llu. 
JHN.4.36	Quyurcilalria akiliutengqelartuq, unakelarai-llu unguvam nangyuilnguum atsai. Tua-i nauceciilria quyurcilria-llu nunaniryullguteknaurtuk. 
JHN.4.37	Maa-i imna niitelallerput piciurtuq, ‘Yuum ilii nauceciilartuq, alla-llu quyurciluni.’ 
JHN.4.38	Ayagcetamci caliaqenrilkevcen̄ek quyurcisqelluci, allat calillruut, elpeci-llu caliaritnun ekluci.”
JHN.4.39	Amlleret Samaria-rmiut taukuni nunani elliinun ukvertut arnam qanellra ayagneqluku, qanellruan, “Atullrenka tamalkuita elliin qanrutkellrui.” 
JHN.4.40	Tua-i-llu Samaria-rmiut tekicamegteggu, unayaqaat ilaksugluku; ellii-llu tuani malrugnek erniluni. 
JHN.4.41	Nutaan-llu amlleriluteng qaneryaraa pitekluku ukvekaat. 
JHN.4.42	Arnamun-llu qanertut, “Maa-i ukvertukut qanellren kiingan pitkevkenaku, tungaunata niicamteggu, nalluvkenaku-llu ilumun ellamiunek Anirturilriarucia.”
JHN.4.43	Erenrek kinguagni tuaken Galilee-amun ayagtuq. 
JHN.4.44	Tua-i Jesus-aaq nallunairiuq prophet-aaq qigcikumaksaitniluku nakmiin nunamini. 
JHN.4.45	Tua-i-llu Galilee-amun tekican, Galilee-armiut ciuniuraat tangellruamegteki pillri tamalkuita Jerusalem-aami agayunerpallratni atullri, ellait-llu agayunerpaliyallruameng.
JHN.4.46	Cana-mun Galilee-am iliinun tekitenqigtuq, mer'mek wine-aurcecillerminun. Yugtangqellruuq-llu anguyagten̄ek atanirturilriit iliitnek, qetunraa-llu naulluuluni Capernaum-aami. 
JHN.4.47	Tauna Jesus-aam tekiyucianek Judea-mek Galilee-amun, niicami ullagaa, unayaqeqapiggluku-llu atraasqelluku qetunrani anirturyartuusqelluku, tua-i tauna tuquqataan. 
JHN.4.48	Jesus-aam taumek qanrutaa, “Naucaqutnek irr'inarqelrianek-llu tangrraarpek'naci ukveqsaitelartuci.” 
JHN.4.49	Atanirturilriim qanrutaa, “Usuuq, atraa irniaqa tuquvailgan.” 
JHN.4.50	Jesus-aam qanrutaa, “Uterten, qetunraan unguvauq.” Angutem taum Jesus-aam qanellra ellminun ukvekaa uterrluni-llu. 
JHN.4.51	Atrainanrani-llu, pistain pairrsaagaat qanerluteng, “Qetunraan unguvauq.” 
JHN.4.52	Tua-i-llu apqaurai cam nalliini assiriqarraarucianek; ellaita-llu qanrutaat, “Akwauvaq-wa erenrem qukallran kinguariini puqlairutuq.” 
JHN.4.53	Tua-i atiin nallunritaa taum nalliini Jesus-aam waten qanrucia, “Qetunraan unguvauq.” Ellii-llu ukvertuq, yui-llu tamalkurmeng. 
JHN.4.54	Wani-wa irr'inarqelrialillerminek aipiriuq Jesus-aaq Judea-mek Galilee-amun tairraanerminek.
JHN.5.1	Mat'um kinguani agayunerpaullruuq Jews-aani, Jesus-aaq-llu Jerusalem-aamun mayurtuq. 
JHN.5.2	Jerusalem-aami-llu nanvarra'artangqellruuq qusngit meqsarturviatnek. Tamana Jews-aat aterpagtelaraat Bethesda. Taum-llu avatii qilakutartangqellruuq tallimanek. 
JHN.5.3	Makuni-llu apqucilget ayuqenrilngurnek amllellriit uitallruut cikmiumalriit, tussitellriit, pektesciigalnguut-llu, mer'em eleryirtellra utaqaluku. 
JHN.5.4	Tua-i an'gilaq caaqami atralallruuq nanvarra'armun meq-llu pekcelluku. Mer'em-llu pektellran kinguakun tuavet ekqerraalria apquciirut'lallruuq, apqucini qaillun ayuqengraan. 
JHN.5.5	Yugtangqellruuq-llu tuani, apqucilriamek allrakuni yuinaq akimiarmek cipluku pingayun-wa. 
JHN.5.6	Jesus-aam tangrramiu nalluvkenaku-llu ak'a ayagnillrucia, qanrutaa, “Canriryugtuten-qaa?” 
JHN.5.7	Apqucilgem kiugaa, “Usuuq, meq pektaqan nanvarra'armun ellistaitelartua, atrarqama-llu allam ciullelaraanga.” 
JHN.5.8	Jesus-aam qanrutaa, “Nangerten, inartessuuteten-llu teguluki, piyuagi.” 
JHN.5.9	Egmianun-llu canrirtuq angun tauna, inartessuutni-llu teguluki piyualuni-llu. Mat'um-llu Sabbath-aaq nall'aringaa.
JHN.5.10	Tua-i-llu Jews-aat canrilleq qanrutaat, “Maa-i Sabbath-aaruuq, inartessuutevnek ang'aquagiyunaituten.” 
JHN.5.11	Tau͡gaam elliin kiugai, “Canrircestem̄a qanrutellruanga, ‘Inartessuuteten teguluki piyuagi.’” 
JHN.5.12	Aptaat-llu, “Kia qanrutaten, inartessuuteten tegusqelluki piyuasqelluten-llu?” 
JHN.5.13	Canrirtesten̄i taunguciitaa, Jesus-aaq tuanteqanrilan yugyiin-llu tamana. 
JHN.5.14	Taum kinguani, Jesus-aam agayuvigpagmi nall'artaa, qanrulluku-llu, “Tangerrluku, canrircecimauten! Assiilnginqigcaqunak, arcaqanran tucuaraaten.” 
JHN.5.15	Angun ayagtuq Jews-aat qanrucarturluki waten, “Canrircesteka Jesus-aarulliniuq.” 
JHN.5.16	Man'a pitekluku Jews-aat Jesus-aaq nangtaat, tuquiturluku-llu, Sabbath-aami makunek calian. 
JHN.5.17	Tau͡gaam Jesus-aam kiugai, “Man'a engelkarrluku Aata cali caliuq, wiinga-llu caliunga.” 
JHN.5.18	Nutaan man'a pitekluku Jews-aat pikanirluteng tuquituraat Sabbath-aaq catkenrilaku, Agayun-llu atakniaku, Agayucetun pitarrluni.
JHN.5.19	Tua-i-llu Jesus-aam kiugai, “Ilumun, ilumun, qanrutamci, Qetunraq ellminek camek pisciigatuq, Atani tau͡gaam naspequtekluku pilartuq, tua-i canek ellii pikan, tuaten-llu Qetunraq piciquq. 
JHN.5.20	Tua-i Aatam Qetunraq kenekngamiu, nasvitaa tamaitnek atullerminek, makuni-llu angenrulrianek calianek nasviciiqaa irr'ivkarluci. 
JHN.5.21	Tua-i Aatam tuqumalrianek makcecillratun, unguvamek-llu cikiqengellratun, tuaten cali Qetunram piyukni unguvamek cikirciqaa. 
JHN.5.22	Tua-i Aatam yuk qanercetaarngaitaa, qanercetaarun tamalkuan Qetunramun tunellruamiu, 
JHN.5.23	tamiini yugnun Qetunraq ucuqesqelluku, Aatamek ucuqilauciicetun. Qetunramek ucuqinrilnguq, Aatamek cali ayagcestiinek ucuqinrituq. 
JHN.5.24	Ilumun, ilumun, qanrutamci: Qaneryaramnek niitellria ayagcestemnun-llu ukvelria, unguvamek nangyuilngurmek pinguq, qanercetaarun negurluku, tuqukun-llu unguvamun iterluni. 
JHN.5.25	Ilumun, ilumun, qanrutamci: pillerkaq tekiciiquq, maa-i-llu ayagnirluni, tuqullret Agayutem Qetunraan erinii niiciiqaat, niitellriit-llu unguvaciqut. 
JHN.5.26	Aata ellminek unguvamek avalingqerrami, tuaten-llu Qetunraq piyunarivkaraa elliinek unguvamek avalingqerresqelluku. 
JHN.5.27	Piyunarivkaraa-llu qanercetaarinermek, tua-i Yuum Qetunraqngaku. 
JHN.5.28	Irr'ivkenaci mat'umek, tua-i waten ellirciqngan qungunetellriit erinii niiciiqaat, 
JHN.5.29	anluteng-llu; imkut elluarrluteng pillret, makciiqut unguvamun, tau͡gken imkut elluarrluteng pillrunrilnguut, makciiqut qanercetaarutmun.
JHN.5.30	“Wangnek camek pisciigatua, niitelqa aturluku qanercetaarilartua, qanercetaarilqa-llu elluartuq, tua-i piciliaqa atunrilamku, tau͡gaam ayagcestem̄a pisqutii atuamku. 
JHN.5.31	Wangnek nallunairikuma, nallunairilqa asguranaqsartuq. 
JHN.5.32	Tau͡gaam wani-wa allam nallunairutkaanga, nallunritaqa-llu nallunairutkestem̄a nallunairutiin piciucia. 
JHN.5.33	Nauwa elpeci John-aaq paqcetellruarci, ellii-llu nallunairillruuq picimek. 
JHN.5.34	Nallunairutkumalqa yugnek pinrituq, tau͡gaam makunek qallatua anirtuumasqelluci. 
JHN.5.35	Ellii kumaluni tanqigluni kenurraullruuq, elpeci-llu quyateksuumiryaaqluku kumaqallrani. 
JHN.5.36	Tau͡gaam nallunairutkumaciqa John-aam piani tukninruuq. Atama caliaqesqellri wangnun qaqicesqelluki, tamakut calianka wangnek nallunairilartut, Aatamek-llu ayagcecimallrucimnek. 
JHN.5.37	Aata-llu ayagcesteka wangnek nallunairillruuq. Imumirpak eriniinek niiteksaituci, wall'u tungaunaku tangeqsaunaku. 
JHN.5.38	Qaneryaraa-llu elpecen̄i uitanrituq, tua-i ayagcecilria ukveqenrilavciu. 
JHN.5.39	Qaneryarat yuvrilaraci, umyuarteqngavci nangyuilngurmek unguvakauteksukluki. Tamakut-llu ilumun wangnek nallunairilartut. 
JHN.5.40	Wiinga tau͡gken ullagyunrit'lararpecia unguvakangengnaqluci. 
JHN.5.41	Yugmek ucurnarqutmek ciuniurinritua. 
JHN.5.42	Tau͡gaam nallunritamci, Agayutem kenkutii elpecen̄etenrituq. 
JHN.5.43	Atama atrakun tekiteng'e'rma, ciuniunritarpecia, tau͡gken alla umyuani aturluku tekiskan nutaan ciuniurciqaci. 
JHN.5.44	Qaillun-mi ukverciqseci, atunem ucuqutaagulluci, Agayutem kiimi ucurnarkiutii cucukevkenaku? 
JHN.5.45	Umyuarteqenrici wangnun picetaarutnayukluci Atamun, picetaarutkangqertuci, tua-i Moses-aamek cacetuqutek'ngarpecen̄ek. 
JHN.5.46	Moses-aaq ukveqellrukuvciu, ukverviksararpecia, tua-i wiinga igautekellruanga. 
JHN.5.47	Tau͡gken igai ukveqenrilkuvciki qaillun-mi qaneryaranka ukverciqseciki?”
JHN.6.1	Makut kinguatgun Jesus-aaq Galilee-am imarpian akilirneranun qerallruuq. Tiberias-aam imarpianun. 
JHN.6.2	Yugugaat-llu maligtaat, irr'inarqelrialiari tangrramegteki apqucilegni caliaqellri. 
JHN.6.3	Jesus-aaq-llu elitnauraminek ilaluni ingrimun mayurtuq, aqumluni-llu tuavet. 
JHN.6.4	Jews-aat-llu Agayunerpiit, Paaskaaq, mallgiuq. 
JHN.6.5	Jesus-aaq-llu ciugcami, yugugaat tangrrai ellminun ullautellriit. Philip-aamun-llu qanertuq, “Naken-mi kelipautengciqseta, makunun nerevkautekamten̄ek?” 
JHN.6.6	Makunek qanertuq naspaanaluku, tua-i elliin cacirkaucini nallunricaaqaa. 
JHN.6.7	Philip-aam kiugaa, “Akit yuinaq akimiarmek cipluku kelipanun tunnge'rmeng nuruciiqut ellma iqemkang'e'rmeng.” 
JHN.6.8	Tua-i-llu elitnaurain iliit Andrew, Simon-aam Peter-aam amaqlia, elliinun qanertuq, 
JHN.6.9	“Tan'gaurlurtangqerrsaaquq maani kelipautellegmek tallimanek, neqek-wa malruk, tau͡gaam cauciqat taukut makuni yugugarni?” 
JHN.6.10	Tua-i-llu Jesus-aam qanrutai, “Yuut aqumevkarciki.” Yuut-llu aqumut, tamana canlian, amllertaluteng-llu tiissitsaat talliman engelkarrluki. 
JHN.6.11	Tua-i-llu Jesus-aam kelipat neqek-llu tegui, quyatmek-llu piicaumariami, aqumgalrianun aruqutkai piyugtaciicetun. 
JHN.6.12	Kainriata-llu, elitnaurani qanrutai, “Kaimllerit quyurciki, carraungraan cagmanritnaurtuq.” 
JHN.6.13	Tamakut-llu quyurtait, kalngat-llu qulen malrugnek cipluku imirluki, tuaken kelipanek tallimanek nerellret ilakuaritnek. 
JHN.6.14	Yuut-llu irr'inarqelrialiara tangrramegteggu, qanertut, “Wani-wa ilumun prophet-aarulliniuq imna nunamun tekitarkaq!” 
JHN.6.15	Jesus-aaq-llu elpengami ataneqsuuciminek, unitai ingrimun kiimi ayagluni.
JHN.6.16	Atakuan-llu elitnaurai nanvamun atrartut, 
JHN.6.17	angyamun-llu ekluteng, Galilee-am nanvaakun qerartut Capernaum-aamun. Kiituani-llu tan'geriuq, Jesus-aaq tekipailgan ellaitnun. 
JHN.6.18	Waniwa-llu qailingluni anuqengan. 
JHN.6.19	Cavluteng ayangnaqlermeggni mile-at pingayun cipluki yaaqsigtariqerluteng, Jesus-aaq tangrraat mer'em qaingakun piyuallrani, angyaq-llu mallgiluku. Tua-i taukut alingut. 
JHN.6.20	Tau͡gaam elliin qanrutai, “Wanguunga, alingenrici.” 
JHN.6.21	Nutaan-llu angyamun ekesqumaat; ak'anurrlitevkenateng-llu nunamun ciunermeggnun tekilluteng.
JHN.6.22	Unuaquani-llu yugugaat Galilee-am nanvaan akiani cen̄avartut, nalluvkenateng angyam atauciullrucianek, Jesus-aaq-llu elitnauraminun ilaliulluni angyamun ekellrunrilucianek. 
JHN.6.23	Tau͡gaam, angyat Tiberias-aamek, Atanrem quyatmek piicaggaarluni yugnek kelipanek nerevkarillran yaaqsinrilkiinek, tuavet tekitut. 
JHN.6.24	Yugugaat-llu Jesus-aam elitnaurain-llu tuantenriluciat elpekngamegteggu, angyamun ekluteng Capernaum-aamun ayagtut, Jesus-aaq yuarluku.
JHN.6.25	Nataqngamegteggu-llu nanvam akilirnerani qanrutaat, “Ayuqucirturtaa, qangvaq tekicit maavet?” 
JHN.6.26	Jesus-aam kiugai, “Ilumun, ilumun, qanrutamci: elpeci-wa yuararpecia, irr'inarqelriit tangelci pitkevkenaki, tau͡gaam kelipanek nerrlerci pitekluku kainrillerci-llu. 
JHN.6.27	Taumek neqkamun piunrirarkamun cumigtenrici, tau͡gaam cumiguciu neqkaq unguvamun nangyuilngurmun aturarkaulria, tamatumek Yuum Qetunraan cikirciqaaci; tua-i ellii Aatam, wani-wa Agayutem nallunailkucillrua.” 
JHN.6.28	Tua-i-llu qanrutaat, “Qaillun-mi piluta Agayutem caliarinek caliciqseta?” 
JHN.6.29	Jesus-aam kiugai, “Waniwauguq Agayutem caliara, ayagcetellranun ukvequvci.” 
JHN.6.30	Taukut-llu cali qanrutaat, “Qaillun ayuqelriamek nallunailkutmek piciqsit tangrrarkamten̄ek, ukveqnaamteggen? Camek taqutelarcit? 
JHN.6.31	Ciuliaput kelipayagarnek yuilqumi nerlallruut igausngaciicetun, ‘Elliin kelipamek neqkaatnek qilagmek cikillrui.’” 
JHN.6.32	Taumek Jesus-aam pii, “Ilumun, ilumun, qanrutamci, Moses-aarunrituq kelipamek qilagmiutarmek cikirturilria, tau͡gaam wii Atama kelipapiamek qilagmiutarmek cikilaraaci. 
JHN.6.33	Tua-i kelipaq Agayutem pia qilagmek pilartuq, nunamiut unguvakiutiit.” 
JHN.6.34	Nutaan piat, “Ataneq, kelipamek mat'umek cikiumarrlainaqikut.”
JHN.6.35	Jesus-aam qanrutai, “Wiinga wani-wa unguvatalek kelipaq. Wangnun tailria kaigngaituq, cali-llu wangnun ukvelria meqsugngaunani watqapik. 
JHN.6.36	Tau͡gaam elpecen̄un qanellrucimtun, tangerrsaaqeng'erpecia ukveqsaituci. 
JHN.6.37	Tamarmeng Atama wangnun cikiutekellrin ullagciqaatnga; wangnun-llu ullautellria ayaksugngaitaqa watqapik. 
JHN.6.38	Tua-i wiinga qilagmek tekitua, pisqutka aturarkauvkenaku, tau͡gaam ayagcestem̄a pisqutii aturarkauluku. 
JHN.6.39	Wani-wa-llu ayagcestem̄a pisqutii, wangnun tunellrin iliitnek atauciungraan tamarisqevkenii, tau͡gaam ernermi nangneqlirmi tamakunek makcisqaanga. 
JHN.6.40	Wani-wa-llu Atama pisqutii, Qetunramek tangvagluteng ukvelriit unguvamek nangyuilngurmek pingesqelluki, wiinga-llu maktarkauluki ernermi nangneqlirmi.”
JHN.6.41	Tua-i-llu Jews-aat qanemyuugautekaat qanellra, qanellruan waten, “Wiinga kelipaugua qilagmek tekillua.” 
JHN.6.42	Qanertut-llu, “Una-qaa Jesus-aarunrituq, Joseph-aam qetunraa? Angayuqaak-llu nallunritagput? Ciin-mi maa-i qanerta qilagmek tekitniluni?” 
JHN.6.43	Jesus-aam kiugai, “Qanemyuugautenrici. 
JHN.6.44	Aatam ayagcestem̄a tau͡gaam unayaqek'ngaan ullagarkaugaanga, wiinga-llu maktarkauluku ernermi nangneqlirmi. 
JHN.6.45	Prophet-aat igaitni igausngauq waten, ‘Ellait-llu tamarmeng Agayutmek ayuqucirtuumaarkaugut.’ Taumek yuk tamarmi Atamek niitellria, elitellria-llu wangnun tailartuq. 
JHN.6.46	Yuum-wa Aata tangeqsaitaa, taum tau͡gaam Agayutmek kingunelgem Aata tangellrua. 
JHN.6.47	Ilumun, ilumun, qanrutamci, kina imna ukvelria unguvamek nangyuilngurmek pinguq. 
JHN.6.48	Wiinga wani-wa unguvatalek kelipaq. 
JHN.6.49	Ciuliaci kelipayagarnek yuilqumi nerellrung'e'rmeng tuqullruut. 
JHN.6.50	Wani-wa kelipaq qilagmek tekitellria, yuk tuaken neresqelluku tuqusqevkenaku-llu. 
JHN.6.51	Wiinga wani-wa kelipaq unguvalria qilagmek tekitelleq, kina imna kelipamek uumek nerkuni, unguvaarkauguq nangyuilngurmek, tua-i wani-wa kelipaq cikiutekaqa, kemkaqa ellamiut unguvakiutekaat.”
JHN.6.52	Tua-i-llu Jews-aat ayuqenriqertut qanerluteng, “Qaillun-mi uum yuum kemni neqkiutekciqau wangkutnun?” 
JHN.6.53	Jesus-aam pii, “Ilumun, ilumun, qanrutamci, Yuum Qetunraan kemganek nerenrilkuvci, auganek-llu menrilkuvci, unguvaituci elpeci. 
JHN.6.54	Kememnek nerelria, aumnek-llu melria, unguvamek nangyuilngurmek pinguq, wiinga-llu maktarkaugaqa ernermi nangneqlirmi. 
JHN.6.55	Wani-wa kemka neqkaupiartuq, auka-llu merkaupiarluni. 
JHN.6.56	Kememnek nerelria aumnek-llu melria wangnetaurciquq, wiinga-llu elliinetaurlua. 
JHN.6.57	Aatam unguvalriim wangnek ayagcecillruciatun, wiinga-llu unguvalua Aata pitekluku, tuaten cali wangnek nerelria unguvaciquq wii piteklua. 
JHN.6.58	Maa-i kelipaq qilagmek tekitelleq ciuliacetun pinrituq, taukut nerellruyaaqut tau͡gken tuquluteng; mat'umek kelipamek nerelria unguvaarkauguq nangyuilngurmek.” 
JHN.6.59	Makunek agayuvigmi qanellruuq Capernaum-aami ayuqucirturillermini.
JHN.6.60	Taumek elitnaurain amlleret, makunek niicameng qanertut, “Caperrnaqvaa-lli makuni qanellrini; kia-kiq niicugniniartaki?” 
JHN.6.61	Tau͡gaam Jesus-aam elitnaurani taringamiki qanemyuugauciatnek makunek, qanrutai, “Makut-qaa cangayugcetaiceci? 
JHN.6.62	Qaillun-mi piyarceci Yuum Qetunraa tangerquvciu mayurtelluku uitallranun? 
JHN.6.63	Anerneruuq unguvamek cikiqengelria, kemek catnguksaituq. Elpecen̄un qanrutkellrenka anerneruut unguvauluteng-llu. 
JHN.6.64	Ilavci tau͡gaam ilait ukvenritut.” Tua-i Jesus-aam piqarraallerminek imkut ukvenrilnguut nallunritai, imna-llu tunestekani. 
JHN.6.65	Qanertuq-llu, “Man'a pitekluku qanrutellruamci yugmun ullagciigatnilua, Aatam tau͡gaam ullaucunarivkaqani wangnun.”
JHN.6.66	Taum kinguani elitnaurai amlleret utertut, maligtenrirluku-llu.
JHN.6.67	Taumek Jesus-aam imkut qulen malrugnek cipnelget qanrutai, “Elpeci-llu-qaa ayagciquci?” 
JHN.6.68	Simon-aam Peter-aam kiugaa, “Ataneq, kitumun ayagciqseta? Elpet tau͡gaam qaneryarangqertuten unguvamek nangyuilngurmek iqulegnek. 
JHN.6.69	Wangkuta-llu ukvellruukut, nallunritamteggen-llu taungucirpenek Agayutem Ellualriara.” 
JHN.6.70	Jesus-aam kiugai, “Cucukellrunritamci-qaa qulnguluci malrugnek cipluci, ilasi tau͡gaam tuunrangayauluni?” 
JHN.6.71	Maa-i elliin qanrutkaa Simon-aam, Iscariot-aarmium qetunraa Judas-aaq, tua-i tauna qulen malrugnek cipnelget iliit tunestekani.
JHN.7.1	Tamakut kinguatni Jesus-aaq Galilee-ami pektellruuq, Judea-mi pektenrirluni, tua-i Jews-aat tuquituatni. 
JHN.7.2	Wani-wa-llu Jews-aat agayunerpiit Talicirvik mallgiuq. 
JHN.7.3	Taumek anelgutain qanrutaat, “Kitaki Judea-mun ayii, elitnaurarpet caliaten tangerrnaurait, 
JHN.7.4	yuk-wa aassaqluni calingaituq yugnun nallunritesqumalria. Makunek pilaquvet nunamiunun elpenek nasvii.” 
JHN.7.5	Tua-i nakmiin ilain-llu ukveqenrilatgu. 
JHN.7.6	Taumek Jesus-aam qanrutai, “Pillerkaqa pinariksaituq, tau͡gaam elpeci pillerkarci upingarrlainartuq. 
JHN.7.7	Ellamiut uumikngaitaiceci, wii tau͡gaam uumikaatnga, tua-i nalqigcilaama caliarita assiiluciatnek. 
JHN.7.8	Agayunerpaliyarci, wii agayunerpaliyarngaitua watua, pillerkaqa tekiteksailan.” 
JHN.7.9	Makunek qanrraarluni, Galilee-ami cali uitauq. 
JHN.7.10	Tau͡gaam ilani agayunerpaliyaata, nutaan ellii-llu mayullruuq nalluvkarluni. 
JHN.7.11	Taumek Jews-aat agayunerpagmi yuaraat, qanerluteng, “Nanta?” 
JHN.7.12	Yugugaat-llu qanemyuugautekaat cakneq; ilait qanraqluteng, “Assilriaruuq,” allat tau͡gken qanerluteng, “Qang'a, yugnek iqlutmuruciuq.” 
JHN.7.13	Tau͡gken yuut takuatni qanrutkenritaat, Jews-aat alikngamegteki.
JHN.7.14	Agayunerpiim-llu qukallrani Jesus-aaq Agayuvigpagmun itellruuq, elicungcariluni-llu. 
JHN.7.15	Tua-i-llu Jews-aat alangaarutkaat qanerluteng, “Qaillun uum igat nallunrirtaki, elitnaullruvkenani?” 
JHN.7.16	Jesus-aam kiugai, “Elitnaurutka wii pikenritaqa, ayagcestem̄a pikaa. 
JHN.7.17	Kia imum pisqutiinek aturyulriim elitnaurutka taringeciqaa, wall'u Agayutmek kingunengqerrucia, wall'u wangnek. 
JHN.7.18	Kina imna ellminek qalartellria nanrautekaminek yualartuq, tau͡gken ayagcestem̄i nanrautekaanek yualria, tauna piciuguq, elliini-llu elluanrilngurtaituq. 
JHN.7.19	Moses-aam-qaa alerquutnek cikinritaaci? Ilavci-llu aturciiganaki. Ciin tuquiturcecia?” 
JHN.7.20	Yugugaat kiugaat, “Anernerrlungqertuten! Kia tuquiturtaten?” 
JHN.7.21	Jesus-aam kiugai, “Ataucimek calillruunga, tamarpeci-llu alangaarutkarci tauna. 
JHN.7.22	Moses-aam nuugiryaramek cikillruaci, (tua-i Moses-aamek pinricaaquq, ciuliavcen̄ek tau͡gaam), Sabbath-aami-llu yuk nuugilararci. 
JHN.7.23	Yuk Sabbath-aami nuugiumakan, Moses-aam picirkiutii uniurtenritengnaqluku, ciin cangaksecia yuum qainga tamalkuan canrircetellrukumku Sabbath-aami? 
JHN.7.24	Tangellrakun cuqcinrici, elluallrakun tau͡gaam cuqcikici.”
JHN.7.25	Jerusalem-aarmiut ilait qanertut, “Waniwaunrituq-qaa tuquitullrat? 
JHN.7.26	Tangerrluku, yuut takuatni qallatellria, inerqunritaat-llu! Atanrulriit-qaa Christ-aucia nallunricaaqaat? 
JHN.7.27	Wangkuta-wa uum kingunra nallunritarput. Tau͡gaam Christ-aq tekiskan kingunranek nallunrilngurtaiciiquq.” 
JHN.7.28	Jesus-aaq-llu qastuluni elicungcariuq qanerluni, “Nallunricaaqerpecia, kinguneqa-llu nalluvkenaku. Tau͡gaam wangnek tekitenritua, ayagcesteka-llu piciuguq; tauna nalluarci. 
JHN.7.29	Wiinga nallunritaqa, elliinek kingunengqerrama, ayagcetellrulua-llu elliin.” 
JHN.7.30	Nutaan tegungnaqsaaqaat, tau͡gaam atauciunger'mi yuum yaggvikenritaa, pillerkaa tekiteksailan. 
JHN.7.31	Tau͡gaam yugugaat amlleret ukvervikaat, qanerluteng, “Christ-aq-qaa tekiskuni irr'inarqelrianek uum calillrin amllenritnek piciquq?”
JHN.7.32	Pharisee-aat-llu yugugaat qanemyuugautiitnek niitut, agayulirten͞gunret-llu Pharisee-aat-llu atanerruarit ayagcetait tegusqelluku. 
JHN.7.33	Taumek Jesus-aam qanrutai, “Ellma cali nayurciqamci, ayagciqua-llu ayagcestemnun. 
JHN.7.34	Yuarciqerpecia nataqevkenii-llu, ayagvigkamnun-llu tekisngaunaci.” 
JHN.7.35	Taumek Jews-aat qanruyutut, “Natmun una ayagciqa nataqngailkemten̄un? Wall'u-qaa ayagciqliuq skavingalrianun Greek-aat nuniitni, Greek-aat-llu elicungcarluki. 
JHN.7.36	Cauga man'a qanellra qanerluni, ‘Yuarciqerpecia nataqevkenii-llu,’ cali-llu, ‘Ayagvigkamnun-llu pisciiganaci’?”
JHN.7.37	Ernermi nangneqlirmi agayunerpallratni, ernermi taumi angenrulriami, Jesus-aaq nangertuq, qastuluni-llu qanertuq, “Kina imna meqsukuni, wangnun tailuni merli. 
JHN.7.38	Wangnun ukvelria, qaneryaraqegtaaraam qanruciatun, ‘Iluminek mermek unguvatalegmek uryurciquq.’” 
JHN.7.39	Tau͡gaam mat'umek qanertuq Anerneq Tanqilria umyuaqluku, tamatumek elliinun ukvelriit unangarkaungata. Wani-wa Anerneq Tanqilria tut'eksaunani, tua-i Jesus-aaq ucurnariksailan.
JHN.7.40	Taumek yugugaat ilaita mat'umek qanellranek niicameng, qanertut, “Ilumun una prophet-aarulliniuq.” 
JHN.7.41	Allat qanertut, “Una Christ-auguq.” Tau͡gaam ilait qanertut, “Christ-aq-qaa Galilee-amek kingunengqerciquq? 
JHN.7.42	Qaneryarat-llu-qaa aperturinritut Christ-aq David-aam kinguvrinek kingunengqerrarkauniluku, Bethlehem-aamek-llu David-aam nunallranek?” 
JHN.7.43	Tua-i-llu yugugaat ayuqenriqertut ellii pitekluku. 
JHN.7.44	Ilaita-llu teguyugyaaqaat, tau͡gaam yuum yaggvikenritaa.
JHN.7.45	Atanerruarit taumek utertut agayulirten͞gunernun, Pharisee-aanun-llu; taukut-llu aptait, “Ciin taitenriceciu?” 
JHN.7.46	Atanerruarit kiugut, “Arenqiatuq, yugmek uutun qallatellriartangeksaituq!” 
JHN.7.47	Taumek Pharisee-aat kiugait, “Elpeci-llu-qaa iqlutmurcimauci? 
JHN.7.48	Atam, atanret-qaa wall'u Pharisee-aat ukvervikaat? 
JHN.7.49	Tau͡gaam yugugaat cailkaat, alerquutet nalluamegteki aniqlaamaut.” 
JHN.7.50	Nicodemus-aam, elliinun ciuqvaarni ullautellrem wani-wa-llu ilakngatni, qanrutai, 
JHN.7.51	“Picirkiutemta-qaa, yuk tungaunaku niiterraarpek'naku caliari-llu taringevkenaki, cuqtarkaugaa?” 
JHN.7.52	Kiugaat, “Elpet-llu-qaa Galilee-armiunguuten? Yuvria, taringeciquten Galilee-amek prophet-aam taigarkaunrilucianek.” 
JHN.7.53	Tamarmeng-llu nakmiin enemeggnun utertut.
JHN.8.1	Tau͡gaam Jesus-aaq Olive-aam ingrianun mayurtuq. 
JHN.8.2	Unuayaarmi-llu Agayuvigpagmun itenqigtuq, yuut-llu tamarmeng ullagaat, elliin-llu aqumluni elicungcarai. 
JHN.8.3	Tua-i-llu igatulit Pharisee-aat-llu arnaq akusrarutekevkalleq itrutaat akunlemeggnun-llu nangerrluku, 
JHN.8.4	qanertut elliinun, “Elitnauristaa, una arnaq anguarput akusrarutekevkartelluku. 
JHN.8.5	Moses-aam picirkillruakut waten pilriit teggalqutgun tuqucesqelluki; tua-llu elpeni qaillun ayuqa?” 
JHN.8.6	Waten qanertut naspaaluku picetaarutkameggnek nataqutengnaqluteng. Tau͡gaam Jesus-aaq pull'uni tekermikun nunamun igartuq. 
JHN.8.7	Tua-i-llu aptenqigtaaratni nangertuq qanrulluki-llu, “Ilavci assiilngiqsailnguum ciumek teggalqumek milqerliu.” 
JHN.8.8	Ataam-llu pull'uni tekermikun nunamun igartuq. 
JHN.8.9	Ellaita-llu niicamegteggu, anuraut atauciuqaqluteng, ciulirnermeggnek ayagnirluteng nangluteng. Kiituani Jesus-aaq imna-llu arnaq tuani nangengqalria kiimek ellirtuk. 
JHN.8.10	Jesus-aaq-llu nangertuq qanrulluku, “Arnaaq, nauwa imkut? Iliita-qaa picirkinritaaten?” 
JHN.8.11	Kiugaa, “Kia pinritaanga, Ataneq.” Nutaan Jesus-aam qanrutaa, “Wiinga-llu picirkirngaitamken, tua-i ayii, wak'nirnek assiilnginqigcaqunak.”]
JHN.8.12	Tuamta-llu Jesus-aam qalarutai waten, “Wiinga nunamun tanqiugua, maligcesteka-llu tan'germi piyuangaituq, tau͡gaam unguvam tanqianek pingciquq.” 
JHN.8.13	Taumek Pharisee-aat qanrutaat, “Elpenek nallunailartuten, nallunairiteten piciuksaitut.” 
JHN.8.14	Jesus-aam kiugai, “Wangnek nallunainge'rma nallunairitka piciuguq, tua-i kingunengqerruciqa nallunrilamku, natmun-llu ayallerkaqa, tau͡gaam elpeci kingunengqerruciqa nalluarci, natmun-llu ayallerkaqa nalluluku. 
JHN.8.15	Elpeci yugtun cuqcilartuci, wiinga yuk cuqteksaitaqa. 
JHN.8.16	Cuqcikuma cuqcicirkaqa piciuciquq kiimetenrilama, tau͡gaam wii Aata-llu, tauna ayagcesteka. 
JHN.8.17	Tuamta-llu qaneryararpecen̄i igausngauq nallunairistek malruukagnek, qanellrak piciuniluku. 
JHN.8.18	Wani-wa wiinga wangnek nallunairilartua, Aatam-llu ayagcestem̄a nallunairaanga.” 
JHN.8.19	Taumek qanrutaat, “Nauwa Aatan?” Jesus-aam kiugai, “Elpeci wii Ataka-llu nalluarpecikuk; nallunrilkuvcia Ataka-llu nallunricararci.” 
JHN.8.20	Makunek qallatellruuq akivigmi, elicungcarillermini Agayuvigpagmi, kia-llu imum yaggvikenritaa pillerkaa tekiteksailan.
JHN.8.21	Elliin-llu qalarutenqigtai, “Ayagciqua, yuarciqerpecia-llu, elpeci-llu assiilngurpeciuggun tuquciquci. Ayallemnun tekisngaituci.” 
JHN.8.22	Jews-aat taumek qanertut, “Ellminek-qaa tuquciiquq, qanran ayallemnun tekisngaituci?” 
JHN.8.23	Qanrutai-llu, “Elpeci camaken piuci, wiinga pakmaken piunga, maaken elpeci piuci, wiinga maaken pinritua. 
JHN.8.24	Taumek qanrutellruamci assiilngurpeciuggun tuquarkauniluci; waniwa ukveqenrilkuvcia taungucimnek assiilngurpeciuggun tuquciquci.” 
JHN.8.25	Taumek aptaat, “Causit?” Jesus-aam qanrutai, “Tua-i allaunritua tau͡gaam apertullrucimtun piqarraallemnek. 
JHN.8.26	Wiinga-wa amllermek qaneryararkangqertua cuqcitkangqerrlua-llu elpeci pitekluci, ilangcivkenaci, ayagcesteka piciuguq, elliinek-llu niitellrenka nunamiunun qanrutkanka.” 
JHN.8.27	Ellait taringenritut Aatamek qalarucianek. 
JHN.8.28	Jesus-aam-llu qanrutai, “Yuum Qetunraa naluumarikuvciu, tuani taringeciquci taungucimnek, cali-llu wangnek caliksailucimnek, tau͡gaam Aatam elitnauruciatun qalarucimnek. 
JHN.8.29	Ayagcesteka-llu wangnetuq, kiimeceteksaitaanga, tua-i ilukegcitkaanek calilaama.” 
JHN.8.30	Makunek qallacan amlleret ukvervikaat.
JHN.8.31	Taumek Jesus-aam imkut Jews-aat ukveqesten̄i qanrutai, “Qaneryaramni uitaurquvci, ilumun elitnauraqciqamci. 
JHN.8.32	Piciuneq-llu nallunriciiqerci, piciunrem-llu angiciiqaaci.”
JHN.8.33	Tua-i-llu kiugaat, “Abraham-aam kinguveqaakut, teguaruksaunata-llu, qaillun qanercit, ‘Angicimaciquci?’”
JHN.8.34	Jesus-aam kiugai, “Ilumun, ilumun, qanrutamci, kina imna assiilngiquni assiilnguum teguaqaa. 
JHN.8.35	Teguaq-llu enemeterrlainarngaunani, Qetunraq tau͡gaam uitarrlainarciquq. 
JHN.8.36	Taumek Qetunram angiskaci, ilumun teguarunrirciquci. 
JHN.8.37	Nallunricaaqamci Abraham-aamun kinguvrucirpecen̄ek, tau͡gken cali tuquiturarpecia, tua-i qaneryaraqa elpecen̄ek ciuniurtailan. 
JHN.8.38	Atamni tangllemnek qanlartua, elpeci-llu atavcen̄i niitelallerpecen̄ek pilartuci.” 
JHN.8.39	Kiugaat, “Abraham-aaq atakarput.” Tua-i-llu Jesus-aam qanrutai, “Abraham-aam irniaqekaci, Abraham-aatun pilaryartuci. 
JHN.8.40	Tau͡gaam maa-i tuquiturarpecia, wani-wa yuulriami elpecen̄un piciulriamek qanllermi, niitellrucimtun Agayutmek. Tuaten Abraham-aaq pillrunrituq. 
JHN.8.41	Elpeci atavcetun pilartuci.” Nutaan kiugaat, “Wangkuta ataunata yuurtellrunritukut, ataucimek atangqertukut Agayutmek.” 
JHN.8.42	Tua-i-llu Jesus-aam qanrutai, “Agayutmek Atangqerquvci keneksararpecia, Agayutmek kingunirlua tekicama, wangnek tekitenritua, elliin tau͡gaam ayagcetaanga. 
JHN.8.43	Ciin taringesciigaceciu qanelqa? Tua-i qaneryaraqa ciuniurciigalavciu. 
JHN.8.44	Elpeci kingunengqertuci atavcen̄ek tuunrangayagmek, atavci-llu caarrluutainek aturyulartuci. Ellii-wa nutem tuqucilriaruuq, piciunermi-llu uitavkenani, tua-i piciuneq ilakenrilamiu. Iqluaqami elliin piminek qanlartuq, iqlungalriaruami iqluyaram-llu atakluku. 
JHN.8.45	Wii, tau͡gken, piciulriamek qanrama ukveqenritarpecia. 
JHN.8.46	Nalirci assiilngillemnek aperturiyugngaa? Piciulriamek qallaskuma, ciin ukveqenricecia? 
JHN.8.47	Agayutmek kingunelgem qaneryarai niisngalarai. Taumek elpeci niisnganrit'lartuci Agayutmek kingunrilavci.”
JHN.8.48	Jews-aat kiugaat, “Qanluaqanritukut-qaa Samaria-rtauniluten, anernerrlungqerrniluten-llu?” 
JHN.8.49	Jesus-aaq kiuguq, “Anernerrlungqenritua, tau͡gaam Ataka qigcikaqa, elpeci tau͡gken qigcikenritarpecia. 
JHN.8.50	Nanrautekarcunritua, tau͡gaam ataucimek nanrautekamek yualriartangqertuq, cuqcisten͞guluni-llu. 
JHN.8.51	Ilumun, ilumun, qanrutamci, yuum qaneryaranka atuquniki, tuqu tangerrngaitqapigtaa.” 
JHN.8.52	Tua-i-llu Jews-aat qanrutaat, “Nutaan anernerrlungqerrucin elpekarput. Abraham-aaq tuqullruuq, prophet-aat-llu, elpet tau͡gaam qanertuten, ‘Yuum qaneryaranka atuquniki, tuqu uigngaitqapigtaa.’ 
JHN.8.53	Elpet-qaa piunruuten Abraham-aami tuqullermi? Prophet-aani-llu tuqullerni! Elpet cauyuksit?” 
JHN.8.54	Jesus-aaq kiuguq, “Wangnek nanraquma, nanrauteka caunrituq, tau͡gaam wani-wa Atama nanraraanga, qanruteklerpeci Agayutekniluku. 
JHN.8.55	Amta-llu nalluluku. Tau͡gaam wii nallunritaqa, qanquma-llu nalluniluku, elpecicetun iqlungalriaruyartua, tau͡gaam wii nallunritaqa, qaneryarai-llu aturluki. 
JHN.8.56	Atavci Abraham-aam erneqa quyatekellrua, tangrramiu-llu quyallruuq.” 
JHN.8.57	Tua-i-llu Jews-aat piat, “Elpet allrakungeksaituten yuinak malruk qulnek ciplukek, tau͡gken-qaa Abraham-aaq tangellruan?” 
JHN.8.58	Jesus-aam qanrutai, “Ilumun, ilumun, qanrutamken, Abraham-aaq yuurpailgan, piullruunga.” 
JHN.8.59	Nutaan teggalqunek tegutut milqernaluku, tau͡gaam Jesus-aaq tangvagcetevkenani Agayuvigpagmek an'uq.
JHN.9.1	Pektellermini, tangertuq nutem cikmiumalriamek. 
JHN.9.2	Tua-i-llu elitnaurain aptaat, “Ataneq, naliak assiilngirta, una wall'u-qaa angayuqak, waten cikmiumarmi yuurcan?” 
JHN.9.3	Jesus-aaq kiuguq, “Uum assiilngui pitkevkenaki, angayuqaagken-llu assiilngukek, tau͡gaam Agayutem caliari alaitesqelluki elliikun. 
JHN.9.4	Ayagcestem̄a caliari caliaqarkaugaput erenrullrani, unukan yuk calingailan. 
JHN.9.5	Nunametlemni tanqiulartua nunamiunun.” 
JHN.9.6	Tuaten-llu qanrami nunamun qecirtuq, qecillni-llu nunamun uruutekluku, tuaken-llu iik minguglukek, 
JHN.9.7	qanrulluku-llu, “Ayagluten nanvamun Siloam-amek at'legmun eruryarturkek.” Tua-i ayagtuq, erurlukek-llu, uterrluni-llu tangerrsaurrluni. 
JHN.9.8	Tua-i-llu nunalgutain cikircetaatulleq tauna tangrramegteggu qanertut, “Una-qaa imuunrituq aqumgaluni cikircetaatuli?” 
JHN.9.9	Ilait qanertut, “Wani-wa-wa,” allat tau͡gken, “Qang'a, tau͡gaam ayuqaa.” Ellii qanertuq “Taunguunga.” 
JHN.9.10	Taumek aptaat, “Qaillun-mi tangerrsaurcit?” 
JHN.9.11	Kiugai, “Taum yuum Jesus-aamek atelgem nuna urrluku mingullruak iigka, qanrullua-llu, ‘Siloam-aamun ayagluten eruryartua.’ Ayaglua-llu erurlukek, tangerrsaurrlua-llu.” 
JHN.9.12	Tua-i-llu aptaat, “Nanta?” Kiugai, “Nalluaqa.”
JHN.9.13	Nutaan Pharisee-aanun cikmiumalleq ullautaat. 
JHN.9.14	Taum nalliini erneq Sabbath-aarullruuq, Jesus-aam nunamek urciluni iigkenek uicecillra. 
JHN.9.15	Taumek pulenglluku Pharisee-aat aptaat qaillun tangerrsaurucianek. Elliin-llu qanrutai, “Taum nunamek urciluni iigka mingullruak, wiinga-llu erurlukek, tangerrsaurrlua-llu.” 
JHN.9.16	Taumek Pharisee-aat ilait qanertut, “Tauna yuk Agayutmek kingunengqenrituq, erneq Sabbath-aaq qigcikenrilaku.” Allat-llu qanertut, “Assiilngurtuliukuni qaillun nallunailkutnek makunek piarta?” Ayuqenriqertut-llu. 
JHN.9.17	Taumek aptenqigtaat cikmiumalleq, “Tua-llu elpet qaillun umyuangqercit taumek tangerrsaurcetevnek?” Ellii qanertuq, “Prophet-aaruuq.”
JHN.9.18	Tau͡gaam Jews-aat cikmiumallrucianek tangerrsaurtellrucianek-llu ukveryunritut, tau͡gaam cikmiumallrem angayuqak kel'ggaarlukek 
JHN.9.19	aptagket, “Wani-wa-qaa imna qetunrartek cikmiumaniluku qanrutek'lallertek, qaillun-mi wani-wa tangerrsaurta?” 
JHN.9.20	Kiuguk, “Nallunritapuk una qetunraqerpuk, nutem-llu cikmiumarmi yuurtellrucia, 
JHN.9.21	tau͡gaam qaillun tangerrsaurucia nalluarput, kitumun-llu tangerrsaurcecucianek nallulunuk; wani-wa usvituriuq ellminek qallalli.” 
JHN.9.22	Waten angayuqaak qallatuk Jews-aat alikngamegneki, tua-i Jews-aat ak'a picirkillruata kina imna qanqan Christ-auniluku, agayuvigmek au͡gaumaarkauniluku. 
JHN.9.23	Taumek angayuqaak qanertuk, “Usvituriuq, apciu.”
JHN.9.24	Taumek cikmiumalleq kelenqigtaat qanrulluku-llu, “Agayun tau͡gaam nanrarru. Tauna yuk nallunritarput assiilngilriaruuq.” 
JHN.9.25	Tua-i-llu kiuguq, “Assiilnguucia nalluaqa, mat'umek tau͡gaam nallunritqapigtua, cikmiumallruyaaqua, waniwa-llu tangerrsaurtua.” 
JHN.9.26	Nutaan aptaat, “Qaillun-mi pillruaten? Qaillun iigken uicetakek?” 
JHN.9.27	Kiugai, “Watua-ggem qanrutellruamci niitevkenaci-llu. Ciin pulenglluku niicugceciu? Elpeci-llu-qaa elitnauraurcugtuci?” 
JHN.9.28	Nutaan qumlikaat qanerluteng, “Elpet tau͡gaam elitnauraqaaten, wangkuta tau͡gken Moses-aamun elitnauraugukut. 
JHN.9.29	Agayutem Moses-aamun qalarucia nallunritarput, tau͡gken uum naken picia nalluarput.” 
JHN.9.30	Taum kiugai, “Man'a irr'inarquq! Naken picianek nalluavci, amta-llu tangerrsaurcetevkarlua. 
JHN.9.31	Assiilngilriit Agayutmun niisngailuciat nallunritarput, tau͡gaam yuum Agayun qigcikekuniu, pisqutii-llu aturluku, tauna niiciiqaa. 
JHN.9.32	Nunam piurteqarraallranek yuk niicimaksaituq yugmun tangerrsaurcetellruniluku. 
JHN.9.33	Una yuk Agayutmek pinrilkuni camek piyunaicartuq.” 
JHN.9.34	Kiugaat, “Elpeni-lli yuurtellrullinivaa assiilngurtuumarpet, amta-llu ayuqucirturyugluta.” Nutaan-llu anevkaraat.
JHN.9.35	Jesus-aaq anevkaumacianek niicami, nall'arcamiu-llu qanertuq, “Agayutem-qaa Qetunraanun ukvertuten?” 
JHN.9.36	Kiuguq, “Kina tauna, Ataneq, ukvervikniarqa?” 
JHN.9.37	Jesus-aam kiugaa, “Tangrrumarian ak'a, waniwa-llu elliin qalarutaaten.” 
JHN.9.38	Qanertuq-llu, “Ataneq, ukvertua,” ciktaarvikaa-llu. 
JHN.9.39	Jesus-aaq-llu qanertuq, “Tua-i qanercetaarun pitekluku tekitua nunamun, cikmiumalriit tangerrsaurcetnaluki, uisngayukellriit-llu cikmircetnaluki.” 
JHN.9.40	Pharisee-aat ilaita elliin nayurtain mat'umek niicameng aptaat, “Wangkuta-llu-qaa cikmiumaukut?” 
JHN.9.41	Jesus-aam qanrutai, “Cikmiumakuvci assiilnguicartuci, tau͡gaam maa-i qanravci, ‘Uisngaukut’ taumek assiilnguci cali uitauq.
JHN.10.1	“Ilumun, ilumun, qanrutamci, qusngit eniita amiigakun itenrilnguq tau͡gaam casgukun mayurluni, teglengalriaruuq uayaariyuliuluni-llu. 
JHN.10.2	Tau͡gken amiigakun itellria qusngiliurten͞guuq. 
JHN.10.3	Tauna tarikestem ikiruciiqaa, qusngit-llu erinii niiciiqaat, pini-llu qayagaularai atritgun anulluki-llu. 
JHN.10.4	Pini-llu tamalkuita anucimariamiki, ciuliqagtelarai, qusngiin-llu maligtaat, erinii nallunrilamegteggu.
JHN.10.5	Tangnerraqseng maliggngaitaat, tau͡gaam qimagciqaat, tangnerraqmeng erinait nalluamegteki.” 
JHN.10.6	Mat'umek ayuqestassiigutmek Jesus-aam qalarutai. Tau͡gaam ellaita ellmeggnun qanellri cauciitait. 
JHN.10.7	Taumek Jesus-aam qalarutenqigtai, qanrulluki, “Ilumun, ilumun, qanrutamci, wiinga amiiguunga qusnginun. 
JHN.10.8	Ciumkun tekitellriit teglegyulriarullruut uayaariyuliuluteng-llu, tau͡gaam qusngit niitenritait. 
JHN.10.9	Wiinga amiiguunga, wangkun itellria anirtuumaarkauguq, itrarkauluni an'arkauluni-llu neqkarluni-llu. 
JHN.10.10	Teglegyulria tekitelartuq teglegnaluni, tuqucinaluni, piunririnaluni-llu. Wiinga tekitellruunga unguvangqerresqelluki qaqimalriamek. 
JHN.10.11	Qusngiliurten͞guunga assirlua; qusngiliurtem assilriim unguvani pegtelaraa qusngit pitekluki. 
JHN.10.12	Ellimertuumalria qusngiliurten͞gunrilnguq, pikevkenaki-llu qusngit, keglunermek agiirtellriamek tangerquni qusngit uniciiqai qimagluni-llu, keglunrem-llu keggmarciqai sekavvluki-llu. 
JHN.10.13	Tauna qimagtuq ellimertuumalriaruami qusngit-llu arcaqakenrilamiki. 
JHN.10.14	Wiinga qusngiliurten͞guunga assirlua, pinka nallunritanka, pima-llu nallunritaatnga. 
JHN.10.15	Atama wangnek nallunriluciatun, wiinga-llu Atamnek nallunrilucimtun, unguvaka-llu pegtaqa qusngit pitekluki. 
JHN.10.16	Qusngingqertua-llu cali allanek, tamakut-llu taitarkauganka, erinaka-llu niitarkaugaat, ataucimun-llu quyurtarkauluteng, qusngiliurta atauciuluni. 
JHN.10.17	Taumek Atama kenkaanga, unguvaka pegcamku, tegunqigtarkauluku ataam. 
JHN.10.18	Kia imum wangnek tegungaitaa, tau͡gaam umyuaqa aturluku pegtarkaugaqa. Wani-wa wangnek pegcugngiimku, wangnek-llu cali tegunqigcugngaluku. Piyunarqutkamnek Atamnek piunga.”
JHN.10.19	Makut qanellri pitekluki Jews-aat ataam ayuqenriqertut. 
JHN.10.20	Amlleret qanertut, “Anernerrlulguuq, usviirutuq, ciin niicugniceciu?” 
JHN.10.21	Allat qanertut, “Makut qanellri anernerrlulgem pikenritai. Anernerrluum-qaa cikmiumalriit uiceciiqai?”
JHN.10.22	Tua-i taum nalliini agayunerpaullruuq Jerusalem-aami, uksumi. 
JHN.10.23	Jesus-aaq-llu agayuvigpiim iluani tarritellruuq Solomon-aam elaturraani. 
JHN.10.24	Tuani Jews-aat quyurrvikaat apluku-llu, “Qaillun pitalriamek paqnayugcetqatarcikut? Jesus-aarukuvet, elluarrluta nalqiguskut.” 
JHN.10.25	Jesus-aam kiugai, “Qanrutellruyaaqamci, ukvenrituci-llu. Caliama Atama atrakun atullma, nallunaircet'laraatnga. 
JHN.10.26	Tau͡gaam ukvenrituci, qusngiqenrilamci, qanellrucimtun. 
JHN.10.27	Qusngima erinaka niitelaraat, wiinga-llu nallunritanka, maligtelaraatnga-llu. 
JHN.10.28	Wiinga-llu unguvamek nangyuilngurmek cikiranka, piunrirngaitut-llu, unatemnek-llu kia imum tegungaitai. 
JHN.10.29	Aataka, wangnun taicestiit, angenruuq tamalkuitni; kia-llu imum tegusciigatai Aatam unatainek. 
JHN.10.30	Aata wii-llu atauciugukuk.”
JHN.10.31	Nutaan Jews-aat cali teggalqunek tegutut milqernaluku. 
JHN.10.32	Jesus-aam qanrutai, “Calianek assilrianek amllernek Aatam piinek nasvitellruamci, tamakut naliit pitekluki miluquyugcecia?” 
JHN.10.33	Jews-aat kiugaat, “Caliaq assilria pitekluku miluquyunritamteggen tau͡gaam piciliutekiavet, waniwa yuunge'rpet, Agayutngurcavet.” 
JHN.10.34	Jesus-aam kiugai, “Igausnganrituq-qaa kalikarpecen̄i waten, ‘Wiinga qanertua agayutnguuci.’ 
JHN.10.35	Tua-i-llu elliin Agayutem qaneryarain tekisvikellri agayutnek tuqluquniki (qaneryaraq cakaarumangaituq-llu), 
JHN.10.36	qaillun elpeci qanerciqseci Aatam tanqigivkallranek, nunamun-llu ayagcetellranek, piciliutekiniluku, waniwa qanellruama Agayutmun Qetunraqnilua? 
JHN.10.37	Atama caliari caliaqenrilkumki ukveqenricia. 
JHN.10.38	Tau͡gaam caliaqekumki, wangnek ukvenrilngerpeci, caliat tau͡gaam ukveqiciki, nallunrirnaurtuci Aatam wangnelucia, wiinga-llu elliinluciqa.” 
JHN.10.39	Tua-i-llu tegungnaqenqigcaaqaat, tau͡gaam akuliitgun an'uq.
JHN.10.40	Ayanqiggluni-llu Jordan-aam yaatiinun, John-aam angllurcetqerraallranun, tuantaurluni-llu. 
JHN.10.41	Amlleret-llu ullagaat, qanerluteng, “John-aaq nallunailkuciqsaitellruuq, tau͡gaam qanellri una pitekluku piciulliniut.” 
JHN.10.42	Amlleret-llu tuani ukvervikaat.
JHN.11.1	Tua-i-llu yuk naulluullruuq atengqerrluni Lazarus-aamek, Bethany-rmiu, Mary-m anelgutiin-llu Martha-m nuniigni. 
JHN.11.2	Wani-wa tauna Mary Atanrem it'gainek mingugmek akitulriamek mingugilleq nuyaminek-llu perrirluki, taum angutngunra Lazarus-aaq naulluuguq. 
JHN.11.3	Taumek taukuk alqaqelriik elliinun ayagceciuk qanrucesqelluku, “Ataneq, tangerrluku kenkek'ngan naulluuguq.” 
JHN.11.4	Tau͡gaam Jesus-aaq niicami qanertuq, “Naulluun una tuquunrituq, tau͡gaam Agayun ucurnarisqelluku, Agayutem-llu Qetunraa mat'ukun ucurnarisqelluku.”
JHN.11.5	Jesus-aam-llu Martha, anelgutii-llu, Lazarus-aaq-llu kenkai. 
JHN.11.6	Tua-i-llu naulluucianek niiteng'e'rmi uitallermini uitauq cali erenregni malrugni. 
JHN.11.7	Kinguani-llu qanertuq elitnauraminun, “Cali Judea-mun ataam ayiilta.” 
JHN.11.8	Elitnaurain qanrutaat, “Ayuqucirturtaa, watua-ggem Jews-aat miluqungnaqsaaqaatgen, tuavet-qaa ayanqigteqatartuten?” 
JHN.11.9	Jesus-aam kiugai, “Erneq-qaa sass'angqenrituq qula malrugnek cipluki? Yuk erenrani piyuakuni paallagngaituq, tua-i nunam mat'um tanqia tangviimiu. 
JHN.11.10	Tau͡gaam yuk unugmi piyuakuni paallagciquq, elliini tanqigtailan.” 
JHN.11.11	Makunek qanrraarluni qanrutai, “Yugnikekvut Lazarus-aaq qavartuq, wiinga-llu tupagcarturciqaqa.” 
JHN.11.12	Taumek elitnaurain qanrutaat, “Ataneq, qavaquni assiriciquq.” 
JHN.11.13	Tua-i Jesus-aaq tuqullranek qaneryaaquq, ellait tau͡gaam umyuartequt qavarluku qanruteksukluku. 
JHN.11.14	Nutaan Jesus-aam elluarrluki nalqigutai, “Lazarus-aaq tuquuq. 
JHN.11.15	Elpeci-llu pitekluci quyaunga tuantellrunrilama, ukvengesqelluci; tua-i ilangcivkenaku ullaglaut.” 
JHN.11.16	Tua-i-llu Thomas-aaq, malrimek at'lek, elitnauraullgutminun qanertuq, “Maliggnaurput, tuqullgutekniarput.”
JHN.11.17	Tua-i-llu Jesus-aaq tekicami, niituq ak'a ernerni cetamani qungumelucianek. 
JHN.11.18	Bethany-m-llu Jerusalem-aaq yaaqsinritaa, tayima mile-ak malruk. 
JHN.11.19	Jews-aat-llu amlleret Martha, Mary-llu ullallruagket qarutaarnalukek angutngunrak pitekluku. 
JHN.11.20	Martha-llu Jesus-aam agiirucianek niiyucimitun pairrsaagaa, Mary tau͡gken enemi uitaluni. 
JHN.11.21	Tua-i-llu Martha-m Jesus-aaq qanrutaa, “Ataneq, maantellrukuvet, angutngunqa tuquyanrituq. 
JHN.11.22	Waten-llu pingraan nallunritua Agayutmun camek piicakuvet niiciiqaaten.” 
JHN.11.23	Jesus-aam qanrutaa, “Angutngunren makciiquq ataam.” 
JHN.11.24	Martha-m kiugaa, “Maktellerkaa ataam nallunritaqa makcarami ernermi nangneqlirmi.” 
JHN.11.25	Jesus-aam qanrutaa, “Wiinga makyutnguunga unguvaulua-llu, wangnun ukvelria, tuqunge'rmi, unguvaciquq. 
JHN.11.26	Unguvalria-llu wangnun ukverluni tuqungaitqapigtuq. Ukveqan-qaa man'a?” 
JHN.11.27	Kiugaa, “Aa-ang, Ataneq, ukvertua Christ-aucirpenek tauna Agayutem Qetunraa, nunamun tekitarkaulleq.”
JHN.11.28	Mat'umek qanrumariami, ayagtuq Mary kelegluku yuut nalluyurcivkarluki, qanrulluku-llu, “Ayuqucirturta maantuq, tangerrsugaaten-llu.” 
JHN.11.29	Tauna-llu mat'umek niicami egmian nangertuq ullagluku-llu. 
JHN.11.30	Wani-wa Jesus-aaq nunanun tekiteksaitellruuq, tau͡gaam cali tuanlluni Martha-m pairtellrani. 
JHN.11.31	Jews-aat-llu, tuani enemetellriit qarutaartain, Mary tangrramegteggu patagmek nangerrluni anelria, maligtaat, qungumun ayagluku qianayukluku tuani. 
JHN.11.32	Tua-i-llu Mary, Jesus-aamun tekicami tangrramiu-llu, ciuqerranun ciisqumigtuq qanrulluku, “Ataneq, maantellrukuvet, angutngunqa tuquyanrituq.” 
JHN.11.33	Jesus-aam-llu qiallrani tangrramiu, Jews-aat-llu maligcestai qialuteng, umyuamikun uqamaituq, arenqianani-llu, 
JHN.11.34	qanerluni-llu, “Natmun elliceciu?” Qanrutaat, “Ataneq, tailuten tangerrnauran.” 
JHN.11.35	Jesus-aaq-llu aluviliurtuq. 
JHN.11.36	Taumek Jews-aat qanertut, “Tangerrluku kenkillrutacia taumun.” 
JHN.11.37	Ilait qanertut, “Uum-qaa tangerrsaurcecillrem una-llu canrircesciigatellrua tuquvailgan?”
JHN.11.38	Jesus-aaq, ataam umyuamikun uqamaunani, qungumun tekituq. Qunguq tauna qerranquuguq, teggalqumek-llu patumaluni. 
JHN.11.39	Jesus-aaq qanertuq, “Teggalquq au͡g'arciu.” Martha-m, pillrem nayagiin qanrutaa, “Ataneq, maa-i mat'umi temii tep'nguq erenret cetamaurcata.” 
JHN.11.40	Jesus-aam qanrutaa, “Qanrutellrunritamken-qaa ukvequvet Agayutem ucurnarqucianek tangrrarkauniluten?” 
JHN.11.41	Tua-i-llu teggalquq au͡g'araat. Jesus-aaq-llu ciuggluni qanertuq, “Aata, quyavikamken niicavnga. 
JHN.11.42	Wiinga-wa niiterrlainaucirpenek nallunritamken, tau͡gaam ukut yugugaat maantellriit pitekluki qanertua tuaten, mat'ukun ukvengesqelluki ayagcecillrucirpenek wangnek.” 
JHN.11.43	Waten qanrumariami, qayagpagtuq, “Lazarus-aaq, ani.” 
JHN.11.44	Tuqulleq-llu an'uq, imgutartuumarmi, kegginaa patutuumarmi. Jesus-aam qanrutai, “Angiciu, ayagtelluku-llu.”
JHN.11.45	Taumek amlleret Jews-aat Mary-m ullagtain, pillranek tangvalriit ukvervikaat. 
JHN.11.46	Tau͡gaam ilait Pharisee-aanun ayagtut Jesus-aam pillrinek qanrucarturluki.
JHN.11.47	Taumek agayulirten͞gunret Pharisee-aat-llu qaillukuartet quyurtait, qanerluteng, “Qaillun piciqseta? Tua-i tangerrluku una yuk irr'inarqelrialilalria amllernek. 
JHN.11.48	Uitaskumten̄i, yuut tamarmeng ukvervikciqaat, Roman-aat-llu taiciqut nunavut wangkuta-llu yuullgutkelriani piunrirluta.” 
JHN.11.49	Tau͡gaam iliita, Caiaphas-aam, tuani allrakumi agayulirten͞gunrem, qanrutai, “Nallumavagceci; 
JHN.11.50	atawaunrituq-qaa yuk atauciq tuquskan yuut pitekluki, wangkuta-llu yuullgutkelriani piunrirpek'nata?” 
JHN.11.51	Tuaten ellminek qanenrituq, tau͡gaam agayulirten͞gunruami taum nalliini, Jesus-aam tuqullerkaa, tamakut yuullgutkelriit pitekluki, qanrutkaa; 
JHN.11.52	wani-wa tamakut-llu yuullgutkelriit kiingita pitkevkenaki, tau͡gaam Agayutem yui tamiini sekavcimalriit quyurtarkaungaki. 
JHN.11.53	Tuaken ayagluteng qaillukuartut tuquiturluku. 
JHN.11.54	Taumek Jesus-aaq tangercetenrirtuq Jews-aanun, nunarpagnek-llu ayagluni yuilqumun nunarrarmun Ephraim-aamek at'legmun, tuantaurluni-llu elitnaurani ilakluki. 
JHN.11.55	Jews-aat-llu Paaskaarat ukaqsigian, Jews-aat amlleret nunanek tamanek Jerusalem-aamun mayurtut, Paaskaam ciungani caarrluirnaluteng. 
JHN.11.56	Tua-i-llu Jesus-aaq yuaraat, Agayuvigpagmi nangengqaluteng qanruyutut, “Qaillun umyuarteqseci, agayunerpaliyarngaituq-qaa?” 
JHN.11.57	Tau͡gaam agayulirten͞gunret Pharisee-aat-llu alerquillruut nanlucianek nallunrilngurtangqerqan, qanrutkesqelluku, teguyugluku.
JHN.12.1	Tua-i-llu erenret arvinelgen Paaskaam civuani, Jesus-aaq Bethany-mun tekituq, wani-wa Lazarus-aam imum, Jesus-aam tuqumalrianek makcetellran, nuniinun. 
JHN.12.2	Tua-i tuani atakutarkiuraat, Martha-llu neqkiurluni, tuani-llu Lazarus-aaq nerellgutkaat. 
JHN.12.3	Tuani Mary tegutuq usperem nalliinek mingugmek tepkegcautmek akitulriamek, Jesus-aam-llu it'gai mingugluki, nuyaminek-llu perrirluki, ena-llu tepengluni tepkegcautem tepiinek. 
JHN.12.4	Tau͡gaam Judas-aaq Iscariot-aaq, elitnaurain iliit tunestekaa, qanertuq, 
JHN.12.5	“Ciin minguk man'a tunumanrita akinun yuinarnun cetamanun, kusgurnarqelriit cikiutekaitnun?” 
JHN.12.6	Waten qanertuq, kusgurnarqelriit umyuaqevkenaki, tau͡gaam teglegyulriaruami, akiviutameggnek-llu avalingqerrami teguqaqulaamiu tuavet ekumalria. 
JHN.12.7	Taumek Jesus-aaq qanertuq, “Uitaciu, aturnauraa tungmagcimallerkamnun. 
JHN.12.8	Tua-i kusgurnarqelrianek ilangqerrlainartuci, tau͡gaam wii ilakerrlainarngaitarpecia.”
JHN.12.9	Tua-i-llu yuut amlleret Jews-aat tuanlucia niicamegteggu, tekitut, Jesus-aaq kiingan pitkevkenaku, Lazarus-aaq-llu tuaten, tuqumalrianek makcetellra, tangerrnaluku. 
JHN.12.10	Tau͡gaam agayulirten͞gunret qaillukuartut Lazarus-aaq-llu tuqucugluku, 
JHN.12.11	tua-i tauna pitekluku Jews-aat amlleret ayiita, Jesus-aaq-llu ukvervikluku.
JHN.12.12	Unuaquan-llu yugugaat agayunerpaliyalriit Jerusalem-aamun, Jesus-aam tekitarkaucia niicamegteggu, 
JHN.12.13	napat palm-at avayaitnek tegulluteng pairrsaagaat, qayagaluteng-llu, “Hosanna! Atawaqerli Atanrem atrakun tekitellria, wani-wa Israel-aat Angayuqrat.” 
JHN.12.14	Jesus-aam-llu ciulviim piyagaa unakngamiu aqumvikaa, igausngaciatun waten: 
JHN.12.15	“Zion-aam pania, alingevkenak, tangerrluku, angayuqan taiguq ciulviim piyagaani aqumgaluni!” 
JHN.12.16	Tamatum nalliini elitnaurain tamana taringellrunritaat, tau͡gaam Jesus-aaq ucurnarian neq'angut, tuaten igausngiin pitekluku, tuaten-llu piatgu. 
JHN.12.17	Tua-i yugugaat elliini uitallret Lazarus-aaq qunguanek qayagaullrani, tuqumalrianek-llu maktellrani, nallunairutkaat. 
JHN.12.18	Tamana pitekluku cali yugugaat pairrsaagaat niicamegteggu tamatumek irr'inarqelrialillra. 
JHN.12.19	Taumek Pharisee-aat qanruyutut, “Qaillun pisciigatuci, tangerrluku, tamarmeng yuut maligeskiit.”
JHN.12.20	Taukut-llu agayunerpagmi piicagyartulriit Greek-aanek ilangqertut. 
JHN.12.21	Tamakut Philip-aaq ullagaat, tauna Bethsaida-mi Galilee-amelngurmi nunalek, kaigavikluku-llu waten, “Usuuq, Jesus-aaq tangerrsugyaaqerput.” 
JHN.12.22	Tua-i Philip-aam Andrew qanrucarturaa, Andrew-m-llu Philip-aaq malikluku Jesus-aaq qanrucarturaak. 
JHN.12.23	Jesus-aam kiugak, “Yuum Qetunraan ucurnarillerkaa tekituq. 
JHN.12.24	Ilumun, ilumun, qanrutamci, naucetaarkaq mukaarkaq nunam iluanun tull'uni nalanrilkuni atauciurrlainarciquq, tau͡gaam nalakuni ur'arkaurciiquq. 
JHN.12.25	Unguvaminek arcaqakilriim tamarciqaa, tau͡gaam maani nunam qaingani unguvaminek arcaqakinrilnguum piksaguciiqaa unguva nangyuilnguq. 
JHN.12.26	Yuk wangnun pisten͞gukuni, maligglia, pisteka-llu nayuqemneciiquq. Yuk wangnun pisten͞gukan, Aatam qigcignarivkarciqaa.
JHN.12.27	“Watua tarneqa civuurauq, qaillun-llu waniwa qanerciqsia, ‘Aata, anirturnga sass'amek mat'umek.’ Tau͡gaam tamana pitekluku sass'aq man'a tekitaqa. 
JHN.12.28	Aata, atren ucurnarivkarru.” Tua-i erina qilagmek niicetuq qanerluni, “Ucurnarivkaumariaqa, ucurnarivkanqigtarkauluku-llu.” 
JHN.12.29	Tua-i yuut tuani nangengqalriit mat'umek niitellriit qanertut kallirniluku, allat-llu qanertut, “An'gilam qalarutaa.” 
JHN.12.30	Jesus-aam kiugai, “Man'a erina wii piteklua pinrituq, tau͡gaam elpeci pitekluci piuq. 
JHN.12.31	Watua nunamiut qanercetaarumaqatartut, mat'um-llu nunam atanra ancimaarkauguq. 
JHN.12.32	Wiinga-llu, nunamek agarcimarikuma, yuut tamalkuita cayugciqanka.” 
JHN.12.33	Waten qanertuq nallunairnaluku qaillun ayuqelriakun tuquarkaucini. 
JHN.12.34	Tua-i yugugaat kiugaat, “Alerquutni igausngalria niitellruarput Christ-am nangyuilngurmek piurrlainararkaucia, qaillun-mi qanercit Yuum Qetunraa agarcimaarkauniluku? Kituuga-mi tauna Yuum Qetunraa?” 
JHN.12.35	Jesus-aam kiugai, “Tanqiim cali ellma nayurciqaaci. Piyuaci tanqigmetlerpecen̄i, tan'geritenritnauraaci, wani-wa tan'germi piyualriim ullagarkani nallua. 
JHN.12.36	Tanqik elpecen̄etellrani, tanqik ukvervikiciu, tanqiim irniaqnauraaci.”
JHN.12.36	Makunek Jesus-aaq qallacimariami, ayagtuq iirluki taukut. 
JHN.12.37	Tau͡gaam takuatni tuaten amllertalrianek nallunailkucingraan, ukveqenritaat, 
JHN.12.38	piciurrluku Prophet-aam Isaiah-m qaneryaraa, “Ataneq, kia ukveqau qalarutkellerput? Kitumun-llu Atanrem tallia alairumaa?” 
JHN.12.39	Man'a pitekluku ukverciigatut. Isaiah cali qanellruan: 
JHN.12.40	“Iingit takvialivkarai, ircaqruit-llu asvaitevkarai, iimegteggun tangrresqevkenaki, ircaqumegteggun-llu elpengesqevkenaki, causqevkenaki-llu wangnun anirtullerkameggnun.” 
JHN.12.41	Makunek Isaiah qanertuq ucurnarqucia tangrramiu qanrutekngamiu-llu ellii. 
JHN.12.42	Amta-llu atanret amlleret ukverviksaaqaat, tau͡gaam Pharisee-aat pitekluki apertunritaat, agayuvigmek au͡g'arnayukluteng. 
JHN.12.43	Tua-i yugnun nanrallerkarteng cucukenruamegteggu Agayutmun nanrallerkameggni.
JHN.12.44	Jesus-aaq qastuluni qanertuq, “Wangnun ukvelria, wangnun pivkenani tau͡gaam ayagcestemnun ukvertuq. 
JHN.12.45	Wangnek-llu tangellriim ayagcesteka tangrraa. 
JHN.12.46	Tanqiulua nunamun tekitua, wangnun ukvelria tan'germetesqevkenaku. 
JHN.12.47	Qaneryaramnek-llu niitellria ukveqevkenaki-llu, tauna wiinga qanercetaarngaitaqa, tekitenrilama nunamiut qanercetaararkauluki, tau͡gaam anirturarkauluki. 
JHN.12.48	Wangnek caunrilkilria, qaneryaranka-llu ciuniuryugpek'naki, tauna qanercetaarcetengqertuq, qaneryaram qaneryaraqellma qanercetaarciqaa ernermi nangneqlirmi. 
JHN.12.49	Wani-wa wangnek qallatenrilama, tau͡gaam Aatam ayagcestem̄a alerquraanga qaillun qanrarkaucimnek, qaillun-llu qallatarkaucimnek. 
JHN.12.50	Alerquutain-llu unguvamek nangyuilngurmek iqungqerruciat nallunritaqa, taumek qallataqama, tuaten qallatelartua Aatam qanresquciatun.”
JHN.13.1	Wani-wa Paaskaam nerevkaritiin ciungakun, nunamek maaken ayallerkami pinaricia Jesus-aam nallunrilamiu, ilani-llu nunamelnguut kenkellruamiki kenkai iquklitlerkaminun. 
JHN.13.2	Atakutainanratni-llu, tuunrangayiim Judas-aaq, Simon-aam qetunraa Iscariot-aaq, umyugiumariaku tunesqelluku, 
JHN.13.3	Jesus-aaq-llu nallunrilami Aatam cat tamalkuita unatminun tunellruciatnek, Agayutmun-llu ayagarkauciminek, 
JHN.13.4	tua-i nangertuq nerrlerminek; aturani-llu yuungamiu, perriutamek manuilicirtuq. 
JHN.13.5	Ermigcuun-llu mer'mek imiraa, elitnaurami-llu it'gait erurluki, manuilitaminek-llu perrirluki. 
JHN.13.6	Kiituani Simon Peter tekitaa. Tua-i-llu taum qanrutaa, “Ataneq, wii-llu-qaa it'ganka eruqataraten?” 
JHN.13.7	Jesus-aam kiugaa, “Caliaqa man'a cauciitan watua, tau͡gaam mat'um kinguani taringeciqan.” 
JHN.13.8	Peter-aam kiugaa, “It'ganka erurngaitqapigtaten.” Jesus-aam kiugaa, “Erunrilkumken, pillgutekngaitarpenga.” 
JHN.13.9	Nutaan Peter-aam pia, “Ataneq, it'ganka kiingita pivkenaki, unatenka qamiquqa-llu piarkaugaten!” 
JHN.13.10	Jesus-aam qanrutaa, “Erunerralria it'gamikun tau͡gaam eruumakuni tamarmi iqaiciiquq; elpeci-llu iqaituci, tau͡gaam tamalkirtevkenaci.” 
JHN.13.11	Wani-wa tunestekani nallunrilamiu, tamana pitekluku qanertuq, “Tamalkirtevkenaci iqaituci.”
JHN.13.12	It'gait-llu eruumariamiki, aturani-llu all'uku, aqumenqiggluni-llu qanrutai, “Nallunritarci-qaa ca elpecen̄un calilqa? 
JHN.13.13	Elitnauristevcen̄ek Atanerpecen̄ek-llu tuqlulararpecia, tuaten-llu elluarrluci pilartuci, taunguama. 
JHN.13.14	Tua-i wiinga, Atanerci Elitnauristeci-llu, it'gaci erullruamki, tuaten-llu elpeci erurtaagutnarquci it'garpecen̄ek. 
JHN.13.15	Cuq'liramci, tuaten pisqelluci pillrucimtun elpecen̄un. 
JHN.13.16	Ilumun, ilumun, qanrutamci, pista angenrunrituq atanermini, wall'u ayagcecimalria angenrunrituq ayagcestem̄ini. 
JHN.13.17	Tamana nallunrilkuvciu, atawauciquci tuaten pikuvci. 
JHN.13.18	Tamarpeci umyuaqenritamci, nakmikellrenka nallunrilamki; tau͡gaam igausngalria piciurtarkauguq, wani-wa una, ‘Nerellgutma kitngigaanga.’ 
JHN.13.19	Watua qanrutamci pivailgan, tuaten pikan ukvekesqellua taungucimnek. 
JHN.13.20	Ilumun, ilumun, qanrutamci, ayagcetlemnek ciuniurilriim ciuniuraanga, wiinga-llu ciuniurtem̄a ayagtesteka ciuniuraa.”
JHN.13.21	Waten-llu qanrumariami, Jesus-aaq anernemikun angniirteqapigtuq, nallunairluni-llu qanertuq, “Ilumun, ilumun, qanrutamci, ilavci tunciqaanga.” 
JHN.13.22	Tua-i elitnaurat tangertaagutut, paqnakluku-llu nalirteng qanrutkucianek. 
JHN.13.23	Nervigmetuq Jesus-aamun iggangqaluni elitnaurain iliit kenkekii. 
JHN.13.24	Simon-aam Peter-aam tauna iigmiuraa, apcesqelluku nalirteng picianek. 
JHN.13.25	Tua-i tauna Jesus-aamun iggangqalria, qanertuq elliinun, “Ataneq, kina pisiu?” 
JHN.13.26	Jesus-aaq kiuguq, “Kelipamek akurtellemnek cikirarkaqa taunguuq.” Tua-i kelipaq akurtellni Judas-aamun, Simon-aam qetunraanun Iscariot-aamun, tunaa. 
JHN.13.27	Tauna-llu akurtellranek igngan, tuunrangayiim itraa. Jesus-aam tua-i qanrutaa, “Piqatallren patagmek piyarturru.” 
JHN.13.28	Tua-i tuani nerellgutaini nallunrilngurtaituq ca pitekluku elliinun tuaten qanrucianek. 
JHN.13.29	Judas-aaq akiviutangqerran, ilait umyuarteqsaaqut, Jesus-aamun qanrucukluku Paaskaami aturarkameggnek kipucesqelluku, wall'u arrsaulriit camek cikiisqelluki. 
JHN.13.30	Tua-i taum kelipaq igumariamiu, egmian an'uq, maa-i unuuluni.
JHN.13.31	Anumarian-llu Jesus-aaq qanertuq, “Watua Yuum Qetunraa ucurnarimauq, Agayun-llu ucurnarimaluni elliikun. 
JHN.13.32	Agayun ucurnarimakuni elliikun, Agayutem-llu ucurnarivkarciqaa ellmini, tamaa-llu ucurnarivkarciqaa. 
JHN.13.33	Irniamaa, nayuqacuaqerciqamci, yuarciqerpecia; qanellrucimtun-llu Jews-aanun, watua elpecen̄un qanertua, ‘Ayagvigkamnun taisciigatuci.’ 
JHN.13.34	Alerquutmek nutaramek cikiramci, kenkucesqelluci elpecen̄un, elpecen̄ek kenkillrucimtun, tuaten elpeci-llu kenkucesqelluci. 
JHN.13.35	Tamaaggun tamarmeng nallunriciiqaiceci, wangnun elitnauraqucirci, kenkuskuvci atunem.”
JHN.13.36	Simon-aam Peter-aam qanrutaa, “Ataneq, natmun piciqsit?” Jesus-aaq kiuguq, “Ayagvigkamnun watua maligcunaitarpenga, tau͡gaam kinguqvaarni maligciiqerpenga.” 
JHN.13.37	Peter-aam qanrutaa, “Ataneq, ciin maa-i watua maligcunaiciken? Wiinga-wa unguvaka pegtarkaugaqa elpet pitekluten.” 
JHN.13.38	Jesus-aaq piuq, “Elpet-qaa unguvan pegciiqan wii piteklua? Ilumun, ilumun, qanrutamken, yaqulek angucalurtaq qalriangaituq mecirautekvailegpenga pingayurqunek.
JHN.14.1	“Ircaqruallayuilkici, Agayutmun ukvertuci wangnun-llu ukverci. 
JHN.14.2	Atama eniin ilua uitavigkalirtuq. Tuaten ayuqenrilkan qanrutellruyaramci. Uitallerkiuryartuqataramci. 
JHN.14.3	Uitallerkiuryartuumarikumci-llu, ataam tekiciiqua tegunaluci uitallemnetesqelluci. 
JHN.14.4	Ayagvigkamnun-llu tumyaraq nallunritarci.” 
JHN.14.5	Tua-i-llu Thomas-aam pia, “Ataneq, ayagvigkan nalluarput, qaillun wani-wa tumyaraq nallunriciiqseta?” 
JHN.14.6	Jesus-aam qanrutaa, “Wiinga tumyaraugua, piciulua, unguvaulua-llu; allakun Atamun tekitellriartangqerrsunaituq, wangkun tau͡gaam. 
JHN.14.7	Nallunrilkuvcia, Ataka-llu nallunricararci; wak'nirnek-llu nallunritarci tangellruluku-llu.”
JHN.14.8	Philip-aam qanrutaa, “Ataneq, nasviskut Atamek, tua-i asgurakngaitarput.” 
JHN.14.9	Jesus-aam kiugaa, “Akaarnun nayullrungramci, nallunriqsaitarpenga-qaa, Philip? Wangnek tangellriim Aata tangrraa. Qaillun tua-i qanercit, ‘Nasviskut Atamek?’ 
JHN.14.10	Ukveqenritan-qaa Atameluciqa, Aatam-llu wangnelucia? Qaneryarat elpecen̄un qaneryaraqellrenka wangnek qaneryaraqenritanka, tau͡gaam Aatam wangnelnguum caliani caliaqai. 
JHN.14.11	Ukveqicia Atameluciqa, Aatam-llu wangnelucia, wall'u caliat tamakut pitekluki ukveqicia. 
JHN.14.12	Ilumun, ilumun, qanrutamci, caliat caliaqellrenka ukvekestem̄a-llu caliaqeciqai, tamakut-llu angenritnek caliciquq, Aatamun ayagarkaungama. 
JHN.14.13	Camek atemkun kaigakuvci, tuaten piciqua, Aata ucurnarisqelluku Qetunraakun. 
JHN.14.14	Atemkun ca kaigatkekuvciu, wii piciurceciiqaqa.
JHN.14.15	“Kenkekuvcia, alerquutenka aturarkaugaci. 
JHN.14.16	Wiinga-llu Aata kaigavikciqaqa, elliin-llu cikirciqaaci Ililirturtem̄ek allamek, elpecen̄eterrlainararkamek akwarpak tayima. 
JHN.14.17	Tua-i wani-wa Anernermek piciunrem pianek, ukvenrilnguut piksagutesciigalkiitnek, taukut tangenrrilatgu nalluluku-llu. Elpeci nallunritarci, elpecen̄etauraan, ircaqurpecen̄etaurluni-llu.
JHN.14.18	“Elliraurtessngaitamci, ullagciqamci. 
JHN.14.19	Atataarqu, ukvenrilnguut tangenrrirciqaatnga, tau͡gaam elpeci tanglarciqerpecia, wani-wa wiinga unguviima, elpeci-llu unguvaarkauguci. 
JHN.14.20	Ernermi taumi nallunrirarkaugarci Atameluciqa, elpeci-llu wangnelucirci, wiinga-llu elpecen̄i. 
JHN.14.21	Alerquutemnek pikilria aturluki-llu, waniwauguq wangnek kenkilria; wiinga-llu kenkesteka Atama kenkeciqaa, wiinga-llu kenkeciqaqa nallunairvikluku-llu.” 
JHN.14.22	Judas-aam, Iscariot-aunrilnguum qanrutaa, “Ataneq, qaillun nallunairvikciqsikut ukvenrilnguut pivkenaki?” 
JHN.14.23	Jesus-aam kiugaa, “Yuum kenkekunia, qaneryaranka aturciqai, Atama-llu kenekciqaa, ullagciqerpuk-llu uitallgutekluku-llu. 
JHN.14.24	Wiinga kenkenricestem̄a qaneryaranka atunrit'larai. Qaneryaraq-llu niitellerci wiinga pikenritaqa, tau͡gaam Aatam ayagcestem̄a pikaa.
JHN.14.25	“Makunek qanrutellruamci, elpecen̄ek nayullemni. 
JHN.14.26	Tau͡gaam Ililirturtem, wani-wa Anernerem Tanqilriim, Aatam wii piteklua ayagcetarkaan, elliin tamaitnek elicungcarciqaaci, neq'angevkarluci-llu tamalkuitnek elpecen̄un qaneryaraqellemnek. 
JHN.14.27	Uitanqegcitmek unisvikamci, uitanqegcitmek cikiramci, ukvenrilnguut piciryaraacetun cikinritamci. Ircaqruallayuilkici, alingyugpek'naci-llu. 
JHN.14.28	Niitellruuci elpecen̄un qanllemnek waten: ‘Ayagciqua, cali-llu ullagciqamci.’ Kenkekuvcia, angniryartuci, Aatamun ayagarkaungama, Aata wangni angenruan. 
JHN.14.29	Maa-i-llu qanrutellruamci pivailgan, pikan ukveresqelluci. 
JHN.14.30	Mat'um kinguani amllernek qanrusngaitamci, ukvenrilucim atanra agiircan, caunani-llu wangni. 
JHN.14.31	Tau͡gaam ukvenrilnguut nallunricesqelluki, Aatamek kenkicimnek, Aatam alerquuciatun pilartua. Nangerrluci ayiilta.
JHN.15.1	“Wii, wani-wa napaugua piciulua, Ataka-llu napaliurten͞guuq. 
JHN.15.2	Avayanka-llu nauginrilnguut tamalkuita au͡g'alarai, avayat-llu tamalkuita naugitulit carrilarai amllernek naugisqelluki. 
JHN.15.3	Elpeci watua carr'ituci qaneryaraq elpecen̄un qaneryaraqelqa pitekluku. 
JHN.15.4	Wangnetaurci, wiinga-llu elpecen̄etaurlua. Tuarpiaq avayaq naugisciigaluciatun ellminek, napametenrilkuni, tuaten-llu cali elpeci pisciigatuci, wangnetauranrilkuvci. 
JHN.15.5	Wiinga napaugua, elpeci-llu avayauguci. Wangnetauralria, wiinga-llu elliinellua, amllernek naugiciquq. Wani-wa wii ilakevkenii caperrsukapigtuci. 
JHN.15.6	Wangnetauranrilnguq avayatun egcimaarkauguq nalaluni-llu, tuaten-llu ayuqelriit quyurtelarait, kenermun-llu muriulluki ekualuki-llu. 
JHN.15.7	Wangnetaurquvci, qaneryaranka-llu umyuarpecen̄etaurqata, tua-i camek kaigakuvci, tuaten pimaarkauguci. 
JHN.15.8	Amllermek naugikuvci Ataka ucurnariciquq, wiinga-llu elitnauraqciqamci. 
JHN.15.9	Aatam wangnek kenkillruciatun, tuaten kenkellruamci; kenkemnetaurci. 
JHN.15.10	Alerquutenka atuquvciki, kenkemnetaurciquci, tuacetun wiinga Atama alerquutai atullrucimtun kenkiinetaurlua-llu. 
JHN.15.11	Makunek qallautamci, angniqa elpecen̄i uitasqelluku, angnirci-llu qaqimarisqelluku.
JHN.15.12	“Maa-i-llu alerquuteka, kenkucesqelluci elpecen̄ek kenkillrucimtun. 
JHN.15.13	Wani-wa kenka tamiini angenrulria, yuum unguvani pegeskaku yugnikekni pitekluku. 
JHN.15.14	Alerquutenka atuquvciki yugnikciqamci. 
JHN.15.15	Wak'nirnek pisten̄ek tuqlunriramci, atanermi caliari pistem nalluaki, tau͡gaam yugnikekemnek tuqluramci, Atamnek tamalkuan niitellemnek nallunrircecamci. 
JHN.15.16	Elpeci nakmikellrunritarpecia, tau͡gaam wiinga nakmikellruamci ellimerluci-llu naugitullerkarpecen̄ek atsanek, atsaci-llu uitarrlainaasqelluki, Aatam cikirarkaungaci camek atemkun kaigavikekuvcen̄i. 
JHN.15.17	Makunek alerquramci, atunem kenkucesqelluci.
JHN.15.18	“Ukvenrilnguut uumikekaceci, tua-i nallunrituci ciuvcen̄i wangnek uumikiqerraariciatnek. 
JHN.15.19	Ukvenrilnguut ilakekunegceci, keneksaraiceci pimegcetun, tau͡gaam ilakenritaiceci, wiinga tau͡gaam cucukellruamci, taumek ukvenrilnguut uumikekaiceci. 
JHN.15.20	Elpecen̄un qanelqa neq'akiciu, ‘Pista angenrunrituq atanermini.’ Inglulirtuamegten͞ga, elpeci-llu inglulirturciqaiceci. Qanellrenka atuqunegteki, qanelci-llu aturyarait. 
JHN.15.21	Tau͡gaam makunek tamalkuitnek piciqaiceci atqa pitekluku, ayagcesteka nalluamegteggu. 
JHN.15.22	Qanrucarturluki tekitellrunrilkuma, assiilnguicartut, tau͡gaam watua assiilngumeggnun qanerniarutkaitut. 
JHN.15.23	Uumikestem̄a Ataka-llu uumikaa. 
JHN.15.24	Calillrunrilkuma ellaitni calianek allam pillrunrilkainek, assiilnguicartut, tau͡gaam maa-i tangellruat, uumiklunuk-llu wangkuk, Ataka wiinga-llu. 
JHN.15.25	Waten tau͡gaam piuq, qaneryaraq alerquutaitni igausngalria piciurcesqelluku, ‘Ayagnerkaunateng uumikaatnga.’ 
JHN.15.26	Tau͡gaam Ililirturta tekiskuni, Aatamek elpecen̄un ayagcetarkaqa, Anerneq imna piciulria, Aatamek kingunelek, elliin nallunairciqaanga. 
JHN.15.27	Cali-llu elpeci nallunairiciquci, ayagmek ilakellruamci.
JHN.16.1	“Makunek qanrutamci cangayuusqevkenaci. 
JHN.16.2	Agayuvignek au͡g'arciqaiceci, tua-i waniwa tuaten ellirciquq elpecen̄ek tuqucilriit umyuarteqciqut Agayun kevgiuryukluku. 
JHN.16.3	Tuaten-llu piciqaiceci nalluamegtekuk Ataka-llu. 
JHN.16.4	Tau͡gaam makunek qanrutellruamci, tuaten elliqan, neq'angesqelluci tuaten qanellruciqa elpecen̄un. Ayagmek-llu mat'umek qanrutellrunritamci, nayullruamci. 
JHN.16.5	Tau͡gaam watua ayakatartua ayagcestemnun, ilavci-llu aptenritaanga, ‘Natmun ayakatarcit?’ 
JHN.16.6	Tau͡gaam makunek qanrucamci ilutequci.
JHN.16.7	“Wani-wa piciulriamek qanrutamci, elpecen̄un atawauciqngan ayakuma, ayanrilkuma Ililirturtem ullagngaitaaci, tau͡gaam ayakuma, elpecen̄un ayagceciiqaqa. 
JHN.16.8	Tekiskuni-llu elliin ukvenrilnguut elpengevkarciqai assiilngurmek, elluamek-llu qanercetaarinermek-llu; 
JHN.16.9	assiilngurmek, wani-wa ukvervikenrilatnga; 
JHN.16.10	elluamek, wani-wa Aatamun ayagarkaungama, tangenrrirarkaungavcia-llu; 
JHN.16.11	qanercetaarinermek, wani-wa ellam mat'um atanra qanercetaarumiin.
JHN.16.12	“Amllernek cali qaneryararkangqerrsaaqua elpecen̄un, tau͡gaam elpeci watua arturaci. 
JHN.16.13	Tau͡gken imna Anerneq piciulria tekiskuni, elliin pekyuciiqaaci piciunermun tamiinun, ellminek qallasngailami, tau͡gaam niitellerminek qallaciiquq, piarkat-llu qanrutekciqai. 
JHN.16.14	Elliin ucurnarivkarciqaanga, wangnek piarkaungamiki elpecen̄un qanrutkarkani. 
JHN.16.15	Aatama pii tamalkuita pikanka, taumek qanertua pimnek piarkauniluku elpecen̄un qanrutkarkani.
JHN.16.16	“Atataarqu, tangenrrirarkaugarpecia, atataarqu-llu, tangenqigciiqerpecia, Aatamun ayagarkaungama.” 
JHN.16.17	Tua-i elitnaurain ilait qanruyutut, “Cauga man'a wangkutnun qanellra, ‘Atataarqu, tangenrrirarkaugarpecia, atataarqu-llu tangenqigciiqerpecia’; cali-llu, ‘Aatamun ayagarkaungama’?” 
JHN.16.18	Taumek qanertut, “Cauga man'a qanellra, ‘Atataarqu?’ Cauciitarput qanellra.” 
JHN.16.19	Jesus-aam elpekngamiki kangiituuciat qanllerminek, qanrutai, “Kangiituutekarci-qaa qanelqa waten, ‘Atataarqu tangenrrirarkaugarpecia, atataarqu-llu, tangenqigciiqerpecia?’ 
JHN.16.20	Ilumun, ilumun, qanrutamci, elpeci qiaciquci yuuniarluci-llu, tau͡gaam ukvenrilnguut angnirciqut; elpeci angniiciiquci, tau͡gaam angniilucirci cimirarkauguq angnimek. 
JHN.16.21	Arnaq teggiurciaqami angniitelartuq, irnillerkani tekican, tau͡gaam irnimariaqami nangteqnarqelria neq'akenrilaraa, angnilaami yugtangucianek. 
JHN.16.22	Elpeci-llu watua angniicaaquci, tau͡gaam tangenqigciiqamci, ircaquci-llu angnirciqut, angniucirci-llu au͡gaumangaituq elpecen̄ek. 
JHN.16.23	Taumi ernermi camek apqaurngaitarpecia. Ilumun, ilumun, qanrutamci: camek Aata atemkun kaigavikekuvcen̄i, cikirciqaaci. 
JHN.16.24	Man'a engelkarrluku atemkun kaigaksaituci; kaigaci, tua-i pingciquci, angnirci qaqicesqelluku.
JHN.16.25	“Makunek qallautamci ayuqestassiigutetgun; tau͡gaam erenret tekiciiqut, tuani qallauciiqamci ayuqestassiigutngunrilngurteggun ayuqucingnaqlua qallautarkaungamci Aatamek. 
JHN.16.26	Taum nalliini atemkun kaigaciquci, wiinga-llu qanrutenritamci, kaigaciiqniluci; 
JHN.16.27	tua-i Aatam tungaunani kenekngaci, kenekngavcia ukveqluku-llu Aatamek kingunengqerruciqa. 
JHN.16.28	Aatamek kingunirlua tekitellruunga nunamun, ataam, nuna unilluku Aatamun ayagciqua.”
JHN.16.29	Elitnaurain-llu qanrutaat, “Wani-wa nutaan ayuqucingnaqluten qallatuten ayuqestassiigutngunrilngurteggun. 
JHN.16.30	Watua nallunritukut canek tamalkuitnek nallunrilucirpenek apesviinak-llu kitumi imumi, taumek ukveqerput Agayutmek kingunengqerrucin.” 
JHN.16.31	Jesus-aam pii, “Nutaan-qaa ukvertuci? 
JHN.16.32	Atam erenret tekiciiqut, maa-i-llu tekisngaluteng, tua-i sekavciiquci kina imna nakmiin piminun, wiinga-llu kiimellirlua, tau͡gaam kiimetenritua, Aatam nayuanga. 
JHN.16.33	Makunek qanrutamci, wangkun uitanqegcingesqelluci. Ellarpagmi nangteq'lartuci, tau͡gaam caceturici, ellarpak cirlakngamku.”
JHN.17.1	Makunek qanrumariami Jesus-aaq, ciugtuq qanerluni, “Aata, watua pinariuq, Qetunraan ucurnarivkarru, Qetunram-llu ucurnarivkarnauraaten. 
JHN.17.2	Piyunarqutmek cikillruavgu yugnun tamaitnun, tuaten-llu elliin unguvamek nangyuilngurmek cikirnaurai ellminun cikiutekelten. 
JHN.17.3	Waniwauguq-llu unguva nangyuilnguq, elpet nallunrirluten kiivet ilumun Agayutngucirpenek, ayagcetellren-llu Jesus-aaq Christ-aq nallunrirluku. 
JHN.17.4	Nunami ucurnarivkallruamken, wangnun caliaqesqellren qaqicamku. 
JHN.17.5	Watua-llu, Aata, ucurnarivkarnga elpeni ucurnarqucimnek ellarpagtangvailgan elpeni piklemnek.
JHN.17.6	“Aterpenek nallunrircetellruanka yuut wangnun cikiutekelten ellamiunek. Elpet pikellruyaaqaten wangnun-llu cikiutekluki. Ellaita-llu qaneryaran ciumuutaat. 
JHN.17.7	Watua nallunriraat ca tamalkuan wangnun cikiuteklerpet elpenek kingunengqerrucia, 
JHN.17.8	wani-wa qaneryarat wangnun cikiutekelten ellaitnun cikiutekanka, ellaita-llu piksagutait, ilumun-llu nalluvkenaku elpenek kingunengqerruciqa elpenun-llu ayagcessuciqa. 
JHN.17.9	Ellait piicautanka, ellamiut piicautenritanka, tau͡gaam taukut wangnun cikiutekelten piicautanka elpet pikngavki. 
JHN.17.10	Pinka tamalkuita pikaten, piten-llu wiinga pikanka, taukuni-llu ucurnariunga. 
JHN.17.11	Wiinga-llu nunam qaingantenrirtua, ukut nunam qaingantut cali. Wiinga-llu ullagamken. Aata Tanqilria, aterpegun pektayiirceski, wangnun cikiutekelten wangkugcetun atauciunaurtut. 
JHN.17.12	Ellaitni uitallemni, aterpegun pektayiircetanka, wangnun cikiutekelten, tarikanka-llu, tamalriarunateng-llu, tauna tamanermek apqucilek kiimi tamartuq, kalikat piciurrluki. 
JHN.17.13	Tau͡gaam watua ullagamken, tuaten-llu qallatua cali nunam qainganllua, angniuteka ellaitni piciurtesqelluku. 
JHN.17.14	Qaneryararpenek cikillruanka; ellarpiim-llu yuin uumikait, ellarpiim yuinek pinrilata, wiinga tuaten ellarpiim yuinek pinrilucimtun. 
JHN.17.15	Piicautenritanka nunam qainganek au͡gaasqelluki, tau͡gaam assiilngurmun pisqevkenaki, 
JHN.17.16	ellarpiim yuinek pinrilata, wiinga tuaten ellarpiim yuinek pinrilucimtun. 
JHN.17.17	Piciulriakun kenciknarivkarki; elpet qaneryaran piciulriaruuq. 
JHN.17.18	Wangnek ayagcecillrucirpetun nunam qainganelngurnun, tuaten cali ukut nunam qainganelngurnun ayagcetanka. 
JHN.17.19	Ellait-llu pitekluki kenciknarivkartua, ellait-llu cali kenciknarisqelluki piciulriakun.
JHN.17.20	“Ukut-llu kiingita piicautenritanka, tau͡gaam qaneryaraitgun wangnun ukverarkat tapeqluki piicautanka. 
JHN.17.21	Tamalkuita atauciusqelluki, elpet Aata, wangnelucirpetun, wiinga-llu elpenlucimtun, ellait cali atauciusqelluki wangkugni, nunam qainganelngurnun ukveqesqelluku elpenun ayagtessuciqa. 
JHN.17.22	Ucurnarqun-llu wangnun taitellren ellaitnun cikiutekellruaqa, atauciusqelluki wangkugcetun atauciucimegtun. 
JHN.17.23	Wiinga ellaitnellua elpet-llu wangnelluten, ellait-llu ataucimun taqmigtesqelluki, nunam qainganelnguut nallunricesqelluki elpenun ayagtessucimnek, ellaitnek-llu kenkicirpenek wangnek kenkillrucirpetun. 
JHN.17.24	Aata, wangnun cikiutekelten, wangnetesqanka uitallemni, ucurnarqun wangnun taitellren ellaitnun tangrresqelluku, kenkellruavnga ellarpak tusnganengvailgan. 
JHN.17.25	Aataa Ellualria, ellam yuin nallullruatgen, tau͡gaam wiinga nallunritellruamken, ukut-llu elpenun ayagtessuciqa nallunritellruat. 
JHN.17.26	Aterpenek nallunrircetanka, nallunrircetenqigtarkauluku-llu, wangnek kenkicin ellaitnetesqelluku, wiinga-llu ellaitnellua.”
JHN.18.1	Makunek Jesus-aaq qallacimariami, elitnaurani-llu ayagtut kuicuar Kidron qerarluku, tuani naucetaarvigtangqertuq, tuavet-llu itertut. 
JHN.18.2	Judas-aam-llu tunestekaan, tauna nallunritaa, Jesus-aaq elitnaurani-llu pulengtaq tuavet ayalaata. 
JHN.18.3	Judas-aaq agayulirten͞gunernek Pharisee-aanek-llu unangami, anguyagten̄ek atanerruanek-llu, ilakluki tuavet tekituq, ellassuutnek kenurqutanek-llu kenurralgirluteng saskulgirluteng-llu. 
JHN.18.4	Tau͡gaam Jesus-aam, ellminun tut'arkat tamalkuita nallunrilamiki, ullakanirai apluki-llu, “Kina yuarceciu?” 
JHN.18.5	Kiugaat, “Jesus-aaq Nazareth-aarmiu.” Jesus-aam kiugai, “Taunguunga.” Judas-aaq-llu, tunestii nangengqauq ellaitni. 
JHN.18.6	Tua-i qanrucateng, “Taunguunga,” kingupiarallagtut nunamun-llu qetkallagluteng. 
JHN.18.7	Tua-i aptenqigtai, “Kina yuarceciu?” Kiugaat, “Jesus-aaq Nazareth-aarmiu.” 
JHN.18.8	Jesus-aam kiugai, “Qanrutellruamci taungunilua; tua-i wiinga yuaquvcia, ukut ayagteskiciki.” 
JHN.18.9	Wani-wa qanrucillra piciurtarkaungan waten, “Wangnun cikiuteklerpet iliitnek tamarinritua.” 
JHN.18.10	Tua-i-llu Simon Peter-aam, nuussirpangqerrami, amuluku agayulirten͞gunrem pistii tallirpilirnerakun ciutairtaa. Pista tauna Malchus-aamek atengqertuq. 
JHN.18.11	Jesus-aam-llu Peter qanrutaa, “Nuussirpiin caquanun qungasgu. Saskam, Atama wangnun cikiutiin, imaa merngaitaqa-qaa?”
JHN.18.12	Tua-i-llu anguyagtet atanrita Jews-aat-llu atanrita Jesus-aaq teguluku qillerqaat. 
JHN.18.13	Ciumek Annas-aamun ayautaat, wani-wa Caiaphas-aam taumi allrakumi agayulirten͞gunrulriim cakianun. 
JHN.18.14	Caiaphas-aaq taunguuq Jews-aanek ayuqucirturilleq atawauniluku yuk atauciq tuqukuni yuut pitekluki.
JHN.18.15	Simon-aam-llu Peter-aam Jesus-aaq maligtaa, allam-llu elitnauram. Elitnauraq-llu tauna agayulirten͞gunrem nallunrilani, itertuq Jesus-aaq maliggluku agayulirten͞gunrem 'laavkaaran elaqlianun. 
JHN.18.16	Tau͡gaam Peter ikirtuqam elatiini nangengqauq. Tua-i elitnauraq tauna, agayulirten͞gunrem nallunrilkii, an'uq, arnaq-llu ikirtuqam tarikestii apelcirluku, Peter itercetaa. 
JHN.18.17	Tua-i-llu arnam ikirtuqam tarikestiin Peter aptaa, “Elpet-llu-qaa uum elitnaurain ilakaatgen?” Kiuguq, “Qang'a.” 
JHN.18.18	Pistet-llu atanerruarit-llu nangengqaut tuani keneq kumarrluku matneqluteng-llu, nengllian, Peter-llu ilakluku.
JHN.18.19	Agayulirten͞gunrem-llu Jesus-aaq apqauraa elitnaurainek ayuqucirtuutainek-llu. 
JHN.18.20	Jesus-aam kiugaa, “Yuut takuatni qallatelallruunga, agayuvigni-llu, Agayuvigpagmi-llu Jews-aat tamarmeng quyurtaarviatni elicungcarilallruunga, nalluatni-llu camek qallatellrunritua. 
JHN.18.21	Ciin wiinga apqaurcecia? Apqaurki taukut niitellret, camek ellaitnun qallatellemnek. Atam taukut nallunritait qanellrenka.” 
JHN.18.22	Waten-llu qanran atanerruat iliita tuani nangengqalriim Jesus-aaq qacartaa, qanerluni, “Waten-qaa agayulirten͞guneq kiugan?” 
JHN.18.23	Jesus-aam kiugaa, “Qancurlallrukuma, picurlaucia nallunairru; tau͡gaam piciulriamek qanellrukuma, ciin qacarcia?” 
JHN.18.24	Tua-i Annas-aam qillerqumatuumaan ayaucetaa Caiaphas-aamun agayulirten͞gunermun.
JHN.18.25	Simon Peter-llu nangengqauq matneqluni. Tuani-llu aptaat, “Elpet-llu-qaa elitnaurain ilakaatgen?” Meci'irtuq qanerluni, “Qang'a.” 
JHN.18.26	Agayulirten͞gunrem-llu pistain iliita, Peter-aam ciutairtellran tungelqurran aptaa, “Tangellrunritamken-qaa naucetaarvigmi tauna ilakluku?” 
JHN.18.27	Tua-i Peter meciranqigtuq, egmianun-llu yaqulgem angucalurtaa qalriaguq.
JHN.18.28	Tuaken-llu Caiaphas-aamek Jesus-aaq ayautaat nunam atanran eniinun, wani-wa unuayaarmi. Ellait-llu tungaunateng nunam atanran 'laavkaaranun itenritut, menulirnavkenateng, tau͡gaam Paaskaarcuutekaq nernaluku. 
JHN.18.29	Tua-i Pilate-aam anvikai qanrulluki-llu, “Camek picetaaruceciu una yuk?” 
JHN.18.30	Kiugaat, “Picurlanrilkan elpenun tunenricararput.” 
JHN.18.31	Pilate-aam tua-i kiugai, “Kitaki teguciu qanercetaarluku-llu alerquuteci maliggluki.” Jews-aat kiugaat, “Yugmek tuqucisqenritaitkut.” 
JHN.18.32	Wani-wa Jesus-aam qanrucillra piciurtarkaungan nallunairluni qanellruami qaillun ayuqelriakun tuquarkauciminek. 
JHN.18.33	Tua-i Pilate-aaq nunam atanran 'laavkaaranun itenqigtuq, Jesus-aaq-llu taisqaa apluku-llu, “Taunguuten-qaa Jews-aat Angayuqrat?” 
JHN.18.34	Jesus-aam kiugaa, “Elpenek-qaa waten qanertuten, wall'u-qaa allat tuaten qanrutkaatnga elpenun?” 
JHN.18.35	Pilate-aam kiugaa, “Jews-aaruunga-qaa? Elpet yuullgutvet agayulirten͞gunret-llu wangnun tunaatgen. Qaillun pillrusit?” 
JHN.18.36	Jesus-aaq kiuguq, “Wiinga angayuqauvika maaken nunamek pinrituq, nunamek maaken pillrukan pistenka akiuryartut tunevkarpek'nii Jews-aanun, tau͡gaam maa-i angayuqauvika maaken pinrituq.” 
JHN.18.37	Taumek Pilate-aam qanrutaa, “Tua-i-qaa angayuqruuten?” Jesus-aam kiugaa, “Qanrucirpetun angayuqruunga. Tamana-llu pitekluku yuurtellruunga, tamana-llu pitekluku nunamun tekitellruunga piciuneq nallunairutkarkauluku. Piciunermek nauvingqellriim erinaka niitelaraa.” 
JHN.18.38	Pilate-aam qanrutaa, “Ca una piciuneq?” Waten-llu qanrraarluni, Jews-aanun anenqigtuq, qanrulluki-llu, “Wiinga picurlagmek nataqvikenritaqa. 
JHN.18.39	Tau͡gaam piciryarangqertuci Paaskaami atauciq itengqalria wiinga elpecen̄un pegtarkauluku. Jews-aat-qaa Angayuqrat pegtesqumaarci?” 
JHN.18.40	Ellait-llu qayaganqigtut, “Una pivkenaku, Barabbas-aaq tau͡gaam!” Tau͡gken tauna Barabbas-aaq tuqutarayuliullruuq.
JHN.19.1	Tua-i-llu Pilate-aam Jesus-aaq tegua piqertuartelluku-llu. 
JHN.19.2	Anguyagtet-llu cukilananek piirriluteng nasqerrutekiuraat at'elluku-llu, qesurlimek-llu ulikutamek acetaat. 
JHN.19.3	Ciuqerranun-llu piaqluteng qanerluteng, “Atawaqaa, Jews-aat Angayuqrat!” Qacartaat-llu unatmeggnek. 
JHN.19.4	Pilate-aaq-llu anenqigtuq qanrulluki, “Tangerrluku, elpecen̄un anutaqa nallunricesqelluci nataqutenrilucimnek picurlautiinek.” 
JHN.19.5	Taumek Jesus-aaq an'uq cukilananek nasqerrutengqerrluni qesurlimek-llu aturangqerrluni; Pilate-aam-llu qanrutai, “Tangerciu yuk!” 
JHN.19.6	Agayulirten͞gunret atanret-llu tangrramegteggu qayagpagtut, “Ussukcausgu, kelistamun ussukcausgu!” Pilate-aam qanrutai, “Kitaki elpecen̄ek kelistamun ussukcauciu, wiinga picurlautiinek nataqvikenrilamku.” 
JHN.19.7	Jews-aat kiugaat, “Alerquutengqertukut, tamakut maliggluki tuquarkauguq, wani-wa ellminek Agayutmun Qetunraqevkaan.” 
JHN.19.8	Tua-i-llu Pilate-aaq mat'umek niicami civuurakanirtuq. 
JHN.19.9	Ataam-llu nunam atanran 'laavkaaranun itertuq, Jesus-aamun-llu qanerluni, “Naken kingunengqercit?” Tau͡gaam Jesus-aam kiunritaa. 
JHN.19.10	Pilate-aam tua-i pia, “Kiunritarpenga-qaa? Nalluan-qaa elpenek pegciyunarquciqa, kelistamun-llu ussukcauciyunarquciqa?” 
JHN.19.11	Jesus-aam kiugaa, “Qaillun piyunarqenricararpenga piyunarqucimek cikiumanrilkuvet pakmaken; taumek wangnek elpenun tun'illeq angenrulriamek assiilngirtuq.” 
JHN.19.12	Tamana engelekluku Pilate-aam pegtengnaqsaaqaa, tau͡gaam Jews-aat qayagaut, “Una pegeskuvgu, Caesar-aam atawakngaitaaten, tua-i kina imna ellminek atanruvkalria Caesar-aamun inglukian.” 
JHN.19.13	Tua-i-llu Pilate-aam man'a niicamiu, Jesus-aaq anutaa qanercetaarviim aqumllertaanun aqumluni teggalqunek tuss'aralegmun. 
JHN.19.14	Wani-wa erneq Paaskaamun upcaraq erenrem qukallrani. Jews-aanun qanertuq, “Tangerciu Angayuqerci!” 
JHN.19.15	Tau͡gaam qayagpagtut, “Au͡g'arli, au͡g'arli, tauna, kelistamun ussukcausgu!” Pilate-aam qanrutai, “Angayuqerci-qaa kelistamun ussukcaullaku?” Agayulirten͞gunret kiugaat, “Allamek angayuqritukut Caesar-aamek tau͡gaam.” 
JHN.19.16	Tua-i ellaitnun tunaa kelistamun ussukcaucesqelluku.
JHN.19.17	Tua-i-llu Jesus-aaq teguat. Ellii-llu an'uq, kelistani quukatarluku, tuavet ilquignertalegmun, Jews-aat tamana Golgotha-mek aterpagtelaraat. 
JHN.19.18	Tuani-llu ussukcautaat, allak-llu malruk avategkenun, Jesus-aaq-llu qukaqliliulluku. 
JHN.19.19	Pilate-aaq-llu igartuq picetaaruyutiin caucianek kelistamun-llu elliluku. Waten-llu igausngauq, JESUS-AAQ NAZARETH-AARMIU, JEWS-AAT ANGAYUQRAT. 
JHN.19.20	Tauna-llu igaq Jews-aat amlleret naaqaat, Jesus-aam ussukcausngavia nunarpagnek canimelan, igaumiimi-llu Jews-aat, Roman-aat-llu, Greek-aat-llu qaneryaraitgun. 
JHN.19.21	Tua-i Jews-aat agayulirten͞gunret Pilate-aamun qanertut, “Iganrilu, Jews-aat Angayuqratnek, tau͡gaam qanellruniluku ‘Jews-aat Angayuqaqaatnga.’” 
JHN.19.22	Pilate-aam kiugai, “Ca igalqa igaumariaqa.”
JHN.19.23	Tua-i-llu anguyagtet ussukcaucimariamegteggu aturai teguit cetamaurrluki-llu, anguyagtem̄un atauciq yirluku. Qallia-llu teguat; tau͡gken tauna mingqumanrituq, tamarmi keluituq pugyaraminek kanavet. 
JHN.19.24	Tua-i qanruyutut, “Man'a allgurpek'naku nall'arcetaaruteknaurput, nalimta pikniaraa.” Wani-wa qaneryarat piciurrluki, “Aturanka avenqegtait, qalliqa-llu nall'arcetaarutkaat.” 
JHN.19.25	Tuaten anguyagtet pillruut. Jesus-aam-llu kelistaan caniani nangengqaut aanii, aaniin-llu anelgutii Mary Clopas-aam nulirra, Mary Magdalene-aq-llu. 
JHN.19.26	Jesus-aam tua-i aanani tangrramiu, elitnauraq-llu tauna kenkekni caniani nangengqaluni, aanaminun qanertuq, “Arnaaq, tangerrluku qetunraan!” 
JHN.19.27	Elitnauramun-llu qanertuq, “Tangerrluku, aanan!” Tuakenirnek elitnauram taum nunaminun ayautaa.
JHN.19.28	Tamatum kinguani Jesus-aaq tamarmeng qaqiyuciatnek nallunrilami, qaneryarat-llu piciurtarkaungata qanertuq, “Meqsugtua.” 
JHN.19.29	Puckaq-llu tuantuq quunarqelriamek imalek. Tua-i-llu urungalnguq teguat quunarqelriamek-llu mecirluku qanranun elliat. 
JHN.19.30	Jesus-aam-llu quunarqelria uigamiu qanertuq, “Qaqimariuq.” Qamiquni-llu putegtaa anernerirluni-llu.
JHN.19.31	Erneq tauna Upcaraungan, agayunerpagmun, Jews-aat Pilate-aaq kaigavikaat taukut iruit ayemcesqelluki atrarcesqelluki-llu, temait Sabbath-aami kelistami uitasqevkenaki. 
JHN.19.32	Tua-i anguyagtet taillruut ciuqliim-llu iruk ayemllukek, aipaan-llu ussukcausngallgutiin. 
JHN.19.33	Tau͡gaam Jesus-aaq tekicamegteggu, tuqumaricia-llu tangrramegteggu, iruk ayemtenritagket. 
JHN.19.34	Tau͡gaam anguyagtet iliita caniqerrakun panamek kapaa, egmianun-llu tuaken auk meq-llu qurrlurtuq. 
JHN.19.35	Tamatumek-llu tangellrulriim tamana nallunairutkaa, nallunairutii-llu piciuguq, elliin-llu nallunritaa piciulriamek qanrucini, elpeci ukveresqelluci. 
JHN.19.36	Makut waten piut qaneryarat piciurcesqelluki: “Elliin enra ayemn͞gaitaat.” 
JHN.19.37	Cali-llu qaneryaraq alla waten ayuquq, “Kaplerteng tangerciqaat.”
JHN.19.38	Tamatum-llu kinguani Jesus-aam elitnaurain iliita, tau͡gaam elitnauraucini aassaqluku, Jews-aat alikngamiki, wani-wa Joseph-aam Arimathea-rmium, Pilate-aaq kaigavikaa Jesus-aam temii au͡g'arnaluku; Pilate-aam-llu pisqaa. Elliin-llu au͡g'araa temii. 
JHN.19.39	Cali-llu Nicodemus-aaq ilautuq, imna ciuqvani Jesus-aamun unugmi tekitelleq, tekiulluni-llu tungmagcissuutnek aruyailkutnek, usperet yuinaat talliman engelkarrluki. 
JHN.19.40	Tua-i Jesus-aam temii teguak 'lumarrarmun-llu imgutaak aruyailkutet naunrat taukut ilakluki, Jews-aat piciryaraacetun tungmagciaqameng. 
JHN.19.41	Ussukcausngavian yaaqsinrilkiini naucetaarvigtangqertuq, tauna-llu qungurtarluni nutaramek ellivikumaksailngurmek. 
JHN.19.42	Qunguq tauna canimelan tuavet Jesus-aaq elliak, erneq tauna Jews-aani Upcaraungan agayunerpagmun.
JHN.20.1	Tua-i-llu nitilim erenrin ciuqliatni Mary Magdalene-aq unuayaarmi erqaarallrani qungumun tekituq, tangerrluku-llu teggalquq au͡gaumaluni qungumek. 
JHN.20.2	Tua-i-llu aqvaqurluni Simon Peter elitnauraq-llu imna Jesus-aam kenkekii ullagartak, qanrullukek, “Ataneq qungumek ayautelliniat, natmun-llu elliciat nalluarput.” 
JHN.20.3	Tua-i Peter elitnauraq-llu tauna aipaa ayagtuk qungumun. 
JHN.20.4	Tamarmek-llu aqvaqurlutek; elitnauraq-llu tauna Peter-aami uqilanruami ciumek qungumun tekituq. 
JHN.20.5	Pull'uni uyangcami 'lumarrat tuanelnguut tangrrai, tau͡gken iterpek'nani. 
JHN.20.6	Kinguakun Simon Peter tekicami, qungumun itertuq, 'lumarrat-llu tuanelnguut tangrrai ellimalriit, 
JHN.20.7	'lumarraq-llu Jesus-aam qamiqurran patullra allakaumaluni imgumauq. 
JHN.20.8	Tua-i-llu elitnauraq tauna aipaa ciumek qungumun tekitelleq itermiuq, tamakut-llu tangrramiki ukvertuq. 
JHN.20.9	Wani-wa tuqumalrianek makyucirkaanek igaumacia nalluat. 
JHN.20.10	Tua-i-llu elitnaurak taukuk kingunermegnun ayagtuk.
JHN.20.11	Tau͡gaam Mary qungum elatiini nangengqauq qialuni, tuaten-llu put'uq uyanglluni qungumun. 
JHN.20.12	Tangerrlukek-llu an'gilak malruk qatellrianek aturalgek, Jesus-aam temiin enellrani aqumgalutek, aipaa qamiqurran enellrani, aipaa-llu it'gain enellratni. 
JHN.20.13	Taukuk qanertuk elliinun, “Arnaaq, ciin qiasit?” Kiugak, “Ataneqa ayautelliniatgu natmun-llu ellicia nalluamku.” 
JHN.20.14	Waten-llu qanrraarluni tuigtuq, Jesus-aaq-llu tangerrluku, tau͡gaam elitaqevkenaku. 
JHN.20.15	Jesus-aam-llu qanrutaa, “Arnaaq, ciin qiasit, kina yuarciu?” Naucetaarviliurten͞guyukluku kiugaa, “Usuuq, elpet ayautellrukuvgu apertuusnga natmun ellicirpenek, tua-i teguyarturnaurqa.” 
JHN.20.16	Jesus-aaq-llu qanertuq elliinun, “Mary.” Kingyarluku taum pia Hebrews-aacetun, “Rabboni!” (Wani-wa waten ayuquq “Ayuqucirturta.”) 
JHN.20.17	Jesus-aam qanrutaa, “Agturyaqunii, Atamnun cali mayuqsailama; tau͡gaam ilanka qanrucarturki, mayuqatartua-gguq Atamnun, Atavcen̄un-llu, Agayutemnun Agayutevcen̄un-llu.” 
JHN.20.18	Mary Magdalene-aq-llu tekituq elitnauranun qanrulluki-llu, “Ataneq tangrraqa,” cali-llu tuaten ellminun qallatniluku.
JHN.20.19	Tua-i-llu erenrem taum atakuani, nitilim erenrin ciuqliatni, elitnaurat quyungqavikellrata amiigit kelucaumaluki, Jews-aanek alingluteng, Jesus-aam tekitai, qukaatni-llu nangengqaluni qanrutai, “Uitanqegcici.” 
JHN.20.20	Waten qanrraarluni, unatminek caniqaminek-llu nasvitai. Elitnaurat-llu angnirtut Ataneq tangrramegteggu. 
JHN.20.21	Tua-i Jesus-aam qanrutenqigtai, “Uitanqegcici, Atamnun ayagtessucimtun, tuaten ayagcetamci.” 
JHN.20.22	Waten-llu qanrraarluni, cupai, qanrulluki-llu, “Anerneq Tanqilria piksaguciu. 
JHN.20.23	Kinkut imkut assiilnguitnek au͡g'ariskuvceteng, au͡g'arisngaciqut, kinkut-llu imkut assiilnguitnek au͡g'aritenrilkuvceteng, au͡g'arisngangaitut.”
JHN.20.24	Tau͡gaam Thomas-aaq, taukut qulen malrugnek cipnelget iliit, malrimek aterpagcimalria, ilakellrunritaat Jesus-aaq tekitellrani. 
JHN.20.25	Tua-i elitnauraullgutain qanrutaat, “Ataneq tangellruarput.” Tau͡gaam elliin kiugai, “Tau͡gaam unataini ussukcat enellrit tangenrilkumki, tekqa-llu ellinrilkumku ussukcat enellritnun, unatenka-llu ellinrilkumki caniqerranun ukverngaitua.”
JHN.20.26	Erenret-llu pingayunelgurcata, ataam enemetut, Thomas-aaq-llu ilakluku. Jesus-aam tua-i tekitai amiiget kelucaumaluki, qukaatni-llu nangengqaluni qanrutai, “Uitanqegcici.” 
JHN.20.27	Nutaan-llu Thomas-aaq qanrutaa, “Elpet tekren maavet yagesgu, unatenka-llu tangerrluki, unateten-llu yageski caniqamnun-llu elliluki, ukvenricaqunak-llu, tau͡gaam ukvera.” 
JHN.20.28	Thomas-aam kiugaa, “Atanemaa, Agayutmaa.” 
JHN.20.29	Jesus-aam qanrutaa, “Tangrravnga ukvertuten, atawaqertut tangeqsaileng'e'rmeng ukvelriit.” 
JHN.20.30	Allat-llu cali nallunailkutat Jesus-aam elitnaurami takuatni pilallri amllertut, tau͡gaam kalikani makuni igausnganritut. 
JHN.20.31	Tau͡gaam makut igausngaut ukveresqelluci Jesus-aaq Christ-aucianek, Agayutmun-llu Qetunraqucianek, elpeci-llu ukvelriani atrakun unguvangqerresqelluci.
JHN.21.1	Tamatum kinguani Jesus-aaq elitnauraminun ataam tangercetuq Tiberias-aam nanvaan cen̄iini, waten piluni. 
JHN.21.2	Tuani ataucimtellruut Simon Peter, Thomas-aaq malrimek aterpagcimalria, Nathaneal-aaq-llu Cana-rmiu Galilee-amelngurmek kingunelek, Zebedee-am-llu qetunraak, allak-llu elitnaurain ilagket. 
JHN.21.3	Simon-aam Peter-aam tua-i qanrutai, “Wiinga neqsuryartuqatartua.” Taukut piat, “Wangkuta-llu maligciiqamteggen.” Tua-i angyakun ayagtut, tau͡gaam tuani unugmi cangenritut.
JHN.21.4	Tua-i-llu erqaaraan, Jesus-aaq nangengqauq nanvam cen̄iini, tau͡gaam elitnaurat elitaqenritaat. 
JHN.21.5	Jesus-aam tua-i qanrutai, “Irniamaa, neqkautengqertuci-qaa?” Kiugaat, “Qang'a, piitukut.” 
JHN.21.6	Nutaan qanrutai, “Angyam tallirpilirneranun civci, cangciquci tua-i.” Civcameng-llu cayugciigatait neqet amllerrata. 
JHN.21.7	Tua-i-llu elitnauraq tauna Jesus-aam kenkekii qanertuq Peter-aamun, “Atanrulliniuq!” Simon-aam Peter-aam niicamiu atanrucia, qallini ataa naquggluni-llu (matangqallruami) mermun-llu yuugartuq. 
JHN.21.8	Tau͡gaam elitnauraullgutai angyakun tag'ut, nuna yaaqsinrilamegteggu, tayima yaaltat yuinaat talliman, kuvyaq neqnek imalek nangcarluku.
JHN.21.9	Yuungameng-llu, qetget ekualriit tangrrait, neqa-llu qaingatnun ellimalria, kelipaq-llu. 
JHN.21.10	Jesus-aam qanrutai, “Watua cangtallerpecen̄ek taici.” 
JHN.21.11	Tua-i-llu Simon-aam Peter-aam kuvyaq ullagluku nunamun cayugaa, neqnek angelrianek imalek, yuinarnek malrunlegnek qulnek pingayunek-llu cipluteng (153); tuaten-llu amelqapigtengraata kuvyaq allgunrituq. 
JHN.21.12	Jesus-aam qanrutai, “Tailuci makyutarci.” Elitnaurat-llu iliita atauciunge'rmi caperqaa aptellerkaa waten, “Kituusit?” Atanrucia nallunrilamegteggu. 
JHN.21.13	Tua-i Jesus-aam ullaulluni kelipaq tegua, ellaitnun-llu tunluku, neqnek-llu tuaten pii. 
JHN.21.14	Wani-wa pingayiriuq Jesus-aaq elitnauraminun tangercelluni tuqumalrianek maktellermi kinguani.
JHN.21.15	Tua-i-llu nerumariameng Jesus-aam Simon Peter aptaa, “Simon, Jona-m qetunraa, ukut-qaa anaggluki kenkarpenga?” Kiugaa, “Aa-ang, Ataneq, nallunritarpenga kenkamken.” Qanrutaa, “Qusngiyagaanka nerevkarki.” 
JHN.21.16	Aipiriluni aptaa, “Simon, Jona-m qetunraa, kenkarpenga-qaa?” Kiugaa, “Aa-ang, Ataneq, nallunritarpenga kenkamken.” Qanrutaa, “Qusnginka qaunqiki.” 
JHN.21.17	Pingayiriluni aptaa, “Simon, Jona-m qetunraa, kenkarpenga-qaa?” Peter tua-i ilutequq pingayiriluni apcani, “Kenkarpenga-qaa?” Kiugaa-llu, “Ataneq, ca tamalkuan nallunritan, nallunritarpenga kenkamken.” Jesus-aam qanrutaa, “Qusnginka nerevkarki. 
JHN.21.18	Ilumun, ilumun, qanrutamken: yun'erraunerpeni elpenek naqugtelallruuten, ayagyullerpenun-llu ayagaqluten, tau͡gaam angukara'urluureskuvet unateten yagciiqaten allam-llu naqugciiqaaten, ullagyunrilkevnun-llu ayauciiqaaten.” 
JHN.21.19	Tuaten qanertuq apertuulluku qaillun ayuqelriakun tuqullerkaakun Agayun ucurnarivkararkaucianek; mat'umek-llu qanrami pia, “Maligesnga.”
JHN.21.20	Peter-aam kingyaami elitnauraq tauna Jesus-aam kenkekii, tangrraa maligutellria, imna unugmi imumi nerrlermeggni qat'gainun iggangqalleq, waten-llu qanlleq, “Ataneq, kia tunciqaten?” 
JHN.21.21	Tauna Peter-aam tangrramiu, qanertuq Jesus-aamun, “Ataneq, una-mi qaillun piciqa?” 
JHN.21.22	Jesus-aam kiugaa, “Uitauraasqekumku tekitellerkamnun caciqsiu? Elpet tau͡gaam maligesnga!” 
JHN.21.23	Tua-i qaneryaraq una taukunun ilakelrianun sekavtuq qanraqluteng elitnauraq-gguq una tuqungaituq. Tau͡gken Jesus-aam qanrutenritaa tuqungaitniluku, tau͡gaam waten, “Uitauraasqekumku tekitellerkamnun caciqsiu?”
JHN.21.24	Wani-wa-llu tauna elitnauraq makunek nallunairilriaruuq, igarluni-llu; nallunairutiin-llu piciucianek nallunritukut. 
JHN.21.25	Makuunrilngurnek-llu amllernek cali Jesus-aaq pillruuq. Tamakut qaqirmirrluteng igaumakata, piviicaryugnarquq nunam qainga tamakunek igaumalrianek.
ACT.1.1	Ciuqliit kalikautekellrenka elpenun Theophilus-aaq, qaneryarangqertut Jesus-aam calillranek, ayuqucirtuutekellranek-llu ayagniqarraallranek, 
ACT.1.2	qilagmun mayullra engelkarrluku, Anernerkun Tanqilriakun alerquumariamiki elitnaurani cucukellni. 
ACT.1.3	Nangteqellmi-llu kinguani tangercet'lartuq ellaitnun yuucimitun, nallunaitqapiggluni; yuinaagnek-llu malrugnek ernengqerluni qavcirqunek alairvik'larai, Agayutem-llu Angayuqauvia qalarutekluku. 
ACT.1.4	Quyungqallratni-llu inerqurai Jerusalem-aamek ayaasqevkenaki, tau͡gaam utaqasqelluku Aatam akqutii, tauna-gguq, “Niitellerci wangnek. 
ACT.1.5	Wani-wa John-aaq ilumun angllurcecilartuq merkun. Tau͡gaam elpeci ak'anivkenaci anglluumaciquci Anernerkun Tanqilriakun.”
ACT.1.6	Quyurrvikellratni aptaat qanerluteng, “Ataneq, uum-qaa nalliini Israel-aam angayuqauvia ataam piurteqataran?” 
ACT.1.7	Kiugai-llu, “Elpeci nallunrilkaunritarci picirkaq ciunerkaq-llu, Aatam kiimi pisqutkarkaungaku. 
ACT.1.8	Tau͡gaam elpeci Anernermek Tanqilriamek pingumarikuvci pinimek cikiumaciquci; nallunairistekciqamci-llu Jerusalem-aami, Judea-mi-llu, Samaria-mi-llu, nunani-llu tamaitni.”
ACT.1.9	Makunek-llu qanrucimariamiki tangvainanratni pakmavircecimauq, amirlum-llu naligaa tangrrunrirtelluku. 
ACT.1.10	Ayallrani-llu qilatmun ciugngaurtut, tangerrluku-llu, angutek malruk caniatni nangengqalriik, qatellrianek aturlutek. 
ACT.1.11	Taukuk qanertuk ellaitnun, “Galilee-armiuni, ciin nangengqaceci qilagmun ciugngaluci? Una Jesus-aaq, elpecen̄ek pakmavircecimalria, tuaten ayuqluni cali tekitarkauguq tangrrucirpecetun ayallrani qilagmun.”
ACT.1.12	Tuaken Olive-aam Ingrianek aterpagcimalriamek utertut Jerusalem-aarmiunun, tamana Sabbath-aam pekcaraatun yaaqsigtauq. 
ACT.1.13	Nunarpagnun-llu tekicameng, enem qullianun mayurtut quyurrvik'lallermeggnun. Taukut atrit waniwaugut: Peter, John-aaq-llu, James-aaq, Andrew-llu, Philip-aaq, Thomas-aaq-llu, Bartholomew, Matthew-llu, James-aaq-llu Alphaeus-aam qetunraa, Simon-aaq-llu Zealot-aaq, Judas-aaq-llu James-aam anelgutii. 
ACT.1.14	Ukut tamarmeng cumiggluteng piicagtu'rtut umyuallgutekluteng, ilaluteng-llu arnanek, Mary-mek-llu Jesus-aam aaniinek, anelgutainek-llu cali.
ACT.1.15	Erenret taukut iliitni Peter nangertuq taukut ukverumalriit akunliitnun (tuani quyungqalriit yuinaat arvinelgen engelkartait) qanrutai-llu, 
ACT.1.16	“Ilamaa, igat piciurtarkaullruut, Anernerem Tanqilriim qanellri, David-aakun, Judas-aaq pitekluku, tauna Jesus-aam tegustain apertuutestiit. 
ACT.1.17	Wani-wa ilakellruyaaqerput, caliamten̄ek-llu avgucimallruluni.” 
ACT.1.18	Tauna assiilngillmi akiliutiinek nunautmek kiputellruuq, kanaqerluni-llu ullirtuq, qilui-llu tamarmeng anluteng. 
ACT.1.19	Tamana-llu nallunriraat Jerusalem-aarmiut tamarmeng. Taumek qaneryaramegteggun waten aterpagtaat: Akeldama, mumiggluku kangingqerrluni waten: “Nuna Augtalek.” 
ACT.1.20	“Wani-wa kalikani Psalm-ani igausngauq ‘Nunii yuilqerrurrli, yuum-llu nunakenrilliu, qaunqesten͞gucia-llu allam caliaqsaguskiliu.’ 
ACT.1.21	Taumek angutmek cucukiarkaugukut, imumirpak ilakellemta iliitnek, Atanrem Jesus-aam akunlemten̄etellrani. 
ACT.1.22	Anglluuciminek John-aamun ayagnirluni, qilagmun-llu maaken wangkutnek ayaucini engelkarrluku; tamakut iliit nallunairisten͞gurrluku Jesus-aam unguirucianun.” 
ACT.1.23	Malruk-llu umyuaqagket: Joseph-aaq-wa Barsabbas-aaq, aterluni-llu Justus-aamek, aipaa-llu Matthias-aamek atengqertuq. 
ACT.1.24	Waten-llu piicagtut, “Ataneq, elpet nallunritaten yuut tamarmeng ircaquit; nasviskut ukuk naliagnek cucukucirpenek 
ACT.1.25	tegusqelluku Judas-aam caliara, apostle-aarucia-llu, pegcaku taum, nunakani ullagnaluku.” 
ACT.1.26	Nall'arcetaarutkagket-llu; nall'arcetaarutiit-llu Matthias-aamun piuq; apostle-aat-llu taukut qulen ataucimek cipnelget ilaksagutaat.
ACT.2.1	Pentecost-am erenra tekican, tamarmeng quyungqallruut ataucimi. 
ACT.2.2	Alqunaq-llu culugiuq, tuarpiaq anuqerpiim culugia, ena-llu uitavikellrat imirluku. 
ACT.2.3	Tangertut-llu alungutngalngurnek kenernek, avvluteng ellaitnun-llu tull'uteng. 
ACT.2.4	Tamarmeng-llu Anernermek Tanqilriamek imangut, qaneryarallgutkenrilnguut-llu qanlauciicetun qalarrluteng, cikiumatacimegcetun Anernerkun. 
ACT.2.5	Jerusalem-aami-llu Jews-aat ellualriit uitaut, nunanek qaneryarallgutkenrilngurnek tamaitnek tekitellriit. 
ACT.2.6	Tamana-llu nepii niicamegteggu yugugaat quyurtut, ayuquciitaat-llu; tamalkurmeng ellaita qanlaucimegcetun qalarcata. 
ACT.2.7	Tamalkurmeng-llu alangaartut irr'iluteng, qanruyulluteng-llu, “Tangerrluku, ukut-qaa qalartellriit Galilee-armiunguyaaqut? 
ACT.2.8	Qaillun wani-wa niiceta nakmiin qaneryaramteggun qalartellriit? 
ACT.2.9	Wangkuta Parthian-aarmiuni, Medes-aarmiuni, Elamites-aarmiuni-llu, ilaput-llu Mesopotamia-rmiunguut, Judea-rmiut-wa. Cappadocia-rmiut, Pontus-aarmiut-llu, taukut Asia-melnguut. 
ACT.2.10	Phrygia-rmiut-wa, Pamphylia-melnguut-llu, Egypt-aarmiut, Libya-rmiut-llu, Cyrene-am yaaqsinrilkai. Ilait-llu Rome-amek kingunengqertut, Jews-aaruluteng ilait, ilait-llu caullruluteng agayumanrilngurnek. 
ACT.2.11	Ilaput-llu Cretan-aarmiunguut, Arabia-rmiut-llu; tau͡gaam niitaput qaneryaramteggun qalartellriit Agayutem irr'inarqelrialiarinek.” 
ACT.2.12	Tamalkurmeng-llu irriut, nalirruggluteng apqaurulluteng-llu, “Camek man'a kangingqerta?” 
ACT.2.13	Ilaita tau͡gaam piciliutekluki qanertut, “Ukut taangiqelriaruut!”
ACT.2.14	Tau͡gaam Peter, nangerrluni ilakluki qula ataucimek cipnelget, yuut qalarutai qastuluni, “Judea-melngurni, Jerusalem-aamelngurni-llu, nalirrugtevkenaci mat'umek, tau͡gaam murilkiciki qaneryaranka. 
ACT.2.15	Ukut umyuarteqlerpecetun taangiqelriarunritut sass'aq pingayunun tau͡gaam tekican. 
ACT.2.16	Tau͡gaam man'a waniwauguq qanrutkumalria, Prophet-aakun Joel-aakun, 
ACT.2.17	‘Agayun waten qanertuq: Nangneqlirni ernerni Anerneqa tuc'eciiqaqa yugnun tamalkuitnun. Qetunraci panici-llu nallunairiarkaugut, ayagyualriit-llu tangrruarciqut, angukarnat-llu qavangurturciqut. 
ACT.2.18	Pisten̄un-llu tamaitnun angutnun arnanun-llu Anerneqa tucetarkaugaqa taum nalliini, taukut-llu nallunairiciqut. 
ACT.2.19	Irr'inarqelrianek-llu qilagmi tangerceciiqamci, nunam-llu qaingani nallunailkutanek, wani-wa augmek kenermek-llu arugpalriamek-llu. 
ACT.2.20	Akerta tan'geriarkauguq, iraluq-llu augurrluni, imna Atanrem erenra irranarqelria pivailgan. 
ACT.2.21	Tua-i-llu, kina-llu imna Agayutem atranun qayagaulria anirtuumaarkauguq.’
ACT.2.22	“Israel-aarmiuni, qaneryaranka niiciki: Jesus-aaq Nazareth-aarmiu, Agayutem nallunaiqii irr'inarqelrialiarikun iillanarqelriatgun-llu nallunailkutetgun-llu, Agayutem akunlevcen̄i piliarikun elliikun. Elpeci tua-i nallunrilkeci. 
ACT.2.23	Tauna Agayutem picirkiuciatun pisquciatun-llu teguarci, assiilngiumalriit-llu unataitgun ussukcautarci tuqulluku-llu. 
ACT.2.24	Agayutem tau͡gaam unguircetaa, tuqum pinia cirlakluku, tuqumi uitangailan. 
ACT.2.25	Wani-wa David-aam qanrutkaa waten, ‘Agayun caumarrlainalaraqa, tallirpima tunglirneranelan pektayiitesqellua. 
ACT.2.26	Taumek ircaquqa angnirtuq, alungutka-llu quyaluni; cali-llu kemka neryuniurutmi uitaciquq; 
ACT.2.27	yuuciqa anerneret ayagviatni uitavkarngailavgu, tunngailavgu-llu Qetunraan ellualria arullerkaanun. 
ACT.2.28	Unguvam ayuqucia aperturan wangnun; quyavkarciqerpenga ilakuyucimegnegun.’
ACT.2.29	“Ilamaa, qanrutqataramci nallunrilkevcen̄ek, David-aam ciuliamta tuqullranek tungmagcimallranek-llu; qungua-llu tauna nallunritarput man'a engelkarrluku. 
ACT.2.30	Tau͡gaam prophet-aaruami, nallunrilamiu-llu Agayutem akqutii, angayuqauvimi aqumllertaani aqumarkaq, kinguvemi iliit. 
ACT.2.31	Tuaten nallunairiluni qanrutkaa Christ-am unguillerkaa, anerneret uitaviatni uitaarkaunritniluku, temii-llu arumaarkaunritniluku. 
ACT.2.32	Una Jesus-aaq Agayutem unguircetaa, tamamta-llu nallunairistekaakut. 
ACT.2.33	Taumek Agayutem tallirpianun qulmurcimariami; Aatam-llu akqutiinek, Anernermek Tanqilriamek, pingumariami tauna tucetaa wani-wa tangrrucimcetun niiyucimcetun-llu. 
ACT.2.34	David qilagmun mayullrunrituq, tau͡gaam qanertuq waten, ‘Ataneq qanertuq Atanemnun, tallirpima tungiinun aqumi, 
ACT.2.35	inglukesteten it'gavnun tutmarviurrnatkamnun.’ 
ACT.2.36	Taumek Israel-aam yuin tamarmeng ilumun nallunrillitgu, Agayutem Atanrurcetaa Christ-aurtelluku-llu una Jesus-aaq ussukcautellerci.”
ACT.2.37	Man'a niicamegteggu ircaqruatnun agtuutuq, qanerluteng-llu Peter-aamun ilainun-llu apostle-aanun, “Ilamtaa ukuut, qaillun piciqseta?” 
ACT.2.38	Peter-aam qanrutai, “Umyualinqigci, angllurluci-llu tamalkurpeci Jesus Christ-am atranun, assiilnguirumallerkarpecen̄un. Anernermek-llu Tanqilriamek cikiumaciquci. 
ACT.2.39	Wani-wa elpecen̄un akqutnguuq irniarpecen̄un-llu, tamalkuitnun-llu yaaqsingraata, kinkunun imkunun Atanemta Agayutem kelgarkainun.” 
ACT.2.40	Allanek-llu qaneryaranek amllernek nallunairiuq, eguaqurluki-llu qanerluni, “Elpecen̄ek anirturci ukunek yugyallgutkelrianek piciunrilngurnek.”
ACT.2.41	Qanellranek-llu ciuniurilriit angllurtut; tuani-llu ernermi yuut ilautellriit tiissitsaaruut pingayun. 
ACT.2.42	Taqeksaunateng-llu apostle-aanun elitnaurcet'lartut, ilakuyucameng-llu nerellgutek'lartut piicallgutekluteng-llu.
ACT.2.43	Tamarmeng-llu yuut civuurangut, iillanarqelriit-llu irr'inarqelriit-llu amlleret apostle-aatgun alairtut. 
ACT.2.44	Tamarmeng-llu ukverumalriit ataucimtelartut, aklullgutekluteng-llu. 
ACT.2.45	Cali-llu nunauteteng tunait piuteteng-llu, akinguteteng-llu aruqutekluki tamalkuitnun piilutaciicetun. 
ACT.2.46	Unuaquaqan-llu Agayuvigmun quyurterrlainalartut ataucimek umyuarluteng, enemeggni-llu ilakuyun atularaat. Kelipaq itumlluku neqkarteng tuaten quyatekerrlainarluku, umyugaat-llu segganqeggluni. 
ACT.2.47	Nanrarluku-llu Agayun, yugni tamaitni canganaunateng. Anirtuumalrianek-llu Agayutem unuaquaqan ilangevkalarai.
ACT.3.1	Caqerlutek Peter-aankuk John-aaq-llu Agayuvigpagmun mayurtuk piicagyarturlutek piyaramegni, sass'ami qulngunrita'armi. 
ACT.3.2	Yugmek-llu ullauciut yuurqaanerminek piyuayuilngurmek. Tauna unuaquaqan ellilaraat Agayuviim amiigan canianun, Kenciknarqelriamek aprumalriamun, elliinek kaigasqelluku yugnek agayuyalrianek. 
ACT.3.3	Taum tangrramikek Peter-aankuk John-aaq-llu itqatalriik Agayuvigmun, carrarmek cikiisquq. 
ACT.3.4	Peter-aam John-aam-llu tangvakaraak qanrulluku-llu, “Tangvagkuk.” 
ACT.3.5	Elliin-llu kell'arutak camek cikirnayukluni. 
ACT.3.6	Tau͡gaam Peter qanertuq, “Akimek suulutaamek-llu piitua, tau͡gaam pingqerrutacimtun cikiqataramken, Jesus-aam Christ-am, Nazareth-aarmium atrakun piyuagi.” 
ACT.3.7	Tallirpilirnerakun-llu teguluku nangertaa; egmian-llu it'gai cingillri-llu sagtut. 
ACT.3.8	Nangerquangami nangerngaqertuq piyualuni-llu, ilaklukek-llu itertuq Agayuvigmun, piyualuni qecgaurluni tuaten, Agayun-llu nanrarluku. 
ACT.3.9	Tamarmeng-llu yuut tangrraat piyuallrani Agayun-llu nanrallrani. 
ACT.3.10	Elitaqaat-llu taungucia Agayuviim amiigani kenciknarqelriami aqumgaluni kaigalalleq; irr'ikaat-llu alangaarutekluku-llu tuaten elliucia.
ACT.3.11	Tua-i-llu Peter-aankuk John-aaq-llu teggutekngakek, yuut quyurrvikagket Solomon-aam Elaturraanek aprumalriami, irr'iqapiggluteng. 
ACT.3.12	Peter-aam-llu tangrramiki qalarutai, “Israel-aarmiuni ukuni, ciin irr'ikseciu una? Ciin-llu tangvagcecikuk, piyuangevkalliamegnegu pinimegnegun wangkuk, elluarucimegnegun-llu? 
ACT.3.13	Agayutiita Abraham-aam, Isaac-aam-llu, Jacob-aam-llu, ciuliamta Agayutiita, ucurnarivkallrukii yun'i Jesus-aaq, tauna tunllerci pikenrillerci-llu Pilate-aam takuani, angicungraaku taum. 
ACT.3.14	Elpeci tau͡gaam pikenrillruarci tauna Kenciknarqelria, Ellualria-llu, tuqucituli tau͡gaam angitesqumaluku. 
ACT.3.15	Tuqutarci-llu unguvam Atanra; tauna Agayutem tuqumalrianek makcetaa; wangkuta-llu nallunairisten͞guukut taumun. 
ACT.3.16	Atra taum ukvervikluku tuaggun atrakun una yuk pinirimauq, tangvak'ngarci nallunrilkessi-llu; cikiutiin-llu ukverem una canrircetaa piniriluku-llu tangrrucirpecetun tamarpeci.”
ACT.3.17	“Ilamaa, nallunritamci nallumatacirpecetun tuaten pillruuci ciulirneci-llu. 
ACT.3.18	Tau͡gaam tuaten piciurtuq Agayutem picirkiullra prophet-aatgun qanrutkumalria, Christ-aq nangteqarkauniluku. 
ACT.3.19	Taumek umyualinqigci, cauluci-llu, assiilnguci au͡gaumanaurtut, pinirimanaurtuci-llu Agayutmek, 
ACT.3.20	ayagcetnauraa-llu Christ-aq elpecen̄un apertuumalria tauna Jesus-aaq. 
ACT.3.21	Tauna qiliim ciuniurarkaugaa, erneq imna engelkarrluku cam tamalkurmi elluarillerkaa, Agayutem qanrutkellra ellualriatgun prophet-aatgun ak'a imumi. 
ACT.3.22	Moses-aaq qanellruuq, ‘Ataneq Agayun prophet-aamek kelgiarkauguq ilavci iliitnek, wiinga kelellrucimitun, tauna niisngaarkaugarci canek tamalkuitnek elpecen̄un qanllerkainek. 
ACT.3.23	Niicunrilnguut-llu prophet-aamek taumek, tamarmeng, yuut akunliitnek piunrirarkaugut pinrilngurmek ilaunateng.’ 
ACT.3.24	Cali-llu prophet-aat tamarmeng, Samuel-aamek ayagluteng, qaneryarameggni man'a qanrutkaat. 
ACT.3.25	Elpeci kinguveqaiceci prophet-aat; akqutiin-llu Agayutem, ciuliavcen̄un Abraham-aamun qanellrani waten, ‘Kinguverpegun nunam yui tamarmeng atawakumaarkaugut.’ 
ACT.3.26	Agayutem, unguircecamiu Yun'i, elpecen̄un ciumek ayagcetaa, atawaqercetnaluci cauvkarnaluci tamarpeci assiilngiumallerpecen̄ek.”
ACT.4.1	Tua-i-llu yuut qalarutellragni, Agayulirtet Agayuviim-llu atanran Sadducee-aat-llu ullagagket, 
ACT.4.2	cangaklukek yugnek qalaruciagnek tuqumalriit maktellerkaatnek Jesus-aakun. 
ACT.4.3	Teguagket-llu kelucaullukek-llu unuaqullerkaanun, unukataan. 
ACT.4.4	Tau͡gaam amlleret qaneryaramek niitellriit ukvertut; taukut-llu angutait nallmegteggun tallimaurtut tiissitsaat.
ACT.4.5	Unuaquan-llu Atanirturilriit ciulirneret-llu igatulit-llu Jerusalem-aami quyurtut. 
ACT.4.6	Annas-aaq tuantuq agayulirten͞guneq, Caiaphas-aaq-llu, John-aaq-llu, Alexander-llu, allat-llu cali agayulirten͞gunrem tungelqurri. 
ACT.4.7	Qukaqmiumariamegtekek-llu aptagket, “Camek piunarqucingqerrlutek, cam-llu atrakun mat'umek picetek?” 
ACT.4.8	Peter-aam-llu, Anernermek Tanqilriamek muirumiimi, qalarutai, “Elpeci, Yuut atanirturtaitni ciulirneritni-llu, 
ACT.4.9	ernerpak qanercetaarumakumegnuk, yuum piyuayuilnguum piyuangucia pitekluku, nau͡gg'un-llu assiricianek taum, 
ACT.4.10	tamarpeci man'a nallunrilkiciu, Israel-aam-llu yuin tamarmeng nallunrillitgu, Jesus-aam Christ-am Nazareth-aarmium atrakun ussukcautellerpeci, Agayutem-llu tuqumalrianek maktellran, tua-i elliikun una yuk cavkenani takuvcen̄i nangerngauq. 
ACT.4.11	Wani-wa tauna teggalquq elpecen̄i enelilriani caunrilkellerci, kangiritkaurrluni teggalquuguq. 
ACT.4.12	Allakun-llu anirtuutaitukut, wani-wa-llu qiliim aciani yugni kina at'ngeksailami Anirturilriamek.”
ACT.4.13	Tangrramegtekek-llu Peter John-aaq-llu alingenriluciagnek, nalluvkenaku-llu elisnganriluciak elitnaullrunriluciak-llu, irr'ikagket; elitaqagket-llu Jesus-aamun ilakellruciagnek. 
ACT.4.14	Caniagni-llu anirtullrak tauna nangengqalria tangrramegteggu, qanerviitut. 
ACT.4.15	Taumek qaillukuarvigmek anevkarraarlukek, ellmeggnek qaillukuartut, 
ACT.4.16	qanerluteng, “Qaillun ukuk piarkauceta? Wani-wa angelriamek irr'inarqelrialiullrak nallunaituq Jerusalem-aarmiuni tamaitni; asgurakviitarput-llu. 
ACT.4.17	Tau͡gaam mat'um ayunritlerkaakun yugnun, inerqurnaurput mat'um kinguani yugnun qanenqigtesqevkenakek atermek taumek.” 
ACT.4.18	Tua-i taisqen͞gamegtekek inerquragket qalartesqevkenakek watqapik elitnaurilaasqevkenakek-llu Jesus-aam atrakun. 
ACT.4.19	Tau͡gaam Peter-aankuk John-aam-llu kiugakek, “Agayutem takuani niisngaarkauyaaqellikemceci Agayutmi niisnganruluci. 
ACT.4.20	Tau͡gaam wani-wa wangkuk aassaqesciigatapuk tangelpuk niitelpuk-llu.” 
ACT.4.21	Taukut-llu alingcirturraarlukek cali, anevkaragket. Anucimirqecetaaryung'e'rmegtekek, yugnek alingut, tamarmeng yuut nanraumariatgu Agayun tamatumek pillragnek. 
ACT.4.22	Tauna-llu yuk yuinaak malruk cipingalutek allrakungqerran irr'inarqelriakun anirtullrak.
ACT.4.23	Anngamek-llu ilamegnun ullautuk qanemcilluki-llu agayulirten͞gunret ciulirneret-llu qanellratnek ellmegnun. 
ACT.4.24	Taukut-llu niicamegteggu qanemcillrak, erinaseng antaat ataucikun Agayutmun, qanerluteng, “Ataneq, qiliim piliaqestiini, nunam-llu, imarpiim-llu tamaanelnguut-llu tamalkuita, 
ACT.4.25	Anernerpegun Tanqilriakun, qanellruuten, David-aam ciuliamta qanrakun waten, ‘Ciin Agayumanrilnguut kitngiartat qiivluteng-llu? Ciin-llu yuut umyuangcartat atuugarkaunrilngurnek? 
ACT.4.26	Nunam angayuqai taigut, atanirturilriit-llu quyurrvikaat inglukluku Ataneq Agayun Christ-aq-llu.’ 
ACT.4.27	Tua-i ilumun ukuni nunani Jesus-aaq inglukluku, yuun Kenciknarqelria minguumalriartan, quyurtellruut Herod-aaq Pontius-aaq-llu Pilate-aaq, ilakluki agayumanrilnguut, Israel-aam-llu yui; 
ACT.4.28	tuaten pinaluku pinirpet pisquciatun picirkiucirpetun-llu ciunguluku. 
ACT.4.29	Watua-llu tangerki, ilungluteng alingcirtuutait; pisteten-llu cikirki alingitmek, qaneryaran qalaruteknauraat taqaunateng. 
ACT.4.30	Unateten yaggluki anirturilaqina yugnek, nallunailkutat irr'inarqelriit-llu pivkarluki yugpet Kenciknarqelriim atrakun, Jesus-aam.” 
ACT.4.31	Piicaumariata-llu, ena quyurrvikellrat tauna arulacimauq, tamarmeng-llu Anernermek Tanqilriamek imangut, qalarutkaat-llu Agayutem qaneryaraa, alingunateng.
ACT.4.32	Taukut-llu ukverumalriit yugugaat ataucimek umyuangut ilakuyulluteng-llu. Tuaten-llu kina imna qaneqsaituq piutni kiimi piksugluki, tau͡gaam tamarmeng aklullgutkut ataucimi. 
ACT.4.33	Angelriamek pinimek nallunairiut apostle-aat Atanrem Jesus-aam unguillranek; atawaqaasqun-llu ellaitnun tut'uq. 
ACT.4.34	Nurutellriartaituq-llu, wani-wa tamarmeng nunautellget enengutellget-llu tamakut tunait, akinguteteng-llu taitait, 
ACT.4.35	apostle-aanun tunluki; taukut-llu cikiutekait yugnun, piilutaciat tangerrluku. 
ACT.4.36	Tuaten-llu Joseph-aaq, apostle-aat acillrat Barnabas-aamek, (wani-wa kangia “Qaruyutem Yua”), Levite-at iliit. Cyprus-aarmiunguluni, 
ACT.4.37	tauna nunautminek tuniuq akia-llu tailluku tunaa apostle-aanun.
ACT.5.1	Yugtangqellruuq Ananias-aamek at'legmek, nuliani-llu Sapphira-llu tun'illrek nunautmegnek. 
ACT.5.2	Nuliani-llu umyuallguteklutek akit ilait qemagtakek, ilait tau͡gaam apostle-aanun tunluki (tamalkirrnguarluki). 
ACT.5.3	Peter-aam qanrutaa, “Ananias-aaq, ciin Satan-aam itertau ircaqun, iqlusqelluku Anerneq Tanqilria nunam-llu akiin ilait qemagtesqelluki? 
ACT.5.4	Tunvailgan, tamalkuan piksaaqan, tunngerpegu-llu umyuan aturarkauyaaqan. Ciin, tau͡gaam, ircaqurpegun mat'umek taqucit? Yugnun iqlunrituten tau͡gaam Agayutmun.” 
ACT.5.5	Tamatumek niicami Ananias-aaq narullgutuq; tuquluni-llu, tamarmeng-llu mat'umek niitellriit civuuraut. 
ACT.5.6	Yun'errat-llu tuanelnguut nangertut temii-llu imgulluku, ayautaat, tungmaggluku-llu.
ACT.5.7	Sass'at pingayun kinguatni, nulirra itertuq, nalluluku tuaten picia. 
ACT.5.8	Peter-aam qanrutaa, “Nalqigusnga, waten-qaa amllertalriamun tun'artek nunautsek?” Kiugaa-llu taum, “Aa-ang, tuaten akitutauq.” 
ACT.5.9	Tau͡gaam Peter-aam qanrutaa, “Ciin-mi umyuallguteklutek picirkiurcetek naspaanaluku Atanrem Anernera? Tangerrluku, uivet tungmagcetellri uka-i itqatartut, taukut-llu anuciiqaatgen.” 
ACT.5.10	Tauna-llu egmian narullgutuq tuquluni-llu it'gain ciuqerratnun, yun'errat-llu itrameng tangrraat tuqumaluni, anulluku-llu tungmagtaat uingan canianun. 
ACT.5.11	Tamarmeng-llu agayuviim yui, yuut-llu makunek niitellriit civuuraut.
ACT.5.12	Nallunailkutat irr'inarqellriit-llu amllelriit caliaqumalartut yugni apostle-aatgun. Taukut-llu quyurtelartut Solomon-aam Elaturraani. 
ACT.5.13	Cailkaat-llu ellaitnun ilagautesciiganateng, tau͡gaam yugni qigcikumaluteng. 
ACT.5.14	Ilangaqluteng-llu Atanrem ukveqestainek angutnek arnanek-llu amelqapiggluteng. 
ACT.5.15	Naulluulriit tuaten anutelarait tumyaranun, elliluki-llu inarrvignun wall'u curunun, Peter-aam talinranek, kitu'urqan talitesqelluki. 
ACT.5.16	Jerusalem-aam-llu avatiinelnguut nunat yuit yugugauluteng ullautelartut, naulluulriit tuaten anernerrlulget-llu ullaulluki; taukut-llu tamarmeng anirtuumaut.
ACT.5.17	Tau͡gaam agayulirten͞guneq ilai-llu tamarmeng Sadducee-aat nangertut ciknayugluteng. 
ACT.5.18	Apostle-aat teguit itercivigmun-llu kelucaulluki. 
ACT.5.19	Tau͡gaam Atanrem an'gilaan unugmi angpagtai (ikirtai) iterciviim ikirtuqai, taukut-llu anutai qanrulluki-llu, 
ACT.5.20	“Agayuvigpagmun ayagci, tuani-llu nangerrluci qalarutkiciu yugnun tamalkuitnun, man'a qalarutekluku Unguvam qaneryarartaa.” 
ACT.5.21	Tuaten-llu ellimertuateng, erteqanrakun agayuvigmun itertut, elitnauriluteng-llu. Agayulirten͞guneq tau͡gaam qaillukuarvigmun agngami, taisqai tamalkuita qaillukualriit Israel-aat-llu ciulirnertait. Itercivigmun-llu ayagceciuq taukut aqvasqelluki. 
ACT.5.22	Ullagtaita tau͡gaam anguyagtet nataqenritait itercivigmi; utercameng-llu nalqigtut, 
ACT.5.23	qanraqluteng, “Maaten tekitarput itercivik kelucaumayaaqellinilria pengegnaunani, tarikestet-llu amiigmi nangengqaluteng, tau͡gaam ikircamteggu yugmek tangenrritukut iluani.” 
ACT.5.24	Tua-i-llu agayuvigpiim atanran agayulirten͞gunret-llu man'a niicamegteggu, umyugaitut qaillun tamatum iqungqerrucirkaanek. 
ACT.5.25	Tuani yuk tekituq qanrulluki, “Tangerrluku angutet imkut kelucaucivigmun pilci agayuvigpagmi nangengqaut yugnek elicungcariluteng.” 
ACT.5.26	Tua-i angayuqaq anguyagten̄i-llu ayagtut tailluki-llu, tau͡gaam nangtenrilkurrluki, yuut alikngamegteki, teggalqunek miluqunayukluteng. 
ACT.5.27	Taicamegteki-llu qaillukuartet ciuqerratnun pivkarait, agayulirten͞gunrem-llu aptai 
ACT.5.28	qanerluni, “Waqaa, inerqunqegcaarallruamceci-ggem elicungcarisqevkenaci uum atrakun, tangerrluku-llu Jerusalem-aaq muirarci elitnaurutevcen̄ek, angutem-llu taum auga wangkutnun tuc'etengnaqerci.” 
ACT.5.29	Tau͡gaam Peter allat-llu elitnaurat kiugut, qanerluteng, “Agayun niisnganruarkaugarput yugni. 
ACT.5.30	Ciuliamta Agayutiita Jesus-aaq makcetaa, elpeci tuqutellerci muragmun agarrluku. 
ACT.5.31	Tauna Agayutem ucurnarivkaraa tallirpiminun Atanerkautngusqelluku, Anirturisten͞gusqelluku-llu, Israel-aat cikiisqelluki umyualinqigtem̄ek au͡g'aritmek-llu. 
ACT.5.32	Wangkuta-llu nallunritesten͞guukut makunun, tuaten-llu cali Anerneq Tanqilria, Agayutem cikiutekellra niisngastem̄inun.”
ACT.5.33	Man'a niicamegteggu qenngut, qaillukuarluteng-llu tuqutnaluki apostle-aat.
ACT.5.34	Tau͡gaam qaillukuartet iliit Pharisee-aaq nangertuq, Gamaliel-aamek at'lek, alerquutet elisngastiit, tamarmeng-llu takaqekiit. Taum alerqurai elitnaurat anuteqaasqelluki. 
ACT.5.35	Qanrutai-llu ilani, “Elpeci angutni, Jerusalem-aarmiuni, mulngakici qaillun picirkarpecen̄ek angutnun ukunun. 
ACT.5.36	Mat'um ciungani Theudas-aaq alairtuq, takarnarqengnaqluni, amllelriit-llu angutet, yuinaat yuinaq, elliinun ilautut. Tau͡gaam tauna tuqucimauq maligcestai-llu tamarmeng sekavcimaut, cauvkenateng-llu. 
ACT.5.37	Angutem taum kinguakun, Judas-aaq Galilee-armiu, alairtuq naaqumallrata nalliini amllelriit-llu yuut unayaqluki. Tauna cali piunriumauq, tamarmeng-llu maligcestai sekavvluteng. 
ACT.5.38	Taumek qanrutamci, angutet ukut uitaciki, ilangcivkenaki-llu. Maa-i picirkiullrat calillrat-llu yugnek pillrukuni, caunrirciquq. 
ACT.5.39	Tau͡gaam Agayutmek pillrukan pingutesciigatarci, wall'u Agayutmun anguyautellriacetun ayuqeciquci!”
ACT.5.40	Taumun-llu maligutut, elitnaurat-llu itercetraarluki, nangtait, inerqurait-llu Jesus-aam atrakun qallatesqevkenaki, angitait-llu. 
ACT.5.41	Tua-i ayagtut qaillukualriit takuatnek, nunaniryugluteng tun'e'rnailameng caunrilkumaluteng Jesus-aam atra pitekluku. 
ACT.5.42	Unuaquaqan-llu agayuvigpagmi, 'laavkaani-llu tamaitni, arulairpek'nateng elicungcariluteng Jesus Christ-aq qalarutkaat.
ACT.6.1	Ernerni taukuni ukvelriit amlleriata, Jews-aat Greek-aarmiut, cangayugtut Hebrews-aanun, aipainertateng pitekluki, elluarrluteng aulukumanrilata. 
ACT.6.2	Tua-i-llu taukut qulen malrugnek cipnelget yugugaat ellmeggnun taisqait, qanerluteng-llu, “Atawaunrituq wangkuta Agayutem qaneryaraa urenkenrilkumteggu, estuuluni kevgarturluta. 
ACT.6.3	Taumek, ilamtaa, akunlevcen̄ek yuaqici angutnek malrunlegnek nallunailngurnek, Anernermek Tanqilriamek pilegnek, elisngalrianek-llu. Taukut wangkuta cingumanauput caliamun mat'umun. 
ACT.6.4	Tau͡gaam wangkuta tengrunaurtukut kesianek piicagglainarluta, qaneryaraq-llu qalarutekluku.” 
ACT.6.5	Tamana-llu qanellrat yuut tamarmeng atawakaat, Stephen-aaq-llu cucukaat, angun ukvertulria Anernermek-llu Tanqilriamek muirumalria; Philip-aaq-llu, Prochorus-aaq-llu, Nicanor-aq-llu, Timon-aaq-llu, Parmenas-aaq-llu, Nicolaus-aaq-llu, qaneryaramun caulleq Antioch-armiu. 
ACT.6.6	Elitnaurat-llu ciuqerratnun taitait, taukut-llu piicauqaarluki unatmeggnek patgait.
ACT.6.7	Qaneryaraq-llu pikanirtuq, ukvelriit-llu amlleriqapigtut Jerusalem-aami. Agayulirtet-llu amllelriit qaneryaraq niisngakiit.
ACT.6.8	Stephen-aaq-llu, naklekutmek pinimek-llu muirumaluni, angelrianek nallunailkutanek irr'inarqelrianek-llu piuq yuut akuliitni. 
ACT.6.9	Tua-i ilait nangertut elitnaurvigmi, Libertines-aat, Cyrenians-aarmiunek ilaluteng Alexandrians-aat-llu, Cilicia-rmiut, Asia-rmiut-llu, qanellrakun Steven cirlakualuku. 
ACT.6.10	Tau͡gaam elisngacia puqigluni-llu qalarucia caperqaat. 
ACT.6.11	Tua-i-llu angutnek iqluarkanek yuartut, taukut qanertut, “Niitellruarput qacungakitnek qalartelluku Moses-aamun Agayutmun-llu.” 
ACT.6.12	Yuut-llu aakulagcetait, ciulirneret igatulit-llu, ullagaat teguluku-llu, qaillukuarten̄un-llu ayautaat. 
ACT.6.13	Nallunairisten̄ek-llu iqluulrianek nangerciut, taukut qanertut, “Angun una arulaiqsaunani qallatuq qacungakitnek agayuvigmun uumun ucurnarqelriamun, alerquutnun-llu. 
ACT.6.14	Wani-wa niitellruarput qanertelluku waten, imum-gguq Jesus-aam Nazareth-aarmium agayuvik man'a piunrirciqaa, cimirluki-llu piciryarat Moses-aam pisqellri wangkutnun.” 
ACT.6.15	Tuani-llu tamarmeng qaillukualriit tangvauraraat, kegginaa-llu tangrraat, tuarpiaq an'gilam kegginaatun ayuqluni.
ACT.7.1	Tua-i agayulirten͞gunrem aptaa, “Piciuguq-qaa man'a qanellrat?” 
ACT.7.2	Elliin-llu kiugai, “Ilamaa, atamaa-llu, niicugnicia! Ucurnarqelria Agayun alairtuq Abraham-aamun Mesopotamia-metellrani Haran-aamun tekipailgan. 
ACT.7.3	Qanrulluku-llu, ‘Nunan yut'en-llu uniski upagluten-llu nunamun wii aperturarkamnun.’ 
ACT.7.4	Tua-i an'uq Chaldean-aarmiut nuniitnek, Haran-aami-llu uitaluni. Tuaken, atii tuquan, Agayutem nugtarcetaa nunamun uumun elpeci nunaksaguskengarpecen̄un. 
ACT.7.5	Nakmiin-llu nunautekaanek cikinritaa cakuinraungraan, wall'u it'gain tusvigkaqengraatgu, tau͡gaam akqaa cikirarkauniluku mat'umek, kinguvrinun-llu, elliin kinguakun akwarpak pikaatnek; tau͡gken Abraham-aaq irniangeksaunani. 
ACT.7.6	Agayun-llu qanellruuq, Abraham-aam kinguvri ayagarkauniluki nunakenrilkemeggnun, allrakuni-llu yuinaq yuinarni, teguaruluteng nangcimaarkauniluki. 
ACT.7.7	Nunalgutkelriit-llu taukut pisten͞guvikellrit qanercetaarciqanka, qanertuq Agayun, kinguakun-llu taiciqut kevgiurlua-llu mat'um nuniini.
ACT.7.8	“Akquyutmek-llu cikiraa nuugiryaramek. Abraham-aaq-llu qetunranguq Isaac-aamek, nuugirluku-llu erenret pingayunelgatni. Isaac-llu qetunranguq Jacob-aamek, Jacob-aaq-llu ciuliamten̄ek qetunrangqellruuq, taukunek qula malrugnek cipnelegnek. 
ACT.7.9	Taukut-llu ciuliamta, ilaseng ciknakluku Joseph-aaq, tunellruat Egypt-aarmiunun; tau͡gaam Agayutem nayuraa; 
ACT.7.10	au͡g'aritelaraa-llu nanikuallrinek, cikirluku-llu unganaqmek umyuartumek-llu Pharaoh-m ciuqerranun taingan, Egypt-aarmiut atanerpiita. Taum-llu atanrurcetaa ellminun tungliuvkarluku Egypt-aarmiuni yum'ini-llu. 
ACT.7.11	Piitnaq-llu tut'uq Egypt-aarmiunun Canaan-aarmiunun-llu, nangteqluteng cakneq. Ciuliaput-llu taukut neqkamek unangesciigatut. 
ACT.7.12	Tau͡gaam Jacob-aaq niicami tun'arkanek mukaarkanek Egypt-aami, tuavet ayagcetai ciuliaput ciuqlirmek. 
ACT.7.13	Aipiriata-llu Joseph-aaq nallunrircetuq ellaitnun. Pharaoh-llu taringuq Joseph-aam kingunengqerrucianek. 
ACT.7.14	Joseph-aam-llu ullagcetaa atani Jacob-aaq, taisqelluku, ilai-llu yuinaat pingayun, akimiarmek cipluki. 
ACT.7.15	Tuaten Jacob-aaq upagtuq Egypt-aamun. Tuani-llu yuunrirtuq, ciuliaput-llu cali tuaten. 
ACT.7.16	Tungmagcartularait-llu Shechem-aamun, qungurvigmun-llu elliluki Abraham-aam kipukengaanun Hamor-am qetunrainek Shechem-aarmiunek akinek akilirluku.
ACT.7.17	“Tau͡gaam Agayutem akqutii Abraham-aamun piciurtarkaurcan, yuut taukut amlleriut patagmek Egypt-aami. 
ACT.7.18	Atanengluteng-llu Egypt-aarmiut, Joseph-aam nallustiinek. 
ACT.7.19	Taum-llu iqlukun umyuartequtai yup'ut nanglluki-llu ciuliaput, irniarit egtelaasqelluki unguvavkaqsaunaki. 
ACT.7.20	Taum nalliini Moses-aaq-llu yuurtellruuq, mikelnguqegtaarauluni, iraluni-llu pingayuni atami eniini aulukumallruuq. 
ACT.7.21	Kiituani egcaaqaat, tau͡gaam Pharaoh-m panian nataqngamiu tegua anglicarluku-llu qetunraqnaluku. 
ACT.7.22	Moses-aaq-llu elitnaullruuq Egypt-aarmiut elisngait qaqilluki, maligngayunaqluni-llu qanellmikun caliamikun-llu.
ACT.7.23	“Yuinaagnek-llu malrugnek allrakungami, umyugaan tekitai ilani Israel-aam kinguvri, paqcugluki-llu. 
ACT.7.24	Iliit-llu tangrramiu nangcimalria camek pitkaunani, ilinakaa yuurulluku-llu, nangetruyistii-llu tauna Egypt-aarmiu kaugturaa tuqulluku. 
ACT.7.25	Umyuarteqluni anirturtekaucini taringumayukluku ilaminun taukunun, Agayutmek cingumaluni, tau͡gaam taringenritaat. 
ACT.7.26	Unuaquan-llu ilagketnek callulriignek tekicami kenegyagutevkangnaqsaaqak qanerluni, ‘Ukuuk, ciin ilakullutek callugcetek?’ 
ACT.7.27	Tau͡gaam ciumuanran cingqeraa, qanrulluku, ‘Kia atanrurtaten cuqcisten͞gusqelluten-llu wangkugni? 
ACT.7.28	Tuquteqatararpenga-qaa tuqucillrucirpetun Egypt-aarmiumek akwauvaq?’ 
ACT.7.29	Mat'umek qanran, Moses-aaq alingluni qimagtuq Midian-aarmiut nuniitnun. Tuani-llu uitallermini qetunranguq malrugnek.
ACT.7.30	“Allrakut-llu yuinak malruk pelluata, tuani Ingrim Sinai-am yuilqurtaani, an'gilam alairvikaa, kenerkun napayaarmi ekualriakun. 
ACT.7.31	Tauna Moses-aam irr'ikngamiu malkaniraa, Agayutem-llu eriniinek niituq qanelriamek waten: 
ACT.7.32	‘Ciuliarpet Agayutkaatnga, Abraham-aam-llu Agayutkaanga, Isaac-aam-llu Jacob-aam-llu.’ Moses-aaq-llu uulegtuq alingami tangvagciiganaku-llu. 
ACT.7.33	Agayutem-llu qanrutaa, ‘Sap'akigken yuukek, wani-wa nangengqaviin tauna kenciknarqelriaruuq. 
ACT.7.34	Ilumun tangrraqa nangtequciat yum'a Egypt-aami uitalriit, neplillrat-llu niitaqa, waniwa-llu atrartua anirturnaluki. Tua-i kitaki, Egypt-aamun ayagcetnaamken.’ 
ACT.7.35	Wani-wa Moses-aaq imna, yuin ciuniunritellrat qanerluteng, ‘Kia atanrurtaten cuqcisten͞gusqelluten-llu?’ Tauna Moses-aaq Agayutem ayagcetlinia atanrusqelluku anirturisten͞gusqelluku-llu, ikayuqluku tauna an'gilaq tangellra napayaarmi. 
ACT.7.36	Tua-i elliin anutellrui, nallunailkutnek irr'inarqelrianek-llu pirraarluni Egypt-aami, imarpigmi-llu Kavirlimek at'legmi, yuilqumi-llu allrakurrluni yuinaagnek malrugnek. 
ACT.7.37	Waniwauguq tauna Moses-aaq Israel-aam yuinun qanlleq waten, ‘Agayun prophet-aamek elpecen̄un kelgiciquq ilavci iliitnek, kelgumallrucimtun wiinga.’ 
ACT.7.38	Wani-wa-llu cali taunguuq agayumalriani uitalleq yuilqumi, an'gilami-llu qalarucetlermini Sinai-am Ingriani, ciuliamten̄i-llu; nang'arkaunrilngurnek-llu qaneryaranek unangellruuq wangkutnun cikiutekaminek.
ACT.7.39	“Ciuliamta tau͡gaam niisnganritaat, peggluku-llu ellmeggnek. Umyuamegteggun tau͡gaam uterrluteng Egypt-aamun. 
ACT.7.40	Aaron-aamun qanerluteng, ‘Agayutnguanek pilikut ciuliurtekamten̄ek. Wani-wa una Moses-aaq Egypt-aamek ayaucetlerput qaillun picia nalluarput.’ 
ACT.7.41	Kuluvaguamek-llu pilillruut ernerni taukuni. Cikiutnek-llu ekuagiut agayutnguamun taumun, nunaniryuutekluku-llu unatmeng caliaqellrat. 
ACT.7.42	Tau͡gaam Agayutem ulurai peggluki-llu kevgiuresqelluki qiliim aklurugainun igausngaciicetun prophet-aat kalikaitni, ‘Israel-aam yuini ukuut, ungungssinek-qaa tuqucimalrianek ekuagarkanek-llu yuilqumi cikiqengellruuci wangnun allrakuni yuinaagni malrugni? 
ACT.7.43	Moloch-aam-llu pelatekaa napartarci, agayutnguam-llu Rephan-aam agyartaa nalugluku, taukut piliaqelci ciktaarviknaluki. Wiinga-llu ayauciiqamci Babylon-aam yaatiinun.’
ACT.7.44	“Ciuliaput pingqellruut Pelatekamek Atanrem Uitavianek yuilqumi. Tauna piliaqumallruuq Agayutem alerqullruciatun Moses-aaq pilisqelluku maliggluku tangellra ayuqucirkaan. 
ACT.7.45	Kinguqliita-llu ciuliamta tauna tekiutaat Joshua-mek ciuliqagterluteng, nunaksagucartullermeggni agayumanrilnguut, Agayutem anevkallrin, nuniit. Tuaten-llu atulartuq David engelkarrluku. 
ACT.7.46	David-llu, Agayutem nunanikngani, eneliyugyaaquq Agayutem uitavigkaanek, Jacob-aam Agayutiin. 
ACT.7.47	Solomon-aam tau͡gaam enelillrua. 
ACT.7.48	Tau͡gaam Quyinrulria uitanrituq unatetgun pilimalriani. Tuaten prophet-aam qanellratun, 
ACT.7.49	‘Qilak atanruvikaqa, nuna-llu it'gama tusngavikaat; qaillun ayuqelriamek eneliciqsia, qaillun-llu ayuqelriamek mernuinercirvingqerciqsia? Ataneq qanertuq, 
ACT.7.50	Unatma-qaa piliaqenritait tamalkuita makut?’ 
ACT.7.51	Elpeci piyunailngurni, ircaqurpeciuggun-llu ciutevciuggun-llu anglluumanrilngurni. Anerneq Tanqilria qessakelararci, ciuliarpecetun, tuaten-llu elpeci pilartuci, 
ACT.7.52	Naliit prophet-aat nangtellrunritatki ciuliarpeci? Tuqutelarait-llu Ellualriim tekitarkam qanrutkestai, elpeci-llu tauna tunellruarci tuqulluku-llu. 
ACT.7.53	Alerquutet ciuniullruyaaqaci an'gilatgun taicimalriit, tau͡gaam atunritaci.”
ACT.7.54	Tamana niicamegteggu qenngut, agluquteng-llu keggluki eq'uqercameng tungiinun. 
ACT.7.55	Tau͡gaam Stephen, Anernermek Tanqilriamek imiumimi, qilagmun ciungqauq. Agayutem-llu ucurnarqucia tangrraa, Jesus-aaq-llu Agayutem tallirpiani nangengqalria. 
ACT.7.56	Qanertuq-llu, “Tangerrluku, qilak tangrraqa ikingqaluni, Yuum-llu Qetunraa Agayutem tallirpiani nangengqaluni.” 
ACT.7.57	Taukut tau͡gaam qayagpagtut, ciuteteng-llu umkarluki ataucikun curukaraat Stephen. 
ACT.7.58	Anqerrutaat-llu nunat elatiitnun teggalqunek-llu miluquluku. Nallunairinguallret-llu aturateng yuugait yun'erra'armun-llu qaunqevkarluki Saul-aamek at'legmun. 
ACT.7.59	Tuani-llu miluqullratni Stephen-aaq, piicagtuq qanerluni, “Ataneq Jesus-aaq, anerneqa ciuniurru.” 
ACT.7.60	Ciisqumiggluni-llu qayagpagtuq, “Ataneq, assiilngillrat man'a ellaitnun tuc'ecaqunaku.” Mat'umek-llu qanrraarluni anernerirtuq.
ACT.8.1	Saul-aam-llu canrilkellrua Stephen-aam tuqucimallra. Tamatum-llu nalliini ukverumalriit Jerusalem-aami nangcimaut, sekavvluteng-llu piciatun Judea-mun, Samaria-mun-llu, apostle-aat kiimeng pivkenateng. 
ACT.8.2	Angutet-llu ellualriit tungmagtaat Stephen-aaq, qiatekluku-llu cakneq. 
ACT.8.3	Saul-aam tau͡gaam nangtai agayumalriit, enaitnun-llu iterluni anutelarai nangcivigmun-llu ayaulluki.
ACT.8.4	Tau͡gaam sekavcimalriit tamakut ullautelartut nunanun, Agayutem qaneryaraa qalarutekluku.
ACT.8.5	Philip-aam-llu ullagai Samaria-rmiut Christ-amek-llu qalarulluki. 
ACT.8.6	Yugugaat-llu tamarmirrluteng niicugniat qalartellrani Philip-aaq, niicamegteggu tangrramegteki-llu irr'inarqelrialiari. 
ACT.8.7	Wani-wa anernerrluut amllelriit antai yuitnek, qayagpagtelluki, amlleret-llu pektesciigalnguut tussitellriit-llu anirtuumaut. 
ACT.8.8	Angniqapigtut-llu nunat taukut. 
ACT.8.9	Tau͡gaam yugtangqellruuq tuani Simon-aamek at'legmek, tauna ak'a ciungani tuunrituliuguq taukuni nunani, irr'ivkarluki-llu Samaria-rmiut, qanraqluni piningqenruniluni ilamini. 
ACT.8.10	Tamarmeng-llu ciumurutaat, mik'ngermeng angeng'e'rmeng-llu, qanerluteng, “Wani-wa una angun piningqertuq Agayutem pianek ‘Pinirpagmek’ aterpagcimalriamek.” 
ACT.8.11	Tua-i ciumurutaat ak'anek irr'ivkalaateng tuunriyaramikun. 
ACT.8.12	Tau͡gaam Philip-aam qaneryaraq assilria qalarutekngaku Agayutem angayuqauvianek, Jesus-aam-llu Christ-am atranek; ukvengameng-llu angllurcetevkartut ayuqluteng angutet arnat-llu. 
ACT.8.13	Tua-i Simon-aaq-llu ukveryaaquq, angllurcetevkarraarluni-llu, Philip-aaq nayularaa, nallunailkutanek-llu tangrrami caperrnarqelrialiaranek-llu irr'ilartuq.
ACT.8.14	Apostle-aat Jerusalem-aamelnguut niicameng Samaria-rmiut ukvengniluki Agayutem qaneryaraanek, ayagcetagket Peter-aankuk, John-aaq-llu paqtesqelluki. 
ACT.8.15	Taukuk-llu tekicamek piicautakek, Anernermek Tanqilriamek pingesqelluki, 
ACT.8.16	tut'eksailaki cali, tau͡gaam angllullruluteng, Atanrem Jesus-aam atranun. 
ACT.8.17	Taumek unatmeggnek pategvik'larakek, taukut-llu Anernermek Tanqilriamek pinglartut.
ACT.8.18	Tau͡gaam Simon-aaq tangrrami apostle-aat pategviksaraatgun Anernerem Tanqilriim cikiutngucianek, akinek cikiryugyaaqai. 
ACT.8.19	Qanerluni, “Wiinga-llu cikirtegnga piyunarqucimek mat'umek, kina imna unatemnek pategvikekumku, Anernermek Tanqilriamek pingesqelluku.” 
ACT.8.20	Peter-aam kiugaa, “Akiuteten tapeqluki piunrirciquten, umyuarteqngavet Agayutem cikiutii akiliryarauyukluku! 
ACT.8.21	Elpet qanyunaituten, pingqerrsunaituten-llu mat'umek, ircaqun piciunrilan Agayutem takuani. 
ACT.8.22	Taumek umyualinqigten mat'umek assiilngillerpenek, piicagaqluten-llu Agayutmun. Au͡g'aricuaraaten ircaqurpegun umyuarrlullerpenek. 
ACT.8.23	Waniwa taringamken yuucirpet cungarninarqellranun tekituten assiilngurmun-llu qillerqumallerpenun.” 
ACT.8.24	Simon-aam kiugak, “Piicautegnga Agayutmun, tamakut qanrutkeltek wangnun tut'esqevkenaki.”
ACT.8.25	Apostle-aak-llu nallunairimariamek Atanrem-llu qaneryaraa qalarutkumariamegnegu, Jerusalem-aamun utertuk Samaria-rmiut-llu nunait amlleret tumekluki Qaneryaraqegtaar qalarutekluku.
ACT.8.26	Atanrem-llu an'gilaan qanrutaa Philip-aaq, “Nangerrluten Ungalam tungiinun ayii, tumyarat aturluki Jerusalem-aamek ayaumalriit Gaza-mun.” Tamana yuilqurruuq. 
ACT.8.27	Ellii-llu nangerrluni ayagtuq. Tangerrluku-llu, Ethiopian-aarmiu angun Ethiopian-aarmiut atanrata arnam Candace-aam pistii, piyunarqucirpauluni qaunqesten͞guami tukuutaini. Tauna Jerusalem-aamun tekitellruuq agayuyarturluni. 
ACT.8.28	Uterrnginanermini-llu pektessuutmini aqumgaluni, naaqiuq Prophet-aam Isaiah-m igainek. 
ACT.8.29	Anernerem-llu qanrutaa Philip-aaq, “Ullagluku ekvikiu.” 
ACT.8.30	Philip-aam-llu aqvaqurluni ullagaa, niilluku-llu naaqillrani Isaiah-m Prophet-aam igainek. Aptaa-llu, “Naaqelten-qaa makut taringaten?” 
ACT.8.31	Tauna kiuguq, “Qaillun-mi taringeciqsia ayuqucirturtaunii?” Ilungluni-llu Philip-aaq unayaqaa caniminun aqumesqelluku.
ACT.8.32	Cuqyun-llu qaneryaranek naaqellra waten ayuquq, “Ayaucimauq qusngitun tuqucimallerkaminun, tuarpiaq-llu qusngiyagaq qanyuilnguq asmegtestekami ciuqerrani tua-i qanerciiganani. 
ACT.8.33	Qumlikumallermini-llu qanercetaarumallerkaa elliinek au͡gaumauq, kiami-llu tua-i ayuqucingevkarciqaki kinguvri, tua-i unguvii nunamek au͡gaumauq.” 
ACT.8.34	Pistem-llu kiugaa Philip-aaq qanerluni, “Qanrusnga, kitumek una prophet-aaq qalarutkia, ellminek-qaa wall'u allamek yugmek?” 
ACT.8.35	Tua-i Philip-aam taikaniritaa, qaneryaraq naaqellra ayagneqluku elliinun qalarutkaa Jesus-aaq. 
ACT.8.36	Ayallermegni-llu tumemegni mermun tekituk, pista-llu qanertuq, “Tangerrluku, meq wani-wa, tua-i-qaa wani-wa anglluyunaitua?” 
ACT.8.37	Tua-i Philip-aaq qanertuq, “Ukvequvet ircaqurpegun tamalkirrluten, tua-i pikina.” Pistem-llu kiugaa qanerluni, “Ukvertua Jesus-aaq Christ-aq Agayutmun Qetunraqucianek.” 
ACT.8.38	Elliin pektessuutni arulaircetai. Tamarmek-llu mermun tuavet atrartuk, Philip-aaq tauna-llu pista, tuani-llu angllurcetaa. 
ACT.8.39	Mermek-llu tuaken tagngagnek, Agayutem Anerneran Philip-aaq ayautaa, pistem-llu tangerqengaqenriraa, ayagtuq-llu tumemikun nunaniryugluni. 
ACT.8.40	Philip-aaq-llu ellanguq Azotus-aami uitaluni; tumkellni-llu nunat tamalkuita qalarutai Qaneryaraqegtaarmek, kiituani tekituq Caesarea-mun.
ACT.9.1	Tua-i Saul-aaq qalarqu'rtuq nangetnaluki tuqutnaluki-llu inglukluki ukut Atanrem elitnaurai agayulirten͞gunernun-llu ayagluni. 
ACT.9.2	Kalikanek-llu cikiisquq piyunarqucimek, nasvagarkaminek agayuvignun Damascus-aami, tua-i pairkengani ukvelriit tumemini, angutngungraata wall'u arnaungraata, elliin qilleqluki Jerusalem-aamun ayautnaluki. 
ACT.9.3	Tua-i ayallermini Damascus-aarmiut malleggluki, alqunaq tanqik tanqigpallartuq avatiinun, kingunerluni qilagmek. 
ACT.9.4	Ellii-llu iquuq nunamun, ellminun-llu qanelriamek niituq, “Saul, Saul, ciin nangpakarcia wii.” 
ACT.9.5	Tua-i-llu aptaa, “Kituusit, Ataneq?” Kiugaa-llu, “Jesus-aaruunga, nangeskengan, cingilegmun tukayunaituten.” 
ACT.9.6	Ellii-llu uuleggluni alangaarami qanertuq, “Ataneq qaillun pisqumasia?” Atanrem qanrutaa, “Nangerten, nunanun-llu itra, tuani qanrucimaciquten qaillun pillerkarpenek.” 
ACT.9.7	Angutet-llu taukut pektellgutai nangengqaut qanerviinateng, erinamek niicaaqngameng tau͡gken camek tangerpek'nateng. 
ACT.9.8	Saul-aaq-llu maktuq nunamek; tua-i iigni uicaaqak tau͡gaam tangrrutesciiganatek, unataikun-llu tass'uqluku tekiutaat Damascus-aamun. 
ACT.9.9	Pingayunek-llu ernirluni camek tangeqsaituq, tuaten-llu nereksaunani meqsaunani-llu.
ACT.9.10	Tua-i tuani elitnaurartangqertuq Damascus-aami, at'legmek Ananias-aamek, Atanrem-llu qavanguakun qanrutaa, “Ananias-aaq.” Elliin-llu kiugaa, “Wantua Ataneq.” 
ACT.9.11	Atanrem qanrutaa, “Makluten ayii pekcaramun, Nalqilriamek aterpagcimalriamun, Judas-aam-llu eniini apqauqina yugmek Saul-aamek at'legmek, Tarsus-aarmiumek; tangerrluku, ellii tauna piicagtuq. 
ACT.9.12	Qavangumikun-llu tangellruuq yugmek itlermek atengqerrluni Ananias-aamek, taum-llu unatminek pategvikaa cikmiumallranek tangerrsaurcelluku.” 
ACT.9.13	Tua-i Ananias-aam kiugaa, “Ataneq, tauna yuk niitela'arqa amllerqunek, qaillun amllertalriamek assiilngurmek taqucianek yugpenun Jerusalem-aami. 
ACT.9.14	Wani-wa-llu ellii piyunarqucimek pillruuq agayulirten͞gunernek qilleqnaluki tamalkuita elpet aterpet apaastai.” 
ACT.9.15	Tau͡gaam Atanrem qanrutaa, “Ayii, tua-i ellii wani-wa cingilguarkaq cucukumalria wangnun, atqa qalarutkesqelluku Agayumanrilngurnun, atanernun-llu Israel-aam-llu kinguvrinun. 
ACT.9.16	Tua-i wiinga nasviciiqngamku qaillun amllertalriamek nangteqerkaucianek atqa wii pitekluku.” 
ACT.9.17	Tua-i Ananias-aaq ayagtuq, itrami-llu enemun unatminek pategvikaa qanerluni-llu, “Anelgutmaa usuuq Saul-aaq, Atanrem Jesus-aam, elpet taillerpeni alairvikestevvet tumevni, ayagcetaanga, tua-i wani-wa tangerrsaurcesqumaluten, Anernermek-llu Tanqilriamek pingesqelluten.” 
ACT.9.18	Tamaa-llu iigkenek igqaqut qelten͞galnguut tangerrsaurtuq-llu tamaa, nangercami-llu angllurcetevkartuq. 
ACT.9.19	Nerngami-llu pinirivkaumauq.
ACT.9.19	Ernerni-llu qavcini, elitnaurat ilakluki Damascus-aami uitauq. 
ACT.9.20	Tamaa-llu elitnaurvigni (Agayuvigni) qalarutkaa Jesus-aaq, Agayutmun Qetunraqniluku. 
ACT.9.21	Niitestain-llu tamarmeng irr'ikaat qanerluteng, “Imuunrituq-qaa Jerusalem-aami piunriringnaqsaaqelleq Jesus-aam atran apaastainek? Tamana-llu pitekluku maavet tekitellruyaaqluni qilleqluki ayautnaluki agayulirten͞gunernun.” 
ACT.9.22	Saul-aaq-llu tukniriinartuq, Jews-aat-llu qanerviirai nalqigulluki Christ-auniluku tauna.
ACT.9.23	Erenret-llu amlleret pelluata, Jews-aat qaillukuartut tuqutnaluku. 
ACT.9.24	Tau͡gaam man'a picirkiuraat nallunriraa Saul-aam. Amiiget-llu kellucaaqait ernerni unugmi-llu, tua-i tuqutnaluku. 
ACT.9.25	Elitnaurain tau͡gaam teguat, unugmi assigtamun ekluku qacarnerkun aqevlerrluku atrartaat.
ACT.9.26	Jerusalem-aamun-llu tekicami, elitnauranun ilaliutengnaqsaaquq. Tau͡gaam taukut tamarmeng alikaat ukveqevkenaku-llu elitnauraucia. 
ACT.9.27	Barnabas-aam tau͡gaam ikayuraa, apostle-aanun-llu ullaulluku, nalqigulluki-llu qaillun Atanermek tangellrucianek tumyarami, qalarucillranek-llu elliinun, qaillun-llu qaneryariullrucia Damascus-aami alingunani Jesus-aam atrakun. 
ACT.9.28	Tua-i tamana engelekluku ilaksagutaat, tekitaqluni ayagaqluni-llu Jerusalem-aami. 
ACT.9.29	Qalaruciaqluni alingunani Atanrem atrakun, qalartelartuq-llu inglukluki Greek-aat Jews-aat-llu; tau͡gaam ellaita tuqutengnaqsaaqaat. 
ACT.9.30	Tau͡gaam ilain niicamegteggu Caesarea-mun atrautaat tuaken-llu Tarsus-aamun ayagtelluku. 
ACT.9.31	Agayuviit tau͡gaam Judea-mi tamiini, Galilee-ami-llu Samaria-mi-llu uitanqegcingut pinirimaluteng-llu Anernerkun, yuuluteng-llu Ataneq qigcikluku, qarucimaluteng-llu Anernerkun Tanqilriakun amlleriinartut.
ACT.9.32	Piuq-llu, Peter nunat ullagtaallermini, agayumalriit Lydda-mi uitalriit tekitai. 
ACT.9.33	Yugmek-llu tuani tangertuq atengqerrluni Aeneas-aamek, tauna inarrvigminek makteksaitellruuq pingayunlegnek uksurluni tua-i pektesciigalami. 
ACT.9.34	Peter-aam tua-i qanrutaa, “Aeneas-aaq, Jesus-aam Christ-am canrircetaaten, makluten inartessuuteten kitugeski.” Tamaa-llu maktuq. 
ACT.9.35	Tamarmeng-llu Lydda-rmiut Sharon-aarmiut-llu tangrraat, ellait-llu Agayutmun caugut.
ACT.9.36	Ukverumalriartangqertuq-llu Joppa-mi arnamek Tabitha-mek at'legmek. (Mumigcimallrakun-llu piaqluku Dorcas-aamek, wall'u “tuntuyagamek.”) Tauna assilrianek caliangqelartuq naklekiluni kusgurtarluni-llu. 
ACT.9.37	Tua-i-llu tamatum nalliini naulluullruuq tuquluni-llu. Temii-llu erurraarluku qullirmun elliat. 
ACT.9.38	Tamana-llu Lydda, Joppa-mek canimelan elitnaurat niicamegteggu Peter-aam tuanlucia, angutek malruk ayagcetagket kaigavikesqelluku waten, “Uitavkenak ullagkut.” 
ACT.9.39	Peter-aam-llu nangerrluni maligtak. Tekican-llu qullirmun mayuutaat, arnat-llu aipainret canianun quyurtut qialuteng nasvilluku-llu ilupernek qaspernek-llu aturanek-llu ayuqenrilngurnek, Dorcas-aam piliaqellrinek unguvallermini. 
ACT.9.40	Peter-aam tau͡gaam anevkarai tamalkuita, ciisqumiggluni-llu piicagtuq. Temii-llu cauluku qanertuq, “Tabitha, makten.” Elliin tua-i iigni uitak. Peter-llu tangrramiu maktuq. 
ACT.9.41	Peter-aam-llu unatminek teguluku nangertaa, nutaan-llu imkut agayumalriit aipainret-llu taisqelluki ellaitnun tunaa unguvaluku. 
ACT.9.42	Joppa-melnguut-llu tamarmeng man'a nallunriraat, amlleret-llu Atanermun ukvertut. 
ACT.9.43	Peter-llu akaarnun tuantuq Joppa-mi, Simon-aam qatviistem eniini uitaluni.
ACT.10.1	Caesarea-mi-llu yugtangqellruuq Cornelius-aamek at'legmek, atanirturilriaruluni anguyagten̄i, Italian-aarmiut anguyagtaitni. 
ACT.10.2	Yuk ellualria, Agayun-llu qigcikluku yuulria enelgutetuumarmi, kusgurtarluni yugnek, Agayutmun-llu piicagglainarluni. 
ACT.10.3	Ellii erenrani tangrruartuq, sass'aq pingayunun tekilluku. Agayutem an'gilaanek itellriamek ellminun qanerluni, “Cornelius-aaq.” 
ACT.10.4	Elliin-llu tangvagaa, alingluni-llu qanrutaa, “Camek pisit, Ataneq?” Kiugaa-llu, “Piicauteten caliaten-llu assilriit mayurtut Agayutmun nallunaunateng. 
ACT.10.5	Taumek ayagcecikina Joppa-mun, aqvavkarluku, Simon, tauna Peter-aamek at'lek. 
ACT.10.6	Ellii tauna allanruuq Simon-aami qatviistem̄i imarpiim cen̄iini enelegmi.” 
ACT.10.7	Qalarutestellran-llu an'gilam unicani, Cornelius-aam pistegni taisqak anguyagta-llu ellualria nayurtem̄i iliit. 
ACT.10.8	Makunek-llu tamalkuitnek univkautai ayagcelluki-llu Joppa-mun.
ACT.10.9	Unuaquan-llu, ukut ayallratni nunat ciuneteng yaaqsinrirluki, erenrem qukaani, Peter-aaq mayullruuq enem qainganun piicagyarturluni. 
ACT.10.10	Kaigami-llu neryuumirtuq. Keniutellratni-llu nalluyaakuq. 
ACT.10.11	Tangrruartuq-llu qilak ikircimaluku, assigtaq-llu 'lumarraq pakmaken atrartuq cetamanek kangiramikun uskurarluni. 
ACT.10.12	Tauna imangqertuq ungungssinek ayuqenrilngurnek cetamanek ipilegnek, ciissinek-llu, yaqulegnek-llu. 
ACT.10.13	Erinam-llu qanrutaa, “Peter, makluten, nalaciluten neri.” 
ACT.10.14	Tau͡gaam Peter-aaq qanertuq, “Qang'a, Ataneq, wani-wa qigcikumanrilngurmek nerqaqsaitua menuulriamek-llu.” 
ACT.10.15	Erinam-llu cali qanrutenqigtaa, “Agayutem menuirutellra elluanrilleksaqunaku.” 
ACT.10.16	Pingayurqunek tua-i waten piuq. Ataam-llu assigtaq tauna pakmavet mayurtuq tangrruunrirluni. 
ACT.10.17	Peter paqnayullrani tangrruallmi caucianek, tangerrluku angutet Cornelius-aam ayagcetellri, apyutekngamegteggu Simon-aam enii, amiigmun tekitut. 
ACT.10.18	Qayagaluteng-llu apyutkaat Simon Peter-aamek at'lek tuanlucianek. 
ACT.10.19	Tangrruallni cali umyuaqnginanrani, Peter-aaq Anernerem qanrutaa, “Tangerrluku, angutet pingayun yuaraatgen. 
ACT.10.20	Taumek nangerrluten atraa, maliggluki-llu nalirrugtevkenak, wani-wa wii ayagcecamki.” 
ACT.10.21	Peter-llu atrartuq angutnun taukunun, qanrulluki-llu, “Tangerrluku, wiinga wani-wa yuallerci, cassurluci tekiceci?” 
ACT.10.22	Kiugaat, “Cornelius-aam, anguyagten̄i atanrulriim, angutem ellualriim, Agayutem-llu qigcikestiin, Jews-aat-llu tamarmeng elluakek'ngaata, an'gilam ellualriim ellimertuani ullaasqaaten eneminun-llu taisqelluten qaneryaramek elpenek niitnaluni.” 
ACT.10.23	Tua-i itresqai allaneqluki-llu.
ACT.10.23	Unuaquan-llu makcami maliggluki ayagtuq. Ilait-llu ukverumalriit tuaken Joppa-mek maligutut. 
ACT.10.24	Unuaquan-llu Caesarea-mun tekitut, Cornelius-aam-llu utaqaluki uitauq tungayani-llu quyurtellruluki yugnikekni-llu. 
ACT.10.25	Itran-llu Peter, Cornelius-aam pairrsaagaa palurrluni-llu ciuqerranun ciktaarvikluku. 
ACT.10.26	Peter-aam tau͡gaam nangertaa qanrulluku, “Nangerten, allaunritua tau͡gaam yuugua.” 
ACT.10.27	Qalaruyucamek-llu itertuk, quyungqalriit-llu yugugaat tangrrai. 
ACT.10.28	Tua-i qalarutai, “Nallunrilucirpecetun Jews-aarulriim ilaliqaunricaaqai Jews-aarunrilnguut, allanruqauvkenani-llu ellaitnun. Tau͡gaam Agayutem ayuqucingevkaraanga yuk kituungraan elluanrilkesqevkenaku menuukesqevkenaku-llu. 
ACT.10.29	Taumek nalirrugtevkenii ullagamci, pisqumiivcia, casqellua tua-i taisqececia?” 
ACT.10.30	Cornelius-aam kiugaa, “Erenret maa-i cetamaurtut, watuatun-llu sass'aq ellinrakun, sass'at pingayuat piicagyaraqa tuani atuamku enemni, alqunaq angun qitngirnarqelrianek aturalek ciuqamni nangengqauq, 
ACT.10.31	qanerluni, ‘Cornelius-aaq piicallren niicimauq cikiuteten-llu nallunairumaut Agayutem ciuqerrani. 
ACT.10.32	Taumek ayagcecikina Joppa-mun, taisqelluku Simon tauna Peter-aamek at'lek. Ellii allanruuq Simon-aami qatviistem̄i, imarpiim cen̄iini enelegmi.’ 
ACT.10.33	Tamaa-llu ullagcetamken, tua-i quyanarquten tekicavet. Tamana pitekluku waten amllertaluta quyungqaukut. Agayutem takuani niitnaluki Atanrem qanresqellri elpenun.”
ACT.10.34	Peter-aam-llu qalarutai, “Agayutem ilumun yuum taungucia catkeksaitaa, 
ACT.10.35	tau͡gaam qaneryarallgutkenrilengraata, qigcikesten̄i, elluamek-llu calilriit, ciuniularai. 
ACT.10.36	Qaneryaraqegtaar taivkallra Israel-aam kinguvrinun, uitanqegcitkaq qanrutekluku, Jesus-aakun Christ-akun, cam tamarmi atanrakun. 
ACT.10.37	Qaneryaraqegtaar tauna nallunrilkessi, Judea-mi tamiini, qaneryaraurtelleq Galilee-ami ayagnirluni John-aam angllurcecisqutii engelekluku. 
ACT.10.38	Jesus-aaq-wa Nazareth-aarmiu tauna qanrutkumalria Agayutem mingullra Anernermek Tanqilriamek pinimek-llu. Taumek ullagtaarut'lartuq takumcukiluni anirturiaqluni-llu tuunrangayiim nangeskainek, wani-wa Agayutem nayuani. 
ACT.10.39	Wangkuta-llu nallunairisten͞guukut calillrinek tamalkuitnek Jews-aat nuniitni Jerusalem-aami-llu. Tau͡gaam ellaita tuqutellruat napamun agarrluku. 
ACT.10.40	Tauna Agayutem unguircetaa erenret pingayuatni alairtelluku-llu nallunaitqapiggluni, 
ACT.10.41	tamalkuitnun pivkenaku tau͡gaam nallunairtekainun Agayutem pisqumakainun wani-wa wangkutnun, nerellgutkellrinun mellgutkellrinun-llu unguillran kinguani. 
ACT.10.42	Elliin alerquraakut yugnun qaneryariuresqelluta apertunqegcaasqelluku-llu tauna Agayutmun cingumaniluku, qanercetaaristen͞gusqelluku unguvalrianun tuqumalrianun-llu. 
ACT.10.43	Tauna-llu prophet-aat tamarmeng nallunairutkellruat, elliin atrakun ukvelria au͡g'aricimaarkauniluku.”
ACT.10.44	Peter makunek qalarrnginanrani, Anerneq Tanqilria tut'uq niitestainun tamalkuitnun. 
ACT.10.45	Peter-aam-llu malii, Jews-aat ukverumalriit alangaartut Anernerem Tanqilriim tus'ucianek Jews-aarunrilengraata. 
ACT.10.46	Niicamegteki-llu qaneryaralinqiggluteng qalartellratni, Agayun nanrarluku. 
ACT.10.47	Peter-aam-llu qanrutai, “Kia-qaa yuum mer'mek qunukuciiqaakut angllurtessuutekaatnek ukut Anernermek Tanqilriamek pingellret wangkucicetun?” 
ACT.10.48	Tua-i anglluusqai Jesus-aam Christ-am atrakun. Ellaita-llu unayaqaat uitasqelluku ernerni qavcini.
ACT.11.1	Judea-mi uitalriit apostle-aat ukverumalriit-llu niitut Jews-aarunrilnguut ciuniuriciatnek Agayutem qaneryaraanek. 
ACT.11.2	Peter-llu Jerusalem-aamun tekican nuugiryaram piciryaraqestain qanemyuugautaat, 
ACT.11.3	qanerluteng, “Nuugiumanrilnguut ilalilaraten nerellgutekluki-llu.” 
ACT.11.4	Peter-aam tau͡gaam nalqigutai ca tamalkuan qanrutekluku ayagniqarraallranek, qanerluni, 
ACT.11.5	“Joppa-mi uitalua piicallemni nalluyaakellruunga, tangrruarlua-llu assigtamek atralriamek 'lumarrarmek kangiramikun cetamanek uskurarluni, ciuqamnun-llu tull'uni. 
ACT.11.6	Maaten meciknaurluki tangrranka ungungssit cetamanek ipilget, qunguturat yuilqurmiutaat-llu ciissit-llu. 
ACT.11.7	Erinamek-llu niillua wangnun qanelriamek, ‘Peter, makten, nalaciluten-llu neri.’ 
ACT.11.8	Tau͡gaam kiullruaqa, ‘Qang'a, Ataneq, wani-wa elluanrilngurmek nerqaqsaitua menuulriamek-llu.’ 
ACT.11.9	Tau͡gaam erinam qanrutenqigtaanga pakmaken qilagmek, ‘Agayutem menuirutellra elluanrilleksaqunaku.’ 
ACT.11.10	Pingayurqunek tua-i waten piuq, ataam-llu taukut tegumaut pakmavet. 
ACT.11.11	Tuani-llu angutet pingayun enemun uitavimnun tekitut Caesarea-mek ayagcecimalriit ullaglua. 
ACT.11.12	Anernerem-llu qanrutaanga maligcesqelluki nalirrugtevkenii. Ukut-llu angutet arvinelgen wanelnguut ilakellruanka, angutem-llu taum eniinun tekitukut. 
ACT.11.13	Elliin-llu qanrutaakut an'gilamek tangellruniluni enemini nangengqalriamek, taum-llu qanrutaa, ‘Joppa-mun-gguq ayagcecikina aqvavkarluku Simon-aaq tauna Peter-aamek at'lek. 
ACT.11.14	Elliin qaneryaramek qanruciiqaaci anirtuutekarpenek, enelgutvet-llu tamarmeng pikaatnek.’ 
ACT.11.15	Qalarucamki-llu Anernerem Tanqilriim tutai, imutun wangkutnun tut'eqarraallruciatun. 
ACT.11.16	Atanrem-llu qaneryaraa neq'akaqa qanrutkelallra man'a, ‘John-aaq angllurcecilartuq mer'mek, tau͡gaam elpeci anglluumaarkauguci Anernerkun Tanqilriakun.’ 
ACT.11.17	Taumek Agayutem cikiaki wangkucicetun pitarrluki ukveqarraanemten̄i Atanermun Jesus Christ-amun, calua wii Agayun asgurakciqsia?” 
ACT.11.18	Makut Peter-aam qanellri niicamegteki qanerviitut, Agayun-llu nanraraat qanerluteng, “Tua-i Jews-aarunrilnguut-llu Agayutem cikillinii umyualinqigtem̄ek unguvallerkaatnun.”
ACT.11.19	Imkut tau͡gaam Stephen-aam tuqutellra engelekluku nangcimalriit yaaqvanun sekavtut Phoenicia-mun tekilluteng Cyprus-aamun-llu Antioch-amun-llu, qaneryaraq qalarutekluku Jews-aanun tau͡gaam. 
ACT.11.20	Tau͡gken ilait Cyprus-aarmiut Cyrene-armiut-llu Antioch-amun tekicameng, Greek-aat-llu qaneryaraqegtaarmek qalarutait, Atanermek Jesus-aamek. 
ACT.11.21	Atanrem-llu pinian ikayuumakai, yugugaat-llu ukvelriit, Atanermun caugut. 
ACT.11.22	Tuaten piciat qaneryarauluni Jerusalem-aarmiut ukverumalriit ciutaitnun tekituq, taukut-llu Barnabas ayagcetaat Antioch-armiunun. 
ACT.11.23	Tekicamiki Agayutem-llu naklekicia tangrramiu quyatekai qarutaarai-llu tamalkuita Ataneq kevgiuresqelluku pektayiinaki. 
ACT.11.24	Wani-wa ellualriaruami, Anernermek-llu Tanqilriamek pingqerrluni ukvermek-llu. Atanermun-llu ukvelriit amlleriut patagmek.
ACT.11.25	Tarsus-aamun-llu ayagtuq Saul-aaq yuarluku. 
ACT.11.26	Nataqngamiu-llu Antioch-amun ut'rutaa, allrakumi-llu ataucimi agayuviit ilalilarakek yuut-llu amllelriit elicungcalarakek. Tuani-llu Antioch-ami ukvelriit Christian-aanek aterpagteqarraallruit.
ACT.11.27	Taum nalliini prophet-aat tekitut Jerusalem-aamek Antioch-amun. 
ACT.11.28	Iliit-llu Agabus, Anernermun pisqumacimitun nangertuq, qanrutekluku piitnaq tekitarkaq nunanun. Tamana-llu piciurtuq Claudias-aaq atanrullrani. 
ACT.11.29	Taumek elitnaurat umyuallgutekluteng, picirkiullruut pingqerrutacimegcetun tuyuryugluki ilateng Judea-melnguut ikayuutekaitnek. 
ACT.11.30	Tuaten-llu piluteng, ciulirneritnun ciunicetait Barnabas-aakun Saul-aakun-llu tuyuqluki.
ACT.12.1	Taum nalliini agayuviim yui ilait teguvkarai Herod-aam atanrem nangcetnaluki. 
ACT.12.2	James-aaq-llu John-aam anelgutii qamiqurrircetaa nuussirpagkun.
ACT.12.3	Tua-i-llu Jews-aat umyugaat nall'arcamiu umyuartequq Peter-aaq-llu unaksugluku; wani-wa tamatum nalliini quulciiriyarailngurnek kelipartularviatni. 
ACT.12.4	Tua-i teguvkaraa, itercivigmun-llu pivkarluku, tarikevkarluku-llu anguyagten̄un akimiarmun ataucimek cipluku, cetamauqaqluteng pitaarluteng tarikestekainun; Paaskaaq pellukan tunenaluku yugnun. 
ACT.12.5	Peter tua-i itengqauq. Tau͡gaam agayuviim yuin piicautaat Agayutmun ilungluteng.
ACT.12.6	Unugmi-llu tuani Herod-aamun anuteqatautiitni itercivigmek, Peter qavartuq anguyagtek akunliigni, malruinek-llu kalivneregnek qillerqumaluni, amiigem-llu elatiini tarikestek cali uitalutek. 
ACT.12.7	Alqunaq-llu, Atanrem an'gilaa nangengqauq caniani, tanqiim-llu tanqigiluku uitavia. Taum enuuleraa Peter caniqerrakun, tupaggluku, qanrulluku-llu, “Patagmek makten.” Kalivneret-llu tayarnerinek igtut. 
ACT.12.8	An'gilam-llu qanrutaa, “Naqugten, aluilitagken-llu cingirkek.” Ellii tua-i tuaten piuq. Qanrutenqigtaa-llu, “Ulikutan all'uku maligesnga.” 
ACT.12.9	Tua-i Peter an'uq maliggluku. Tau͡gaam an'gilamun picini ayuqucingeksaitaa, tau͡gaam qavangurturyukluni. 
ACT.12.10	Iluqliit tungliit-llu tarikestet kituamegneki, ikirtuqanun cavignun tekituq nunarpagnun anyaraulrianun. Taukut-llu ellmeggnek ikirtut. Anngamek-llu pekcaraq atauciq kiturluku an'gilam unitaa. 
ACT.12.11	Peter-llu ellangarcami qanertuq, “Ilumun, nallunaunani Agayutem an'gilani taivkallrullinia aviucarturlua Herod-aam unatainek, Jews-aat-llu tamarmeng picirkaqsaaqellratnek.” 
ACT.12.12	Neq'angcaami-llu Mary-m eniinun ullautuq, John-aam, Mark-amek atelgem aaniinun, tuani amlleret quyungqaut piicagluteng. 
ACT.12.13	Elaqlirmun-llu tukriaran arnaq pista Rhoda-mek at'lek an'uq paqluku. 
ACT.12.14	Elitaqngamiu Peter-aam erinii, quyaqerluni ikirutevkenaku itertuq qaneryartuqerluni, “Peter-gguq ikirtuqat elatiitni nangengqauq.” 
ACT.12.15	Ellaita tau͡gaam piat, “Usviipagcit.” Tau͡gaam ellii taqsuarirtuq piciuniluku. Tua-i qanertut, “An'gilaqellinia!” 
ACT.12.16	Tau͡gaam Peter tukriartu'rtuq. Cayaqlirluku ikirucamegteggu tangrramegteggu-llu alangaartut. 
ACT.12.17	Tau͡gaam elliin 'luucirararai nepaitesqelluki. Qanemcitai-llu qaillun Atanermun anuyuciminek itercivigmek, qanrutai-llu, “Mat'umek qaneryarturci James-aamun ukvelrianun-llu.” Tua-i-llu unitai allamun-llu ayagluni.
ACT.12.18	Ercan-llu anguyagtet pek'ngut mianikevkenateng Peter-aam catairucianek. 
ACT.12.19	Herod-aam-llu yuarcecamiu nataqevkenaku-llu, tarikestet taukut qanercetaarai alerquulluki-llu ayaulluki tuqutesqelluki. Ellii-llu Herod-aaq Judea-mek atrartuq Caesarea-mun, tuani-llu uitamaluni.
ACT.12.20	Tyre-armiut Sidon-armiut-llu ilukegcitkenritai. Taumek yugugauluteng ullagaat Blastus-aamek atanrem taum igartiinek ililirluteng kaigavikaat kenegyagutesqelluteng, wani-wa nuniinek neqkanglaameng. 
ACT.12.21	Erneq-llu pillerkiurani tekican, Herod-aam aturani ucurnarqessuutni all'uki, qanercetaarvigmun aqumluni, qalarucimai. 
ACT.12.22	Yuut-llu qayagaut, “Agayutem erinaklinia, yuum erinakenritaa!” 
ACT.12.23	Egmianun-llu Atanrem (Agayutem) an'gilaan agturaa, Agayun ucurnarivkanrilaku; paralut-llu nerngatni yuunrirtuq.
ACT.12.24	Tau͡gaam Agayutem qaneryaraa pikanirtuq amlleriinarluni-llu. 
ACT.12.25	Ukuk-llu Barnabas-aaq Saul-aaq-llu Jerusalem-aamek utertuk caliartek qaqicamegnegu. John-aaq-llu Mark-amek at'lek malikaak.
ACT.13.1	Antioch-ami agayuviim yui ilangqertut prophet-aanek elitnaurilrianek-llu ukunek: Barnabas, Simeon-llu tungulriamek aprumalria, Lucius-llu Cyrene-armiu, Manaen-llu, Herod-aam atanirturilriim anglicaraullgutii, Saul-aaq-llu. 
ACT.13.2	Agayullratni yagluteng-llu nerrlermeggnek, Anernerem Tanqilriim qanrutai, “Allakarcikek Barnabas, Saul-aaq-llu caliarkamun pisqellemnun.” 
ACT.13.3	Taukut-llu yagluteng piicagluteng unatmeggnek-llu pategvikraarlukek, ayagcetagket.
ACT.13.4	Elkek tua-i Anernerkun Tanqilriakun ayagcecimiimek, Seleucia-mun atrartuk. Tuaken-llu angyamun eklutek Cyprus-aamun ayagtuk. 
ACT.13.5	Salamis-aarmiunun tekicamek, Agayutem qaneryaraa qalarutkaak Jews-aat agayuviatni, John-aaq-llu ikayurtekluku. 
ACT.13.6	Qikertaq tamana tamalkuan iquklilluku pektaat, Paphos-aarmiut engelkarrluki. Tuani naspertuyulimek nall'arkengut prophet-aaruamek piciunrilngurmek, Jews-aaruluni, aprumaluni Bar-Jesus; 
ACT.13.7	nunalgutekluku atanerruaq Sergius Paulus. Taum atanerruam umyuartuami, Barnabas-aankuk Saul-aaq-llu taisqak ellminun, Agayutem qaneryaraa niicugluku. 
ACT.13.8	Tau͡gaam naspertuyulim Elymas-aam (wani-wa atqekii cali), narurtak atanerruaq inerqurluku ukveresqevkenaku. 
ACT.13.9	Tau͡gaam Saul-aam, aprumalriim Paul-aamek, Anernermek Tanqilriamek imiumiimi tangvagaa, 
ACT.13.10	qanrulluku-llu, “Elpet piciunrilngurmi, piyunailngurmi-llu, tuunrangayiim yuani, elluam-llu inglukestiini, taqeqatanrituten-qaa Agayutem tumyaraqesqellra piciulria allaurtengnaqlerpenek? 
ACT.13.11	Tangerrluku-llu, Agayutem unatain agturaatgen, cikmirciquten-llu akerta tangerrngaunaku akaarnun.” Egmianun-llu iik taitungyarturtuk tangellra-llu tan'geriluni; tarritaqami-llu tass'uqestekaminek unayaqlilartuq. 
ACT.13.12	Atanerruam tua-i tangrramiu waten picia, ukvertuq, irr'iluni Atanrem ayuqucirtuutainek.
ACT.13.13	Tuaken Paphos-aarmiunek Paul-aaq ilani-llu tengalrarluteng ayagtut Perga-rmiunun Pamphylia-melngurmun, John-aam tau͡gaam unitak uterrluni-llu Jerusalem-aamun. 
ACT.13.14	Elkek tau͡gaam tuaken Perga-mek ayiimek, Antioch-amun tekituk Pisidian-aamelngurmun. Tuani, Sabbath-aaruan, agayuvigmun itertuk aqumlutek-llu. 
ACT.13.15	Agayuvkaristiit naaqirraarluteng Alerquutnek, Prophet-aat-llu igaitnek, ullagcetait qanrulluki, “Ilamtaa ukuut, qaneryararkangqerquvci yuut ayuqucirtuutekaatnek, tua-i qanqici.” 
ACT.13.16	Paul-aaq-llu nangercami unatmikun elucirarai nepaitesqelluki, qanerluni-llu, “Israel-aarmiut ukuut, tamarpeci-llu Agayutem takaqestaini niicugnicia. 
ACT.13.17	Ukut Israel-aat Agayutiita ciuliaput nakmikellrui, Egypt-aami-llu uitallratni piunrurcetellrui ilaitni, tallimikun-llu pinilriakun tuaken nunamek anutai. 
ACT.13.18	Allrakuni-llu yuinaagni malrugni kusguagai yuilqumi. 
ACT.13.19	Canaan-aami-llu yuut malrunelgen atanellgutkenrilnguut piunriamiki, nunat cikiutekai ellaitnun (Israel-aarmiunun) paitaqesqelluku, allrakuni yuinaat yuinaagni yuinagnek malrugnek cipluku qula-wa. 
ACT.13.20	Kinguatgun-llu ciuliqagten̄ek atanerkitai Samuel-aaq engelkarrluku prophet-aaq. 
ACT.13.21	Tamatum kinguani atanvagnek kaigallruut. Agayutem-llu atanerkitai Saul-aamek Kish-am qetunraanek, Benjamin-aam kinguvranek, atanruluni allrakuni yuinaagni malrugni. 
ACT.13.22	Au͡gaamiu-llu David-aamek cimiraa atanrusqelluku. Tauna-llu nallunairutkaa qanerluni, ‘Nallunriraqa David-aaq Jesse-m qetunraa, yuk umyuama nall'aringastii, taum pisqutenka aturarkaugai.’ 
ACT.13.23	Taum kinguvrin iliitnek Agayutem Israel-aat anirturtekaatnek Jesus-aamek cikillrui akqucini aturluku. 
ACT.13.24	Civuaraani John-aaq qaneryariullruuq, anglluryaramek umyualinqigtellerkaatnek Israel-aam yuin tamarmeng. 
ACT.13.25	John-aam-llu caliani qaqicamiu yuut aptai, ‘Kituuyuksecia waniwa? Taungunritua tekitarkaq, tau͡gaam kingumkun agiirtellriartangqertuq, taum aluilitagken cingigkenek angicillerkamnek tunriukutua.’
ACT.13.26	“Ilamaa ukuut, Abraham-aam kinguvrini, tamarpeci-llu Agayutem takaqestaini, man'a qaneryaraq anirtuun wangkutnun taicimauq. 
ACT.13.27	Jerusalem-aarmiut atanirturtaita-llu nalluamegteggu, Prophet-aat-llu igait nalluluki, naaqelangermegteki Sabbath-aani tamalkuitni, taukut piciurtait Jesus-aaq tuqucatgu. 
ACT.13.28	Tuqutesqutkamek-llu nataqvikenrilngermegteggu Pilate-aaq kaigavikaat tuqutesqelluku. 
ACT.13.29	Piciurcimariamegteki-llu tamalkuita, pitekluku igausngalriit, napalriamek atrartaat, qungumun-llu elliluku. 
ACT.13.30	Tau͡gaam Agayutem unguircetaa tuqumalrianek. 
ACT.13.31	Erenret-llu qavcin kinguatni tangercetuq yugnun malillminun Galilee-amek mayullermeggni Jerusalem-aamun. Taukut-llu maa-i nallunairutkaat yugugarnun. 
ACT.13.32	Qaneryaraqegtaarmek-llu taitamceci, Agayutem ciuliamten̄un akqutkellrinek, 
ACT.13.33	maa-i piciurcata irniaritnun wangkutnun, Jesus-aaq unguirtelluku, igausngaciatun Psalm-at yuarutet iliitni waten, ‘Qetunraqamken, ernermi mat'umi Ataksagutarpenga.’ 
ACT.13.34	Unguinqigucianek tuqunqigtarkaunrilucianek-llu qanellruuq waten, ‘Cikirciqamken David-aam akqutainek ellualrianek piciulrianek-llu.’ 
ACT.13.35	Allami cali yuarutmi qanellruuq, ‘Tunngaitan Ellualriartan arullerkaanun.’ 
ACT.13.36	David-aaq tauna egilrallni qaqicamiu tuqullruuq tungmagcimaluni-llu ciuliami nuniitnun, temii-llu aruluni. 
ACT.13.37	Tau͡gaam tauna Agayutem unguircetellra arullrunrituq. 
ACT.13.38	Taumek, ilamaa, nallunriciu man'a: Elliikun tau͡gaam au͡g'aritmek cikiumauci. 
ACT.13.39	Elliikun-llu ukvelriit tamarmeng ellualriarurtut. Tau͡gaam Moses-aam alerquutaikun ellualriarurtesciiganateng.
ACT.13.40	“Taumek murilkici, prophet-aatgun qanrutkumalriim nall'arcuaraaci, 
ACT.13.41	‘Atam, ukuut! Piunrilkilriani, irr'ici, piunrirluci-llu, wani-wa nallevcen̄i caliamek caliqatartua ukveqngailkevcen̄ek nalqigusngang'e'rpeci.’”
ACT.13.42	Jews-aat agayuvigmek anngata, Jews-aarunrilnguut kaigaut makunek qaneryaranek cali qalarutesqelluteng Sabbath-aanqigeskan. 
ACT.13.43	Agayuviim-llu yui eskavcata, amlleret Jews-aat, caullret-llu maligtagket Paul-aaq Barnabas-aaq-llu, taukuk-llu qalarutakek Agayutem naklekutiinetesqelluki.
ACT.13.44	Sabbath-aanqigcan-llu nunat tamarmirrluteng quyurtut Agayutem qaneryaraanek niicugluteng. 
ACT.13.45	Tau͡gaam Jews-aat ukut yugugaat tangrramegteki, ciknangut, qanngarrluteng-llu naigtaarluku Paul-aaq, qanellri narurtaarluki qanerrlugluteng tuaten. 
ACT.13.46	Nutaan Paul-aaq, Barnabas-aaq-llu alingevkenatek qanertuk, “Agayutem qaneryaraa elpecen̄un ciumek qalarutkumaarkaullruyaaquq; tau͡gaam akurtunrilavciu, unguvallerkarci-llu nangyuilnguq qessakngavciu, wani-wa Jews-aarunrilngurnun tuigteqatartukut. 
ACT.13.47	Tuaten Atanrem ellimertuakut qanerluni, ‘Elliamken Jews-aarunrilngurnun tanqiusqelluten, anirtuutekesqelluten-llu nunat iquitnun.’” 
ACT.13.48	Jews-aarunrilnguut-llu mat'umek niicameng, angnirtut Agayutem-llu qaneryaraa ucurnarivkarluku; tamarmeng-llu unguvamun nangyuilngurmun pisqumalriit ukvertut. 
ACT.13.49	Atanrem-llu qaneryaraa qanrutkumauq tamiinun taumi nunami. 
ACT.13.50	Tau͡gaam Jews-aat kikiarait arnat piuranrit, nunat-llu ciulirnerit angutet, nangtesqellukek Paul-aaq Barnabas-aaq-llu, anqerrullukek-llu tuaken nunameggnek. 
ACT.13.51	Elkek tau͡gaam urr'aq it'gamegnek evcugaak taukunun, ayaglutek-llu Iconium-aamun tekituk. 
ACT.13.52	Ukvengelriit-llu elitnaurat angnimek imangut, Anernermek-llu Tanqilriamek.
ACT.14.1	Iconium-aami apostle-aak ilaklutek Jews-aat agayuviatnun itertuk, qalarucilutek-llu. Yugugaat-llu ukvengluteng, Jews-aat Greek-aat-llu. 
ACT.14.2	Tau͡gaam ukvenrilnguut Jews-aat agayumanrilnguut eguaqurait uumikesqellukek apostle-aak. 
ACT.14.3	Tau͡gaam akaarnun tuantuk, cumigglutek qalaruciaqlutek Atanerkun. Elliin-llu qalarutkellrak naklekutni nallunaircetaa nallunailkutanek irr'inarqelrianek-llu unatekegnegun. 
ACT.14.4	Tau͡gaam nunarpiit yuit avegtut, ingluit Jews-aanun ilaulluteng, ingluit-llu apostle-aagnun. 
ACT.14.5	Agayumanrilnguut Jews-aat-llu curukaryaaqagket atanermeng pisquciicetun, nangetnalukek teggalqunek-llu miluqunalukek. 
ACT.14.6	Elkek tau͡gaam taringarcamek qimagtuk Lycaonian-aam nunatainun Lystra-mun Derbe-mun-llu, avaqliitnun-llu, 
ACT.14.7	tamakuni-llu qaneryaraqegtaar qalarutkaak.
ACT.14.8	Tuani-llu Lystra-mi angun aqumgalartuq pekcuilnguq, yuurqaanerminek tussitellriaruluni, piyuaksaunani. 
ACT.14.9	Taum Paul-aaq niicugnia. Elliin-llu Paul-aam tangvagaa elpekluku-llu ukvengucia anirturyuucia-llu, 
ACT.14.10	qanrutaa-llu qayagpagluku, “Nangerten.” Tauna-llu nangertuq piyualuni-llu. 
ACT.14.11	Yuut-llu Paul-aam calillranek tangrrameng, eriniagut qanerluteng, “Agayutet atralliniut wangkutnun yugtun ayuqluteng!” 
ACT.14.12	Barnabas-aaq aterpagtaat Jupiter-aamek, Paul-aaq-llu Mercurius-aamek, qalartesten͞guan. 
ACT.14.13	Jupiter-aam-llu agayulirtii, nunat elatiitni uitalria, kuluvagnek tangnircarluki taiciuq nunat iteryaraatnun, yuut ilakluki taukugnun agayunaluteng. 
ACT.14.14	Apostle-aak-llu Barnabas Paul-aaq-llu elpengamek, aturatek ullirqakek pulaarlutek-llu yugnun qanpaglutek, 
ACT.14.15	“Ukuut, ciin waten piceci? Wangkuk yuugukuk elpecicetun ayuqlunuk, tau͡gaam qaneryaramek taitamegceci makunek caunrilngurnek causqelluci unguvapialriamun Agayutmun, qiliim nunam-llu, imarpiim-llu imartuumarmi piliaqestiinun. 
ACT.14.16	Imumirpak nunam yui uitacaaqai umyuangutaciicetun pisqelluki. 
ACT.14.17	Tau͡gken nallunaicaaquq aulukicia, ellallircet'laaku pakmaken, cat nauvkarluki neqkarpecen̄ek ilukegcivkarluci.” 
ACT.14.18	Makunek qanerlutek cayaqlirluki taqevkarakek agayuyulriit ellmegnun.
ACT.14.19	Tau͡gaam Jews-aat tekitut Antioch-amek Iconium-aamek-llu, yugugaat-llu unakngamegteki, Paul-aaq teggalqunek miluquat, nunat-llu elatiitnun qamurluku tuqumayukluku. 
ACT.14.20	Tau͡gaam ukverumalriit uivarucatni maktuq, nunanun-llu iterluni. Unuaquan-llu Barnabas-aaq-llu Derbe-mun ayagtuk.
ACT.14.21	Tuani-llu qaneryaraqegtaar qalarutkumariamegnegu, amlleret-llu ukvengata, utertuk Lystra-mun Iconium-aamun-llu Antioch-amun-llu, 
ACT.14.22	ukverumalriit-llu asvaircarakek, eguaqurluki-llu ukverat pegtesqevkenaku, nalqigulluki-llu caknernarqelriakun Agayutem Angayuqauvianun itrarkauniluta. 
ACT.14.23	Agayuvigni-llu tamaitni aperturilartuk ciuliqagtekaitnek; yagluteng-llu piicaulluki, Atanermun ukvekek'ngaatnun nayumiqasqelluki.
ACT.14.24	Pisidia-llu tumekluku Pamphylia-mun tekituk. 
ACT.14.25	Perga-mi-llu qaneryariurraarlutek atrartuk Attalia-mun. 
ACT.14.26	Tuaken-llu tengalrakun Antioch-amun ayagtuk, tuavet kingunermegnun, man'a caliartek yaguteqatallragni piicautellruicetek Agayutem naklekutiinun pekyutesqellukek. 
ACT.14.27	Tekicamek-llu agayuviim yui quyurcetakek, qanemcilluki-llu cat tamalkuitnek Agayutem caliaranek ellmegnegun, agayumanrilnguut-llu ukverem amiiganek ikirutniluki. 
ACT.14.28	Tuantuk-llu akaarnun ukverumalriani.
ACT.15.1	Judea-mek-llu angutet tekitut, ukverumalriit ayuqucirturluki waten, “Nuugiryaramek pinrilkuvci Moses-aam picirkiutiinek, anirtuumasciigatuci.” 
ACT.15.2	Tamana pitekluku ayuqenriqertut Paul-aaq Barnabas-aaq-llu naigtaarlukek kiutaagulluteng. Taumek picirkirtut, Paul-aankuk Barnabas-aaq-llu allanek ilalukek Jerusalem-aamun ayaasqelluki Apostle-aanun ciulirnernun-llu, qaillukuarutkesqelluku man'a. 
ACT.15.3	Kilgaat-llu agayumalriit qaniiceteng, Phoenicia tumkaat Samaria-llu, agayumanrilnguut caullruciitnek qalarutaqluki; tuaten quyavkarluki agayumalriit. 
ACT.15.4	Jerusalem-aamun-llu tekicata, agayumalriit apostle-aat-llu ciulirnerita-llu ciuniurait, elkek-llu apervikuaguk Agayutem caliaranek ellmegnegun. 
ACT.15.5	Tau͡gaam Pharisee-aat ilait ukvengelriit nangertut qanerluteng, “Nuugiumanricunaitut Moses-aam-llu picirkiutii atuusqelluku qanrucunarqut.”
ACT.15.6	Tuani apostle-aat ciulirneret-llu quyungqaut man'a qaillukuarluku. 
ACT.15.7	Qanrumariata-llu ayuqenrilngurnek, Peter nangertuq qanerluni, “Ilamaa, nallunrituci Agayutem pisquciatun, Jews-aarunrilnguut qanemnek ciumek niitellruut Qaneryaraqegtaarmek ukvengluteng-llu. 
ACT.15.8	Agayutem-llu ircaqum nallunritestiin, nallunaircetai Anernermek Tanqilriamek cikirluki, wangkucicetun. 
ACT.15.9	Wangkucicetun-llu ayuqluki ircaqruit carrirai ukveratgun. 
ACT.15.10	Caluku-llu Agayun naspaaceciu ukvengelriit atmingnaqluki uqamailngurnek ciuliamta wangkuta-llu aturciigalkemten̄ek? 
ACT.15.11	Tau͡gaam ukvertukut Jesus-aam naklekutiikun kiingan anirtuumacimten̄ek, ellait-llu.”
ACT.15.12	Tamarmeng-llu yugugaat qanerviitut, tau͡gaam niicugnilukek Barnabas-aaq Paul-aaq-llu apervikuallragni Jews-aarunrilngurni Agayutem nallunailkuciarinek irr'inarqelrialiarinek-llu ellmegnegun. 
ACT.15.13	Taqngagnek-llu James-aaq qanertuq, “Ilamaa, niicugniqercia: 
ACT.15.14	Simon-aam qanemcitellruaci, Jews-aarunrilnguut Agayutmun paqcetqarraallratnek, yugkaminek cucukiarkauluni, at'mikun aprumaarkanek. 
ACT.15.15	Man'a-llu qanrutkumauq prophet-aat igaitni waten, 
ACT.15.16	‘Ukaniku-llu uterciiqua, David-aam-llu pelatekaa agayuvik maktenqigciiqaqa imumalria, imnera-llu makluku naparrluku-llu, 
ACT.15.17	allat-llu yuut yuarniaraat Ataneq Agayun, cali-llu tamarmeng Jews-aarunrilnguut atemkun aprumalriit. 
ACT.15.18	Tuaten qanertuq Ataneq Agayun, makut nallunairtiit ciuqvanek.’ 
ACT.15.19	Taumek umyuartequa uitacurlagcecunaicukluki Jews-aarunrilnguut Agayutmun cautellriit. 
ACT.15.20	Tau͡gaam igarnarqai agayutnguanun minguumalriit atulaasqevkenaki, akusrarutekisqevkenaki-llu, avatellernek-llu nerlaasqevkenaki, augmek-llu. 
ACT.15.21	Wani-wa Moses-aam igainek naaqilartut qaneryariulriit elitnaurvigni Sabbath-aat tamaitni.”
ACT.15.22	Tua-i-llu man'a atawakngamegteggu apostle-aat, ciulirneret-llu agayuviim-llu yuin tamarmeng, ilameggnek cucuklirtut maligutarkagnek Paul-aamun Barnabas-aamun-llu Antioch-amun, wani-wa ukugnek Judas Barsabbas, Silas-aaq-llu ciulirneret ilagketnek. 
ACT.15.23	Elkegnegun-llu igaq ayagcetaat waten ayuqelria, “Wangkuta apostle-aani ciulirneritni-llu, ilakelriani ilamten̄un Jews-aarunrilngurnun Antioch-ami Syria-mi-llu Cilicia-mi-llu, umyuaqutmek tuyuramceci: 
ACT.15.24	Niicamta maaken ayallernun umyuarci pekcetniluku, nalirrungevkarluci-llu, qanerluteng nuugiumanricunaitniluci, alerquutet-llu atuusqelluki: wangkutnek tau͡gken cingumavkenateng. 
ACT.15.25	Taumek umyuallgutekluta umyuangellruukut cucuklirluta yuugnek, elpecen̄un ayagceciyugluta maligutesqelluki Barnabas-aamun Paul-aamun-llu, 
ACT.15.26	taukuk unguvallerkartek arcaqakevkenaku Atanrem Jesus-aam atra pitekluku. 
ACT.15.27	Wani-wa-llu ayagcetagput Judas-aaq Silas-aaq-llu, makunek tungaunaci qanrutesqelluci. 
ACT.15.28	Atawak'ngarput man'a, Anernerem-llu Tanqilriim atawakngaku, uqamailngurnek atmiryuumiitamceci makut arcaqalriit avatiitni: 
ACT.15.29	Agayutnguanun minguumalriit atulaasqevkenaki, augmek-llu neresqevkenaci avatellernek-llu, akusrarutekisqevkenaci-llu. Tamakut atunrilkuvciki atawauciquci. Tua-ingunrituq.”
ACT.15.30	Tua-i taukut ayagcecimalriit Antioch-amun tekitut, yugugaat-llu quyurcecamegteki igaq tunaat. 
ACT.15.31	Taukut-llu naaqngamegteggu, caceturucirteng quyatekaat. 
ACT.15.32	Ukuk-llu Judas-aankuk Silas-aaq-llu, qaneryariulriaruamek ukverumalriit qarutaarakek, ukverat-llu pinircarluku. 
ACT.15.33	Akaarnun-llu tuani uitalutek, ciunekenka-llu ayagcetagket uitanqegcisqellukek ayagcecestekegnun. 
ACT.15.34	Tau͡gaam Silas-aaq uitayulliniuq. 
ACT.15.35	Tau͡gken Paul-aaq Barnabas-aaq-llu Antioch-ami uitauk elicungcarilutek qalarucilutek-llu, Atanrem qaneryaraanek, allanek-llu amllernek ilalutek.
ACT.15.36	Tua-i-llu caqerluni Paul-aaq qanertuq Barnabas-aamun, “Ayanqiggnaurtukuk ukverumalriit paqluki nunani tamaitni qaneryariurvillmegni, qaillun ayuquciat tangerrniaput.” 
ACT.15.37	Barnabas-aam-llu John-aaq maliksugluku, tauna Mark-amek at'lek. 
ACT.15.38	Tau͡gaam Paul-aam elluakenritaa malikellerkaa, Pamphylia-mi unitellruatek taum; caliani ciumurutenrilaku. 
ACT.15.39	Taumek tamana pitekluku ayuqenriqertuk, avvlutek-llu. Barnabas-aaq-llu Mark-amek maligluni ayagtuq tengalrakun Cyprus-aamun.
ACT.15.40	Paul-aam tau͡gaam Silas-aaq cucukaa, ayaglutek-llu, ukverumalriit Agayutem naklekutiikun pisqumiicetek. 
ACT.15.41	Ayagtuk-llu Syria tumekluku Cilicia-llu, asvairluki agayuviit.
ACT.16.1	Tekituq-llu Derbe-mun Lystra-mun-llu, tuani elitnaurartangqertuq, atengqerrluni Timothy. Taum aanii Jews-aat ilakaat ukverumaluni, tau͡gaam aatii Greek-aaruuq. 
ACT.16.2	Tauna apenqegcimaluni ilamini Lystra-rmiuni Iconium-aarmiuni-llu. 
ACT.16.3	Paul-aam maliksugaa, nuugirtelluku-llu Jews-aat tuanelnguut pitekluki, tamarmeng nallunrilatgu aatii Greek-aaruan. 
ACT.16.4	Nunarpiit tumekluki ayallermegni, alerquutet taukunun nallunrircetait Jerusalem-aami apostle-aat ciulirneret-llu picirkiutekellrit. 
ACT.16.5	Tuaten agayuviit ukverkun pinirimaut, ilangaqluteng-llu unuaquaqan.
ACT.16.6	Pelluumariatgu Galatia Phrygia-llu, Anernerem Tanqilriim inerqurai qalarutkesqevkenaku qaneryaraq Asia-mi. 
ACT.16.7	Mysia-mun-llu tekicameng Bithynia-mun ayakataryaaqut, tau͡gaam Anernerem pivkanritai. 
ACT.16.8	Mysia-llu kiturluku Troas-aamun atrartut. 
ACT.16.9	Alairvikaa-llu Paul-aaq unugmi nangengqaluni, angutem Macedonia-rmium kaigavikluku qanerluni, “Tailuten Macedonia-mun ikayuryarturkut.” 
ACT.16.10	Tangrrumariaku-llu alailleq egmianun pillerkaiturtukut ayallerkamten̄un Macedonia-mun, Atanermun elpengcaucirput ukveqluku qaneryaraq qalarutkesqelluku ellaitnun.
ACT.16.11	Tuaken Troas-aamek angyakun ayagtukut nalletmun Samothrace-aamun, unuaquan-llu Neapolis-aamun. 
ACT.16.12	Tuaken-llu Philippi-mun, nunarpaunrulriamun Macedonia-mi, Roman-aat-llu quyurngaviatnun; tuantellruukut-llu akaarnun. 
ACT.16.13	Tua-i-llu Sabbath-aami nunarpagnek an'ukut kuigem cen̄iinun piicagyarturvik'lallratnun, aqumluta-llu, arnat-llu tuavet ullautellriit qalarulluki.
ACT.16.14	Arnat-llu iliit Lydia-mek atengqellria, 'lumarraqegtaarnek qesurlinek tunenialria, Thyatira-rmiu Agayutem qigcikestii, taum niicugniakut. Agayutem-llu ircaqruakun elpengevkaraa murilkevkarluki Paul-aam qanellri. 
ACT.16.15	Anglluumariami ilani-llu, kaigavikaakut qanerluni, “Elpecen̄i nangrunailkuma piciukuma-llu Atanermun, enemnun tailuci tuanetniartuci.” Qacucesqumanrilan-llu niitarput.
ACT.16.16	Cat iliitni piicagyartullemten̄i, nall'arkengukut neviarcarmek caarrluum itrumavikekiinek ciunerkarcutulimek. Tauna atanrin tukuurutek'laraat ciunerkarculallrakun. 
ACT.16.17	Taum Paul-aaq kingunrakun maligtaa wangkuta-llu, qayagaluni, “Ukut angutet Agayutem Quyinrulriim kevgaqai, apertuutaitkut-llu anirtuumallerkamten̄ek.” 
ACT.16.18	Tuaten pilartuq ernerni amllerni. Tau͡gaam Paul-aam niitellnguyagucamiu, tuiggvikluku anernerrluk qanrutaa, “Ellimerturamken atrakun Jesus-aam Christ-am, taumek ani.” Egmianun-llu an'uq. 
ACT.16.19	Atanrin-llu elpekngamegteggu akingutkelallerteng tayimngurtellinian, Paul-aaq Silas-aaq-llu teguagket tuneniarvigmun-llu qamurlukek atanernun. 
ACT.16.20	Cuqcisten̄un-llu ullaullukek qanerluteng, “Ukuk angutek Jews-aak pillugqeqapigtait nunaput. 
ACT.16.21	Elitnaurilutek piciryaranek wangkutni inerquusngalrianek, atuqauvkenateng-llu wangkutni Roman-aarmiuni.” 
ACT.16.22	Yugugaat-llu quyurrvikagket, cuqcistet-llu aturakek allgurait matarrlukek, piqertuaresqellukek-llu. 
ACT.16.23	Amllernek-llu qiurqumariamegtekek, itercivigmun itertagket, qaunqista-llu ellimerturluku pengegnairlukek pisqellukek. 
ACT.16.24	Taum-llu ellimertuumacimitun itertak iluqlirmun cingillekegnegun kalivnercirlukek.
ACT.16.25	Unuum-llu qukallrani Paul-aaq Silas-aaq-llu piicagtuk yuarutnek-llu aturlutek Agayun nanrarluku. Itercimallgutkenka-llu niitagket. 
ACT.16.26	Alqunaq-llu nuna pekterpagtuq, iterciviim tusnganri tuaten arulalluki; egmian-llu ikirtuqat angpartut ellmeggnek, itengqalriit-llu kalivnerit au͡g'artut. 
ACT.16.27	Iterciviim-llu tarikestii tupakarluni tangrramiki ikirtuqat angparingaluki, nuussirpani amua ellminek tuqutnaluni, itengqalriit qimagyukluki. 
ACT.16.28	Tau͡gaam Paul-aam qayagpagaa, qanerluni, “Agu, aknircaqunak elpenek, wani-wa wangkuta tamamta maantukut.” 
ACT.16.29	Tua-i-llu kenurramek pisqelluni itertuq iluqlirmun, Paul-aam Silas-aam-llu ciuqerragnun palurrluni uuleggluni-llu. 
ACT.16.30	Itercivigmek-llu anevkarraarlukek aptak, “Ukuuk, qaillun pilua anirtuumaciqsia?” 
ACT.16.31	Tua-i qanrutaak, “Atanermun Jesus Christ-amun ukvera, tuaten anirtuumaarkauguten, ilaten-llu.” 
ACT.16.32	Tua-i Agayutem qaneryaraa elliinun qalarutkaak enelgutainun-llu. 
ACT.16.33	Unugmi-llu tuani piqertuarumalkek erurai, nutaan-llu angllurcetevkarluni, ilani-llu. 
ACT.16.34	Eneminun-llu taillukek, nerevkarak, angnirluni-llu Agayutmun ukvengameng ilani-llu.
ACT.16.35	Ercan-llu, Atanret ayagcetaat tegusta, alerqurluku, “Angutek taukuk ayagcecikek.” 
ACT.16.36	Qaunqistem-llu Paul-aaq mat'umek qanrutaa, “Atanret antesqaicetek, taumek ayagtek umyuarniurpek'natek.” 
ACT.16.37	Tau͡gaam Paul-aam kiugaa, “Piqertuallruitkuk camek pitaunanuk, Roman-aarungramegnuk, itertellrulunuk-llu, waniwa-qaa tau͡gken anteqatarlunuk iirturluteng? Qang'a! Ellmeggnek tailuteng ancarturlitkuk.” 
ACT.16.38	Tegustet-llu qanrutkaat man'a atanernun. Taukut-llu umyuarniullagtut niicameng Roman-aaruciagnek. 
ACT.16.39	Tungaunateng-llu anesqessarturagket, anullukek-llu, kaigaviklukek tuaken nunanek ayaasqellukek. 
ACT.16.40	Itercivigmek-llu anngamek, Lydia-m eniinun itertuk; tangrramegneki-llu ilatek caceturqaurakek ayaglutek-llu.
ACT.17.1	Tua-i-llu pelluumariamegteggu Amphipolis Apollonia-llu, Thessalonica-mun tekitut, Jews-aartarmek agayuvigtalegmun. 
ACT.17.2	Paul-aam-llu piciryaraminek itervikai, Sabbath-aani-llu pingayuni qallatellgutkaqluki Qaneryaranelngurnek, 
ACT.17.3	qanrulluki taringnaqluni aassaqutevkenaki-llu, Christ-aq tuqucimallruniluku ataam-llu unguillruniluku, qanerluni-llu, “Tauna Jesus-aaq, wii qalarutkelqa Christ-auguq.” 
ACT.17.4	Ilait-llu ukvertut ilaulluteng-llu Paul-aankugnun Silas-aaq-llu; Greek-aat-llu Agayutmek qigcigyulriit arnat-llu piuranrita ilait. 
ACT.17.5	Tau͡gaam Jews-aat ciknaluteng, tegutut yuk'egtaunrilngurnek yuunginat ilaitnek, quyurciluteng-llu yugugarnek nep'ngarceciut tuani nunani. Jason-aam-llu enii curukaraat tegungnaqluki-llu eniinelnguut yugnun anutnaluki. 
ACT.17.6	Unakesciigalamegteki-llu Jason-aaq, anelgutain-llu ilait teguluki, ullautait nunat atanrata ciuqerranun, qanerluteng, “Ukut angutet ellamek tamalkuan nep'ngevkarilriit taigut watua maavet, 
ACT.17.7	Jason-aam-llu eneminun ciuniullrui, Caesar-aam-llu picirkiutainun ingluliutut, qanerluteng allamek atanertangqerrniluku, Jesus-aamek.” 
ACT.17.8	Makut-llu niicamegteki yuut, nunam-llu atanrin, umyugait pek'ngartut. 
ACT.17.9	Jason-aaq ilai-llu akqivkaumariamegteki nepaitesqelluki, ayagcetait.
ACT.17.10	Agayumalriit-llu egmian Paul-aankuk Silas-aaq-llu ayagcetagket Berea-rmiunun unugmi. Tekicamek-llu tuavet Jews-aat agayuviatnun itertuk. 
ACT.17.11	Taukut umyuangqenruut Thessalonica-mi uitalriani, tua-i Qaneryaraq akurtuamegteggu umyuamegteggun upingaluteng, yuvriraqluki-llu Qaneryarat unuaquaqan ilumun piciuciatnek. 
ACT.17.12	Taumek amlleret ukvertut, Greek-aat-llu arnat ilait takarnarqelriit angutet-llu ilait. 
ACT.17.13	Tau͡gaam Jews-aat Thessalonica-mi uitalriit taringameng Paul-aaq qalarucianek Qaneryaramek Berea-mi, tuavet tekitut aakulaggluki pek'ngartelluki-llu yuut. 
ACT.17.14	Taumek anelgutkelriit egmian Paul-aaq ayagcetaat imarpiim engeliinun, tau͡gaam Silas-aankuk Timothy-llu tuanllutek cali. 
ACT.17.15	Tau͡gaam Paul-aaq maligtestain ayautaat Athens engelkarrluku ayagluteng-llu, alerquumaluteng elliinek Silas-aankugnun Timothy-llu ullaasqelluni patagmek.
ACT.17.16	Tua-i-llu Paul-aaq utaqalgillermini Athen-aami, umyugaa pektuq tangrramiu agayutnguanun caumaciat. 
ACT.17.17	Taumek qallatellgutkellrui agayuvigmi Jews-aat allat-llu Agayutem qigcikestai; tuniarvigmelnguut-llu qallatellgutkaqluki erenret tamaita. 
ACT.17.18	Tua-i-llu picirkangtulit Epicurean-aat Stoic-aat-llu quyurrvikaat ilait qanerluteng, “Canek una caunrilngurnek qallata?” Ilait-llu qanerluteng, “Qanerkangqerrsugnarquq allayugnek agayutnek.” Tua-i qalarutekngaku Jesus-aaq unguillrucia-llu. 
ACT.17.19	Tua-i-llu ayautaat quyurrvigmun Areopagus, qanerluteng, “Ayuqucingevkarkut mat'um ayuqucirtuutvet nutaram caucianek. 
ACT.17.20	Tua-i niicecavkut tangnerranarqelrianek, taumek taringyugyaaqaput makut cauciit.” 
ACT.17.21	Tua-i tamarmeng Athen-aarmiut allanret-llu tuanelnguut calinrilameng allamek tau͡gaam qallacugluteng niicugluteng-llu allayugnek.
ACT.17.22	Paul-aaq-llu nangerrluni qertulriamun Mars Hill-amek, qanertuq, “Elpeci Athen-aarmiuni, taringua tamaitnun ukvertaucirpecen̄ek. 
ACT.17.23	Tua-i kitullemni tangertua ciktaarvigmek igartangqerrluni waten ‘Nallunriumanrilngurmun Agayutmun.’ Taumek tauna nallutmun ciktaarvik'lallerci, ellii qanrutkeqatarqa elpecen̄un. 
ACT.17.24	Agayun ellarpagmek piurcilleq tuanelngurnek-llu tamalkuitnek, ellii Atanruluni qilagmun nunamun-llu, agayuvigni uitanrituq unatetgun piliani. 
ACT.17.25	Aulukumangaituq-llu yuut unataitgun, camek nuuqitellriatun, tua-i Ellii cikirturilriaruami unguvamek tamalkuitnun anernermek-llu, canek-llu tamaitnek. 
ACT.17.26	Yuut-llu tamalkuita ataucimek aulirai nunam qaingani tamiini, uitasqelluki picirkirluki nunakirluki-llu. 
ACT.17.27	Tua-i ellaitnun yuaresqelluku Agayun, piyunarqekan nallunriisqelluku nataqesqelluku-llu ellii, tua-i-wa yaaqsinricaaqngakut tamamta. 
ACT.17.28	Elliini-wa unguvaukut pekluta-llu elliikun-llu piurtellruluta, igartevci iliita qanellruciatun, ‘Elliin-wa kinguveqaakut.’ 
ACT.17.29	Tua-i-llu Agayutem kinguveqkakut, umyuarteqsunaitukut Agayun akitun suulutaatun, teggalqutun-llu, ayuqsukluku yugkun taqumaluku. 
ACT.17.30	Tamakut-llu yuum nallumini pillri Agayutem imumirpak nallungualarai, tau͡gaam watua yuut tamalkuita tamiini umyualinqigtesqai. 
ACT.17.31	Tua-i-wa elliin elkartellruamiu erneq ellarpiim qanercetaarumallerkaa elluakun, tuaggun elliin picirkiullermikun yugkun, tauna elliin nallunrircetellrua yugnun tamalkuitnun unguircetlermikun tuqumek.”
ACT.17.32	Niicameng-llu tuqumalriim maktellerkaanek, ilaita temciarautekaat, allat-llu qanerluteng, “Niicugninqigciiqamteggen man'a pitekluku.” 
ACT.17.33	Paul-aam-llu unitai. 
ACT.17.34	Tau͡gaam yuut ilaita maligtaat, ukverameng. Taukut ilakaat Dionysius qaillukuartet iliit, arnaq-llu Damaris-aamek aterluni allat-llu cali.
ACT.18.1	Makut-llu kinguatni Paul-aaq Athen-aamek ayagtuq Corinthia-mun-llu tekilluni. 
ACT.18.2	Nall'arkengluni-llu Jews-aamek atengqerrluni Aquila, Pontus-aami yuurtellruluni, tekitnerra'arluni Italy-mek, nuliani-llu Priscilla; Claudius-aam picirkilliniateng Jews-aat tamalkuita Rome-amek ayaasqelluki; elkegnun-llu ullautuq. 
ACT.18.3	Caliatek ayuqngata uitallgutkaak calillguteklukek-llu, pelatekisten͞guamek. 
ACT.18.4	Sabbath-aat-llu tamaita qallataqluni agayuvigmi Jews-aat Greek-aat-llu ukvengevkarluki.
ACT.18.5	Silas-aankuk-llu Timothy-llu tekicagnek Macedonia-mek, Paul-aam qaneryaraq tamalkirrluku qalarutkaa Jews-aanun Jesus-aaq Christ-auniluku. 
ACT.18.6	Inglulicata-llu caarrlugnek-llu qallalluteng, aturani evcugluki qanertuq ellaitnun, “Elpeci augci qamiqurpecen̄un pikili wangnun tusnganrituq! Wak'nirnek Jews-aarunrilngurnun ayagciqua.” 
ACT.18.7	Tuaken-llu ayiimi taukumiut iliita eniinun itertuq, atengqellriim Titius-Justus-aamek, Agayutem qigcikestiin, ilani-llu tamarmeng agayuvigmun ilausngaluteng. 
ACT.18.8	Crispus-aaq-llu, agayuvigmun atanrulria, ukvertuq Atanermun, ilai-llu tamarmeng, Corinthia-naat-llu amlleret niicameng ukvertut angllurcetevkarluteng-llu. 
ACT.18.9	Atanrem-llu Paul-aaq qavangurtullrakun qanrutaa, “Alingevkenak, tau͡gaam egmian qallaskina nepaicaqunak-llu; 
ACT.18.10	tua-i nayuamken wii, yuum-llu aknirrngaitaaten, tua-i amllernek yungqerrama wani nunarpagni.” 
ACT.18.11	Tuani-llu uitaluni allrakumi ataucimi iraluni-llu arvinlegni, elitnaurutekluku Agayutem qaneryaraa taukumiunun.
ACT.18.12	Gallio-llu atanrullrani Achaia-mi, Jews-aat inglulitut Paul-aamun, qanercetaarviim-llu aqumllertaanun ullaulluku, 
ACT.18.13	qanerluteng, “Uum angutem ayuqucirturai yuut Agayun ciktaarvikesqelluku alerquutet aturpek'naki.” 
ACT.18.14	Paul-aaq-llu qanerciqiaqanrakun, Gallio qanertuq Jews-aanun, “Man'a assiilnguukan picurlagpautngukan-llu, niicugningnaqsaramci. 
ACT.18.15	Tau͡gaam apyutngukata wall'u atrukata wall'u elpeci inerquutekekuvciki, elpecen̄ek aulukiciu, qanercetaarutngungaitua waten ayuqelriamun.” 
ACT.18.16	Qanercetaarviim-llu aqumllertaanek ayagcetai. 
ACT.18.17	Tamarmeng-llu Greek-aat Sosthenes, agayuviim atanra teguat, piqertuarluku-llu qanercetaarviim aqumllertaan ciuqerrani, tau͡gaam Gallio-m catkenritai makut.
ACT.18.18	Mat'um-llu kinguani Paul-aaq uitauq cali akaarnun, nutaan-llu ilani unilluki ayagtuq Syria-mun, Priscilla Aquila-llu maliklukek, asmeggluki-llu nuyani Cenchrea-mi akqillruami. 
ACT.18.19	Tekilluni-llu Ephesus-aamun, unillukek-llu tuavet, tau͡gaam ellii agayuvigmun itertuq qallatellgutekluki-llu Jews-aat. 
ACT.18.20	Tuanteqaasqessaaqengraatni-llu, piyunrituq. 
ACT.18.21	Tau͡gaam tua-ingunrituurai, qanerluni, “Agayunerpaliyanricunaitua Jerusalem-aamun, tau͡gaam tekitenqigciiqua elpecen̄un Agayutem pisqumakanga.” Ayagluni-llu tuaken Ephesus-aamek angyakun. 
ACT.18.22	Tekicami-llu Caesarea-mun, agayuviim yui tangerrsarturai, nutaan-llu atrarluni Antioch-amun.
ACT.18.23	Tuantaraqerraarluni-llu ayagtuq, Galatia-m nunii tamalkuan tumekluku Phrygia-llu tungliquciicetun, pinirivkarluki elitnaurat tamalkuita.
ACT.18.24	Jews-aat-llu iliit Apollos, Alexandria-mi yuurtelleq, puqilria, qaneryaranek-llu elisngaluni, tekituq Ephesus-aamun. 
ACT.18.25	Una angun ayuqucirtuumallruuq Atanrem qaneryaraakun; ellii ilungluni anernerkun qallatelartuq, elitnauriluni-llu cumiggluni Atanrem piinek, John-aam angllurceciyaraa nalliikun nallunrilngermiu. 
ACT.18.26	Civuuravkenani-llu qallatuq agayuvigmi, tau͡gaam Priscilla-m Aquila-m-llu qanellri niilluki, ellmegnun taivkarluku elitnauvsiaraak Agayutem piinek. 
ACT.18.27	Ayagyuan-llu Achaia-mun, ilateng igarait elitnaurat, ciuniuresqelluku. Ellii-llu tekicami, ikayuaqapigtai naklekutekun ukvelriit. 
ACT.18.28	Tua-i elliin ukvengevkaamiki Jews-aat quyurrluki, qallatellermikun qaneryaratgun nasvagluku Jesus-aaq Christ-aucianek.
ACT.19.1	Tua-i-llu Apollos Corinthia-melnginanrani, Paul-aaq nunakun keluqvaarkun ayagluni Ephesus-aamun tekituq, elitnaurartangqellriamun, 
ACT.19.2	apluki-llu, “Ukvengllerpecen̄i-qaa Anernermek Tanqilriamek pingellruuci?” Qanertut-llu elliinun, “Qang'a, Anernermek Tanqilriamek niiteksaitukut.” 
ACT.19.3	Qanertuq-llu ellaitnun, “Camun-mi angllullruceci?” Qanertut-llu, “John-aam angllurceciyaraanun.” 
ACT.19.4	Paul-aaq-llu qanertuq, “John-aaq angllurcecilartuq umyualinqigtesqutem angllurceciyaraanun, qanerluni yugnun ukvervikesqelluku kingunemikun tekitarkaq, Jesus Christ-aq.” 
ACT.19.5	Makunek-llu niicameng, angllurcetevkartut atranun Atanrem Jesus-aam. 
ACT.19.6	Paul-aam-llu unatminek pategvikngaki, Anernerem Tanqilriim tusvikai; qallalluteng-llu alungutetgun, qaneryariurluteng-llu. 
ACT.19.7	Taukut-llu angutet amllertaut qula malrugnek cipluku.
ACT.19.8	Agayuvigmun-llu iterluni, qallatuq ancurturpek'nani iraluni pingayuni, ciumuarulluki taringevkangnaqluki Agayutem angayuqauvia pitekluku. 
ACT.19.9	Tau͡gaam ilait asvailameng, ukveryugpek'nateng-llu, ukverumalriit inglukait iqluurutekluki yugugaat ciuqerratni, taumek elliin avtai, elitnaurat-llu malikluki qaneryariurluni Tyrannus-aam elitnaurviani erenret tamaitni. 
ACT.19.10	Tuaten caliurtut allrakugni malrugni, Asia-melnguut-llu tamarmeng Jews-aat Greek-aat-llu Atanrem Jesus-aam qaneryaraa niitaat.
ACT.19.11	Agayutem-llu caliari irr'inarqelriit Paul-aakun nasvaumalartut. 
ACT.19.12	Ilait-llu Paul-aam atullrinek perriutainek wall'u manuilitanek, ayaulluteng ilateng naulluulriit tamakunek agturtelluki assirivkalarait apquciitnek, anernerrluut-llu anevkalarait. 
ACT.19.13	Tua-i-llu Jews-aat ilait, tuunritulit, cali Atanrem Jesus-aam atrakun anernerrlugnek anevkaringnaqsaaqut naaqilluki waten: “Jesus-aakun, Paul-aam qanrutkellrakun ellimerturamci anesqelluci.” 
ACT.19.14	Jews-aat agayulirten͞gunrata Sceva-m qetunrai malrunelgen tuatnallruut. 
ACT.19.15	Tau͡gaam anernerrluum kiugai, “Jesus-aaq nallunritaqa, Paul-aaq-llu nallunritaqa; tau͡gaam elpeci cauceci?” 
ACT.19.16	Anernerrlulgem-llu curukarai callugluki cirlakualuki-llu; taumek enemek tuaken anqertut matarmeng aknirqumaluteng-llu. 
ACT.19.17	Tamana niitaat Ephesus-aarmiut tamarmeng Jews-aat Greek-aat-llu. Taumek civuurangut, Atanrem-llu Jesus-aam atra takarnariuq. 
ACT.19.18	Amlleret-llu ukvengelriit ullautut apervikualuteng caliateng-llu maniluki. 
ACT.19.19	Amlleret-llu tuunritulit kalikateng quyurtait, ekualuki-llu yuut takuatni, akillrit-llu quyuita naaqngamegteki, akit tiissitsaat yuinaak malruk qulnek cipluki (50,000) amllertaut. 
ACT.19.20	Tuaten Agayutem qaneryaraa amlleriqapigtuq saggluni-llu tamiinun.
ACT.19.21	Makut kinguatni, Paul-aaq Anernerkun nasvicimiimi, pillerkiurtuq Macedonia Achaia-llu tumkerraarlukek Jerusalem-aamun ayagyugluni, qanerluni, “Tangrrumarikumki, Rome-amun cali ayagarkaugua.” 
ACT.19.22	Taumek ilagni ikayurtegni Timothy Erastus-aaq-llu, Macedonia-mun ayagcetak, ellii tau͡gaam uitaluni Asia-mi.
ACT.19.23	Tamatum nalliini ukverumalriit nepliutengait. 
ACT.19.24	Yuut iliit Demetrius, suuluciiyurta, caliaminek qivruyugluni piuq; yuguanek agayutnguanek calilaami, agayutseng Diana ayuqeliluku; tuniaqelarai-llu, calillgutminek-llu ilaluni tamakut unangutkelarait tukuurutekluki. 
ACT.19.25	Tua-i quyurcetai calillgutni, qanrulluki, “Ukuut, nallunritarci caliamteggun tukuurucirput. 
ACT.19.26	Maa-i tau͡gaam tangrrarci niitaqluku-llu Paul-aam caliara, wani Ephesus-aami kiimi pivkenani, tau͡gaam Asia-mi tamiini, yuut caucaki ukverrluki agayutngunritniluki unatetgun piliaqumalriit. 
ACT.19.27	Taumek caliarput man'a kiingan aaqenritarput caunrirnayukluku, tau͡gaam Diana-m-llu agayuvia cali qigcikenrirnayukluku, ucurnarqucia-llu piunrirnayukluku agayutemta arnam, Asia-rmiut nunam-llu tamarmi caumaviata.”
ACT.19.28	Makunek niicameng eq'uqertut, qayagpagluteng-llu, “Ucurnarquq Diana Ephesian-aat agayutiit!” 
ACT.19.29	Tamarmirrluteng-llu tamakumiut nep'ngartut ayuquciinateng. Paul-aam-llu ilak pektellgutek, Gaius Aristarchus-llu teguagket Macedonia-rmiuk, quyurrvigmun-llu itrullukek. 
ACT.19.30	Paul-aaq-llu itqataryaaquq. Tau͡gaam ilain elitnaurat pivkanritaat. 
ACT.19.31	Ilaita-llu Asia-rmiut ciulirnerita yugnikestain, qanrucetaat itresqevkenaku quyurrvigmun. 
ACT.19.32	Yuut-llu ayuqenrilngurnek qayagpagtut ayuquciinateng, nalluluteng-llu ca pitekluku quyurucimeggnek. 
ACT.19.33	Tuani Alexander-aaq qamurluku yuut akuliitnek antaat, ilain Jews-aat cingluku. Ellii-llu Alexander elucira'artuq qanerniarutnaluki yuut. 
ACT.19.34	Tau͡gaam elpekngatgu Jews-aarucianek, ataucikun yugugaat qayagpagtut sass'agni malrugni taqesciiganateng waten, “Ucurnarquq Diana Ephesian-aat agayutiit!” 
ACT.19.35	Nunarpiit-llu igartiita cayaqlirluki nepairamiki, qanertuq, “Ukuut Ephesian-aani! Kia nallunritenritau Ephesian-aat ciktaarvikekiit Diana, agayutiit ucurnarqelria, ayuqeliumallra-llu yuguaq pakmaken qilagmek igtelleq? 
ACT.19.36	Taumek makut asgurakviilata, qiperrlukaunricaaquci umyuarci-llu piciatun maligartevkenaku. 
ACT.19.37	Wani-wa ukut angutet quyurutaci, camek agayuvignek tegleksailengraata, agayutevcen̄ek-llu caunrilkiksaunateng. 
ACT.19.38	Taumek Demetrius calillgutai-llu yugmun camek pitengqerquneng, alerquucetangqertuq, cuqcistetarluni-llu, picetaaruskilitki ellmeggnek. 
ACT.19.39	Tau͡gaam camek allamek apyutkangqerquneng, tamakut qaillukuarvigmi picirkiumaarkaugut. 
ACT.19.40	Man'a alingurnarquq unuamek atullerput, quyurarucimten̄ek neplillemten̄ek-llu apqaurumakumta kiucirkaiciiqngamta.” 
ACT.19.41	Tuaten qanrraarluni, yuut quyungqallratnek ayagcetai.
ACT.20.1	Nepairata-llu, Paul-aam elitnaurani taivkarai qaruqaarluki-llu unitai, ayagluni-llu Macedonia-mun. 
ACT.20.2	Tamakumiut qaqicamiki qarucimariamiki-llu tekituq Greek-aanun, 
ACT.20.3	uitaluni-llu iraluni pingayuni. Angyakun-llu Syria-mun ayakataullruan Jews-aat ingcuraat. Taumek ellii Macedonia-kun pitngu'rtuq. 
ACT.20.4	Ukut-llu pillguciraat Asia-mun, Sopater Berea-rmiu, Thessalonica-rmiuk-llu Aristarchus, Secundus-aaq-llu, Derbe-rmiu-llu Gaius, Timothy-llu, cali-llu Asia-rmiuk Tychicus Trophimus-llu. 
ACT.20.5	Taukut ciumten̄i ayagluteng utaqaitkut Troas-aami. 
ACT.20.6	Ayagtukut-llu angyakun Philippi-mek, quulciiriyarailngurnek kelipartularviata kinguani; erenret-llu tallimiitni Troas-aamun tekilluta, tuani-llu uitaluta malrunlegni ernerni.
ACT.20.7	Nitilim-llu erenrin ciuqliatni, elitnaurai quyungqallratni nerellgutekluteng, Paul-aam qalarutai, unuaqu ayakataami, qalarcimaluni-llu unuum qukallranun. 
ACT.20.8	Kenurralirtuq tamana qulliq quyungqaviat. 
ACT.20.9	Yun'errartangqertuq-llu Eutychus-aamek aterluni, egalermi aqumgaluni qavangelliniuq. Paul-aaq-llu qallasngiinaan tauna acivarluni qavanguq, enet-llu qulmun pingayuatnek igtuq. Maaten piat tuqumaluni. 
ACT.20.10	Paul-aam-llu atraami akuqeraa, qanerluni, “Tavenrici, unguvii elliincan.” 
ACT.20.11	Ataam-llu mayuami kelipamek-llu nerngami, akaarnun cali qallatuq errvianun, nutaan-llu ayagluni. 
ACT.20.12	Yun'erraq-llu tauna unguvaan ayautaat, quyaqapiggluteng.
ACT.20.13	Ciungakun-llu ayagtukut angyakun Assos-aamun, tuani Paul-aaq eknaluku, picirkillratun; ellii nunakun nangrrarmi piyugluni. 
ACT.20.14	Assos-aami-llu tekicakut ek'arput Mitylene-amun-llu tekilluta. 
ACT.20.15	Tuaken-llu tengalraamta unuaquan tekitukut Chios-aamun; unuaquan-llu Samos-aamun tekilluta, uitaqerluta-llu Trogyllium-aami, unuaquan-llu Miletus-aamun. 
ACT.20.16	Ellii Paul-aaq umyuangami Ephesus-aami egmian kiturarkauluni, Asia-mun tagkuni uamn̄ayukluni, patagtungami piyunarqekuni Jerusalem-aamun tekingnaqnaluni, Pentecost-am erenrani.
ACT.20.17	Miletus-aami-llu ayagceciuq Ephesus-aamun, Agayuviim ciuliqagtai taisqelluki. 
ACT.20.18	Ulliitni-llu qanrutai, “Nallunritarpecia Asia-mun tekiqaanemnek qaillun ayuquciqa kesianek. 
ACT.20.19	Kevgiurluku Ataneq, umyuamkun pivakevkenii, iluteqaqlua naspaamaaqlua-llu, Jews-aat ingcullratni. 
ACT.20.20	Camek-llu iirutellrunritamci atawakarkarpecen̄ek, tau͡gaam nasvitellruluci ayuqucirturluci-llu quyurrvigni eneni-llu. 
ACT.20.21	Umyualinqigcaraq nallunairutekluku Jews-aanun Greek-aanun-llu Agayutem tungiinun, ukveq-llu Atanemten̄un Jesus-aamun Christ-amun. 
ACT.20.22	Tangerrluku-llu, wani-wa Jerusalem-aamun ayakatartua, qillerqumapigainarlua Anernerkun, nalluluki tut'arkat wangnun. 
ACT.20.23	Tau͡gaam nunani tumeklemni Anerneq Tanqilria nallunairistek'larqa qillerqumallerkamnek nangteqlerkamnek-llu. 
ACT.20.24	Tau͡gaam tamakut pekcetenritaatnga unguvaka-llu qunukenritaqa, caliaqa qaqiskumku angnirciqngama, akurtulqa-llu caliaqesqutii Atanrem Jesus-aam Agayutem naklekutii nallunairesqelluku. 
ACT.20.25	Tangerrluku-llu, watua, nallunritamci qalaruskengamni qiliim angayuqauvianek, wak'nirnek kegginaqa tangenqiggngaitarci. 
ACT.20.26	Taumek mat'umi ernermi nalqigglua qanrutamci, yuum auga wangnun tusngangaituq. 
ACT.20.27	Cakaaritenrilamci Agayutem pisqutiinek. 
ACT.20.28	Taumek murilkici elpecen̄ek, quyungqalrianun-llu, Anernerem Tanqilriim qaunqesten͞guruciatun, nerevkararkauluku Agayutem Agayuvia, aumikun kiputellra. 
ACT.20.29	Wani-wa nallunaituq uniskumci keglunret alingnarqelriit piciqngaceci, uitasngaunaci katngarrani. 
ACT.20.30	Tuaten-llu ilavcen̄ek yuut alairarkaugut qannguarluteng, elitnauraungraata ellmeggnun cauvkarluki. 
ACT.20.31	Taumek murilkici, neq'akluku allrakuni pingayuni aarcirtuutekelqa tamaitnun, erenrani unugtuumaan-llu aluvilluaqlua. 
ACT.20.32	Wani-wa-llu, anelgutmaa, Agayutmun pisqamci qaneryarartaanun-llu kenkiin. Elliin naucugngiici, paitarkitarkauluci-llu ilakluki carriumalriit. 
ACT.20.33	Yuum akiutiinek wall'u suulutaamek akluanek-llu ayarillrunritua. 
ACT.20.34	Nallunrilkevcia ukut unatma tau͡gaam aulukellruatnga piilutemnek, calillgutenka-llu. 
ACT.20.35	Picirkiramci tamalkuitni caliurluci cailnguut aulukesqelluki, umyuaqiciu-llu qaneryaraa Atanerpeci Jesus-aam waten, ‘Atawaunruuq cikiqenglleq akurtunermi.’”
ACT.20.36	Tuaten-llu qanrumariami ciisqumigtuq piicallgutekluki-llu taukut. 
ACT.20.37	Tamarmeng-llu iluteqeqapiggluteng akuqaquat uyaqurruikun melugarluku-llu. 
ACT.20.38	Angniilutkenruat-llu tamalkuitni qanellrini, qanran tangenqiggngaitniluku kegginani, ellaita-llu angyamun maligtaat.
ACT.21.1	Piuq-llu unicamteki angyakun-llu ayiimta nalletmun Cos ullagluku, unuaquan-llu cali Rhodes-aamun tekilluta, tuaken-llu Patara-mun. 
ACT.21.2	Angyamek-llu nall'arkengamta, Phoenicia-mun ayakatalriamek, ek'ukut ayagluta-llu. 
ACT.21.3	Cyprus-aaq igvaamteggu iqsulirneqluku kiturarput Syria-mun, Tyre-amun-llu arulairluta, tuani uciirarkaullruan angyarput. 
ACT.21.4	Ukverumalrianek nataqucamta, tuani uitaukut ernerni malrunlegni; taukut Anernerkun Paul-aaq inerquraat Jerusalem-aamun ayaasqevkenaku. 
ACT.21.5	Pinarian-llu ayagtukut. Ellaita-llu arnartuumarmeng mikelngurtuumarmeng-llu, maligtaitkut nunat elatiitnun; cen̄ami-llu ciisqumiggluta piicagtukut. 
ACT.21.6	Tua-ingunrituurraarluki angyamun ek'ukut, ellait-llu kingunermeggnun uterrluteng.
ACT.21.7	Iquklican-llu tumvut Tyre-amek, tekitukut Ptolemais-aamun, angniutaput-llu anelgutput ernermi ataucimi uitaluta. 
ACT.21.8	Unuaquan-llu wangkuta Paul-aam ilaini ayagtukut, tekilluta-llu Caesarea-mun. Philip-aam-llu qaneryariurtem eniinun itertukut, wani-wa imkut malrunelgen iliit; uitaluta-llu elliini. 
ACT.21.9	Tauna yuk paningqertuq cetamanek neviarcarnek, aipangeksailngurnek, tamarmeng qaneryariutuluteng. 
ACT.21.10	Akaarnun-llu tuantellemten̄i, tekitellriartangqellruuq Judea-mek prophet-aaruluni atengqerrluni Agabus. 
ACT.21.11	Tekicamikut-llu Paul-aam naqugutii tegua, ellminek-llu unatni it'gani-llu qillerrluki qanertuq, “Waten qanertuq Anerneq Tanqilria, ‘Tuaten Jerusalem-aami Jews-aat qillerqeciqaat yuk uum naqugutkestii, tunciqaat-llu agayumanrilnguut unataitnun.’” 
ACT.21.12	Makunek niicamta, tamamta wangkuta tamakumiut-llu inerqurarput ayaasqevkenaku Jerusalem-aamun. 
ACT.21.13	Paul-aam kiugaakut, “Caluci qiaceci iluteqevkarlua? Upingariama qillerqumaqainararkauvkenii, tau͡gaam tuquarkaulua-llu Jerusalem-aami Atanrem Jesus-aam atra pitekluku.” 
ACT.21.14	Taqngailan-llu uitatarput, qanerluta, “Atanrem pisqutii piuli.”
ACT.21.15	Erenret tamakut pelluata uptukut Jerusalem-aamun-llu mayurluta. 
ACT.21.16	Caesarea-mek-llu elitnaurat ilaita maligtaitkut, ilakluku Mnason Cyprus-aarmiu ciuqvanek elitnauraq, ciunirvigkarput.
ACT.21.17	Jerusalem-aamun-llu tekicamta, ilamta ciuniuraitkut quyaluteng. 
ACT.21.18	Unuaquan-llu Paul-aaq malikluku James ullagarput, ciulirneret-llu nanelnguunateng tuantut. 
ACT.21.19	Angniucamiki-llu nalqigutenqegcarai Agayutem caliaranek elliin kevgiullermikun Agayumanrilngurni. 
ACT.21.20	Taukut niicamegteggu Agayun ucuqaat, qanrulluku, “Anelgutemtaa, usuuq, tangrraten tiissitsaarugaat Jews-aat ukverumalriit, tamarmeng-llu Alerquutet ciumuruskait. 
ACT.21.21	Niitelaraatgen-llu ayuqucirturilarniluten Jews-aanek Agayumanrilnguut nuniitni cakaarluku Moses-aaq, qanraqluten irniarit nuugirisqevkenaki piciryarait-llu maligtaqusqevkenaki. 
ACT.21.22	Taumek qaillun piciqseta? Ullautenrilngailata yugugaat maanlucin niiskunegteggu. 
ACT.21.23	Waten tau͡gaam pikina, ilangqertukut angutnek cetamanek Agayutmun akqimalrianek. 
ACT.21.24	Taukunun ilaulluten menuircallgutkiki, akiliulluki-llu asmeggnaurait qamiquteng. Tuaggun yuut nallunritnauraat niitellermeng piciunriluciat, tau͡gaam-llu elluarrluten egilrucin, alerquutet-llu maligtaquluki. 
ACT.21.25	Tau͡gaam Jews-aarunrilnguut ukvelriarurtellriit pitekluki, ak'a igallruaput picirkirluki agayutnguanun tunumalrianek nerlaasqevkenaki, augmek-llu, kemegnek-llu augiumanrilngurnek, akusrarutekilaasqevkenaki-llu.” 
ACT.21.26	Unuaquan taukut ilakluki, menuircallruami agayuvigmun itertuq yuut nallunritesqelluki menuircallmi qaqiyucianek, tuanlluni-llu cikiutait ekuamarillerkaata engeliinun.
ACT.21.27	Erenret-llu malrunelgen pellugniaraata, Jews-aat Asia-mek kingunelget, Agayuvigmi tangrramegteggu yugugaat ayuqenriqercetait taukut tungiitnun, teguvkarluku-llu. 
ACT.21.28	Qayagaut-llu, “Israel-aani ukuut, ikayurcikut! Wani-wa imna nunanun tamaitnun ullautelalleq, ayuqucirturiaqluni Jews-aat inglukluki, Alerquutait-llu, agayuvigput-llu una, Greek-aanek-llu itrutuq agayuvigmun menulirluku.” 
ACT.21.29	(Tangellruamegteggu tamatum ciungani aipaqevkarluku Trophimus, Ephesus-aarmiu, agayuvigmun-llu itrutellruyukluku.) 
ACT.21.30	Nunat-llu pek'ngut, yuut-llu quyurcameng, Paul-aaq teguat qamurluku-llu anqerrutaat; amiiget-llu palulluki.
ACT.21.31	Tuqutessaallratni-llu anguyagtet atanrata niitai nunat nep'ngellratni. 
ACT.21.32	Patagmek-llu anguyagten̄ek piluni atanerruaritnek-llu, atrarvikai, taukut-llu tangrramegteki anguyagtet atanrat-llu, Paul-aaq kaugtuanriraat. 
ACT.21.33	Anguyagtet-llu atanrata tekicamiu tegua ellimertuulluku-llu qillertesqelluku kalivnernek malruinek; apyutkaa-llu kituucianek picurlautiinek-llu. 
ACT.21.34	Ellaita-llu yugugaat qanrutkaat ayuqevkenateng, neplillratni-llu taringesciigalamiu ellimertuutaa anguyagtet eniitnun ayautesqelluku. 
ACT.21.35	Mayuryarat-llu tekicamegteki, anguyagtet Paul-aaq nalugluku mayuutaat, yuut mulngakevkenaku piatgu. 
ACT.21.36	Yugugaat-llu maligutut, qayagaluteng, “Ayauciu!”
ACT.21.37	Itrutqatallratni, Paul-aam aptaa anguyagtet atanrat, “Qanrucugyaaqamken.” Elliin-llu kiugaa, “Waqaa, Greek-aacetun-qaa qantuuten? 
ACT.21.38	Taungunrituten-qaa Egypt-aarmiu, imumi inglulitelleq, tuqucitulit quyurrluki tiissitsaat cetaman yuilqumun-llu ciuliqaggluki?” 
ACT.21.39	Paul-aam kiugaa, “Wii Jews-aat ilakaatnga, Tarsus-aarmiungulua. Cilicia-melngurmi, nunat assilriit nunakanka. Qalartessnga yugnun.” 
ACT.21.40	Pisqen͞gani-llu Paul-aaq nangertuq mayuryarat qaingatnun yuut elucira'arluki. Nepairata-llu qalarutai Hebrews-aat qanlauciicetun.
ACT.22.1	“Ilamaa, atamaa-llu, ukuut, niicugnicia qanerniallemni.” 
ACT.22.2	Hebrews-aat qaneryaraatgun qalarucateng murilkekanirtut, qanrutai-llu, 
ACT.22.3	“Wii Jews-aat ilakaatnga; Tarsus-aarmiuni yuurtellrulua, Cilicia-melngurmi, maani tau͡gaam anglillruunga, Gamaliel-aam-llu ciuqerrani elitnaullruunga ciuliamta piciryarait maligtaquluki, ilunglua-llu Agayutem tungiinun, elpecicetun watua. 
ACT.22.4	Man'a-llu ukverumaciq nutaraq nangtellruaqa tuqumun, ayuqmun angutet arnat-llu qilleqluki itercivignun tun'aqluki. 
ACT.22.5	Nallunritaanga Agayulirten͞gunrem, ukut-llu Qaillukuartet, ellaita kalikanek piyunarqucinek cikillruatnga ilamten̄un Damascus-aami, tamaavet qimallret qillerrluki ut'rutnaluki maavet Jerusalem-aamun anucimirqecetaarumallerkaatnun. 
ACT.22.6	Tua-i-llu ayallemni Damascus-aarmiut mallgiluki, erenrem qukaqngalkiini alqunaq pakmaken tanqigpalla'artuq avatemnun. 
ACT.22.7	Iqullruunga-llu nunamun, erinamek-llu niillua wangnun qanelriamek, ‘Saul, Saul, ciin nangpakarcia?’ 
ACT.22.8	Tua-i-llu aptaqa, ‘Kituusit, Ataneq?’ Kiugaanga-llu, ‘Jesus-aaruunga Nazareth-aarmiu elpet nangtellren.’ 
ACT.22.9	Malima-llu tanqik tangerrsaaqaat, alingluteng-llu, tau͡gaam qanrutestem̄a erinii niitenritaat. 
ACT.22.10	Aptaqa-llu, ‘Ataneq, qaillun pisqumasia?’ Atanrem-llu kiugaanga, ‘Nangerrluten, Damascus-aamun itra, tuani qanrucimaciquten qaillun pillerkarpenek.’ 
ACT.22.11	Tanqigpiim-llu cikmircecanga, malima tass'uqlua Damascus-aamun tekiutaatnga.
ACT.22.12	“Angucetangqertuq tuani Ananias-aamek atengqerrluni, Alerquutet qigcikestiitnek, Jews-aat-llu tamakumiut elluakekiitnek. 
ACT.22.13	Elliin ullagaanga, canimni-llu nangerrluni qanrutaanga, ‘Ilamaa, Saul-aaq, tangerrsaurten!’ Egmian-llu uicama tangvagaqa. 
ACT.22.14	Qanertuq-llu, ‘Ciuliamta Agayutiita nakmikaaten pisqutni nallunritesqelluku, tangrresqelluku-llu Ellualria tauna, erinii-llu niitesqelluku tungaunaku. 
ACT.22.15	Yugnun nallunairisten͞guciquten elliinek tangllerpenek, niitellerpenek-llu. 
ACT.22.16	Camek tua-llu atanqaarcit? Nangerrluten angllurcetevkaa, assiilnguten-llu erurtelluki, Atanrem atra kaigavikluku.’
ACT.22.17	“Tua-i-llu Jerusalem-aamun utercama Agayuvigpagmi piicainanemni nalluyaakua; 
ACT.22.18	tangrramni qanrutaanga, ‘Jerusalem-aarmiut patagmek uniski; wangnek nallunairillren ciuniurngailatgu.’ 
ACT.22.19	Qanellruunga-llu, ‘Ataneq, nallunritaatnga elitnaurvigni ukveqesteten itercet'lauciitnek piqertuarluki-llu. 
ACT.22.20	Stephen-aaq-llu tuqutaullrani auga kuvellratni, wii-llu ilautellruunga tuaten pisqumaluku, tuqutestain-llu aturait qaunqelluki.’ 
ACT.22.21	Qanrutaanga-llu, ‘Ayii, yaaqvanun ayagcetqataramken Jews-aarunrilngurnun.’”
ACT.22.22	Una engelkarrluku niicugniiyaaqaat, tau͡gaam tuaten qanran qayagpagtut, “Ayagceciu nunamek au͡g'arluku! Unguvakaunrituq.” 
ACT.22.23	Qayagpiita-llu aturateng-llu yuugarrluki, nunamek-llu miluquluteng, 
ACT.22.24	anguyagtet Atanrata ellimertuutaa itrutesqelluku anguyagtet eniitnun, yuvriisqelluku-llu piqertuarluku, nallunrirnaluku ciin yugnun tuaten qayagpagayuciatnek. 
ACT.22.25	Tapengyagnek qillercatni Paul-aam aptaa atanerruaq nayurten̄i, “Alerquumauci-qaa yuk Roman-aartaungraan piqertualaasqelluku qanercetaarumavailgan?” 
ACT.22.26	Man'a niicamiu atanerruam, anguyagtet atanrat qanrucarturaa, “Mulngaki camek pillerkarpenek, yuk tauna Roman-aartaungan.” 
ACT.22.27	Taingami anguyagtet atanrata aptaa, “Nalqigusnga, elpet-qaa Roman-aaruuten?” Kiugaa, “Aa-ang!” 
ACT.22.28	Anguyagtet atanrat qanertuq, “Wiinga akilirpaglua tamakuurtellruunga.” Paul-aaq kiuguq, “Tau͡gaam wii tamatuulua yuurtellruunga.” 
ACT.22.29	Tua-i piqertuartekaqsaaqellrin pegtaat, ellii-llu anguyagtet atanrat alinguq nallunriamiu Roman-aarucia, elliin-wa qillercetellruamiu. 
ACT.22.30	Unuaquan, picetaaryuucia Jews-aanun nallunricuamiu, angitaa qillercimallranek, agayulirten͞gunret-llu Qaillukuartet-llu quyurtesqai. Paul-aaq-llu atraulluku ciuqerratnun.
ACT.23.1	Paul-aam tangvaurluki Qaillukuartet qanrutai, “Ilamaa, Agayutem tungiinun umyuarniurutaitua erneq man'a engelkarrluku.” 
ACT.23.2	Agayulirten͞gunrem-llu Ananias-aam ellimertuutaa caniqliinun qanrakun patpaasqelluku. 
ACT.23.3	Paul-aam-llu qanrutaa, “Elpet, qacarnermi urasqercimalriami, Agayutem piqerturciqaaten! Qanercetaaqataryaaqerpenga Alerquutet aturluki, amta-llu patpaasqellua inerquutmek?” 
ACT.23.4	Caniqliin qanrutaat, “Qacungakan-qaa Agayutem agayulirten͞gunra?” 
ACT.23.5	Paul-aaq kiuguq agayulirten͞gunrucia nalluaqa igausngiin, “Yuut atanirturtiit assiilngurkun qanruteksunaitan.”
ACT.23.6	Elpekngamiki Paul-aam avgit Pharisee-aaruciat avgit-llu Sadducee-aaruluteng, qayagpagai qaillukuartet, “Ilamaa, wii Pharisee-aat ilakaatnga, Pharisee-aam-llu yuklua, unguillerkamnek neryuniurutka pitekluku qanercetaarumaunga.” 
ACT.23.7	Tuaten qanran, Pharisee-aat Sadducee-aat-llu ayuqenriqertut, avegluteng-llu qaillukuartet. 
ACT.23.8	Sadducee-aat qanlaameng maktellerkartaitniluku an'gilartaitniluku-llu, Pharisee-aat tau͡gaam tamakut ukveqait. 
ACT.23.9	Nep'ngartut-llu. Igatulit-llu Pharisee-aat ilait nangerrluteng inglulitut, qanerluteng, “Wangkutni una yuk canganarqutaituq; tau͡gaam-llu Anernerem wall'u an'gilam qanrutellrukaku Agayun inglukenrillaut.” 
ACT.23.10	Ayuqenririinaata, anguyagtet atanrata Paul-aaq qecugnayukluku ellimertuutaa allurtesqelluki, itrutesqelluku-llu anguyagtet eniitnun.
ACT.23.11	Unuquan-llu Ataneq nangengqauq caniani, qanrulluku-llu, “Caceturi, Paul-aaq Jerusalem-aami wangnek nallunairillrucirpetun, tuaten cali Rome-ami nallunairutekciqerpenga.”
ACT.23.12	Unuaquan, Jews-aat ilait picirkiurtut ellmeggnek aniqlaaluteng, qanerluteng, Paul-aaq tuqupailegmegteggu camek nerngaitniluteng, merngaunateng-llu. 
ACT.23.13	Tuaten picirkiulriit amllertaut yuinaak malruk cipingalutek. 
ACT.23.14	Ullagait-llu agayulirten͞gunret ciulirneret-llu, qanerluteng, “Picirkiurtukut wangkutnek aniqlaaluta camek nerngaitniluta tuqupailemteggu Paul-aaq. 
ACT.23.15	Taumek elpeci Qaillukuarten̄i, ilakluki qanruskiciu anguyagtet atanrat, unuaqu cali atrautesqelluku elpecen̄un apqauvsiarcetnaluku, wangkuta-llu alapen'errluku atrausnginanratni tuquciiqerput.”
ACT.23.16	Paul-aam-llu usruan niicamiu tuaten piqatauciat, anguyagtet eniitnun itertuq Paul-aaq qanrucarturluku. 
ACT.23.17	Paul-aam-llu atanerruat iliit taisqaa qanrulluku, “Una yun'erraq anguyagtet atanratnun ullausgu qanerkangqerran elliinun.” 
ACT.23.18	Taum-llu ayautaa anguyagtet atanratnun qanrulluku, “Itengqalriim Paul-aam ellminun taisqellruanga una yun'erraq elpenun ullautesqelluku, qanerkangqerran-gguq elpenun.” 
ACT.23.19	Tua-i-llu anguyagtet atanrata tass'uqluku allakaqautaa, kiimenaku apqaurluku, “Camek qanerkangqercit wangnun?” 
ACT.23.20	Qanertuq-llu, “Jews-aat picirkillruut apcugluten Paul-aaq unuaqu atrautesqumaluku qaillukuarten̄un apqauvsiarcetnaluku. 
ACT.23.21	Tau͡gaam niicaqunaki, elavluteng kellucata angutet yuinaak malruk cipingalutek picirkiullermegteggun, ellmeggnek aniqlaaluteng nerngaitniluteng merngaunateng-llu tuqupailegmegteggu, wani-wa upingaut utaqalgirluteng elpenun akeqnayukluteng.” 
ACT.23.22	Tua-i anguyagtet atanrata yun'erraq ayagcetaa qanrulluku, “Yugmun qaneryaqunak, makunek nasvallerpenek wangnun.”
ACT.23.23	Atanerruagnek-llu malrugnek pisqiuq qanrullukek, “Uptek anguyagten̄ek yuinarnek qulnek (200) ayagarkanek Caesarea-mun horse-aalegnek-llu yuinarnek qulnek (200) unuku sass'at pingayuatni ayagarkauluteng. 
ACT.23.24	Paul-aam-llu ugingavigkai horse-aat upluki, cavkenaku Felix-aamun, nunam Atanranun atrautesqelluku.” 
ACT.23.25	Kalikamek-llu igartuq waten qanerluni, 
ACT.23.26	“Wii, Claudius Lysias umyuaqutmek tuyuramken elpet, Felix, nunam Atanrani Takarnarqelriami. 
ACT.23.27	Yuk una Jews-aat tegullruat tuquteqataryaaqluku-llu, tau͡gaam anguyagten̄ek maliglua anirturaqa, elpekngamku Roman-aarucianek. 
ACT.23.28	Picetaaruciatnek kangiiyuama, atrautellruaqa qaillukuarviatnun. 
ACT.23.29	Tua-i elpekanka ellaita alerquutmegteggun picetaaruciatnek, camek picurlagmek tuqutnarqutailengraan itengqanarqutaunani-llu. 
ACT.23.30	Niicamku-llu Jews-aanun tuqucugniluku, elpenun egmian ayagcetaqa, picetaarutestai-llu alerqurluki elpet ciuqerpeni picetaarutesqelluku. Tua-ingunrituq.”
ACT.23.31	Tua-i anguyagtet alerquumacimegcetun, unugmi Paul-aaq ayautaat Antipatris engelkarrluku. 
ACT.23.32	Unuaquan-llu anguyagtet nangrrarmialriit utertut nunameggnun horse-aalget avvluki engelliutestekai. 
ACT.23.33	Taukut Caesarea-mun tekicameng kalikaq tunaat nunam atanranun, Paul-aaq-llu tunluku. 
ACT.23.34	Nunam-llu atanran kalikaq naaqumariamiu, aptaa camiungucianek. Cilicia-rmiungucia-llu nallunriamiu, 
ACT.23.35	qanrutaa, “Picetaarutesteten tekiskata qanercetaarciqamken.” Ellimertuutaa-llu, Herod-aam qanercetaarviani uitavkaasqelluku, qaunqescirluku.
ACT.24.1	Erenret talliman kinguatni agayulirten͞guneq Ananias-aaq atrartuq ciulirneret malikluki puqilriamek qanerterluteng Tertullus-aamek, taum Paul-aaq qanrutkaa nunam atanranun. 
ACT.24.2	Paul-aaq taivkaatgu Tertullus-aam picetaarutaa, qanerluni, “Atanemten̄i Takarnarqelriami, Felix! Elpenek uitanqegcit'ngamta, elluarrluki-llu ukut yuut ataniumiivki, 
ACT.24.3	aulukuteten tamiini, erenret-llu tamaitni ciuniularaput quyatekerrlainarluki. 
ACT.24.4	Tau͡gaam ilangcivkenaku, taqsuqciryuumiinak carrarmek qanerciqua elpenun, tua-i naklegtaucirpetun niiskut. 
ACT.24.5	Wangkutni una arenqianarquq, Jews-aat-llu ayuqenriqrutkaat nunani tamaitni, ukut-llu Nazarene-anek aprumalriit ciuliqagtekaat. 
ACT.24.6	Agayuvigput-llu menulingnaqsaaqaa, tau͡gaam tegullruarput qanercetaarnaluku alerquuteput aturluki. 
ACT.24.7	Tau͡gaam anguyagtet atanrata Lysias-aam curukaraakut, allurrluta-llu, 
ACT.24.8	alerqurluki picetaarucestai elpenun ullaucesqelluki. Taumek elpenek yuvriqiu, nallunrirluki makut tamalkuita picetaaruyuteput.”
ACT.24.9	Jews-aat-llu umyuallguciulluteng piciuniat tamana.
ACT.24.10	Tua-i-llu Paul-aaq, nunam atanran pisqen͞gani kiuguq, “Nallunrilamken allrakuni amllerni atanrucirpenek ukuni yugni, qanerniallerkaqa ciuqerpeni tengrukaqa. 
ACT.24.11	Nallunritarpenga, Jerusalem-aamun agayuyarturlua mayurraanemnek erenret qulen malrugnek tau͡gaam ciptengut. 
ACT.24.12	Kia-llu nall'arteksaitaanga Agayuvigmi yugmek qanekluaraucivkarlua, yugnek-llu ayuqenriqercecivkarlua elitnaurvigni wall'u nunarpagni. 
ACT.24.13	Nallunairisciigatut-llu makunek picetaaruteklermeggnek. 
ACT.24.14	Tua-i man'a piciuyaaquq qanellrat maligtaqutenritnilua, tau͡gaam ciuliama Agayutiit piicagvik'laraqa ukveqluki-llu tamalkuita alerquutni igausngalriit prophet-aani-llu. 
ACT.24.15	Neryuniurvikaqa-llu Agayun ellaita ukvengqerruciicetun, tuqumalriit maktarkauciatnek ellualriit elluanrilnguut-llu. 
ACT.24.16	Taumek-llu Agayutem tungiinun yugnun-llu cangalutkamnek umyuarniurutaitengnaq'lartua. 
ACT.24.17	Maa-i-llu allrakut ikgetenrilnguut kinguatni taillruunga, ilanka piilutaitnek payuggluki elliitnek. 
ACT.24.18	Tuantellemni Jews-aat ilait Asia-mek taillret nall'artaatnga Agayuvigpagmi menuircaumalua, yugnek maliinii neplircecivkenii-llu. 
ACT.24.19	Taukut tau͡gaam maanelkuneng picurlautemnek nallunrilkengangqerquneng ciuqerpeni qaneryartut; 
ACT.24.20	wall'u ukuunge'rmeng nallunrilkengangqerquneng qancurlallemnek qaillukuartet ciuqerratni, watua qanqilit, 
ACT.24.21	tau͡gaam atauciq qanelqa waten, ‘Tuqumalriit maktarkauciat pitekluku qanercetaarumaunga unuamek?’”
ACT.24.22	Felix-aam-llu makut niicamiki, nallunrilamiu-llu ukveruciat, atatakutai qanerluni, “Anguyagtet atanrat Lysias tekiskan man'a pillerci nallunairuciiquq.” 
ACT.24.23	Atanerruaq-llu ellimerturaa Paul-aaq qaunqesqelluku kelucautevkenaku, ilainun-llu ullagyukatgu kevgiuryukatgu-llu inerquutesqevkenaku.
ACT.24.24	Erenret amllenrilnguut kinguatni Felix ataam taiguq nuliani Drusilla malikluku, tauna Jews-aaruluni. Paul-aaq taivkaraa niilluku-llu qalartellrani Christ-amun ukverem ayuqucianek. 
ACT.24.25	Tau͡gaam qalarucani elluaryaramek, pitalqen̄ermek-llu qanercetaallerkamek-llu, Felix uulegtuq qanerluni, “Watua ayii, waten pitalua, urenkessaguskuma cali kelegciqamken.” 
ACT.24.26	Neryuniuryaaquq-llu Paul-aamun angitesqumakan akinek cikirnayukluni, taumek akulkunaku taivkalaraa qallatellgutekluku. 
ACT.24.27	Tau͡gaam allrakuk malruk kinguagni, Porcius Festus-aam Felix-aaq cimiraa. Felix-aam-llu Jews-aat umyugaat narurcuumiinaku, Paul-aaq itengqavkaraa.
ACT.25.1	Atanruviminun elkarcami erenret pingayuatni, Festus-aaq Caesarea-mek mayurtuq Jerusalem-aamun. 
ACT.25.2	Tuani agayulirten͞gunret Jews-aat-llu ciulirnerita Paul-aaq elliinun picetaarutaat, kaigavikaat-llu 
ACT.25.3	taitesqelluku Jerusalem-aamun, ellaita tumyarani nayurluteng alapen'errluku tuqutnaluku. 
ACT.25.4	Festus tau͡gaam kiuguq Caesarea-mi itengqaarkauniluku, ellii-llu ak'anuivkenani tamaavet ayakatarniluni, 
ACT.25.5	“Taumek nallunritestaini maligeskicia picetaarutniarci picurlautiinek.”
ACT.25.6	Tua-i-llu erenret qulen pelluumariqerluki, Caesarea-mun atrartuq. Unuaquan-llu qanercetaarviim aqumllertaani aqumluni, Paul-aaq ellimertuutaa taitesqelluku. 
ACT.25.7	Taingan-llu, Jews-aat Jerusalem-aamek atrallret kassugulluku nangengqaut amllernek-llu picetaarutaat pinarqelrianek, tau͡gaam nallunairisciiganateng picetaaruteklermeggnek. 
ACT.25.8	Paul-aaq ellminek anagyaaqluni qanertuq, “Picurlaksaitua Jews-aat alerquutaita tungiitnun, agayuvigmun-llu, Caesar-aamun-llu watqapik.” 
ACT.25.9	Tau͡gaam Festus-aam, Jews-aat umyugaat narurcuumiinaku, Paul-aaq aptaa, “Jerusalem-aamun-qaa ayagyugtuten, qanercetaarumaluten-llu makunek ciuqamni?” 
ACT.25.10	Paul-aam kiugaa, “Caesar-aam qanercetaarvian aqumllertaan ciuqerrani nangengqaunga, wani qanercetaarumaarkaungama; Jews-aat tungiitnun camek picurlautaitua, nallunritarpenga. 
ACT.25.11	Picurlallrukuma, camek-llu tuqutnarqutkamnek atullrukuma tuqutaullerkamnek, qessangaitua; tau͡gaam picetaarutait piciunrilkata, yuum tunngaitaanga ellaitnun, Caesar-aamun qaillukuaresqumaunga.” 
ACT.25.12	Festus-aaq-llu, qaillukuartet qallatellgutkerraarluki qanertuq, “Caesar-aamun qaillukuaresqellriaten, Caesar-aamun-llu ayagciquten.”
ACT.25.13	Taum kinguani, ataneq Agrippa nuliani-llu Bernice Caesarea-mun tekituk Festus-aamun nunallutek. 
ACT.25.14	Akaarnun-llu tamaancamek, Festus-aam atanermun Paul-aaq qanrutkaa, qanerluni, “Angucetangqertuq Felix-aam itengqavkaqiinek 
ACT.25.15	Jerusalem-aamun tekitellemni, tauna agayulirten͞gunret Jews-aat-llu ciulirnerita kaigatkaat, picirkiisqelluku. 
ACT.25.16	Tau͡gaam kiullruanka Roman-aani alerquumanritukut yuk picetaarumalria picirkiisqelluku qanercetaarraarpek'naku picetaarutestain ciuqerratni, elliinek-llu qanerniarraarcetevkenaku picetaarutkellratnek. 
ACT.25.17	Taumek tekicata, pinaciarpek'nii unuaquan tamaa qanercetaarviim aqumllertaanun aqumlua una taitevkallruaqa. 
ACT.25.18	Ciuqerrani picetaartai nangercameng, umyuaqenrilkemnek picetaarutaat; 
ACT.25.19	ukverumacimegteggun ayuqenritlerteng pitekluku, Jesus-aaq-llu pitekluku yuunrilleq, Paul-aam tau͡gaam qanrutkaqluku unguvaniluku. 
ACT.25.20	Ayuqucingenrilamku man'a pillrat aptellruaqa Jerusalem-aamun ayagyugngacianek tuani qanercetaarumaarkauluni. 
ACT.25.21	Tau͡gaam Caesar-aamun qanercetaaresqen͞gan, itengqavkaraqa ayaucetlerkamnun Caesar-aamun.” 
ACT.25.22	Agrippa-llu qanertuq Festus-aamun, “Angun tauna tungaunii niicugyaaqaqa.” Kiugaa-llu, “Unuaqu niiciiqan.”
ACT.25.23	Unuaquan Agrippa nuliani-llu Bernice tangllermegnegun ucurnaqlutek qanercetaarvigmun itertuk, ilakluki anguyagtet atanrit nunarpiit-llu ciulirnerit. Festus-aam-llu ellimerrucaku Paul-aaq itrutaat. 
ACT.25.24	Festus-llu qanertuq, “Angayuqamten̄i Agrippa, tamarpeci-llu quyungqallgutemten̄i, yuk una tangrrarci Jews-aat tamarmeng picetaarutellrat Jerusalem-aami maani-llu, qayagpagaluteng unguvavkayunaitniluku. 
ACT.25.25	Tau͡gaam tuqutesqutkaanek nataqutenrilama, ellii-llu Atanvagmun qanercetaaresqen͞gan ayagcetarkaurtaqa. 
ACT.25.26	Tau͡gaam qaillun igaucirkaitua atanemnun una pitekluku, taumek ciuqerpecen̄un taivkaraqa urenkutmek elpenun, Angayuqamten̄i Agrippa, apqaurumarikuvgu igautekangnayuklua. 
ACT.25.27	Itengqalria ayagcecunailan picetaarutai nallunairraarpek'naki.”
ACT.26.1	Tua-i-llu Agrippa Paul-aamun qanertuq, “Elpenek qallacugngauten.” Paul-aaq-llu yaggluni ellminek anagyaaqutuq, 
ACT.26.2	“Quyaunga, Ataneq Agrippa, wangnek nallunairisqen͞gavnga mat'umi ernermi ciuqerpeni, Jews-aat picetaarutellratnek; 
ACT.26.3	elpet elisngiivki piciryarait qanemyuugautekellrit-llu Jews-aat, taumek kaigavikamken niicugninga patagatevkenii. 
ACT.26.4	Yuulqa ayagyuallemnek ayaglua, nakmiin ilamni Jerusalem-aami nallunritaat Jews-aat tamarmeng. 
ACT.26.5	Nallunairiyukuneng, ellaita nallunritaatnga ciuqvaarnek ayagluteng, Pharisee-aanun elluangnaqelrianun ilakellruciqa. 
ACT.26.6	Watua-llu nangengqaunga qanercetaarumalua-llu neryuniurun pitekluku, Agayutem akqutkellra ciuliamten̄un. 
ACT.26.7	Tauna akqutii ilamta ilakelriit qula malrugnek cipluku neryuniurutkaat, cumiggluteng kevgiurluku Agayun erenret tamalkuitni unugtuumaita-llu, neryuniurutem tekitellerkaanek. Tua-i tamana neryuniurun pitekluku, Ataneq Agrippa, picetaarucimaunga Jews-aani. 
ACT.26.8	Ciin elpeni asguranarqa, Agayutem unguircecillerkaa tuqumalrianek? 
ACT.26.9	Ilumun-llu wiinga umyuarteqellruyaaqua Jesus-aam Nazareth-aarmium atra ingluksunaqsukluku. 
ACT.26.10	Tuaten-llu pillruunga Jerusalem-aami, ukvelriit-llu amlleret itercetellruanka, piyunarqucimek pivkarlua agayulirtet atanratnek. Tuqucimallratni-llu, wii-llu pisqumallruanka tuaten. 
ACT.26.11	Pulengtaq-llu anucimirqecetaalaranka agayuvigni, caunrilkivkaraqluki Jesus-aam atranek, qenrutem-llu pitaciatun malirqalaranka nunanun yaaqsingraata.
ACT.26.12	“Tuaten pilua ayallemni Damascus-aamun piyunarqucingqerrlua ellimerrumalua-llu agayulirtet atanritnek. 
ACT.26.13	Erenrem qukaani, Ataneq, tumemni tangertua pakmaken tanqigmek akertem tanqinranek, avateka ciqinqerluku egilrallgutenka-llu. 
ACT.26.14	Nunamun-llu iqumallemten̄i, erinamek niitua qanerluni wangnun Hebrews-aatun waten, ‘Saul, Saul! Ciin nangpakarcia? Elpenek nangtuten kitngiallerpegun cingilget.’ 
ACT.26.15	Qanertua-llu, ‘Kituusit, Ataneq?’ Qanertuq-llu, ‘Jesus-aaruunga nangeskengan. 
ACT.26.16	Tau͡gaam makluten nangerten, man'a pitekluku alairvikamken kevgaurrnaluten nallunairisten͞gurrluten-llu makunun wangnek tangllerpenun, tamakunun-llu nallunairarkamnun. 
ACT.26.17	Yugnek aviutarkauluten Jews-aarunrilngurnek-llu. Tamakunun watua ayagcetamken. 
ACT.26.18	Iingit uitesqelluki, tan'germek-llu tuigtesqelluki tanqigmun, tuunrangayiim-llu pinianek Agayutmun, assiilnguitnek-llu au͡g'aritesqelluki, pikangqellgutkesqelluki ellualriarurtellriit, wangnun ukvellratgun.’
ACT.26.19	“Taumek, Ataneq Agrippa, narurcillrunritua qilagmek tangllemnun. 
ACT.26.20	Tau͡gaam nasvilluki Damascus-aarmiut ciumek, Jerusalem-aami, Judea-m-llu cen̄iini, Jews-aarunrilnguut-llu umyualinqigtellerkaatnek, tuigtesqelluki-llu Agayutmun, umyualinqigcaram-llu caliaranek calisqelluki. 
ACT.26.21	Tamana pitekluku Jews-aat agayuvigmi teguatnga tuqutnalua. 
ACT.26.22	Tau͡gaam Agayutmek ikayuumiima man'a tekitaqa, nallunairilua-llu yugnun mikengraata angengraata-llu, allamek qaneqsaunii, prophet-aat Moses-aam-llu qanrutkellratnek tekitarkanek tau͡gaam. 
ACT.26.23	Christ-aq nangteqerkaullruniluku, maktarkauluni-llu tuqumalrianek ciuqliugarkauluni, tanqigmek apertuucesqelluki yuut Jews-aarunrilengraata-llu.”
ACT.26.24	Makunek-llu ellminek qanran, Festus qanertuq qastuluni, “Paul, ellangqenrituten, elisngarillerpet usviirucetaaten.” 
ACT.26.25	Tau͡gaam ellii qanertuq, “Usviirutenritua, Festus, tau͡gaam piciulriamek qanertua umyugaitevkenii. 
ACT.26.26	Ataneq, nallunritaten makut. Taumek wii ancurturpek'nii qanrutamken, nallunrilamku makut iirumanriluciat elpeni, aassaqutekumanrilan man'a. 
ACT.26.27	Ataneq Agrippa, prophet-aat-qaa ukveqaten? Nallunritamken ukveqaten.” 
ACT.26.28	Nutaan Agrippa qanertuq Paul-aamun, “Christian-aarurcecarpiararpenga.” 
ACT.26.29	Paul-aaq-llu qanertuq, “Piyuumiuteka wani-wa Agayutmun, kiivet pivkenak tau͡gaam niicetenka-llu tamalkuita mat'umi ernermi wangtun ayuqlirisqumayaaqluki, kalivnertanka tau͡gaam pivkenaki.”
ACT.26.30	Qanrumarian-llu Ataneq nangertuq, atanerruaq-llu Bernice-aq-llu aqumgallgutai-llu. 
ACT.26.31	Ayaumariata-llu, qallatellgutkut qanerluteng, “Una angun tuqutesqutkamek pillrunrituq wall'u itengqatkamek.” 
ACT.26.32	Tua-i-llu Agrippa qanertuq Festus-aamun, “Una yuk angicimayartuq, elpekevkallrunrilkuni Caesar-aamun.”
ACT.27.1	Tua-i-llu Italy-mun ayagarkaurcamta angyakun, Paul-aaq allat-llu itengqalriit tunait anguyagtet atanratnun Julius-aamun, Augustus-aam kevgaanun. 
ACT.27.2	Adramyttium-aarmiutarmun-llu angyamun ekluta ayagtukut Asia-m mengliikun pinaluta, ilangqerrluta Aristarchus-aamek Macedonian-aarmiumek, tauna Thessalonica-mek taillruluni. 
ACT.27.3	Unuaquan-llu Sidon-amun arulairtukut, Julius-aam-llu Paul-aaq kusgukluku, angitaa ilainun ukvellgutainun ullautesqelluku, ellaitnun aulukesqelluku. 
ACT.27.4	Tuaken-llu ayiimta Cyprus-aam uqrakun tengalrartukut, anuqa pairrnaqngan. 
ACT.27.5	Cilicia Pamphylia-llu kituumariamtekek, Myra-mun tekitukut Lycia-m iliinun. 
ACT.27.6	Tuani anguyagtet atanrata angyaq Alexandria-mek kingunelek tangrramiu Italy-mun ayalria, tuavet ekevkaraakut. 
ACT.27.7	Ayiimta-llu cukavkenata ernerni amllerni, cayaqlirluta Cnidus tekitarput, anuqa-llu piyunailan Crete-am uqrakun piukut, 
ACT.27.8	cingik-llu Salmone mallegluku kiturarput; kangiqutaq-llu assilria tekilluku, nunat yaaqsinrilkiitni Lasea-rmiut.
ACT.27.9	Cukailameng, tengalrallerkaq-llu alingnariluni, anuqeturian, Paul-aam aarcirturai, 
ACT.27.10	qanerluni, “Ukuut, taringevkaumaunga, ciumuaqumta nangtequaciqukut cakneq, tamarnayukluki uciput, angyarput-llu, unguvavut-llu.” 
ACT.27.11	Tau͡gaam anguyagtet atanrata angyam kap'itainaa, pikestii-llu ingluarvikaak, Paul-aam qanellri catkevkenaki. 
ACT.27.12	Tau͡gaam uqisvik tauna pivigkilan, angyam-llu uksuucetlerkaa tuani tengrukenrilatgu, amlleret ayagyugtut Phoenix-aamun tekingnaqsugluteng uksinaluteng tuani; tamana qikertami Crete-ami uitauq kanavalirnerani.
ACT.27.13	Ungalamek-llu anuqliarallrani, pinarqucukluteng kicairluteng tengalrartut Crete-aq mallegluku.
ACT.27.14	Tau͡gaam akanuivkenaki cayukautai alingnarqelriamek. 
ACT.27.15	Anuqem-llu unakngaku angyaq, asgurciiganani-llu, tengcetarput. 
ACT.27.16	Qikertam-llu Cauda-m uqrani pillemten̄i, angyacuar tagurassuun pegnem unakarput; 
ACT.27.17	mayurqaarluku angyamun ilakluku nuqyucirarput ilavkugnek, qau͡gyamun-llu tagautnayukluteng ilangarciut caniqiluteng-llu atercetut. 
ACT.27.18	Qailiussiyaagamta-llu, unuaquan angyaq uciiqaniraat. 
ACT.27.19	Erenret-llu pingayuatni angyam aklui egqaqaput. 
ACT.27.20	Ernerni amllerni akerciqsaitellrani, agyat-llu alaiteksaunateng anuqlissiyaagluni-llu, ciunerkairutukut.
ACT.27.21	Nereksaicimiimeng ak'anun, Paul-aaq nangertuq qukaatnun qanerluni, “Ukuut, maligartellrukuvcia, Crete-amek-llu ayanrilkuvci picurlagyanritukut cagmarivkenata-llu. 
ACT.27.22	Tau͡gaam eguaquramci caceturici; ilamta unguvii cagmarngaituq, angyaq tau͡gaam. 
ACT.27.23	Unuk Agayutem an'gilaa canimni nangerngallruan, kevgiuqengama pikestem̄a-llu, 
ACT.27.24	qanerluni, ‘Alingevkenak, Paul, Caesar-aam ciuqerranun nangerciiquten. Tangerrluku-llu Agayutem maliten tamalkuita elpenun tunumai unguvaluki.’ 
ACT.27.25	Taumek caceturici, Agayun ukveqngamku qanrucimacimtun, tuaten piciqngan. 
ACT.27.26	Tau͡gaam qikertamun tagauciiqaakut.”
ACT.27.27	Erenret akimiarunritaraatni unuan, picimcetun atertaakut Adria-mi. Unuum qukaqngalkiini angyiurtet paqnayugtut nunamun mallgucukluteng. 
ACT.27.28	Et'utassiallratni-llu yuinarnek yagnengqertuq, yaaqvaqaniameng-llu et'utassianqigtellratni akimiarnek yagnengqerrluni. 
ACT.27.29	Tua-i-llu teggalqitnayukluteng, cetamanek kicartut kingukun, errnercirluteng-llu. 
ACT.27.30	Angyiurtet anagturnaluteng angyacuar atrarcaaqellratni, ciunganek kicaq ayaucuguarluku, 
ACT.27.31	Paul-aam anguyagtet atanrat ilai-llu qanrutai, “Ukut angyami ekumauranrilkata anirtuumangaituci.” 
ACT.27.32	Taumek anguyagtet angyacuaraam ilavkui kepluki igcetaat.
ACT.27.33	Errnginanrani-llu Paul-aam tamalkuita qarutaarai neresqelluki qanerluni, “Wani-wa ernerni akimiarunrita'arni uitalriaci nerqegtaqsaunaci, 
ACT.27.34	taumek eguaquramci neresqelluci, temevci piniutekaqngaku, cagmalriartangqerrngailan-llu qamiquvci nuyaqengraatki.” 
ACT.27.35	Tuaten qanrraarluni, kelipamek tegutuq, Agayutmun-llu quyatekluku tamarmeng takuatni itumcimariamiu, ner'uq. 
ACT.27.36	Tamarmeng-llu caceturiut nerluteng-llu ellait. 
ACT.27.37	Angyamelngurni amllertaukut (276). 
ACT.27.38	Camirrluteng-llu nerumariameng, angyaq uciiqaniraat mukaarkat egqaqluki imarpigmun.
ACT.27.39	Mecignarian-llu, nuna elitaqenritaat, tau͡gaam kuigmek tangertut cen̄aqeggluni; umyuartequt-llu tuavet itengnaqnaluteng. 
ACT.27.40	Taumek kicat uskurait kepait cakaarluki, angilluki-llu alulam qillerqutai, cayugiluteng-llu tengalrartut cen̄am tungiinun. 
ACT.27.41	Carvanrek quyurtellragnun tekiararulluteng, ugirtuq angyam ciunga pektesciiganani, kingua tau͡gaam qairet navguraat. 
ACT.27.42	Tua-i-llu anguyagtet qaneryaaqut itertat tuqutesqelluki, iliit kuimarluku qimagnayukluku. 
ACT.27.43	Tau͡gaam atanrata Paul-aaq qunukluku tuaten pivkanritai; ellimerturluki-llu kuimaryugngalriit ciumek mermun qeckarluki tagesqelluki nunamun. 
ACT.27.44	Ilait-llu tuskatgun angyam-llu navenrikun pingnaqesqelluki. Tuaten piluteng tamarmeng cavkenateng nunamun tekitut.
ACT.28.1	Tagumariamta-llu, nallunrirarput qikertaq Malta-ullinilria. 
ACT.28.2	Tamakumiut-llu nutem elluarrluta ciuniuraitkut tamamta, keneq-llu kumarrluku matneqesqelluta ellallian nengllirluni-llu. 
ACT.28.3	Paul-aaq-llu muragnek quyurciluni kenermun elliillrani ciissirpak puqlam anevkaani unataikun keggaa. 
ACT.28.4	Tamakumiut-llu tangrramegteggu ciissiq, Paul-aam unataini agalria, ellmeggnun qanruyutut, “Una yuk tuqutarayuliulliniuq, cavkenani tagengraan akinaurutem unguvavkanrilkii.” 
ACT.28.5	Tau͡gaam elliin, ciissiq evcuutaa kenermun, natlugtevkenani-llu. 
ACT.28.6	Taukut-llu murilkaat, puvqerrnayukluku wall'u alqunaq tuqunayukluku, tau͡gaam tangvauraqeryaaqvimeggnek caarkaunriqercan umyuarteng cimiraat qanerluteng-llu, agayutnguniluku.
ACT.28.7	Tamatum nuniini qikertam atanra Publius, nunautengqertuq. Taum ciuniuraakut aulukluta ernerni pingayuni elluarrluta-llu ilaliurluta. 
ACT.28.8	Taum-llu nalliini Publius-aam aatii naulluuguq puqlaniryaramek, augmek tuaten anaraluni. Tuavet Paul-aaq itertuq piicaulluku, unatminek-llu pategvikluku canrircetaa. 
ACT.28.9	Tuatnallran-llu kinguani allat apqucilget iluvartut canrircecimaluteng-llu. 
ACT.28.10	Tamakut yuut cikirturaitkut amllernek. Ayakataamta-llu nuuqairulluta taquitaitkut.
ACT.28.11	Iralut-llu pingayun kinguatni ayagtukut angyakun Alexandria-rmiutarkun tauna uksurcetellruluni qikertami tuani, atengqerrluni-llu “Malrignek,” Castor-aankugnek Pollux-aaq-llu. 
ACT.28.12	Syracuse-ami-llu erniukut ernerni pingayuni. 
ACT.28.13	Tuaken-llu qiptaarluta Rhegium-aamun tekitukut, ungalamek anuqlian ernerpak Puteoli-mun engellilluta. 
ACT.28.14	Tuani ukvellgutemta unayaqaitkut agayunerrluta uitasqelluta. Tua-i-llu Rome-armiut tungiitnun ayagtukut. 
ACT.28.15	Tuaken ukvellgutemta niicamegtekut, pairrsaagaitkut tuniarviim nuniini Appius-aami, allanivigtalegmi pingayunek. Paul-aam tangrramiki, Agayun quyavikaa caceturiluni-llu. 
ACT.28.16	Rome-amun-llu tekicamta, anguyagtet atanrata itertat tunai tarikestet atanratnun, Paul-aaq tau͡gaam allakaan uitavkaraat anguyagtem̄ek tarikescirluku.
ACT.28.17	Erenret-llu pingayun kinguatni Paul-aam Jews-aat ciulirnerit quyurcetai; quyumariata-llu qanrutai, “Ilamaa, yuut tungiitnun ciuliamta-llu piciryaraatnun narurrnamek pillrunrilnge'rma itertaulua taicimaunga Jerusalem-aamek Rome-amun. 
ACT.28.18	Taukut qanercetaarraarlua, angiteqataryaaqaatnga camek tuqutesqutkamnek nataqvikenrilamegten͞ga. 
ACT.28.19	Tau͡gaam Jews-aat inglulicata, qaillun-llu piviilama Caesar-aamun qanercetaaresqellruunga; pinarqelriamek qanerkaicaaqua ilamnun. 
ACT.28.20	Taumek man'a pitekluku kelegcetamci tangerrnaluci qallatellguteknaluci-llu. Tua-i Israel-aam neryuniurutii pitekluku kalivnerciumiima.” 
ACT.28.21	Ellaita-llu qanrutaat, “Kalikam Judea-mek tekiteksaitaakut iqukluten, tekitelange'rmeng-llu cangalngurmek qanrutkeksaitaatgen. 
ACT.28.22	Tau͡gaam niicugamteggen ukverucirpenek. Niitelaryaaqaput makucit tamiini cangakumallrat.”
ACT.28.23	Tua-i-llu pillerkiurarteng erneq tekican, yugyagluteng ullagaat; elliin-llu qalarutai nallunairiluni Agayutem Angayuqauvianek ukvercetengnaqluki Jesus-aamun igausngaciatun Moses-aam prophet-aat-llu igaitni, unuakumek ayagluni unugvianun. 
ACT.28.24	Ilaita qanrutkumalriit ukveqait, ilaita-llu ukveqevkenaki. 
ACT.28.25	Umyuallgutkenrilameng-llu ayagtut, Paul-aaq qanrumarian waten, “Elluatun Anernerem Tanqilriim qanrutkaaci Isaiah-kun prophet-aakun ciuliamten̄un qanerluni, 
ACT.28.26	‘Ullagluki ukut yuut, qanruski: Niiquryaaqeciquci, ayuqucingengaituci, tangerrlainang'e'rpeci-llu, taringengaituci. 
ACT.28.27	Yuut ukut ircaqruit elpegiutut, ciutait-llu umgumaut, iingit-llu cikmirluteng, iimegteggun tangrrarkaunrirluteng, ciutmegteggun-llu niitarkaunrirluteng, umyuamegteggun-llu ayuqucingenrirluteng, umyualinqiggluteng wangnun caunayukluteng, canrirtelluteng-llu.’ 
ACT.28.28	Tau͡gaam man'a nallunrilkiciu, Agayutem anirtuutii ayagcecimacia Jews-aarunrilngurnun, ellaita-llu ciuniurciqaat.” 
ACT.28.29	Makunek qanrumarian Jews-aat ayagtut qanemyuugaqapiggluteng.
ACT.28.30	Paul-aaq-llu allrakugni malrugni navramini enemi uitauq, ciuniuraqluki-llu tamalkuita ullagten̄i. 
ACT.28.31	Qalarutekluku-llu Agayutem Angayuqauvia, elicungcautekluku-llu Ataneq Jesus Christ-aq, alingevkenani, yuum-llu inerquqsaunaku.
ROM.1.1	Wii Paul-aaq, Jesus Christ-am kevgaani, kelgumalua apostle-aarusqellua, allakaumalua Agayutem Gospel-aaranun, 
ROM.1.2	ciunguluku akqutkellra Prophet-aamikun, Tanqilriani igani, 
ROM.1.3	Gospel-aami Qetunrani pitekluku, David-aam kinguvra kemegkun, 
ROM.1.4	elkarcimaluni Agayutmun Qetunrauluni, Anernerkun-llu Tanqilriakun piningqerrluni unguillermikun tuqumalrianek, tauna Jesus Christ-aq Atanerput; 
ROM.1.5	elliikun naklekutmek akurtullruukut apostle-aaruyaramek-llu ukverucimun caucesqelluki Jews-aarunrilnguut tamalkuita, elliin atra pitekluku. 
ROM.1.6	Elpeci-llu kelgumalriani tapeqluci Jesus Christ-amun pikesqelluci. 
ROM.1.7	Tamalkuitnun Agayutem kenkek'ngainun Rome-ami, kelgumalrianun ellualriarusqelluki:
ROM.1.7	Naklekun piuli uitanqegcin-llu Agayutmek Atamten̄ek, Atanermek-llu Jesus Christ-amek.
ROM.1.8	Ciumek, quyavikaqa Agayun Jesus Christ-akun elpeci pitekluci, ukverci niitnaungan ellami tamiini. 
ROM.1.9	Agayun tangvagtekngamku, anernemkun kevgiuqengama Qetunraan Gospel-aaranek, qacuiqsaunii aperluci kaigalartua piicautemkun, 
ROM.1.10	Agayutem pisqutkekaku ullaucunarivkaasqellua elpecen̄un. 
ROM.1.11	Tangerrsukapigcamci, cikirnaluci cikiutmek anernellarmek piniutekarpecen̄ek, 
ROM.1.12	tuaten atunem qarutaarutnaluta ukvemteggun, elpeci wiinga-llu. 
ROM.1.13	Nallunritesqumaamci, ilamni, pulengtaq ullaucuumilallemnek elpecen̄un, (tau͡gaam man'a engelkarrluku pivkaumaksaitua), akunlevcen̄ek atsanek unangyuumiryaaqlua tuaten allanek Jews-aarunrilngurnek unangellrucimtun. 
ROM.1.14	Wiinga caliaqnarqanka Greek-aat nallumalriit-llu, elisngalriit elisnganrilnguut-llu; 
ROM.1.15	taumek elpeci-llu Rome-armiuni qalarucuumiramci Gospel-aamek.
ROM.1.16	Kasngukenritaqa Christ-am Gospel-aara, Agayutem piniutekngaku anirtuumallerkaatnun tamarmeng ukvelriit, Jews-aanun ciumek Greek-aanun-llu. 
ROM.1.17	Maaggun Agayutem elluarucia nasvaumauq ukverkun ukvermun: igausngaciatun, “Kina imna ukverkun ellualriarukuni unguvaciquq.”
ROM.1.18	Agayutem eq'ukutii nasvaumauq qilagmek elluanrilngurnun qaqiciilrianun-llu, piciulriim umgusngastainun assiilucimegteggun. 
ROM.1.19	Agayutmek nalluarkaunricaaqut, elliin nasvicateng. 
ROM.1.20	Ellam piurteqarraallranek, elliin ayuqucia tangrrumanrilnguq, pinia-llu nangyuilnguq, Agayutngucia-llu, ukuk nallunairumauk piliarikun. Taumek qanerniarutkaitut.
ROM.1.21	Nallunrilngermegteggu Agayun qigcikenrilatgu, quyavikevkenaku-llu, tau͡gaam piciuvkenateng umyuigamegteggun, umyugaat-llu usviilnguq tan'gerimaluni. 
ROM.1.22	Usvingqerrsuk'nger'meng, usviirutut, 
ROM.1.23	Agayutem-llu tuquyuilnguum ucurnarqucia cimillruat yuguanek, yuk tuquarkaulria ayuqeliluku, yaqulget-llu, ungungssit-llu, ciissit-llu. 
ROM.1.24	Taumek Agayutem pegtai ircaqruita aglumakillratgun caarrlugmun, temteng qigcikevkenaki, 
ROM.1.25	cimiatgu piciulria Agayutem ayuqucia iqluurutmek, ciktaarvikluki kevgiurluki-llu piurcimalriit, Piurtestiit pivkenaku, nanraumaarkaq akwanun! Amen. 
ROM.1.26	Man'a pitekluku Agayutem tuatequagai aglumakillratnun ikiulrianun. Arnaita tuaten kemegteng tunluku atuqaunrilngurmun. 
ROM.1.27	Tuaten-llu angutait, arnanek atunrirluteng ilameggnun aglumataarulluteng angutngullgutmeggnek akusrarutekiaqluteng, anucimirqecetaarun-llu ellaitnun tull'uni assiilngurmek atullrat pitekluku.
ROM.1.28	Agayun-llu umyuamegteggun caukenrilatgu, elliin pegtai umyugaat assiitellria atuusqelluku, caliaqesqelluki ayuquciukaunrilnguut. 
ROM.1.29	Imiumaluteng elluanricaramek, assiilngurmek-llu, piksugiiyaramek-llu, umyuarrliquciyaramek-llu; muirumaluteng-llu ciknayaramek, tuquciyaramek-llu, inglukucaramek, iqluuryaramek, piciliriyaramek-llu; uputaariyugluteng; 
ROM.1.30	inglulitulit, ellmeggnek pivakluteng, ucuryaggluteng, assiilngurnek ayagnerciaqluteng, niisngavkenaki-llu angayuqateng, 
ROM.1.31	umyugaunateng, piciuvkenateng-llu, takumcutaunateng, aaryuyuunateng-llu. 
ROM.1.32	Nallunricaaqekiit Agayutem picirkiutii, tamakunek atulriit tuqumek iqungqerrarkauciat, tau͡gaam aturyugait nallmegteggun-llu pivkenaki, ilateng-llu canrilkelarait atungraitki.
ROM.2.1	Taumek kituunge'rpet, camek avalitkaituten, yugmek cuqcikuvet pinarqelriaruuten, yugmek cuqcikuvet elpenek-llu cuqciciquten, tua-i elpet cuqcestiini caliarpegun cangallrunrilavet. 
ROM.2.2	Nallunritarput Agayutem qanercetaarutii tut'elaucia tamakut aturtaitnun. 
ROM.2.3	Usuuq, tamakut aturtait cuqeskuvki, amta-llu elpet aturaqluki, umyuartequten-qaa avitnayukluku Agayutem anucimirqecetaarutii? 
ROM.2.4	Wall'u-qaa cakaaran Agayutem takumcukutii angelria qenqerrngialucia nerinisngialliqenrilucia-llu? Nalluuten-qaa Agayutem assiucimikun, elpet umyualinqigtesqumacirpenek? 
ROM.2.5	Tau͡gaam asvailucirpegun umyuarniunritlerpegun-llu nangyutkarpenek quyurciuten Ernermi Agayutem eq'uqertiin alaillerkaani, ellualriim qanercetaarutiini. 
ROM.2.6	Tua-i elliin nunulirciqngaku yuk tamalkuan caliarakun. 
ROM.2.7	Tamakut caliamegteggun ellualriatgun asvailnguut, ucurnamek neryuniulriit qigcignamek-llu, piunriyuilngurnek-llu, elliin cikirciqai unguvamek nangyuilngurmek; 
ROM.2.8	tau͡gaam navguiyulriit piciulriim-llu niisnganritestain, elluanrilnguum niisngastain eq'ukun nanikuanaq-llu aturciqaat. 
ROM.2.9	Tamarmeng assiilngurnek calilriit, nangteqnamek nanikuamek-llu ciunerkangqertut, Jews-aat ciumek Jews-aarunrilnguut-llu. 
ROM.2.10	Tau͡gaam assilrianek calilriit ucurnamek qigcignamek-llu ciunerkangqertut, Jews-aat ciumek Jews-aarunrilnguut-llu. 
ROM.2.11	Agayun yuum taungucianek catkiyuilami.
ROM.2.12	Tamarmeng alerquutaunateng assiilngilriit alerquutaunateng piunrirarkaugut, tamarmeng-llu assiilngilriit alerquutem qulliliumakai qanercetaarumaarkaugut alerquutetgun. 
ROM.2.13	Wani-wa alerquutet niitellratgun kina ellualriarunrilan Agayutem ciuqerrani, tau͡gaam alerquutem aturtai ellualriarurciiqut. 
ROM.2.14	Tuaten Jews-aarunrilnguut alerquutailnguut nutem, alerquutek'laamegteki, ellmeggnek alerquuteteng atularait, alerquutet igausngalriit nallungermegteki, 
ROM.2.15	nasvagluki ircaqumeggni igausngalriit alerquutet, umyuaqegtaaraata-llu nallunailarai, umyugaita-llu ayuqenrilnguut aipaagni pinaqniciqait wall'u pinarqenritniciqait, 
ROM.2.16	ernermi taumi, Gospel-aam qanellratun, Agayutem cuqcillerkaani Christ Jesus-aakun, yuut aassaqek'ngaitnek.
ROM.2.17	Tau͡gaam Jews-aarunikuvet alerquutet-llu cacetuqutekluki, pivakluku-llu Agayutmun caumacin, 
ROM.2.18	pisqutii-llu nalluvkenaku, assilria-llu pisqutekluku ayuqucirtuumiivet alerquutetgun, 
ROM.2.19	nalirrukevkenaku-llu ciuliqagten͞gucin cikmiumalrianun, tanqiuluten-llu tan'germi uitalrianun, 
ROM.2.20	ayuqucirturyugngaluki usviilnguut, mikelngurnun-llu elitnauristen͞guluten, alerquutet imaqngatkek elisnganeq piciuneq-llu. 
ROM.2.21	Taumek elpet allat ayuqucirtuquvki, elpenek-qaa ayuqucirturngaituten? Teglegyaraq inerquutekekuvgu, teglelartuten-qaa? 
ROM.2.22	Qanlalriami akusrarutekiyunaitniluku, akusrarutekilartuten-qaa? Agayutnguat pelleq'laryaaqaten, tau͡gaam-qaa agayuvignek teglelartuten? 
ROM.2.23	Pivakilriami alerquutnek, qigcikenritan-qaa Agayun alerquutain narurtellratgun? 
ROM.2.24	Igausngaciatun, “Jews-aarunrilnguut Agayutem atra caunrilkelaraat elpeciuggun.”
ROM.2.25	Nuugiryaraq atuuyaaquq Alerquutet atuquvki, tau͡gaam Alerquutet narureskuvki nuugiumacirci atuunrirciquq. 
ROM.2.26	Taumek nuugiumanrilnguum Alerquutet elluarrluki atuquniki, nuugiumanritellra-qaa nuugiumalriatun pitangaituq? 
ROM.2.27	Taumek tamakut kemegkun nuugiumanrilnguut Alerquutet tau͡gken aturluki, cuqciiqaiceci igausngalriit Alerquutet avaliqestaitni nuugiumaluci-llu, narureskuvciki alerquutet. 
ROM.2.28	Jews-aarupianrituq kemegkun pilria, nuugiryarapiuvkenani-llu qaikun kemegkun-llu pilria. 
ROM.2.29	Tau͡gaam ilumikun pilria Jews-aaruuq, nuugiumapiarluni-llu ircaqumikun Anernellarkun, alailngurkun pivkenani. Yugnek nanraumanrituq tau͡gaam Agayutmek.
ROM.3.1	Cakun tua-llu Jews-aat elluinruat? Nuugiryaraq-llu catngua? 
ROM.3.2	Tua-i amllelriamek tamaitgun. Ciuqliuluku, Agayutem Jews-aat nasvitai nallunarqelrianek. 
ROM.3.3	Qaillun-mi ilait ukvenrilkuneng, ukvenriluciata-qaa Agayutem piciucia asguranariciqaa? 
ROM.3.4	Watqapik! Agayun piciuli yuut tamarmeng piciunrilengraata; igausngaciatun, “Qanllerpegun ellualriarusqelluten, cirlakisqelluten-llu cuqcimallerpegun.” 
ROM.3.5	Tau͡gaam elluanrilucimta nasvakaku elluarucia Agayutem, qaillun qanerciqseta? Elluanrillekluku-qaa Agayun eq'ukutmek taicillranek wangkutnun? (Yuut qanlauciicetun qanertua). 
ROM.3.6	Watqapik! Qaillun-mi Agayutem nunam yui cuqcugngaciqaki? 
ROM.3.7	Tau͡gaam piciunritlemkun Agayutem piciucia pikaniqan, ciin cali cuqcimasia assiilngurtulriatun? 
ROM.3.8	Ciin-llu assiilnguq atunriceta assilriamek iqungqerrnayukluku, ilaita yuut picilirualauciicetun qanerniluta? Elluatun qanercetaarumaarkaugut.
ROM.3.9	Tua-llu-qaa, Jews-aarulriani-qaa elluanruukut? Qang'a, watqapik; ak'a qanellruunga yuut tamalkuita, Jews-aarungraata Jews-aarunrilengraata-llu, assiilnguum teguaqai; 
ROM.3.10	igausngaciatun: “Ellualriartaituq, atauciungraan, 
ROM.3.11	taringumalriartaituq, yualriartaunani-llu Agayutmek. 
ROM.3.12	Tamarmeng avtut, tamarmirrluteng-llu iqlutmurtut; assilriamek atulriartaituq, ataucirraunge'rmi. 
ROM.3.13	Igyarait ikingqaut qungutun, alunguteteng iqluyaramun atularait, qerrluit imangqertut ciissirpiit tuqunaitnek, 
ROM.3.14	qanrit imangqertut aniqlaatnek pagglungqerrsaramek-llu. 
ROM.3.15	It'gait cukalartut tuqucinaluteng, 
ROM.3.16	picurlak nangteqsaraq-llu tumyaraatnetuq, 
ROM.3.17	uitanqegcitem-llu tumyaraa nalluat. 
ROM.3.18	Qigciksunritaat Agayun iimeng ciuqerratni.”
ROM.3.19	Watua nallunrirarput alerquutem qanellra qulliliumakainun pimacia, tamalkuita yuut nepairesqelluki, nuna-llu tamalkuan Agayutem ciuqerrani pinarqelriarusqelluku. 
ROM.3.20	Taumek yuk ellualriarurrngaituq elliin ciuqerrani alerquutet atullratgun, tua-i assiilnguq alerquutet nallunairatgu.
ROM.3.21	Tau͡gaam maa-i Agayutem elluarucia nallunairumauq alerquutetgun pivkenani, nallunairutkengraatgu alerquutet prophet-aat-llu. 
ROM.3.22	Tua-i Agayutem elluarucia, ukveqellrakun Jesus Christ-am, ukverumalriani tamalkuitni, cangallrulriartailan; 
ROM.3.23	tua-i tamarmeng assiilngillruata, Agayutmi-llu ucurnarillerkarteng nuryagulluku. 
ROM.3.24	Ellait elluarimaut naklekutiikun cikiutekun, Jesus Christ-am akiliutellrakun. 
ROM.3.25	Tauna Agayutem tunaa ukveqellrakun auga cimiutekesqelluku. Maaggun Agayutem elluarucia nasvaumauq, takumcutaucimitun assiilnguut ak'allaat pellugcecamiki. 
ROM.3.26	Nallunairluku elluarucini mat'um nalliini, cali-llu Jesus-aam ukveqellrakun yuum ellualriarurucia.
ROM.3.27	Nauwa-tuall' yugngalucirput? Pikaunrituq. Ca pitekluku? Caliat-qaa pitekluki? Qang'a, ukveq pitekluku. 
ROM.3.28	Taumek elkartarput yuum ellualriarurucia ukverkun, alerquutet atullratgun pivkenani. 
ROM.3.29	Wall'u-qaa Jews-aat kiimeng Agayun Agayutkaat? Jews-aarunrilnguut-llu-qaa Agayutkaat? Aa-ang, Jews-aarunrilnguut-llu Agayutkaat. 
ROM.3.30	Agayun atauciungan; elliin-llu ellualriarurciiqai nuugiumalriit ukveratgun, nuugiumanrilnguut-llu tuaten ukverat pitekluku. 
ROM.3.31	Taumek-qaa alerquutet piunrircetaput maaggun ukverkun? Qang'a! Tau͡gaam, elkartaput alerquutet.
ROM.4.1	Qaillun tuall' qanerciqseta Abraham-aamek ciuliamten̄ek kemegtaq aturluku? 
ROM.4.2	Tua-i Abraham-aaq caliamikun ellualriarurtellrukuni, nanrararkangqerrsartuq, tau͡gaam Agayutem ciuqerrani pivkenani. 
ROM.4.3	Qaillun-mi qaneryaraq qanerta? “Abraham-aam ukveqaa Agayun, tamana-llu pitekluku elliinun ellualriaruuq.” 
ROM.4.4	Wani-wa calilria akingelartuq, cikiutekevkenaki, tau͡gaam nunuliutekluki. 
ROM.4.5	Tau͡gaam kina caliarilnge'rmi, ukveqkuniu-llu agayutailnguut ellualriarurtestiit, ukvemikun ellualriarurtuq. 
ROM.4.6	Tuaten-llu David-aam atawaqernia yuk, Agayutem ellualriarurcetellra, caliarikun pivkenaku: 
ROM.4.7	“Atawaqertut picurlautmeggnek au͡g'aricimalriit, assiilnguit-llu patumaluteng; 
ROM.4.8	atawaqertuq yuk, assiilngua Atanrem elliinun tucetenrilkii.” 
ROM.4.9	Nuugiumalriit-qaa nallaitgun mat'um atawaqaasqutem tusvikai, wall'u nuugiumanrilnguut-llu? Ellualriarunilararput Abraham-aaq ukvera pitekluku. 
ROM.4.10	Qaillun-mi ellualriarurcimaa? Nuugiumavailegmi-qaa wall'u nuugiumariluni? Nuugiumarillermini pivkenani, tau͡gaam nuugiumavailegmi. 
ROM.4.11	Nuugiumayaraq akurturaa elluarucimi nallunailkutii takarnarqutekluku-llu ukvemikun pikellni nuugiumavailegmi. Ellii ciuliarusqelluku tamalkuitnun ukvelrianun nuugiumanrilnge'rmeng ellualriarurtellrianun, 
ROM.4.12	Cali-llu nuugiumalrianun tuaten ciuliarurrluni, nuugiumallrat nalliikun pitkevkenaku, tau͡gaam cali maliggluku cikiutii ukverem ciuliamta Abraham-aam pikellra nuugiumavailegmi.
ROM.4.13	Akqun Abraham-aamun kinguvrinun-llu akqumalria, nuna tamalkuan kinguvanertaqesqelluku, alerquutetgun taillrunrituq tau͡gaam ukverem elluaruciakun. 
ROM.4.14	Tua-i alerquutet ciumurutestait paitangqerrarkaukata, ukveq caunrituq, akqun-llu catnguvkenani. 
ROM.4.15	Wani-wa alerquutet iqungqertut eq'ukutmek, tau͡gaam alerquucetailngurmi assiilngurtaituq. 
ROM.4.16	Taumek ukvermun tusngauq, akqutii naklekutekun piusqelluku kinguvrinun-llu tamalkuitnun nallunaitesqelluku, Alerquutet ciumurucestait nallaitgun pivkenaki, tau͡gaam imkut-llu Abraham-aatun ukvelriit, tamamta ciuliaqngamteggu, 
ROM.4.17	igausngaciatun. “Atanruvillgutkelrianun amllernun ciuliarurcetamken,” ciuqerrani Agayutem ukvekek'ngaan, tuqumalriit maktestiita piurcimanrilnguut-llu piurtestiita. 
ROM.4.18	Ukvemikun neryuniurtuq neryuniurnailengraan, atanruvillgutkelrianun amllernun ciuliarurtarkauciminek qanrucimallrucimitun, “Tuaten piugarkaugut kinguveten.” 
ROM.4.19	Ukvemikun piniarutenrituq temni umyuaqeng'e'rmiu, unguvallerkailnguq yuinarnek tallimanek allrakungami, Sarah-llu qingayuilnguq umyuaqeng'e'rmiu. 
ROM.4.20	Ukvenrilucim nalirrugcetenritaa Agayutem akqutiinek, tau͡gaam ukvemikun asvairiuq Agayun ucurnarivkarluku, 
ROM.4.21	nalirrukevkenaku Agayutem piyugngacia akqutminek. 
ROM.4.22	Tamana pitekluku “elluarucia elliinun elkarcimauq ukverakun.” 
ROM.4.23	Tau͡gaam man'a qaneryaraq, “Elliinun elkarcimauq,” ellii kiingan pitkevkenaku igausngauq, tau͡gaam wangkuta-llu pitekluta. 
ROM.4.24	Wangkutnun-llu elkarcimaciquq ukvekekumteggu Atanrem Jesus-aam unguirtestii tuqumek, 
ROM.4.25	tauna tuqucimalria assiilnguput pitekluki, makcecimaluni-llu elluarillerkarput pitekluku.
ROM.5.1	Taumek, ukverkun ellualriarurcamta, uitanqegcitengqertukut Agayutmi Atanemteggun Jesus Christ-akun. 
ROM.5.2	Elliikun unakarput ukvemteggun takumcukutii atuqengarput, angniutekluku-llu neryuniurutvut Agayutem ucurnarqucia. 
ROM.5.3	Cali-llu, nangtequteput quyatekaput, nalluvkenaku ilalciullemteggun asvairillerkarput, 
ROM.5.4	asvailuciq-llu naugilartuq ayuquciqegtaarmek, ayuquciqegtaar-llu neryuniurutmek. 
ROM.5.5	Neryuniurutem-llu qacuvallagtessngaitaakut Agayutem kenkii kuvumiin ircaqumten̄un Anernerkun Tanqilriakun cikiutiikun wangkutnun.
ROM.5.6	Cirlaullemta nalliini, Christ-am tuqutekellrui assiilngiumalriit. 
ROM.5.7	Nauwa yuk tuqungaituq ellualria pitekluku, assilria yuk tuqutekaqsarngataa. 
ROM.5.8	Tau͡gaam Agayutem kenkutni wangkutnun nasvagaa assiilngiumallemten̄i tuqutekevkarluta Christ-amun. 
ROM.5.9	Taumek, augakun ellualriarurcamta, nutaan anirtuumaciqukut elliikun Agayutem eq'uqertiinek. 
ROM.5.10	Wani-wa inglukestek'ngermikut, Qetunrami tuqullrakun kenegyagucakut, nutaan kenegyagucecimariluta unguviikun anirtuumaarkaugukut. 
ROM.5.11	Kiingan pivkenaku, tau͡gaam nunaniryugtukut Agayutmi, Atanemteggun Jesus Christ-akun, elliikun kenegyagutmek akurtullruamta.
ROM.5.12	Wani-wa yugkun ataucikun assiilnguq tekitellruciatun nunamun, tuqu-llu assiilngurkun, tuaten-llu tuqu sagcimauq yugnun tamaitnun, tamarmeng assiilngillruata. 
ROM.5.13	Assiilnguq nunami uitallruuq alerquutet taicimavailgata, tau͡gaam alerquucetailngurmi assiilnguq pimanrituq. 
ROM.5.14	Ilangcivkenaku tuqu yugnun atanrullruuq Adam-aamek ayagluni Moses-aaq engelkarrluku, Adam-aam assiilnguanek atunrilengraata, ayuqngaku tekitarkam. 
ROM.5.15	Tau͡gaam cikiun akiilnguq assiilnguum piatun ayuqenrituq, wani-wa yuum ataucim narurcillrakun amlleret tuqullrukata, amllenruuq Agayutem takumcukutii, cikiutii-llu naklekutekun, yugkun ataucikun Jesus Christ-akun pinruluni amllernun atuuguq. 
ROM.5.16	Cikiun-llu akiilnguq ayuqenrituq yuum taum ataucim assiilnguan iquatun. Assiilnguq atauciq cuqcimallermikun pinarqutengqertuq, tau͡gaam assiilnguut amlleng'e'rmeng cikiutekun akiilngurkun elluarucimek iqungqertut. 
ROM.5.17	Wani-wa, yuum ataucim assiilngillrakun tuqu elliinun atanrukan, pinruluteng naklekutmek angelriamek, elluarucim-llu cikiutiinek akiilngurmek akurturilriit, unguvami atanruciqut yugkun ataucikun Jesus Christ-akun.
ROM.5.18	Taumek ataucim yuum assiilnguan yuut tamalkuita pinarqelriarurcetellruciatun, tuaten-llu yuum ataucim elluarucian yuut tamalkuita pinarqenrilnguuvkarai unguvaarkaurtelluki-llu. 
ROM.5.19	Wani-wa yuum ataucim niisnganritellrakun amlleret assiilngilriarurcata, tuaten-llu cali yuum ataucim niisngallrakun amlleret ellualriarurciiqut. 
ROM.5.20	Alerquutet taillruut, assiilnguq misturisqelluku; tau͡gaam nani assiilnguq misturingraan, naklekun sagtuq pinruluni mistunruluni-llu. 
ROM.5.21	Tuaten assiilnguq atanrullruciatun tuqukun, tuaten-llu naklekun atanrusqelluku elluarucikun unguvamun nangyuilngurmun, Jesus Christ-akun Atanemteggun.
ROM.6.1	Qaillun tuall' qanerciqseta? Assiilngurkun-qaa ciumurciiqukut naklekun piusqelluku? 
ROM.6.2	Watqapik! Qaillun-mi wangkuta assiilngurmun tuqullrulriani, assiilnguq cali uitavikeciqseta? 
ROM.6.3	Nalluuci-qaa tamamta Christ-amun Jesus-aamun ilausngaluta anglluumalriani, elliin tuqullranun ilausngaluta angllullrucimten̄ek? 
ROM.6.4	Tua-i anglluryarakun tungmagcimaukut ilakluku tuqullranun, wani-wa Christ-atun tuqumalrianek maktaullertun, Aatam ucurnarquciakun, tuaten wangkuta-llu piyuanaurtukut nutaramek yuucingqerrluta.
ROM.6.5	Wani-wa elliinun ilausngakumta tuqullrakun ayuqluku, tua-i tuaten-llu cali ilausngaciqukut makyuciakun ayuqluku. 
ROM.6.6	Nallunrilamteggu yuucirput ak'allaq ilakluku kelistamun ussukcausngallruuq, tema assiilnguum pia piunriisqelluku, assiilngurmun pisten͞gunriisqelluta. 
ROM.6.7	Wani-wa tuqumalria assiilnguum cakenriraa. 
ROM.6.8	Tau͡gaam Christ-aq tuqullgutkekumteggu tuaten-llu unguvallgutkarkauluku ukvertukut. 
ROM.6.9	Nallunritukut Christ-aq tuqumalrianek maktaulleq tuqunqiggngailucia; tuqu elliinun atanrunrirtuq. 
ROM.6.10	Wani-wa tuqullermikun assiilngurmun tuqullruuq, ataucirqumek, tau͡gaam unguviimi Agayutmun unguvauq. 
ROM.6.11	Tuaten-llu elpeci, umyuarteqkici assiilnguum tungiinun tuqumaluci, tau͡gaam Agayutmun unguvaluci Christ Jesus-aami Atanemten̄i.
ROM.6.12	Taumek assiilnguq atanruvkanriciu temevcen̄i tuquarkaulriami, aglumacit niisngaksaunaki. 
ROM.6.13	Cali avateci assiilngurmun pivkanriciki, elluanrilngurnun saskukevkarluki, tau͡gaam Agayutmun tunluci tuqumalrianek unguilriacetun, avateci-llu Agayutmun tuniciki ellualriamun saskukevkarluki. 
ROM.6.14	Wani-wa assiilnguq elpecen̄un atanruarkaunrituq; alerquutet qulliliumanrilaci, tau͡gaam naklekutem qulliliumiici.
ROM.6.15	Tua-llu-qaa, assiilngirciqukut-qaa alerquutet qulliliumanrilatkut tau͡gaam naklekutem? Watqapik! 
ROM.6.16	Nalluarci-qaa kitumun tunkuvci elpecen̄ek teguarurucirci niisngallerpeciuggun, aipaagnun assiilngurmun tuqumek iqulegmun, wall'u niisngallerpeciuggun elluarucimek iqulegmun? 
ROM.6.17	Tau͡gaam quyanarquq Agayun, elpeci assiilngurmun teguarullrulriani maa-i niisngalriarurcavci ircaqurpeciuggun elitnaurutmun elpecen̄un taicimalriamun. 
ROM.6.18	Assiilngurmek-llu angicimaluci, elluariyaramun pisten͞gurcavci. 
ROM.6.19	Yuum piciryaraatun qalartua, tua-i pinialuciatun kemegpeci. Ciungani avateci tunellrucirpecetun menuurrnarqelriamun assiirusngiinarluci, tuaten maa-i avateci tunkiciki elluaryaramun kencignarillerkarpecen̄un. 
ROM.6.20	Assiilngurmun teguarullerpecen̄i, elluaryaram ataniumanritaaci. 
ROM.6.21	Tua-i-llu tamakut, maa-i kasnguksaguskengaci imumi ayuquciqellerpecen̄i camek unangvikellruceciki? Tuqumek tau͡gaam iqungqertut. 
ROM.6.22	Tau͡gaam maa-i assiilnguum teguaqenriaci Agayutmun-llu pisten͞gurcavci, elluaryaramek unanguci, iqungqerrarkauluni unguvamek nangyuilngurmek. 
ROM.6.23	Wani-wa assiilnguq akiliutengqertuq tuqumek, Agayutem tau͡gaam cikiutii wangkutnun unguvauguq nangyuilnguq Jesus Christ-akun Atanemteggun.
ROM.7.1	Nalluarci-qaa anelgutmaa, (alerquutet elisngastait qalarutanka), qaillun alerquutem ataniumacia yuk unguvallran taktaciatun? 
ROM.7.2	Nauwa arnaq uingqellria uiminun qillengqauq alerquutetgun unguvallran taktaciatun; tau͡gaam uinga yuunriqan, alerquutem pegtaa uinga pitekluku. 
ROM.7.3	Taumek, uinga unguvaluku, allamek kassuuskan, aterpagciiqaat akusrarutekevkartem̄ek. Tau͡gaam uinga yuunriqan, angicimauq tuaken alerquutmek, allamek-llu kassuuteng'e'rmi akusrarutekevkanrituq.
ROM.7.4	Tuaten-llu, anelgutmaa, alerquutet tungiitnun tuqullruuci Christ-am temiikun, allamun kassuutesqelluci, taumun tuqumek makcecimallermun, atsanek naugisqelluta Agayutem pikainek. 
ROM.7.5	Kemegmi uitallemten̄i, assiilnguum aglumayullra, picirkiutni aturluku, caliangqellruut tememten̄i naugisqelluta atsanek tuqumun. 
ROM.7.6	Tau͡gaam maa-i alerquutnek angicimaukut, tuquluta teguaqestemten̄un, kevgiuresqelluta nutaramek yuucingqerrluta, ak'allat igat aturluki pivkenata.
ROM.7.7	Camek tua-llu qanerciqseta? Alerquutet-qaa assiilnguugut? Agayutem pivkanrilliu. Watqapik! Tau͡gaam, alerquucetailkan cam assiilnguucia nalluyarqa. Ayariyaraq nalluyarqa qanrutenrilkatnga alerquutet, “Ayariyaqunak.” 
ROM.7.8	Tau͡gaam assiilnguq, alerquutetgun pillerkangqerrluni, ayarivkaraanga ayuqenrilngurnek. Alerquutaunani assiilnguq tuqumauq. 
ROM.7.9	Ciungani alerquutaunii unguvallruunga, tau͡gaam alerquutet piurcata, assiilnguq unguirtuq, wiinga-llu tuqullruunga; 
ROM.7.10	alerquun-llu elkarcimalleq unguvamun, wangni tuqumek iqungqertuq. 
ROM.7.11	Tua-i assiilnguq, pillerkangqerrluni alerquutekun, iqluanga, tamaaggun-llu tuqullua. 
ROM.7.12	Taumek alerquutet tanqilriaruut, picirkiutet-llu tanqilriaruluteng, elluarluteng assirluteng-llu. 
ROM.7.13	Taumek-qaa assilria, taitellruuq tuqumek wangnun? Watqapik! Tau͡gaam assiilnguq, tuqumek caliuq wangnun assilriakun alerquutekun, assiilnguum assiilnguucia alaitesqelluku, alerquutekun-llu arcarisqelluku. 
ROM.7.14	Nallunritarput Alerquutet anernellauciat, wiinga tau͡gaam kemegtaugua, assiilngurmun tunumalua. 
ROM.7.15	Taringumanritanka calianka, piyullrenka caliaqenrilamki, tau͡gken uumiklemnek, caliyuglua. 
ROM.7.16	Wani-wa calikuma cucukenrilkemnek, nallunritaqa Alerquutet assiuciat. 
ROM.7.17	Taumek wangnek atunritanka, tau͡gaam assiilnguum wangnelnguum caliaqai. 
ROM.7.18	Tuaten nallunritaqa wangni (kememni) assilriartailucia, assilria cucuksaaqaqa, tau͡gaam aturciigataqa. 
ROM.7.19	Atunrilamku assilria piyulqa, tau͡gken assiitellria cucukenrilkeka aturluku. 
ROM.7.20	Wani-wa cucukenrilkeka atuqumku, wangnek pinritaqa, tau͡gaam assiilnguum wangnelnguum caliaqaa.
ROM.7.21	Tua-i naspecimariaqa man'a, elluaq atungnaqaqamku, assiilnguum nayularaanga. 
ROM.7.22	Wani-wa qamaggun ircaqumkun Agayutem alerquutii angniutekaqa, 
ROM.7.23	tau͡gaam tangertua tememni allamek, alerquutmek inglukilrianek, umyuama alerquutainun, teguarurrlua-llu assiilnguum alerquutainun tememni uitalrianun. 
ROM.7.24	Nakleng wiinga! Kia aviuciiqanga waken tuqum temiinek? 
ROM.7.25	Quyavikaqa Agayun Jesus Christ Atanemteggun. Taumek wii wangnek kevgiurqa Agayutem alerquutii umyuamkun, tau͡gaam kememkun kevgiurluku assiilnguum alerquutii.
ROM.8.1	Taumek watua pinarqelriartaituq kinkunun imkunun Jesus Christ-amelngurnun (kemgem piyullrakun pektenrilngurnun, tau͡gaam Anernerkun). 
ROM.8.2	Wani-wa alerquutiin Anernerem, unguvam pian angitellruanga alerquutainek assiilnguum tuqum-llu. 
ROM.8.3	Alerquutet pisciigalkiit, kemegkun pinialiami, Agayutem nakmiin Qetunrani taivkaraa assiilngiumalriacetun, assiilnguq pitekluku, pinarqevkarluku-llu assiilnguq kemegmi. 
ROM.8.4	Alerquutem assilriim pisqumallra wangkutni qaqitesqelluku, kemgem piyullrakun pektenrilngurni, tau͡gaam Anernerem piyullrakun. 
ROM.8.5	Wani-wa kemegkun yuulriit kemegtaat umyuaqelarait, tau͡gaam Anernerkun yuulriit Anernellaat umyuaqelarait. 
ROM.8.6	Kemegtaam-wa cumigutellra tuquuguq, tau͡gaam Anernellaam cumigutellra uitanqegcitnguuq unguvauluni-llu. 
ROM.8.7	Tuaten kemegtaam cumigutellra inglukutnguuq Agayutmun; Agayutem pisqutiinun maligtaqutenrituq, tua-i pingailami. 
ROM.8.8	Kemegkun-llu yuulriit ilukegcivkarciigataat Agayun.
ROM.8.9	Tau͡gaam Agayutem Anernera ilumuuluni elpecen̄elkan kemegtaunrituci, Anernellauguci. Yuk Christ-am Anerneranek piilkan, elliin yuk'enritaa. 
ROM.8.10	Tau͡gaam Christ-aq elpecen̄elkan, temsi tuqumangraan assiilnguq pitekluku, anernerci unguvauq elluaryaraq pitekluku. 
ROM.8.11	Jesus-aam unguirtestiin Agayutem Anernera elpecen̄elkan, unguirtestiin-llu temsi tuquarkaq cali unguvavkarciqaa Anernemikun elpecen̄elngurkun.
ROM.8.12	Taumek anelgutmaa, pinarqutengqertukut, kemegmun pivkenata, kemgem piyullrakun piarkauvkenata. 
ROM.8.13	Tua-i kemgem piyullrakun yuukuvci, tuquciquci, tau͡gaam Anernerkun kemegtaam caliari tuquskuvciki unguvaciquci. 
ROM.8.14	Wani-wa tamarmeng Agayutem Anernerakun ciuliqagcimalriit Agayutem yukai. 
ROM.8.15	Tua-i ciuniullrunrituci teguaruyaram yuucianek civuuranqigtellerkarpecen̄un, tau͡gaam irniarurcaram yuucianek ciuniullruuci kaigalaucimcetun, “Abba! Aata!” 
ROM.8.16	Anerneq ellminek nallunairiuq anernemten̄un irniarucimten̄ek Agayutmun. 
ROM.8.17	Irniarukumta-llu, paitarkalguukut, Agayutmek paitarkarluta Christ-aq ilakluku, nangteqellgutkekumteggu tuaten ilakluku cali ucurnarivkaumaarkauluta.
ROM.8.18	Umyuartequa mat'um nunam nangteqnai pitassiarucunaitut ucurnaanun Agayutem, alairarkamun wangkutnun. 
ROM.8.19	Piurcimalria tamarmi utaqalgirtuq nerinikqapiggluku Agayutem irniarin alaillerkaat. 
ROM.8.20	Piurcimalria tuquarkauluni elkarcimauq, ellmi piyullermikun pivkenani tau͡gaam elkartestiin pisquciatun neryuniurutengqertelluku; 
ROM.8.21	tua-i piurcimalria tuaten angiciiquq tuqum qillerqumallranek Agayutem-llu irniarin angicimallratnun ucurnarqelriamun ilaulluteng. 
ROM.8.22	Nallunritarput tamarmi piurcimalriim yuuniallra teggiurcilriatun man'a engelkarrluku. 
ROM.8.23	Piurcimalria-llu kiimi pivkenani, tau͡gaam wangkuta-llu, avalingqellriani naugiqarraallrinek Anernerem, yuuniarmiukut utaqallemten̄i irniarurtellerkamten̄ek, tememta-wa ut'rucimallerkaatnek. 
ROM.8.24	Mat'umi neryuniurutmi anirtuumaukut. Wani-wa alailnguum neryuniurutkellra neryuniurutngunrituq. Kia neryuniurutekciqau tangellni? 
ROM.8.25	Tau͡gaam neryuniurutkekumteggu tangenrilkevvut, utaqaurciqerput qacuiqsaunata.
ROM.8.26	Tuaten-llu Anernerem piniatellemten̄ek ikayuumaakut, elluarrluku piicallerkarput nalluamteggu, tau͡gaam Anernerem tungaunani kaigataakut umyuamikun uqamaunani qanrutkesciigalngurmek. 
ROM.8.27	Elliin-llu yuvriumastiita yuut ircaqruita, nallunritaa Anernerem umyugaa, tua-i Anernerem kaigacaki ellualriit Agayutem pisquciatun.
ROM.8.28	Nallunritarput tamaitni Agayutem calilaucia assilrianek kenkestem̄inun, kelgumalrianun pillerkiullermitun. 
ROM.8.29	Ciunguluku nallunrilken̄i, ciunguluku-llu elkartai Qetunramitun ayuqucingqerresqelluki amaqliusqelluku-llu tauna anelgutkerugalriani. 
ROM.8.30	Ciunguluku-llu elkartellni kelgai; kelellni-llu elluarivkarai; elluarivkallni-llu ucurnarivkarai.
ROM.8.31	Qaillun tua-llu qanerciqseta mat'umun? Agayun ilikestekekumteggu, kia inglukciqakut? 
ROM.8.32	Elliin nakmiin Qetunrani qunukevkenaku cikiutekngaku wangkuta tamamta pitekluta, elliikun-qaa cali canek tamaitnek cikirngaitaakut? 
ROM.8.33	Kina picetaaruciyunarqa Agayutem cucukek'ngainek? Agayun kiimi ellualriarurcilria. 
ROM.8.34	Kina pinarqelrianun picirkiristen͞gua? Christ-aunrituq-qaa tuqulleq, wani-wa imna unguilleq, maa-i-llu Agayutem tallirpiani uitalria kaigalluta. 
ROM.8.35	Kia avvuciiqakut Christ-am kenkiinek? Arenqiallugutem-qaa, wall'u nanikuayaram, wall'u nangtaunam, wall'u piitnam, wall'u nuuqitem, wall'u aarnarqelriim, wall'u saskulluarqucaram? 
ROM.8.36	Igausngaciatun, “Elpet pitekluten erenrem taktaciatun tuqucimaukut, ayuqukut qusngitun tuqucimaarkatun.” 
ROM.8.37	Qang'a, tamakut-wa pingusngaitaitkut, kenkestemta ikayuuciatun. 
ROM.8.38	Wani-wa wii nalirrukenritaqa, tuqumun wall'u unguvamun mat'umun, wall'u an'gilanun, wall'u atanrulrianun, wall'u pinirpaulrianun, wall'u canun maanelngurnun, wall'u canun piarkanun, 
ROM.8.39	wall'u canun quyilrianun, wall'u canun aciqvanelngurnun, wall'u canun allanun piurcimalrianun, avvutarkaunrilucirput Agayutem kenkiinek Christ-ami Jesus-aami Atanemten̄i uitalriamek.
ROM.9.1	Piciulriamek qanertua Christ-akun, iqluvkenii; umyuaqegtaarama nallunairaanga Anernerkun Tanqilriakun, 
ROM.9.2	angtuamek angniilucimnek cakviurrlainaucimnek-llu ircaqumkun, 
ROM.9.3	anelgutenka pitekluki, nakmiin ilanka Jews-aarullgutenka aniqlaamallrat, Christ-amek-llu ayakumallrat, wangnun tut'esqumayaaqluku. 
ROM.9.4	Israel-aaruata, ellaita-llu pikngatgu irniarurcaraq, ucurnarquciq, akquyutet-llu, Alerquutet, agayuyaraq, akqutet-llu; 
ROM.9.5	ellaita-llu ilakait ciuliat, Christ-aq-llu kemegkun yuullgutkelriit ilakluku. Agayun, cam tamarmi Atanra, nanraumali akwarpak. Amen. 
ROM.9.6	Tau͡gaam umyuarteqenritelta Agayutem qaneryaraa tukniacukluku. Wani-wa Israel-aamek kinguvang'e'rmeng tamarmirrluteng Israel-aunritut. 
ROM.9.7	Kinguveqengraateng-llu Abraham-aam tamarmirrluki irniaqenritai; tau͡gaam “Isaac tumekluku kinguverkaten elkarcimaarkaugut.” 
ROM.9.8	Wani-wa kemegkun yuurtellriit Agayutem irniaqenritai, tau͡gaam akqutkun yuurtellriit elkarcimaut kinguverkauluteng. 
ROM.9.9	Waniwaungan akqutem qanellra, “Allamiku mat'um nalliini tainqigciiqua, Sarah-llu qetunrangciquq.” 
ROM.9.10	Una kiimi pivkenani, tau͡gaam Rebecca-llu qingallermini (malrignek) angutekun ataucikun Isaac-aakun. 
ROM.9.11	(Anvailgagnek, camek-llu assilriamek wall'u assiilngurmek aturpailgagnek, Agayutem picirkiutii cucukiciakun ciumuutesqelluku, caliat pitkevkenaki, tau͡gaam elliin kelgicia pitekluku.) 
ROM.9.12	Aanii qanrucimauq, “Amaqliim kevgiurciqaa kinguqlini.” 
ROM.9.13	Igausngaciatun, “Jacob-aaq kenkaqa, tau͡gaam Esau eq'ukaqa.”
ROM.9.14	Camek tua-llu qanerciqseta? Agayun-qaa elluanrilngurmek piuq? Watqapik! Agayutem tuaten pivkanrilliu! 
ROM.9.15	Nauwa Moses-aamun qanellruuq, “Takumcukeka takumcukciqaqa, naklekeka-llu naklekciqaqa.” 
ROM.9.16	Taumek yuum piyullranun wall'u pingnaqellranun atanrituq, tau͡gaam Agayutem takumcukutiinun. 
ROM.9.17	Tua-i qaneryaram qanrucaku Pharaoh, “Nangercimauten man'a pitekluku piniqa nasvaumasqelluku elpegun, atqa nunam qaingani tamiini qanrutkumaarkauluku.” 
ROM.9.18	Taumek piyugaqami yuk takumcuk'laraa, piyugaqami-llu yuum ircaqrua tegg'ivkalaraa.
ROM.9.19	Qanerciqsaaquten wangnun, “Ciin pinarqutkamek cali nataqut'larta? Kia-llu narurciiqau pisqutii?” 
ROM.9.20	Usuuq, yuunge'rpet cauyuksit? Agayun-qaa kiumrayugngaan? Piliaqumalria-qaa piliaqestem̄inun qanerciquq waten, “Ciin tuaten ayuqlua taqsia?” 
ROM.9.21	Qikuliurtem-qaa umyugiutesciigataa qiku, ilii caliaqellerkaanek caqumun tangnirqellriamun, ilii-llu caarrliviuluku? 
ROM.9.22	Tau͡gaam Agayutem, eq'uqerten̄i nasvagyugngang'e'rmiu, nallunrircecugngang'e'rmiu-llu piyunarqucini, ilalcilriatun nerinisngialliqutekenritai eq'uqertem caqumakai piunrirarkamun taqumalriit. 
ROM.9.23	Nallunaitesqelluku assiucini angtatailnguq, takumcukutem caquini imiusngalriit, ciunguluku uptellni ucurnarillerkaatnun. 
ROM.9.24	Wangkuungramta-llu, kelellrini, Jews-aarrlainaat pivkenaki, Jews-aarunrilnguut-llu cali. 
ROM.9.25	Qanellruciatun 
ROM.9.25	“Yuk'enritellrenka
ROM.9.25	‘Yumnek’ tuqlurciqanka,
ROM.9.25	kenkenritelqa-llu tuqlurciqaqa
ROM.9.25	kenkek'ngamnek.
ROM.9.26	Nani-llu qanrutkumallrung'e'rmeng, ‘Yuk'enritamci,’
ROM.9.26	tuani Agayutem unguvalriim yuinek aprumaarkaugut.”
ROM.9.27	Isaiah-m-llu qayagatkai Israel-aarmiut: “Israel-aam yui imarpiim qau͡gyaitun amllertang'e'rmeng, aminakuarraat nallmegteggun anirtuumaciqut; 
ROM.9.28	wani-wa Atanrem anucimirqecetaarun nunamun tuc'eciiqngaku, mulngakevkenani patagmek.” 
ROM.9.29	Isaiah-m-llu qanrutkellruciatun ciunguluku, “Quyungqarugalriit Atanrata kinguverkamten̄ek pillrunrilkakut, Sodom-aatun ayuqsartukut, Gomorrha-tun-llu piunriumaluta.”
ROM.9.30	Qaillun tua-llu qanerciqseta? Jews-aarunrilnguut-qaa, elluaryaraq pingnaqenrilngermegteggu, unakaat, wani-wa elluaryaraq ukverkun; 
ROM.9.31	tau͡gken Israel-aat, alerquutetgun elluaryaraq pingnaq'ngermegteggu, alerquutetgun unakesciigataat. 
ROM.9.32	Ciin? Tua-i ukverkun pingnaqenrilamegteggu, caliaratgun tau͡gaam alerquutet. Teggalquq paallautngutuli paallagvikngamegteggu, 
ROM.9.33	igausngaciatun, “Tangerrluku, Zion-aami teggalqumek elkarciunga yuut paallautekaatnek, qiurmek-llu iqutekaatnek; elliinun-llu ukvelria kiaresngiatellerkaminun tekiusngaituq.”
ROM.10.1	Anelgutmaa, ircaquma piyuumiutii kaigatka-llu Agayutmun, Israel-aanun piuq, anirtuumasqelluki. 
ROM.10.2	Nallunritaqa piyuumiutengqerruciat Agayutmun, tau͡gaam taringevkaumanritut. 
ROM.10.3	Nalluamegteggu elluaruciq Agayutem cikiutii, ellmeggnek-llu elluarillerkarteng pingnaqngamegteggu, Agayutem elluarucianun tunenritut ellmeggnek. 
ROM.10.4	Tua-i Christ-aq Alerquutet iqukaat, tamarmeng ukvengqellriit ellualriarurtesqelluki.
ROM.10.5	Moses-aaq igallruuq, kina Alerquutet atullratgun elluangnaqellria yuuciqniluku tamakutgun. 
ROM.10.6	Tau͡gaam elluaryaraq ukverem pia qanertuq, Qaneryaqunak ircaqurpegun, “Kina-kiq qilagmun mayurniarta?” (wani-wa Christ-aq atrautnaluku). 
ROM.10.7	Wall'u “Kina-kiq-llu camavet atrarniarta?” (wani-wa Christ-aq nuggnaluku tuqumek). 
ROM.10.8	Tau͡gaam qaillun qanerta? “Qaneryaram nayuraaten, qerrlugpeni, ircaqurpeni-llu” wani-wa ukverem qaneryarartaa qalaruteklerput. 
ROM.10.9	Qerrlugpegun Jesus-aaq qanrutkekuvgu Atanruniluku, ircaqurpegun-llu ukvekekuvgu Agayutmun unguircetellrucia tuqumek, anirtuumaciquten. 
ROM.10.10	Tua-i yuk ircaqumikun ukvelaami ellualriarurrluni, qerrlugmikun-llu nallunairilartuq anirtuumaluni-llu. 
ROM.10.11	Qaneryaraq qanertuq, “Elliinun ukvelria kasnguyugngaituq.” 
ROM.10.12	Tua-i ayuqngameng Jews-aarung'e'rmeng Greek-aarung'e'rmeng-llu; atauciq Ataneq tamarmeng ataneqaat, cikiutek'larai-llu tukuutni tamalkuitnun kaigavikestem̄inun. 
ROM.10.13	Tua-i, “Kina imna kaigalria Atanrem atranun anirtuumaciquq.”
ROM.10.14	Qaillun-mi yuut kaigavikeciqatgu ukvervikenrilkesseng? Qaillun-mi-llu ukvervikciqatgu niiteksailkesseng? Qaillun-llu niiciiqat qaneryariurtaunateng? 
ROM.10.15	Qaillun-llu yuut qaneryariurciqat ayagcecimavkenateng? Igausngaciatun, “Quyanaqvagtat it'gait qaneryariulriit qaneryaraqegtaarmek!” 
ROM.10.16	Tau͡gaam tamarmeng Gospel-aaq niisngaksaitaat; Isaiah-m qanellruciatun, “Ataneq, kina ukverta niitellerminek wangkutnek?” 
ROM.10.17	Tuaten yuk ukvenglartuq niitellerminek, niitelartuq-llu Christ-am qaneryaraan qalarutkumallrakun. 
ROM.10.18	Tau͡gaam apnaamci, niiteksaitut-qaa? Aa-ang, niitellruut, wani-wa “Eriniit sagtuq nunam qaingani tamiini, qaneryarait-llu ellam iquanun.” 
ROM.10.19	Cali apnaamci, Israel-aat-qaa taringellrunritut? Ciumek Moses-aaq qanellruuq, “Caunrilkengarpeciuggun yugteggun ciknavkarciqamci, atanruvilegteggun-llu usviilngurteggun qenqerceciiqamci.” 
ROM.10.20	Kinguakun-llu Isaiah kalivyugpek'nani qanertuq, “Yuartekenrilkem̄a nataqaatnga, nasvaglua-llu wangnek apyutestekenrilkemnun.” 
ROM.10.21	Tau͡gaam Israel-aat qanrutkai waten, “Erenrem taktaciatun talligka yagingaagka niicunrilngurnun inglulitellrianun-llu.”
ROM.11.1	Apnaamci: Agayutem-qaa yun'i pegtai? Qang'a! Wiinga-llu Israel-aaruunga, Abraham-aam kinguveqlua, Benjamin-aam-llu yuin ilaklua. 
ROM.11.2	Agayutem pegtenritai yun'i ciunguluku cucukellni. Nalluarci-qaa qaneryaram qanrutkellra Elijah, qaillun kaigallra Agayutmun Israel-aat inglukluki? 
ROM.11.3	“Ataneq, prophet-aat kevgaten tuqutait, navgurluki-llu ekuaviten, wii kiima ellirtua, tuqutengnaqaatnga-llu.” 
ROM.11.4	Tau͡gaam cauga Agayutem kiutii elliinun? “Yungqertua malrunlegnek tiissitsaanek Baal-amun ciktaaqsailngurnek.” 
ROM.11.5	Tuaten-llu maa-i aminakuartangqertuq naklekutekun cucukumalrianek. 
ROM.11.6	Tau͡gaam naklekutekun pimakuni, caliatgun pimanrituq; caliakun pimakan, naklekun naklekutngunrirciquq. 
ROM.11.7	Qaillun tuall'? Israel-aat yuallerteng unakellrunritaat, cucukumalriit unakaat, tau͡gaam ilait elpegiutut. 
ROM.11.8	Igaumaciatun, “Agayutem murilkenritmek cikillrui, iingit tangrrutesciiganateng, ciutait-llu niitesciiganateng erneq man'a engelkarrluku.” 
ROM.11.9	David-aaq-llu qanellruuq, “Nerevkariciat umyugaunateng negatun ayuqlirili, kapkainartun-llu, petmigtun-llu, akinaurutngurrluni-llu ellaitnun! 
ROM.11.10	Iingit takvialivkaumalit tangrrutesciigaliluteng, tunuit-llu qulugngarrlainarluteng.”
ROM.11.11	Taumek apnaamci, paallallruut-qaa iquluteng-llu? Qang'a! Tau͡gaam inerciigaluciatgun anirtuun tekitellruuq Jews-aarunrilngurnun, ciknavkarluki Israel-aat. 
ROM.11.12	Wani-wa inerciigaluciat tukuutngukan ellamiunun, pisciigaluciat-llu tukuutngukan Jews-aarunrilngurnun, qaillun-mi amllenrulriamek ilakliiyuciat pitaniarta?
ROM.11.13	Waniwa qanertua elpecen̄un Jews-aarunrilngurnun. Agayumanrilngurnun ayagcetaungama, caliaqa misturivkaraqa. 
ROM.11.14	Jews-aarullgutenka ayuqniarcetnaluki, ilait anirturnayukluki. 
ROM.11.15	Wani-wa ayakumallrat kenegyagutngukan ellamiunun, cauciqa ciuniurumallrat? Unguirutnguciquq tau͡gaam tuqumek.
ROM.11.16	Urtaq ciuqliq kencignarqelriarukan, tuaten-llu tamalkurmi urtaq piciquq, acilquq-llu kencignarqelriarukan, avayat-llu tuaten piciqut.
ROM.11.17	Tau͡gaam olive-aam avayain ilait au͡gaumakata, elpet-llu, olive-aam yuilqurmiutaam avayangaariin, usgucimakuvet enaitnun mecuanek-llu pillgucirluki, 
ROM.11.18	pivaksaqunak avayanun. Pivakekuvet, neq'akiu acilqumek aulukinrilucin, tau͡gaam elpet aulukumacin acilqumek. 
ROM.11.19	Qanerciqliuten, “Avayat ilait au͡g'allruut usguliutesqellua wiinga.” 
ROM.11.20	Tamana piciuguq. Au͡gaumallruut ukvenrilucirteng pitekluku, tau͡gaam elpet asvaituten ukverkun kiingan. Taumek pivaksaqunak, tau͡gaam qigcigyugluten. 
ROM.11.21	Wani-wa Agayutem takumcukenriluciatun avayat nutemllaat, tuaten-llu elpet takumcukngaitaaten. 
ROM.11.22	Tangerrluku Agayutem naklegtaucia, alingnarqucia-llu; avtellrianun alingnaqluni, tau͡gaam elpet tungevnun naklegtarluni, naklekutiini Agayutem uitaurquvet; pinrilkuvet elpet-llu au͡gaumanayukluten. 
ROM.11.23	Tuaten-llu ellait ukvenrilucirmeggnek ut'reskuneng usguliucimaciqut, tua-i Agayutem usgutenqigtellerkaat caperqenrilaku. 
ROM.11.24	Wani-wa au͡gaumallrukuvet olive-aam napaanek yuilqurmiutarmek, usgucimaluten-llu, nutem ilakenrilkevnun nauceciimalriamun napamun olive-aamun, qaillun pitalriamek nutem avayallri ataam usgucimaarkaugat nakmiin tememeggnun napamun?
ROM.11.25	Umyuarpeciuggun pivaknayukluci, ilamaa, mat'umek nallunrircetqataramci nallunriumanrilngurmek. Israel-aat ilait taringesciigatevkaumaut, Jews-aarunrilnguut naamarillerkaat engelkarrluku. 
ROM.11.26	Tuani Israel-aat tamarmeng anirtuumaciqut; igausngaciatun, “Anirturilria tekiciiquq Zion-aamek, elliin au͡g'arciqaa agayutaitnaq Jacob-aam yuinek. 
ROM.11.27	Man'a-llu akquyutekciqaqa ellaitni, assiilnguitnek au͡g'ariskumki.”
ROM.11.28	Gospel-aakun Agayutem taukut inglukestekai, elpeci atawakarpecen̄ek; tau͡gaam cucukumallratgun kenkai ciuliarit pitekluki. 
ROM.11.29	Tua-i Agayutem cikiqengellni kelgillni-llu pinricen̄arngailaku. 
ROM.11.30	Niisnganrilngerpeci Agayutem elpecen̄ek takumcukiciatun, ellait niisnganriluciat pitekluku. 
ROM.11.31	Tuaten-llu ellait maa-i niisngaksaitut, takumcukumallerpeciuggun, ellait-llu takumcukumasqelluki. 
ROM.11.32	Wani-wa Agayutem ayuqluki ilakliiyutai niisnganrilngurtun, tamalkuita takumcuknaluki.
ROM.11.33	Atam et'uqapigtacia Agayutem elisngacian nallunrilucian-llu! Qanercetaaryarai yuarciiganateng, tumyarai-llu ayuqucingesciiganateng! 
ROM.11.34	“Kia Atanrem umyugaa nallunritellruagu? Wall'u kina ayuqucirturtekellruagu? 
ROM.11.35	Kia-llu ciumek cikirtau, akiliumaarkauluni?” 
ROM.11.36	Wani-wa elliinek, elliikun-llu, elliinun-llu cat tamarmeng piugut. Ellii nanraumali akwarpak! Amen.
ROM.12.1	Taumek, qarutaaramci anelgutkelriani, Agayutem takumcutaucia pitekluku. Temci tunesqelluki agayussuutekluki, unguvaluki, menuunaki, Agayutmun-llu akurtuyunaqluki; waten ayuqelriamek agayuyaramek pinarquci. 
ROM.12.2	Mat'umun-llu nunamun eluciliumavkenaci, tau͡gaam allaurrluci umyualinqigtellerpeciuggun, nasvagnaluku Agayutem pisqutii assilria, akurtuyunarqelria-llu, tamalkuulria-llu. 
ROM.12.3	Tua-i qanertua, naklekutekun wangnun tunumalriakun, tamarpecen̄un, kina imna umyuarteqesqevkenaku ellminek quyinrurrluni. Tau͡gaam umyuarteqesqelluku ayuqucini murilkelluku; tuaten Agayutem cikiumataciatun ukvermek yuut pitarrluki. 
ROM.12.4	Wani-wa amllernek avatengqertukut ataucimi tememi, tamalkurmeng-llu avatet ayuqenrilngurnek piyarangqerrluteng. 
ROM.12.5	Tuaten-llu wangkuta, amllengramta, ataucimek temengqertukut Christ-ami, allakaqtaarluta-llu avatellgutkukut. 
ROM.12.6	Cikiutengqertukut-llu ayuqenrilngurnek, naklekutem wangkutnun tunumalriim pisquciatun; ilait qallacaramek, kitaki qallatnaurtukut ukvertacimcetun. 
ROM.12.7	Wall'u kevgiurturyaramek, kitaki kevgiurarput urenkellaut; wall'u elitnauristekaulria, elitnaurillni urenkekiliu; 
ROM.12.8	wall'u qarutaaristekaulria, qarutaallni urenkekiliu; cikirturilria, cikirturili qunuvkenani; atanirturilriim, atanirtullni aulukekiliu elluarrluku; takumcutalria, takumcutarli tengruluni.
ROM.12.9	Kenka piuli malrugnek umyuangqerpek'nani. Assiilnguq pelleryagulluku; assilria paukluku. 
ROM.12.10	Elluarrluci kenkulluci atunem anelgutkelriatun, nanramun alla cingluku; 
ROM.12.11	caliami qacuiqsaunani; anernermikun tengruluni; Ataneq kevgiurluku. 
ROM.12.12	Neryuniurutmi angniqili; arenqiallugtem̄i cangayunrilli; piicalaqili qacuiqsaunani. 
ROM.12.13	Agayumalriit ikayuqiliki piilutaitnek, allaniuryunqeggluni-llu. 
ROM.12.14	Nangtesteten atawaqaasqiki; atawayulaqina, aniqlaayuunak-llu. 
ROM.12.15	Angnilriit angnillgutekluki; qialriit qiallgutekluki. 
ROM.12.16	Umyuallgutekluci atunem; ucurnarqelriit cucukevkenaki, tau͡gaam niugteng niukekait ilagarluki. Elpecen̄ek picalqukevkenaci. 
ROM.12.17	Yuk akinauryaqunaku assiilngurmek assiilnguullgutiinek. Umyuarteq'laqici yugni tamaitni atawakekaitnek. 
ROM.12.18	Piyunarqekan, piyunarqetacirpeciuggun yugnun tamaitnun paggluunaci. 
ROM.12.19	Kenkumalriani, elpecen̄ek akinauryaqunaci, tau͡gaam Agayutem eq'uqertiinun tunluku, igaumiin, “Akinauryaraq wii pikaqa; wiinga akinaurciqua,” qanertuq Ataneq. 
ROM.12.20	Tau͡gaam inglun kaikan, nerevkarru; meqsukan, merr'isgu; tuaten piluten qamiqurranun kenernek ellilariciquten. 
ROM.12.21	Assiilngurmun cirlakevkarpek'naci, tau͡gaam assiilnguq cirliqevkarluku, assilriakun.
ROM.13.1	Yuk tamarmi niisngakili atanrulrianun, wani-wa atanrulriartailan Agayutem pisqumanrilkiinek. Maa-i-llu ataneput piyunarqucimek cikiumaut Agayutmek. 
ROM.13.2	Taumek atanernek inglukilria inglukiuq Agayutem elkartellrinek, inglukilriit-llu qanercetaarumaarkaugut. 
ROM.13.3	Wani-wa atanrulriit alingnarqenritut ellualrianun, tau͡gaam elluanrilngurnun. Aliksuumiicaaqan-qaa atanrulria? Kitaki elluarrlainarnek calikina, nutaan elluaknauraaten, 
ROM.13.4	wani-wa Agayutem pistekaa elpet pitekluten atawaullerkarpenun. Tau͡gaam assiilngurmek calikuvet, alingi, wani-wa ellii elliinginaq saskungqenrilan; Agayutem pistekngani, anucimirqecetaalarai elluanrilngurnek calilriit. 
ROM.13.5	Taumek niisnganarquci anucimirqecetaarun alingnarqelria kiingan pitkevkenaku, tau͡gaam cali civuurataitellerkarci pitekluku. 
ROM.13.6	Tamana-llu pitekluku akiliqurautnek cikiqenglartuci, Agayutem pistekngateng, caliarteng man'a cumigut'laraat. 
ROM.13.7	Yugnun tamalkuitnun piarkaci tuniciki, akiliqurautet yugkaitnun, akiliutet yugkaitnun, takaqun takarnarqelrianun, qigcikun-llu qigcignarqelrianun. 
ROM.13.8	Akiilngungqerrsaqunaci yugni, tau͡gaam kenkutarkauluci atunem. Wani-wa ilaminek kenkilriim Alerquun maligtaqua. 
ROM.13.9	Inerquutet-llu makut, “Akusrarutekiyaqunak, Tuquciyaqunak, Teglegyaqunak, Ilavnek piciliqengyaqunak, Ciknayaqunak,” allat-llu alerquutet tamalkuita, tapqusngai mat'um, “Ilan kenkarkaugan elpetun pitarrluku.” 
ROM.13.10	Kenka caliyuituq assiitellrianek ilaminun; taumek kenka Alerquutnek muircilriaruuq.
ROM.13.11	Tuaten-llu, nalluvkenaku sass'aq pillerkaq, uitnariaci qavallerpecen̄ek. Tua-i anirtuumallerkarput ukaqsigiinaan ukverraanemten̄ek. 
ROM.13.12	Unuk pellukatartuq, erteqatarluni-llu. Taumek tan'gerem caliari yuunauput, all'uku-llu aknircailkun tanqiim pia. 
ROM.13.13	Nangrunaunata piyualta ernermi pilalriacetun, neryunqegglit taangaryunqegglit-llu piciryarallgutkevkenaki, asriuyugpek'nata, kasngunarqelrialiurpek'nata-llu, arivatevkenata, ciknayugpek'nata-llu. 
ROM.13.14	Tau͡gaam all'uku Ataneq Jesus Christ-aq, kemegtaq-llu pivigkirpek'naku, aglumayullra niisngallrakun.
ROM.14.1	Yuk ukverkilnguq ciuniurciu, tau͡gaam nalirrugnengqerrucianek cuqnavkenaku. 
ROM.14.2	Yuum ilii ukvertuq piciatun neryugngallerminek, alla-llu, ukverkilnguq, naunrarrlainarnek nerlartuq. 
ROM.14.3	Nerlalriim cangakenrilliu nerenrilnguq, tuaten-llu nerenrilnguum cangakenrilliu nerelria, Agayutem ciuniuraku. 
ROM.14.4	Cauyukluten allam pistiinek cuqciyunarqessit? Nakmiin Atanermi ciuqerrani nangerngaciquq wall'u iquciquq. Nayumiqamaciquq-llu, tua-i Atanrem tegumiaqsugngiiku.
ROM.14.5	Yuum iliin erneq atauciq qigcikenrularaa ernerni allani pinruluku, allam tau͡gaam tamalkuita erenret ayuqluki pilarai. Yuk tamarmi nalirrugneriuskili umyuamikun. 
ROM.14.6	Erenrem qigcikestiin, qigcikaa Atanermun. Nerelria-llu cali nerlartuq, Ataneq qigcikluku, quyavikngamiu Agayun; tuaten-llu nerenrilnguq, nerenrit'lartuq Ataneq qigcikluku, Agayun-llu quyavikluku. 
ROM.14.7	Wangkutnek yuulriartailan ellminek, wangkutnek-llu tuqulriartailan-llu ellminek. 
ROM.14.8	Tau͡gaam yuullemten̄i, Atanermun yuugukut, tuqukumta-llu, Atanermun tuquciqukut; taumek, unguvangramta wall'u tuqungramta, Atanrem pikaakut. 
ROM.14.9	Tamana pitekluku Christ-aq tuqullruuq unguirluni-llu ataam, tuqumalrianun unguvalrianun-llu Atanruarkaungami.
ROM.14.10	Ciin-mi cuqciu ilan? Wall'u, ciin caunrilkessiu ilan? Wani-wa tamamta Agayutem aqumlleran ciuqerrani qanercetaarvigmi nangerngaarkaungamta. 
ROM.14.11	Igausngiin, “Unguvacimtun, qanertuq Ataneq, ciisqut tamarmeng wangnun cikciiqut, tamarmeng-llu alungutet nanrarciqaat Agayun.” 
ROM.14.12	Taumek tamamta, qanercetaarumaciqukut Agayutmun. 
ROM.14.13	Taumek cuqyutaagutenritnaurtukut atunem, tau͡gaam umyuarput elkarrluku, ilamta paallautekaanek pinavkenata, pisciigalutekaanek-llu. 
ROM.14.14	Nallunritua nalirrugtevkenii-llu Atanermi Jesus-aami menuulriartailucianek; tau͡gaam menuukestemeggni cat menuulartut. 
ROM.14.15	Nerrlerpegun ilavet umyugaa navkan, kenkinrirtuten. Nerrlerpegun piunrircetenrilgu ilavet ukvera, Christ-am tuqutekngaku. 
ROM.14.16	Taumek atawakeksi qanrutkevkaryaqunaciu assiilnguuluku. 
ROM.14.17	Wani-wa qiliim Angayuqauvia neryaramun meryaramun-llu pimanrituq, tau͡gaam elluaryaramun, uitanqegcitmun-llu angnimun-llu, Anernerkun Tanqilriakun. 
ROM.14.18	Tuaten Christ-amun kevgiulria Agayutmun akurtuyunarqeciquq yugni-llu elluakumaluni. 
ROM.14.19	Taumek ciumuutnaurput nepaitnarqelria, atunem-llu asvairtaarutlerkaq. 
ROM.14.20	Neqkaq pitekluku, Agayutem caliara piunriryaqunaciu. Tamarmeng neqkat menuicaaqut, tau͡gaam nerrlermikun yuum ilani cangayugcetarkaukuniu, assiilnguuguq. 
ROM.14.21	Atawauciquq kemegtunrilngerpet, wine-amek-llu menrilngerpet, camek-llu atunrilkuvet ilavet paallautekaanek, wall'u cangayuutekaanek, wall'u pinialutkaanek. 
ROM.14.22	Ukvengqertuten-qaa? Kitak, elpenek pikurarru Agayutem ciuqerrani; atawaqertuq yuk ellminek cangayutekailnguq atulallerminek. 
ROM.14.23	Tau͡gaam nalirrugnengqellria nerkuni, tauna pinarqelriaruuq, ukveq atunrilamiu, wani-wa ukvermek kingunrilnguq assiilnguuguq.
ROM.15.1	Wangkuta asvailngurni ukvemteggun ikayurnarqaput asvaitenrilnguut alarculallritnek, wangkutnek arcaqakevkenata. 
ROM.15.2	Tamamta ilaput ilukegcivkarnauput pinirillerkaatnun. 
ROM.15.3	Christ-aq-llu ellminek arcaqakellrunrituq; tau͡gaam, igausngaciatun: “Picilirtevvet piciliutait wangnun tut'ut.” 
ROM.15.4	Wani-wa imumirpak igausngalriit igausngaut ayuqucirtuutekauluteng wangkutnun, pektayiitellemteggun qarucimallemteggun-llu qaneryaratgun neryuniurutengqerresqelluta. 
ROM.15.5	Agayutiin pektayiitnam qaruyutem-llu umyuallgutekliullici atunem, cuqyutekluku Christ Jesus-aaq, 
ROM.15.6	ataucimek umyuangqerrluci nanrarnaurarci Agayun Atanemta Jesus Christ-am Aatii.
ROM.15.7	Taumek, ciuniurtaaguskici atunem, Christ-aq ciuniurillruciatun wangkutnek, ucurnarillerkaanun Agayutem.
ROM.15.8	Qanrutamci Christ-aq pisten͞gurtellruuq nuugiumalrianun Agayutem piciucia nasvagnaluku, piciurtesqelluki akqutai ciuliaritnun tunumalriit, 
ROM.15.9	Jews-aarunrilngurnun-llu Agayun ucurnarivkaasqelluku takumcukutiinek. Igausngaciatun, “Taumek nanrarciqamken Jews-aarunrilnguut akuliitni, atren-llu atuutekluku.” 
ROM.15.10	Cali-llu igausngauq, “Nunaniryugci, Jews-aarunrilngurni, yui ilakluki.” 
ROM.15.11	Waten cali, “Ataneq nanrarciu, tamarpeci Jews-aarunrilngurni, yuut-llu tamarmeng nanrarlitgu!” 
ROM.15.12	Cali-llu Isaiah qanertuq, “Jesse-m acilqu͡rra tekiciiquq, ellii-llu nangerciiquq Jews-aarunrilnguut atanirturarkauluki; ellii-llu Jews-aarunrilnguut neryuniurvikciqaat.” 
ROM.15.13	Agayutiin neryuniurutem imirlici angnimek uitanqegcitmek-llu ukvellerpeciuggun, pikanirniartuci neryuniurutevciuggun, Anernerem Tanqilriim piniakun.
ROM.15.14	Wiinga-llu peng'gartenritamci ilamaa, elpeci assilriamek muirumiivci, elitmek-llu imiumaluci, atunem-llu ayuqucirtuucugngaluci. 
ROM.15.15	Tau͡gaam aaqevkenaci makut ilaitnek igaramci neq'angevkarluci, takumcukun aturluku Agayutmek taicimalria wangnun, 
ROM.15.16	Christ Jesus-aamun kevgausqellua Jews-aarunrilngurnun, caliaqesqelluku Agayutem Gospel-aara, cikiutngullrat Jews-aarunrilnguut akurtuyunarisqelluku Anernerkun Tanqilriakun kenciknarivkaumaluteng. 
ROM.15.17	Taumek Christ Jesus-aami ukverailutengqertua caliamnek Agayutmun. 
ROM.15.18	Alairingnaqngaitua camek Christ-am wangkun caliallran avatiini, niisngalriarurrluki Jews-aarunrilnguut, qanllemkun caliamkun-llu, 
ROM.15.19	nallunailkutetgun caperrnarqellriatgun, irr'inarqellriatgun-llu Anernerem-llu Tanqilriim piniakun, Jerusalem-aaq ayagneqluku Illyricum-llu engelkarrluku qalarutkumariaqa Christ-am Gospel-aara. 
ROM.15.20	Qalaruteksuumiamku Gospel-aaq, Christ-am qalarutkumarillrani pivkenii allam inguqiriliarani enelinavkenii, 
ROM.15.21	tau͡gaam igausngaciatun, “Elliinek qanrucimaksailnguut tangerciqaat, niiteksailnguut-llu taringeciqut.” 
ROM.15.22	Maa-inguuq pulengtaq taisciigalutek'lalqa elpecen̄un. 
ROM.15.23	Tau͡gaam maa-i ukuni nunani calivigkairucama, ullagyuumillruamci-llu, 
ROM.15.24	neryuniurtua tangerrnayukluci Spain-amun ayakuma tumekluci, ilagarraarluci-llu, tamaavet ayakuma elpecen̄un ikayurnayuklua. 
ROM.15.25	Watua tau͡gaam, Jerusalem-aamun ayakatartua agayumalriit kusguatekaitnek ang'aqlua. 
ROM.15.26	Macedonia-rmiut Achaia-rmiut-llu tengruluteng elliillruameng, nuuqitellrianun agayumalrianun Jerusalem-aami. 
ROM.15.27	Quyaluteng tuaten piut, tua-i tuaten pinaqngamegteki, wani-wa atawaqautnek anernellarnek avgucaceteng, ellaita-llu Jews-aarunrilnguut ikayuayunarqait nunamiutarteggun. 
ROM.15.28	Taumek man'a caliaqa taqumarikumku, elliitet-llu tunumarikumki, Spain-amun ayagciqua tumekluci. 
ROM.15.29	Nallunritua-llu tekiskuma elpecen̄un, tekitarkaucimnek Christ-am atawaqaasqutiikun qaqimalriakun.
ROM.15.30	Qarutaaramci ilamaa, Atanemteggun Jesus Christ-akun Anernerem-llu kenkiikun piicaucesqellua Agayutmun. 
ROM.15.31	Ukverumanrilngurnun Judea-mi pivkaasqevkenii, kevgartulqa-llu Jerusalem-aamun akurtuyunarisqelluku agayumalrianun. 
ROM.15.32	Agayutem pisquciakun ullautnalua elpecen̄un, angnirlua pinirimalua-llu ilakuyucirpecen̄ek. 
ROM.15.33	Uitanqegcitem Agayutiin, nayurlici tamarpeci. Amen.
ROM.16.1	Elpecen̄un Phoebe anelgutvut tun'aqa, ilavut arnaq agayuviliurten͞gulria Cenchrea-mi. 
ROM.16.2	Ciuniuresqelluku Atanerkun, ukverumalriit ciuniurilauciicetun ilameggnek, ikayurluku-llu canek nuuqek'ngainek elpecen̄ek, tua-i ellii-llu kusgukenglallruami amllernek wiinga-llu ilaklua.
ROM.16.3	Aryuqutemnek qanruskek Priscilla Aquila-llu calillgutegka Christ Jesus-aami, 
ROM.16.4	unguvasek qevvlukek unguvaka pitekluku, wii kiima elkegnun quyanritua, tau͡gaam cali tamarmeng Jews-aarunrilnguut agayuviita quyavikagket. 
ROM.16.5	Eniigni-llu agayuvik aryuqutmek pikiciu. Kenkek'ngaqa Epaenetus aryuqutmek pikiciu, Asia-mi cauqarraalleq Christ-amun. 
ROM.16.6	Mary aryuqutmek pikiciu akunlevcen̄i calilleq taqaunani. 
ROM.16.7	Andronicus Junias-aaq-llu aryuqutmek picikek tungayiigka itengqallgutegka-llu; apostle-aani nallunailnguuguk, ciumni-llu Christ-amun caullrulutek. 
ROM.16.8	Aryuqutmek piciu Ampliatus kenkek'ngaqa Atanermi. 
ROM.16.9	Urbanus-aaq-llu, calillgutvut Christ-ami, kenkek'ngaqa-llu Stachys. 
ROM.16.10	Aryuqutmek piciu Apelles, atawakumalria Christ-ami. Aristobulus-aam-llu ilai-llu aryuqutmek piciki. 
ROM.16.11	Tungelquqa-llu Herodion aryuqutmek piluku, Atanermelnguut-llu Narcissus-aam ilai. 
ROM.16.12	Atanrem calistek Tryphaena Tryphosa-llu aryuqutmek picikek, Persis-llu taqaunani calillra Atanermi. 
ROM.16.13	Aryuqutmek piciu Rufus, Atanermi cucukumalria, aanii-llu wangnun aanaulria. 
ROM.16.14	Aryuqutmek piciki Asyncritus, Phlegon, Hermes, Patrobas, Hermas, allat-llu pillgutait. 
ROM.16.15	Tuaten-llu Philologus, Julia, Nereus nayagaa-llu, Olympas-aaq-llu, agayumalriit-llu tamalkuita ellaitni uitalriit. 
ROM.16.16	Atunem elpecen̄ek aryuqutmek pikici melugaryarakun tanqilriakun. Christ-am agayuviin tamarmeng aryuqutmek tuyuraiceci.
ROM.16.17	Unayaqamci, ilamaa, murilkesqelluki navguriyulriit ilameggnek, cangayugcetaarilriit-llu narurcillermegteggun elitnaurutnek ayuqucirtuuteklerpecen̄ek; taukut ilaganriciki. 
ROM.16.18	Tuaten ayuqelriit Ataneq Christ-aq kevgiunrilatgu, tau͡gaam aglumayullerteng kiingan, ungacarillermegteggun nanramciluki iqlularait caceskilnguut. 
ROM.16.19	Wani-wa Gospel-aamun maligaurautellerci niitnauyaaquq tamaitnun yugnun, wii-llu quyakluci; assilriakun tau͡gaam cali usvitusqumayaaqamci assiilngurkun-llu canganaunaci. 
ROM.16.20	Tuaten uitanqegcitem Agayutiin, Satan-aaq ciamn̄auraa it'garpeci aciatni. Atanrem Jesus Christ-am naklekician nayurlici.
ROM.16.21	Timothy-m, calillgutma, aryuqutmek tuyuraaci, ukut-llu Lucius, Jason, Sosipater-aam-llu tungelquma.
ROM.16.22	Wii Tertius, kalikam mat'um igautestiini, aryuqutmek tuyuramci Atanerkun. 
ROM.16.23	Gaius-aam, allaneqestem̄a agayuviim-llu tamarmi allaneqestiin, aryuqutmek piaci, Erastus-aam-llu, nunat akiliurtiita, anelgutemta-llu Quartus, aryuqutmek piaci.
ROM.16.24	Atanrem Jesus Christ-am naklekutiin nayurlici tamarpeci. Amen.
ROM.16.25	Watua pinirivkaryugngastevcen̄un, Gospel-aamkun Jesus Christ-am-llu qalarutkellrakun, nallunairumallrakun ukanirpak iirumalriim. 
ROM.16.26	Maa-i tau͡gaam nasvaumaluni, maa-i-llu prophet-aat igaitgun nallunairumaluni tamaitnun atanruvingqellrianun, Agayutem pisquciatun iquklicuilnguum, ukverem niisngallerkaanun. 
ROM.16.27	Elliinun kiimi nallutailngurmun Agayutmun, ucurnarqun piuli Jesus Christ-akun! Amen.
1CO.1.1	Wii, Paul-aaq, Agayutem pisquciatun kelgumalriami Christ Jesus-aamun apostle-aaruarkaulua, ilavut-llu Sosthenes. 
1CO.1.2	Agayutem agayuvianun Corinthia-melngurmun, Christ Jesus-aakun kenciknarivkaumalrianun, kelgumalrianun ellualrianun, ilakluki tamalkuita Atanrem Jesus Christ-am atran apaastai, Atanrata, wangkuta-llu Atanemta, 
1CO.1.3	Agayutem Atamta Atanrem-llu Jesus Christ-am naklekutiin uitanqegcitiin-llu nayurlici.
1CO.1.4	Agayutmun quyarrlainalartua elpecen̄ek, naklekutii pitekluku cikiutekumalria elpecen̄un Christ Jesus-aakun. 
1CO.1.5	Tamaitgun cikiumiivci qanermek elisngamek-llu. 
1CO.1.6	Christ-amek nallunairillrucimcetun akunlevcen̄i. 
1CO.1.7	Taumek cikiutet tamalkuita anernellaat avaliqaci utaqalgillerpecen̄i Atanrem Jesus Christ-am alaillerkaanek. 
1CO.1.8	Elliin nayumiqaciqaaci iquklitlerkamun, Jesus Christ-am Atanemta ernerkaani pinarqutaunaci. 
1CO.1.9	Piciuguq Agayun, elliikun kelgumauci ilakuyutiinun Qetunraan, Jesus Christ-am Atanemta.
1CO.1.10	Qarutaaramci, anelgutmaa, Atanrem Jesus Christ-am atrakun, umyuallgutkesqelluci ayuqenricaraq-llu piusqevkenaku akunlevcen̄i, tau͡gaam umyuarpeciuggun atauciurrluci umyuangcallgutekluci-llu. 
1CO.1.11	Niicecatnga Chloe-am yuin elpecen̄ek qanemyuugautelarniluci, ilamaa. 
1CO.1.12	Wani-wa qanlaavci pitaarluci, “Paul-aam pikaanga,” wall'u, “Apollos-aam pikaanga,” wall'u, “Cephas-aam pikaanga,” wall'u, “Christ-am pikaanga.” 
1CO.1.13	Christ-aq-qaa avgumauq? Paul-aaq-qaa ussukcausngallruuq elpeci pitekluci? Wall'u-qaa Paul-aam atrakun anglluumallruuci? 
1CO.1.14	Quyaunga angllurcecinrilama ilavcen̄ek, tau͡gaam Crispus Gaius-aaq-llu. 
1CO.1.15	Qanernayukluku ilasi atemkun anglluumaniluni. 
1CO.1.16	Stephen-aam-llu ilai angllurcetellruanka. Taukut avatiitni neq'ak'ngaitua angllurcecillrucimnek allamek. 
1CO.1.17	Christ-am ayagcetellrunrilanga angllurcecisqellua tau͡gaam qalarutkesqelluku Gospel-aaq, puqillemkun umyuartullemkun-llu pivkenii, Christ-am kelistaa tuknialinayukluku.
1CO.1.18	Wani-wa kelistam qalarutkellra tamaumalrianun ellmikuuguq. Wangkutnun tau͡gaam anirtuumalrianun Agayutem piniutekaa. 
1CO.1.19	Igausngiin, “Piunrirciqaqa umyuartuciat umyuartulriit, puqiuciat-llu puqilriit piciurcessngaitaqa.” 
1CO.1.20	Nanta umyuartulria? Nanta igatuli? Nantat-llu naigtaarilriit mat'um nalliini? Agayutem-qaa caunrilkenritaa mat'um nunam umyuartunra? 
1CO.1.21	Nunam yuin umyuartullermegteggun, Agayun nalluatgu, elliin Agayutem umyuartulriim anirturyugai ukvelriit qalaruteklemteggun nunami caunrilkumalriakun. 
1CO.1.22	Wani-wa Jews-aat nallunailkutanek tangerrsulartut, Greek-aat-llu umyuartuyaraq arcaqakluku. 
1CO.1.23	Wangkuta tau͡gaam qalarutkarput Christ-aq ussukcausngalleq, Jews-aanun paallautekaulria Jews-aarunrilngurnun-llu caunrilnguq, 
1CO.1.24	tau͡gaam kelgumalrianun, Jews-aanun Greek-aanun-llu, qalarutkarput Christ-aq, elliikun-llu Agayutem piniutii umyuartucia-llu. 
1CO.1.25	Tua-i Agayutem pia, yugni caunrilkumalria umyuartunruuq yugni, Agayutem-llu pinialucia, pininruuq yugni.
1CO.1.26	Neq'akici elpecen̄ek, ilamaa, kelgumalriani, amllerni umyuartullrunrituci nunamiutarteggun, amllerni-llu piningqellrunrituci, amllerni-llu picalqukumallrunrituci. 
1CO.1.27	Tau͡gaam Agayutem cucukellrui nunam caunrilkengai, kiaresngialirluki umyuartuyukellriit, Agayutem-llu cucukellrui nunam piniallri, kiaresngialirluki piniryukellriit. 
1CO.1.28	Agayutem-llu cucukellrui pivakenrilnguut caunrilkumalriit-llu nunami, caunrilengraata-llu cat piulriit, piunrirnaluki. 
1CO.1.29	Yuk pivakesqevkenaku Agayutem ciuqerrani. 
1CO.1.30	Ellii unguvakiutestekarci Christ Jesus-aakun, elliikun Agayutem umyuartumek cikiraakut, elluarucimek-llu, qigcignaritmek-llu, aviutmek-llu. 
1CO.1.31	Taumek, igausngaciatun, “Kina imna nanralria, nanraqili Atanermek.”
1CO.2.1	Tekitellemni elpecen̄un, anelgutmaa, tekitellrunritua puqingnaqlua, elisngayuklua-llu qalaruteknaluki Agayutem nallunarqelriartai. 
1CO.2.2	Tua-i umyuarteqngama camek nallunrilkengangqerrsukevkenii akunlevcen̄i, Jesus Christ-aq tau͡gaam, ussukcausngallra-llu. 
1CO.2.3	Ullaumallruamci-llu caceskunii, qigcigyuglua-llu, nalluyurniurlua-llu amllermi; 
1CO.2.4	qanelqa qaneryaraqellrenka-llu yuum elisngallrakun piyugteqnaqluteng pinritut, tau͡gaam Anernerem caliarakun piniakun-llu. 
1CO.2.5	Ukverci, yuum elisngallrakun piusqevkenaku tau͡gaam Agayutem piniakun.
1CO.2.6	Tua-i taqmigingalriani cikiqenglaryaaqukut elisngamek, tau͡gaam nunamiutarmek pinritamceci atanirturilriit-llu piunrirarkaulriit piatnek. 
1CO.2.7	Tau͡gaam cikiqenglartukut iirumallermek elisngamek Agayutem pianek, elliin ellarpagtangvailgan picirkiutellranek wangkuta ucurnarillerkamten̄un. 
1CO.2.8	Tamana nallullruat, mat'um nalliini atanrulriit; nallunrilkunegteggu ussukcaucanritaat ucurnam Atanra. 
1CO.2.9	Tau͡gaam, igausngaciatun, “Iim tangeqsailkii, ciutem-llu niiteksailkii, yuum-llu ircaqruanun iteqsailnguq, tamakut Agayutem kenkestem̄inun uptellrui.” 
1CO.2.10	Tamakut Agayutem nasvallrui wangkutnun Anernerkun. Tua-i Anernerem yualarai cat tamalkuita, Agayutem-llu pii, nallunarqellriit tuaten. 
1CO.2.11	Kia yuum umyugaa nallunritau? Kiimi elliin anerneran elliinelnguum. Tuaten-llu Agayutem umyugaa kia taringesciigataa Anerneran tau͡gaam Agayutem. 
1CO.2.12	Maa-i ciuniullruarput anerneq nunamiutaunrilnguq, tau͡gaam Anerneq Agayutem pia, Agayutem cikiutai wangkutnun taringesqelluki. 
1CO.2.13	Makunek ayuqucirturiukut yuum elisngakenrilkiikun, tau͡gaam Anernerkun elicungcaumaluta, Anernellaat-llu taringevkarluki Anernerem avaliqestainun. 
1CO.2.14	Anernellaunrilnguq yuk ciuniurisciigatuq Anerneran Agayutem cikiutainek, caunrilata elliini, taringesciigatai-llu, anernerkun tau͡gaam nallunailata. 
1CO.2.15	Anernellaq yuk, canek tamaitnek cuqtaarilartuq, ellii tau͡gaam kia cuqcesciigataa. 
1CO.2.16	“Kia Atanrem umyugaa nallunritau, ayuqucirturarkauluku?” Tau͡gaam wangkuta Christ-am umyugaanek avalingqertukut.
1CO.3.1	Tau͡gaam, ilamaa, wii tuqlurciigatamci Anernellaulriatun, tau͡gaam kemegtauluci, mikelngurcetun Christ-ami. 
1CO.3.2	Milegmek tau͡gaam nerevkaramci, neqpianek pivkenaci; maa-i-llu cali pinariksaituci, 
1CO.3.3	tua-i kemegtaungavci cali. Wani-wa ciknataagucavci qanaataagulluci-llu, kemegtaunrituci-qaa, nutemllaq-llu yuum ayuqucia aturluku? 
1CO.3.4	Ilasi qanqan, “Paul-aam pikaanga,” alla-llu, “Apollos-aam pikaanga,” tuatnallerpeciuggun-qaa nutemllaunrituci?
1CO.3.5	Kituuga Apollos? Paul-aaq-llu kituuga? Kevgauguk Atanrem apertuuciatun, elkegnegun ukvengesqelluci. 
1CO.3.6	Wiinga nauceciillruunga, Apollos-llu miirilartuq, Agayutem tau͡gaam naugivkalarai. 
1CO.3.7	Taumek nauceciirilria catngunrituq, merqilria-llu, tau͡gaam Agayun kiimi, nauvkartiit. 
1CO.3.8	Nauceciirilria merqilria-llu pitatekuk, tamarmek-llu ayuqlutek akiliutengqerciquk caliamegnegun. 
1CO.3.9	Calillgutkelriaruamta Agayutmun; Agayutem naucetaarvikaaci, eneliaqaaci-llu.
1CO.3.10	Naklekutekun cikiumatacimtun Agayutmek, munalriatun enelistetun, elkarciunga inguqamek, allam-llu enelivikaa, yuk tamarmi murilkelli qaillun ayuqelriamek enelivikellerkaanek. 
1CO.3.11	Wani-wa allamek yuk inguqirisciigatuq inguqerriumarilriim avatiini, Jesus Christ-am. 
1CO.3.12	Wani-wa kina inguqiumalriamun enelikan suulutaamek, wall'u akimek, wall'u teggalquqegtaarmek, wall'u muragmek, wall'u canegnek, wall'u acikuanek. 
1CO.3.13	Tamarmi yuum caliara manimaciquq; Erenrem taum nallunairciqngaku, kenerkun alairumaarkaungan, kenrem-llu yuvrirciqaa yuum tamarmi caliara. 
1CO.3.14	Inguqiumalriamun yuum eneliara piunrinrilkan, ellii nunuliumaarkauguq. 
1CO.3.15	Kia-llu caliara kenrem ekuakaku, cagmariciquq, ellii tau͡gaam anirtuumaarkauguq, tuarpiaq kenerkun.
1CO.3.16	Nalluarci-qaa Agayutmun agayuvikucirci, Agayutem-llu Anernera elpecen̄i uitacia? 
1CO.3.17	Agayutem agayuvianek menuurcilria, Agayutem piunrirciqaa. Agayutem agayuvia kencignaqngan, elpeci-llu taunguuci agayuvii.
1CO.3.18	Yuk iqlunrilli ellminek. Ilasi umyuartuyukekuni mat'umi ellami, ellminek usviilkessaguskili, umyuarturinaurtuq. 
1CO.3.19	Wani-wa nunam mat'um umyuartuyaraa Agayutmi caunrituq. Igausngiin, “Usvituyukellriit napcet'larai.” 
1CO.3.20	Tuamta-llu, “Agayutem nallunritai usvitulriit umyugait, piciunriluciat.” 
1CO.3.21	Taumek kina yugnek ucuqinrilli. Cat tamalkuita pikngavciki, 
1CO.3.22	Paul-aarungraan, wall'u Apollos, wall'u Cephas, wall'u nuna, wall'u unguva, wall'u tuqu, wall'u maanelnguut, wall'u tekitarkat, tamalkuita pikaci; 
1CO.3.23	Christ-am-llu pikaaci, Agayutem-llu pikaa Christ-aq.
1CO.4.1	Waten yuum umyuartequskilikut, Christ-am kevgaitun tarikestiitun-llu Agayutem iirumalriartainek. 
1CO.4.2	Wani-wa tarikesta piciuluni piarkauguq. 
1CO.4.3	Tau͡gaam, elpecen̄un cuqcimallerkaqa qaillukuarten̄un-llu, wangni caunrituq. Wangnek tuaten cuqtesciigatua. 
1CO.4.4	Tua-i pinarqutka nalluamku, nallungramku tau͡gaam pinarqutaitenricaaqua. Ataneq cuqcistekaqa. 
1CO.4.5	Taumek picirkiriyaqunaci pinarivailgan, Ataneq tekipailgan, elliin tan'germi iirumalriit tanqigciiqai; yuut-llu ircaqruita umyuangutait maniciqai. Tuani nutaan yuk tamarmi Agayutmek elluakumaarkauguq.
1CO.4.6	Makut maa-i, anelgutmaa, wangnun ellianka Apollos-aamun-llu, elpeci pitekluci, wangkugnegun nallunriisqelluci yuullerkarpecen̄ek qaneryaraq aturluku, nalirci ellminek pivakesqevkenaku ilami tungiitnun. 
1CO.4.7	Tua-i kia allaurcetaten ilavnek? Camek avalingqercit ciuniunrilkevnek? Ciuniullrukuvgu, ciin ucuryaguteksiu cikiutngunrilngurtun?
1CO.4.8	Maa-i-llu miurumauci! Maa-i tukuurtuci, ilakevkenata atanrurtuci, Ilumun atanrusqumayaaqamci, ilakluta atanruyalriakut. 
1CO.4.9	Wii umyuarteqlemni Agayutem kingumek elkartaakut apostle-aarulriani tangrrutngusqelluta tuqutarkatun; tua-i piciliutngurcamta nunamun, an'gilanun yugnun-llu. 
1CO.4.10	Wangkuta usviilnguugukut Christ-aq pitekluku, tau͡gaam elpeci Christ-ami umyuartuuci. Wangkuta piniatukut, elpeci tau͡gaam pinirluci. Elpeci takarnarquci, wangkuta tau͡gaam takarnaunata. 
1CO.4.11	Man'a engelkarrluku kailartukut meqsugluta-llu, aturarrliqukut, calluumaluta, nakmiin-llu enaunata, 
1CO.4.12	cakviulartukut, unatemteggun caliurluta. Caunrilkumaaqamta, atawaqaasqilartukut, nangcimaaqamta, ilalcilartukut; 
1CO.4.13	iqluurutkumaaqamta, kenegyagucingnaq'lartukut; ellam caarrluatun maa-i ayuqliriukut, keligautallertun-llu iqalriatun.
1CO.4.14	Iganritamci makunek kasnguyuusqelluci, tau͡gaam ayuqucirtuanaluci irniamtun kenkumalriacetun. 
1CO.4.15	Wani-wa amlleqapigtengraata ayuqucirturceci Christ-akun, amllernek atangqenrituci. Ataksagucavcia Christ-ami Jesus-aami gospel-aakun. 
1CO.4.16	Taumek eguaquramci, maligeskicia. 
1CO.4.17	Taumek Timothy elpecen̄un ayagcetaqa, irniaqa kenkek'ngaqa, piciulria-llu Atanermi, neq'angevkaasqelluci ayuqucirtuutemnek Christ-akun elitnaullrucimtun, tamiini agayuvigni tamaitni. 
1CO.4.18	Ilaita qacungakaatnga, tekisngaicuklua elpecen̄un. 
1CO.4.19	Tau͡gaam ullagciqamci tamaa, Atanrem pisqumakanga, nutaan nallunrirciqanka qacungayulriit, qanellritgun pivkenaki, tau͡gaam caliaratgun. 
1CO.4.20	Tua-i Agayutem Angayuqauvia qanllerkun pinrilan, tau͡gaam pinikun. 
1CO.4.21	Qaillun pisqumaceci? ullaglamci-qaa kaugtuutalgirlua, wall'u kenkakun pillaganrilngurkun?
1CO.5.1	Niitelartua akunlevcen̄i akusrarutekilriartangqerrniluku, agayumanrilnguungermeng atuyuilkiitnek tuaten, yuk tauna atami nulirranek nuliangqerrniluku. 
1CO.5.2	Elpeci-llu pivakelartuci, angniilutkevkenaku-llu, kina tauna tuaten pilria ancimanayukluku akunlevcen̄ek.
1CO.5.3	Tememkun cataileng'e'rma anernemkun nayuramci. Nayuucallrucimtun, tauna tuaten pilria ak'a picirkiraqa 
1CO.5.4	Atanrem Jesus-aam atrakun. Quyureskuvci, anerneqa-llu ilakluku, Atanrem Jesus-aam piniakun, 
1CO.5.5	tauna Satan-aamun tuniciu kemgem piunrillerkaanun, anernera anirtuumaniartuq, Ernerkaani Atanrem Jesus-aam.
1CO.5.6	Ucuryagutsi atawaunrituq. Nalluarci-qaa quulciiraquinraam ulevkalaucia urtaq tamalkuan? 
1CO.5.7	Taumek anciu ak'allaq quulciiraq, nutaraurrnaurtuci urtaq, quulengeksaicaaqngavci. Wani-wa Christ-aq Kituutvut Qusngiyagaq tuqucimarian wangkutnun. 
1CO.5.8	Taumek, aturlaut tamana nerevkarin Agayunerpak, ak'allaq quulciiraq aturpek'naku, umyuarrluk assiilnguq-llu, tau͡gaam quulciiriyarailnguq kelipaq aturluku, menuilnguq piciulria-llu.
1CO.5.9	Kalikamni igallruamci akusrarutekilriit ilagaasqevkenaki. 
1CO.5.10	Tua-i alerqunritamci tunutqapigtesqelluki nunam akusrarutekilriartai, aglumayulriit, teglegyulriit, agayutngualilriit-llu, maantesciigaciiqngavci nunami. 
1CO.5.11	Tau͡gaam igallruamci agayumallguceci akusrarutekikan wall'u aglumayukan, wall'u agayutnguanun caumakan, caunrilkilaqan, taangiq'laqan, teglelaqan-llu pillguciisqevkenaku tauna, nerellgutkesqevkenaku-llu. 
1CO.5.12	Calua ilakumanrilnguut picirkirciqsia? Taukuunritut-qaa agayuvigmiut picirkirarkaci? 
1CO.5.13	Ilakumanrilnguut Agayutem picirkirciqai. Anciu tauna assiitellria yuk akunlevcen̄ek.
1CO.6.1	Ilasi pitengqerquni ilaminun, ullautekarkaugaa-qaa cuqcisten̄un agayumanrilngurnun, agayumalrianun pivkenaku? 
1CO.6.2	Nalluarci-qaa nunam cuqcimallerkaa ukverumalrianun? Nuna cuqcimaarkaukan elpeciuggun, caussiyaanrilngurnek-qaa cuqcisciigatuci? 
1CO.6.3	Nalluarci-qaa an'gilanek cuqciarkaucirput? Taumek arcaqerluki, unguvam mat'um pii piyugngaaput. 
1CO.6.4	Tua-i-llu qanercetaarutkangqerquvet unguvam mat'um piinek, ciin ullautelarceciki agayuviim pikegtaunrillrinun? 
1CO.6.5	Qanrutkaqa man'a kiaresngiatelluci. Yugtaituq-qaa akunlevcen̄i umyuartulriamek cuqciyugngalriamek ilakuyutellriani? 
1CO.6.6	Tau͡gaam yuk anelgutminek picetaarucilartuq, ukverumanrilngurnun. 
1CO.6.7	Apqaurvigmi picetaarucilallerci ilavcen̄ek cirliqutekarci. Ilalcirluci ciin pinriceci? Teguivkarluci-llu? 
1CO.6.8	Elpeci tau͡gaam ilalkilartuci, teguiyugluci-llu ilavcen̄ek.
1CO.6.9	Nalluarci-qaa elluanrilnguum paitarkangqenrilucia Agayutem Angayuqauvianek? Alarcaqunaci; akusrartellriit, agayutngualilriit-llu, acuniatulit-llu, angutngullgutmeggnek-llu akusrarutekilriit, 
1CO.6.10	teglengalriit-llu, aglumayulriit-llu, taangiqtulit-llu, caunrilkilriit-llu, uayaariyulriit-llu, Agayutem Angayuqauvia piksagusngaitaat. 
1CO.6.11	Ilaci-llu tuaten ayuqellruut. Tau͡gaam eruumauci kenciknarivkaumauci, Atanrem Jesus Christ-am atrakun ellualriarurtuci, Agayutemta-llu Anernerakun.
1CO.6.12	“Cat tamarmeng inerquutngunritut wangni,” tau͡gaam tamarmirrluteng atawaunritut. “Cat tamarmeng inerquutngunritut wangni,” tau͡gaam tamakut ataniumangaitaatnga. 
1CO.6.13	“Neqkaq piuguq aqsaqumun, aqsaquq-llu neqkamun atuuluni,” tau͡gaam Agayutem piunrirciqak atunem. Temvut atuusqumanrituq akusrarutmun, tau͡gaam Agayutmun, Agayun-llu tememten̄un. 
1CO.6.14	Agayutem-llu makcetellrua Ataneq, wangkuta-llu makceciiqaakut pinimikun. 
1CO.6.15	Nalluarci-qaa temsi ilakucianek Christ-amun? Taumek-qaa Christ-am ilii teguciqaqa akissunun-llu ilaulluku? Watqapik! 
1CO.6.16	Nalluarci-qaa kina imna akissumun ellminek ilautellria kemellguteksaguyucia? Igausngaciatun, “Taukuk atauciurtarkauguk kemegkun.” 
1CO.6.17	Tau͡gaam Atanermun ilausngakuni Anernerkun atauciurtuk. 
1CO.6.18	Ulurciu acunianeq. Cat allat assiilngiryarat yuum atullri temem elatiintut; tau͡gaam acuniatuli nakmiin tememinun assiilngirtuq. 
1CO.6.19	Nalluarci-qaa temsi Anernermun Tanqilriamun, Agayutem cikiutiinun, enekucia? Elpecen̄ek pikenrituci. 
1CO.6.20	Kipucimauci akituluci. Taumek temevciuggun ucurnarivkarciu Agayun, anernerpeciuggun-llu, Agayutem pikngaki.
1CO.7.1	Apyuteklerci piluku igakun. Atawauyartuq angutem arnaq agtuqsailkuniu. 
1CO.7.2	Tau͡gaam, negurallerkaa akusrarutekiyaram pitekluku, angun tamarmi nakmiin nuliangqerrsunarquq, arnaq-llu nakmiin uingqerrluni. 
1CO.7.3	Angun nuliaminun maligtaqutnarquq, arnaq-llu uiminun. 
1CO.7.4	Tua-i nulirrulriim ataniumanrilaku nakmiin temni, uingan tau͡gaam; tuaten-llu uingan nakmiin temni ataniumanritaa, nulirran tau͡gaam. 
1CO.7.5	Asmuurutevkenatek atunem, tau͡gaam umyuallguteklutek uitakitek, piicallerkarpetek cumigutlerkaakun; kinguani ataam quyurtarkaulutek, tuunrangayagmun naspaanayuklutek kemgem piyullrakun. 
1CO.7.6	Alerquutmek pinritamci, tau͡gaam pisqumayaaqluci qanrutamci. 
1CO.7.7	Yuut tamalkuita wangtun ayuqesqumayaaqanka. Tau͡gaam yuk tamarmi allakarmi cikiutengqertuq Agayutmek, una uumek, ingna-llu allamek.
1CO.7.8	Aipangeksailngurnun, aipainernun-llu qanertua, atawauyartuq ellaitnun kiimeta'arqata wangtun. 
1CO.7.9	Tau͡gaam kemegkun uitangnaqesciigalkuneng, kassuullit. Atawaunruciqngan kassuuskuni umyuam aglumallrakun nangteqevkenani. 
1CO.7.10	Kassuusngalriit-llu alerquranka, wangnek pivkenii, Agayutem tau͡gaam, nuliarulriim uini avvutenrilliu. 
1CO.7.11	Avvuteng'e'rmi-llu, allamek uingenrilli, wall'u ataam kenegyagulliu uini; angutem-llu tuaten nuliani avvutenrilliu.
1CO.7.12	Tau͡gaam allat qanrutanka, Atanrem qanelqenrilengraaku, anelgutvut nuliangqerqan ukverumanrilngurmek, tauna-llu uitayukan, avtesqevkenaku. 
1CO.7.13	Arnaq-llu uingqerquni ukverumanrilngurmek, tauna-llu nayuucukan, avtesqevkenaku. 
1CO.7.14	Wani-wa ukverumanrilnguq uingulria nuliamikun kencignarivkaumauq, ukverumanrilnguq-llu nulirrulria uimikun kencignarivkaumaluni. Tuaten pinrilkan, irniaci menuuyartut, tau͡gaam maa-i menuitut. 
1CO.7.15	Tau͡gaam, ukverumanrilnguq aipaq avcukan, tuaten pili; watnacilriani ilavut angun wall'u arnaq petuumanrituq. Tua-i Agayutem kelgakut nepaitnamun. 
1CO.7.16	Nulirrulriami, qaillun nallunriciu anirtullerkaa uivet? Uingulriami, qaillun nallunriciu anirtullerkaa nulirpet?
1CO.7.17	Tau͡gaam tamarmi yuk yuukili Atanrem elkaruciatun, Agayutem-llu kelellruciatun. Maa-i picirkiuteka tamalkuitni agayuvigni. 
1CO.7.18	Kelgumallermini nuugiumallrukuni, nuugiumallni ciminrilliu. Kelgumallermini-llu nuugiumallrunrilkuni, nuugircetenrilli. 
1CO.7.19	Wani-wa nuugiryaraq nuugiumanricaraq-llu catngunrituq, tau͡gaam Agayutem alerquutain atullrat. 
1CO.7.20	Yuk tamarmi uitanarquq kelgumacirmitun kelgumallermini. 
1CO.7.21	Teguarullruuten-qaa kelgumallerpeni? Ilangcinrilgu. Tau͡gaam angicimallerkan unaksugngakuvgu, ciuniurru. 
1CO.7.22	Wani-wa teguarung'e'rmi Atanermek kelgumalria, Atanermi teguarunrirtuq. Tuaten-llu teguarunrilnguq kelgumakuni, Christ-amun pisten͞gurtuq. 
1CO.7.23	Kipucimauci akituluci, yugnun pisten͞gurcaqunaci. 
1CO.7.24	Taumek ilamaa, yuk tamarmi kelgumallermini, uitakili Agayutmi.
1CO.7.25	Tua-llu aipangeksailnguut pitekluki, alerquutaitua Agayutmek, tau͡gaam umyuaqa anteqatarqa, tua-i Atanrem takumcukutiikun qanelqa ukvernaqngan. 
1CO.7.26	Nanikuallerkaq ukna pitekluku, atawauciquq yuk kiimetaurquni ayuqucimitun. 
1CO.7.27	Nulirtuumakuvet, kitak avtengnaqsaqunaku. Nulirtuumanrilkuvet, kitak yuanrilu nulirkarpenek. 
1CO.7.28	Tau͡gaam kassuuskuvet, assiilngirngaituten, neviarcar-llu kassuuteng'e'rmi assiilngirngaituq. Tau͡gaam aipaqutellriit arenqaillugutengqerciqut kemegkun, tamatumek aviucuumiryaaqamci. 
1CO.7.29	Tau͡gaam mat'umek qanertua, ilamaa, pillerkaq ikgelian: wak'nirnek, nulirtuumalriit nulirrilngurcetun ayuqlit, 
1CO.7.30	umyuiqellriit-llu, umyuiqenrilngurcetun ayuqluteng, nunaniryulriit-llu, nunaniryunrilngurcetun ayuqluteng, kiputellriit-llu, piilngurcetun ayuqluteng, 
1CO.7.31	nunam-llu mat'um piin aturtaita, arcaqakenrillitki. Tua-i nunam ayuqucia pellugciqngan.
1CO.7.32	Umyuarrlugcaraasqumanritamci. Nulirrilnguum piyuumilarai Atanrem caliari, qaillun Atanrem ilukegcivkallerkaa. 
1CO.7.33	Tau͡gaam nulirtuumalriim piyuumiutek'larai nunam pii, qaillun nuliami ilukegcivkallerkaanek. 
1CO.7.34	Ayuqenrituk-llu uilek arnaq wall'u neviarcar, neviarcaraam aipangeksailnguum arcaqakelaraa Agayutem caliara tememikun anernermikun-llu elluallerkaminek; tau͡gaam uilgem arcaqakelarai nunamiutaat, qaillun uimi ilukegcivkallerkaanek. 
1CO.7.35	Makunek qalartua elpeci pitekluci. Pisciigalutekarpecen̄ek pivkenii, tau͡gaam Ataneq elpecen̄un cumigutesqelluku malrupegtevkenaci.
1CO.7.36	Yuk umyuarteqkuni elluarrluni pinricukluni nulirkautmi tungiinun, aglumallra tuknikan, qaillun-llu piviilkuni, umyuani aturliu, assiilngirngaituq, kassuuskilik. 
1CO.7.37	Tau͡gaam umyuamikun asvailkuni qaillun piviitenrilkuni, tau͡gaam kemgem piyullra negtaaryugngaluku, umyuamikun-llu elkareskuniu nulirkautekqainarluku, atawauciquq. 
1CO.7.38	Taumek nulirkautminek nulirtulria elluarrluni piuq; nulirtunrilkuni-llu assinruciquq.
1CO.7.39	Arnaq petuumauq uiminun unguvaan taktaciatun. Uini tuqukan, umyuani aturluku uingarkauguq piyullminek, Atanerkun tau͡gaam. 
1CO.7.40	Tau͡gaam wii umyuarteqlemni atawaunruciquq uingenrilkuni. Umyuartequa Agayutem Anernerakun tuaten qallacuklua.
1CO.8.1	Agayutnguanun elliilallrat neqkanek pitekluku nallunritukut “elisngamek tamamta avalingqertukut.” “Elisnga” pivakelartuq, tau͡gaam kenka asvairilartuq. 
1CO.8.2	Kina nallunricukluni umyuarteqkuni, nallunriqsaitai nallunrirarkani. 
1CO.8.3	Tau͡gken yuum kenkekuniu Agayun, elliin nallunritaa.
1CO.8.4	Taumek, agayutnguanun ellimalriit nerrlerkaat pitekluku, nallunritukut agayutnguam piunrilucianek, agayucetailucianek-llu Agayutem ataucim avatiini. 
1CO.8.5	Taumek niitelaryaaqukut “agayutnek” aprumalrianek qilagmi wall'u nunami, amllerrsaaqngata “agayutet” “atanrulriit-llu,” 
1CO.8.6	tau͡gaam wangkutni Agayun atauciuguq, Aata, cat tamarmeng kingunrat, elliinun-llu yuugukut; Ataneq-llu atauciq, Jesus Christ-aq, elliikun cat tamarmeng piulriit, wangkuta-llu elliikun yuugukut.
1CO.8.7	Tau͡gaam, ilaita tamana nalluat. Tau͡gken, ukanirpak agayutnguat piukngamegteki, nerlarait tamakut neqkat ilumun agayutnguanun cikiuteksukluki, umyuaqegtaaraat-llu asvaitenrilami, menuurtuq. 
1CO.8.8	Neqkam pikanirngaitaakut Agayutmun. Picurlautekngaitarput nerenrilkumta, pikaniutekngaunaku-llu nerengramta. 
1CO.8.9	Tau͡gaam mulngakici umyugiullerpeciuggun ukverkilnguut qaillun paallagcetnayukluki. 
1CO.8.10	Yuum tangerquniten “nallunritellriami,” elpet nervigmi agayutnguam eniini, umyuaqegtaarii pinialkan, unayaqellriatun maligtaqutevkarciqlian, agayutnguamun cikiutngulria nerkuvgu. 
1CO.8.11	Tuaten “elisngavkun” tauna ukvemikun asvaitenrilnguq navguumauq, ilasi Christ-am tuqutekellra. 
1CO.8.12	Tuaten ilavcen̄un assiilngirluci, umyuaqegtaarait-llu piniatellriit kilirluki, Christ-amun assiilngirtuci. 
1CO.8.13	Taumek, nerrlemkun paallagcetarkaukumku ilaka, kemegmek nerngaitua, anelgutka paallagcetnayukluku.
1CO.9.1	Umyugiurciigatua-qaa? Apostle-aarunritua-qaa? Tangeqsaitaqa-qaa Jesus Atanerput? Caliaqellrunritamci-qaa Atanermi? 
1CO.9.2	Allanun apostle-aarunrilnger'ma, elpecen̄un tau͡gaam piugua; tua-i elpeci nallunairutekngaci apostle-aarucima Atanerkun.
1CO.9.3	Maa-inguuq kiuteka yuvrirtemnun. 
1CO.9.4	Umyugiurciigatukut-qaa neqkamten̄ek merkamten̄ek-llu? 
1CO.9.5	Umyugiurciigatukut-qaa nuliamten̄ek, wall'u nayagamten̄ek malingqellerkarput, allacetun-llu apostle-aacetun, Atanrem-llu kinguqliitun, Cephas-aatun-llu? 
1CO.9.6	Wall'u-qaa kiimegnuk Barnabas-aaq-llu calinricunaitukuk yuungnaqutekamegnek? 
1CO.9.7	Kina anguyagta ellminek akiliuciiqa? Kina naucetaarvililria nerngaita atsainek? Kina-llu katngagnek aulukilria tamaaken milegmek aturngaita?
1CO.9.8	Yuum-qaa waten qanlauciatun qanertua? Wall'u-qaa alerquutni-llu tuaten qanrumauq? 
1CO.9.9	Igausngiin Moses-aam Alerquutaini: “Sugg'iliciryaqunaku kuluvak mukaarkanek qeltairilria tutmarluki.” Kuluviit-qaa tau͡gaam Agayutem umyuaqai? 
1CO.9.10	Wangkuta-qaa pitekluta tuaten qanenrituq? Wangkuta pitekluta tuaten igausngauq, nunamek itumcilria, mukaarkanek-llu qeltairilria neryuniurnarquq atu'urkameggnek tamaaken naullernek. 
1CO.9.11	Anernellarnek nauceciillrukumta akunlevcen̄i, neryuniurngaitukut-qaa nunamiutarnek atu'urkamten̄ek elpecen̄ek? 
1CO.9.12	Allat tuaten elpecen̄i pivkalaata, wangkuta-qaa nutaan tuaten pinarqaakut?
1CO.9.12	Ilangcivkenaku, man'a piyunarqutvut atuqsaitarput. Tau͡gaam nangtequangramta Christ-am Gospel-aara piviirngaitarput. 
1CO.9.13	Nalluarci-qaa agayuvigmi kevgiulriit neqkanglauciat agayuvigmek, ekuavigmi-llu kevgiulriit neqkanglauciat Agayutmun cikiutekumalrianek? 
1CO.9.14	Tuaten-llu, Atanrem alerquucillratun gospel-aam qalarutkestai gospel-aakun cali yuutekangarkauniluki.
1CO.9.15	Wii tau͡gaam tamakut piarkaqsallrenka atuqsaitanka, maa-i-llu iganritamci tuaten unangyuumirlua. Ucuryagutemnek teguimaarkaukuma, wii tuqullerkaqa cucuksarqa. 
1CO.9.16	Tua-i gospel-aaq qalarutkengramku, tamana ucuryagutekenritaqa, caliarkaqngamku. Aa-ang, nakleng wiinga, qalarutkenrilkumku gospel-aaq! 
1CO.9.17	Wani-wa wangnek umyuaqa aturluku calikuma, nunuliutekangqertua; tau͡gaam umyuaqa aturpek'naku tuaten pikuma, ellimerrumaciqa aturaqa. 
1CO.9.18	Cauga tuall' nunuliuteka? Uunguuq: Gospel-aaq qalarutkekumku, akiinaku qalaruteklaku, atucurlanritlerkaakun piyugngalqa gospel-aakun.
1CO.9.19	Yugni tamaitni teguarunrilnge'rma, wangnek pisciutua tamalkuitnun, amllernek unangyuumirlua. 
1CO.9.20	Jews-aanun Jews-aatun ayuqliriunga, tamaaggun unaknaluki; Alerquutem qulliliumakainun, wiinga-llu tuaten Alerquutem qulliliumakiitun ayuqliriunga, tamakut unaknaluki. 
1CO.9.21	Alerquutailngurnun, wiinga-llu Alerquutailngurtun ayuqliriunga, Agayutem tungiinun alerquutaitevkenii, Christ-am Alerquutain qulliliumalua, unaknaluki Alerquutailnguut. 
1CO.9.22	Ukverkilngurnun, wii-llu ukverkilngurtun ayuqliriunga, tamakut unaknaluki. Yugnun tamaitnun wii-llu ellaicetun ayuqliriunga, ellait unaksuumiryaaqluki. 
1CO.9.23	Gospel-aaq pitekluku tuaten pilartua, atawaqautainun pillguciutnalua.
1CO.9.24	Nalluarci-qaa aqvautellriani tamarmirrluteng pilrautelauciat, ataucim-llu tau͡gaam kiimi akurtulaucia akiliutmek? Tuaten aqvauci, unaknaurarci. 
1CO.9.25	Tamarmeng pinirtaalriit tamaitgun pitalqeggluteng yuulartut. Unangllerkarteng nasqerrutmek piunerkilengraan tuaten pilartut, wangkuta tau͡gken piunriyuilngurmek. 
1CO.9.26	Aqvautenritua picimtun, callu'ugqama-llu tengluunka cailkamun tut'eksaitut. 
1CO.9.27	Tau͡gaam temka pinircala'arqa ataniumaluku-llu, allat ayuqucirturraarluki wangnek katagnayuklua.
1CO.10.1	Nallusqumanritamci, ilamaa, ciuliamten̄ek, amirlumun qulliliumallruciatnek Imarpigkun-llu qerallruciatnek. 
1CO.10.2	Moses-aamun-llu anglluuciatnek, amirlukun imarpigkun-llu. 
1CO.10.3	Pakemkumiutarmek-llu nerlauciatnek, 
1CO.10.4	pakemkumiutarmek-llu melauciatnek. Melaameng pakemkumiutarmek teggalqumek nayurtem̄eggnek, wani-wa Christ-amek. 
1CO.10.5	Amlleret tau͡gaam Agayutem ilukegcitkenritai, iqulluki yuilqumi.
1CO.10.6	Makut wani-wa wangkutnun cuqyutnguut, aglumasqevkenata assiilngurnek ellaicetun. 
1CO.10.7	Agayutngualiksaunaci ellaicetun, igausngaciatun, “Tuani yuut aqumut nerluteng merluteng-llu, nangerrluteng-llu akusrarrluteng.” 
1CO.10.8	Akusrarutekinritnaurtukut ellaicetun, ernermi-llu ataucimi piunrirluteng tiissitsaat yuinaq pingayunek cipluki. 
1CO.10.9	Ilaita pilauciicetun naspaanritnaurput Ataneq, ciissirpagtun-llu piunriumaluteng. 
1CO.10.10	Qanemyuugaqsaunata-llu ellaicetun, piunriumaluteng-llu Piunriristekun. 
1CO.10.11	Makut maa-i ellaitnun tut'ellruut tangrrutngusqelluki, tau͡gaam igaucimaut wangkutnun ayuqucirtuutekesqelluki, pillerkami nangneqlirmi yuulriani. 
1CO.10.12	Taumek kina imna umyuarteqkuni nangerngayukluni, murilkelli iquyuartuq. 
1CO.10.13	Naspaatem tekiteksaitaaci yuum atuqsailkiin. Agayun piciuguq, elliin naspaavkarngaitaaci arturarkarpecen̄ek, tau͡gaam naspaamallerpecen̄i qimagvigkirciqaaci, piniliumaluci.
1CO.10.14	Taumek kenkekmaa, agayutnguat caumanriciki. 
1CO.10.15	Qalarutamci umyualegcetun, cuqciki qanellrenka. 
1CO.10.16	Kenciknarqelria saskam imaa atawaqaasqellerput, mer'aqamteggu Christ-am-qaa augan ilakenritaa? Kelipaq-llu-qaa itumtellerput Christ-am temiin ilakenritaa? 
1CO.10.17	Kelipaq atauciungan, wangkuta amllengramta atauciq temkarput, tamamta kelipaq atauciq nerlaamteggu. 
1CO.10.18	Umyuaqiciki Israel-aat piciryarait, Agayutmun cikiutekumalrianek nerlalriit, ekuavigkun-qaa ilakuyutenritut? 
1CO.10.19	Camek tuall' qanercia? Neqkat-qaa agayutnguanun cikiutekumalriit cauyukluki, agayutnguat-llu cauyukluki? 
1CO.10.20	Qang'a! Tau͡gaam agayumanrilnguut cikiuteteng Agayutmun pivkenaki tuunrangayagnun tau͡gaam cikiutek'larait. Ilagautesqumanritamci tuunrangayagnun. 
1CO.10.21	Atunem merciigatuci Atanrem saskaanek tuunrangayiit-llu saskaatnek, atunem-llu neresciigatuci Atanrem estuuluanek, tuunrangayiit-llu estuuluatnek. 
1CO.10.22	Cangayugcetaarciqerput-qaa Ataneq ciknallerkaanun? Pininruukut-qaa elliini?
1CO.10.23	Cat tamarmeng inerquutngunricaaqut wangnun, tau͡gaam tamarmirrluteng atawaunritut. Cat tamarmeng inerquutngunricaaqut, tau͡gaam tamarmirrluteng asvairitngunritut. 
1CO.10.24	Yuk ellminek arcaqakenrilli, tau͡gaam allat arcaqakliki. 
1CO.10.25	Tuneniarvigni kemget tuneniaqumalriit nerlarciki, apqaurutkevkenaki umyuaqegtaar pitekluku. 
1CO.10.26	Tua-i, “Nuna Atanrem pikngaku, tamatumelnguut-llu tamalkuita.” 
1CO.10.27	Ukverumanrilnguum kelkaten neryartuusqelluten, maligeskuvgu-llu, taiyuciicetun nerkina, apqaurutkevkenaki umyuaqegtaar pitekluku. 
1CO.10.28	Tau͡gaam yuum qanruskaten, “Man'a cikiutekumallruuq agayutnguanun,” neryaqunaku, nalqigutesten pitekluku, umyuaqegtaar-llu pitekluku, 
1CO.10.29	elpenek pivkenak, tau͡gaam elliin umyuaqegtaarii pitekluku. Wiinga-qaa atu'urkaqa yuum allam umyuaqegtaariikun cuqingaciquq? 
1CO.10.30	Quyatekraarluku nerkuma, ciin cangakumasia quyatekelqa Agayutmun pitekluku?
1CO.10.31	Taumek, nerrlerpeciuggun, mell'erpeciuggun-llu, callerpeciuggun-llu, tamaitgun Agayun ucurnarivkarciu. 
1CO.10.32	Canganarqutaunaci pici Jews-aani, Jews-aarunrilngurni-llu, Agayutem-llu agayuviani. 
1CO.10.33	Wiinga-llu callemkun tamaitgun ilukegcivkangnaqngamki tamalkuita, wangnek arcaqakevkenii, tau͡gaam amlleret pitekluki, anirtuumasqelluki.
1CO.11.1	Maligtaquci wangnun, maligtaquyucimtun Christ-amun.
1CO.11.2	Nanraramci umyuaqelaavcia tamaitgun, atulaavciki-llu piciryarat atulaasqucimtun.
1CO.11.3	Tau͡gaam nallunrilkiciu man'a, Christ-am ciuqliucia yugnun tamaitnun, angutem-llu ciuqliucia nuliaminun, Agayutem-llu ciuqliucia Christ-amun. 
1CO.11.4	Angutem nacartuumaluni piicakuni, qaneryariurluni-llu qamiquni qigcikenritaa. 
1CO.11.5	Tau͡gaam arnam qamiquni patumavkenaku piicakuni qaneryariurluni-llu, qamiquni qigcikenritaa, ayuqngan qamiquni asmegcimalriatun. 
1CO.11.6	Tua-i arnam qamiquni capsunrilkuniu asmegeskili; tau͡gaam arnamun kasngunarqekan asmegingallerkani, pelatuugtuumakili. 
1CO.11.7	Angutem qamiquni patumanarqenritaa, ellii Agayutem tarenraqngaku ucurnarqutekluku-llu; tau͡gaam arnaq angutem ucurnarqutkaa. 
1CO.11.8	Tua-i arnamek tegumaluni angun pilimallrunrituq, arnaq tau͡gaam angutmek tegumallruuq. 
1CO.11.9	Tuaten-llu-wa angun pilimanrituq arnaq pitekluku, arnaq tau͡gaam pilimaluni angun pitekluku. 
1CO.11.10	Taumek arnam qamiquni patumanarqaa an'gilat pitekluki. 
1CO.11.11	Ilangcivkenaku, Atanermi arnaq angutmek aipaicunaituq angun-llu arnamek. 
1CO.11.12	Arnam pilimallruciatun angutmek, tuaten angun maa-i yuurtelartuq arnamek. Tamarmeng-llu Agayutmek kingunengqertut. 
1CO.11.13	Cuqci elpecen̄ek, elluartuq-qaa arnaq Agayutmun piicakuni qamiquni patuunaku? 
1CO.11.14	Agayutem-qaa taqellrin ayuqucirtunritaiceci angun nuyarpaukuni kasngukarkauciitnek, 
1CO.11.15	tau͡gaam arnaq nuyarpaukuni ucurnarqutkarkauciitnek? Nuyangqerrami qamiqumi patutekaanek. 
1CO.11.16	Au͡gkut yuum qanemyuugautekekaki, wangkuta allakun picirkaitukut, Agayutem-llu tuaten agayuviini.
1CO.11.17	Ukutgun tau͡gaam qanrutkellerkamkun nanranritamci, quyurtaqavci atawakarpecen̄ek piksailavci tau͡gaam atawaunrilngurmek. 
1CO.11.18	Wani-wa, ciuqliuluku qanruteksugaqa niitelqa, agayuvigmun quyurtaqavci allakaukut'larniluci ilaci-llu; tua-i piciuyugnarquq tamana. 
1CO.11.19	Ilumun inglulitellriartangqerrngalan, elluarrluteng pilriit akunlevcen̄i nallunaitesqelluki. 
1CO.11.20	Quyurtaqavci, Atanrem nerevkaritiinek nereksaituci. 
1CO.11.21	Nauwa ner'aqavci, tamarpeci atanqutevkenaci nerlaavci, ilait kaigluteng, ilait-llu taangiqluteng. 
1CO.11.22	Qaillun! Enaituci-qaa nervigkarpecen̄ek merluci-llu? Wall'u-qaa Agayutem agayuvia caunrilkarci kiaresngiatelluki-llu piilnguut? Qaillun qanerciqsia elpecen̄un? Nanrarciqamci-qaa mat'umek? Nanrarciigatamci!
1CO.11.23	Wani-wa Atanermek akurtulqa elpecen̄un-llu alerquutekellruaqa. Atanrem Jesus-aam unugmi taumi tunumatkamini kelipaq tegua. 
1CO.11.24	Quyatekraarluku-llu, itumtaa, qanerluni-llu, “Wani-wa temka, elpeci pitekluci asmumalria, tegulluci nerici, tuaten pilaqici umyuaqlua.” 
1CO.11.25	Tuaten cali, saskaq tegua atakutaumariameng, qanerluni, “Una saskam imaa nutarauguq, akquyun aumkun piciurngalria. Waten pilaqici, mer'aqavci umyuaqlua.” 
1CO.11.26	Tua-i kelipaq tamana ner'aqavciu, saskamek-llu tamaaken mer'aqavci, Atanrem tuqullra qanrutkelararci tekitenqigtellerkaanun.
1CO.11.27	Taumek kina imna umyugailkarrluni kelipaq tamana nerkuniu, saskamek-llu tamaaken meq'uni, pinarqeciquq caunrilkillermikun Atanrem temiinek auganek-llu. 
1CO.11.28	Yuk ellminek yuvrirraarli, nutaan nerkili kelipamek merluni-llu saskamek. 
1CO.11.29	Wani-wa yuk nerkuni meq'uni-llu temii umyuaqevkenaku, ellminek qanercetaarutkaminek nerciquq merluni-llu. 
1CO.11.30	Tamana pitekluku ilaci amlleret piniatut, apquciarluteng-llu, amlleret-llu elpegiulluteng tuqumalriatun. 
1CO.11.31	Tau͡gaam piciuluta wangkutnek cuqingakumta cuqcimangaitukut. 
1CO.11.32	Tau͡gaam Atanrem cuqtaqakut, ellangcaumalartukut picirkiumasqevkenata nuna ilakluku. 
1CO.11.33	Taumek, ilamaa, neryarturaqavci, atanqut'larci atunem. 
1CO.11.34	Ilasi kaikuni enemini nererraarli, picurlallerkarpecen̄un quyurtenritnaurtuci. Cat allat kitugciiqanka tekiskumci.
1CO.12.1	Tua-llu Anernellaat cikiutet pitekluki, anelgutmaa, nallumasqumanritamci. 
1CO.12.2	Nauwa agayumanritlerpecen̄i, umyuarci pingaqan ullagyularaci agayutnguat qanyuilnguut. 
1CO.12.3	Taumek nallunriciu man'a, Agayutem Anernerakun yuk qanerngailucia “Jesus-aaq aniqlaasqelluku,” tuaten-llu yuk qanerciigatuq “Jesus-aaq Atanruniluku,” Anernerkun tau͡gaam Tanqilriakun.
1CO.12.4	Tua-i cikiucetangqertuq ayuqenrilngurnek, tau͡gaam Anerneq atauciuguq. 
1CO.12.5	Kevgiuryarat-llu ayuqenritut, tau͡gaam kevgiuqengaat Ataneq atauciuguq. 
1CO.12.6	Caliat-llu ayuqenritut, tau͡gaam calivkartiit tamamten̄i Agayun atauciuguq. 
1CO.12.7	Yuk tamarmi Anernerkun tanqigimalartuq tamarmeng atawautekaatnek. 
1CO.12.8	Yuum ilii umyuartumek qallacugngalartuq Anernerkun, ilii-llu elisngamek Anernerkun. 
1CO.12.9	Ilii-llu ukvermek cikiumalartuq Anernerkun, ilii-llu canrirceciyaramek Anernerkun ataucikun. 
1CO.12.10	Ilii-llu caliyaranek irr'inarqelrianek, ilii-llu nallunairiyaramek, ilii-llu elitaqiuryaramek anernernek assilrianek assiilngurnek-llu, ilii-llu alungutnek ayuqenrilngurnek, ilii-llu mumigciyaramek alungutnek. 
1CO.12.11	Ukut tamalkuita ataucim Anernerem cikiutekai, cikirtemta allakaqtaarluta piyugtacimitun.
1CO.12.12	Temvut atauciunger'mi amllernek avatengqerruciatun, temem-llu avatai amlleng'e'rmeng atauciuciicetun, tuaten-llu Christ-ami ayuquq. 
1CO.12.13	Anernerkun ataucikun, anglluumiimta tememun ataucimun, Jews-aarungramta, Jews-aarunrilengramta-llu, teguarungramta, teguarunrilengramta-llu, tamamta-llu mellruukut Anernermek ataucimek.
1CO.12.14	Tema-wa ataucimek avatengqenrituq, tau͡gaam amllernek. 
1CO.12.15	It'gaq qanqan, “Unatngunrilama, temem pikenritaanga,” taumek-qaa temem ilakenritaa? 
1CO.12.16	Ciun-llu qanqan, “Iingunrilama, temem pikenritaanga,” taumek-qaa temem ilakenritaa? 
1CO.12.17	Tema tamarmi iirrlainaukuni, nau͡gg'un niiciiqa? Tema tamarmi ciuterrlainaukuni, nau͡gg'un narlaryarta? 
1CO.12.18	Tau͡gaam maa-i, Agayutem elkartai temem aklui tamalkuita piyugtacimitun. 
1CO.12.19	Avaterrlainaukuni, nau͡gg'un temengqerrsarta? 
1CO.12.20	Tau͡gaam, maa-i aklui amllertut, tema tau͡gaam atauciuluni. 
1CO.12.21	Ii qanerngaituq unatnun, “Aturyunritamci,” wall'u qamiquq it'ganun qanerngaituq, “Aturyunritamci.” 
1CO.12.22	Tau͡gken, temem aklui piniallrungalnguut kenluuq aturyunrulartut, 
1CO.12.23	kencignarqenrilnguut temem avatai qigcikenrularaput, tangrrukaunrilnguut-llu avateput patunqegcalaraput, 
1CO.12.24	tangrruulriit patuilengraata. Tau͡gaam Agayutem temvut elkartellrua ellmikuunra qigcikenruvkarluku. 
1CO.12.25	Allakaukusngaunateng tememi, tau͡gaam atunem ikayuulluteng avatet. 
1CO.12.26	Ilaseng nangteqkan, tamarmeng nangteqellgutekciqaat; tuaten-llu ilaseng, qigcikumakan tamarmeng angnillgutekciqaat.
1CO.12.27	Elpeci Christ-am temkaaci, allakaqtaarluci-llu avatekaaci. 
1CO.12.28	Agayun-llu elkarcillruuq agayuvigmi ciuqliuluki apostle-aat, tungliatni-llu qaneryariurtet, pingayuatni-llu elitnauristet, irr'inarqelrialisten̄ek-llu, yungcaristen̄ek-llu, ikayurten̄ek, atanirturten̄ek, qalartetulinek-llu qaneryarallgutkenrilngurnek. 
1CO.12.29	Tamarmeng-qaa apostle-aaruut? Tamarmeng-qaa qaneryariurten͞guut? Tamarmeng-qaa elitnauristen͞guut? Tamarmeng-qaa irr'inarqelrialisten͞guut? 
1CO.12.30	Tamarmeng-qaa yungcariyugngaut? Tamarmeng-qaa qaneryarallgutkenrilngurteggun qalartelartut? Tamarmeng-qaa taikaniriyugngaut? 
1CO.12.31	Tau͡gaam tengruluci cucukiciki assinrulriit cikiutet. Cali tau͡gaam nasvitnaamci cucunarqenratnek.
1CO.13.1	Qalarucinge'rma yuum wall'u an'gilam alungutiikun, tau͡gken kenkinrilkuma, catun kallagtellriatun ayuqciqua wall'u qasiarcetaatun. 
1CO.13.2	Cali-llu qalaruciyugngang'e'rma, nallunarqelrianek-llu taringumange'rma nallutaileng'e'rma-llu, ukvertung'e'rma-llu ingrim nugtartellerkaa caperqevkenaku, tau͡gken kenkinrilkuma, caunritua. 
1CO.13.3	Piutenka-llu tamalkuita tunengramki arrsaulriit neqkaitnun, temka-llu ekuavkangramku tuqutaulua, tau͡gken kenkinrilkuma catekngaitanka tamakut.
1CO.13.4	Kenka ilalciuguq naklegtarluni-llu. Kenka ciknayuituq ellminek-llu nanrarpek'nani; 
1CO.13.5	ellminek pivakngaituq mulngaitevkenani-llu. Kenka ciumuanrituq; qenqercuituq umyuarrliquciyuunani-llu; 
1CO.13.6	assiilnguq nunanikenritaa, tau͡gken piciulria nunanikaa. 
1CO.13.7	Kenka tamaitni ilalciuguq, ukveqai tamalkuita, neryuniurutkai tamalkuita, pektayiinani tamalkuitni.
1CO.13.8	Kenka nangengaituq. Tau͡gken qalarucineq, nangciquq alungutetgun qallacaraq, arulairciquq, elisnganeq-llu, pellugciquq. 
1CO.13.9	Elisngacirput tamalkuunrilami, qaneryariullerput-llu tamalkuuvkenani; 
1CO.13.10	tau͡gaam qaqimalria tekiskan, qaqimanrilnguq pellugciquq. 
1CO.13.11	Mikelnguullemni, mikelngurtun qallatelallruunga, mikelngurtun-llu umyuangqerrlua, mikelngurtun-llu umyugiuraqlua; tau͡gaam taqmigcama, pegtanka mikelngiteqsarat. 
1CO.13.12	Maa-i tanglartukut tuarpiaq tarenriurutkun mecikutesciiganata, tuani tau͡gken tungaunata tangvauciiqukut. Maa-i carrarmek nallunrirtua, tuani tau͡gken tamalkuan taringeciqaqa Agayutem nallunriluciatun wiinga. 
1CO.13.13	Ukut pingayun wani-wa: ukveq, neryuniurun, kenka-llu, piugarkaugut, kenka tau͡gaam angenquqaat.
1CO.14.1	Kenka arcaqakiciu, anernellaat-llu cikiutet cumigulluki, arcaqerluku qalarucillerkarci. 
1CO.14.2	Alungutetgun qalartellria Agayutmun qallateng'e'rmi, yugnun qallatenrituq yuum taringenrilaku, Anernellarnek nallunarqelrianek qallacan. 
1CO.14.3	Tau͡gaam qalarucilria yugnun qallatelartuq naucimallerkaatnun, eguaqullerkaatnun-llu qarutaarumallerkaatnun-llu. 
1CO.14.4	Alungutkun qalartellria ellminek asvaiqcalartuq, tau͡gken qalarucilriim Agayuvik asvaiqcalaraa. 
1CO.14.5	Tamarpeci alungutetgun qalartesqumangramci, tau͡gaam arcaqerluci qalarucisqumayaaqamci. Qalarucilria piunruuq qallatellriami alungutkun, egmircisten͞gukuni tau͡gaam tuaten agayuvik asvaiqcaumayartuq.
1CO.14.6	Tua-i-llu ilamaa, wiinga ullakumci alungutetgun qallallua, qaillun ikayuutnguciqsia elpecen̄un, camek pinrilkumci nallunairutmek, wall'u elisngamek, wall'u qalaruciyaramek, wall'u elitnaurutmek? 
1CO.14.7	Tuaten-llu aturcetaat unguvangqenrilnge'rmeng cuplucuaraat wall'u qelutellget erinait taringnailkata, qaillun yuum nallunriciiqau camek atuuciat? 
1CO.14.8	Cupu'uryaram-llu erinii taringnailkan, kina upciiqa anguyautellerkamun? 
1CO.14.9	Tuaten-llu elpecen̄i, alungutkun qallaskuvci taringnailngurmek, qaillun yuum nallunriciiqau qanrutkumalria? Cailkamun qanerciqngavci. 
1CO.14.10	Qaneryarallgutkenrilnguut amllerrsaaqut nunami, iliit-llu taringnaitevkenani. 
1CO.14.11	Tau͡gaam qalartellrat cauciilkumku, tangnerranarqeciqua qalartellriamun, ellii-llu wangnun (ilakumanrilngurtun atunem ayuquciiqukuk). 
1CO.14.12	Tuaten elpecen̄i, Anernellaat cikiutet aturyuumiavciki, agayuviim nautengnaqellrakun anagkengnaqici.
1CO.14.13	Taumek, alungutkun qalartellria kaigakili egmirciyunarillerkaminek. 
1CO.14.14	Wani-wa alungutkun piicakuma, anerneqa piicagtuq, tau͡gken umyuaqa ikayuutnguvkenani. 
1CO.14.15	Qaillun tua-llu piciqsia? Piicagciqua Anernerkun umyuamkun-llu; aturciqua-llu anernerkun umyuamkun-llu. 
1CO.14.16	Agayun nanraquvgu Anernerkun, qaillun yuum nallumalriim quyallren iqulirciqau Amen-aarluni, qanellren ayuquciilkuniu? 
1CO.14.17	Tua-i quyayaaqeciquten, tau͡gken ellii tauna ikayuumanrituq. 
1CO.14.18	Quyavikaqa Agayun alungutkun qalartelaucimnek elpecen̄i pinrulua. 
1CO.14.19	Tau͡gaam, agayuvigmi qaneryaranek tallimarraungraata taringnaqlua qallaskuma yuut ayuqucirtullerkaatnek assinruciquq, tiissitsaanek qulnek qalartellerkami alungutkun.
1CO.14.20	Ilamaa, mikelnguunrici umyuarteqlerpeciuggun, assiilngurmi mikelngurtun pikici, tau͡gaam umyuarteqlerpecen̄i taqmigingalriatun. 
1CO.14.21	Alerquutni igausngauq, “Allanret alungutaitgun, ilakumanrilnguut-llu qerrluitgun ukut yuut qalaruciiqanka, tuaten-llu pingramteng niisngaitaatnga, qanertuq Ataneq.” 
1CO.14.22	Taumek, alungutetgun qallacaraq nallunailkutnguuq ukverumanrilngurnun, ukvelrianun pivkenani, tau͡gaam qaneryariuryaraq ukvelriit pikaat ukverumanrilnguut pivkenateng. 
1CO.14.23	Taumek, wani-wa, agayuvigmiut tamarmeng quyureskata tamarmeng-llu alungutetgun qallalluteng, allanret wall'u ukverumanrilnguut itquneng, qanerngaitut-qaa usvilluggniluci? 
1CO.14.24	Tau͡gaam tamarmeng qaneryariuqata, ukverumanrilnguq-llu wall'u allaneq itquni, ellii umyuarniurciquq cuqcimaluni-llu tamakutgun, 
1CO.14.25	tuaten ircaqruan iirumallri manimaciqut; tuaten-llu cikluni Agayun piicagvikciqaa nallunairluku-llu Agayutem ilumun akunlevcen̄i uitacia.
1CO.14.26	Qaillun tua-llu piciqseci, ilamaa? Quyureskuvci tamarpeci, pingqerrutacirpecetun pikici yuarutmek, wall'u ayuqestassiigutmek wall'u nallunairutmek, wall'u alungutmek, wall'u egmirciyaramek, cat tamarmeng pimalit asvairitkarpecen̄un. 
1CO.14.27	Alungutkun qalarculriartangqerqan malrugnek, wall'u pingayunek ciptevkenaki tau͡gaam, pitaarluteng pilit atauciq-llu egmircivkarluku. 
1CO.14.28	Tau͡gaam egmirciyugngalriartailkan, nepailkilit agayuvigmi, ellmeggnek tau͡gaam qalarrlit Agayutmun. 
1CO.14.29	Malruk wall'u pingayun qaneryariurtet qalarceskiciki, qanellrit-llu umyuangcautekevkarluki niicugnistaitnun. 
1CO.14.30	Aqumgalriit iliit Anernerkun nasvicimakan qanerkaanek, ciuqlia nepaiqili. 
1CO.14.31	Tua-i tamarpeci ataucitaarluci qaneryariuryugngauci, tamarmeng elitniartut, tamarmeng-llu caceturiniartut. 
1CO.14.32	Qaneryariurtet-llu anernerit tusngaut qaneryariurten̄un. 
1CO.14.33	Tua-i Agayun aakulagtellriit Agayutkenrilatgu, tau͡gaam nepaitnam, tamalkuitni agayuviitni agayumalriit.
1CO.14.34	Arnat nepailkilit agayuvigni. Qalartesqumanrilameng, niisngaarkauluteng tau͡gaam, alerquutem qanruciatun. 
1CO.14.35	Camek nallunricukuneng, uimeggnun apyutkekilitki enemeggni. Tun'ernaqngan arnam qalartellerkaa agayuvigmi. 
1CO.14.36	Qaillun? Agayutem-qaa qaneryaraa elpecen̄ek ayagniumauq, wall'u-qaa nallevciuggun agtuumaaci?
1CO.14.37	Yuk umyuarteqkuni qaneryariurten͞guyukluni, wall'u anernerkun-llu cikiumayukluni, ilumuuknarqaa igautekelqa Agayutmek alerquutngucia. 
1CO.14.38	Yuum taringenrilkuniu man'a, ellii taringumanrituq. 
1CO.14.39	Taumek, ilamaa, qaneryariuneq piyuumiutekekiciu, alungutkun-llu qalarcaraq inerquutekevkenaku. 
1CO.14.40	Tau͡gaam cat tamalkuita pitalqeggluki aturciki elucqeggluki-llu.
1CO.15.1	Neq'angevkaramci, ilamaa, qaillun ayuqellriakun Gospel-aaq qalarutkellrucimnek elpecen̄un, ciuniullerci, maktateklerci. 
1CO.15.2	Anirtuuteklerci-llu, teggutekekuvciu, elliinginaq ukverpek'naci.
1CO.15.3	Tua-i akurtullrucimtun arcaqerluku, elpecen̄un-llu tun'aqa man'a, Christ-aq tuqullruniluku assiilnguput pitekluki igausngaciatun, 
1CO.15.4	tungmagcimallruniluku, erenret-llu pingayuatni makcecimallruniluku igautekumaciatun, 
1CO.15.5	Cephas-aamun-llu alaillruniluku, elitnauraullgutainun-llu. 
1CO.15.6	Kinguakun cali amllernun alaillruuq tiissitsaam avga cipluku, tamakut amlleret maa-i cali unguvaut, tau͡gaam ilait qavartut. 
1CO.15.7	Kinguakun cali, alaillruuq James-aamun, kinguakun-llu tamalkuitnun apostle-aanun. 
1CO.15.8	Kinguatgun-llu, alairvikellruanga kinguqvaggun yuurtellriatun. 
1CO.15.9	Wii wani-wa apostle-aat cakegtaunrillrat, tuaten aprumayunaicaaqngama apostle-aamek, Agayutem agayuvia caunrilkellruamku. 
1CO.15.10	Tau͡gaam Agayutem naklekutiikun waten ellirtua, takumcukutii-llu wangnun elliinginaq piunrituq. Tau͡gken, taukut tamalkuita calillemkun anagtanka, wangnek-llu pivkenii, tau͡gaam Agayutem takumcukutiin wangnelnguum caliaqaa. 
1CO.15.11	Ilangcivkenaku, wang'ung'e'rma ellaitngung'e'rmeng-llu, maa-inguuq qalarutkellerput ukveklerci-llu.
1CO.15.12	Wani-wa Christ-aq qanrutkumiin tuqumalrianek maktellruniluku, qaillun ilaci qanlartat maktellerkartaitniluku? 
1CO.15.13	Tau͡gaam maktellerkartailkan, Christ-aq-llu maktellrunricartuq; 
1CO.15.14	Christ-aq-llu makcecimallrunrilkan, qalarutkellerput-llu piciunricartuq ukverci-llu ellmikuuluni. 
1CO.15.15	Tuaten-llu Agayun iqluuruteksalliarput, qalarutekngamteggu Christ-aq Agayutmun maktellruniluku, maktestekenrilkii piciunrilkan tuqumalriit maktellerkaat. 
1CO.15.16	Wani-wa tuqumalriit makcecimaarkaunrilkata, Christ-aq-llu makcecimanrituq. 
1CO.15.17	Christ-aq-llu makcecimanrilkan, ukverci atuuyanrituq, assiilngurmi-llu cali uitayartuci. 
1CO.15.18	Christ-ami-llu tuqullret piunriumayartut. 
1CO.15.19	Mat'umi tau͡gaam unguvamten̄i neryuniurvikekumteggu Christ-aq takumcunarqenruyartukut yugni tamaitni.
1CO.15.20	Tau͡gaam piciulriamek Christ-aq tuqumek makcecimallruuq, unguiqarraalria qavalriani. 
1CO.15.21	Wani-wa yugkun tuqu piuruciatun, tuaten-llu yugkun cali tuqumalriit maktellerkaat piurtellruuq. 
1CO.15.22	Tua-i Adam-aakun tamarmeng tuquarkauruciicetun, tuaten-llu Christ-akun tamarmeng unguircecimaarkaurtut. 
1CO.15.23	Tau͡gaam tamarmi piyaramini, Christ-aq unguiqarraallruluni, kinguani-llu tekitellerkaani Christ-am yui. 
1CO.15.24	Kinguani-llu iquklitlerkaq tekiciiquq, tuani Angayuqauvik tunciqaa Agayutmun Ataminun piunriumarikuniki atanrulriit, atanruviit-llu piniq-llu. 
1CO.15.25	Tua-i Atanruarkaungami tutmararkaurtellerkaatnun inglukestem̄i. 
1CO.15.26	Nangneq inglukista piunriumaarkaq waniwauguq tuqu. 
1CO.15.27	“Tua-i Agayutem cat tamalkuita elliin tutmallerkaanun elkarcaki.” Waten qanrumiin, “Cat tamarmeng elliinun ataniumaarkauluki elkarcimaut,” nallunaituq elkartestiit pimanrilucia. 
1CO.15.28	Cat tamarmeng elliinun elkarcimarikuneng ataniumasqelluki, ellii-llu Qetunraq, elkarcimaarkauguq cat tamarmeng elkartestiitnun, Agayun tamalkuitnun atanrusqelluku.
1CO.15.29	Wall'u qaillun piciqat tuqumalriit pitekluki anglluumalriit, tuqumalriit maktenrilkata? Ciin-mi angllurcecimaat taukut tuqumalriit pitekluki? 
1CO.15.30	Ciin-llu wangkuta aarnarqelria atularceta sass'at tamaitni? 
1CO.15.31	Piciulriamek qanertua, erenret tamaitni tuqullerkaqa pairtelaraqa, ucuryaguteklemkun elpeci pitekluci, Christ Jesus-aami Atanemten̄i. 
1CO.15.32	Yuut piciryaraicetun Ephesus-aami, yugtutulinek callullrung'e'rma, cateksia tamana? Tuqumalriit maktarkaunrilkata, “Nerkilta, merluta-llu, unuaqu tuquniartukut.” 
1CO.15.33	Alarcecimayaqunaci, “Assiilnguut ilat ayuquciqegtaar navgularaat.” 
1CO.15.34	Uici elluamun, assiilnginrirluci-llu. Tua-i ilavci Agayun nalluatgu. Qanrutkaqa man'a kiaresngiatesqelluci.
1CO.15.35	Tua-i-llu ilasi qanerciqngatuq waten, “Qaillun tuqumalriit makcimaciqat? Qaillun-llu ayuqelriamek temengqerrluteng tekiciiqat?” 
1CO.15.36	Elpet umyugailngurmi! Nauceciillren tuqurraarpek'nani unguirngaituq. 
1CO.15.37	Nauceciillren-llu taungunrituq tema piugarkaq, tau͡gaam naucetaarkaqainaq mukaarkaq, wall'u allaungraan-llu naucetaarkaq. 
1CO.15.38	Tau͡gaam Agayutem temngevkarai piyugtacimitun naucetaarkat; allakaqtaarluki ayuqenrilngurnek temkaitnek. 
1CO.15.39	Kemek-llu atauciunrituq, yuk allakarmi kemengqertuq, ungungssit-llu allakarmeng, yaqulget-llu, neqet-llu. 
1CO.15.40	Tuamta-llu qilagtarnek temtangqertuq nunamiutarnek-llu; tau͡gaam qilagtaq allakarmi ucurnarqucingqertuq, nunamiutaq-llu allakarmi ucurnarqucingqerrluni. 
1CO.15.41	Akerta allakarmi ucurnarqucingqertuq, iraluq-llu allakarmi, agyat-llu allakarmeng, agyat-llu ucurnarqutkun pitatekenritut.
1CO.15.42	Tuaten-llu tuqumalriit maktellerkaat ayuquq; nauceciumauq tuquarkauluni, makcecimauq tuquarkauvkenani. 
1CO.15.43	Nauceciumauq takarnaunani, makcecimauq ucurnaqluni. Nauceciumauq pinianani, makcecimauq piningqerrluni. 
1CO.15.44	Nauceciumauq kemegtauluni tema, makcecimauq anernellauluni tema. Kemegtarmek temtangqerruciatun, tuaten-llu anernellarmek temtangqertuq. 
1CO.15.45	Taumek igausngauq, “Ciuqliq Adam-aaq yuucimek anerniumallruuq,” kinguqliq-llu Adam-aaq Anernerkun unguvalirturten͞gurtuq. 
1CO.15.46	Tau͡gaam Anernellaq ciumek pillrunrituq, tau͡gaam kemegtaq, anernellaq-llu kingumek. 
1CO.15.47	Ciuqliq yuk nunamiutauguq, nunamek pilimaluni; kinguqliq-llu yuk qilagmek piuq. 
1CO.15.48	Nunamek pilimalriatun, kemegtaat yuut ayuqut, qilagmek-llu kingunelegtun cali, qilagmek yuurtellriit ayuqut. 
1CO.15.49	Nutemllaam yuum ayuqucianek atullrucimcetun, tuaten-llu cali qiliim ayuqucianek aturciqukut. 
1CO.15.50	Mat'umek qanrutamci, ilamaa, kemgem augem-llu qiliim Angayuqauvia piksagusngaitaak, tuaten-llu piunrirarkam piksagusngaitaa piunriyuilnguq.
1CO.15.51	Tangerrluku! Qanrutnaamci iirumalriamek. Tamarmirrluta qavarngaitukut, tau͡gaam tamamta cimiumaciqukut 
1CO.15.52	alqunaq, iim qelemyaqallrani, nangneqlirmi cupu'uryarami. Qasiarciiqngan cupu'uryaraq, tuqumalriit-llu makcecimaciqut tuquarkaunrirluteng, allaurciiqukut-llu. 
1CO.15.53	Tua-i man'a tema aruyulria at'arkauguq aruyuilngurmek, man'a-llu tuquyulria tuquyuilngurmek at'arkauluni. 
1CO.15.54	Aruyulria aruyuilngurmek askuni, tuquyulria-llu tuquyuilngurmek askuni, qanrumalria man'a piciurciiquq igausngaciatun, “Tuqu cirlakumauq.” 
1CO.15.55	“Tuqu, cirlakicin nanta? Tuqu, cukin nanta?” 
1CO.15.56	Tuqum cukia assiilnguuguq, assiilnguum-llu piniutii alerquutnguuq. 
1CO.15.57	Tau͡gaam Agayun quyanarquq cirlakivkarluta Atanemteggun Jesus Christ-akun!
1CO.15.58	Taumek, ilamaa kenkekmaa, asvailkici, pektayiinaci-llu, Agayutem caliara ciumuruterrlainarluku, nallunrilavciu elliinginaq calinrilucirci Atanermi.
1CO.16.1	Tua-llu agayumalriit kusgurnarqelriit elliiviklerkaat pitekluku, agayuviit Galatia-melnguut ayuqucirtullrucimtun, tuaten-llu elpeci pimikici. 
1CO.16.2	Nitilit erenret ciuqliatni, tamarpeci allakarilarci, kina imna pingqerrutacimitun, tekiskuma elliicetaarnavkenaci. 
1CO.16.3	Tekiskuma-llu, ilaci pisqumakci Jerusalem-aamun ayagceciiqanka, tamakut cikiuteci ayaulluki kalikautemnek taperluki. 
1CO.16.4	Tuaten-llu wii tungaunii ayayunarqellikuma, malikciqanka.
1CO.16.5	Macedonia pelluumarikumku, nunasvikciqamci tumkarkaungamku Macedonia. 
1CO.16.6	Aipaagni-llu elpecen̄i uitamaciqua, wall'u uksurpak-llu; nutaan qaniniarpecia tumemni natmun ayallemnun. 
1CO.16.7	Wani-wa tangerrsuamci tumkeqainarpek'naci; akaarnun nayuryuumiryaaqamci Atanrem pisqumakanga. 
1CO.16.8	Tau͡gaam Pentecost-aq engelkarrluku Ephesus-aami uitaciqua. 
1CO.16.9	Amigpak nequtulria ikingqiin calivigkamnun unangnarqelriamun, inglukilriit tau͡gaam amllertut.
1CO.16.10	Timothy tekiskan, tusnganqaarcetenriciu akunlevcen̄i, Atanrem caliara cumigucaku wangtun. 
1CO.16.11	Yuum caunrilkenrilliu, tau͡gaam uitanqegcivkarluku ayagcetniarci, wangnun cali uterrniartuq; tua-i neryuniurutekngamku allat-llu ilai.
1CO.16.12	Apollos-aaq-llu, elpecen̄un cakneq nunatesqumallruyaaqaqa allanek ilaluku, tau͡gaam Agayutem watua pisqumanritlinia. Pivingqerquni ullagciqaaci.
1CO.16.13	Murilkici, ukverpeciuggun pektayiinaci, cacetuluci, asvaunaci-llu. 
1CO.16.14	Caliaqellerci tamalkuan kenkakun pikiciu.
1CO.16.15	Ilamaa, nallunritaci Achaia-melngurni Stephanas enelgutai-llu, ciumek caullruciat, ellmeggnek-llu tunluteng Agayumalriit kevgiullerkaatnun. 
1CO.16.16	Ellimerturamci, taukunun maligtaqutesqelluci tamalkuitnun-llu calillgutaitnun. 
1CO.16.17	Quyakanka tekitellriit Stephanas, Fortunatus, Achaicus-llu, cataitellerpecen̄i cimiusngiita. 
1CO.16.18	Anerneqa nutarcatgu elpeci-llu. Waten ayuqelriit quyakarkaugaci.
1CO.16.19	Asia-melnguut agayuviit aryuqutmek tuyuraiceci. Aquila Priscilla-llu, enemeggni-llu quyurtelalrianek agayumalrianek ilalutek, tuknilriamek aryuqutmek tuyuraiceci Atanerkun. 
1CO.16.20	Tamarmeng ilamta tuyuraiceci aryuqutmek. Atunem aryuquci tanqilriakun melugaryarakun.
1CO.16.21	Wii Paul-aaq, man'a aryuquteka nakmiin unatemkun igautaqa. 
1CO.16.22	Atanermun kenkutailkuni yuk aniqlaamakili! Atanerput tekilli! 
1CO.16.23	Atanrem Jesus-aam naklekician nayurlici. 
1CO.16.24	Kenkutka elpecen̄etaurli Christ-akun Jesus-aakun. Amen.
2CO.1.1	Wii, Paul-aaq, Christ Jesus-aam apostle-aarani Agayutem pisqumallrakun, Timothy-mek ilalua ilamten̄ek, Agayutem agayuvianun Corinthia-melngurmun, tamalkuitnun-llu agayumalrianun Achaia-melngurnun: 
2CO.1.2	Naklekun piuli elpecen̄i uitanqegcin-llu Agayutmek Atamten̄ek, Atanermek-llu Jesus Christ-amek.
2CO.1.3	Nanraumali Agayun Atanrem Jesus Christ-am Atii, takumcutalria Aata, Agayun-llu caceturcilria! 
2CO.1.4	Elliin caceturtaakut arenqiallugutemten̄i tamalkuitni, tuaten wangkuta-llu caceturciyugngasqelluta arenqiallugingalrianek, qaruyun aturluku Agayutmek qaruyutkellerput. 
2CO.1.5	Amllermek nangteqellgutekngamteggu Christ-aq, tuaten-llu Christ-akun angelria qaruyun aturarput. 
2CO.1.6	Arenqiallugingakumta, qarutaagutkauguq elpecen̄un anirtuutekauluni-llu; tuaten-llu qarucimakumta elpeci qarutaagutkarci, aturarkarci ilalcirluci nangteqellgutkekuvcikut. 
2CO.1.7	Neryuniurutvut elpecen̄un pektaanrituq; nallunritaqa nangteqellgutkekuvcikut qarucimallgutkarkauciput.
2CO.1.8	Nalluyurcisqumanritamci, anelgutemni, nangtequteklemten̄ek Asia-mi; anagulluta tememteggun navgumallruamta atuyunailngurmek, unguvallerkarput tuaten caperqellruyaaqluku. 
2CO.1.9	Umyuarteqsaaqellruukut tuqullerkarput tekicukluku. Tamaaggun nasvicimaukut wangkutnek cacetuqutekesqevkenata, Agayun tau͡gaam tuqumalriit makcestiit. 
2CO.1.10	Elliin aviutaakut tuquyallemten̄ek, elliin-llu aviuciiqaakut, cacetuqutekarput-llu mat'um kinguani cali aviucimallerkamten̄ek. 
2CO.1.11	Ikayuqicikut piicallerpeciuggun, amlleret quyateknauraat ikayuumacirput, piicalriit amlleret kiumallratgun.
2CO.1.12	Quyatekaqa man'a, umyuaqegtaaramta nallunairutii canganarqutaunata piciuluta-llu egilrucimten̄ek nunamiut akuliitni, elpeci-llu tungevcen̄un arcaqerluta, nunam umyuartunrakun pivkenata tau͡gaam Agayutem naklekutiikun. 
2CO.1.13	Wani-wa naaqsunailngurnek taringesciigalkevcen̄ek-llu iganritamci; taringeluaqaasqumayaaqngamci, 
2CO.1.14	elliikun taringumayaaqngavci, quyatekesqelluta wangkuta-llu quyatekciqngamceci, Atanrem Jesus-aam Ernerkaani.
2CO.1.15	Tamana nallunrilamku, ullagyullruyaaqamci ciumek, angenranek angniutengqerresqelluci. 
2CO.1.16	Macedonia-mun ayakuma nunasviksullruyaaqamci, Macedonia-mek-llu ut'reskuma cali tumeksugluci, elpecen̄un qaniisqellua Judea-mun ayakuma. 
2CO.1.17	Nalirrugglua-qaa tuaten pinguallruunga? Nunamiungulriatun-qaa picirkirilartua, piarkauniaqlua, pingaitniaqlua-llu tuaten? 
2CO.1.18	Agayutem piciutaciatun, qanellrenka elpecen̄un nalirrugutngunritut, angraqlua, qangaaraqlua tuaten. 
2CO.1.19	Wani-wa Agayutem Qetunraa, Jesus Christ-aq, akunlevcen̄i qalaruteklerput, Sylvanus, Timothy, wiinga-llu, nalirrugutngunrituq, wall'u “Aa-ang,” wall'u “Qang'a;” tau͡gaam elliin qanellra “Angeryararrlainauguq.” 
2CO.1.20	Elliini Agayutem akqutai tamarmeng “Angrumaut.” Taumek-llu elliikun Amen-aalartukut Agayutem ucurnarillerkaanun. 
2CO.1.21	Wani-wa elkarcesteput elpeci-llu Christ-akun Agayutnguuq, caliarkitaakut-llu; 
2CO.1.22	takarnarqutminek-llu nallunailkuciraakut piklakuarutmek, Anerneminek-llu ircaqurput ellivikluku nallunairistekesqelluku.
2CO.1.23	Tau͡gaam Agayun niitestekluku qanrutamci, takumcukngamci nunuryuumiinaci ullaksaitamci Corinth-amun. 
2CO.1.24	Ukverpecen̄un atanrussaagngailamta, calillgutekngamceci-llu angniutekarpecen̄ek, ukverpeciuggun pektayiilavci.
2CO.2.1	Umyuamkun taqutua umyuarci uqamaicetenqiggnavkenaku nunasngallemkun. 
2CO.2.2	Umyuarci uqamaicetellrukumku, kituuga-mi tauna wii ilukegcivkarteka, taunguuq umyuama uqamaitevkallra? 
2CO.2.3	Maa-i qanrutkelqa igamni, tekiskumci umyuaqa uqamaicetnayukluku ilukegcivkartekamnun, nalluvkenaku tamarpecen̄i angniuteka angniutekarkaucia elpecen̄un tamarpecen̄un. 
2CO.2.4	Igallemni nangtequtekellruamci cakviurutekluci-llu aluviliurlua-llu, umyuarci uqamaicetnavkenaku, tau͡gaam nallunriisqelluci angelriamek kenkicimnek elpecen̄ek.
2CO.2.5	Kina umyuanek navguillrukuni, wangnun pissiyaanrituq, tau͡gaam elpecen̄un wall'u ilavcen̄un, tamalkurpecen̄un tucetnavkenaku. 
2CO.2.6	Taum tuatnallrem yugteggun amllerteggun qalaruyucini anucimirqutek'laraa. 
2CO.2.7	Taumek, elpeci tuiggviknarqerci au͡g'arilluku, caceturqaurluku-llu, umyuarniullermikun anagulluni cirlakumayuartuq. 
2CO.2.8	Taumek eguaquramci ataam kenegyagutesqelluku. 
2CO.2.9	Tamana pitekluku igallruamci, naspaanaluci niisngatacirkarpecen̄ek tamaitni. 
2CO.2.10	Kina au͡g'ariskuvciu, wii-llu au͡g'aritaqa. Camek au͡g'aricikuma elpeci pitekluci, tuatnaunga Christ-am ciuqerrani, 
2CO.2.11	Satan-aaq pivingqercetevkenaku wangkutnun; nallunrilamteggu pingnaqellra.
2CO.2.12	Troas-aamun tekitellemni qalaruteksarturluku Christ-am Gospel-aara, Atanrem amiigmek ikirutaanga. 
2CO.2.13	Tau͡gaam umyuaqa arulainrituq, nalaqenrilamku ilaka Titus. Taumek unilluki Macedonia-mun ayallruunga. 
2CO.2.14	Tau͡gaam Agayun quyanarquq, cirlakivkalaakut Christ-akun, nallunrillran-llu narnia wangkutgun sekavvluku tamiini. 
2CO.2.15	Wangkuta narnirqutnguamta Christ-amek Agayutmun, anirtuumalriani, anirtuumanrilngurni-llu. 
2CO.2.16	Aipaanun tuqumek imarluni aruvak, tuqumun, aipaanun-llu unguvamek imarluni, unguvamun. Kina makunek caliangqerrsugngaa? 
2CO.2.17	Wangkuta-wa, picimcetun Agayutem qaneryaraa qalarutkenritarput ellaicetun, tau͡gaam piciuluta Agayutmek ayagcecimaluta, qalartelartukut Agayutem takuani Christ-akun.
2CO.3.1	Tua-llu nanrangqatartukut-qaa ataam? Wall'u-qaa ilaicetun apenqegcitnek kalikanek pinarqukut elpecen̄un, elpecen̄ek-llu allanun? 
2CO.3.2	Elpeci tungaunaci igaqamceci ircaqumten̄i igausngaluci, yugnun tamalkuitnun nallunriumaluci naaqumaluci-llu. 
2CO.3.3	Nasvagarci-llu Christ-amun igaqucirci caliaqumaluci wangkutgun, ingegkun pivkenaci, tau͡gaam unguvalriim Agayutem Anernerakun, teggalqunun-llu igausngavkenaci, tau͡gaam yuut ircaqruitnun.
2CO.3.4	Tuaten pitalriamek Christ-amun nalirrugneriucamta Agayutem tungiinun. 
2CO.3.5	Wangkutnek piyugngayukevkenata, cat-llu wangkutnek pimayukevkenaki; piyugngacirput Agayutmek pian, 
2CO.3.6	elliin kevgiuyunarivkaakut akqutmun nutaramun, igakun pivkenata, tau͡gaam Anernerkun; tua-i igaumalria tuqucilaan, tau͡gaam Anerneq unguvamek cikiqenglartuq.
2CO.3.7	Wani-wa Alerquun taicimalria tuqumek iqulek, teggalqumun igausngalria, taillrukan ucurnarqellriakun, Israel-aat-llu tangvagciiganaku Moses-aam kegginaa, qitngirnarqellra pitekluku, pellugarkaungraan, 
2CO.3.8	Anernerem-qaa taicimallra nutaan angenrulriamek ucurnarqutengqerrngaituq? 
2CO.3.9	Ucurnarqekan aniqlaatem taicimallra, ucurnarqenruciquq ellualriarurcaram taicimallra. 
2CO.3.10	Ilumun, ciuqliq ucurnarqelria maa-i ucurnarqenran tanqialivkaraa, ucurnarqutmikun. 
2CO.3.11	Pellulria ucurnarqellrukan, piugarkaq ucurnarqenruciquq.
2CO.3.12	Mat'umek neryuniurutengqerramta, qalartellerkamten̄ek kalivyunritukut. 
2CO.3.13	Moses-aatun pivkenata, kegginani capellrukii Israel-aanun tangrresqevkenaku ucurnarqucini nangelria. 
2CO.3.14	Tau͡gaam, umyugait elpegiutut; erneq man'a engelkarrluku Old Testament-aami naaqiaqameng capkutaqelallrat au͡gaumanrituq. Christ-akun tau͡gaam au͡gaumiin. 
2CO.3.15	Aa-ang, man'a engelkarrluku Moses-aam igainek naaqiaqameng umyugait capkutam capumalarai. 
2CO.3.16	Tau͡gaam yuk Atanermun tuigtaqan capkutaa au͡gaumalartuq. 
2CO.3.17	Wani-wa Ataneq Anerneruuq. Nani-llu Atanrem Anerneran uitavikellrani, yuk angicimauq. 
2CO.3.18	Tamamta-llu, kegginaput capaunaki, Atanrem ucurnarqucia akiqerluku ayuqucilinqigcimaukut elliin ayuqucianun, ucurnaanek pingiinarluta; man'a kingunengqertuq Atanermek Anernerulriamek.
2CO.4.1	Taumek, Agayutem naklekutiikun mat'umek caliarkicimiimta, qacuinritukut. 
2CO.4.2	Pegtellruamteki kiaresngiatnarqellriit, iiqumtugyarat-llu; aturciigataput usvituyarcaraq, Agayutem-llu qaneryaraa allaurrluku qalarutkesciigataput, tau͡gaam piciulriim nasvallrakun asguranairyugtukut yuum tamarmi umyuaqegtaariinun Agayutem takuani. 
2CO.4.3	Tau͡gaam gospel-aaq qalarutkellerput capumakan, tuquarkaulrianun tau͡gaam capumauq. 
2CO.4.4	Ellaitni nunam mat'um agayutiin, umyugait agayumanrilnguut cikmirtai tangerciigalivkarluki Christ-am ucurnaan gospel-aaran Tanqianek, Agayutem ayuqucianek ayuqucingqellriim. 
2CO.4.5	Tua-i wangkutnek qalarutkenritukut, tau͡gaam Jesus Christ-aq atanruniluku, wangkuta-llu elpecen̄un kevgaucirput Jesus-aaq pitekluku. 
2CO.4.6	Tua-i Agayun waten qanlleq: “Tanqik tanqigili tan'germek,” elliin cali ircaqumteggun tanqigtaakut, nallunritesqelluku Agayutem ucurnarqucia Christ-am kegginaakun.
2CO.4.7	Tua-i man'a piksuuminarqelria avaliqerput assigtatgun nunamiutarteggun, nasvagluku pinirpak Agayutmun pikucia, wangkutnek pivkenaku. 
2CO.4.8	Nanikualartukut tamalkuitni, tau͡gaam cirlakumaksaunata; uuqassugalartukut, tau͡gaam qevcimaksaunata; 
2CO.4.9	nangcimalartukut, tau͡gaam cakaarumaksaunata kaugtualaraitkut-llu uyunglluta, tau͡gaam piunriumaksaitukut. 
2CO.4.10	Jesus-aam tuqullra ang'aquralararput tememteggun, tua-i unguvii-llu Jesus-aam alaitesqelluku tememten̄i. 
2CO.4.11	Unguvallemten̄i-llu tunumarrlainartukut tuqullerkamten̄un Jesus-aaq pitekluku, Jesus-aam unguvii alaitesqelluku kememten̄i tuquarkaulriami. 
2CO.4.12	Taumek tuqu calilartuq wangkutni, tau͡gken unguva elpecen̄i caliluni.
2CO.4.13	Ukvellgutkarput-llu qanlleq waten, “Ukvellruunga, taumek qalartellrianga.” Taumek wangkuta-llu ukvellrucimcetun, qalartukut. 
2CO.4.14	Nalluvkenaku Atanrem Jesus-aam makcecestii, wangkuta-llu makceciiqaakut Jesus-aaq ilakluku, ciuqaminun-llu ullaulluta elpeci malikluci. 
2CO.4.15	Tua-i elpeci pitekluci makut tuaten piut, naklekutem amllerriinallra yugnun quyatngusqelluku Agayutem ucurnarillerkaanun.
2CO.4.16	Taumek qac'uqertenritukut, qaimteggun cirlaurtengramta ircaqurput nutarcimalartuq erenret tamaita. 
2CO.4.17	Tua-i mat'um carrarmi nangtequcimta upyutaakut iquklicuilngurmek angniqapigutekamten̄ek ayuqailngurmek. 
2CO.4.18	Tangvanrilamteki tangrruulriit, tau͡gaam tangrruunrilnguut; tangrruulriit nang'arkaungata, tau͡gken tangrruunrilnguut nangengaunateng.
2CO.5.1	Wani-wa nallunritukut una nunamiutaq uqisvigput piunriumakan, enekangqertukut Agayutmek, unatetgun piliaqumanrilngurmek, nangyuilngurmek qilagmi. 
2CO.5.2	Maani kanevvlugtelaryaaqukut, acuumiryaaqluku uitavigkarput qilagmiutaq, 
2CO.5.3	aturiumakumta, matamta nataqumanritniartukut. 
2CO.5.4	Maanelnginanemten̄i uqisvimten̄i, kanevvlugtelartukut nerinilluta; matangqallerkamten̄ek pivkenata, tau͡gaam qallircimallerkamten̄ek, man'a tuquyulria unguvamun cirlakumasqelluku. 
2CO.5.5	Mat'umek upyutestevvut Agayutnguuq, Anerneminek-llu cikiraakut nallunairistekesqelluku.
2CO.5.6	Taumek cacetulartukut; nalluvkenaku man'a, temvut uitavikellemten̄i, Ataneq nayunritarput. 
2CO.5.7	(Tua-i ukverkun egilercamta, tangllerkun pivkenata.) 
2CO.5.8	Cacetuukut, qanertua, tememten̄ek avvluta Atanermi uitallerkarput cucukenruarput. 
2CO.5.9	Taumek tememten̄i uitangramta wall'u catailengramta, ellii ilukegcivkaryuumiraput. 
2CO.5.10	Wani-wa tamamta ullauciiqngamta ciuqerranun Atanrem qanercetaarvianun, nunuliumaarkauluta assilriamek, wall'u assiilngurmek, kina imna caliaqellermikun tememini.
2CO.5.11	Taumek, nalluvkenaku alingnarqucia Atanrem, yuut aarcirturaput: tau͡gaam ayuqucirput manimauq Agayutmun, elpeci-llu umyuaqegtaarpeciuggun nallunricaaqerci. 
2CO.5.12	Wangkutnek nanranritukut elpecen̄un, tau͡gaam elpecen̄un ilukegcitkesqelluta, kiuyunarisqelluki ellmeggnek nanraryulriit yuum tangellrakun, ircaqumegteggun pivkenateng. 
2CO.5.13	Usviirutellrukumta qanruciicetun, Agayun pitekluku tuaten piukut; ellangqerqumta-llu elpeci pitekluci tuaten piukut. 
2CO.5.14	Wani-wa Christ-am kenkiin arulataakut, nalirrugneriucecimiimta atauciq tuqullrucianek tamalkuitnun; taumek tamamta tuqumaukut. 
2CO.5.15	Tuqullruuq-llu tamalkuitnun, unguvalriit ellaitnek yuusqevkenaki, elliinun tau͡gaam tuqutekestiitnun, makcecimaluni-llu.
2CO.5.16	Wak'nirnek, yuk cuqtenritarput tangellrakun, mat'um ciungani Christ-aq cuqtellrungramteggu tangellrakun, tuaten pinanrirarput. 
2CO.5.17	Taumek, yuk Christ-amelkuni, nutaraurtuq, ak'allaat pellugtut, tangerrluku, cat tamarmeng nutaraurtut. 
2CO.5.18	Man'a tamarmi Agayutmek piuq, Christ-akun kenegyagutestemten̄ek ellminun, elliin-llu caliarkitaakut kenegyagucaramek. 
2CO.5.19	Wani-wa, Agayutem Christ-akun nunamiut kenegyagucamiki ellminun, picurlallrit ellaitnun ellivkenaki, wangkuta-llu avaqlilirluta kenegyagucaram qaneryarartaanek. 
2CO.5.20	Taumek cingilguukut Christ-amun, Agayutem quurituastekluta. Christ-am pisqutii aturluku unayaqamci, kenegyaguci Agayutmun. 
2CO.5.21	Assiilnguum nallustii, wangkuta pitekluta assiilnguurcetaa, elliikun cali wangkuta ellualriarurtesqelluta Agayutmun.
2CO.6.1	Taumek ellii calillgutekluku, unayaqamceci, Agayutem takumcukutii elliinginaq ciuniuresqevkenaku. 
2CO.6.2	Waten qanellruciatun, “Ciuniuyunarqellerpecen̄i niitellruamci, ernermi-llu anirtuyunarqellerpecen̄i ikayullruamci.” Tangerrluku, watua ciuniurillerkauguq; tangerrluku, watua erneq anirtuumallerkauguq. 
2CO.6.3	Elliiksaitukut paallautekamek yuum tungiinun, caliarput canganarqutaitesqelluku. 
2CO.6.4	Tau͡gaam Agayutmun kevgaucirput nallunriisqumaaqa tamaitgun; nangtequallemteggun, nanikuallemteggun, makugtellemteggun, arenqiallugtellemteggun. 
2CO.6.5	Kaugtuarumallemteggun, itengqalallemteggun, nepliutekumallemteggun, caliuralallemteggun, pegg'alallemteggun, kailallemteggun. 
2CO.6.6	Elluarucikun, nallunrilucikun, ilalciunerkun, naklekillemteggun Anernerkun Tanqilriakun, kenkakun piciulriakun, 
2CO.6.7	piciulriamek qanllerkun, Agayutem-llu piniakun. Elluaryaram saskuikun inglugtun tegumiamteggun. 
2CO.6.8	Qigcikumallemten̄i caunrilkumallemten̄i-llu, apnerrlugingallemten̄i apenqegcitkumallemten̄i-llu. Iqluyulriamek aprumalaryaaqukut, amta-llu piciugaqluta; 
2CO.6.9	nallunairumanrilngurtun pitarrluta, amta-llu nallunriumaluta; tuqulriatun pitarrluta, amta-llu unguvaluta; anucimirqecetaarumaluta, amta-llu tuqucimaksaunata; 
2CO.6.10	angniilngurtun pitarrluta, amta-llu nunaniryugaqluta; arrsaulriatun pitarrluta, amta-llu amlleret tukuurcetaqluki; piilngurtun pitarrluta, amta-llu ca tamalkuan pikluku.
2CO.6.11	Aassaqutenritamceci camek, Corinthia-rmiuni; ircaquput-llu ikingqauq tungevcen̄un. 
2CO.6.12	Umgusnganritamceci, tau͡gaam aglumallerpeciuggun umgusngauci elpecen̄ek. 
2CO.6.13	Qanrutnaamci irniaqelriatun, akinaurluta ircaqurpecen̄ek ikirucikut.
2CO.6.14	Ukverumanrilngurnek aipangyaqunaci. Qaillun-mi elluaryaraq assiilnguq-llu aipaquciiqak? Wall'u nau͡gg'un tanqik ilakuyutengqerciqa tan'germek? 
2CO.6.15	Christ-aq-llu-qaa Belial-aaq-llu qaillun umyuallgutekciqak? Wall'u nau͡gg'un ukverumalriim pillgucirciqau ukverumanrilnguq? 
2CO.6.16	Agayutem enii agayutnguat-llu camek atunem umyuallgutengqertat? Wani-wa wangkuta Agayutem unguvalriim agayuvikaakut; qanellruciatun Agayutem: “Uitavikciqanka peklua-llu akuliitni, ellaita-llu Agayutekciqaatnga, wii-llu yukciqanka. 
2CO.6.17	Taumek ankici akunliitnek, allakarluci-llu ellaitnek, qanertuq Agayun, menuulria-llu agturavkenaku; wiinga-llu ciuniurciqamci. 
2CO.6.18	Atakciqerpecia-llu, wii-llu qetunraqciqamci panikluci-llu, qanertuq Ataneq Caprilnguq.”
2CO.7.1	Taumek makunek akqumiimta, kenkumalriani, menuircalta wangkutnek tamaitnek tememta menuurrnarqutainek anernemta-llu, qigcignarillerkarput-llu tamalkuurrluku qigcikellrakun Agayutem.
2CO.7.2	Ciuniurcikut ircaqurpeciuggun, yuk umyugaan navguutekaanek piksaitarput, aknirutekaanek-llu piksaitarput, uayaqsaunaku-llu canek.
2CO.7.3	Makunek qanenritua piunrilkuurluci, ciunguluku qanrutellruamci ircaqumten̄i uitaniluci, tuqullgutkarkauluci, unguvallgutkarkauluci-llu. 
2CO.7.4	Nalirrukenritamci; ucuryagutekamci; qarutaarutmek imiumaunga. Nanikuallrungramta maa-i angnirpagtukut.
2CO.7.5	Macedonia-mun-llu tekitellemten̄i, temput uitanqegcinritut, tau͡gaam callemten̄i tamaitni nangtequallruukut, qaimteggun callualuta, ilumteggun-llu alingniurluta. 
2CO.7.6	Tau͡gaam Agayutem, kanangllugtellrianek qarucilriim, qarutellruakut Titus-aam tekitellrakun. 
2CO.7.7	Tekitellermikun-llu kiimi pivkenani, tau͡gaam cali qaruyutkellermikun elpecen̄i, qanrucanga nerinikucimnek, peng'garucimnek-llu, ilikucimnek-llu elpecen̄un, tamatum angnircetaanga cali. 
2CO.7.8	Umyuarniurcetengramci-llu kalikautemkun, umyuarniurutkenritaqa umyuarniurutkellruyaaqengramku, taringamci iluteqevkaucirci kalikamun taumun carrarmi, ak'anun pivkenaci. 
2CO.7.9	Tau͡gaam maa-i quyaunga, iluteqlerci pitkevkenaku, tau͡gaam umyuarniurcecamci umyualinqigtellerkarpecen̄un; umyuarniurcecimiivci Agayutkun, taumek camek cagmarivkanritamci. 
2CO.7.10	Pakemkumiutaam iluteqnam umyualinqigcet'laraa yuk anirtuumallerkaanun, umyuarniurucetaunani-llu, tau͡gaam nunamiutaq iluteqnaq tuqumek iqungqertuq. 
2CO.7.11	Tangerrluku tengruvkaucirci iluteqlerpeciuggun pakemkumiutarkun, qanerniaryuumiitellerci-llu, qenqertellerci-llu, aaryutellerci-llu, piyuumiitellerci-llu, tengrullerci-llu, akinauriyullerci-llu! Tamaitgun pinarqutailucirci nasvagarci. 
2CO.7.12	Taumek igallrungramci, tauna pistii pitkevkenaku, pik'ngaa-llu pitkevkenaku, tau͡gaam wangnek ilungucirci elpecen̄un manimasqelluku Agayutem ciuqerrani. 
2CO.7.13	Taumek qarucimaukut.
2CO.7.13	Qarucimallemta-llu avatiini, angenranek quyatengqertukut Titus-aam angniutiinek, umyugaa caceturian elpeciuggun. 
2CO.7.14	Nanrallrukumci elliinun, kiaresngialutkamnek pinritua; tau͡gaam elpecen̄un qanellrenka tamalkuita piciuruciicetun, tuaten-llu Titus-aamun nanrallerci piciurtuq. 
2CO.7.15	Elliin-llu ilukegcitkaaci ciuniuravcen̄i, niisngayugluci, qigcikluku tavutekluku-llu. 
2CO.7.16	Angnirtua, nalirrukenrilamci tamaitgun!
2CO.8.1	Nallunritesqumaamceci, anelgutemten̄i, Agayutem naklekutiinek Macedonia-m agayuviini nasvaumalriamek. 
2CO.8.2	Angelriamek nanikualuteng naspaamallermegteggun, angniqapiguciat nuryugcillrat-llu egmirtuq qunuitellratnun angelriamun. 
2CO.8.3	Nallunritanka pingqerrutacirmegcetun elliillruata, anaggluku-llu piyugngacirteng, umyuarteng anlluku, 
2CO.8.4	qarutaaratkut ilagaucugluteng elliilrianun agayumalriit ikayuutekaatnek. 
2CO.8.5	Tuaten pillruut neryukenrilkemteggun, ellmeggnek ciumek Agayutmun tunellruut, wangkutnun-llu Agayutem pisquciatun. 
2CO.8.6	Taumek Titus-aaq eguaquraqa, ayagniumariciatun man'a assilria caliaq cali elpecen̄i qaqitesqelluku. 
2CO.8.7	Wani-wa anagkenglaucirpecetun, ukverkun, qanerkun, elisngakun, tengrullerkun, kenkutevciuggun-llu wangkutnun, tuaten-llu anagkengengnaqkici mat'umi caliaqegtaarmi.
2CO.8.8	Qanrutkenritaqa man'a ellimerrutnguluku, tau͡gaam nallunairluku cumigtellratgun allat, elpeci-llu kenkicirci piciucianek. 
2CO.8.9	Nallunritarci Atanemta Jesus Christ-am naklegtaucia, tukuunge'rmi, elpeci pitekluci arrsaurtellruuq, arrsaurtellrakun tukuurtesqelluci. 
2CO.8.10	Mat'ukun-llu ayuqucirturnaamci: Atawauciquq elpecen̄i watua qaqiskuvciu allragni ayagnillerci, piyuumiuteklerci-llu. 
2CO.8.11	Tuaten piyuumillerci angelria maa-i pitatiinek qaqitengnaqesqelluku, avalingqerrutacirpecetun. 
2CO.8.12	Wani-wa yuk cikiqengyuumiquni akurtuyunarqeciquq, avalii cuqluki, avaliqenrilkai pivkenaki. 
2CO.8.13	Qanenritua allat qacigcesqelluki, elpeci-llu caknerumasqelluci 
2CO.8.14	tau͡gaam ayuqliutesqelluci ellait-llu, maa-i cipnerpecen̄ek avgutesqelluki piilutaitnek, tuaten-llu ellaita cipnengqerquneng avgutnauraiceci piilutevcen̄ek, ayuqliutesqelluci. 
2CO.8.15	Igausngaciatun, “Amllernek quyurcilria ilakuiksaitelartuq, ellmaarmek-llu quyurcilria nuruteksaitelartuq.”
2CO.8.16	Tau͡gaam quyanarquq Agayun umyugiumariaku Titus wangtun cumigutevkarluci. 
2CO.8.17	Maligtaqucan unayaquteka kiingan pitkevkenaku, tau͡gaam ellii cumigcami umyuani anlluku ullagaaci. 
2CO.8.18	Ilavut malikevkarluku ayagcetaqa agayuvigni tamaitni niitnaulalria qalartellermikun Gospel-aamek. 
2CO.8.19	Kiingan-llu tamana pivkenaku, tau͡gaam agayuvignek cucukumallruuq, malikesqelluku wangnun maaggun caliarkiutemteggun assilriakun, Agayutem ucurnarillerkaanun, nasvagluku-llu kusgurtaucirput. 
2CO.8.20	Tua-i yugnun qaneksuarautekesqumanritaqa aulukillerput makunek elliiterugarnek. 
2CO.8.21	Tua-i piciungnaqngamta Agayutem tangerqiini kiingan pivkenaku, tau͡gaam yuut-llu tangerqiitni. 
2CO.8.22	Allamek cali ilamten̄ek maliliranka; pulengtaq nallunailallerput cumigtelallra-llu amllerteggun, maa-i-llu ciunganim cumigteneqluku nalirrugnerilami elpecen̄i. 
2CO.8.23	Titus-aaq-llu, aipaqaqa calillgutekluku-llu elpecen̄un kevgiullemni; ukut tau͡gaam ilaput agayuvignek ayagcetaugut Christ-am ucurnarqutekluki. 
2CO.8.24	Taumek agayuvigni kenkillerci nanrautekucirci-llu wangnun, nasvagciu ukunun yugnun.
2CO.9.1	Igarnarqenricaaqamci elliiteci agayumalrianun pitekluki. 
2CO.9.2	Upingallerci nallunrilamku, tamatumek nanrautek'laamci Macedonia-rmiunun, qanraqlua Achaia upinganiluku allragnirnek; tengrullerpeci-llu cucuyagtai tamaklaita. 
2CO.9.3	Tau͡gaam ilanka ayagcetanka, nanrauteklerput elpecen̄ek piciunritesqumavkenaku, upinganiartuci qanellrucimtun. 
2CO.9.4	Macedonia-rmiunek malilirlua tekiskumci upingavkenaci, kiaresngiaciiqngama, nalirrukenrilucirpecen̄ek; elpeci-llu tayima qaillun piyarceci? 
2CO.9.5	Taumek ukut ilaput cing'anka ciumkun ayaasqelluki elpecen̄un, elliitet akqutkelci uptesqelluki ciunguluku, upingasqelluki qunuyulriatun pivkenaci tau͡gaam tengrulriatun.
2CO.9.6	Wani-wa; ikgelngurnek nauceciilria ikgelngurnek quyurciciquq, amllernek-llu nauceciilria amllernek quyurciciquq. 
2CO.9.7	Yuk tamarmi, cikiqengkili piyuumiutni aturluku, qunuyugpek'nani picetaarpek'nani-llu, Agayutem kenekngaku tengruluni cikiqengelria. 
2CO.9.8	Agayutem-llu auluksugngaaci atawaqautnek nuryunrilngurteggun, cat tamaitgun nuuqicugcetevkenaci elliitekangqerrluci-llu nurnailngurnek tamalkuitnun caliaqegtaarnun. 
2CO.9.9	Igausngaciatun, “Cikiutni aruqutkellrui tamiinun, cikillrui kusgurnarqellriit, naklekilaucia nangengaituq.” 
2CO.9.10	Naucetaarkanek cikirturilria nauceciiyurtem̄un, kelipamek-llu neqkaanek, elpeci-llu naucetaarkarpecen̄ek cikirciqaaci naugivkarluci, elluarucirpeci-llu atsai ulevkarluki. 
2CO.9.11	Tamaitgun tukuurciiquci kusgurtallerkarpecen̄un, wangkutgun Agayun quyavikarkaurrluku. 
2CO.9.12	Wani-wa makut elliitet cikiutekellrat agayumalriit piilutaitnun kiingan atuunrituq, tau͡gaam cali egmirluni amllelriatgun Agayutem nanrautekaanun. 
2CO.9.13	Mat'um caliarpeci nasvagaa ayuqucirci, yuut-llu nanrarciqaat Agayun niisngallerpeciuggun, piksagulluku Christ-am gospel-aara, cikiutevciuggun-llu 'lingranarqellriatgun ellaitnun allanun-llu. 
2CO.9.14	Nerinikaiceci-llu piicautaqluci-llu, angelria Agayutem takumcukutii pitekluku elpecen̄i. 
2CO.9.15	Quyanarquq Agayutem cikiutii apaamasciigalnguq!
2CO.10.1	Wii, Paul-aami, wangnek qarutaaramci, ellmikutuullrakun pillaganritellrakun-llu Christ-am, wii ellmikutuulalriami ciuqerpecen̄i, tau͡gaam uluryara'aqsaunii elpecen̄un, nayunritaqamci. 
2CO.10.2	Qanrutamci nayullemni uluryara'aqsaitelqa aturyuumiinaku elpecen̄un; aturarkauyaaqaqa ilaitnun umyuartequtestemnun nunamiutarkun pekcuklua. 
2CO.10.3	Nunamelengramta nunamiutarkun anguyanritukut. 
2CO.10.4	Tua-i saskuput anguyautessuuteput nunamiutaunritut, tau͡gaam piniutengqertut pakemkumiutarmek, navguriyugngaluteng asvailkutanek. 
2CO.10.5	Piunrilaraput ingluliurutet tamaita-llu nagirautet Agayutem elisngiinun, umyuat-llu tamalkuita cirlakumaanka Christ-amun niisngavkarluki. 
2CO.10.6	Niisnganritneq tamalkuan anucimirqecetaaryukaarluku, elpeci niisngallerci tamalkuureskan.
2CO.10.7	Tangvalararci yuk tangellrakun, ukvengqerquni yuk ellminek Christ-amun yuksukluni, neq'akqerliu man'a, Christ-amun ellii pikuciatun, tuaten-llu wangkuta pikucimten̄ek. 
2CO.10.8	Anaguqu'urlua ucuryagutekengramku piyunarqucirput, Atanrem taitellra naullerkarpecen̄un piunrillerkarpecen̄un pivkenani, kiaresngialutekngaitaqa. 
2CO.10.9	Alingcetaarnganaci pinritua kalikakun. 
2CO.10.10	Qanrata, “Paul-aam-gguq igautai tusnganqaanarqut tukniluteng-llu, tau͡gaam temii tangllermikun pinianani, qalartellra-llu kemyunaunani.” 
2CO.10.11	Taringlitgu man'a, cataunii kalikakun qanllemtun tuaten cali piciqua ciuqerpecen̄i. 
2CO.10.12	Ilautengnaqenritua ellaitnun ellmeggnek pivakelrianun, wall'u pitassiarutevkenii wangnek ellaicetun. Tau͡gaam cuqtaarutaqameng pitassiarutaqameng-llu ellmeggnek atunem taringumanritut, cacirteng nalluatgu.
2CO.10.13	Tau͡gaam wangkuta, anagarulluta nanrarngaitukut, tau͡gaam engeliumacimcetun Agayutmek elpeci ngelekluci. 
2CO.10.14	Tua-i kiturarusnganritukut wangkutnek, nurtellriatun pivkenaci; ciumek wangkuta tekiutellruamceci Christ-am Gospel-aaranek. 
2CO.10.15	Engelput kiturluku ucuryagcinritua allat caliaratgun; tau͡gaam neryuniurtua ukvengiinallerci maliggluku calivigput-llu akunlevcen̄i iqturisqumaluku. 
2CO.10.16	Avatevcen̄i cali Gospel-aaq qalaruteknaluku ucuryagutekevkenaku, allat nunaitni caliaqumarilleq. 
2CO.10.17	“Ucuryagutekilriim, ucuryagutekliu Ataneq.” 
2CO.10.18	Wani-wa yuk ellminek nanralria ciuniurumangaituq, Atanrem tau͡gaam nanraqii.
2CO.11.1	Cangaksaqunacia umyugaiteqange'rma. Ilumun pillguciqaqercia. 
2CO.11.2	Pakemkumiutarmek ciknakutamci, tua-i pikautekliucamci Christ-amun tunenaluci nulirkautetun menuilngurtun kiingan uikautiinun. 
2CO.11.3	Tau͡gaam aaqamci ciissirpiim iqlullruciatun Eva usvituyartellermikun, elpeci-llu umyuarci avvnayukluku piciulriamek menuilngurmek-llu, Christ-am kenkellranek. 
2CO.11.4	Tua-i yuum tekiskaci allamek anirturtem̄ek qalarulluci qalarutekeksailkemnek, anernermek-llu allamek akurtuquvci akurtuqsailkevcen̄ek, allamek-llu gospel-aamek ciuniuquvci ciuniuqsailkevcen̄ek, quyateksukaaralararci. 
2CO.11.5	Umyuartequa mikellrunricuklua ukuni apostle-aani ellmeggnek angkellriani. 
2CO.11.6	Qalartellemkun puqinrilnge'rma, elisngaka nuringanrituq, cat tamaitgun taringnaqlua, akunlevcen̄i maniitellruamci mat'umek.
2CO.11.7	Picurlagtua-qaa wangnek caunrilkellemkun, elpeci naluumasqelluci; Agayutem gospel-aara qalarutekngamku akiinaku elpecen̄un? 
2CO.11.8	Allat agayuviit uayaapigainalaranka, ciuniurillemkun aulukutaitnek kevgiullerkarci pitekluku. 
2CO.11.9	Elpecen̄etlemni-llu nuqlit'nge'rma yuk nenguluugtenritaqa, ilama Macedonia-mek tekitellriit piilutemnek aulukngatnga. Taumek nenguluugtenritamci imumi, maa-i-llu pingaunaci. 
2CO.11.10	Christ piciutaciatun wangni, ucuryaguteka man'a nepairumangaituq Achaia-m nunaini. 
2CO.11.11	Ca pitekluku? Kenkenrilamci-qaa? Agayutem nallunritaanga, kenkamci.
2CO.11.12	Ayuqucilqa cakanirpek'naku piurciqua, piunrilli'irnaluku qanlallrat imkut ellmeggnek ucuryaggluteng caliamegteggun wiinga pitateknilua. 
2CO.11.13	Taukut apostle-aaruaruut piciuvkenateng, iqlungalriit calistet; Christ-amun apostle-aarunguarluteng. 
2CO.11.14	Alangaanarqenritut-llu, tuaten tuunrangayak-llu an'gilaunguarcecillruan tanqilriarunguarluni. 
2CO.11.15	Taumek tangnerranarqenrituq pistai-llu ellmeggnek kamanaircaqata elluamun kevgaunguarluteng. Ciunerkangqertut caliameng ayuqiitnek.
2CO.11.16	Pulengllua qanertua, yuk umyuarteqenrilli usviicuklua; tau͡gaam usviilkengerpecia, ciuniurcia usviilngurtun, tuaten wiinga-llu ucuryagukarangqerrniartua ellaicetun. 
2CO.11.17	(Qanrutkelqa man'a qanrutkenritaqa Atanerkun, tau͡gaam usviilngurtun nalirrugnerunii ucuryagucimkun. 
2CO.11.18	Amllelriit nunamiutaat ucuryagutekngatki, wiinga-llu tuaten piciqua.) 
2CO.11.19	Usviilnguut tuatequalaraci, usvingqelliniavci elpeci. 
2CO.11.20	Tua-i cangalliuqsailavci yuum teguarurcetaqaci, negiraqaci, teguigaqaci, wall'u ellminek pivakekuni, wall'u kegginarpeciuggun qacareskaci. 
2CO.11.21	Wii usviilngurtun qanqatartua, ca yuum ucuryagutekellra, wii-llu ucuryaguteksugngaaqa tamana. 
2CO.11.22	Hebrews-aaruut-qaa? Wiinga-llu-wa. Israel-aaruut-qaa? Wiinga-llu-wa? Abraham-aam-qaa kinguveqai? Wiinga-llu-wa. 
2CO.11.23	Christ-am-qaa kevgaqai? Wiinga pinruunga, usviirutellriatun qanertua, angenrulriamek caliarlua, amllenrulriamek-llu itengqaaqlua, kaugtuarumaaqlua naaquciilngurnek, pulengtaq-llu tuqu mallegtaqluku. 
2CO.11.24	Tallimarqunek piqertularaatnga Jews-aat, qiuqnernek yuinaam aipaa naatenritqerluku. 
2CO.11.25	Pingayurqunek-llu kaugtualaraatnga kaugtuutarteggun: ataucirqumek-llu teggalqutgun miluqullruatnga. Pingayurqunek sun'akun qalugyallruunga; unugpak ernerpak-llu imarpigmi mermetellruunga. 
2CO.11.26	Pulengtaq tarrirtaqlua, merkun aarnarqelria aturaqluku, tuqutarayulitgun aarnarqelria aturluku, alingniurlua-llu nakmiin yumnek, Agayumanrilngurnek-llu alingniuraqlua, nunarpagni aarnarqelria aturaqluku, yuilqumi-llu aarnarqelria aturaqluku, imarpigmi-llu, ukverumangualriani-llu aarnarqelria atula'rqa. 
2CO.11.27	Makugtelartua nangtequagaqlua-llu, unuut amlleret aturluki qavaqsaunii, kaigaqlua meqsuglua-llu, pulengtaq neqkaitaqlua, nenglliuraqlua, aturaituraqlua-llu. 
2CO.11.28	Tamakut-llu avatiitni, erenret tamaitni umyuamnun ek'lartuq agayuviit peng'gartellrat. 
2CO.11.29	Kina cirlaukan, wiinga-llu-qaa pinialngaitua? Kina-llu picurlagcecimakan, wiinga-llu-qaa yurnayugngaitua?
2CO.11.30	Ucuryaguciarkaukuma, pinialutenka ucuryagutekciqanka. 
2CO.11.31	Agayutem Atanrem Jesus-aam Atiin, akwarpak nanraumalriim nallunritaanga iqlunrilucimnek. 
2CO.11.32	Damascus-aami, Atanerruam Aretas, atanrullermini murilkaa nunarpak Damascus, tegunalua. 
2CO.11.33	Tau͡gaam egalerkun nunat qacarneratgun atrartaatnga kalngagmun eklua, tuaten qimagcetaatnga unatainek.
2CO.12.1	Ucuryaguciqatartua, catnguarkaunrilengraan, egmiuciiqaqa nasvicimalqa, nallunairutai-llu Atanrem. 
2CO.12.2	Nallunrilkengangqertua yugmek Christ-amelngurmek, maa-i allrakut akimiarunritaraurtellriit, ayaucimallermek qiliit pingayuatnun (Aipaagni temtuumarmi wall'u temni unilluku, nalluaqa, Agayutem kiimi nallunritaa). 
2CO.12.3	Nallunritaqa-llu Paradise-amun mayuucimacia (Aipaagni temtuumarmi wall'u temni unilluku, nalluaqa, Agayutem kiimi nallunritaa), 
2CO.12.4	qaillun-llu mayuucimallra Paradise-amun, niitelluki-llu qanrutkumayuilnguut, yuum qanrutkesciigatai. 
2CO.12.5	Tauna yuk ucuryagutekciqaqa, tau͡gaam wangnek ucuryagutenritua, pinialutemnek tau͡gaam. 
2CO.12.6	Ucuryaguciiyuming'e'rma, usviilngaitua, piciulriamek qanerciqngama. Tau͡gaam tuaten pingaitua, yuk umyuarteqnayukluku quyinrurrlua ayuquciqa anaggluku, tangelqa niitelqa-llu pitekluku. 
2CO.12.7	Quyinrurtellerkaqa-llu pitekluku nasvicimallemkun amllernek, temka cukilanamek elliivikumallruuq, Satan-aamek taicimaluni, aviraniurtellua, anagullua ucuryagutesqevkenii. 
2CO.12.8	Ataneq kaigavikellruaqa pingayurqunek mat'umek, antevkaasqelluku wangnek. 
2CO.12.9	Tau͡gaam kiugaanga, “Naklekuteka elpenun pitalqegtuq, tua-i artuqailuciqa qaqisngiin yuum cirlaullrakun.” Taumek pikanirlua nanrautekciqanka pinialutenka, Christ-am pinianun naliumasqellua. 
2CO.12.10	Taumek Christ-aq pitekluku, cangayunritua pinialutemnek, cangacarcetemnek, nangtequatemnek, nangcimallemnek, pinerrlugutemnek-llu. Wangnek cirlaugaqama, pinirimalaama.
2CO.12.11	Usviilngurtun qalartelliniunga, tua-i elpeci pisqucirpecetun. Anagyaaqutkumanaqsaaqua elpecen̄i. Caunrilnge'rma cangallrunritua apostle-aarpecen̄i quyinrulriani. 
2CO.12.12	Apostle-aam piciulriim nallunailkutai caliaqumallruut akunlevcen̄etlemni qemitaakevkenaci, nallunailkutatgun iillanarqelriatgun-llu, caliatgun-llu angelriatgun. 
2CO.12.13	Allani agayuvigni nau͡gg'un nurenruluci caliaqumallruceci? tau͡gaam-qaa nenguluugutngunritlemkun elpecen̄un? Au͡g'aricia mat'umek alarutemnek.
2CO.12.14	Waniwa pingayirilua nunasvikqataramci, nenguluugutngungaitua-llu, tua-i akluci pingnaqenrilamki, elpeci tau͡gaam; tua-i mikelnguut auluknarqenritait angayuqateng, angayuqaita tau͡gaam irniateng. 
2CO.12.15	Elpeci tarneci pitekluki tengrulua pinka tamalkirrluki tunciqanka wangnek-llu tunlua. Allani kenkenrukumci ikgellranek-qaa kenkumaarkaugua? 
2CO.12.16	Tau͡gaam nenguluugtenrilengramci qanerciqliuci usvitunilua, unakniluci-llu usvituyartellemkun. 
2CO.12.17	Wall'u-qaa teguillrulliamci ayagcetellma iliitgun elpecen̄un. 
2CO.12.18	Ellimertullruaqa Titus ullaasqelluci, anelgutiinek malilirluku. Titus-aam-qaa teguillruaci? Anernerkun-qaa ataucikun pektenritukut, tuma-llu atauciq aturluku?
2CO.12.19	Umyuartequralartuci-qaa wangkutnek anagyaaqut'laryukluta ciuqerpecen̄i? Tau͡gaam Agayutem takuani qalartelartukut Christ-akun, ilamaa, nauluaqautekarrlainarpecen̄ek. 
2CO.12.20	Civuuriima ullakumci umyuaqa nall'artevkenaku tekitnayukluci, umyuarci-llu nall'artenritnayukluku wangnun; uluryakaqa qanemyuugautellriartangqerrnayukluku ciknakutellrianek-llu, qenqerrutnek-llu, kiimurrsugyaramek, piciliutmek-llu, uputaariyaramek, pivaksaramek, aakulagcaramek-llu. 
2CO.12.21	Civuuratkaqa ataam ullakumci Agayutmun kiaresngiacetnayuklua ciuqerpecen̄i, amlleret-llu ilutequteknayukluki ciuqvaarni assiilngiumallret, maa-i-llu cali umyualinqigteksaunateng menuullermeggnek, akusrarutekillermeggnek, inerciigatlermeggnek-llu atulallermeggnek.
2CO.13.1	Pingayirilua ullakataramci. Kituggnarqellria asguranairtengqerrarkauguq malrugnek wall'u pingayunek. 
2CO.13.2	Aarcirtullruanka ciungani assiilngillret allat-llu, maa-i-llu nayunritlemni aarcirturanka kinguqlirmi nunatellemni pillrucimtun, ataam tekiskuma takumcukngaitniluki. 
2CO.13.3	Tangerrsuavciu Christ-am qalarucia wangkun. Elpeci tungevcen̄un piniatenrituq, tau͡gaam artuqaituq elpecen̄i. 
2CO.13.4	Ellii cirlauluni ussukcausngallruuq, tau͡gaam Agayutem piniakun unguvauq. Wangkuta-llu elliikun cirlaugukut, tau͡gaam Agayutem piniakun unguvaciqukut tungevcen̄un.
2CO.13.5	Yuvriqici elpecen̄ek, ukvengqerrutacirpecen̄ek. Naspaaci elpecen̄ek. Taringeksaitarci-qaa Jesus Christ-am elpecen̄elucia? Tua-i naspaamallerkarpecen̄i cirlakumanrilkuvci. 
2CO.13.6	Tau͡gaam-tuq nallunrirciu assiilngurmun cirlakenrilucirput. 
2CO.13.7	Tau͡gaam kaigavikaqa Agayun alartesqumavkenaci, wangkuta cirliqenrilucirput nasvagnavkenaku, tau͡gaam elpeci elluarrluci pisqelluci, cirlakumangatelangramta. 
2CO.13.8	Wani-wa piciuneq inglukesciigalamteggu, tau͡gaam ciumurulluku piciulria. 
2CO.13.9	Piniatellemten̄i cangalliunritukut elpeci asvailkuvci. Elluarillerkarci kiingan piicautekarput. 
2CO.13.10	Makunek igaramci nayuutenritlemni, ullakumci pillaganavkenaci piyunarqucimkun Atanrem taillrakun naucillerkaqa pitekluku navguillerkaqa pitkevkenaku.
2CO.13.11	Tua-ingunrituq, ilamaa, elluarrluci pici, ayuqucirtuuteka ciuniurciu, umyuallgutkici atunem, nepaitengnaqkici, nayurnauraaci kenkiyaram Agayutiin, uitanqegcitem-llu. 
2CO.13.12	Aryuquci atunem melugaryarakun kenciknarqelriakun. 
2CO.13.13	Tamarmeng agayumalriit aryuqutmek tuyuraiceci.
2CO.13.14	Atanrem Jesus Christ-am naklekician, Agayutem-llu kenkician, Anernerem-llu Tanqilriim ilakician nayurlici tamarpeci.
GAL.1.1	Wii, Paul-aaq, apostle-aarulua, yugnek pivkenii cingumavkenii-llu, tau͡gaam Jesus Christ-akun, Agayutkun-llu Aatakun, maktestiikun tuqumek. 
GAL.1.2	Anelgutemnek ilalua, agayuvignun Galatia-melngurnun. 
GAL.1.3	Agayutem Atamta, Atanemta-llu Jesus Christ-am nakleklici uitanqegcivkarluci-llu. 
GAL.1.4	Ellminek cikiutekellrem assiilnguput pitekluki anirturnaluta nunamek mat'umek caarrluulriamek, Agayutem Atamta pisqutii aturluku. 
GAL.1.5	Ellii ucurnarivkaumali akwarpak akwanun! Amen.
GAL.1.6	Alangaartua elpecen̄ek tuigteqanqeggucirpecen̄ek, unakestellerpecen̄ek naklekutiinun Christ-am, allamun qaneryaramun. 
GAL.1.7	Tua-i allaunricaaquq, tau͡gaam aakulagtestengqertuci Christ-am qaneryarain iqlutun qanrutkestainek. 
GAL.1.8	Tau͡gaam wangkuungramta wall'u an'gilaunger'mi pakmaken kingunelguluni qallaskan allamek qaneryaramek, qanrutkellemta elpecen̄un avatiini, tauna aniqlaamakili. 
GAL.1.9	Qanellrucimtun ciungani pulengllua qanertua: Kina yuk qallaskan qaneryaramek elpecen̄un, alerqullerpeci avatiini, tauna aniqlaamakili. 
GAL.1.10	Ilukegcitkevkangnaqua-qaa yugnun wall'u Agayutmun? Yuut ilukegcivkangnaqkumki Christ-amun kevgaungaitua. 
GAL.1.11	Qanrutenqegcaramci, ilamaa, qaneryaraq qanrutkelqa yugnek kingunengqenrituq. 
GAL.1.12	Yugnek akurtullrunritaqa, yugnek-llu ayuqucirtuumallruvkenii, tau͡gaam Jesus Christ-am nasvallrakun. 
GAL.1.13	Tua-i niitellruarci Jews-aat ukveruciatni ayuqucilqa, anagullua inglukilqa Agayutem agayuvianek, navgualuku-llu. 
GAL.1.14	Jews-aat-llu ukveruciatgun anagtellruanka pitatemni nunalgutemni, cumigutenrullrat, ciuliamta picirkangutaita pitekluku. 
GAL.1.15	Tau͡gaam Agayutem allakartellma yuurqaanemnek kelegtem̄a-llu naklekutmikun, 
GAL.1.16	nallunairesqelluku Qetunrani wangnun agayumanrilngurnun-llu qalarutkesqen͞gaku, kina yuk ellangcarvikenritaqa, 
GAL.1.17	mayullruvkenii-llu Jerusalem-aamun apostle-aanun ciuqlimnun, tau͡gaam ayallruunga Arabia-mun, ataam-llu uterrlua Damascus-aamun.
GAL.1.18	Allrakut-llu pingayun kinguatni Jerusalem-aamun mayullruunga Peter-aaq tangerrsarturluku, uitavikluku-llu ernerni akimiarni. 
GAL.1.19	Tau͡gaam allat apostle-aat tangellrunritanka, James-aaq tau͡gaam Atanrem anelgutii. 
GAL.1.20	Makunek igaramci piciulrianek, Agayutem nallunritaanga, iqlunritua. 
GAL.1.21	Tamatum kinguani taillruunga Syria-mun Cilicia-mun-llu. 
GAL.1.22	Judea-mi-llu agayuviit Christian-aat nallullruatnga. 
GAL.1.23	Tau͡gaam niitellruluteng waten, “Nangtestellemta mat'um ciungani maa-i qalarutkaa ukverumaciq inglukellni.” 
GAL.1.24	Ucurnarivkaraat-llu Agayun wii piteklua.
GAL.2.1	Tua-i-llu allrakut akimiarunritaraan kinguatni Jerusalem-aamun mayunqigtua, Barnabas-aaq-llu, Titus-aaq-llu cali malikluku. 
GAL.2.2	Nasvicimalqa aturluku mayullruunga, qanemcikluku-llu qaneryaraq qalarutkelqa Jews-aarunrilngurnun, ciulirneret nallaitgun qanemcilluki, pitsaqevkenaku calilqa quyakenritnayukluku. 
GAL.2.3	Tuaten-llu malika Titus Greek-aarungraan nuugircetaallrunritaat. 
GAL.2.4	Tau͡gaam ilausngualriit, umyuallguciutenrilnger'meng aassaqluteng iluvallruut yuvrirnaluku angicimallerput Christ Jesus-aakun, teguarurrnaluta ataam. 
GAL.2.5	Tau͡gaam maligtaqunritaput sass'aq atauciungraan, qaneryaraqegtaaraam piciucia elpecen̄i uitasqelluku. 
GAL.2.6	Ciulirneritnek-llu camek unangellrunritua, ciulirneruyaaqellilriit, caunge'rmeng wangni ayuquq; Agayutem yuum taungucia cateksuitaa. 
GAL.2.7	Tau͡gaam taum avatiini, elpekellruat qaneryaraqegtaar Jews-aarunrilngurnun wangnun tunumacia, tuaten Jews-aat qaneryaraqegtaaraat Peter-aamun tunumaciatun. 
GAL.2.8	(Uptestellran Peter-aam Jews-aanun, wiinga-llu uptellruanga Jews-aarunrilngurnun). 
GAL.2.9	Agayuviim teggutain, James, Cephas, John-aam-llu elpekngamegteggu naklekun wangnun tunumalria, unacitaitkuk Barnabas-aaq-llu, ayaasqellunuk Agayumanrilngurnun, ellait-llu Jews-aanun ayagyugluteng. 
GAL.2.10	Tau͡gaam piitkuk arrsaulriit neq'akumasqelluki, wiinga-llu tuaten piarkaulua umyuangqertua.
GAL.2.11	Tau͡gaam Peter-aaq Antioch-amun tekican, takuanun yit'allruaqa, tua-i pinaqngan. 
GAL.2.12	James-aam kevgai tekipailgata Jews-aarunrilnguut nerellgutkellrui, tau͡gaam tekicata ilalinrirai alikluki nuugiryaram ciumurutestai. 
GAL.2.13	Allat-llu Jews-aat elliitun avtellruut; tuaten-llu Barnabas tapqucaaqluku malrugnek umyuangqellermeggnun. 
GAL.2.14	Tau͡gaam elpekngamki qaneryaraqegtaaraam maligtaqunrilucia Peter-aaq qanrutaqa taukut ciuqerratni, “Elpet, Jews-aaruluten, Jews-aarunrilnguut piciryaraatnek atuquvet Jews-aacetun pivkenak, ciin Jews-aarunrilnguut Jews-aacetun ayuqesqumasiki?” 
GAL.2.15	Wangkuta Jews-aaruyaaqukut nauvimteggun, Jews-aarunrilnguut assiilngilriartaqevkenata. 
GAL.2.16	Nalluvkenaku-llu yuk Alerquutet maligtaqungnaqellratgun ellualriarurtenrilucia, tau͡gaam Jesus Christ-aq ukvekellrakun, wangkuungramta-llu ukvekarput Jesus Christ-aq, ellualriarurrnaluta ukveqellrakun Christ-aq, Alerquutet atullratgun pivkenata; tua-i Alerquutet atullratgun yuk ellualriarurrngailan. 
GAL.2.17	Tau͡gaam, ellualriarurtengnaqlemten̄i Christ-akun, wangkuta-llu assiilngurtucirput nallunriumakuni, taumek-qaa Christ-aq assiilnguum kevgaqaa? Watqapik! 
GAL.2.18	Tua-i piunrillemnek ataam piurcikuma, wangnek assiilngilriaruciqua. 
GAL.2.19	Tua-i Alerquutetgun, Alerquutet tungiitnun tuqullruunga, Agayutmun unguvanalua. 
GAL.2.20	Christ-aq ussukcausngallgutkaqa, ilangcivkenaku unguvaunga; wii pivkenii, Christ-aq tau͡gaam unguvauq wangni, watua-llu kemegtuumallemni, unguvaka unguvakaqa ukverlua Agayutem Qetunraanun, kenkestemnun, ellminek-llu cikiutekluni wii piteklua. 
GAL.2.21	Caunrilkenritaqa Agayutem naklekutii. Elluariyaraq Alerquutetgun pikan, Christ-aq elliinginaq tuqullruyartuq.
GAL.3.1	Galatian-aani, umyugailngurni! Kia alarcetaci, Jesus Christ-aq ussukcausngalleq manimallrungraan ciuqerpecen̄i? 
GAL.3.2	Mat'umek apetnaamci: akurtullruarci-qaa Anerneq Alerquutet caliaqellratgun, wall'u ukverem qallautekumallrakun? 
GAL.3.3	Umyugaituci-qaa? Anernerkun ayagnillruyaaquci, maa-i-qaa tau͡gken natlugneriucimaluci kemegkun? 
GAL.3.4	Elliinginaq-qaa nangcimallruuci, ellmikuullinikan? 
GAL.3.5	Taumek ellii cikirtellerci Anernermek, irr'inarqelrialilleq-llu elpecen̄i, tuatnallruuq-qaa Alerquutet caliaqesqellratgun, wall'u qaneryaraqegtaaraam ukvekellrakun?
GAL.3.6	Tuaten Abraham-aatun, “Elluarucingevkaumalriatun, Agayun ukveqngamiu.” 
GAL.3.7	Taumek nallunriciu ukverucingqellriit Abraham-aamun irniaquciat. 
GAL.3.8	Qaneryaram-llu, tangrruarluku Jews-aarunrilnguut Agayutmun ellualriarurcetarkauciat, ciunguluku qaneryaraqegtaar qalarutkellrua Abraham-aamun qanerluni, “Elpegun tamarmeng nunat yuit atawaqercecimaarkaugut.” 
GAL.3.9	Taumek, ukverumalriit atawaqercecimaut Abraham-aaq ukvertulria ilakluku. 
GAL.3.10	Wani-wa Alerquutet caliaqesqellratnek pingqengnaqellriit tamalkuita aniqlaatem qullilirai, igausngiin, “Aniqlaamauq kina imna kalikani Alerquutellegni tamalkuan igausngalriamek ciumurucinrilnguq, aturpek'naku-llu.” 
GAL.3.11	Waniwa nallunaituq, Alerquutetgun Agayutmi ellualriarurtellriartailucia, wani-wa, “Ukverkun ellualria unguvaciquq.” 
GAL.3.12	Tau͡gaam Alerquutet ukveq pinritaat, “Tau͡gaam yuum atuquniki yuutekciqai.” 
GAL.3.13	Christ-am akiliutellruakut, Alerquutet aniqlaatiitnek au͡g'arluta, wangkuta pitekluta aniqlaagaullruami, igausngiin, “Aniqlaamauq kina imna napalriami agalria.” 
GAL.3.14	Abraham-aam atawaqaasqumallra Jews-aarunrilngurnun tut'esqelluku Jesus Christ-akun, wangkutnun akurtuusqelluku akqutngulleq Anerneq ukverkun. 
GAL.3.15	Ilamaa, yuut pilauciicetun picirkiun sign-aumarikuni yuum qigcikenrilngaitaa ilangaunaku-llu. 
GAL.3.16	Makut akqutet Abraham-aamun kinguvranun-llu taqumaut. Agayun qanellrunrituq, “Kinguverpenun amllerrluki,” tau͡gaam atauciuluku, “Kinguverpenun wani-wa Christ-amun.” 
GAL.3.17	Tua-i qanertua, akquyun, Agayutem Christ-akun akqutkellra Alerquutet qigcignairutesciigataat, akqutii-llu piunrirciiganaku, allrakut yuinaat yuinaat qulmek cipluki (430) kinguatni, atuunrirciiganaku-llu. 
GAL.3.18	Tua-i kinguvanertarkaq Alerquutetgun pimakuni akqutngunrirtuq. Tau͡gaam Agayutem cikiutekellrua Abraham-aamun akqutkun.
GAL.3.19	Ciin tua-llu Alerquutet piugat? Tua-i ellimaut assiilnguut pitekluki, alairarkaq tekitnatkaanun akqumalriamun, taicimaluni-llu akunleqliulriakun an'gilanek ikayungqerrluni. 
GAL.3.20	Akunleqliulria ataucimun akunleqliunrituq, tau͡gaam Agayun atauciuguq.
GAL.3.21	Tua-llu-qaa Alerquutet Agayutem akqutai inglukait? Qang'a! Alerquucetangqerqan unguvamek cikiqengyugngalriamek, ilumun elluaryaraq Alerquutetgun piallruuq. 
GAL.3.22	Tau͡gaam qaneryaram yuut assiilngilriarunii tamalkuita; ukveqellran Jesus Christ-am akqutii cikiutngusqelluku ukvelrianun. 
GAL.3.23	Tau͡gaam ukveq pivailgan, Alerquutet tegumiaqaitkut, caqumaluta ukverem alairnatkaanun. 
GAL.3.24	Taumek Alerquutet ayuqucirturtekellruaput Christ-amun ullaulluta, ukvemteggun ellualriarurtesqelluta. 
GAL.3.25	Tau͡gaam ukvengumariluta ayuqucirturtem̄ek pinarqenriraakut. 
GAL.3.26	Wani-wa Agayutem irniaqaaci tamarpeci ukveqellrakun Christ Jesus-aam. 
GAL.3.27	Tua-i tamarpeci Christ-amun anglluumalriani at'ellruarci Christ-aq. 
GAL.3.28	Naliit piunrunritut Jews-aat Greek-aat-llu, teguarung'e'rmeng teguarunrilnge'rmeng, angutngung'e'rmeng arnaunger'meng-llu; tua-i tamarpeci atauciungavci Christ Jesus-aami. 
GAL.3.29	Christ-am-llu pikekaci Abraham-aam kinguveqaaci, kinguvanertarkangqerrluci-llu akqun aturluku.
GAL.4.1	Mat'umek qanrutamci kinguvanerkalek, mikelnguullermini pistem̄i cangallrunrituq, tamalkuita pik'ngermiki. 
GAL.4.2	Tau͡gaam aulukestengqerrluni ataniumasterluni-llu atami pillerkiuraa engelkarrluku. 
GAL.4.3	Tuaten-llu-wa wangkuta, mikelnguullemten̄i, teguarullruukut nunam mat'um piinun. 
GAL.4.4	Tau͡gaam pillerkaq tekican, Agayutem Qetunrani atrarcetaa, arnakun yuurrluni, Alerquutem aciakun, 
GAL.4.5	ataam tegunaluki Alerquutem qulliliumakai, akurtuusqelluku irniarurcaraq. 
GAL.4.6	Irniaruavci-llu, Agayutem ayagcetellrua Qetunrami Anernera ircaqurpecen̄un, kaigaluni: “Abba, Aata.” 
GAL.4.7	Taumek irniarurtuten, pisten͞gunrirluten. Irniarurcavet-llu kinguvanertarkanguten Agayutmek Christ-akun. 
GAL.4.8	Tau͡gaam, Agayun nallullerpecen̄i, agayutngunrilnguut kevgiullruaci. 
GAL.4.9	Tau͡gaam maa-i Agayun nallunriumariavciu, wall'u Agayutem nallunriumariaci, ciin ataam tuigceci nutemllarnun, pinialngurnun, caunrilngurnun-llu? Ciin teguarunqigcuumirceci? 
GAL.4.10	Murilkelaraci erenret, iralut-llu, agayunerpiit-llu, allrakut-llu. 
GAL.4.11	Aaqamci elliinginaq caliaqellruyukluci. 
GAL.4.12	Ilamaa, qarutaaramci, wangtun ayuqesqelluci, wiinga-llu elpecicetun ayuqngama, iqlutun ayuquteksaitarpecia. 
GAL.4.13	Nallunritarci apquciqa pitekluku qallateqarraalqa qaneryaraqegtaarmek elpecen̄un. 
GAL.4.14	Arenqialliquteka-llu kememkun caunrilkutkenritarci qessakutkevkenaku-llu, tau͡gaam ciuniurlua Agayutem an'gilaatun pitarrlua, wall'u Christ Jesus-aatun. 
GAL.4.15	Nauwa tayima angniuteklerci? Nallunritamci piyunarqekan iici ikugluki wangnun cikiuteksallruaci. 
GAL.4.16	Tua-i-llu-qaa inglukesteksagutarpecia piciulriamek qanelqa pitekluku. 
GAL.4.17	Pinqegciutelaraiceci piciunrilngurnek umyuangqerrluteng, avcecugaiceci maligtaqusqelluteng. 
GAL.4.18	Atawauyartuq cumiguskaceci piciulriakun, nayurrlainanrilengramci. 
GAL.4.19	Irniamaa, teggiurcilriatun cakviurutkenqigtamci, Christ piurrnatkaanun elpecen̄i. 
GAL.4.20	Ilagaryuumiryaaqamci watua erininqigutnaluci, tua-i ayuquciilamci.
GAL.4.21	Qanrucia, Alerquutet ciumurucugtaitni: Alerquutet-qaa niiteksaitaci? 
GAL.4.22	Igausngiin Abraham-aaq malrugnek qetunrangqellruuq, aipaa teguakun, aipaa-llu teguarunrilngurkun. 
GAL.4.23	Tauna teguam yua kemgem pisquciatun yuurtellruuq, tau͡gaam teguarunrilngurkun yuurtelleq akqun aturluku pillruuq. 
GAL.4.24	Tamana ayuqestassiigutnguuq: wani-wa akquyutek malruk. Aipaa Sinai-amek kingunengqertuq, Hagar-atun teguanek kinguverkiurarkauluni. 
GAL.4.25	Tua-i tauna Ingriq Sinai-aq, Hagar-aaruuq Arabia-mi uitiimi, ayuqluku Jerusalem-aaq, nunamiutaq yugtuumarmi-llu teguaruluni. 
GAL.4.26	Tau͡gaam Jerusalem-aaq pakemkumiutaq teguarunrituq, tamamta-llu aanakarput. 
GAL.4.27	Tua-i igausngiin, “Nunaniryua, qingayuilngurmi! Irniyuilngurmi-llu! Qayagpii teggiurciyuilngurmi. Tua-i uilgaq yul'inruan uilegmi.” 
GAL.4.28	Tua-i-llu wangkuta Isaac-aatun akqutem yukaakut. 
GAL.4.29	Tau͡gaam kemgem piyullrakun yuurtellrem nangtellruciatun Anernerem pisquciatun yuurtelleq, tuacetun cali watua ayuquq. 
GAL.4.30	Tau͡gaam qaneryaraq qaillun qanerta? “Teguaq qetunraa-llu ayagceskek, tua-i teguam yuan paitangqellgutekngailaku teguarunrilnguum yua.” 
GAL.4.31	Taumek, ilamaa, teguam yuk'enritaakut tau͡gaam teguarunrilnguum.
GAL.5.1	Taumek asvailkici angicimallemteggun Christ-akun, petugcetevkenaci ataam teguaruyaramun. 
GAL.5.2	Tangerrluku wii, Paul-aami, qanrutamci nuugiumakuvci, Christ-aq cakngaitarci. 
GAL.5.3	Tua-i qanenqigtua tamalkuitnun nuugiumalrianun Alerquutet uniurcunailuciitnek. 
GAL.5.4	Christ-aq-llu catngunrirtuq elpecen̄un, kinkuni imkuni Alerquutet atullratgun ellualriarurtellriani, naklekutmek avvluci. 
GAL.5.5	Wangkuta Anernerkun neryuniurutekngamteggu elluarillerkaq ukverkun. 
GAL.5.6	Tua-i Jesus Christ-ami nuugiryaraq cautngunrituq, nuugiumanrilnge'rmi-llu; tau͡gaam ukveq kenkakun calilria. 
GAL.5.7	Elluarrluci pillruyaaquci; kia maligtaqucetenritaci piciuyaramun? 
GAL.5.8	Man'a eguaquumallerci kelegtevcen̄ek pinrituq. 
GAL.5.9	Quulciiraquinraam urtaq tamalkuan ulevkalaraa. 
GAL.5.10	Peng'gartenritamci Atanerkun iqlutmurrnayukluci. Tau͡gaam tauna iqlutmurucingnaqellria elpecen̄ek kituunge'rmi qanercetaarumaciquq. 
GAL.5.11	Tau͡gaam wiinga, anelgutmaa, nuugiryaraq ciumuruskumku, ciin cali nangcimasia? Kelistam-qaa canganarqutii tuknialiuq? 
GAL.5.12	Avtesqumayaaqanka uitacurlagcetaarceci. 
GAL.5.13	Tua-i, ilamaa, angicimaarkauluci kelgumauci; tau͡gaam angicimacirci umyugiurutkenriciu kemgem aglumatainun, tau͡gaam kenkakun atunem kevgiurulluci. 
GAL.5.14	Tua-i Alerquutet tamarmeng ataucimurcimaut qaneryarakun ataucikun mat'ukun, “Ilan kenkarkaugan elpetun pitarrluku.” 
GAL.5.15	Tau͡gaam atunem kelluyuskuvci caunrilkulluci-llu mulngakici piunriucuartuci.
GAL.5.16	Taumek qanrutamci, Anernerkun 'gilerci, kemgem aglumallra atunritnaurarci. 
GAL.5.17	Tua-i kemgem Anerneq inglukaa, Anernerem-llu kemek inglukluku; atunem ukuk inglukutuk, taumek umyuarci aturciigatarci. 
GAL.5.18	Tau͡gaam Anerneq maligtaqukuvciu Alerquutet ataniumangaitaiceci. 
GAL.5.19	Wani-wa kemgem caliari nallunaitut, makut: akusrarutekiyaraq, acunianeq, caarrliqsaraq, aglumakiyaraq, 
GAL.5.20	agayutngualiyaraq, tuunriyaraq, uumikiyaraq, ayuqenricaraq, ellminek pivaksaraq, qenercaraq, callugyaraq, caunrilkiyaraq atanernek, maligtaqutenricaraq, 
GAL.5.21	ciknayaraq, tuquciyaraq, taangiqsaraq, akusrarcaraq, allat-llu tuaten ayuqelriit. Taumek ciunguluku aarcirturamci, qanrutellrucimtun mat'um ciungani, makunek atulriit Agayutem Angayuqauvia piksagusngaitaat.
GAL.5.22	Tau͡gaam Anernerem naugillri waniwaugut: kenka, angniq, uitanqegcineq, ilalciuneq, pinqegcineq, assineq, ukveq, 
GAL.5.23	ellmikutuuneq, pitalqeneq; makut tungiitnun inerquucetaituq. 
GAL.5.24	Christ-amun-llu ilautellriit kemegteng ussukcautellruat, piyullra, aglumayullra-llu tapeqlukek. 
GAL.5.25	Anernerkun unguvakumta, Anernerkun-llu 'gilerrnarqaakut. 
GAL.5.26	Ucurnangnaqenritelta, cangayugcetaarutevkenata, ciknataagutevkenata-llu.
GAL.6.1	Ilamaa, ilasi picurlakan, elpeci Anernerkun yuulriani, tauna kitugciu ellmikutuuluci; elpecen̄ek murilkelluci, picetaarutmun piminayukluten. 
GAL.6.2	Atunem ikayurtaagulluci, Christ-am alerquutii aturluku. 
GAL.6.3	Tua-i yuk caunrilnguq, ellminek cauyukekuni, alarciiquq. 
GAL.6.4	Tau͡gaam yuum tamarmi caliani yuvrirliu, tuaten ellminek ucuqnaurtuq allaliurpek'nani. 
GAL.6.5	Yuum-wa tamarmi atmagarkani qugciqngaku. 
GAL.6.6	Qaneryaramek elitnaurumalriim, elitnaurten̄i cikilarliu assilrianek atu'urkainek. 
GAL.6.7	Alarcaqunaci, Agayun iqluurumangaituq, camek yuk nauceciikuni, ayuqiinek quyurciciquq. 
GAL.6.8	Wani-wa kememinun nauceciilria kememinek quyurciciquq piunrirarkanek; tau͡gaam Anernermun nauceciilria Anernermek unangeciquq unguvamek nangyuilngurmek. 
GAL.6.9	Mernuutenrillaut-llu elluarrluta pillerput; tua-i piinanemten̄i quyurciciqngamta, taqsuqenrilkumta. 
GAL.6.10	Taumek, pivingqerrutacimcetun, assilrianek pilta yugnun tamalkuitnun, arcaqerluki ukvellgutemten̄un.
GAL.6.11	Tangerrluku amllernek igaramci unatemkun. 
GAL.6.12	Nuugiryaramun eguaqurtevci yuum kemga ucuquteksugaat, nangtaunritengnaqluteng Christ-am kelistaa pitekluku. 
GAL.6.13	Tua-i ellaitngung'e'rmeng nuugiumalriit Alerquutet atuqsaitelarait. Tau͡gaam nuugiisqumaiceci ucuqumanaluteng elpecen̄i. 
GAL.6.14	Tau͡gaam wiinga camek ucuqingaitua Atanemta tau͡gaam Jesus Christ-am kelistaanek. Tuaggun ellarpak ussukcausngauq wangnun, wiinga-llu ellarpagmun. 
GAL.6.15	Tua-i Christ Jesus-aami nuugiumayaraq nuugiumanricaraq-llu cautngunrituq, tau͡gaam ayuqucilinqigcaraq. 
GAL.6.16	Kinkut-llu imkut yuulriit ayuqucirtuun man'a aturluku, uitanqegcitem naklekutem-llu tusvikliki, Agayutem-llu yui Israel-aat piciulriit. 
GAL.6.17	Taumek mat'um kinguani, yuum cangayugcetaanrillia, qelengllangqerrama qaimkun ataneqa Jesus-aaq pitekluku. 
GAL.6.18	Ilamaa, Atanrem Jesus Christ-am naklekutiin nayurlici. Amen.
EPH.1.1	Wii, Paul-aaq, Jesus Christ-am apostle-aara, Agayutem cucukek'ngaa, agayumalrianun Ephesus-aamelngurnun pektayiilngurnun Jesus Christ-ami. 
EPH.1.2	Agayutem Atamta, Atanemta-llu Jesus Christ-am nakleklici uitanqegcivkarluci-llu.
EPH.1.3	Nanraumali Agayun, Atii Atanemta Jesus Christ-am, cikiakut atawaqautnek anernellarnek pakemkumiutarnek Christ-akun. 
EPH.1.4	Elliikun-llu cucukellruakut ellarpak tusnganengvailgan, ellualriarusqelluta canganarqutaunata-llu ciuqerrani kenkakun; 
EPH.1.5	nakmikumaurallruluta, Jesus Christ-akun yukliucugluta piyullni aturluku. 
EPH.1.6	Nanrautekaanek naklekutmi ucurnarqucian, tuaggun akurtuyunarivkaraakut Kenkek'ngamikun. 
EPH.1.7	Elliin augakun akiliucimaukut, assiilnguut au͡gautekaatnek, naklekutii angqapigtellria aturluku. 
EPH.1.8	Tuaggun umyuartucimikun amllermek cikiakut, 
EPH.1.9	nallunrirtelluta pisqutminek nallukemten̄ek, piyullni picirkiullni aturluku. 
EPH.1.10	Pillerkiuramini Christ-akun ataucimun quyurrnaluki cat tamalkuita pakmanelnguut nunam-llu qainganelnguut. 
EPH.1.11	Kinguvanertarkangellruluta cali elliikun, nakmikumaurallruluta pisquciatun cam tamarmi arulatestiin. 
EPH.1.12	Wangkuta Christ-amek cacetuqutekiqerraallerni, elkarcimaukut cucukumaluta-llu yuucimteggun nanrarnaluku ucurnarqucia. 
EPH.1.13	Elliikun-llu, Qaneryaraq piciulria niitellruarci, anirtuumacirpeci Gospel-aara; elliikun-llu cali ukvengumariluci, Anernermek Tanqilriamek akqutmek nallunailkuciumauci. 
EPH.1.14	Tauna kinguvanertarkamten̄un akqutnguuq piksagutarkamta akilicimallranun, ucurnarqucian nanrautekaanun.
EPH.1.15	Taumek, Atanermun Jesus-aamun ukverucirci agayumalrianek-llu kenkillerci niicamku, 
EPH.1.16	quyatekerrlainaramci, piicalallemkun-llu kaigataqluci. 
EPH.1.17	Atanrem Jesus Christ-am Agayutiinun Aatamun ucurnarqelriamun, cikiisqelluci elisngamek, taringevkaasqelluci-llu elliinek. 
EPH.1.18	Ircaqurci-llu tanqigisqelluku nallunritesqelluku neryuniurutii kelgumacimta, ucurnarqeqapiguciat-llu paiciutain agayumalriatgun, 
EPH.1.19	artuqailuciatun-llu pinian tungemten̄un ukvelrianun, tauna pinia caliarikun nallunaituq, 
EPH.1.20	Christ-amek makcecillermikun tuqumek, aqumevkarluku-llu pakmani tallirpilirnemi tungiinun. 
EPH.1.21	Quyinrurterpagluku atanrulrianun tamalkuitnun, pinilegnun-llu, angayuqauvingqellrianun-llu, atanernek-llu aterpagcimalrianun, ellarpagmi maani kiimi pivkenani, tau͡gaam tekitarkanun-llu. 
EPH.1.22	Cat-llu tamalkuita it'gain aciatnun elkartellruluki, tamaitgun-llu Atanrurtelluku agayuvigmun. 
EPH.1.23	Temekngaku muirumaluni, cat tamarmeng imiumastiitnek.
EPH.2.1	Elpeci-llu unguircetellruaci, tuqumallrulriani picurlallerpeciuggun assiilngillerpeciuggun-llu. 
EPH.2.2	Mat'um ciungani atullerpeciuggun nunam mat'um piciryaraitun, ellam pinian atanran pisquciatun, anernerrluum watua calilriim inerciigalngurni. 
EPH.2.3	Wangkuta-llu imumi tuaten yuullruukut kemgem aglumataikun, kemgem umyuam-llu piyullri aturluki, ilamcetun-llu nutem Agayutem eq'uqertiinek ciunerkarluta. 
EPH.2.4	Tau͡gaam Agayutem, takumcutalriim, wangkutnek kenkillni pitekluku assiilngurmi-llu tuqumallemten̄i, 
EPH.2.5	unguircetellruakut Christ-aq pillgutekluku, (naklekutekun anirtuumauci). 
EPH.2.6	Ilakluku-llu makcetaakut, ilakluku-llu aqumevkarluta pakmani Christ-ami Jesus-aami. 
EPH.2.7	Ukani ciunerkamten̄i nasvagnaluku naklekutni angqapigtellria, naklekngamikut Jesus Christ-akun. 
EPH.2.8	Tua-i naklekutekun anirtuumauci ukverpeciuggun; elpecen̄ek pinrituci, Agayutem cikiutekaa. 
EPH.2.9	Caliarpeciuggun-llu pivkenaci, yuk ellminek pivaknayukluku. 
EPH.2.10	Wani-wa elliin piliaqngamikut Christ Jesus-aakun piurrluta, calianun assilrianun picirkillruciatun ciunguluku wangkutnun atuusqelluki. 
EPH.2.11	Taumek neq'akiciu, mat'um ciungani Jews-aarunrilngurni, nuugiumanrilngurnek aprumallerci nuugiumalrianek kemegkun unatetgun taqumaluteng. 
EPH.2.12	Tamatum nalliini Christ-amek piitellrucirci, Israel-aat-llu ilakevkenaki, akqutai-llu Agayutem pikellruvkenaki, neryuniurutaunaci, Agayutaunaci-llu ellam iluani.
EPH.2.13	Tau͡gaam watua elpeci yaaqsillrulriani mallgucimauci Christ-am augakun. 
EPH.2.14	Tua-i ellii uitanqegcitkarput, elliin atauciurcamikut elpeci-llu, akunlemta capkutaa piunrillruluku. 
EPH.2.15	Kemgurtellermikun inglukutekelput au͡gaamiki inerquutet Alerquutet-llu picirkiutiit, yuucik malruk elliin atauciurrnalukek, nutarrluku yuuciq uitanqegcivkarluta. 
EPH.2.16	Tamarkenka kenegyagucetnalukek Agayutmun temkun ataucikun kelistami, tuaggun inglukun piunrirluku. 
EPH.2.17	Tekilluni-llu uitanqegcitmek qalarutaaci yaaqsillerni, canimetellriit-llu. 
EPH.2.18	Taumek elliikun tamalkumta Anernerkun ataucikun mallgutlerkangqertukut Aatamun. 
EPH.2.19	Taumek watua elpeci allanrunrirtuci allatauvkenaci-llu, tau͡gaam ukvelriit ilaksagulluki, Agayutem-llu yui. 
EPH.2.20	Naparcimaluci-llu apostle-aat prophet-aat-llu tusngaviatnun; Jesus Christ-aq ellii kangiritnguluni. 
EPH.2.21	Elliikun tamarmi eneliaq taqenqegcaumaluni, tanqilriaruluni agayuviurtarkauluni Atanermi. 
EPH.2.22	Elliikun elpeci-llu atauciurrluci agayuviurtuci Anernerkun.
EPH.3.1	Taumek wii, Paul-aaq, Christ Jesus-aam kelucaucimalriartaqaanga elpeci pitekluci Jews-aarunrilngurni. 
EPH.3.2	Niitellruarci Agayutem naklekutiin aulukicia, wangnun tunumalria elpeci pitekluci. 
EPH.3.3	Nasvallermikun wangnun nallunrirtelluku taringesciigalkevvut. Man'a ak'a igautekellruyaaqaqa, 
EPH.3.4	tuaggun naaqikuvci taringesqelluku nallunriluciqa taringumanritellranek Christ-am. 
EPH.3.5	Tamana mat'um ciungani yugnun nallunrircecimanrilnguq, watua nasvaumacirmitun apostle-aaminun ellualrianun prophet-aanun-llu Anernerkun. 
EPH.3.6	Jews-aarunrilnguut pikangqellgutkarkauluki temengqellgutekluki-llu. Akqutai-llu Christ-akun pikarkauluki qaneryarakun Gospel-aakun. 
EPH.3.7	Tamatumek caliarkicimaunga, naklekutiinek Agayutem cikiumatacimtun, elliin piniakun artuqailngurkun. 
EPH.3.8	Wangnun, agayumalriit cakegtaunrillratnun, naklekun man'a cikiutekumauq Jews-aarunrilngurnun qalarutkesqelluki Christ-am tukuutai naaquciilnguut. 
EPH.3.9	Yuut-llu taringevkaasqelluki taringesciigalkiitnek iirumalriamek, ellam piurteqarraallranek ayagluni Agayutmi piurcillermi canek tamalkuitnek Jesus Christ-akun; 
EPH.3.10	Agayutem nallunrilucia amlleqapigtellria agayuvigkun nallunritesqelluku atanrulrianun pinilegnun-llu qilagmi; 
EPH.3.11	akwanek picirkillermikun Christ Jesus-aami Atanemten̄i. 
EPH.3.12	Elliikun civuuravkenata ullaucunarqukut ancurturpek'nata elliin ukveqellrakun.
EPH.3.13	Taumek piicagtua, elpeci pitekluci nangtequtenka taqsuqutekesqevkenaki, ucurnarqutkarkaungavciki. 
EPH.3.14	Tamana pitekluku ciisqumigtua Aatiinun, Atanemta Jesus Christ-am, 
EPH.3.15	qilagmi nunami-llu ilakellriit atengqerrutiita, ciuqerrani. 
EPH.3.16	Pinimek cikiisqelluci ucurnarqeqapiguciatun, Anernerkun pinirisqelluci yuucirpeciuggun ilumuulriakun, 
EPH.3.17	Christ-aq ukverkun ircaqurpecen̄i nengqerresqelluku, elpeci-llu acilqurluci inguqangqerrluci-llu kenekmek, 
EPH.3.18	ellualriit tamalkuita ilakluki, elpeci ayuqucingyunaqnaurtuci elurtutacianek taktacianek-llu, et'utacianek quyigtacianek-llu. 
EPH.3.19	Christ-am-llu kenkii nallunritesqelluku, elitmek cikiqengelria; imangqeqapigtesqelluci Agayutem tamalkuucianek. 
EPH.3.20	Imna-llu piicauteput umyuaput-llu tamalkuita anagvagluki amllenrulriamek piyunarqelria, pinini wangkutni cakaniutngulria cuqluku, 
EPH.3.21	tauna ucurnarili ilakelriani, Christ Jesus-aametellriani watua maa-i, akwarpak akwanun! Amen.
EPH.4.1	Taumek wiinga, Ataneq pitekluku kelucaucimalriami, qanrutenqegcaramci elluarrluci piyuasqelluci kelgumacirpecetun. 
EPH.4.2	Tamaitgun mikellruyugluci, ellmikutuuluci-llu, ilalciuluci-llu ilaliurulluci kenkutellriacetun. 
EPH.4.3	Anernerkun-llu atauciucirci ciumuutengnaqenqegcarciu uitanqegcitkun ataucimun picirkiumalriacetun. 
EPH.4.4	Temtangqertuq ataucimek, Anerneq-llu atauciq, kelgumacirpeciuggun ataucimek neryuniurutengqerrluci. 
EPH.4.5	Ataneq atauciq, ukveq atauciq, anglluryaraq atauciq, 
EPH.4.6	Agayun atauciq tamarmeng Atiit, quyinrulriaruluni tamiini, tamiinlluni, tamarpecen̄i-llu uitaluni. 
EPH.4.7	Tau͡gaam naklekun tamalkuitnun cikiutekumauq cikiumatacimcetun Christ-amek. 
EPH.4.8	Taumek qanertuq, “Mayuami teguaruyaraq cirlakluku ciuliqagtai, cikiqengluni-llu cikiutnek yugnun.” 
EPH.4.9	Caluni mayullrua? Tua-i ciumek atrallruami camavet nunam aciqsinranun. 
EPH.4.10	Atralleq taunguuq mayulleq cali qiliit quyinratnun, cat tamalkuita qaqitnaluki. 
EPH.4.11	Elliin-llu nakmikai, ilait apostle-aarusqelluki, ilait-llu prophet-aarusqelluki, ilait-llu qaneryariurten͞gusqelluki, ilait-llu qaunqesten͞gusqelluki, elitnauristen͞gusqelluki-llu. 
EPH.4.12	Ukvelriit elluarillerkaatnun, kevgiuryaram-llu caliaqellerkaanun, Christ-am-llu temii naulluku. 
EPH.4.13	Ukvemteggun atauciurcesqelluta, Agayutem-llu Qetunraa nallunriisqelluku, taqmigingallerkamten̄un, Christ-am-llu yugtutacia pitateksagutellerkaanun. 
EPH.4.14	Mikelngurtun ayuqenriisqelluta, caqtaarpek'nata ukvemteggun-llu pillinqigtaarpek'nata, alarcetaangnaqengraitkut, usvituluteng-llu iqlutmurutengnaqengraitkut iqlumun unakengnaqluta. 
EPH.4.15	Tau͡gaam, piciulriamek kenkakun qanraqluta, cat tamaitgun taqmiggngiinarluta elliinun qamiqurrulriamun. 
EPH.4.16	Elliikun tema tamarmi elluarrluni taqumauq, ilakliiyusngaluteng-llu temem aklui, tamarmeng aklui elluarrluteng calikuneng calillratgun pingiinartuq kenkakun-llu ellminek naulluni.
EPH.4.17	Taumek watua mat'umek qanertua, nalqigcilua-llu Atanerkun, pektenriisqelluci agayumanrilngurcetun, pektelalriacetun umyuamegteggun piunrilngurnek pingnaqelriacetun. 
EPH.4.18	Taukut usvimegteggun tan'gercetut, avvluteng-llu yuucimek Agayutem pianek, ilumegteggun nalluameng, ircaqumegteggun-llu teggngameng. 
EPH.4.19	Taukut elpekek'ngairulluteng ellmeggnek tunellruut kasngunarqelriamun, tamanek menuurrnarqelrialiurnaluteng ayaritaucimegcetun. 
EPH.4.20	Tau͡gaam elpeci tuaten Christ-amek elitnauqsaituci. 
EPH.4.21	Wani-wa ellii niitellrukuvciu elliinelluci-llu ayuqucirtuumallrukuvci, piciuyaraq Christ-amelnguq cuqluku. 
EPH.4.22	Yuk ak'allaq imumi yuuciqlerci pegciu tauna ellminek piunrirarkaq aglumayarakun iqluurutngulriakun. 
EPH.4.23	Tau͡gaam nutaraurrluci anernerpeciuggun umyuartequtevciuggun-llu, 
EPH.4.24	all'uku-llu nutaraq, Agayun ayuqelciluku piurcimalria elluarrluku kenciknariluku-llu piciulriakun. 
EPH.4.25	Taumek, iqlunrirluci, tamarpeci piciulriamek qallaci yuulgutevcen̄un, ilakellgutekngamta. 
EPH.4.26	Qenerteng'e'rpeci assiilnginrici, akerta tevircetenriciu qenerrnginanerpecen̄i. 
EPH.4.27	Tuunrangayak-llu pingnaqlerkangqercetenriciu. 
EPH.4.28	Teglengalria teglenrirli, tau͡gaam calili unatmikun assilriamek piluni, piilngurnun ikayuatekangqerrnaurtuq tuaten. 
EPH.4.29	Qanerrluutnek qanerpeciuggun anciksaunaci, tau͡gaam assilrianek ikayuutnguarkanek, niitestaita atawaqautekniarait. 
EPH.4.30	Iluteqevkanriciu-llu Agayutem Anernera Tanqilria, elliikun nallunailkuciumiivci anirtuumallerkarpecen̄un. 
EPH.4.31	Pegciki pagglungqerrsaraq, caaqercaraq, qenercaraq, qatpagayaraq, umyuarrliquciyaraq-llu. 
EPH.4.32	Tau͡gaam elluarrluci ilaliurulluci naklegtarluci, atunem-llu au͡g'aritaagulluci, tuaten Agayutem, Christ-aq pitekluku, au͡g'aricillruciatun elpecen̄ek.
EPH.5.1	Taumek Agayun maligtaquciu irniacetun keneknarqelriacetun. 
EPH.5.2	Piyuaci kenkiluci, nauwa cali Christ-am kenkellrukiikut ellminek-llu cikiutekluni wangkuta pitekluta, cikiutetun tuqutarkatun tunluni Agayutmun naryuuminarqelriatun. 
EPH.5.3	Tau͡gaam acunianeq, caarrlirnarqelriit, ciknayaraq-llu aprumaarkaunritut elpecen̄i, kenciknarqelriit tuaten piciryararkangqerrata. 
EPH.5.4	Kasngunarqelriit-llu, picimitun-llu qallacaraq, aripagtaangssagyaraq-llu, tamakut aturarkaunrilnguut, tau͡gaam quyaluci pici. 
EPH.5.5	Wani-wa man'a nallunritarci, kina imna acuniatuli, wall'u yurrluulria, wall'u ciknatuli, tua-i wani-wa agayutngualilria, paitarkailan Christ-am Agayutem-llu Angayuqauviani. 
EPH.5.6	Qaneryaranek piunrilngurnek kitumun iqluurcetenrici, waniwa tuaten ayuqelriit pitekluki Agayutem eq'uqertii tut'elartuq niisnganrilngurnun. 
EPH.5.7	Tamana pitekluku taukunun ilautenrici. 
EPH.5.8	Wani-wa elpeci imumi tan'germiungullruyaaquci, tau͡gaam watua tanqigmiunguuci Atanerkun. Tanqiim irniaritun piyuaci. 
EPH.5.9	(Tua-i Tanqiim naugillri uitiita assilriani tamaitni ellualriani-llu piciulriani-llu.) 
EPH.5.10	Agayutmun akurtuyunarqelria elitengnaqiciu. 
EPH.5.11	Ilagauteksaunaci tan'gerem caliarinun, inerquulluki tau͡gaam. 
EPH.5.12	Tua-i yuut nalluatni aturyulallrat kasngunaqngan qanruteklerkaat-llu. 
EPH.5.13	Tau͡gaam cat tamarmeng inerquusngalriit tanqigimaaqameng nallunailartut, tanqik nallunairilriaruami. 
EPH.5.14	Taumek ellii qanertuq, “Tupii, qavalriami, makluten-llu tuqumalrianek, Christ-am-llu tanqigmek cikirciqaaten.” 
EPH.5.15	Taumek ellakluci piyuaci, usviilngurtun pivkenaci, usvitulriatun tau͡gaam. 
EPH.5.16	Caurailngarpek'naci makuni ernerni, assiilnguq paivngiin. 
EPH.5.17	Taumek usviitevkenaci, Agayutem pisqutii tau͡gaam taringumaluku. 
EPH.5.18	Wine-amek-llu taangiqeksaunaci, akusrarcaraungan, tau͡gaam Anernermek imiumaluci. 
EPH.5.19	Atunem qalaruquraraqluci qaneryaratgun, yuarutetgun-llu aturaqluci, ircaqurpeciuggun-llu quyaluci Atanermun. 
EPH.5.20	Cat tamalkuita quyatekerrlainarluki Agayutmun Aatamun, atrakun Atanemta Jesus Christ-am.
EPH.5.21	Maligtaquuraulluci atunem Agayun qigcikluku.
EPH.5.22	Nulirrulriani, uivcen̄un maligtaquurauci Atanermun pilaucimcetun. 
EPH.5.23	Tua-i uingulria nuliaminun ciuqliungan, tuaten Christ-aq Agayuvigmun ciuqliuciatun. Ellii-llu tememun anirturten͞guluni. 
EPH.5.24	Taumek agayuvik Christ-amun maligtaqutelauciatun, tuaten-llu nulirrit pikilit uimeggnun tamaitgun. 
EPH.5.25	Uingulriani, nuliaci kenkiciki tuaten Christ-am agayuvigmek kenkiciatun, pitekluku-llu ellminek cikiutekluni. 
EPH.5.26	Kenciknarivkarnaluku, caarrluirnaluku-llu mermek anglluumaciatun qaneryaraq pitekluku, 
EPH.5.27	ucurnarqelriamek agayuvigmek akurturnaluni iqailngurmek imegglugnerrluunani canganarqutaunani-llu, tau͡gaam tanqiusqelluku apquciinaku-llu. 
EPH.5.28	Tuaten angutet nuliateng keneknarqait tememegcetun pitarrluki. Nuliaminek kenkilria ellminek kenkuq. 
EPH.5.29	Tua-i yuum kemni uumikeksailaku, tau͡gaam nerevkaraqluku qaunqelluku-llu, Atanrem agayuvigmek pilauciatun; 
EPH.5.30	tua-i temiin ilakngakut, kemgan enrin-llu. 
EPH.5.31	Man'a pitekluku angutem atani aanani-llu unitarkaugak, nuliani-llu atavikluku, elkek-llu kemegkun ataucimurciiquk. 
EPH.5.32	Man'a ayuqestassiigutnguuq nallunarqelriamun Christ-amek agayuvigmek-llu. 
EPH.5.33	Tua-i tamarpeci nuliaci kenkiciki elpecicetun pitarrluki, nulirrulriani-llu uiteng takaqekilitki.
EPH.6.1	Mikelngurni, angayuqaci niisngaciki, tuaten pinaqngaci. 
EPH.6.2	“Aatan Aanan-llu takaqikek,” alerquun man'a akqutmek iqungqertuq: 
EPH.6.3	“Atawauciqngan elpeni, unguvamanaurtuten-llu nunami.” 
EPH.6.4	Elpeci-llu, ataulriani, irniaci qinucetaaqsaunaki qenngellerkaatnun, tau͡gaam anglicarluki ayuqucirturluki-llu Atanrem pisquciatun. 
EPH.6.5	Pisten͞gulriani, niisngaciki ataneci nunamiungulriit, qigcikluki alinguryuarluci, malrupegtevkenaci, Christ-amun kevgiulaucirpecetun. 
EPH.6.6	Tangvallratni kiimi pivkenaci, yugnun nanrarcetaalriacetun, tau͡gaam Christ-am kevgaicetun, Agayutem pisqutainek atulriacetun ircaqurpeciuggun tamalkirrluci. 
EPH.6.7	Tengruluci kevgiurluci Atanermun pilriacetun, yugnun pivkenaci. 
EPH.6.8	Nalluvkenaku man'a, yuk assilriamek calikan ayuqiinek Atanermek akurturarkaucianek teguarung'e'rmi teguarunrilnge'rmi-llu. 
EPH.6.9	Elpeci-llu atanrulriani, tuaten pimikici ellaitnun, nununrilkurrluki-llu; atauciq qilagmelnguq Ataneqngavciu, ellii-llu yuum taungucianek catkiyuunani.
EPH.6.10	Nutaan-llu, anelgutmaa, asvaici Atanerkun elliin-llu caprilnguum piniakun. 
EPH.6.11	Askiciu Agayutem aknircailkutii tamalkuan, pektayiinaci nangernganaurtuci tuunrangayiim 'lillgiangraaci. 
EPH.6.12	Wani-wa kemlegmun aulegmun-llu callunritukut, tau͡gaam pinilegpaulrianun, atanruvilegnun-llu, tan'gerem-llu atanrinun, tangrrumanrilngurnun-llu, pagaani ellami assiilnguum nautestainun ingluliurutukut. 
EPH.6.13	Taumek Agayutem aknircailkutii tamalkuan askiciu, cirlakevkanritnaurtuci ernermi callullratni, calluumariluki-llu iqumanritnaurtuci. 
EPH.6.14	Taumek nangerngaci, naquggluci piciunermek qukarpeciuggun, elluaq-llu qat'gailitaqluku; 
EPH.6.15	sap'akirluci-llu qaneryaramek uitanqegcitem pianek. 
EPH.6.16	Tamakut-llu arcaqanrat, ukveq tegumiaqiciu capkutaqluku, tuaggun nipnauraci tuunrangayiim pitegcautai kenret. 
EPH.6.17	Qamiqurruiryailkun-llu askiciu anirtuutngulria, tegumiaqluku-llu saskukarci Anernerem kapsuutii, wani-wa Agayutem qaneryaraa. 
EPH.6.18	Piicagglainarluci, kaigaciluci-llu Anernerkun, tamana pitekluku tarikici taqsuarirluci, piicaulluki-llu tamalkuita ukvelriit. 
EPH.6.19	Wiinga-llu qanerkamnek cikiumasqellua, uluryara'arpek'nii nallunrirtesqelluki qaneryaram nallunarqelriari. 
EPH.6.20	Tamana pitekluku cingilgulua kalivnerciumaunga. Piicauskicia uluryara'arpek'nii qanrucirkanka qanrutkesqelluki. 
EPH.6.21	Tau͡gaam nallunriisqelluci ayuqucimnek caliamnek-llu, kenkumalriim ilamta piciulriim Tychicus-aam, Agayutem pistiin, nallunrirceciiqaaci tamalkuitnek. 
EPH.6.22	Tamana-llu pitekluku ayagcetaqa elpecen̄un nallunriisqelluci ayuqucimnek caceturqauresqelluci-llu. 
EPH.6.23	Uitanqegcitmek kenekmek-llu ukvertulriamek tuyuramci, anelgutemtaa, Agayutmek Atamten̄ek kingunelegmek, Atanemten̄ek-llu Jesus Christ-amek. 
EPH.6.24	Naklekutem nayurliki tamalkuita piciuluteng kenkestai Atanemta Jesus Christ-am. Amen.
PHP.1.1	Wangkuk Paul-aaq, Timotheus-llu, Jesus Christ-am pistegkeni tamalkuitnun agayumalrianun Christ-ami Jesus-aami Philippi-melngurnun, ilakluki allgiliyat ikayurtet-llu. 
PHP.1.2	Agayutem Atamta, Atanrem-llu Jesus Christ-am nakleklici uitanqegcivkarluci-llu.
PHP.1.3	Agayun quyavikerrlainaraqa umyuaqaqamci; 
PHP.1.4	piicautaqamci-llu kaigat'laramci quyalua, 
PHP.1.5	gospel-aakun ilakuyucirput umyuaqluku ayagniqarraallerpecen̄ek ayagluci man'a engelkarrluku. 
PHP.1.6	Au͡gtaqevkenaku ayagnirilleq caliamek assilriamek elpecen̄i qaqiciarkaucianek Jesus Christ-am tekitnatkaanun. 
PHP.1.7	Tuaten umyuartequtnarqamci, umyuamni uitiivci naklekutekun tamarpeci pillgutekngamci, qillerqumallemkun qaneryaram anagyaaqutellrakun, qanrutkellrakun-llu. 
PHP.1.8	Agayutem nallunritaanga, qaillun pitalriamek aryuqucirci tamarpeci Jesus Christ-am kenkiikun. 
PHP.1.9	Taumek kaigatamci kenkillerci pingiinaasqelluku elisngiinaasqelluci taringengiinarluci-llu, 
PHP.1.10	assilriit cucukesqelluki, piciusqelluci canganarqutaunaci-llu Christ-am ernerkaanun. 
PHP.1.11	Elluam naugillrinek imiumasqelluci Jesus Christ-akun, Agayutem ucuqellerkaanun nanrautekaanun-llu.
PHP.1.12	Tau͡gaam anelgutemni taringesqumayaaqamci, wangnun tut'ellriit, kenlutmun gospel-aamun pikaniutnguciatnek. 
PHP.1.13	Tamarmeng-llu Atanrem eniinelnguut allamelnguut-llu Christ-aq pitekluku qillerqumaciqa nallunriraat. 
PHP.1.14	Amlleret-llu anelgutput Atanerkun qillerqumallemkun caceturikanirtut, uluryairutkanirtut-llu alingevkenateng qalaruteklerkaanek qaneryaram. 
PHP.1.15	Ilaita Christ-aq qalarutek'laraat ciknayugluteng inglukiyugluteng-llu, ilaita-llu umyuaqegciluteng. 
PHP.1.16	Ilaita taukut Christ-aq qalarutek'laraat inglukiluteng, piciuvkenateng nangtequciqa qillerqumallemkun ilalqernaluku. 
PHP.1.17	Allat tau͡gaam keneklua pilartut nallunrilamegten͞ga gospel-aamek ciumurucicimnek. 
PHP.1.18	Tua-llu? Ilangcivkenaki, piciunrilnge'rmeng wall'u piciunge'rmeng, ayuqluteng Christ-aq qalarutkelaraat: tamatumek quyaunga quyanrirngaunii-llu.
PHP.1.19	Tua-i nallunrilamku tamana anirtuutekarkaugaqa piicallerpeciuggun, Anerneran-llu Jesus Christ-am ililirturiciakun. 
PHP.1.20	Ilunglua-llu piyuumiuteka neryuniurutka-llu aturluku, callemnek kiaruciitnavkenii uluryara'aqsaitelaucimtun tuaten cali watua Christ-aq ucurnarivkararkauluku tememkun yuunge'rma, tuqunge'rma-llu. 
PHP.1.21	Wani-wa yuullemni Christ-aq yuuciqaqa, tuqukaqa-llu atawautekaqaqa. 
PHP.1.22	Tua-i kemegkun yuukuma, caliamkun cali unangyugngaunga, taumek naliak cucuklerkaa nalluaqa. 
PHP.1.23	Tua-i qacigtenrilama, akuliigni ayagyugyaaqaqlua Christ-am nuniinun, assinruciqngan. 
PHP.1.24	Tau͡gaam elpeci pitekluci, tememni uitakuma atawaunruciquq. 
PHP.1.25	Nalirrugtevkenii nallunritaqa, elpecen̄i uitaarkauciqa, elluariinallerkarci pitekluku angnillerkarci-llu ukverkun. 
PHP.1.26	Tekiskumci angenranek quyasqelluci Jesus Christ-akun wii piteklua. 
PHP.1.27	Tuaten yuuci Christ-am gospel-aara qigcikluku: aipaagni tekillua tangengramci, wall'u cataileng'e'rma, ayuqucirci niiskumku, nallunritniarqa pektayiinaci nangerngacirci Anernermi ataucimi, umyuallgutekluci-llu ciumurulluku gospel-aam ukveqellra. 
PHP.1.28	Alikeksaunaki-llu inglukesteci, tuaggun alingellerpeciuggun cirlakucirteng elpekciqaat, tau͡gaam elpeci nallunailkutaqciqerci anirtuumacirpecen̄un Agayutmek. 
PHP.1.29	Tua-i elpecen̄un tunumiin Christ-aq pitekluku, ukvekqainarpek'naku tau͡gaam-llu nangtequtekarkauluku. 
PHP.1.30	Tangellrucirpecetun wangnek cakviullemnek watua-llu niiyucirpecetun.
PHP.2.1	Taumek Christ-ami qaruyutkangqerquvci, wall'u kenkakun ilaliurutkangqerquvci, ilakuyutetangqerqan, Anernerkun ilukegcinarqekuvci takumcutarluci-llu, 
PHP.2.2	angniuteka qaqiciu, umyuallgutekluci atunem kenkulluci piyuumillgutekluci-llu ataucimek umyuangqerrluci. 
PHP.2.3	Canek taquteksaunaci nakukucarakun ellminek-llu pivaksarakun; tau͡gaam ellmikutuuluci ilaci pinrukluki. 
PHP.2.4	Yuum nakmiillani nallaitgun murilkenrilliki, tau͡gaam ilami-llu piit tuaten pikiliki. 
PHP.2.5	Tuaten umyuangqerqici Jesus Christ-atun: 
PHP.2.6	Ellii Agayutem ayuqucianek ayuqucingqertuq, tau͡gaam Agayutmun pitatekucini arcaqakenritaa. 
PHP.2.7	Tau͡gaam ellminek caunrilleksagulluni pistetun ayuqlirillruuq, wangkucicetun-llu yuurrluni. 
PHP.2.8	Yuullermini-llu ellminek cakaarluni, tuqullerkani tuaten avitenritaa, kelistami kasngunarqelriamek tuquluni. 
PHP.2.9	Tamana pitekluku Agayutem ucurnarivkallrua angtuamek, acirluku-llu atret tamarmeng angenratnek. 
PHP.2.10	Jesus-aam atranun yuut tamalkuita ciktesqelluki qilagmelnguut nunamelnguut-llu, cali-llu nunam acianelnguut. 
PHP.2.11	Tamarmeng-llu alungutellget qanrutkarkaugaat Jesus Christ-aq Atanrucianek, tuaten Aata Agayun ucurnarisqelluku.
PHP.2.12	Taumek, kenkekmaa, maligtaqutelaucirpecetun, ilaklerpecen̄i watua-llu ilakenrilngerpecia, anirtuumallerkarci caliaqiciu, qigcigyugluci, alinguryugluci-llu. 
PHP.2.13	Tua-i Agayutnguan elpecen̄i calilria, piyuumircetaqluci aturcetaqluki elliin pisqutni. 
PHP.2.14	Caliluci tamalkuitnek qanemyuugaqsaunaci, qanekluarpek'naci-llu: 
PHP.2.15	qanernarqutaunaci paqnanarqevkenaci-llu, Agayutem yuknauraaci apquciinaci piciunrilnguut assiilnguut-llu akuliitni; akuliitni-llu agyatun tanqignaurtuci ellam iluani. 
PHP.2.16	Unguvam qaneryarartaa maniluku; Christ-am tekitellerkaani angniutekarkaungamci, elliinginaq yuullrunrilucimnek calillrunrilucimnek. 
PHP.2.17	Tuaten-llu cikiutekumaarkaunge'rma ukverci pitekluku, quyaciqua nunaniryullgutekluci-llu tamarpeci. 
PHP.2.18	Tua-i elpeci-llu quyaci nunaniryullguteklua-llu.
PHP.2.19	Tau͡gaam Atanrem Jesus Christ-am pisqumakaku, Timothy tamaa ayagcecugyaaqaqa elpecen̄un, quyaciqngama ayuqucirci niiskumku. 
PHP.2.20	Tua-i allamek ayuqiinek yugmek pikailama ayuqucirpeci umyuarniurutkestekaanek. 
PHP.2.21	Tamarmeng ellmeggnek arcaqakelaata, Jesus Christ-am pii pivkenaki. 
PHP.2.22	Tua-i nallunritarci piciucia, elliin gospel-aakun calillguteknganga qetunrartun ataminek ikayuq'ngelriatun. 
PHP.2.23	Ellii tamaa ayagceciiqaqa ayuqucirkaqa nallunriqumku. 
PHP.2.24	Tua-i Atanrem pisqumakanga tungaunii-llu wii tekiciiqua ukaqvaggun. 
PHP.2.25	Tau͡gaam Epaphroditus, anelgutka, calillgutka-llu anguyagten͞gullgutka-llu, elpeci ayagcetlerci piilutemnek aulukesqellua, egmian uterceciiqaqa. 
PHP.2.26	Tangerrsuumiaci, umyuarci-llu paqnakluku peng'garcukluni naulluullmi niitellra pitekluku. 
PHP.2.27	Tua-i ilumun naulluullruuq, tuquyarpiarluni; tau͡gaam Agayutem takumcukaa, kiingan pivkenaku wii-llu, angniilutka ilasqevkenaku. 
PHP.2.28	Taumek ayagcecukapigtaqa elpecen̄un, tangerquvciu angniisqelluci wii-llu, angniilutka utumanruciqngan. 
PHP.2.29	Taumek ciuniuqiciu Atanerkun, quyaluci; elliitun-llu ayuqelriit qigcikluki. 
PHP.2.30	Tua-i ellii tuquyarpiaran Christ-am caliara pitekluku, unguvani cakaarluku, wangnun kevgiuryallerci atuaku.
PHP.3.1	Ilamaa, angnirci Atanermi, man'a elpecen̄un igautekenqigtellra wangni taqsuqutnarqenrituq, elpecen̄un-llu aarnarqevkenani. 
PHP.3.2	Tau͡gaam mulngakici qimugten̄un, assiilngurmek calilrianun, nuugiryaram-llu ciumurutestainun. 
PHP.3.3	Tua-i wangkuta nuugiumiimta piciulriamek, Agayutmun piicalalriani Anernerkun, ucuqluku-llu Christ Jesus-aaq, kemegtaq-llu cacetuqutekevkenaku. 
PHP.3.4	Tua-i kemegtaq cacetuquteksunarqekan, wii cacetuqutekiyaryaaqua; yuk alla umyuarteqkan kemegtaq cacetuquteknaluku, wiinga pinruyartua. 
PHP.3.5	Nuugillruatnga erenret pingayunelgatni, Israel-aat ilaklua, Benjamin-aam kinguveqlua, Hebrew-rupiarlua. Alerquutet ciumurutellratgun Pharisee-aarulua, 
PHP.3.6	ilungem ugaani Agayuvik nangtellruaqa; alerquutet-llu elluakekiitgun qanernaunii. 
PHP.3.7	Tau͡gaam unakek'nganka pegtanka, Christ-aq pitekluku. 
PHP.3.8	Ilumun cat tamalkuita pegcuumiranka Christ Jesus-aam Atanema nallunriluaqallerkaa pitekluku; ellii-llu pitekluku cat tamalkuita pegtanka cakaarluki, Christ-aq piksagutnaluku, 
PHP.3.9	elliinecuglua-llu wangnek elluarucingqerpek'nii alerquutet piatnek, tau͡gaam Christ-am ukveqellrakun pimalriamek elluariyaramek ukverkun, Agayutmek kingunelegmek. 
PHP.3.10	Ellii nallunritnaluku, makyucian-llu pinia, nangteqellguteknaluku-llu, tuqullrakun-llu ayuqsagulluku. 
PHP.3.11	Tuqumek maktellguteksuumiryaaqluku.
PHP.3.12	Umyuarteqevkenii unakumariyukluku, elluarillerkaqa-llu pimariyukluku tau͡gaam pingnatugtua tegunaluku, tuaten tegumallrucimtun Christ Jesus-aamek. 
PHP.3.13	Ilamaa, umyuarteqenritua tegumariyukluku, tau͡gaam man'a atu'urqa, kinguneqa nalluyagulluku ciunemnelnguut-llu pingnatugluki. 
PHP.3.14	Akiliutem engelii tekitengnaqaqa Agayutmek kelgumaciqa qilatmun Christ Jesus-aakun.
PHP.3.15	Taumek taqmigingalriani, tuaten umyuangqekilta, tuaten-llu umyuangqeksailkuvci Agayutem nasviciiqaaci. 
PHP.3.16	Tau͡gaam natmun ellingramta, atauciq cuqyuteklaut atauciq-llu umyuaqluku.
PHP.3.17	Maligtaqullgutkicia, ilamaa, murilkiciki-llu piyualriit elpecen̄un cuqyutngucirput cuqekluku. 
PHP.3.18	Wani-wa amllelriit piyuangata Christ-am kelistaa inglukluku, taukut pulengtaq elpecen̄un qanrutkelaranka, watua-llu qialua qanrutkanka. 
PHP.3.19	Taukut picurlagmek iquklitlerkangqertut, aqsaqumeggnek agayutengqertut, kasngukarkarteng-llu ucuryagutekaat, nunam pii umyuaqngamegteki. 
PHP.3.20	Wangkuta tau͡gaam nunakangqertukut qilagmi, qilagmek-llu atrararkaq Anirturilria Ataneq Jesus Christ-aq utaqaarput, nerinikqapiggluku-llu tekitellerkaa. 
PHP.3.21	Elliin nutaraurcetarkaugaa man'a temvut kasngunarqelria, tememitun-llu ucurnarqelriatun ayuqliriluku, piningqerrami, cat-llu tamalkuita atanirturyunaqngamiki.
PHP.4.1	Taumek, ilamaa, kenkekmaa, aryuqekmaa, nasqerrutmaa-llu, asvaunaci nangerngaci Atanermi. 
PHP.4.2	Qarutaaragka Euodia Syntyche-llu umyuallgutkesqellukek Atanerkun. 
PHP.4.3	Qarutaaramken-llu elpet calillgutemni, arnat gospel-aakun calillgutek'lallrenka ikayurki Clement-aaq-llu, allat-llu calillgutek'lallrenka, taukut atrit igausngalriit unguvam kalikaini. 
PHP.4.4	Angnirrlainaqici Atanermi, qanenqigtua-llu, angnirci. 
PHP.4.5	Cangayuyuilucirci nallunrirtelluku yugnun tamalkuitnun. Ataneq ukaqsigtuq. 
PHP.4.6	Umyuarrlugcaranrici, tau͡gaam cat tamaitni piicagluci kaigaluci, quyatmek-llu tapirluki kaigaceci Agayutmun nallunrirceciki. 
PHP.4.7	Agayutem-llu uitanqegcitiin, angtatailnguum ircaqurci umyuarci-llu tegumiaqeciqak Jesus Christ-ami. 
PHP.4.8	Nutaan-llu, ilamaa, cat tamat piciulriit, cat tamat takarnarqutngulriit, cat tamat ellualriit, cat tamat menuilutngulriit, cat tamat kenegnarqelriit, cat tamat niitekegcinarqelriit, camek-llu piciryaraqegtaartangqerqan, cali-llu nanrarnarqutngulriartangqerqan, tamakut umyuaqiciki. 
PHP.4.9	Wangnek elitelci ciuniulci aturciki niiyucirpecetun qanlallemnek tangrrucirpecetun-llu atulallemnek; Agayutem-llu uitanqegcivkarilriim nayurciqaaci.
PHP.4.10	Tau͡gaam angnirpagtua Atanermi, wangnek kusguryuavci ataam, tua-i qac'uqrutkenricaaqerci tau͡gaam pillerkangqerciiganaci. 
PHP.4.11	Qallatenritua caiturlua; tua-i elitellruamku, qaillun ayuqeng'e'rma elarakauvkenii. 
PHP.4.12	Tamarkenka nallunritagka caunrilkumayaraq, tukuuyaraq-llu, tamiini tamalkuitnun-llu ayuqucirtuumaunga ciriyaramek kaigyaramek-llu, tukuuyaramek arrsauyaramek-llu. 
PHP.4.13	Cat tamalkuita piyugngaanka Christ-akun pinirivkartemkun. 
PHP.4.14	Tau͡gaam elluarrluci pillruarpecia nanikuallemni ikayurlua kepqutemnek. 
PHP.4.15	Tua-i elpeci Philippians-aani nallunritarci cali gospel-aam ayagniqarraallrani, Macedonia-mek ayallemni allat agayuvilget ikayuqsaitellruatnga akitgun, elpeci tau͡gaam. 
PHP.4.16	Thessalonica-mun ayanger'ma tuyulaavcia ataucirquunrilngurmek nuuqekemnek. 
PHP.4.17	Tua-i camek akurtullerkaqa arcaqakenricaaqaqa, tau͡gaam naugillerkaqa elpeciuggun. 
PHP.4.18	Tau͡gaam atu'uurkangqertua cipluteng-llu, nuuqairutua tuyuuteci Epaphroditus-aam taitellri ciuniuramki aruviartun narnirqelriatun, cikiutet akurtuyunarqelriit Agayutmun-llu ilukegcinaqluteng. 
PHP.4.19	Agayutma-llu nuuqekevcen̄ek cikirciqaaci tukuutminek pakemkumiutarnek ucurnarqucimi piinek Christ Jesus-aakun. 
PHP.4.20	Ucurnarili Agayun Atavut akwarpak akwanun: Amen. 
PHP.4.21	Ukverumalriit Christ Jesus-aami tamalkuita umyuaqutmek wangnek pikiciki, ilama-llu nayurtem̄a umyuaqutmek tuyuraiceci. 
PHP.4.22	Tamarmeng ukverumalriit umyuaqutmek tuyuraiceci, arcaqerluteng Caesar-aam enelgutain. 
PHP.4.23	Atanemta Jesus Christ-am naklekician nayurlici tamarpeci. Amen.
COL.1.1	Wii, Paul-aaq, Jesus Christ-am apostle-aara, Agayutem cucukek'ngaa, anelgutvut-llu Timotheus-aaq. 
COL.1.2	Ukvelrianun Christ-ami-llu ilamten̄un pektayiilngurnun Colossae-melngurnun: Agayutem Atamta, Atanemta-llu Jesus Christ-am nakleklici uitanqegcivkarluci-llu.
COL.1.3	Quyavik'lararput Agayun, Atanemta Jesus Christ-am Atii, kaigaterrlainarluci, 
COL.1.4	niiqaanemten̄ek ukverpecen̄ek Christ Jesus-aamun, ukvelrianek-llu kenkillerpecen̄ek. 
COL.1.5	Neryuniurutsi qilagmelnguq pitekluku. Tamana niitellerci gospel-aam Qaneryaraani piciulriami; 
COL.1.6	elpecen̄un tekitellra, nunanun tamaitnun tekitellrucimitun; naugiluni-llu elpecen̄i pillrucirmitun, niiterraanerpecen̄ek nallunrirluku Agayutem naklekutii piciulriakun. 
COL.1.7	Niitellrucirpecetun Epaphras-aamek calillgutemten̄ek Christ-am kevgaanek piciulriamek elpecen̄un. 
COL.1.8	Elliin-llu qanrutellruakuk, kenkutevcen̄ek Anernerkun.
COL.1.9	Man'a pitekluku, wangkuta-llu niiterraanemten̄ek, piicauterrlainaramci nallunriluaqaasqumaluci pisqutiinek, umyuartuluci taringumaluci-llu. 
COL.1.10	Tuaten Atanermi tun'ernarqevkenaci yuusqelluci, ilukegcinaqluci tamalkuitnun, naugiluci caliaqegtaarpeciuggun, nallunririinarluku-llu Agayun. 
COL.1.11	Pinirimaluci pinimek, pinian ucurnarqelriim pitaciatun, ilalcirluci pillagavkenaci, angnirluci-llu; 
COL.1.12	quyavikluku Aata, piyunarivkartevvut pikangqellgutkesqelluki ellualriit tanqigmi. 
COL.1.13	Elliin aviutaakut tan'gerem pinianek, nugtartellruluta-llu kenkek'ngami Qetunrami angayuqauvianun. 
COL.1.14	Elliin augakun akiliucimaukut, assiilngumten̄ek aug'aricimaluta.
COL.1.15	Ellii Agayutem tangrrumanrilnguum ayuqekaa piurcimalriit tamarmeng ciuqliat. 
COL.1.16	Tua-i elliikun cat tamarmeng piurtellruata, qilagmelnguut nunamelnguut-llu, alailnguut tangrrumanrilnguut-llu, atanret aqumlleqengraitki, atanruviit-llu atanruvilget-llu, pinilegpaulriit-llu: cat tamarmeng elliikun elliinun-llu piurcimaut. 
COL.1.17	Tua-i ellii cat tamarmeng ciungatni piuguq, cat-llu tamarmeng elliikun piuluteng. 
COL.1.18	Ellii temem qamiquqaa, wani-wa agayuviim, ciuqliungami, ciumek-llu tuqumalrianek maktellruluni; taumek cat tamaitni piunruuq. 
COL.1.19	Aatam pisquciatun Agayutnguciq tamalkuan elliinetesqelluku. 
COL.1.20	Uitanqegcin-llu piurtellruamiu aunrallrakun kelistam qaingani, elliikun cat tamalkuita kenegyagucetarkauluki ellminun, nunamiutaungraata qilagmiutaungraata-llu.
COL.1.21	Elpeci-llu, elliinek avtellerni inglukluku-llu caliarpeciuggun assiilngurteggun, maa-i kenegyagucetaaci. 
COL.1.22	Tememikun tuqullermikun, tunenaluci ellualriaruluci canganarqutaunaci qanernaunaci-llu ciuqerrani. 
COL.1.23	Ukverkun pektayiilkuvci inguqiumaluci elkarcimaluci-llu, gospel-aam neryuniurutii unitenrilkuvciu niitellerci, piurcimalrianun-llu tamalkuitnun qalarutkumalria qiliim acianelngurnun, tamatum kevgiullerkaanun wii Paul-aaq nakmikumaunga.
COL.1.24	Nangtequa elpeci pitekluci; tau͡gaam quyaunga, wiinga tememkun qaqivsiaresqelluku Christ-am nangteqellra, agayuvik temni pitekluku. 
COL.1.25	Tamatum agayuuviim kevgiullerkaanun wii nakmikumaunga, Agayutem picirkiumaciatun alerqurlua elpeci pitekluci, Agayutem qaneryaraa tamalkuan qalarutkesqelluku; 
COL.1.26	ukanirpak yuut taringesciigalkiit, maa-i tau͡gaam ukveqestainun taringnariluni. 
COL.1.27	Agayutem-llu nallunrircetai Jews-aarunrilnguut nallukiitnek, elliin tukuutainek ucurnarqelrianek ucurnam-llu neryuniurutiinek Christ-amek elpecen̄i uitalriamek. 
COL.1.28	Tauna qalarutkarput, yuk-llu tamalkuan qarutaarluku ayuqucirturluku-llu elisngamek tamiinek; yuut tamalkuita Christ Jesus-aami taqmigingaluki Agayutmun tunenaluki. 
COL.1.29	Tamana caliaqengnaqaqa pinimek cikiumatacimtun elliinek.
COL.2.1	Tua-i elpeci pitekluci cakviuqapiguciqa nallunriciu, Laodicea-melnguut-llu pitekluki, tamalkuita-llu kegginamnek tangeqsailnguut. 
COL.2.2	Ircaqruit angnimek pingesqelluki kenkakun atunem ilakliulluteng, nallunritesqelluki taringeluaqaumaluki-llu Agayutem nallunarqelriari, Christ-am-llu. 
COL.2.3	Elliini elisngacim nallunrilucim-llu tukuutai iirumaut. 
COL.2.4	Mat'umek qanrutamci yugmun iqlutmurutnayukluci puqigluni qanellrakun. 
COL.2.5	Tuaten-llu kememkun nayunrilengramci, anernerkun nayuramci, angniutekluci ayuqucirci tangerrluku asvailucirci-llu ukverpeciuggun Christ-ami. 
COL.2.6	Taumek ciuniullrucirpecetun Christ Jesus-aaq Ataneq, tuaten-llu elliini yuuci. 
COL.2.7	Ellii acingqerrvikluku, inguqangqerrvikluku-llu, ukverkun-llu asvairumaluci ayuqucirtuumallrucirpecetun, 'lingrayugglainarluci.
COL.2.8	Mulngakici yuum iqlutmurucuaraaci piciliamikun alarrnarqelriakun, yuut piciryarangutaitgun, nunamiut piciryarait aturluki Christ-am pia pivkenaku. 
COL.2.9	Tua-i elliini Agayutem ayuqucia tamarmi uitiin. 
COL.2.10	Elpeci-llu qaqirmiringauci elliini atanrulriami atanruvilegnun, pinilegnun-llu. 
COL.2.11	Elliikun-llu cali elpeci nuugiumauci nuugiryarakun unatetgun piyarailngurkun, kemgem assiilnguin pegtellratgun, Christ-am nuugiryaraakun. 
COL.2.12	Ellii-llu ilakluku tungmagcimaluci anglluryarakun, tuaggun-llu cali maktellgutkellruarci Agayutem ukveqellrakun makcecillranek tuqumek. 
COL.2.13	Elpeci-llu, assiilngurpecen̄i tuqumalriani kemegkun-llu nuugiumanrilngurni, unguircetellruaci ellii ilakluku, assiilngurpecen̄ek tamalkuitnek au͡g'arilluci; 
COL.2.14	picurlauteput igausngalriit perrirluki au͡g'allrui, kelistamun-llu ussukcaulluki. 
COL.2.15	Piunrirai-llu atanruvilget pinilegpaulriit-llu caunriluciat maniluku ellamiunun, elliin cirlakngamiki. 
COL.2.16	Taumek nerlallerpeciuggun mel'allerpeciuggun-llu qanernarqevkenaci, wall'u ernerteggun, wall'u iralum pit'elallrakun, wall'u Sabbath-aatgun. 
COL.2.17	Tamakut tekitarkanun tarenraugut, tau͡gaam tema Christ-am pikaa. 
COL.2.18	Yugnun teguivkaryaqunaci akiliutevcen̄ek, elpecen̄ek ilalkesqengraiceci an'gilat-llu ciktaarvikesqelluki, unayaquurluci-llu nallukmeggnun, ellmeggnek pivakluteng umyuamegteggun kemegtarkun, 
COL.2.19	atavkenateng qamiquulriamun, temem nerqestiinun ilakliiyutestiinun-llu atunem usgunrikun yualuikun-llu piniriinarluni, Agayutem pingiinartelluku. 
COL.2.20	Taumek Christ-aq tuqullgutkellrukuvciu, nunam piciryarainek, ciin nunamiungulriatun cali inerquutaat qulliliumaiceci, makut: 
COL.2.21	“Agturyaqunaku,” “Uigyaqunaku,” “Tegularyaqunaku,” 
COL.2.22	tamakut tamarmeng piunrirarkat atullermegteggun, yuut alerquutait elitnaurutait-llu maliggluki? 
COL.2.23	Makut ilumun atawaungat'laryaaqut agayumacimun ellmikutuucimun-llu temem-llu cakaallranun; tau͡gaam camun atuunritut kemgem-llu cayullra taqevkarciiganaku.
COL.3.1	Tua-i-llu elpeci Christ-aq unguillgutkellrukuvciu, yuarciki pakemkumiutaat, tuani-llu Christ-aq, Agayutem tallirpilirnerani aqumgalria. 
COL.3.2	Kitaki cucukiciki pakemkumiutaat, nunamiutaat cucukevkenaki. 
COL.3.3	Tua-i tuqullruavci, Christ-aq-llu unguvavci iirumallgutekngaku Agayutmi. 
COL.3.4	Christ-aq unguvavut alaiqan, elpeci-llu alaillgutekciqerci ucurnami. 
COL.3.5	Taumek kemgem aturyullri tuquciki, makut: acunianeq, caarrliqsarat, kemgem cayullra assiilngurkun, aglumayaraq, ayariyaraq-llu, wani-wa agayutngualiyaraungan. 
COL.3.6	Tua-i makut pitekluki Agayutem eq'uqertii tuciiqngan inerciigalngurnun yugnun. 
COL.3.7	Elpeci-llu piyuavikellruaci mat'um ciungani ayuquciqellerpecen̄i. 
COL.3.8	Tau͡gaam watua cali makut pegciki: qenqercaraq, caaqercaraq, iqlutun umyugiuciyaraq, qacungakiyaraq, qanerrlugyaraq-llu. 
COL.3.9	Atunem iqluquteksaunaci, yuuciq ak'allaq pegtellruavciu caliartuumaan, 
COL.3.10	yuuciq-llu nutaraq at'ellruluku, nutaraurcimalria nallunrilucikun ayuqelciluku piurtestellra. 
COL.3.11	Greek-aarung'e'rmeng wall'u Jews-aarung'e'rmeng, nuugiumang'e'rmeng wall'u nuugiumanrilnge'rmeng, agayumanrilnger'meng nallumang'er'meng-llu, teguarung'e'rmeng teguarunrilnge'rmeng-llu, Christ-aq tamarmeng pikaat, kiimi-llu piuluni ellaitni. 
COL.3.12	Taumek Agayutem cucukek'ngaini, ellualriani, kenkumalriani, askiciki takumcukiyaraq, pinqegciyaraq, ellmikutuuyaraq, pillaganritnaq, ilalciuneq-llu. 
COL.3.13	Atunem akiurtaagutevkenaci, atunem-llu au͡g'aritaagulluci, yuk ilaminun pitengqerquni; tuaten Christ-am au͡g'aritellruciatun elpeci, tuaten-llu pinarquci. 
COL.3.14	Makuni-llu arcaqanruluku, kenka atuqiciu ilakliiyutekngamteggu qaqimalriamek. 
COL.3.15	Christ-am uitanqegcitii ircaqurpecen̄i atanruvkarluku, tamatumun kelgumiivci ataucimi tememi. Quyaluci-llu pici. 
COL.3.16	Christ-am Qaneryaraa tukuutetun pitarrluku uitavkarciu ircaqurpecen̄i elisngakun; elitnaurulluci atunem; qarutaarulluci-llu Psalm-atgun, yuarutetgun-llu agayussuutetgun; ircaqurpeciuggun 'lingrayugluci Agayutmun. 
COL.3.17	Callerpecen̄i-llu tamiin, caliaci qanelci-llu, tamalkuita Atanrem Jesus-aam atrakun atuqiciki, quyavikluku-llu Agayun Aata elliikun.
COL.3.18	Nulirrulriani, uivcen̄un maligtaquurauci, Atanrem pisquciatun. 
COL.3.19	Uingulriani, nuliaci kenkiciki, pileryagavkenaki-llu. 
COL.3.20	Irniarulriani, angayuqaci niisngaciki tamaitgun; tua-i man'a Atanermun ilukegcinaqngan. 
COL.3.21	Ataulriani, irniaci qinucetaaqsaunaki, asmumaqerrnayukluki. 
COL.3.22	Pisten͞gulriani, ataneci nunamiungulriit niisngaciki tamaitgun, tangvallratni kiingan pivkenaci, yugnun nanrarcetaalriacetun; tau͡gaam malrupegtevkenaci, Agayun qigcikluku. 
COL.3.23	Callerpecen̄i tamiin, tengruluci calikici Atanermun kevgiulriatun, yugnun pivkenaci. 
COL.3.24	Nalluvkenaku man'a, Atanermek akurturarkaucirci paiciutmek, akingutekluku; tua-i Ataneq Christ-aq kevgiuravciu. 
COL.3.25	Tau͡gaam iqlutuuyulria iqlutun yuullmi akiliutiinek pingarkauguq; Agayun-llu yuum taungucianek catkingaituq.
COL.4.1	Atanrulriani, pisteci engelqerritnek cikilarciki naklekluki, nallunrilavciu Atanengqerrucirci qilagmi. 
COL.4.2	Piicagglainarluci, tarikluci-llu piicagkun quyarrlainarluci. 
COL.4.3	Wangkuta-llu piicauskicikut Agayutmun ikirutesqelluta qallatellerkamten̄ek qalarutkevkarluku Christ-am taringumanritellra, tamana itengqatma iqua, 
COL.4.4	pisqumatacimtun nallunairesqelluku. 
COL.4.5	Ilakumanrilnguut takuatni umyugaitevkenaci yuuci, caurailngarpek'naci. 
COL.4.6	Qallatellerci taryiumarrlainartelluku naklekutmek, nallunritnaurarci qaillun kiullerkarci yugnun tamalkuitnun.
COL.4.7	Tychicus-aam ayuqucimnek tamalkuan nalqiguciiqaaci, ilamta kenkek'ngamta, piciuluni kevgaulriim, calisten͞gullgutemta-llu Atanermi. 
COL.4.8	Man'a pitekluku ayagcetellruaqa elpecen̄un, ayuqucirput elpecen̄un niitesqelluku qarutesqelluci-llu. 
COL.4.9	Malingqercetaqa-llu Onesimus-aamek, ilamten̄ek piciulriamek kenkumalriamek, nunalgutevcen̄ek. Elkenka nalqiguciiqaiceci tamalkuitnek maani atullemten̄ek. 
COL.4.10	Aristarchus-aam, iterngallgutma aryuqutmek tuyuraaci, Mark-am-llu Barnabas-aam usruan; ellii pitekluku igallrukemci. Taumek tekiskan ciuniuqiciu. 
COL.4.11	Jesus-aam-llu Justus-aamek aprumalriim. Ukut kiingita nuugiumalriit calillgutkanka Agayutem Angayuqauvianun uitayugcalitekellrenka. 
COL.4.12	Epaphras-aam ilavci, Christ-am kevgaan aryuqutmek tuyuraaci, piicagkun cakviurutkerrlainarluci asvaunaci nangerngasqelluci taqmigingaluci-llu tamalkuitni Agayutem pisqumallrini. 
COL.4.13	Tua-i nallunrilamku ilungucianek elpeci pitekluci Laodicea-melnguut-llu Hierapolis-aamelnguut-llu. 
COL.4.14	Luke-am, yungcaristem kenkumalriim, aryuqutmek tuyuraaci Demas-aam-llu. 
COL.4.15	Laodicea-melnguut aryuqutmek piciki, Nymphas-aaq-llu, agayumalriit-llu eniinelnguut. 
COL.4.16	Man'a kalikaq elpecen̄i naaqumarikan, naaqevkaqiciu cali Laodicea-rmiut agayuviatni; tuaten-llu naaqekiciu Laodicea-rmiunun igauteka. 
COL.4.17	Qanruciu Archippus, caliarkiutii Atanermek cumigucesqelluku, pisqutii aturluku. 
COL.4.18	Wii, Paul-aami, unatemkun umyuaqutmek igaramci; itengqallemni umyuaqelaqicia.
COL.4.18	Naklekutem nayurlici. Amen.
1TH.1.1	Paul-aaq, Silas-aaq-llu, Timotheus-aaq-llu, Thessalonian-aat agayuviatnun, Agayutem Aatam pianun, Atanrem-llu Jesus Christ-am: naklekun uitanqegcin-llu elpecen̄un pili.
1TH.1.2	Quyatekerrlainaramceci tamarpeci Agayutmun, piicallemteggun iqukaqluci. 
1TH.1.3	Neq'akerrlainarluku ukverpeci caliara, kenkem-llu caliara, nerinisngialliqutekevkenaku neryuniurutkellra Atanrem Jesus Christ-am, Agayutem Atamta-llu ciuqerrani. 
1TH.1.4	Cucukumacirci Agayutmek nalluvkenaku. 
1TH.1.5	Nauwa Qaneryaraqegtaaramta qanerrlainarkun tekitellrunrilkiici, tau͡gaam pinikun Anernerkun-llu Tanqilriakun, nalirrugnaitqapiarluni-llu. Tua-i nallunritarci qaillun ayuqellrucirput akunlevcen̄i elpeci pitekluci. 
1TH.1.6	Elpeci-llu maligtaquarpecikut, Ataneq-llu, qaneryaraq ciuniurluku, nangtequtek'ngerpeciu Anernerkun Tanqilriakun angnirluci. 
1TH.1.7	Tuaten-llu cuqyutngurtuci ukvelrianun tamalkuitnun Macedonia-mi Achaia-mi-llu. 
1TH.1.8	Elpecen̄ek-llu Atanrem qaneryaraa niitnauguq, Macedonia-mi, Achaia-mi-llu kiingan pivkenani, tau͡gaam tamalkuitnun Agayutmun ukverci sagtuq, wangkuta-llu qanruteknarqevkenaku. 
1TH.1.9	Ellaita ellmeggnek nasviitgu elpecen̄un tekitellrucirput, qaillun-llu agayutnguanek tuigtellrucirci Agayutmun, kevgiurnaluku unguvalria piciulria-llu Agayun; 
1TH.1.10	utaqanaluku-llu Qetunraa qilagmek tekitarkaq unguircetellra tuqumek, Jesus-aaq-wa aviutestevvut Agayutem eq'uqertiinek tekitarkamek.
1TH.2.1	Tua-i nallunritarci ilamaa, elliinginaq elpecen̄un tekitellrunrilucirput. 
1TH.2.2	Tau͡gaam Philippi-mi nangcimallrungramta, kasngunarqellriamek-llu pimaluta nallunrilucirpecetun, Agayutkun uluryaunata Agayutem Gospel-aara qalarutkellruarput, inglukumangramta. 
1TH.2.3	Eguaquutvut iqluurutngunrituq caarrliqutnguvkenani-llu, usvituyarutnguvkenani-llu. 
1TH.2.4	Tau͡gaam Agayutmek caliarkicimacimcetun Gospel-aamek, tuaten qallatelartukut, yuut ilukegcivkallerkaat umyuaqevkenaku, tau͡gaam Agayun, ircaqumten̄ek yuvririlalria. 
1TH.2.5	Nanramciluci-llu piksaitamci nallunrilucirpecetun, camek-llu unangellerkaqa umyuaqevkenaku, Agayutem nallunritaanga! 
1TH.2.6	Yugnek nanrautekangengnaqellrunritukut, wall'u elpecen̄ek, allanek-llu, takarnassaagararkauyaaqengramta Christ-amun apostle-aarucirput aturluku. 
1TH.2.7	Tau͡gaam mulngakluci pillruamci mikelngurmek aulukilriatun. 
1TH.2.8	Taumek, kenekngamceci Agayutem Gospel-aara nalliikun tunyuuminritarput elpecen̄un, tau͡gaam yuucirput-llu cali, ilukegcitekngamceci.
1TH.2.9	Nallunritarci, ilamaa, caliallerput cakviullerput-llu, nenguluugutnguyuumiilamta elpecen̄un caliuralallruukut erenrani unuungraan-llu, Agayutem Gospel-aara elpecen̄un qalaruteklemten̄i. 
1TH.2.10	Nallunritarpecikut-llu Agayutem-llu nalluvkenata, canganarqutaunata elluarrluta-llu qanernarqevkenata-llu ayuqucillerput akunlevcen̄i ukvelriani. 
1TH.2.11	Tua-i nallunrilavciu, ataulriim yum'inek pilauciatun, qarutaarillerput elpecen̄ek, caceturqaurluci-llu ayuqucirturluci-llu. 
1TH.2.12	Agayutmun akurtuyunaqluci yuusqelluci, kelegtevcen̄un Angayuqauviminun ucurnarquciminun-llu.
1TH.2.13	Man'a pitekluku Agayun quyavikerrlainararput, tua-i-wa Agayutem qaneryaraa wangkutnek niitellerci akurtunerpecen̄i ciuniullruarci yugtauvkenaku, tau͡gaam piciulriamek Agayutmun qaneryaraquciatun elpecen̄i calillra ukverumalriani. 
1TH.2.14	Tua-i elpeci anelgutemten̄i, ayuqsagucavciki agayuviit Judea-mi, Christ Jesus-aamelnguut; tua-i elpeci-llu nunalgutevcen̄ek nangcimiivci ellait nangcimallruciicetun Jews-aanek. 
1TH.2.15	Taukut Ataneq Jesus-aaq tuqutellruat prophet-aat-llu, antellruluta-llu; ilukegcivkanritaat-llu Agayun, inglukluki-llu yuut tamalkuita. 
1TH.2.16	Inerqularaitkut-llu Jews-aarunrilnguut qalarutesqevkenaki anirtuumallerkaatnun, assiilnguteng qaqitnaluki. Wani-wa Agayutem eq'uqertiin tusvikarkaurtai akwarpak. 
1TH.2.17	Tau͡gaam, ilamaa, avvingatqacuaqangramta tememteggun, ircaqumteggun pivkenata, tangerrsukapigtamceci tungaunaci. 
1TH.2.18	Taumek ataucirquunrilngurmek ullangnaq'laryaaqamceci, wii-wa, Paul-aaq; tau͡gaam Satan-aam pivkaqsaitaakut. 
1TH.2.19	Camek neryuniurutengqerceta? Camek-llu angniutekangqerceta? Camek-llu ucurnarqutengqerceta? Elpeciingunrituci-qaa ciuqerranetarkani Atanemta Jesus Christ-am, tekiskan? 
1TH.2.20	Tua-i elpeci ucurnarqutekngamceci angniutekluci-llu!
1TH.3.1	Taumek nuryagucamceci, Athens-aamun wangkuta unegtengramta, 
1TH.3.2	ilavut Timotheus Agayutem pistii, Christ-am Gospel-aarani calillgutvut, ayagcetarput pinirivkaasqelluci qarutaaresqelluci-llu ukverci pitekluku. 
1TH.3.3	Yugmun cirlakutekesqevkenaki makut cakviurutet; nallunrilucirpecetun atu'urkaqngamteki. 
1TH.3.4	Tua-i ilumun nayullemten̄i qanrutellruamceci ciunguluku nangteqarkaucimten̄ek, maa-i-llu piciurrluni, elpeci-llu nalluvkenaku. 
1TH.3.5	Man'a pitekluku, nuryagucamceci ayagcecillruunga, ukverpeci ayuqucia nallunrirnaluku, naspaatmun naspaallrunayukluci caliarput-llu elliinginaq piullrunayukluku.
1TH.3.6	Tua-i maa-i Timotheus elpecen̄ek utercan, niitekegcivkarluta-llu ukverpecen̄ek kenkevcen̄ek-llu, elpecen̄un-llu umyuaqerrlainaucimten̄ek tangerrsugyaaqucimten̄ek-llu, wangkuta-llu cali tangerrsugyaaqucimcetun elpecen̄ek. 
1TH.3.7	Taumek, ilamaa, nangteqlemten̄ek cakviullemten̄ek-llu caceturiqertukut ukverpeciuggun. 
1TH.3.8	Nutaan unguvaukut, pektayiinaci Atanermi nangerngiivci. 
1TH.3.9	Qaillun elluarrluta quyatekciqseta elpeci Agayutmun, angniriavcikut Agayutem ciuqerrani. 
1TH.3.10	Piicagaqluta erenret tamaitni unugtuumaita-llu tangerrsugluci, qaqitnaluku ukverpeci nuringatii.
1TH.3.11	Agayutem Atamta, Atanemta-llu Jesus Christ-am, ellminek ciuliqagglikut elpecen̄un. 
1TH.3.12	Elpeci-llu Atanrem pikanirlici kenkillerpeciuggun, elluarrluci kenkutevkarluci yugnun-llu tamalkuitnun, wangkuta pilaucimcetun elpecen̄un. 
1TH.3.13	Ircaquci pektayiirutesqelluki canganarqutaunaki menuicarakun Agayutem Atamta ciuqerrani, Atanemta Jesus Christ-am tekitellerkaanun ellualriit ilakluki.
1TH.4.1	Cali-llu qarutaaramceci anelgutkelriani, eguaqurluci-llu Atanerkun Jesus-aakun ayuqucirtuumacirpecetun wangkutnek yuullerkarpecen̄ek ilukegcinaqluci Agayutmun, tua-i tuaten pingiinaasqelluci. 
1TH.4.2	Tua-i nallunrilavciki elpecen̄un alerquuteput Atanerkun Jesus-aakun. 
1TH.4.3	Tua-i Agayutem pisqutekngaku, kenciknarivkallerkarci, akusrarutekisqevkenaci. 
1TH.4.4	Tamarpeci nallunritesqelluci qaillun nulirtuumallerkarpecen̄ek menuunaci qigcikulluci-llu, 
1TH.4.5	aglumakiksaunaci arniqsarakun, agayumanrilnguut pilauciicetun Agayutmek nallulriit. 
1TH.4.6	Picurlanritnaurtuq yuk, ilani-llu piirassaagpek'naku mat'ukun, tua-i-wa Atanrem akinaurciqngaki tuaten pilriit, mat'umek elpegcilillrukemceci ciunguluku nallunaillruluku-llu. 
1TH.4.7	Agayutem tungcirtullrunritaakut caarrlugkun yuusqelluta, tau͡gaam menuilngurkun. 
1TH.4.8	Taumek kina caunrilkilria, yugmek caunrilkinrituq tau͡gaam Agayutmek cikiqengllermek wangkutnun Anernermek Tanqilriamek.
1TH.4.9	Tau͡gaam anelgutminek kenkinek pitekluku igarnarqenricaaqamci, tua-i Agayutmek ayuqucirtuumiivci kenkutesqelluci atunem. 
1TH.4.10	Ilumun-llu tuaten pilaryaaqaci ilaci Macedonia-mi. Tau͡gaam ilamten̄i qarutaaramceci tuaten pikanirrlainaasqelluci. 
1TH.4.11	Nepailngurkun yuungnaqkici murilkelluki yuungnaqutekaci, unatevciuggun-llu caliluci alerqullrucimcetun. 
1TH.4.12	Ilakumanrilnguut elluaknauraiceci, nuuqaitnaurtuci-llu.
1TH.4.13	Ukvellgutmaa, nalluyurcisqumanricaaqamci, imkut yuunrillret pitekluki, iluteqenritnaurtuci imkucetun neryuniurutailngurcetun. 
1TH.4.14	Wani-wa ukvekekumteggu Jesus-aam tuqullrucia, unguillrucia-llu, tuacetun cali Agayutem imkut Jesus-aami qavalriit malikeciqai. 
1TH.4.15	Tua-i qanrutamceci Atanrem qanellratun wangkuta unguvakumta uitaluta-llu Atanrem tekitellerkaanun, ciullegngaitqapigtaput qavalriit. 
1TH.4.16	Tua-i Ataneq tungaunani atrarciqngan qilagmek qayagpagluni, an'gilat piunrata eriniinek, Agayutem-llu cupu'uryaraanek; Christ-ami-llu tuqumalriit makciiqut ciumek. 
1TH.4.17	Nutaan-llu wangkuta anerteqellriani, uitalriani-llu cayuumaciqukut qulmun pillgutekluki-llu amirluni, Ataneq ullagluku pagaani ellami; tua-i nayurarkaurciiqerput Ataneq akwanun. 
1TH.4.18	Taumek atunem caceturqauruci makutgun qaneryaratgun.
1TH.5.1	Tau͡gaam qaku, qaillun-llu ellillerkaanek igarvikekaunrituci, ilamaa. 
1TH.5.2	Nutem elluarrluci nallunrilavciu, Atanrem Ernerkaa tekitarkauluni teglegyulriatun unugmi pilriatun. 
1TH.5.3	Wani-wa qanqata, “Uitanqegcinarquq civuuranarqelriartaituq,” tua-i picurliim alqunaq tekiciiqai tuarpiaq nepliryaraat irniyulria tekitelaqiit, qimagngaitut-llu. 
1TH.5.4	Tau͡gaam elpeci ilamten̄i, ukuut, tan'germetenrilavci Ernerkam taum teglelriatun tekiarciiqenritaaci. 
1TH.5.5	Tamarpeci tanqiim irniaqaaci erenrem-llu irniaqaaci; unuum wall'u tan'gerem pikenritaakut. 
1TH.5.6	Taumek qavanritelta, imkucetun allacetun pivkenata, tau͡gaam tupaumalta taangiqeksaunata-llu. 
1TH.5.7	Wani-wa qavalriit unugmi qavalartut, taangiq'lalriit-llu unugmi taangiq'lartut. 
1TH.5.8	Tau͡gaam wangkuta erenrem pikngakut, taangiqenritelta, qat'gailitaq aturluku ukverem kenkem-llu pia, qamiqurriryailkun-llu anirtullerkamek neryuniurutngulria. 
1TH.5.9	Wani-wa Agayutem qenrutarkauvkanritaakut tau͡gaam anirturarkaurcetaakut Atanemteggun Jesus Christ-akun. 
1TH.5.10	Tauna tuqullruuq pitekluta, tupaumallemten̄i wall'u qavallemten̄i unguvallgutkarkaungamteggu. 
1TH.5.11	Taumek atunem qanenqegcaarauskici qaruyulluci-llu pilaucirpecetun.
1TH.5.12	Qarutaaramceci-llu, ilamten̄i, akunlevcen̄i calilriit qigcikesqelluki, ataniumasceci Atanerkun elucilirturceci-llu. 
1TH.5.13	Pivakluki-llu kenekluki caliarat pitekluku. Uitanqegcillgutkici-llu. 
1TH.5.14	Ellimerturamceci, ilamten̄i, aarcirturciki qanrucunailnguut, qarutaarciki caceskilnguut, teggucirciki pinialnguut, yuut-llu tamalkuita pillagavkenaki. 
1TH.5.15	Assiilnguq akinauryaqunaciu assiilnguullgutiinek; assilria atungnaqerrlainarluku ilavcen̄un yugnun-llu tamalkuitnun. 
1TH.5.16	Angnirrlainaqici. 
1TH.5.17	Piicagglainaqici. 
1TH.5.18	Cani tamaitni quyarrlainaqici; tua-i man'a Agayutem pisqutekngaku Christ Jesus-aakun elpeci pitekluci. 
1TH.5.19	Anerneq Tanqilria nipcaqunaku. 
1TH.5.20	Caunrilleksaqunaku qaneryaraq ciunerkamek apertuilria. 
1TH.5.21	Atu'urkaci nallunairraalarciki; assilria-llu tegumiaqluku. 
1TH.5.22	Assiilnguut tamalkuita negurluki.
1TH.5.23	Uitanqegcitem-llu Agayutiin ellminek menuirutqapiarlici tamalkirrluci; Agayun-llu kaigavikaqa anerneci tamalkuita, tarneci-llu, temci-llu canganarqutaitesqelluki, Atanemta Jesus Christ-am tekitellerkaanun. 
1TH.5.24	Piciuguq kelegceci, elliin-llu tamakut piciurceciiqai. 
1TH.5.25	Ilamtaa, piicautelaqicikut. 
1TH.5.26	Ilakumalriit umyuaqutemten̄ek pikiciki tanqilriakun melugaryarakun. 
1TH.5.27	Ellimerramci Atanerkun igaun man'a naaqesqelluku ilakumalrianun tamalkuitnun. 
1TH.5.28	Atanemta Jesus Christ-am naklekician, nayurlici. Amen.
2TH.1.1	Paul, Silas, Timothy-llu Thessalonian-aat agayuviatnun Agayutkun Atamteggun, Atanerkun-llu Jesus Christ-akun; 
2TH.1.2	Agayutem Atamta, Atanrem-llu Jesus Christ-am nakleklici uitanqegcivkarluci-llu.
2TH.1.3	Quyavikerrlainarnarqerput Agayun elpeci pitekluci, ilamten̄i, atawaungan tuaten, ukverturiqapigcavci, atunem-llu kenkutlerci pikanirpagluni. 
2TH.1.4	Taumek ucuryagutekamceci Agayutem agayuviini asvailucirci ukverci-llu pitekluku, nangcimallerpecen̄i nanikuallerpecen̄i-llu. 
2TH.1.5	Tau͡gaam Agayutem cuqyutii ellualria nallunaituq, qiliim Angayuqauvia elpecen̄un pisqelluku nangtequteklerci. 
2TH.1.6	Nalluvkenaku uitacurlagcetaartevci akinaullerkaat Agayutmun ellualriamun. 
2TH.1.7	Elpeci-llu uitacurlallgutemten̄i akinaurutlerkarci uitanqegcitmek Ataneq Jesus-aaq qilagmek alaiqan, ilakluki an'gilani pinilriit, 
2TH.1.8	kenerkun akinaurarkauluki Agayutmek nallulriit, Atanemta-llu Jesus Christ-am Gospel-aaran niisnganritestai, 
2TH.1.9	tamakut anucimirqecetaarumaarkaugut nangyuilngurmek piunriumaluteng tangerqiinek Atanrem, pinian-llu ucurnarqutiinek. 
2TH.1.10	Tuani Ernermi tekiskuni ucurnariyarturluni yum'ini, irr'ikevkarluni-llu ukveqestem̄ini; tua-i-wa nallunairillerput elpecen̄i ukvequmiin. 
2TH.1.11	Taumek-llu cali piicauterrlainaramceci Agayutemten̄un piyunarivkaasqelluci kelgillranun, pinimikun-llu assilriamek aturyullerci piciurtesqelluku, ukverpeci-llu caliara qaqitesqelluku. 
2TH.1.12	Atanemta Jesus Christ-am atra ucurnarisqelluku elpecen̄i, elpeci-llu elliini, Agayutemta Atanrem-llu Jesus Christ-am naklekutii aturluku.
2TH.2.1	Qarutaaramceci, ilamten̄i, Atanrem Jesus Christ-am tekitellerkaa pitekluku, elliinun-llu quyurtellerkarput pitekluku. 
2TH.2.2	Aakulagcetevkenaci umyuarpeciuggun, uitacurlagcetevkenaci-llu, nallunairingualrianun qanngualrianun-llu, kalikanun-llu wangnek kingunengqercecimangualrianun, Atanrem pillerkaa maa-i pimariniluku. 
2TH.2.3	Yugmun iqluurcecaaqevkenaci, Erneq tauna tekisngailan yuut kingupiaravailgata, Assiilnguum-llu yua alairumavailgan. 
2TH.2.4	Tauna ingluliutarkaq ellminek-llu quyinrurrluni Agayutmi ciktaarvikumaarkami-llu, tua-i ellii Agayutem aqumgalauciatun agayuvigmi nasvagluni ellminek, Agayutnguniluni. 
2TH.2.5	Neq'akenritarci-qaa nayullemni, makunek qalartellruciqa elpecen̄un? 
2TH.2.6	Maa-i-llu nallunritarci camun uitavkaucia, nasvaumanaluni pillerkamini. 
2TH.2.7	Tua-i inerciigalliqsaraq ak'a calingan yuut nalluatni, tau͡gaam nuqtestiin pivkarngaitaa au͡gaumallerkaan engeliinun. 
2TH.2.8	Nutaan-llu inerciigalnguq alairarkauguq; tauna Atanrem Jesus-aam piunrirarkaugaa qanmi anernerakun cirlakarkauluku-llu tekitellermikun ucurnarqelriakun. 
2TH.2.9	Tauna Satan-aam caliarakun tekitarkaq, piniqapiggluni irr'inarqelrialiluni iillanarqelriatgun-llu alarcetaariluni, 
2TH.2.10	assiilngurkun alarcetaarluki piunrirarkat; tua-i piciunrem kenkii akurtunrilatgu anirtuumallerkarteng. 
2TH.2.11	Man'a-llu pitekluku Agayutem iqlutmurrnarqellrianek piciqai, iqluurutet ukveqesqelluki, 
2TH.2.12	tamalkuita pinarqelriaruniarkauluki piciunrem ukveqenritestai elluanricaram-llu anglanakestai.
2TH.2.13	Tau͡gaam ilamten̄i, kenkek'ngaini Atanrem, quyateksuumirrlainaramceci Agayutmun, tua-i elliin ayagmek nakmikellruaci anirtuusqelluci Anernerem kenciknarivkallrakun, piciunrem-llu ukveqellrakun. 
2TH.2.14	Man'a pitekluku kelellruaci Gospel-aamteggun piksagutesqelluku Atanemta Jesus Christ-am ucurnarqucia. 
2TH.2.15	Taumek ilamten̄i, pektayiinaci nangerngaci tegumiaqluki-llu ayuqucirtuuceci wangkutnek, qanllerkun wall'u igautetgun. 
2TH.2.16	Atanemta Jesus Christ-am ellminek, Agayutem-llu Atamta kenkestemta, iquklicuilngurmek-llu qarutestemta, assilriamek-llu neryuniurutkicestemta naklekutekun, 
2TH.2.17	caceturiliki ircaquci asvairivkarluci-llu assilriakun qanllerkun caliakun-llu.
2TH.3.1	Nutaan-llu, ilamaa, piicautelaqicikut, Atanrem qaneryaraa patagmek sagtesqelluku ucurnarivkaumasqelluku-llu elpecen̄i pillruciatun. 
2TH.3.2	Iqlutun umyualegnek yurrluulrianek-llu anirtuusqelluta, yuut-wa tamarmeng ukvengqenrilata. 
2TH.3.3	Tau͡gaam Ataneq piciuguq elliin asvairiciqaaci assiilngurmun-llu pivkarngaunaci. 
2TH.3.4	Atanerkun nalirrukenritamceci alerquucimcetun picirci piarkaucirci-llu. 
2TH.3.5	Atanrem ircaquci apertuuskiliki Agayutem kenkiinun Christ-am-llu asvailucianun.
2TH.3.6	Ilamtaa, watua ellimerturamceci Atanemta Jesus Christ-am atrakun, iqlutun yuulriit ilagaasqevkenaki alerquutemta-llu atunritestai. 
2TH.3.7	Tua-i elpecen̄ek nallunrilavciu ayuqucillerput atu'urkarci; tua-i iqlutun ayuqucingqellrunrilamta akunlevcen̄i. 
2TH.3.8	Yuum-llu neqiinek akiinaku nereksaitellruukut; tau͡gaam caliurluta cakviurluta-llu erenret tamalkuitni unugtuumaita, nenguluugutnguyuumiilamta elpecen̄un. 
2TH.3.9	Yugnun kusguanarqenrilucirput pitkevkenaku, tau͡gaam cuq'lirnaluci, kingunerput atuusqelluku. 
2TH.3.10	Tua-i nunavcen̄i-llu uitallemten̄i mat'umek picirkillruamceci, yuk caliyuilkuni nerngaitniluku. 
2TH.3.11	Tua-i niicamta akunlevcen̄i iqlutun yuulrianek, caliksaitqapiggluteng, tau͡gaam agalkarrluteng. 
2TH.3.12	Tuaten ayuqelriit Atanerkun Jesus Christ-akun picirkiraput eguaqurluki-llu nepailngurkun calisqelluki, nakmiin-llu neqkaitnek neresqelluki. 
2TH.3.13	Tau͡gaam elpeci, ilamten̄i, assilrianek calillerci taqsuqucaqunaciu. 
2TH.3.14	Yuum-llu niisnganrilkaki makut igautemta alerquutai, tauna yuk nallunairtuqiciu, ilagarpek'naku-llu, kasnguyugtelluku. 
2TH.3.15	Tau͡gken inglukelriacetun ayuqutevkenaku, tau͡gaam ilakelriatun qarulluku. 
2TH.3.16	Uitanqegcitem-llu Atanran ellminek uitanqegcitmek cikiumarrlainarlici tamaitgun. Atanrem nayurlici tamarpeci. 
2TH.3.17	Wii, Paul-aami, unatemkun umyuaqutmek igaramci nallunailkutaulriamek igautemni tamalkuitni, tuaten watua igartua. 
2TH.3.18	Atanemta Jesus Christ-am naklekician nayurlici tamarpeci. Amen.
1TI.1.1	Wii, Paul-aaq, Jesus Christ-am apostle-aarani Anirturtemta Agayutem pisquciatun, Atanrem-llu Jesus Christ-am neryuniurutemta. 
1TI.1.2	Timothy-mun, nakmiin qetunrangutemnun ukverkun; naklekutmek takumcukutmek-llu uitanqegcitmek-llu pingesqumaamken Agayutmek Atamten̄ek kingunelegmek, Atanemten̄ek-llu Jesus Christ-amek.
1TI.1.3	Pisqellrucimtun Macedonia-mun ayakatallemni, Ephesus-aami uitaurqina, inerquaniaten-llu ilait iqlutun elicungcariyulriit. 
1TI.1.4	Cumigutevkenaki ciuliatgun kinguvallret qanengssiit nalirrugnarqelriit piniriinautnguvkenateng-llu ukvermun. 
1TI.1.5	Tua-i alerquutem iqua keneknguuq ircaqukun menuilngurkun, umyuarniurutaunani-llu piciulriakun-llu ukverkun. 
1TI.1.6	Tamana ilaita uniurrluku avtut qannguallermeggnun. 
1TI.1.7	Elicungcarilriaruyugyaaqluteng alerquutnek, amta-llu taringeksaunaku qanllerteng, wall'u piciusqumallerteng. 
1TI.1.8	Tau͡gaam alerquutet atawaugut yuum elluarrluki atuquniki. 
1TI.1.9	Nalluvkenaku man'a, alerquutet taqumanritut ellualrianun yugnun. Tau͡gaam qanrucunailngurnun, niicunrilngurnun-llu elluanrilngurnun, agayutailngurnun-llu, angayuqameggnek tuqucilrianun, ilameggnek-llu tuqucilrianun. 
1TI.1.10	Arnanek angutngullgutmeggnek-llu akusrarutekilrianun, yugnek-llu ayakauciyulrianun, iqlungalrianun-llu, iqlutun-llu ukvernarcarilrianun, allanun-llu qaneryaram piciulriim narurcestainun. 
1TI.1.11	Cuqyutekluku Agayutem ucurnarqelriim Gospel-aara, wangnun taicimalria aulukesqelluku.
1TI.1.12	Quyavikaqa Christ Jesus-aaq Atanerput, piyunarivkaanga mat'umek-llu caliarkillua, piciukngamia. 
1TI.1.13	Mat'um ciungani caunrilkelallrungramni, nangcilallrung'e'rma-llu, inglulicetaariaqlua-llu. Tau͡gaam takumcuklua au͡g'aritaanga, nallumalua ukvenrilucimtun tuaten pillruama. 
1TI.1.14	Atanemta-llu naklekutii tungemnun angtataitqapigtuq, pingevkarlua ukvermek kenekmek-llu Christ Jesus-aamelngurmek. 
1TI.1.15	Piciuguq man'a, tamalkuitnun-llu ciuniuyunaqluni; Christ Jesus-aaq nunamun tekitellruniluku assiilngiumalriit anirturyarturluki; tamakut-llu arcaqanqaatnga. 
1TI.1.16	Tau͡gaam man'a pitekluku cikiumallruunga takumcukutmek, wangkun ciumek takumcutaucini nasvagnaluku Jesus Christ-am, cuqyutngusqelluku ukveqestekainun unguvamun nangyuilngurmun. 
1TI.1.17	Atanermun nangyuilngurmun, tuquyuilngurmun, tangrrumayuilngurmun, Agayutmun kiimi, nallutailngurmun, pikevkararkaugut takarnarqun ucurnarqun-llu akwarpak akwanun! Amen.
1TI.1.18	Makunek ellimerturamken, qetunramaa Timothy, qaneryarat elpenek apertuutestem̄a pisquciicetun, tamakutgun pektayiitniartuten anguyautellriatun. 
1TI.1.19	Tegumiaqluku ukveq umyuaqegtaar-llu, tua-i ilaita umyuaqegtaaraam cakaallrakun ukverteng cagmalaraat. 
1TI.1.20	Hymenaeus-aatun Alexander-llu; Satan-aamun tunellregemtun qacungakinanriisqellukek.
1TI.2.1	Ciukluku eguaquramci, yuut tamalkuita piicautelaasqelluki, kaigat'laasqelluki-llu, quyaterrlainarluki, 
1TI.2.2	angayuqat atanrulriit-llu tamalkuita; nepaunata uitanqegciluta-llu yuullerkarput pitekluku, piciuluta-llu. 
1TI.2.3	Man'a atawaungan, Agayutmi-llu Anirturtemten̄i akurtuyunaqluni. 
1TI.2.4	Elliin yuut tamalkuita anirtuusqumai piciuneq-llu nallunritesqelluku. 
1TI.2.5	Agayun atauciungan, atauciuluni-llu akunleqlirput Agayutem yuum-llu akunliigni, wani-wa tauna yuurtelleq Christ Jesus-aaq. 
1TI.2.6	Ellminek cikiutekleq akiliutnguluni tamalkuitnun, pinarikan nallunairumaarkaullruami. 
1TI.2.7	Tamana pitekluku nakmikumaunga qaneryariurten͞gulua apostle-aarulua-llu, (iqlunritua, piciulriamek qanertua), Jews-aarunrilnguut ayuqucirturarkauluki ukverkun piciulriakun-llu. 
1TI.2.8	Taumek yuut piicagglainaasqanka tamiini, qulmun-llu yagtellriit ellualriarukilit eq'errutaunateng nalirrugutaunateng-llu. 
1TI.2.9	Tuaten-llu arnat kenugtelaasqelluki aturamegteggun anagutevkenaki, talluitevkenaki-llu, ellmikutuarauluki-llu, nuyateng-llu anagulluki tangnircarpek'naki, cucukesqevkenaki-llu tangnircautet suulutaat, uqumyagngalnguut, akitulriit-llu aturat. 
1TI.2.10	Tau͡gaam caliatgun assilriatgun aturaqegcisqelluki. 
1TI.2.11	Arnaq nepaunani niicugniarkauguq niisngaluni-llu. 
1TI.2.12	Tau͡gaam arnaq ayuqucirturten͞gusqumanritaqa cali-llu ciullguuraluku atanrungnaqesqevkenaku angutmun, tau͡gaam nepaunani. 
1TI.2.13	Adam-aaq ciumek piurcimallruan, Eve-aq-llu kingumek. 
1TI.2.14	Adam-aaq-llu ciumek alartellrunrituq, tau͡gaam arnii alarcecimallruami assiilngirtuq. 
1TI.2.15	Ilangcivkenaki arnat anirtuumaarkaugut irnilallermegteggun, ciumureskuneng ukverkun, kenkakun, elluakun ellmikutuaraullermegteggun-llu.
1TI.3.1	Piciuguq man'a qanrutkumalria, “Yuk allgiliyauyukuni assilriamek caliangqerrsulartuq.” 
1TI.3.2	Allgiliyaq canganarqutaitarkauguq, ataucimek tau͡gaam nuliangqerrluni, pitacqeggluni tamalkuitni, umyuartuluni-llu, murilketarluni, kusgurtarluni, elicungcariyunqeggluni-llu, 
1TI.3.3	taangaryunqegpek'nani, callugyunqegpek'nani-llu, ilalciugarkauluni-llu, arivacunqegpek'nani-llu, tukuuyunqegpek'nani-llu. 
1TI.3.4	Tau͡gaam atanruarkauluni enemini, irniani-llu maligtaqutelluki nepailngurkun. 
1TI.3.5	Wani-wa yuk atanrusciigalkuni enemini, qaillun-mi atanruciqa agayuvigmi? 
1TI.3.6	Agayuvigmun ilautenrraq piyunaituq, ellminek pivaknayukluni, tuunrangayiim-llu picetaarutainun picurlagnayukluni. 
1TI.3.7	Cali-llu ukvenrilngurni tuaten qanrutkumaarkauguq elluatuuniluku, tua-i canganarqekuni tuunrangayiim negaanun napetnayukluni.
1TI.3.8	Ikayurtet-llu ellatuarkaugut, malrupegtevkenateng, taangaryunqegpek'nateng-llu, tukuuyunqegpek'nateng-llu. 
1TI.3.9	Ukverem-llu piciulriarutai tangrrumaksailnguut tariknaurait allamek umyugaunateng. 
1TI.3.10	Tamakut piarkat naspaarraaqiciki, nutaan-llu qaillun ayuqenrilkuneng ikayurten͞gureskilit. 
1TI.3.11	Nulirrit-llu ayuqmun ellatuarkaugut, piciliqengtuliuvkenateng, pitacqeggluteng, piciuluteng-llu tamalkuitni. 
1TI.3.12	Ikayurtet ataucimek tau͡gaam nuliangqerrlit; irniateng eneseng-llu elluarrluki aulukekilitki. 
1TI.3.13	Elluarrluteng ikayurten͞gulriit qanrutkumalartut assilriamek, ukvermek-llu, Christ-amun Jesus-aamun atalriamek.
1TI.3.14	Ukaqvaggun ullagnayukengramken makunek igaramken. 
1TI.3.15	Pinaciangekuma nallunritesqelluten qaillun elluarrluten ayuqucirkarpenek Agayutem eniini, wani-wa Agayutem unguvalriim agayuviani; piciunrem ayagtekngaku tusnganeqluku-llu. 
1TI.3.16	Iillanarqut ilumun, ukverumacimta nallunarqelriari taringumaksailnguut: Agayun kemegkun alaillruuq, Anernerkun piciurcimaluni, an'gilat-llu tangellruluku, Jews-aarunrilngurnun-llu qalarutkumallruluni, ukveqellruluku-llu nunamiut, pakmavircecimaluni-llu ucurnamun.
1TI.4.1	Tau͡gaam Anerneq taringnaqluni qanertuq kinguqvaarni ilait ukvermek tuigciiqniluki, maligtaquluki-llu iqlutmurucilriit anerneret, elitnaurutait-llu anernerrluut. 
1TI.4.2	Taukut iqlulartut piciunguarluteng, umyuaqegtaarait 'legcimiita tuarpiaq cavigkun uuqnarqellriakun. 
1TI.4.3	Kassuucaraq inerquulluku, neqkat-llu ilait Agayutem piurtellri, quyatekluki ciuniurarkat ukvelrianun piciulriim-llu nallunritestainun. 
1TI.4.4	Agayutem piurtellri tamarmeng assiata qessaksunaunateng-llu, quyatekluki ciuniuqumteki. 
1TI.4.5	Kenciknarivkaumiita Agayutem qaneryaraakun piicagkun-llu.
1TI.4.6	Ilavnun nasvakuvki makut, elluarrluten Jesus Christ-amun kevgauciquten, anglicaumaluten ukverem qaneryarartaikun elitnaurutkegtaarteggun-llu maligtaqungnaqlerpegun. 
1TI.4.7	Ilangcinrilki qanengssiit piciunrilnguut arnat-llu qannguarutait; tau͡gaam pinircarluten elluaryaramun. 
1TI.4.8	Temem pinircallra atuuyaaquq ellma, tau͡gaam elluaryaraq atuunruuq canun tamalkuitnun akqutengqerrami unguvamten̄i, maa-i unguvakamten̄i-llu tekitarkami. 
1TI.4.9	Piciuguq man'a tamalkuitnun-llu ciuniuyunaqluni. 
1TI.4.10	Tamana pitekluku cakviulartukut piciliumaaqluta-llu Agayun unguvalria cacetuqutekngamteggu tamarmeng yuut anirturtiit, arcaqerluni ukvelriani.
1TI.4.11	Makut alerquutekniaten elitnaurutekluki-llu. 
1TI.4.12	Yugnun caunrilkevkaryaqunaku ayagyuarucin, tau͡gaam cuqyutnguluten ukvelrianun qanllerpegun caurallerpegun, kenkillerpegun, ayuqucirpegun, ukverpegun, menuitellerpegun-llu. 
1TI.4.13	Tekitnatkamnun urenkelluten qaneryaramek naaqilaqina qaneryariuraqluten-llu, elitnauriaqluten-llu. 
1TI.4.14	Agayutem cikiutii elpenelnguq prophet-aatgun taicimalria ciulirneret unatmeggnek pategvikellratgun, atunricaqunaku. 
1TI.4.15	Makut atuqiki cumigulluki-llu, elluariinallren alaitnaurtuq tamalkuitnun. 
1TI.4.16	Murilkelluten elpenek elitnaurillren-llu; ciumurutniaran; tuaten pikuvet, elpenek anirturciquten niitesteten-llu.
1TI.5.1	Ciulirnerulria nunuryaqunaku, tau͡gaam atakellriatun pillagavkenaku, ayagyuanrit-llu anelgutkellriatun pitarrluki; 
1TI.5.2	arnaurtellriit aanakelriacetun, ayagyuanrit-llu nayagaqelriacetun, umyuan menuunaku. 
1TI.5.3	Aipainret aipainrupialriit takaqiki. 
1TI.5.4	Tau͡gaam aipaineq irniangqerqan wall'u tutgarangqerqan, taukut agayumacirteng aturluku angayuqateng aulukekilitki akinaurluki, tamana atawaungan Agayutmi-llu akurtuyunaqluni. 
1TI.5.5	Aipainrupialriim aulukestekailnguum cacetuqutek'laraa Agayun, kesianek-llu kaigarrlainarluni piicagaqluni-llu ernerni unugtuumaita. 
1TI.5.6	Tau͡gaam akusrarrluni yuulria tuqumauq unguvang'e'rmi. 
1TI.5.7	Makunek qalarut'larki qanernarqutaitnaurtut. 
1TI.5.8	Tau͡gaam yuum ilani nakmiin-llu yun'i aulukenrilkaki, ukverucia piciunrituq, arcaqanqaa-llu ukvenrilnguum. 
1TI.5.9	Aipaineq yuinarnek pingayunek allrakungeksailnguq ilaucecaqunaciu, tuaten-llu ataucirquunrilngurmek uingqelleq. 
1TI.5.10	Tau͡gaam niitekegcinarqelria caliamikun assilriatgun; mikelngurnek anglicarillrukuni, allaniulallrukuni, ukverumalriit-llu it'gaitnek erurilallrukuni, kusgualallrukuniki arenqiallugtellriit, cumigtellrukuni-llu caliani assilriani tamaitni. 
1TI.5.11	Tau͡gaam aipainret ayagyuanrit ciuniurpek'naki, Christ-amek avvnayukluki uingyunga'arrnayukluki-llu. 
1TI.5.12	Qanercetaarutmek-llu pingluteng, tua-i-wa akquteklerteng ciuqliq pegcamegteggu. 
1TI.5.13	Qessamun-llu elitnaurluteng, elalirtaarluteng, qessanqerruqainarpek'nateng-llu uputaariyugluteng, agalkarrluteng-llu qanrucirkaunrilngurnek qanraqluteng. 
1TI.5.14	Taumek ayagyuanrit arnat uingesqumayaaqanka irniangelaasqelluki, enemelnguut aulukesqelluki, inglukilriit-llu piciliqengyulriit pillerkangqercetevkenaki. 
1TI.5.15	Tua-i ilait ak'a avcata Satan-aaq maliggluku. 
1TI.5.16	Kina ukverumalria angun wall'u arnaq aipainernek ilangqerquni, elliin aulukekiliki, agayuvigmun aulukevkarpek'naki, tau͡gaam agayuviim auluknaurai aipainret aulukestailnguut.
1TI.5.17	Ciulirneret elluarrluteng atanrulriit, apenqegcinaqnaurtut takaqumanaurtut-llu, arcaqerluteng qaneryariulriit elitnaurilriit-llu. 
1TI.5.18	Qaneryarami qanrutkumiin: “Sugg'eliciryaqunaku kuluvak mukaarkanek tutmarluki qeltairilria.” Waten-llu: “Calista ciuniuyunarquq akiliutminek.” 
1TI.5.19	Ciulirnerulriim picetaaruyutii ilangciyaqunaku, tau͡gaam nallunairistekangqerquvet malrugnek wall'u pingayunek. 
1TI.5.20	Picurlautellget inerqurki yuut takuatni, allat civuurasqelluki. 
1TI.5.21	Alerquramken Agayutem ciuqerrani, Atanrem-llu Jesus Christ-am, cucukumalriit-llu an'gilat, makut alerquutenka ciumurutesqelluki, yuut pitatekluki pisqelluki, ingluarvikek'ngaunak. 
1TI.5.22	Yuk alqunarmek unatevnek pategviksaqunaku, yuut-llu assiilnguitgun pillguciryaqunaki, tau͡gaam menuunak. 
1TI.5.23	Merrlainarmek menrirluten, tau͡gaam wine-amek ellma mer'aqluten ilun pitekluku apquciqelallren-llu pitekluku. 
1TI.5.24	Ilaita yuut assiilnguit ayagmek alaitelartut, cuqtaayunaqluteng, ilaita-llu assiilnguit kinguqvaggun alailartut. 
1TI.5.25	Tuaten-llu ilaita caliarit assilriit ayagmek alailartut, tuaten-llu ayagmek pinrilnge'rmeng iirumangaitut.
1TI.6.1	Pistet teguarulriit ataneteng takaqlitki, Agayutem atra ayuqucirtuutai-llu caunrilkumanritnaurtut. 
1TI.6.2	Ukverumalrianek-llu atanelget tamakut caunrilkenrillitki, tua-i anelguteknguata, tau͡gaam kevgiurlitki tua-i ukvelriaruata kenkumaluteng-llu kevgiuqengait. Makunek ayuqucirturki eguaqurluki-llu.
1TI.6.3	Makuunrilngurnek-llu yuk elitnaurikuni, maligarutenrilkuni-llu qaneryaraqegtaarmun, Atanemta Jesus Christ-am qaneryarainun, ayuqucirtuutmun-llu elluaryaram pisqellrakun, 
1TI.6.4	tauna ellminek pivakuq, nallumiimi canek, tau͡gaam usviitetacimitun nalirrugnarqellriit aperyarat-llu naigtaarutek'larai. 
1TI.6.5	Tuaten piluteng ciknayaramun inglukutmun-llu tekiuqurainalartut, qacungakiyaramun-llu kamakiyaramun-llu, piciunrilngurnek qanekluaraulluteng umyuarrliqngameng, piirucameng-llu piciunermek, umyuarteqengluteng tukuuyaraq elluaryarauyukluku; tuatnalrianun ilagautenrilu. 
1TI.6.6	Tau͡gaam elluaneq, nunamiutarnek piyuumirpek'nani, unangeluaqautngulartuq. 
1TI.6.7	Camek nunamun mat'umun tekiutellrunrilamta, camek-llu ayausngaunata. 
1TI.6.8	Neqkangqerramta atu'urkarluta-llu, wangkuta elaranritelta. 
1TI.6.9	Tau͡gaam tukuuyulriit naspaatem negaanun naptelartut amllernun-llu usviilkarcaranun, aglumayaranun-llu picurlagnarqelrianun; tamakut qecuqiutek'larai yuum tuquarkauluni piunqigtarkaunrirluni-llu. 
1TI.6.10	Kenkellra akim acilquqaa tamarmi assiilnguum. Ilaita ayarikluku ukvermek avvuyutek'laraat, kap'lartut-llu ellmeggnek, amllernek umyuarniullerkameggnek.
1TI.6.11	Elpet Agayutem yuani, qimagki tamakut, maliggluki-llu makut: elluaryaraq, Agayutem qigcikellra, ukveq, kenka, ilalciuneq, ellmikutuuneq-llu. 
1TI.6.12	Callua assilriakun callugyaraakun ukverem; unguva nangyuilnguq tegumiaqiu kelgumacirpetun, nallunairillrucirpetun-llu assilriamek, yuut amlleret niitelluki. 
1TI.6.13	Alerquramken tangerqiini Agayutem cam tamarmi unguvakitestiin, ciuqerrani-llu Christ Jesus-aam, Pontius Pilate-aam ciuqerrani assilriamek nallunairillrem; 
1TI.6.14	alerquun man'a atuqiu menuunak, qanernarqutaunak alaillerkaanun Atanemta Jesus Christ-am. 
1TI.6.15	Man'a nasvaumaciquq pillerkaa tekiskan, kenciknarqelriakun kiimi-llu Pinilegpaulriakun, angayuqat Angayuqaunrat, atanrulriit-llu Atanrunrat; 
1TI.6.16	kiimi tuquyuilnguuluni, uitaluni tanqigmi yuum mallegciigalkiini; yuum tangeqsailkii tangerciigalkii-llu. Elliin piklikek takarnarquciq pinirpak-llu akwanun. Amen.
1TI.6.17	Alerqurki tukuulriit maani nunami ellaitnek quyiisqevkenaki umyugaitgun, cacetuqutekesqevkenaki-llu tukuutet nalirrugnarqellriit; tau͡gaam unguvalria Agayun cacetuqutekesqelluku, elliin cikiakut canek tamalkuitnek amlleriluki angniutekamten̄ek. 
1TI.6.18	Assilriamek pinaurtut, tukuunaurtut assilriatgun caliamegteggun, cikiqengyuumirrlainarluteng qunuyugpek'nateng-llu. 
1TI.6.19	Quyurciluteng assilriamek tusnganerkamek tuani tekitarkami, tegunauraat unguva nangyuilnguq. 
1TI.6.20	Elpet, Timothy, murilkiu tamana elpenun tunumalria. Negurluki elluanrilnguut piciunrilnguut-llu qannguat, ingluliurutait-llu “Elisngangualriit,” 
1TI.6.21	tamakunek nalqigcillermegteggun ilait alartelartut ukveq pitekluku. Naklekutem nayurliten.
2TI.1.1	Wii, Paul-aaq, Jesus Christ-am apostle-aara Agayutem pisquciatun, unguvam akqutii aturluku Jesus Christ-amelnguut. 
2TI.1.2	Timothy-mun qetunramnun, kenkek'ngamnun: Agayutem Atamta, Atanemta-llu Jesus Christ-am naklekliten, takumcukluten, uitanqegcivkarluten-llu.
2TI.1.3	Quyavikaqa Agayun kevgiuqek'ngaqa, ciuliamtun menuilngurkun umyuakun, umyuaqerrlainalaamken piicallemkun unugmi erenrani-llu. 
2TI.1.4	Aluviliullren-llu neq'erqamku tangerrsuumiqapigtelaramken, angniriciqngama. 
2TI.1.5	Umyuaqertaqamku-llu ukverucin piciulria uitaqarraalleq maurlurpeni Lois, aanavni-llu Eunice, nalirrukenritaqa-llu elpeni uitacia. 
2TI.1.6	Taumek umyuaqesqaqa Agayutem cikiutii elpenelnguq unatemkun pategvikraanemnek, ayuqesqelluku. 
2TI.1.7	Agayutem cikillrunrilakut Anernermek alingyugarkamek, tau͡gaam pinilriamek kenkilriamek-llu asvailngurmek-llu umyuamek. 
2TI.1.8	Taumek kasnguksaqunaku qanruteklerkaa Atanemta, wall'u wii kelucaucimalriartaani, tau͡gaam pillgucirnga nangteqnaikun Gospel-aam, pisquciakun pinian Agayutem. 
2TI.1.9	Elliin anirtullruakut kelegluta-llu tanqilriakun kelgutkun, caliamteggun pivkenani tau͡gaam piyullmikun, naklekutekun-llu cikiutngullerkun wangkutnun Christ Jesus-aakun ellarpagtangvailgan. 
2TI.1.10	Tau͡gaam maa-i nallunairumauq alaillrakun Anirturtemta Jesus Christ-am, elliin au͡g'allrukii tuqu, unguva piunriyuitnaq-llu nallunairluku Gospel-aakun. 
2TI.1.11	Tamatum caliaqellerkaanun elkarcimaunga qaneryariurten͞gusqellua, apostle-aarusqellua-llu elicungcarten͞gusqellua-llu Jews-aarunrilngurnun. 
2TI.1.12	Tamana pitekluku nangtequa, ilangcivkenaku kasngukenritaqa nallunrilamku ukvervik'ngaqa nalirrukevkenaku-llu tunellma elliinun tegumiaqiyugngacianek Erneq tauna engelkarrluku. 
2TI.1.13	Piciulriit qanruyutet tegumiaqiki, tamakut wangnek niitelten ukverkun kenkekun-llu Christ Jesus-aamelngurkun. 
2TI.1.14	Tamana elpenun tunumalria piciulria pegcaqunaku ikayuumaciakun Anernerem Tanqilriim wangkutni uitalriim.
2TI.1.15	Man'a nallunritan, Asia-melnguut tamarmeng tunutellruatnga ilaklukek Phygelus Hermogenes-llu. 
2TI.1.16	Atanrem naklekliki Onesiphorus enelgutai-llu, elliin pulengtaq pinirivkalaanga, kalivnerenka-llu kasngukeksaunaki. 
2TI.1.17	Tau͡gaam Rome-amun tekicami yuallruanga cumiggluni nataqlua-llu. 
2TI.1.18	Atanrem ernermi tuani naklekliu; wangnun-llu kevgiulaucia amllerteggun Ephesus-aami nallunritan.
2TI.2.1	Taumek elpet, qetunramaa, asvailkina naklekutmi Christ Jesus-aamelngurmi. 
2TI.2.2	Elpenun-llu ayuqucirtuutek'lallrenka yuut amlleret ciuqerratni, yugnun ellualrianun cikiutekniaten elitnauruteksunaknaurait ilameggnun. 
2TI.2.3	Taumek pektayiilkina, assilriatun anguyagtiitun Jesus Christ-am. 
2TI.2.4	Yuk anguyautellria unguvam mat'um caliarinun ilarqusngaituq, umyuaqegcivkarnaluki cucukesten̄i anguyagten͞guyaramun. 
2TI.2.5	Yuk-llu pitassiarautellria uniskengellrung'e'rmi nasqerruciumangaituq picirkiutait tau͡gaam atuquniki. 
2TI.2.6	Naucetaarviliurta calilria ciumek teguteqarraalartuq tamaaken naunranek. 
2TI.2.7	Umyuangcautekiu qanelqa; Atanrem-llu cikirnauraaten taringnarqucimek cani tamalkuitni. 
2TI.2.8	Neq'akumau Jesus Christ-aq, David-aam kinguvra maktelleq tuqumalrianek qanellratun Gospel-aama. 
2TI.2.9	Tamaaggun nangteqngama assiilngurmek atulriacetun qillerqumalua-llu: tau͡gaam Agayutem Qaneryaraa qillerqumanrituq. 
2TI.2.10	Taumek pektayiitua cani tamalkuitni cucukumalriit pitekluki, ellaitnun cali unakesqumaluku anirtuun Christ Jesus-aamelnguq, ucurnaq-llu nangyuilnguq. 
2TI.2.11	Ukvernarquq man'a: Tuqullgutkellrukumteggu, cali unguvallgutekciqerput. 
2TI.2.12	Pektayiilkumta, atanruviani pillgucirciqerput; aassaqutekekumten̄i, elliin-llu aassaqutekciqaakut. 
2TI.2.13	Piciunrilengramta, cakaniyuituq elliin piciucia, ellminek aassaqutekesciigalami.
2TI.2.14	Makut neq'akevkarrlainaqiki, alerqualuki Atanrem ciuqerrani qanaataagutenritnaurtut qannguanek, ikayuutnguarkaunrilngurnek, niitestaitnun piunriuteknayukluki. 
2TI.2.15	Elluatuungnaqluten Agayutem tangerqiini, calilriatun caliani kasngukenrilkiitun, qaneryaraq piciulria uniurteksaunaku. 
2TI.2.16	Tau͡gaam neguraluki elluanrilnguut piciunrilnguut-llu qannguat, iqlutmurutekngiinarciqngatki yuut. 
2TI.2.17	Elitnaurutiit-llu mamyuilngurtun ayungiinalartuq. Tuaten ayuquq Hymenaeus Philetus-llu; 
2TI.2.18	taukuk piciulriamek avtellruuk alarrlutek, qanramek makcaraq ak'a pellullruniluku, yuut-llu ilaita ukverat piunrirluku. 
2TI.2.19	Ilangcivkenaku Agayutem tusnganliara pektaituq nallunailkutarluni waten, “Atanrem pini nallunritai; kia-llu imum Christ-am atran apaastiin assiilnguq peggliu.” 
2TI.2.20	Tau͡gken nerpagmi assigtat kavirlit suulutaat-llu kiimeng piunritut, tau͡gaam cali murauluteng qikuuluteng-llu; ilait kencignaqluteng, ilait-llu kencignaunateng. 
2TI.2.21	Taumek yuk au͡gkunek menuircaquni assigtaugarkauguq kencignarqelriamun kenciknarivkaumaluni, atuugarkauluni-llu Atanermun, upingarrlainarluni-llu assilrianun calianun tamalkuitnun. 
2TI.2.22	Cali qimagki ayagyuat aglumaciit; tau͡gaam atungnaqluki elluaryaraq, ukveq, kenka, uitanqegcineq-llu, ilakluki tamakut Atanermun kaigalriit, ircaqumegteggun menuilnguut. 
2TI.2.23	Tau͡gaam umyugailkarcaraq, taringnarqenrilnguut-llu nalirrugnarqellriit neguraluki, ayuqenriqrutkelaamegteki. 
2TI.2.24	Atanrem-llu pistii qanaataarngaituq; tau͡gaam pillagavkenani tamalkuitni elicungcariyunqeggluni, qemitaagutevkenaki. 
2TI.2.25	Ellmikutuarauluni ayuqucirturnaurai inglulitellriit; pitsaqevkenaki Agayutmun umyuarnayagucivkaqaki piciulria nallunritesqelluku. 
2TI.2.26	Ellangekuneng ellmeggnek anirturnaurtut tuunrangayiim negaanek teguarullermeggnek, Agayutem pisqutii aturluku.
2TI.3.1	Man'a-llu nallunrilgu, ernerni nangneqlirni cakviurnarqelriit tekiciiqut. 
2TI.3.2	Tua-i yuut ellmeggnek arcaqakeciqngata, akiyunqeggluteng, nanrarluteng, pivakluteng, caunrilkilriaruluteng, angayuqameggnek narurtaariyugluteng, 'lingrataunateng, elluarpek'nateng, 
2TI.3.3	takumcutaunateng, akqelteng aturyugpek'naki, piciunrilngurnek piciliqengyugluteng, yurrluuluteng, alingnaqluteng, caunrilkiluteng assilrianek, 
2TI.3.4	piciunguaryulriit, ciumuaryugluteng, umyuamegteggun quyilriit, kenkilriit anglanarqelrianek Agayutmi kenkenruluki, 
2TI.3.5	(Agayumacingqerrsaaqluteng amta-llu cakaniutekevkenaku) tuatnayulriit ulurki. 
2TI.3.6	Tuaten ayuqelriit iirluteng enenun iteryulartut teguarurrluki-llu arnat umyugailnguut assiilnguum cirlakekai maligtaqutellriit aglumayullermegteggun, 
2TI.3.7	kesianek eliquranger'meng, piciulria taringesciiganaku. 
2TI.3.8	Tuaten Jannes, Jambres-llu Moses-aamun inglulitellruciagtun, tuaten ukut cali inglukaat piciulria, angutet ikiulrianek umyualget, assiitqapiggluteng ukverciiganateng. 
2TI.3.9	Tau͡gaam ciumurtenrirarkaugut; tua-i umyugailkartellrat nasvaumaciqngan yugnun elkegcetun nasvaumallruciagtun.
2TI.3.10	Waniwa nallunriraten elitnaurutenka, ayuquciqa, cangnaquteka, ukveqa, ilalciuciqa, kenkilqa, pektayiiluciqa, 
2TI.3.11	nangyutenka, nangtequtenka-llu wangnun tut'ellriit Antioch-ami, Iconium-llu, Lystra-mi-llu; qaillun pitalriamek nangcimaciqa! Tau͡gaam Atanrem tamakunek tamalkuitnek aviutellruanga. 
2TI.3.12	Ilumun, tamarmeng Christ Jesus-aami elluarrluteng yuuyulriit tuaten cali nangtauciqut. 
2TI.3.13	Tau͡gaam assiilnguut yuut iqlutmurucilriit-llu arcariinarciqut, iqluk'ngaqluteng iqluurumaluteng-llu. 
2TI.3.14	Elpet tau͡gaam, ciumuruskiki elitelten akqumalten-llu, nalluvkenaki kitumek elitellruciitnek. 
2TI.3.15	Mikelnguullerpenek-llu ayagluten tanqilriit igat nallunritaten, taukut-llu apertuutaatgen anirtuumallerkarpenek ukveqellrakun Christ Jesus-aaq. 
2TI.3.16	Qaneryaraqegtaaraat tamarmeng Agayutmek cikiutekumaut Anernerkun, elitnaurutnguarkauluteng, inerquutnguarkauluteng, kitugutnguarkauluteng, ayuqucirtuutnguarkauluteng-llu elluamun; 
2TI.3.17	yuk Agayutem yua taqmiggngiinaasqelluku, saskukiumaluni calianun assilrianun tamalkuitnun.
2TI.4.1	Taumek alerquagamken ciuqerrani Agayutem Atanrem-llu Jesus Christ-am, unguvalriit tuqumalriit-llu cuqcistekaata, alaillerkaani Angayuqauviani-llu. 
2TI.4.2	Qaneryaraq qalarutkiu; cumiguskiu piyarami piyaraunrilengraan-llu; inerqurilaqina, kitugciaqluten-llu eguaqurillerpeni nerinisngialliqeksaunak, elicungcarillerpeni-llu. 
2TI.4.3	Pillerkaq tekiciiqngan taringesciigatlerkaat piciulrianek elitnaurutnek; tau͡gaam aglumacirmegteggun quyurciciqut elitnauristekameggnek, umyuameng nall'artestekainek. 
2TI.4.4	Piciulria-llu ulurciqaat qannguanun-llu tuiggluteng. 
2TI.4.5	Elpet tau͡gaam, pektayiilkina tamaitni, nangtequtevni pektaunak, qaneryariurtem caliara caliaqiu, Agayutmun-llu kevgiullren qaqimavkaqiu. 
2TI.4.6	Waniwa cikiutekumallerkaqa upingariuq, ayallerkaqa-llu canimelliuq. 
2TI.4.7	Anguyaucarami elluarrlua callullruunga, aqvautelqa qaqitaqa, ukveqa tegumiaqaqa. 
2TI.4.8	Wak'nirnek elluam nasqerrutetaanek pikiumaunga, Atanrem Cuqcistem ellualriim cikiutekarkaanek wangnun tuani Ernermi, wii-llu kiima pivkenii tau͡gaam tamalkuitnun tekitellerkaan nerinikestainun.
2TI.4.9	Piyunartacirpetun ullakia tamaa. 
2TI.4.10	Demas-aam unicanga, nunam mat'um pii kenekngamiki, Thessalonica-mun-llu ayagluni; Crescens-llu Galatia-mun, Titus-aaq-llu Dalmatia-mun. 
2TI.4.11	Kiimi Luke-am nayuraanga, Mark-aq malikluku taikina; ikayuryugngiinga caliamni. 
2TI.4.12	Tychicus-llu ayagcetaqa Ephesus-aamun. 
2TI.4.13	Ulikutaqa Troas-aamun unitelqa Carpus-aam eniini, taikuvet ang'aqkiu, kalikat-llu, arcaqerluki igarviinka. 
2TI.4.14	Alexander-aam punerneliurtem cakneq inglukellruanga; Atanrem akinaurliu caliarinek. 
2TI.4.15	Tauna kellusgu, qanelput cakneq inglukellruaki. 
2TI.4.16	Qanerniaqerraallemni ilikestaitua, tau͡gaam tamarmeng yuut cakaaraatnga. Piicagvikaqa Agayun tamana picetaaruyutiit ellaitnun tut'esqevkenaku. 
2TI.4.17	Ilangcivkenaku Atanrem ililirturaanga pinirivkarlua-llu qalarucillemkun, Gospel-aaq nallunriluaqaasqelluku Jews-aarunrilnguut-llu tamalkuita niitesqumaluki; aviucimallruunga-llu yugtutulim qanranek. 
2TI.4.18	Atanrem-llu aviuciiqaanga tamalkuitnek assiilngurnek, cavkarpek'nii-llu tekiuciiqaanga Angayuqauviminun qilagmun. Ellii ucurnarili akwarpak akwanun! Amen.
2TI.4.19	Umyuaqutmek tuyuranka Prisca Aquila-llu, cali-llu Onesiphorus, ilai-llu. 
2TI.4.20	Erastus Corinth-ami uitauq, tau͡gaam Trophimus Miletus-aamun unitellruaqa naulluungan. 
2TI.4.21	Uksurpailgan taingnaqkina. Elpet-llu umyuaqutmek tuyuraatgen Eubulus, Pudens, Linus Claudia-llu, tamarmeng-llu ilakutellriit. 
2TI.4.22	Atanrem Jesus Christ-am nayurliu anerneren. Naklekutem nayurlici. Amen.
TIT.1.1	Wii, Paul-aaq, Agayutem pistiini Jesus-aam-llu Christ-am apostle-aarani, Agayutem cucukek'ngain ukverat pitekluku piciunrem-llu nallunriluaqallra, Agayutem qigcikellrakun; 
TIT.1.2	unguva nangyuilnguq neryuniurutekluku Agayutem iqluyuilnguum akqutkellra ellarpak ayagnengvailgan; 
TIT.1.3	tau͡gaam pillerkaq pinarian qaneryarani nasvagaa qalarutkellrakun, wangnun tunumalriakun Agayutem Anirturtemta ellimerruciatun. 
TIT.1.4	Titus-aamun nakmiin qetunrangutemnun ukverkun; naklekun, takumcukun-llu, uitanqegcin-llu Agayutmek Atamten̄ek, Atanemten̄ek-llu Jesus Christ-amek Anirturtemten̄ek.
TIT.1.5	Man'a pitekluku Crete-amun unitellruamken, cat caliaput elpenun qaqivsiaresqelluki, kenciknarqevkarisqelluten-llu nunani tamaitni ciulirnerkaitnek elkartellrucimtun. 
TIT.1.6	Qanernailkan yuk, ataucimek nuliarluni, irniari-llu ukverumakata, aprumavkenateng-llu akusrartellrianek inerciigalngurnek-llu. 
TIT.1.7	Tua-i allgiliyaq qanernarqutaitarkauguq, Agayutem kevgaatun, ciumuarpek'nani, qenqerrngianani, taangaryunqegpek'nani, callugyunqegpek'nani, tukuuyunqegpek'nani-llu. 
TIT.1.8	Tau͡gaam allaniuryunqeggluni, assilria kenekluku, ellatuluni, elluarluni, menuunani, pitalqeggluni-llu. 
TIT.1.9	Qaneryaraq piciulria tegumiaqluku elitnaurutkumallruciatun, piyunarinaurtuq elitnaurutkun piciulriakun, qarutellerkaatnek ukverrluki-llu kiucirtuaralriit.
TIT.1.10	Amllerata inerciigalnguut, picimegcetun qallatellriit alarcetaarilriit-llu, arcaqerluteng nuugiumalriit. 
TIT.1.11	Taukut qanrit umegnarqut, picurlagcet'laitki yuungnaqellriit tamarmirrluki, elicungcariaqluteng pisqutngunrilngurnek, aki pitekluku. 
TIT.1.12	Ilakeng'e'rmiki ellaita prophet-aarit iliita qanrutkellrui, “Crete-armiut-gguq iqluuryukapigtut, ungungssitun alingnaqluteng, qessanqerruluteng neryunqeggluteng-llu.” 
TIT.1.13	Tamana qanlleq piciuguq. Taumek inerqurki mulngakevkenaki, ukverkun piciunaurtut. 
TIT.1.14	Jews-aat qanengssait niicugnisqevkenaki, yuut-llu piciunermek avtellriit alerquutait. 
TIT.1.15	Menuilngurmun cat tamarmeng menuitut; tau͡gaam tamakunun carrluurcimalrianun ukvenrilngurnun-llu menuilngurtaituq. Tau͡gaam umyugaat umyuaqegtaariit-llu tuaten caarrluurtuq. 
TIT.1.16	Nallunairilaryaaqut Agayun nallunritniluku, tau͡gaam caliamegteggun mecirautekaat, qavilinaqluteng, niisngayugpek'nateng-llu, tamalkuitnun-llu calianun assilrianun atuunritqapiggluteng.
TIT.2.1	Tau͡gaam, elpet, elitnaurilaqina elitnaurutnek piciulrianek. 
TIT.2.2	Qanrut'larki angutet temyigilriit umyuangqellerkaatnek, ellatuluteng, pitalqeggluteng, ukverkun piciuluteng, kenkakun pektayiitnakun-llu. 
TIT.2.3	Arnaurtellriit-llu ayuqmun yuucirramegteggun murilketaqilit qigcigyugluteng piciliqengtuliuvkenateng, taangaryunqegpek'nateng elitnauristen͞guluteng-llu assilrianek. 
TIT.2.4	Ayuqucirturnaurait ayagyuat arnat umyuangqerresqelluki, uingit kenkesqelluki, irniarit-llu kenkesqelluki, 
TIT.2.5	umyuartusqelluki menuunaki, enaitni aulukisten͞guluki, assirluki, nakmiin-llu uingitnun maligtaquurautesqelluki, Agayutem qaneryaraa caunrilkumanritnaurtuq. 
TIT.2.6	Ayagyuat-llu angutet eguaqurki umyuangqerresqelluki. 
TIT.2.7	Elpet-llu cat tamaitni cuqyutngukina caliarpegun assilriatgun; elitnaurutevgun qaneryaraq allaurtevkenaku ellatuluten, piciuluten, 
TIT.2.8	qanraqluten-llu piciulrianek, qanernarqenrilngurnek, ingluten-llu kiaruciitnaurtut canganarqutevnek qanerkailkuneng. 
TIT.2.9	Eguaqurki pisten͞gulriit, atanrit niisngasqelluki, ilukegcivkaasqelluki, kiumrasqevkenaki, 
TIT.2.10	tegleksaunateng-llu, tau͡gaam tamalkuitgun piciuluteng, tamaitgun-llu tangenqegcinarqevkarnauraat Agayutem Anirturtemta elitnaurutii.
TIT.2.11	Tua-i Agayutem naklekutii alairtuq anirtuutnguluni yugnun tamalkuitnun. 
TIT.2.12	Ayuqucirturluta Agayutmun niisnganrilnguunriisqelluta, nunamiutaat-llu ayarinarqelriit atunriisqelluki, ellami mat'umi yuuyunarqaakut umyuangqerrluta, elluarrluta-llu, Agayun-llu qigcikluku. 
TIT.2.13	Neryuniurun-llu atawauqapigtellria, Agayutem caprilnguum, Anirturtemta-llu Jesus Christ-am ucurnarqucian alaillerkaa neryuniurutekluku. 
TIT.2.14	Ellii ellminek cikiutekleq, pitekluta wangkuta anirturnaluta elluanrilngurnek tamaitnek, yugnek maaken pikaminek caarrluirinaluni assilriim atullerkaanun cumigtarkanek. 
TIT.2.15	Makunek qallaten, eguaquriluten-llu inerquriluten-llu piyunarqetacirpetun. Caunrilkevkaryaqunak yugnun.
TIT.3.1	Neq'angevkarki yuut ataneqesqelluki atanruvilget pinilget-llu, niisngasqelluki-llu atanrulriit, upingaluteng calianun assilrianun, 
TIT.3.2	yuk iqlutun qanrutkesqevkenaku, qanaataaresqevkenaki, tau͡gaam pillagavkenateng, yuut tamaita qigcikluki. 
TIT.3.3	Wangkuta-llu tuaten ayuqucingqellruyaaqngamta mat'um ciungani, usviinata, niicugpek'nata, alangqaluta, aglumacinun anglanarqelrianun-llu kevgauluta, umyuarrliquciyarakun ciknayarakun-llu yuuluta, uumikumaluta uumikucugluta-llu atunem. 
TIT.3.4	Tau͡gaam tamatum kinguakun Agayutem Anirturtemta naklekutii kenkii-llu alairan yugnun, 
TIT.3.5	anirturaakut, elluangnaqucim caliarikun atullemteggun pivkenani, tau͡gaam takumcukutmikun eruryarakun ayuqucilinqiggnarqelriakun, Anernerem-llu nutaraurciyaraakun. 
TIT.3.6	Tauna wangkutnun kuvellrukii amlleriluku Jesus-aakun Christ-akun Anirturtemteggun, 
TIT.3.7	tuaten ellualriarurcimaluta naklekutiikun neryuniurutkucimcetun unguva nangyuilnguq paitarkaqsagulluku. 
TIT.3.8	Man'a qanlleq piciuguq.
TIT.3.8	Makut tamalkuita eguaquutekesqumaanka, qacuirutevkenaki. Agayutmun-llu ukvelriit eguaquranka assilriit caliat ciumurutesqelluki. Makut atawaugut pikaniutnguarkauluteng-llu yugnun. 
TIT.3.9	Tau͡gaam neguraluki nalirrugnarqellriit apyutngulallret, ciuliat-llu kinguvallrit, naigtaarucaraq-llu, qanemyuugaucaraq-llu alerquutet pitekluki, ikayuutngungailata tamakut, catnguvkenateng-llu. 
TIT.3.10	Yuk maligarutenrilnguq ciuqlirmi, aipaani-llu ayuqucirtuutminek ciuniunrilkan, tauna pegesgu. 
TIT.3.11	Nalluvkenaku tuaten ayuqelria iqlutmurculria assiilngiryulria-llu ellminek pinarqelriarurtelartuq. 
TIT.3.12	Ayagteskumku elpenun Artemus wall'u Tychicus, ullangnaqia Nicopolis-aamun, tuani uksurpak uitaqataama. 
TIT.3.13	Zenas-aaq alerquutnek elisngalria, Apollos-aaq-llu ayakagnek ikayurkek cumiggluten, canek nuuqairullukek. 
TIT.3.14	Ilaput-llu eliteski caliarkaitnek assilrianek atu'urkanek; tuaten atsaitenritnaurtut. 
TIT.3.15	Nayurtem̄a tamarmeng umyuaqutmek tuyuraatgen, ukverkun-llu kenkesteput umyuaqutmek tuyuranka. Naklekutem nayurlici tamarpeci.
PHM.1.1	Wii, Paul-aami, Christ Jesus-aaq pitekluku itertaulriami, Timothy-mek ilalua anelgutemten̄ek, Philemon-aamun kenkek'ngamten̄un calillgutemten̄un, 
PHM.1.2	Apphia-mun-llu nayagamten̄un, Archippus-aamun-llu anguyagten͞gullgutemten̄un, agayumalrianun-llu nunavni. 
PHM.1.3	Naklekun piuli elpecen̄un uitanqegcin-llu Agayutmek Atamten̄ek, Atanermek-llu Jesus Christ-amek.
PHM.1.4	Quyavikerrlainaraqa Agayun umyuaqaqamken piicallemkun. 
PHM.1.5	Niitnaungan kenkicin ukverucin-llu Atanrem Jesus-aam tungiinun ellualriit-llu tungiitnun. 
PHM.1.6	Piicagtua-llu ukverpet pillgucillrakun nallunaitesqelluki cat assilriit piarkaput Christ-ami. 
PHM.1.7	Kenkicirpegun angnircetarpenga angtuamek qarullua-llu, anelgutmaa, ukverumalriit ircaqruit piniriavki. 
PHM.1.8	Taumek man'a pitekluku, uluryara'arpek'nii Christ-akun anelgutekngamken, alerquryugngaamken caliaqesqelluku pinarqelria. 
PHM.1.9	Tuaten pivkenii, kenka pitekluku qarulluten piqataramken, wii-wa Paul-aami angutngurrlua, maa-i-llu itertaulua Christ Jesus-aaq pitekluku. 
PHM.1.10	Kaigavikamken una qetunraqsaguskeka Onesimus pitekluku, itengqallemni wangnun yuurtellria. 
PHM.1.11	Mat'um ciungani elpeni catngunricaaquq, maa-i tau͡gaam catngurrluni elpeni wangni-llu. 
PHM.1.12	Waniwa utercetaqa elpenun ircaqumnek malilirluku. 
PHM.1.13	Avaliqsugyaaqengramku elpenek cingumalriatun itengqallemni Gospel-aaq pitekluku kevgiuresqellua. 
PHM.1.14	Nalluvni tuaten pisciigatua umyuan nall'artenritnayukluku, tau͡gaam elpenun assilriakun umyugiurutkesqelluku. 
PHM.1.15	Tayima man'a pitekluku avvingaqallrungatuq elpenek, ataam yuksagutarkaungavgu avtenqigtarkauvkenaku. 
PHM.1.16	Pistetun teguatun pivkenaku tau͡gaam pistem piunratun, anelgutetun kenkumalriatun, ilukegcinaqluni wangni, elpeni-llu nutaan pinruluni ilakelriatun kemegkun Agayutkun-llu. 
PHM.1.17	Taumek wiinga yugnikekuvnga, una ciuniurru wangtun pitarrluku. 
PHM.1.18	Umyuan navgullrukaku wall'u camek teguillrukaten, wangnun elliarkaugan. 
PHM.1.19	Cimirciqaqa wiinga, iqlunritua, unatemkun nakmiin igautaqa man'a, akiilngungqenritliavet-llu wangni, unguvan tamalkuan. 
PHM.1.20	Ilumun-llu, anelgutmaa, ikayungcartua elpenun Atanerkun, ircaquqa pinirivkaasqelluku Christ-akun.
PHM.1.21	Makunek igaramken niiciiqngavnga; nallunritamken pisqumalqa anaggluku piarkaucirpenek. 
PHM.1.22	Upyusnga-llu wiinga ciuniumavigkamnek, neryuniurama piicautellerpegun cali elpenun tunumanayuklua.
PHM.1.23	Epaphras-aam, itengqallgutma Christ Jesus-aakun, aryuqutmek tuyuraaten. 
PHM.1.24	Ukut-llu calillgutma: Mark-am, Aristarchus-aam, Demas-aam, Luke-am-llu. 
PHM.1.25	Atanrem Jesus Christ-am naklekician nayurliu anerneren. Amen.
HEB.1.1	Ayuqenrilngurteggun imumirpak ciuliaput Agayutem qalarutellrui prophet-aatgun, 
HEB.1.2	tau͡gaam maa-i kinguqvani qalarutaakut Qetunramikun. Ellii elkarcetellruamiu ca tamalkuan paitaqesqelluku, nunarpak-llu piurcetellruaku elliikun. 
HEB.1.3	Elliin ciqinqeraa Agayutem ucurnarqucia, ayuquciq'apiaraa-llu aturaa, ellarpak-llu nayumiqaluku qanellmi piniakun. Assiilnguut eruutekaatnek qaqicimariami ucurnarqutem tallirpianun aqumuq quyinermi. 
HEB.1.4	An'gilani piunrurrluni atrita-llu piunratnek at'ngami.
HEB.1.5	An'gilat naliatnun Agayun qanellrua, “Qetunraqamken, ernerpak yuurcetamken?” Wall'u cali, “Atakeciqaanga, wii-llu Qetunraqciqaqa?” 
HEB.1.6	Cali-llu yuurteqarraalleq tauna nunamun tekiucamiu, qanrutkaa, “Agayutem an'gilain tamarmeng ciktaarviklitgu.” 
HEB.1.7	An'gilat tau͡gaam qanrutkai waten, “An'gilani elkartai anuqetun anerneruluki, kevgani-llu elkartai kenruluki.” 
HEB.1.8	Qetunrani tau͡gaam qanrutkaa waten, “Atanruviin, Agayutmaa, piugarkauguq akwarpak akwanun angayuqauvigpet scepter-aara ellualriaruuq. 
HEB.1.9	Elluaryaraq kenkellruan assiilnguq-llu uumikluku; tamana pitekluku Agayutem, Agayutvet, mingullruaten angniutem minguanek ilaten anagvagluki.” 
HEB.1.10	Waten-llu, “Ataneq elpet, nuna piurcetan ayagnillrani, qiliit-llu unatvet piliaqait. 
HEB.1.11	Taukut piunrirciqut, elpet tau͡gaam piugarkauguten; ak'allaurciiqut aturatun. 
HEB.1.12	Ulikutatun imegciqaten, cimiumaarkaugut-llu. Tau͡gaam elpet cimiyuituten, allrakuten-llu nangengaitut.” 
HEB.1.13	Tua-i-llu an'gilat naliitnun qanellrua waten, “Tallirpima tungiinun aqumi inglukestevvet it'gavnun tutmaumavkallerkamnun.” 
HEB.1.14	Kevgiulriarunritut-qaa anernerit ayagcecimaluteng caliaqesqelluki anirtuumaarkat?
HEB.2.1	Taumek arcaqanranek murilken̄arqaput niitelput tamarnavkenaki. 
HEB.2.2	Wani-wa an'gilat qanellrit piciukata, assiilnguut-llu, niisnganricaraq-llu akinaurumallrukan, 
HEB.2.3	qaillun wangkuta qimagvingqerciqseta anirtuumallerkaq tuaten angtalria cakaaqumteggu? Ciumek Atanerkun qanrutkumallruuq, nallunairumallruuq-llu wangkutnun niitestem̄ikun. 
HEB.2.4	Agayutem-llu tuaten nallunaillrua nallunailkutetgun, iillanarqelriatgun-llu ayuqenrilngurteggun irr'inarqelrialillermikun, Anernerem-llu Tanqilriim cikiutaikun aruqutekluki piyugtacimitun.
HEB.2.5	Nunakaq qanrutkellerput an'gilanun Agayutem ataniumavkanritaa. 
HEB.2.6	Qanrutkumallruuq nani waten, “Yuk cauga elpet murilken͞gavgu, yuum-llu qetunraa, aulukngavgu? 
HEB.2.7	Carrarmi aciqsinruvkallruan an'gilani, tau͡gaam nasqerrucillruan ucurnamek takarnarqutmek-llu; unatvet-llu piliari elliinun aulukevkaraten; 
HEB.2.8	cat-llu tamalkuita it'gain tusngallratnun elkarrluki.” Tua-i-llu cat tamalkuita yugmun elkartellruaki, ca man'a ataniumanrilkiini uitanrituq. Maa-i tangeqsaitaput cat tamalkuita yugmun ataniumavkarluki. 
HEB.2.9	Tau͡gaam Jesus-aaq tangrrarput, carrarmi an'gilanun aciqsinruvkaumalleq, maa-i nasqerruciumaluni ucurnarqutmek takarnarqutmek-llu, tuqum nangtequtekellra pitekluku, Agayutem takumcukutiikun uignaluku tuqu, yuut tamalkuita pitekluki.
HEB.2.10	Tua-i pinaqngani, cat tamarmeng aturtiita piurtestiita-llu, amllernek Agayutem yuinek ullaucillermikun ucurnarqellriamun anirtuutmun, maryartestiit piyunailutairaa nangteqellrakun. 
HEB.2.11	Waniwa kencignarivkarillra, kencignarivkaumalriit-llu tamarmeng ataucimek ayagnillengqertut. Taumek tunrikenritaa tuqlullerkaat anelgutminek. 
HEB.2.12	Qanerluni, “Atren qanrutekciqaqa anelgutemnun, quyungqalriani, agayuvigmi nanrarciqamken.” 
HEB.2.13	Waten cali, “Cacetuqutekciqaqa.” Waten-llu, “Wani-wa wiinga, irnianka-llu Agayutem cikiutai wangnun.”
HEB.2.14	Taumek mikelnguut kemengqerrata aungqerrluteng-llu ellii-llu tuaten ayuqucingqellruuq, tuqullermikun piunrirnaluku tuqum atanra, tua-i Tuunrangayak, 
HEB.2.15	angitnaluki-llu unguvameng taktaciatun tuqum alikellrakun teguarulriit. 
HEB.2.16	Nallunaunani an'gilanek kusguryunrituq, tau͡gaam Abraham-aam kinguvrinek. 
HEB.2.17	Taumek anelgutni ayuqnarqai tamaitgun, takumcutarluni, piciuluni-llu agayulirten͞gunrurrluni kevgiullermini Agayutmun, yuut assiilnguita aviutellerkaatnun. 
HEB.2.18	Ellii tungaunani naspaamallermikun nangteqellruami ikayuryugngai naspaamalriit.
HEB.3.1	Taumek, ilamaa, ellualriani kelgumacikun pakemkumiutarkun pillgutkelriani, umyuaqiciu Jesus-aaq ukverumacimta Apostle-aara, Agayulirten͞gunra-llu. 
HEB.3.2	Elkartestem̄inun maligtaqutellruuq, Moses-aam maligtaqullruciatun Agayutem eniini.
HEB.3.3	Tau͡gaam Jesus-aaq Moses-aam ucurnarqutiin angenranek pimallruuq, tuaten enelista takarnarqenruciatun eneliamini. 
HEB.3.4	Tua-i tamarmeng enet nautestengqelartut yugnek, tau͡gaam canek tamalkuitnek naucilria Agayutnguuq. 
HEB.3.5	Wani-wa Moses-aaq Agayutem eniini tamiini maligtaqutellruuq pistetun, nallunairluki cat kinguqvani qanrutkumaarkat. 
HEB.3.6	Tau͡gaam Christ-aq maligtaqutellruuq Agayutem eniini Qetunratun. Wangkuta-llu enekaakut tegumiaqekumteggu ukverput cacetuqutvut, ucuryaguteklerput-llu neryuniurutvut.
HEB.3.7	Taumek, Anernerem Tanqilriim qanellruciatun, “Ernerpak erinii niiskuvciu, 
HEB.3.8	tegg'ivkanriciki ircaquci inglulitaalriacetun naspaamallermeggni yuilqumi. 
HEB.3.9	Ciuliarpeci picetaalaraatnga calianka-llu tanglarait allrakuni yuinaagni malrugni. 
HEB.3.10	Taumek ilutequtekellruanka taukut kinguveqellriit, qanerlua-llu, ‘Ircaqumegteggun avterrlainartut; tumyararkiutenka nalluit.’ 
HEB.3.11	Taumek qenqertellemni asguranaillrucimtun, ‘Iterngaitut mernuinerciutemnun.’” 
HEB.3.12	Murilkici, ilamaa, ilavci ircaqrua assiicuartuq ukverunani-llu, avvucuaraaci-llu Agayutmek unguvalriamek. 
HEB.3.13	Tau͡gaam eguaquuci atunem erenret tamaitni “Ernermek” aprumalriim taktaciatun, ilasi ircaqumikun tegg'ivkaumanritnaurtuq iqluyullrakun assiilnguum.
HEB.3.14	Christ-aq pillgutkarput ukveqarraallerput, ciumuruskumteggu iquklitlerkamun pektayiinata. 
HEB.3.15	Maa-i qanrutkumallrani, “Ernerpak, erinii niiskuvciu tegg'ivkanriciki ircaquci inglulitaalriacetun.” 
HEB.3.16	Kinkut taukut niitellriit amta-llu narurciluteng? Taukuunritut-qaa Egypt-aamek anelriit Moses-aamek ciuliqagterluteng? 
HEB.3.17	Kinkut-llu ilutequtekaki allrakuni yuinaagni malrugni? Taukuunritut-qaa assiilngilriit, temait-llu yuilqumi katagluteng? 
HEB.3.18	Kinkunun-llu asguranaillrua mernuinerciutminun iterngaitniluki, imkunun tau͡gaam niicunrilngurnun? 
HEB.3.19	Taumek taringarput iterciigaluciat ukvenrilucirteng pitekluku.
HEB.4.1	Taumek, mernuinerciutiin akqutii uitallrani, uivagciuteklaut ilavcen̄un tekitenritnayukluku. 
HEB.4.2	Tua-i wangkuta-llu Qaneryaraqegtaaraam tekitellruakut ellaicetun; tau͡gaam qaneryaraq niitellerteng cakaniutekenritaat, tua-i ukvengqenrilameng niitestai. 
HEB.4.3	Wangkuta ukverumalriani mernuinerciutmun itertukut, qanellruciatun, “Taumek qenqertellemni asguranaillrucimtun, ‘Iterngaitut mernuinerciutemnun.’” Tau͡gaam elliin caliani taqellrua ellarpak piurcimariamiu. 
HEB.4.4	Tua-i nani qanrutkellrua erenret malrunelgat waten, “Erenret-llu malrunelgatni Agayun mernuinercillruuq caliaminek tamalkuitnek.” 
HEB.4.5	Amta-llu wani qanerluni, “Mernuinerciutemnun iterngaitut.” 
HEB.4.6	Taumek itellriartangqerrarkaungan, taukut-llu ciuqvaarni Qaneryaraqegtaarmek niitellriit itenrilata ukvenrilucirmegcetun. 
HEB.4.7	Ataam ernermek nutaramek elkarciuq, “Ernerpak-gguq.” Kingurpiikun qanerluni David-aakun qaneryaratgun niitellemteggun: “Ernerpak erinii niiskuvciu tegg'ivkanriciki ircaquci.” 
HEB.4.8	Wani-wa Joshua-m mernuinercircetellrukaki, Agayun allamek ernerkamek qaneryanrituq. 
HEB.4.9	Taumek Agayutem yui neryuniurutengqertut cali Sabbath-aamek mernuinercirvigkamek. 
HEB.4.10	Tua-i kina Agayutem mernuinerciutiinun itellria arulairmiciquq caliaminek Agayutem tuaten pillruciatun.
HEB.4.11	Taumek itengnaqlaut tauna mernuinerciun, ilavut-llu katanrilli niisnganritlermikun imkucetun. 
HEB.4.12	Tua-i Agayutem qaneryaraa unguviin. Piqunqeggluni-llu ipenruluni-llu nuussirpagmi atunem kegginalegmi, tarneq anerneq-llu avtellerkaagnun kapsugngalukek, usgunret-llu patret-llu, taringluku-llu ircaqum umyugaa, picirkiuraa-llu. 
HEB.4.13	Ciuqerrani-llu iirumalriartaituq piurcimalriamek, tau͡gaam cat tamarmeng ikirngaut manimaluteng-llu tangerqiini kevgiuqengamta.
HEB.4.14	Taumek, Agayulirten͞gunermek quyinrulriamek pingqerramta qiliit pellugluki mayullermek, Jesus-aamek Agayutem Qetunraanek, ukverput tegumiaqlaut. 
HEB.4.15	Wani-wa Agayulirten͞gunengqenritukut pinialutemta taringesciigatestiitnek, ellii tamaitgun wangkucicetun naspaamallruan, tau͡gken assiilngirpek'nani. 
HEB.4.16	Taumek kalivyugpek'nata ullautnaurtukut takumcukutem atanruvianun, takumcukumallerkamten̄un, akurtullerkamten̄un-llu naklekutiinek ikayurnarqellemten̄i.
HEB.5.1	Wani-wa tamarmi agayulirten͞guneq yugnek cucukumalria elkarcimauq yuullgutni ullautekarkauluki Agayutmun cikiqengluni cikiutnek, ekuagarkanek-llu assiilnguut pitekluki. 
HEB.5.2	Naklekluki nallumalriit pellaamalriit-llu caliaqsugngai, ellii-llu pinialutengqerrami. 
HEB.5.3	Tamana pitekluku, ekuaginarquq yuut assiilnguit kiingita pitkevkenaki tau͡gaam assiilnguni-llu. 
HEB.5.4	Yuk-llu ellminek tamatuurcuituq, tau͡gaam Agayutmek kelgumalartuq Aaron-aatun.
HEB.5.5	Tuaten-llu Christ-aq ellminek agayulirten͞gunrurtenrituq, tau͡gaam elkartellrua qanrutestiin waten, “Qetunraqamken, ernerpak yuurcetamken.” 
HEB.5.6	Qanellrucimitun cali allami, “Agayulirten͞guuten nangyuilngurmek, Melchizedek-aatun.”
HEB.5.7	Kemegkun yuullermini Jesus-aaq qastuluni qiagaqluni, aluviliurluni-llu piicalartuq, kaigaciluni-llu anirturyugngastem̄inun tuqumek, niicimallruuq-llu elluarucini pitekluku. 
HEB.5.8	Qetunraunge'rmi, niisngallerkaminek elitellruuq nangtequteklermikun. 
HEB.5.9	Qaqicimallermikun-llu, nangyuilngurmek anirturilriarurtuq niisngastem̄inun, 
HEB.5.10	Agayutmek apertuumaluni agayulirten͞gunruarkauluni, Melchizedek-aatun.
HEB.5.11	Man'a pitekluku qanerkalirtua, tau͡gaam taringevkarciigatamci elluarrluci niitesciigaliavci. 
HEB.5.12	Akaurcan, mat'um nalliini elitnauristen͞gunaqsaaquci, tau͡gaam maa-i elitnaurcecunarquci pulenglluci Agayutem qaneryaraan arcaqalriarinek. Teggelriamek neqkamek nernariksaituci, milegmek tau͡gaam. 
HEB.5.13	Milegglainarmek atulria elisnganrituq qaneryaram elitnaurutainek, mikelnguungami cali. 
HEB.5.14	Tau͡gaam teggelria taqmigingalrianun neqkauguq, elicungcaumalrianun naspaallermegteggun elitaqsugngaluku assilria assiilnguq-llu.
HEB.6.1	Taumek, ciuqliit arcaqalriit Christ-am elitnaurutai uitalluki ciumuruskilaut taqmigiinallerkarput ukvemta tusnganra. Pulenglluku elkarrnavkenaku ayuqucilinqigcaraq tuqum caliarinek, ukveq-llu Agayutem tungiinun, 
HEB.6.2	anglluryaram-llu ayuqucirtuutii, unatnek-llu pategviksaraq, tuqumalriit-llu maktellerkaat, qanercetaarumallerkaq-llu nangyuilnguq. 
HEB.6.3	Agayutem pisqumakakut tuaten piciqukut. 
HEB.6.4	Wani-wa yuut taringumarillrulriit uigumariluku-llu Agayutem cikiutii, Anerneq-llu Tanqilria piksagucimariluku, 
HEB.6.5	uigumariluku-llu Agayutem qaneryaraan assiucia, tekitarkam-llu nunakam piniucia. 
HEB.6.6	Tamakut avvluteng kingupiarqata, ataam umyualinqigtellerkaatnun ullautesciigatut, ellmeggnek Agayutem Qetunraa ussukcautenqigcamegteggu, caunrilken͞gamegteggu-llu. 
HEB.6.7	Nuna ellallugmek mel'alria naugikuni naucetaanek caliaqestain atu'urkaitnek, Agayutmek atawaqercecimauq. 
HEB.6.8	Tau͡gaam cukilananek naunerrlugnek-llu naugikuni, catngunrituq aniqlaamaarkauluni; iquani-llu ekuamaciquq.
HEB.6.9	Tuaten qanengramta, elpeci piluci umyuartequtamci atawaunrulriamek, anirtuutmek iqulegmek. 
HEB.6.10	Agayun elluanritenrilami nallunguanritaa caliarci kenkillerci-llu nasvallerci ellii pitekluku, Agayumalriit kevgiuravciki man'a engelkarrluku. 
HEB.6.11	Tua-i piyuumiutamci ayuqluci piyuumillerci nasvaasqelluku neryuniurutem taringeluaqallrakun iquklitlerkamun. 
HEB.6.12	Qaategtesqumavkenaci-llu, tau͡gaam maligtaquluki, ukverkun utaqalgiutekun-llu akqutmek pingqerrarkat.
HEB.6.13	Agayutem akeqngamiu Abraham-aaq, angneminek asguranairtekailami ellminek asguranaillruuq. 
HEB.6.14	Qanerluni, “Piciulriamek atawaqerceciiqamken ulevkarluten-llu.” 
HEB.6.15	Tuaten Abraham-aaq utaqalgiarallermikun akqutmek pinguq. 
HEB.6.16	Yuut angnemegteggun ukvernarcarilaryaaqut, qalliussaagutaitni-llu cat ukvernarcautekun asguranairut'lartut. 
HEB.6.17	Taumek Agayutem nalirrugnailngurmek nasvicuaki akqutem paitaqestekai picirkiurami cimiyuilucianek, ukvernarcautmek tapiraa. 
HEB.6.18	Wangkuta anagturvikestaini tengruluta neryuniurun ciuneqekvut akurturnaurput cimiyuilnguq, malruk tumeklukek, akqun ukvernarcarin-llu, taukugnegun Agayun iqlusciigalan. 
HEB.6.19	Man'a neryuniurun tarnemta kicaqaa asvailnguuluni, pektayiinani-llu neryuniurun atalria iluqlianun kenciknarqelriim, capkutam ilulirneranun. 
HEB.6.20	Jesus-aam maryartestemta itervikellranun wangkuta pitekluta agayulirten͞gunrurrluni nangyuilngurmek, Melchizedek-aatun.
HEB.7.1	Uum-wa Melchizedek, Salem-aam atanran, Quyinrulriim Agayutem agayulirtiin Abraham-aaq pairtellrua utertellrani callulrianek atanernek, atawaqertelluku-llu. 
HEB.7.2	Abraham-aaq-llu elliinun cikiqengellruuq avalimi qulngurutaitnek. Ellii ciumek at'mi kangiakun aterpagingallruuq “Elluaryaram Atanranek,” tuamta-llu cali Salem-aam atanranek, wani-wa “Uitanqegcitem Atanranek.” 
HEB.7.3	Ataitellruuq aanaunani-llu kinguvrunani-llu, yuurtellra tuqullra-llu nallunarluni, tau͡gaam Agayutem Qetunraa ayuqluku agayulirten͞guuq nangyuilnguuluni.
HEB.7.4	Tangerrluku angtacia. Abraham-aam ciuliamta avgutellrua uayaaqengami qulngurutaitnek. 
HEB.7.5	Imkut-llu Levi-am kinguvri agayulirten͞guyaramek cikiumalriit alerquumaut Alerquutni yuut qulngurutaitnek tegutesqelluki Abraham-aam kinguveqengraaki. 
HEB.7.6	Tau͡gaam uum angutem ellaicetun ciuliangqenrilnguq qulngurutnek akurtullruuq Abraham-aamek, atawaqaasqellrua-llu akqutengqellra. 
HEB.7.7	Nalirrugnarqevkenani pikegtaunritellria piunran atawaqaasqelaraa. 
HEB.7.8	Maa-i yuut tuquarkaulriit ciuniurilartut qulngurutnek; tuani tau͡gaam yuk tuatnallruuq qanrutkumalria unguvarrlainarniluku. 
HEB.7.9	Elliingungraan Levi qulngurutnek ciuniurarkaq qanruteksunarqerput qulngurutnek cikiqengenguartelluku Abraham-aakun. 
HEB.7.10	Yuurteksaitellruan ciuliaminek Melchizedek-aam pairtellrani.
HEB.7.11	Qaqimayaraq piurcugngallrukan Levi-artarkun agayulirten͞guyarakun, (taum nalliini yuut alerquutnek cikiumallruata), ciin allamek agayulirtem̄ek pinarqellruat Melchizedek-aartarmek Aaron-aartaunrilngurmek? 
HEB.7.12	Wani-wa agayulirten͞guciq cimiumakan alerquutet-llu tuaten cimiumanarqut. 
HEB.7.13	Wani-wa tauna qanrutkumalria tamatuugarkaq allanek naumallgutkelrianek kingunengqertuq, taukut ekuavigmi kevgiuqsailnguut. 
HEB.7.14	Nallunailan Atanemta kingunengqerrucia Judah-mek; taukut Judah-m kinguvri Moses-aam qanrutkellrunritai agayulirten͞guarkauniluki.
HEB.7.15	Tamana nallunaiqanirtuq alla agayulirta piurtellrani Melchizedek-aatun ayuqluni, 
HEB.7.16	agayulirten͞gurtellria, alerquutet aturpek'naki, kemegkun kinguvengqerruciq pitekluku, tau͡gaam unguvam nangyuilnguum piyunarquciakun. 
HEB.7.17	Qanrutkumiin, “Agayulirten͞guuten nangyuilngurmek, Melchizedek-aatun.” 
HEB.7.18	Aipaani ciuqliq alerquun cakaarumauq pinialucia pitekluku atuunrilucia-llu, 
HEB.7.19	Alerquutetgun ca man'a qaqimanrilan; aipaani-llu assinrulria neryuniurun taicimauq, tamaaggun Agayutmun ullaucunarivkarluta.
HEB.7.20	Ukvernarcaritmek-llu tapengqellruuq. Imkut imumi agayulirten͞gurtaqameng caliarteng tegulallruat ukvernarcautaunateng, 
HEB.7.21	una tau͡gaam qanrutkellrua asguranairluku waten, “Ataneq ukvernarcariluni qanellruuq, umyuani-llu cimirngaunaku, ‘Elpet agayulirten͞guuten nangyuilngurmek.’” 
HEB.7.22	Tamaaggun Jesus-aaq nallunairutngurtuq assinrulriamun akquyutmun.
HEB.7.23	Imumi agayulirtet amllellruut, tuqukun-llu arulaircecimalaameng caliarteng ciumurucesciigataat. 
HEB.7.24	Elliin tau͡gaam agayulirten͞gucini tegumiaqaa nangyuilngurmek, piurrlainaami akwanun. 
HEB.7.25	Taumek elliin kesianek anirturyugngai Agayutmun ullautellriit ellmikun, tua-i ellii unguvarrlainaami, kaigaterrlainarluki.
HEB.7.26	Tuaten pinarqellruuq agayulirten͞gunermek pingqerresqelluta waten ayuqelriamek: tanqilriamek, canganarqutailngurmek, menuilngurmek, assiilngiumalrianek allakaumalriamek, naluumalriamek qiliit quliitnun. 
HEB.7.27	Imkucetun agayulircetun pinarqenritaa, erenret tamaitni ekuagilalriacetun, ciumek assiilnguteng pitekraarluki kingumek-llu yuut assiilnguit pitekluki. Tuaten ellii pillruuq ataucirqumek pinqiggviinani, ellminek cikiuteklermini. 
HEB.7.28	Yuut apqucingqengraata alerquutem agayulirten͞gurcet'laryaaqai, tau͡gaam qaneryaram ukvernarcautem, alerquutet kinguatgun tekilluni, Qetunraq elkarcetaa natlugneriucimalria akwanun.
HEB.8.1	Qalarutkellerput waniwauguq: tamakucimek Agayulirten͞gunermek pingqertukut Angayuqauviim Aqumllertaan tallirpilirnerani aqumgalriamek qiliim ucurnarquciani. 
HEB.8.2	Kevgiullruuq agayulirten͞gunruluni Tanqinqukacaarmi, pelatekami Atanrem piliallrani, yuum unatiikun pilimanrilngurkun. 
HEB.8.3	Tua-i agayulirten͞gunret tamarmeng elkarcimaut tuniarkauluteng cikiutnek ekuagarkanek-llu; taumek una-llu Agayulirtevvut camek tun'arkangqerrsunaqmiuq. 
HEB.8.4	Waniwa maanelkuni nunami, agayulirten͞guyanrituq watqapik, agayulircetangqerran alerquutet aturluki cikiutnek tun'ilalrianek. 
HEB.8.5	Tamakut agayuviim qilagmiutaam ayuqestassiigutkai tarenraqluki-llu. Moses-aam naparteqatanrani Pelatekaq Atanrem Uitavia, Agayutem ayuqucirtullrua qanerluni, “Atam waniwa ca tamalkuan caliaqenqegcaqiu nasvicimallrucirpetun ingrimi.” 
HEB.8.6	Tau͡gaam maa-i Christ-aq caliarkicimauq ak'allaam assinerpiinek, tuaten akquyun, akunlairtullermikun caliaqellni, assinruciatun, assinrulriami tusngallengqerrami akqutmi. 
HEB.8.7	Wani-wa ciuqliq akquyun canganarqutailkan, allamek pinarqenricartuq.
HEB.8.8	Tua-i cangakngamiki qanellruuq: “Erenret tekiciiqut, qanertuq Ataneq, nutaramek akqutmek elkarcillerkaqa Israel-aam yuini, Judah-m-llu yuini. 
HEB.8.9	Ciuliarita akqutkellrata ayuqenrilkiinek, ernermi tuani unataitgun tass'uqluki Egypt-aamek anutellemni; ciumurtenrilata akqutemni, taumek ilangcinritanka, qanertuq Ataneq. 
HEB.8.10	Maa-inguuq akquyun piarkaqa Israel-aam yuini taukut erenret kinguatni, qanertuq Ataneq: Umyugaitnun alerquutenka elliciqanka, igaulluki-llu ircaqruitnun, Agayutekciqaatnga-llu, wiinga-llu yukciqanka. 
HEB.8.11	Ilateng-llu anelguteteng-llu ayuqucirturngaitait waten qanerluteng, ‘Nallunriciu Ataneq,’ waniwa tamarmirrluteng nallunriciiqaatnga mik'ngermeng angeng'e'rmeng-llu. 
HEB.8.12	Takumcukciqngamki picurlautait, assiilnguit-llu umyuaqenrirluki.” 
HEB.8.13	Nutaraq akqun qanrutekngamiu, ciuqliq qanrutkaa atuunrirniluku. Atuunrilria-llu ak'allaurtellria piunrirarkaurtuq.
HEB.9.1	Taungung'e'rmi ciuqliq akquyun, ayuqucirtuutengqellruuq agayuyaramek agayuvigmek-llu nunamiutarmek. 
HEB.9.2	Tua-i Pelatekaq Atanrem Uitavia taqellruat; elaqliq imangqellruuq kenurrarvigmek stuulumek-llu, kelipanek-llu tangrresqutnek; tauna aterpagingauq Tanqilriamek Enemek. 
HEB.9.3	Capkutam tunglian tunuani enetangqertuq aterpagingaluni Tanqilriit Tanqinratnek, 
HEB.9.4	imangqerrluni aruviarvigmek suulutaamek, Akqutem-llu Yaassiiganek, avatmikun suulutaamek qallircimaluni. Ilua cali egacetangqertuq suulutaamek, manna-mek imarluni, Aaron-aam-llu ayaruanek naugaarillermek, akquyutem-llu alerquutainek. 
HEB.9.5	Qaingagni-llu cherubim-aagnek ucurnarqelriignek pitarluni naliumaluku takumcukutem aqumllertaa. Tamakut watua qanrutkesciigataput ayuquciqapiicetun.
HEB.9.6	Makut taqumariata, agayulirtet kesianek it'lartut elaqlianun Pelatekam Atanrem Uitavian caliateng agayuyarat aturluki. 
HEB.9.7	Iluqlianun tau͡gaam agayulirten͞guneq it'lartuq allrakumi ataucirqumek, augmek-llu tegumiaritevkenani, tamana cikiutekluku ellminek pitekluni, yuut-llu picurlautait pitekluki. 
HEB.9.8	Mat'ukun Anernerem Tanqilriim nallunairaa iluqlirmun Agayuvigmun ikirucimaksaitellerput elaqlian napallran taktaciatun. 
HEB.9.9	Mat'um nalliini atuqengamten̄un tangrrutnguluni. Tamana aturluku cikiutet ekuagarkat-llu tunumalriit natlugneriucesciigataat umyuaqegtaarii cikiutekestiita. 
HEB.9.10	Makunek tau͡gaam caliangqertut: neqkanek, mermek-llu, ayuqenrilngurnek-llu eruryaranek, temem picirkiutai, nutaram atullerkaan engeliinun.
HEB.9.11	Tau͡gaam Christ alairami atu'urkanun assilrianun Agayulirten͞gunruarkauluni, angenrulriakun qaqimalriakun Pelatekakun Atanrem Uitaviakun, unatetgun taqumanrilngurkun. 
HEB.9.12	Tanqilriamun enemun itellruuq ataucirqumek pinqiggviinani, qusngit augitgun kuluvayagaat-llu augitgun pivkenani, elliin tau͡gaam nakmiin aumikun, nangyuilngurmek anirtuumallerkarput unakluku. 
HEB.9.13	Wani-wa yuut menuurcimalriit qusngit kuluviit-llu augitgun kuluvayagaat-llu araitgun ciqertautem assiilnguiruskaki kemgem menuirutlerkaanun. 
HEB.9.14	Qaillun pitalriamek augan Christ-am, ellminek Agayutmun tunellrem Anernerkun nangyuilngurkun pinerrlugutaunani, menuirciqau umyuaqegtaarci assiilngurnek caliarpecen̄ek Agayutem unguvalriim kevgiullerkaanun?
HEB.9.15	Taumek ellii akunlairturten͞guuq nutaramun akquyutmun, kelgumalriit pingesqelluki akqumalriamek paitarkameggnek nangyuilngurmek, tuqulriartangqerran aviucugngaluki assiilnguitnek akquyutem ciuqliim qulliliumakai. 
HEB.9.16	Paitarkam kalikartaa piciurtarkaukan paitarkiutestiin tuqumarillra nallunairumanarquq. 
HEB.9.17	Wani-wa paitarkam kalikartaa tuqulriartangqerqan tau͡gaam aturarkaurtelartuq, paitarkiutestiin unguvallrani aturciiganani. 
HEB.9.18	Taumek-llu ciuqliq akqun augunrilngurkun piciurcimanrituq. 
HEB.9.19	Nauwa Moses-aam Alerquutet tamalkuita qanrutkumariamiki yugnun, kuluvayagaat qusngit-llu augatnek tegutellruuq mermek avuluku, qusngim melqurranek aturluni urungalngurmek-llu kalikat ciqertarai yuut-llu. 
HEB.9.20	Qanerluni, “Maa-inguuq akqutem auga Agayutem alerquutekellra elpecen̄un.” 
HEB.9.21	Tuaten-llu cali ciqertalaraa Pelatekaq Atanrem Uitavia assigtat-llu tamaita agayuvigmi atulallrit. 
HEB.9.22	Ilumun, Alerquutet aciatni cat tamaklagmeng augkun menuirucimaut, aunraucetaunaku-llu au͡g'aricetaituq assiilngurmek.
HEB.9.23	Tuaten tamakut pakemkumiutaat tarenraqengraitki menuircimanarqellruut makutgun piciryaratgun, tau͡gaam pakemkumiutaat, makut assinritnek cikiutnek pinarqut. 
HEB.9.24	Wani-wa Christ-aq itellruan, unatetgun piliaqumalriamun agayuvigmun pivkenani, pipiulriim tarenraanun, tau͡gaam qilagmun engellilluni, maa-i Agayutem ciuqerrani uitaluni kaigalluta. 
HEB.9.25	Tuaten-llu pulenglluni ellminek cikiuteknavkenani agayulirten͞gunertun allrakuaqan it'lalriatun kenciknarqelriamun aukenrilkem̄inek tegumiarluni. 
HEB.9.26	Tuatnaarkaukuni pulengtaq nangteqellruyartuq nunam piurteqarraallranek. Tau͡gaam maa-i alairumallruuq ataucirqumek taqluni ernerkiurumalriit nangellratni, assiilnguq au͡g'arnaluku ellminek cikiuteklermikun. 
HEB.9.27	Elkaringaciatun-llu yugnun tuquarkauluteng ataucirqumek, kinguani-llu qanercetaarumaarkauluteng. 
HEB.9.28	Tuaten-llu Christ-aq, ataucirqumek cikiutekumaluni, amlleret assiilnguit ayaulluki, tekitenqigciiquq-llu, assiilnguq caliaqenqiggnavkenaku, tau͡gaam anirturarkauluki nerinikesten̄i.
HEB.10.1	Wani-wa Alerquun, tekitarkat assilriit tarenraatnek tau͡gaam imangqerrami, piciulriamek pipiulriamek pivkenani, ullautellriit natlugneriucesciigatai allamiaqan cikiutngulallerteggun. 
HEB.10.2	Tuaten-qaa pinrilkan ekuaginermek taqsanritut? Agayulriit natlugneriucimarillrukata, assiilngurmek nalluyartut kinguani. 
HEB.10.3	Tau͡gaam ekuagiaqameng neq'angevkaumalartut assiilngurnek allamiaqan. 
HEB.10.4	Wani-wa kuluviit qusngit-llu augata assiilnguut au͡g'arngailatki.
HEB.10.5	Taumek, Christ-aq nunamun tekicami qanellruuq, “Cikiutet ekuagarkat-llu piyuumiutekenritaten, tau͡gaam upyutellruarpenga tememek cikiutekarkamnek; 
HEB.10.6	cikiutet ekuagarkat assiilnguum-llu cimiutai nunanikenritaten. 
HEB.10.7	Taumek qanertua, ‘Tangerrluku, tekitua pisquten aturnaluku, Agayun’, igautekumacimtun kalikani.” 
HEB.10.8	Ava-i qanrami, “Piyunritaten nunanikevkenaki-llu cikiutet, elliitet-llu, cikiutet-llu ekuagarkat, assiilnguum-llu cimiutai” (makut tunumalalriit alerquutet aturluki). 
HEB.10.9	Kingunerrluku-llu, “Tangerrluku, tekitua pisquten aturnaluku.” Ciuqlia piunriraa elkarrnaluku kinguqlia. 
HEB.10.10	Tamaaggun akquyutekun kenciknarivkaumaukut Jesus Christ-am temiin tunumallrakun ataucirqumek taqluni.
HEB.10.11	Tamarmeng agayulirtet unuaquaqan pulengtaarluteng kevgiulartut tun'iluteng cikiutnek assiilnguirisciigalngurnek. 
HEB.10.12	Tau͡gaam Christ-aq ataucirqumek cikiutekumariami assiilnguut cimiutekaatnun, Agayutem tallirpianun aqumuq. 
HEB.10.13	Utaqalgirluni inglukestem̄i it'gaminun tusngavikellerkaata engeliinun. 
HEB.10.14	Ataucirqumek cikiuteklermikun kenciknarivkaumalriit natlugneriutai nangyuilngurmek. 
HEB.10.15	Anernerem-llu Tanqilriim nallunairvikaakut, qanrraarluni: 
HEB.10.16	“Maa-inguuq akquyun ellaitnun piarkaqa, erenret taukut kinguatni, qanertuq Ataneq: alerquutemnek ircaqruit ellivikciqanka igaulluki-llu umyugaitnun.” 
HEB.10.17	Kingunerrluku-llu, “Assiilnguit alarutait-llu umyuaqenrirciqanka.” 
HEB.10.18	Makut au͡g'aricimakata, assiilnguum cimiutekaanek pinarqenrirtut.
HEB.10.19	Taumek ilamaa, nalirrugtevkenata itrarkaurcamta Kencignarqelriamun Jesus-aam augakun, 
HEB.10.20	nutarakun tumyarakun unguvalriakun ikiruyuteklermikun wangkutnun capkutaq kemni tumekluku. 
HEB.10.21	Piunrulriamek-llu agayulirtengqerramta Agayutem eniini. 
HEB.10.22	Ataki ullautelta ircaqumteggun ciqertaumaluta carriulluta assiilngurnek umyuanek, temput-llu eruumaluki merkun menuilngurkun. 
HEB.10.23	Neryuniurutemta nallunairutii pegtenrillaut nalirrugutevkenaku, akqestevvut piciungan. 
HEB.10.24	Umyuaqnaurput-llu atunem tengruliutellerkarput, atunem kenkiyaramun caliaqegtaarnun-llu. 
HEB.10.25	Quyurtellerkarput qaategutevkenaku, ilait pilauciicetun, tau͡gaam eguaquulluta atunem, Erenrem tekitarkam ukaqsigiinallra cuqluku.
HEB.10.26	Wani-wa piciulria taringumariluku, pitsaqutmek assiilngiqumta assiilnguput cimiutekairuciiqut. 
HEB.10.27	Tau͡gaam ciunerkarluta irranarqelriamek qanercetaarutmek, kenermek-llu alingnarqelriamek, narurcilriit piunrirtekaatnek. 
HEB.10.28	Yuk Moses-aam Inerquutainek atulria tuqutelaraat, malruk wall'u pingayun yuut nallunairutaitgun. 
HEB.10.29	Qaillun-mi pitalriamek arcaqanranek anucimirqecetaarutmek pinarqeciqa yuk Agayutem Qetunraan caunrilkestii, qigcikenricestii-llu akqutem augan menuirutestekellmi, Anernerem-llu takumcutalriim cangacagcestii? 
HEB.10.30	Nallunritarput qanlleq waten, “Akinauryaraq wii pikaqa, wiinga akinaurciqua.” Waten-llu, “Atanrem qanercetaarciqai yun'i.” 
HEB.10.31	Civuuranarquq iqullerkaq Agayutem unguvalriim unatainun.
HEB.10.32	Tau͡gaam neq'erciu ayuqucillerci ciuqvani taringumarillerpeci kinguakun, cakviullerci nangteqluci. 
HEB.10.33	Cat ilaitni yuut ciuqerratni caunrilkumalallerci nanikuavkaumalallerci-llu, cat-llu ilaitni aipaugaqluci tuaten nangcimalrianun. 
HEB.10.34	Takumcuk'lallruaci itengqalriit, teguimaaqavci-llu piutevcen̄ek cangalliuqsaitellruuci nallunrilavciu piutengqerrucirci assinranek nang'arkaunrilngurmek-llu. 
HEB.10.35	Taumek pegcaqunaciu cacetuquteklerci, tamana nunuliutmek angelriamek iqungqellria. 
HEB.10.36	Taumek pektayiilkici, Agayutem pisqutii aturniarci, piksagutniarci-llu akqutkumalria waten, 
HEB.10.37	“Ak'anuivkenani tekitarkaq tekiciiquq mulungaituq-llu: 
HEB.10.38	yuk-llu ellualria ukvemikun unguvaciquq, tau͡gaam kingupiaqan tarnema nunanikngaitaa.” 
HEB.10.39	Wangkuta tau͡gaam ilakenritaitkut kingupialriit piunriumaarkat-llu, tau͡gaam ukverumalriit tarnemegteggun-llu anirtuumalriit.
HEB.11.1	Wani-wa ukveq neryuniuqengamta nalirrugneriutekaa tangrrumanrilnguut-llu nallunairutkaat. 
HEB.11.2	Tamaaggun ciuliaput imumi Agayutmek atawakumallruut. 
HEB.11.3	Ukvemteggun taringarput nunam piurucia Agayutem qanellrakun, tangrrumalriit-llu piliaqumaut tangrrumanrilngurnek.
HEB.11.4	Ukvemikun Abel Agayutmun ekuagillruuq cikiutmek akurtuyunarqenranek Cain-am piani, tamaaggun-llu elluakumaluni. Agayutem-llu nallunairvikaa ciuniurillermikun cikiutainek; tuqullruyaaquq tau͡gaam ukvellermikun qalarutaakut cali maa-i. 
HEB.11.5	Ukvemikun Enoch pakmavircecimallruuq tuqumek-llu nalluluni; kia-llu nalaqenritaa, Agayutem teguaku. Tegumavailegmi-llu qanrutkumauq Agayutmun ilukegcitekniluku. 
HEB.11.6	Tau͡gaam ukverunani yuum ilukegcivkarciigataa. Agayutmun ullauculria ukveqnarqaa Agayutngucia nunuliqenglaucia-llu yuartem̄inek. 
HEB.11.7	Noah-llu aarcirtuumallermini tut'arkat pitekluki alairpailgata, ukvemikun niitellruuq, nauciluni angyarpagmek enelgutmi anirtuutekaatnek. Tuatnallermikun pinarqelriarurtai nunam yui, paitaqsagulluku-llu elluaryaraq ukverkun unakumaarkaq.
HEB.11.8	Abraham-aaq-llu ukvemikun niisngallruuq kelgumallermini nunamun paitarkaminun ayaasqumaluni; ayallruuq-llu, natmun ayaucirkani nallungermiu. 
HEB.11.9	Ukvemikun-llu pektaullruuq nunami akqutmini nunakumanrilngurtun pelatekaumaaqluteng, Isaac-llu, Jacob-aaq-llu paitarkangqellguteklukek akqutminek. 
HEB.11.10	Neryuniurutekngamiu nunakaq asvailngurmun tusnganliumalria, Agayutem nautellra piliara-llu. 
HEB.11.11	Ukvemikun-llu Sarah piyunarqucingellruuq qingallerkaminek, arnassagaurteng'e'rmi, piciukngamiu akqesten̄i. 
HEB.11.12	Taumek yugmek ataucimek tuquniaralriamek, kinguveqellriit yuurtut qiliim agyaitun amllertaluteng qau͡gyatun-llu imarpiim cen̄iinelngurtun.
HEB.11.13	Tamarmeng ukut ukverluteng tuqullruut, akquyutseng akurturpailemegteggu. Tau͡gaam envanek tangrruallruat quyakluku-llu, nalluvkenaku allanrucirteng pektaucirteng-llu nunam qaingani. 
HEB.11.14	Tua-i waten qalartellriit yuut nallunailaraat nunakangengnaqucirteng. 
HEB.11.15	Nunallerteng unitellerteng umyuaqekunegteggu uterrviksaraat. 
HEB.11.16	Tau͡gken maa-i, nunamek assinranek piyugtut wani-wa pakemkumiutarmek. Taumek Agayutem kasngukenritaa Agayutiitnek aprumallerkani, tua-i nunakaatnek upyutellruamiki.
HEB.11.17	Ukverkun-llu Abraham, yuvriumallermini, Isaac tunyaaqaa, elliin-llu akqutmek akurtullrem kiingan qetunrani tunyuumaa, 
HEB.11.18	qanrutkumalria waten, “Isaac tumekluku kinguverkaten aterpagcimaciqut.” 
HEB.11.19	Umyuarteqngami Agayun makceciyugngacianek yugnek tuqumallrungraata; tuaten-llu ilumun tuqumayaaqellranek uterrnguarcetaa. 
HEB.11.20	Ukvemikun-llu Isaac-aam qetunraagni Jacob Esau-llu ciunguluku pingevkarak atawaqaasqutnek, atata atu'urkakegnek. 
HEB.11.21	Ukvemikun Jacob-aaq, tuquqataami Joseph-aam qetunrak atawaqaasqak ayarumi kangranun puteggluni piicagluni. 
HEB.11.22	Ukvemikun Joseph-aaq, cali tuquvailegmi Israel-aat angicimallerkaat qanrutkellrua, alerquagiluni-llu tememi tungmagtellerkaanek.
HEB.11.23	Ukverkun Moses-aaq yuurcan, angayuqaagken iirumallruak iraluni pingayuni elkegni kenegnaqngan; nunam-llu atanran alerquutii catkevkenaku. 
HEB.11.24	Ukverkun Moses-aaq, taqmigcami Pharaoh-m panian qetunraanek aprumallerkani qessayagutaa. 
HEB.11.25	Agayutem yuin nangcimallguteklerkaat cucukenruluku anglaniyarani assiilngurni pellugarkani. 
HEB.11.26	Nunuliumallerkani taringamiu Christ-aq pitekluku, piciliutekumallerkaq tukuutetun pitartaa cucunarqenruluku Egypt-aam tukuutaini. 
HEB.11.27	Ukverkun Egypt-aamek ayagtuq, atanrem eq'errutii alikevkenaku, pektayiilami tangrrumanrilngurmek Atanerminek tangvalriatun. 
HEB.11.28	Ukverkun Kituun (Paaskaaq) aturaa, auk-llu ciqrutekluku agtuusqumavkenaki yung'eqarraarutaita piunrirtiitnun.
HEB.11.29	Ukverkun yuut qerallruut imarpigkun Red Sea aprumalriakun tutmallerteng kinrumaluku; tau͡gaam Egypt-aam yui tuaten pingnaqsaaqellratni mer'em naligai piunrirluki. 
HEB.11.30	Ukverkun Jericho-m casgui teggalqut iqucimaut uivaarumariatki ernerni malrunlegni. 
HEB.11.31	Ukverkun Rahab akissuq, piunriumallrunrituq niicunrilnguut ilakluki, tua-i elluarrlukek ciuniuramikek nunamek paqtellriik.
HEB.11.32	Camek cali qanerciqsia? Piviiruciiqngama qanrutkenritanka Gideon, Barak, Samson, Jephthah, David-wa, Samuel-aaq-llu prophet-aat-llu. 
HEB.11.33	Taukut ukvemegteggun atanruviirillrulriit, elluarivkarilriit, akqutnek ciuniurilriit, yugtutulit qanritnek umgilriit; 
HEB.11.34	kenermek nipcilriit, nuussirpagnek qimalriit, cirlaucirmeggnek pinirimalriit, anguyaucarami artuqairutellriit, nunalgutkumanrilnguut-llu anguyagtait qimagtelluki. 
HEB.11.35	Arnat yut'eng yuunriumarilriit ataam ciuniularait unguircecimaluki. Ilait nangcimallruut angicimallerkarteng arcaqakevkenaku, unguinqiggnaluteng unguvamun assinrulriamun. 
HEB.11.36	Allat-llu piciliutekumallruut, piqertuarumaluteng-llu, kalivniumaluteng, itengqaaqluteng-llu. 
HEB.11.37	Teggalqunek miluquumaaqluteng, kegglarluki-llu kepumaaqluteng, nuussirpagkun-llu tuqucimaluteng. Tarritelallruut aturangqerrluteng qusngit amiitnek qusngirngalnguut-llu, caunateng, nanikualuteng, nangcimaluteng, 
HEB.11.38	tamakut nuna man'a tunriukuteknarqaat, qimagauluteng nunami naugiyuilngurmi ingrini-llu, petmigni-llu nunam-llu qerranqurrini.
HEB.11.39	Ukut-llu tamarmeng nallunairumange'rmeng ukvemegteggun akqutkumalleq pikliutellrunritaat. 
HEB.11.40	Assinranek Agayutem upyutellruakut wangkuta ciunguluki, ilakevkenata qaqimarisqevkenaki.
HEB.12.1	Taumek nallunairterugarnek kassugusngiimta, ataki wangkuta piyunailutet tamalkuita pegglaput, assiilnguq-llu atuqeryulallerput, qacuiqsaunata-llu tumkarput aturlaut aqvautellriatun. 
HEB.12.2	Tangvaurluku Jesus-aaq ukvemta ayagniutestii qaqitestii-llu. Elliin angniq atu'urkani pitekluku kelistaq atullrua kasngunarqelria catkevkenaku, aqumluni-llu Agayutem aqumlleran tallirpilirneranun.
HEB.12.3	Umyuaqekiciu ellii assiilngiumalrianun ilalkumallra uumikutekun waten pitalriakun, mernungenritnaurtuci alingyugpek'naci-llu. 
HEB.12.4	Assiilnguq ingluklerpeciuggun aunrallerkarci tekilluku inglukiksaituci. 
HEB.12.5	Nalluyagutarci-qaa eguaquun qetunraulriacetun aterpaggluci waten?
HEB.12.5	“Qetunramaa, Atanrem ellangcautii ellmikuukevkenaku, ilaciqertevkenak-llu anucimirqecetaarumakuvet elliikun: 
HEB.12.6	wani-wa Atanrem ellangcalaraa kenkekni, anucimirqecetaalaraa-llu ciuniullni.” 
HEB.12.7	Ellangcallerkarci pitekluku ilalkumalartuci. Agayutem qetunramitun pitarrluci piaci; kina qetunraulria atiin ellangcaqsaitau? 
HEB.12.8	Ellangcaumanrilkuvci, tamarmeng atuqiitnek, mikelnguuciquci atailnguuluci, irniaruvkenaci-llu. 
HEB.12.9	Cali-llu, atangqellruukut ellangcartekamten̄ek, takaqellruaput-llu. Taumek-qaa niisnganrungaitukut anernemta atiitnun, unguvaluta-llu? 
HEB.12.10	Tua-i ellaita ellangcallruitkut carrarmi piyugtacimegcetun, elliin tau͡gaam ellangcalaraakut elluarrluta pillerkamten̄ek, ellmitun elluarisqelluta. 
HEB.12.11	Pitmini ellangcaumalleq tamarmi aknirnarquq angnirnarqevkenani; kinguakun tau͡gaam naugilartuq elluaryaram atsainek uitanqegcinarqelrianek, tuaten pimalriit atu'urkaitnek.
HEB.12.12	Taumek unateci aqevlalriit nalugciki, ciisquci-llu pinialnguut pinircarluki. 
HEB.12.13	Manigcarciki-llu tumyarat it'garpecen̄un, tussitellria aviqitenritnaurtuq, tau͡gaam canrircecimaluni. 
HEB.12.14	Yugni tamaitni nepaitellra yuaqiciu, kenciknarillerkarci-llu; tuaten pinrilnguut Ataneq tangerrngailatgu. 
HEB.12.15	Murilkici ilavci Agayutem takumcukutii cakaanritnauraa; eq'ukutem-llu acilqu͡rra naunritnaurtuq uitacurlagceciluni-llu, amlleret-llu tamaaggun menuurtenritnaurtut. 
HEB.12.16	Ilasi-llu akusrarutekilriarunritnaurtuq, Agayutmek-llu qigcikinrilnguuluni Esau-tun, amaqliulriim atu'urkaanek paitarkaminek navrucilriatun neqkarrarmun. 
HEB.12.17	Nallunritarci kinguakun, atawaqaasqutkaminek piyuumillermini niicimanritellruuq, umyualinqigtesciigalami, pingnaq'ngermiu aluviliuraqluni.
HEB.12.18	Ullautenrilavci ingrimun agtuumaarkamun, ekualriamun-llu, tan'germun-llu, angniitnarqelriamun-llu, anuqerpagmun-llu, 
HEB.12.19	cupu'uryaram-llu nepiinun, erinamun-llu; erinam tamatum niicugnisten̄i kaigavkarai qanrutenqigtesqevkenateng. 
HEB.12.20	Artuamegteggu inerquutekellra waten, “Ungungssiunge'rmi ingrim agturtii teggalqunek miluquumaarkauguq.” 
HEB.12.21	Tangvallra alingnaqngan Moses qanellruuq, “Uulegtua alingama.” 
HEB.12.22	Tau͡gaam elpeci Zion-aam ingrianun ullautuci Agayutem unguvalriim eniinun, Jerusalem-aamun pakemkumiutarmun, an'gilarugarnun-llu nunaniryugluteng quyungqalrianun. 
HEB.12.23	Agayutmun-llu yuurtellriit qilagmi igausngalriit quyurrviatnun, cuqcistem̄un-llu tamarmeng Agayutiitnun, ellualriit-llu natlugneriucimalriit anerneritnun, 
HEB.12.24	Jesus-aamun-llu, akquyutem nutaram akunlairtiinun, augmun-llu ciqrusngalriamun qalartellriamun Abel-aam pian tukninranek.
HEB.12.25	Murilkici qalarutesceci qacutenritnaurarci. Wani-wa taukut qimagciigalkatgu niitenritlerteng aarcirturtesseng nunami, qaillun-mi wangkuta qimagniarceta caunrilkekumteggu aarcirturilria pakmaken. 
HEB.12.26	Tuani nuna pekcetellrua eriniin: Tau͡gaam maa-i akqillruuq, “Ataucirqumek cali angalaciiqaqa, nuna kiingan pivkenaku tau͡gaam qilak-llu.”
HEB.12.27	Qanrami, “ataucirqumek” nallunairaa angalacimallrem au͡g'allerkaa piliaqumallertun, angalacimasciigalnguq piusqelluku. 
HEB.12.28	Taumek quyakilta angayuqauvigmek ciuniullemten̄ek pekcecimasciigalngurmek, taumek-llu Agayutmun tunelta agayuyaramek ciuniuyunarqelriamek, qigcigyugluta civuuraluta-llu. 
HEB.12.29	Wani-wa Agayutvut kenertun piunririlriatun ayuqngan.
HEB.13.1	Kenka ilakuyun piuli. 
HEB.13.2	Allanernek-llu ilaliuqengllerkaq cakaarpek'naku, tuaten piluteng ilait an'gilanek ilaliuqengellruut nallutmun. 
HEB.13.3	Umyuaqiciki itengqalriit itengqallgutkelriatun; nangcimalriit-llu, ellaicetun temengqerravci. 
HEB.13.4	Kassuusngayaraq tamaitni kencignaqli. Aipaqucaram inarrvia menuilli; Agayutem qanercetaarciqngaki acuniatulit akusrarutekilriit-llu. 
HEB.13.5	Arcaqakinrici akinek, elaraksaunaci-llu pivcen̄ek; qanellruan, “Qacungayagutessngaitamci cakaarpek'naci-llu.” 
HEB.13.6	Taumek nalirrugtevkenata qanyunarqaakut, “Ataneq ikayurtekaqa, alingengaitua; yuum qaillun pingraanga.”
HEB.13.7	Neq'akiciki maryartesceci Agayutem qaneryaraanek qalarutesceci; umyuaqiciu qaillun yuunriuciat, ukveruciat-llu ayuqeliluku. 
HEB.13.8	Jesus Christ-am ayuqucini ayuquciqaa unuamek, akwauvaq, akwanun-llu. 
HEB.13.9	Iqlutmurucetevkenaci ayuqenrilngurnek tangnerranarqelrianek-llu elitnaurutnek; atawauciquq ircaquq pinirimakuni naklekutekun, neqkatgun pivkenani, tamakut ciumurutestaita cakaniutekenrilatki. 
HEB.13.10	Elliivingqertukut Pelatekam Atanrem Uitaviani kevgiulriit nerviksunailkiitnek. 
HEB.13.11	Aunrarcecimalriit ungungssit temait nunat elatiitni ekuamalartut augat agayulirten͞gunrem itrutarkaungraaku Agayuvigmun cikiutekluku assiilnguut pitekluki. 
HEB.13.12	Tuaten-llu Jesus-aaq nunat elatiitni nangteqellruuq kenciknarivkarnaluki yuut nakmiin aumikun. 
HEB.13.13	Taumek anviknaurput nunat elatiitni, ellii pitekluku caunrilkumacirput aturluku. 
HEB.13.14	Wani-wa maani nangyuilngurmek nunaitukut, tau͡gaam nunakaq pingnaqerput tekitarkaq. 
HEB.13.15	Taumek elliikun cikiutmek tun'illerkarput egmian ciumurutnaurput, nanramek Agayutmun, wani-wa atran apervikuatekestain qerrluita naugillratnek. 
HEB.13.16	Kusguagillerkarci qaategutenriciu pivcen̄ek-llu avguciaqluci, tuaten ayuqelriit cikiutet Agayutmun ilukegcinarqut.
HEB.13.17	Niisngaciki ciuliqagceci ataneqluki-llu; wani-wa tarneci qaunqen͞gatki ellmeggnun tusngalriatun. Mat'ukun tengruvkarciki umyugaat uqamaicetevkenaku, tua-i tamana elpecen̄un ikayuutngungailan.
HEB.13.18	Kaigat'laqicikut, waniwa umyuarniurutailama, cat tamaitni elluarrlua piyuumiama. 
HEB.13.19	Arcaqerluci mat'umek eguaquramci ak'aniuvkenii ullaucuumiryaaqngama elpecen̄un.
HEB.13.20	Nutaan Agayutem, imum uitanqegcivkarilriim, Atanemta, Jesus Christ-am tuqumalrianek maktestiin, qusngit-llu tarikestepiarata caliyunarivkarnauraaci elluarrlainalrianek akquyutem cimirarkaunrilnguum augakun. 
HEB.13.21	Ellii elpecen̄i caliluni elluakekminek, Jesus Christ-akun, ucurnarivkaumali ellii akwarpak tayima! Amen.
HEB.13.22	Qarutaaramci, ilamaa, ciuniurciu ayuqucirtuuteka, amllenrilngurnek igarvikellruamci. 
HEB.13.23	Nallunrilkiciu anelgutmaa Timothy-m angicimacia, ukaqvaggun tekiskan aipaqluku tangerciqamci. 
HEB.13.24	Ciuliqagteci agayumalriit-llu tamalkuita aryuqutemnek pikiciki. Italy-mek tekitellriit aryuqutmek tuyuraiceci. 
HEB.13.25	Naklekutem nayurlici tamarpeci. Amen.
JAS.1.1	Wii, James-aaq, Agayutem kevgaani Atanrem-llu Jesus Christ-am, angnimek tuyuramci Israel-aam kinguvrini qula malrugnek cipnelegni nunani skavngalriani.
JAS.1.2	Ilamaa, nunaniryukici ayuqenrilngurnek naspaamakuvci, 
JAS.1.3	nalluvkenaku man'a: ukverpeci naspaamallrakun asvairillerkarci. 
JAS.1.4	Tau͡gaam asvailucirci nuringanrilli, elpeci-llu qaqimalriaruniartuci tamalkiringaluci nau͡gg'un-llu nuringavkenaci.
JAS.1.5	Ilasi umyugailkuni Agayutmun kaigakili, qunuyuilngurmun avalissarayuilngurmun, cikiumaciquq-llu. 
JAS.1.6	Tau͡gaam kaigakili ukverluni, nalirrugtevkenani. Tua-i nalirrugtellria imarpiim qairitun ayuqngan anuqem ayagaskiitun egqaqluku-llu. 
JAS.1.7	Tauna yuk umyuarteqenrilli camek unangnayukluni Atanermek. 
JAS.1.8	Yuk malrugnek umyualek caqassurarauguq ayuqucimikun. 
JAS.1.9	Ukvelriim ellmikutuuluni mayuqaniumallni angniutekekiliu. 
JAS.1.10	Tau͡gaam tukuulriim aciqvaqaniumallni quyakekiliu, tua-i can'gem kangratun piunrirciqngan. 
JAS.1.11	Akerta piskuni puqlanirluni cakneq nal'aqerciiqaa canek, kangra-llu iggluni, tangenqegcinarqelria-llu piunrirluni. Tuaten-llu cali tukuulria piunrirciquq.
JAS.1.12	Atawaqertuq yuk naspaamallermini pektayiilkuni, naspaatni pellukuniu akurturciqngami unguvam nasqerrutiinek Atanrem akqutkellranek kenkestem̄inun. 
JAS.1.13	Yuk naspaamakuni qanenrilkili, “Agayutem naspaagaanga.” Wani-wa Agayun assiilngurmek naspaamasciigalan yuk-llu naspaangaunaku. 
JAS.1.14	Tau͡gaam yuk naspaamalartuq aglumallermikun iqlutmurucimaaqami. 
JAS.1.15	Aglumaciq-llu ayagnengumariaqami assiilngurmek taqutelartuq, assiilnguq-llu pimariaqami tuqumek taqutelartuq.
JAS.1.16	Alarcaqunaci anelgutemni keneknarqelriani. 
JAS.1.17	Cikiun tamarmi assilria, natlugnerilnguq-llu cikiun pakmaken kingunengqetuuq, atraraqluni-llu tanqilriit Atiitnek, caqtaayuilngurmek pillinqigcuunani-llu. 
JAS.1.18	Elliin piyullermikun yuksagutaakut, piciunrem qaneryarartaakun piurtellerminun ciuqliusqelluta.
JAS.1.19	Taumek anelgutemni, keneknarqelriani! Yuk tamarmi maligaurauskili, qanqataitevkenani, qenqerrngianani-llu. 
JAS.1.20	Tua-i yuum qenqertii Agayutem elluarucianek calingailan. 
JAS.1.21	Taumek caarrliqsarat tamalkuita pegciki, anagulluni-llu inerciigacaraq, akurturluku-llu ellmikutuuyarakun qaneryaraq, qanrutkumalria tarnerpecen̄ek anirturiyugngalria.
JAS.1.22	Qaneryaramek atulriarukici, niiteqainalriaruvkenaci-llu, alarrnavkenaci. 
JAS.1.23	Tua-i kina niiteqainalriarukuni qaneryaramek aturpek'naku-llu, ayuquq yugtun kegginaminek tangvalriatun tarenriurutkun. 
JAS.1.24	Tua-i ellminek tangrraarluni ayagtuq, egmianun-llu ayuqucillni nalluyagulluku. 
JAS.1.25	Tau͡gaam kia imum naklekiyaram picirkiutii tangvakuniu, uluqsaunaku-llu, tuaten niiteqainarpek'nani tau͡gaam calilriaruluni, taum caliara atawaqercecimaarkauguq. 
JAS.1.26	Ilasi agayumayukekuni, alungutni tau͡gken nuqingavkenaku, alarciiquq agayumacia-llu ellmikuuguq. 
JAS.1.27	Menuilnguq agayumaciq, Agayutem-llu Atamta ciuqerrani caarrluilnguq waniwauguq: kusgualuki elliraat aipainret-llu nangteqellratni, nunamiutarnun-llu caarrluurcetevkenani.
JAS.2.1	Ilamaa, Atanermun Jesus Christ-amun ukverumacirci caqtaanrilli yuum taungucia pitekluku. 
JAS.2.2	Quyungqavigpecen̄un itellriartangqerqan suulutaamek kulutmek aturluni aturaqegtaarnek-llu, tuamta-llu cali itellriartangqerqan arrsaulriamek aturarrliqluni, 
JAS.2.3	elpeci pikegtakenrukuvciu aturaqegcilria qanrulluku-llu, “Aqumi wavet assilriamun,” arrsaulria tau͡gaam qanrulluku, “Nangernga tuani,” wall'u, “Natermun aqumi ketemnun,” 
JAS.2.4	tuaten-qaa piluci iqlutun umyuangqenrituci tangerrnakillerpeciuggun? 
JAS.2.5	Niicugnici, anelgutemni keneknarqelriani, Agayutem-qaa nakmikeksaitai nunam arrsaulriartai ukverkun tukuusqelluki, angayuqauvik-llu pikesqelluku akqutkellni kenkestem̄inun? 
JAS.2.6	Tau͡gaam elpeci caunrilkaci arrsaulriit. Caknaavkaqsaitaiceci-qaa tukuulriit, qaillukuarten̄un-llu tun'aqluci. 
JAS.2.7	Qacungakeksaitaat-qaa kenciknarqelria ateq aprutsi?
JAS.2.8	Alerquun angtuamek aprumalria atuquvciu una, “Ilan kenkarkaugan elpetun pitarrluku.” Tua-i elluarrluci piciquci. 
JAS.2.9	Tau͡gaam yuut ayuqevkenaki pikuvciki, assiilngirtuci alerquun-llu atunritarci. 
JAS.2.10	Tua-i kia imum alerquutet atunge'rmiki, carrarkun tau͡gaam uniureskuniki narurciiqai tamalkuita. 
JAS.2.11	Tua-i qanlleq, “Akusrarutekiyaqunak,” qanellruuq cali, “Tuquciyaqunak.” Tua-i-llu akusrarutekinrilngerpet tuqucikuvet, alerquutet narurtaten. 
JAS.2.12	Taumek tuaten qallaskici yuuluci-llu naklekiyaram picirkiutiikun qanercetaarumaarkauluci. 
JAS.2.13	Takumcutailnguq takumcukumavkenani qanercetaarumaarkauguq. Naklekiyaraq pininruuq qanercetaarutmi.
JAS.2.14	Ilamaa, camek iqukegcia yuk ukverniluni qanngermi, caliarunani tau͡gken, ukveran-qaa anirturciqaa? 
JAS.2.15	Anelgutsi angun wall'u arnaq matangqakan kainiqluni-llu, 
JAS.2.16	ilavci-llu qanruskaki, “Uitanqegciluci ayagci, maqarqici ner'aqluci-llu,” amta-llu cikirpek'naki piilutaitnek, cakaniutnguciqa tamana? 
JAS.2.17	Tuaten-llu ukveq caliarilkuni tuqumauq kiimenani. 
JAS.2.18	Tau͡gaam, yuk qanerciquq, ukvengqertuten wii-llu caliarlua; nasvisnga ukverpenek caliarunak, wii-llu nasviciiqamken ukvemnek caliamkun. 
JAS.2.19	Ukvertuten Agayucetangqerrucianek ataucimek, elluarrluten piuten. Anernerrluut-llu ukvermiut uuleggluteng-llu. 
JAS.2.20	Umyugailnguuq, taringenritan-qaa ukveq caliarunaku tuqumacianek? 
JAS.2.21	Ciuliarput-qaa Abraham-aaq elluakumallrunrituq caliamikun, Isaac-aamek tun'illermini ekuavigmi. 
JAS.2.22	Tangrran-qaa qaillun ukverem piurtelaucia caliamikun, caliakun-llu ukveq pitalqeggilaucianek. 
JAS.2.23	Qaneryaraq-llu piciurtuq qanelria, “Abraham-aam Agayun ukveqaa, ellualriamek-llu aprumatekluku,” aterpagingallruuq-llu Agayutem yugnikekiinek. 
JAS.2.24	Tua-i-llu tangrrarci qaillun caliakun yuk elluakumalaucia, ukverkun kiingan pivkenani. 
JAS.2.25	Tuaten-llu akissuq Rahab, caliamikun elluakumallruuq ciuniurillermikun kevgagnek, qimagtellukek-llu tumyarakun allakun. 
JAS.2.26	Tua-i tema anernerunani catngunriluciatun, tuaten-llu ukveq caliarunani catngunrituq.
JAS.3.1	Ilamaa, amllerni ayuqucirturten͞gukaunrituci; nallunrituci ayuqucirturilria tukninranek qanercetaarumaciqngan. 
JAS.3.2	Amllellriatgun picurlagalaamta. Tau͡gaam yuk qanllermikun picurlaksailkuni, tauna ellualriaruuq, temni-llu tamalkuan tegumiaqsugngaluku. 
JAS.3.3	Tangerrluku horse-aat sugg'elicilaraput maligtaqusqelluta, tuaten-llu temtuumaita caqiatelaraput. 
JAS.3.4	Tangerrluku-llu angyarpiit angqapigtengraata, anuqerpiim-llu ayautelangraateng caqiacimalartut alulacuayaarkun alulartem piyullratun. 
JAS.3.5	Tuaten-llu tememta ilakuinrii alungun mikqapigcaaquq, tau͡gaam qanllermikun tukniuq. Tangerrluku kenquinraam ekevkarilaucia. 
JAS.3.6	Alungun-llu kenruuq picurlautnguqapiggluni. Tuaten alungutem tememta iliin caarrluurtelaraa temvut tamalkuan ekuavkarluku-llu yuucim 'gilertellra, nangciviim kenranek. 
JAS.3.7	Yuilqum ungungssii yaqulget-llu, ciissit-llu imarpigmiutaat-llu, elitnaurluteng yuk niisngalaraat. 
JAS.3.8	Alungun tau͡gaam yuum ataniumasciigataa, inerciigalnguungan tuqunarqelriamek-llu muirumaluni. 
JAS.3.9	Tuaggun Agayun Atavut atawaqercet'lararput, tuaggun-llu cali aniqlaalaraput yuut Agayun ayuqluku piurcimalriit. 
JAS.3.10	Qanermek ataucimek atawaqaasqun anlartuq aniqlaan-llu. Ilamaa, tuaten piyunaitelaryaaqukut. 
JAS.3.11	Ulevlaq-qaa ancilartuq atunem assilriamek mermek cungarninarqelriamek-llu? 
JAS.3.12	Ilamaa, figs-aanek-qaa naugituli naugiciquq olive-aanek, wine-aq-llu figs-aanek? Tuaten-llu-wa taryuq meq'egtaarmek taqutesciigatuq.
JAS.3.13	Yuk umyuartukuni, elisngaluni-llu, ayuqucini nasvagliu qanlallermikun assilriakun, ellmikutuuluni. 
JAS.3.14	Tau͡gaam ircaqurpegun ciknayaramek inglukutmek-llu qemangqaangqerquvet, ucuryaguteksaqunaku piciunrilan tamana. 
JAS.3.15	Waten ayuqelria usvi pakmaken kingunengqenrilan, tau͡gaam nunamiutauguq, kemegtauluni-llu, anernerrlugtauluni-llu. 
JAS.3.16	Tua-i nani ciknayarartangqerqan inglukucetarluni-llu, aakulagnarquq nepaitnarqevkenani-llu. 
JAS.3.17	Tau͡gaam elisnga pakemkumiutaq caarrluituq uitanqegcinaqluni, pillagavkenani, maligauraulluni, takumcutarluni, assilrialiluni, caqtaarpek'nani, malrugnek-llu umyuangqerpek'nani. 
JAS.3.18	Uitanqegcivkarilriim nauceciillra, uitanqegcitmek naugiciquq elluamek.
JAS.4.1	Cam calluavkalartaci, inglukulluci-llu? Aglumacit-qaa pivkaqsaitaiceci avatevciuggun? 
JAS.4.2	Aglumalartuci piinaci-llu. Ayarilartuci pingqerrsugyaaqluci-llu, tau͡gken pingesciiganaci, inglukutelartuci tau͡gken unangeksaituci, kaigaksailavci. 
JAS.4.3	Kaigalaryaaquci unangeksaunaci-llu, iqlutun kaigalaavci aglumacirpeciuggun anglaniteknaluki. 
JAS.4.4	Elpeci akusrarutekilriani! Akusrarutekevkalriani-llu, nalluarci-qaa ellarpiim kenkellra inglukiyaraucianek Agayutmun? Taumek kina imna ellarpagmek kenkilria Agayutem inglukestekaa. 
JAS.4.5	Umyuartequci-qaa qaneryaraq piciunrilngurmek qaneryukluku, “Anernerem wangkutni uitalriim yurnakaakut?” 
JAS.4.6	Tau͡gaam Agayutem naklekicia angenruuq. Taumek qanertuq, “Agayutem caukenritai ellmeggnek pivakellriit, tau͡gaam naklekai ellmikutuulriit.” 
JAS.4.7	Taumek elpecen̄ek Agayutmun tunici; tuunrangayak inglukluku, elliin-llu qimagciqaaci. 
JAS.4.8	Malkanirru Agayun, elliin-llu malkanirciqaaten; carrirciki unateci assiilngurtulriani; caarrluirluki-llu ircaquci elpeci malrugnek umyualegni. 
JAS.4.9	Iluteqici angnirpek'naci-llu, qialuci-llu engelallerci mumiggli angniitmun, angnillerci-llu kiaresngiatmun. 
JAS.4.10	Elpecen̄ek caunrilleksagulluci Atanrem tangerqiini, elliin-llu nalugciqaaci.
JAS.4.11	Ilamaa, iqlutun uputaaruteksaunaci pici. Kina imna iqlutun upucilria anelgutminek, cuqluku-llu, alerquutet-llu upuciiqai cuqluki-llu. Alerquutet-llu cuqeskuvki maligtaqunrirciqaten cangakngavki. 
JAS.4.12	Ataucimek alerquucilriartangqertuq anirturiyugngalriamek piunririyugngalriamek-llu; cauyuksit ilavnek cuqcilriami?
JAS.4.13	Atam, ukuut piciqliaralriani qanerluci, “Unuamek wall'u unuaqu ayagciqukut nunarpagnun tuanlluta-llu allrakumi ataucimi, kipulluta tuniarluta unangluta-llu.” 
JAS.4.14	Unuaqullerkaa tau͡gaam nalluarci. Cauga unguvasi, taitugtun ayuquq carrarmi alaiqacuaqalriatun, tayimngurrluni-llu. 
JAS.4.15	Waten tau͡gaam qanernaqsaaquci, “Atanrem pisqumakakut yuuciqukut, caliluta-llu.” 
JAS.4.16	Tau͡gaam watua angnirtuci pivakellerpeciuggun. Tuaten angniryaraq atawaunrituq. 
JAS.4.17	Taumek assilriamek atullerkaminek nallunrilngermiu, atunritestiinun assiilnguuguq.
JAS.5.1	Atam, ukuut tukuulriani, qiaci qalervagluci-llu nangteqlerkarci pitekluku. 
JAS.5.2	Tukuuteci aruarkaugut aturaci-llu parut nerluki. 
JAS.5.3	Suulutaaruceci kavirliq-llu manialiut, qallellrat-llu elpecen̄un nallunairutnguciquq, kemegci-llu kenercetun nangciiqaa. Quyurcillruuci tukuutnek makuni ernerni nangneqlirni atu'urkarpecen̄ek. 
JAS.5.4	Tangerrluku, calistevci akinguteksallrit teglegaqelci qayagaut, quyurcillret-llu erinait Agayutem, quyungqarugalriit Atanrata, ciutegkenun tekitut. 
JAS.5.5	Nunami angnirluci akusrarrluci-llu yuullruuci, tuqurqiyaramcetun nerervagluci. 
JAS.5.6	Assiilkellruarci ellualria tuqulluku-llu; elliin-llu inglukenritaaci.
JAS.5.7	Taumek, ilamaa, nerinisngialliqsaqunaci, Atanrem tekitellerkaanun. Tangerrluku, nauceciiyurta-llu nerinit'laryaaquq nauceciillmi naugillerkaatnek, tau͡gaam atanqalgilartuq ellalliutellerkaatnek. 
JAS.5.8	Tuaten elpeci-llu nerinisngialliqsaqunaci. Caceturici Atanrem tekitellerkaa mallgian. 
JAS.5.9	Atunem qanemyuugaucaqunaci, ilamaa, qanercetaarumayuartuci; tangerrluku, qanercetaarta amiigem ciuqerrani nangengqauq. 
JAS.5.10	Anelgutmaa, cuqyutkiciki Prophet-aat, nangcimallrat ilalcillrat-llu, (Atanrem atrakun qallatelallrat). 
JAS.5.11	Tangerrluku, pektayiilnguq atawak'lararput. Niitelartuci-llu Job-am ilalciucia Atanermun-llu tuaten pivkaucia. Ataneq kusgurtalriaruuq takumcutarluni-llu. 
JAS.5.12	Arcaqerluku murilkarkarci anelgutmaa: Ukvernarcariyaqunaci qilagmun, wall'u nunamun wall'u allanun. Tau͡gaam angllerci qangaallerci-llu canek ilayaqunaciu, qanercetaarumayuartuci.
JAS.5.13	Ilasi-qaa arenqiallugtuq? Piicakili, angniquni-llu nanrautnek atuqili. 
JAS.5.14	Ilasi-qaa naulluuguq? Agayuviliurten̄ek pitekliqili, piicautelluni-llu mingugtelluni-llu uqumek Atanrem atrakun. 
JAS.5.15	Ukverem-llu piicautiin anirturciqaa naulluulria, Atanrem-llu canrirceciiqaa; assiilngillrukuni-llu au͡g'aricimaciquq. 
JAS.5.16	Assiilnguci atunem apervikuatekiciki, atunem-llu piicaulluci, canrircecimanaurtuci. Ellualriim ilungluni piicallra amllernek unangelartuq. 
JAS.5.17	Elijah wangkucicetun yuucingqerrsaaquq. Piicallrani ellalliisqevkenaku ellalliqsaitellruuq allrakuni pingayuni iraluni-llu arvinlegni. 
JAS.5.18	Piicanqigcan-llu ellallunguq nuna-llu naugiluni naunranek.
JAS.5.19	Ilamaa, ilasi picurlakan yuum-llu umyualinqigceskaku, 
JAS.5.20	nallunriciu umyualinqigcecestii picurlallranek anirturiarkaucianek tarnermek tuquyallranek, assiilnguut-llu amlleret patuluki.
1PE.1.1	Wii, Peter-aaq, Jesus Christ-am apostle-aara skavtanun tamiini nunalegnun Pontus-aami, Galatia-mi, Cappadocia-mi, Asia-mi Bithynia-mi-llu, 
1PE.1.2	cucukumalrianun Agayutem Aatam picirkillruciatun ciunguluku, Anernerem kenciknarivkallruciatun niisngasqelluku Jesus Christ-aq, auganek minguumaarkauluteng. Naklekun uitanqegcin-llu elpecen̄un amlleriinarli.
1PE.1.3	Quyanarquq Aata, Atanemta Jesus Christ-am Agayutii, taum naklekutni nang'arkaunrilnguq aturluku, Jesus Christ-am unguiruciakun neryuniurutkitaakut 
1PE.1.4	paitarkamten̄ek arumaarkaunrilngurmek, menuitellriamek, perrirarkaunrilngurmek-llu, qilagmi uitalriamek pikarpecen̄ek elpeci. 
1PE.1.5	Agayutem pinian tegumiaqek'ngaini, anirtuutem ukveqellrakun upingalluku alairumaarkaq ernermi nangneqlirmi. 
1PE.1.6	Taumek angnirpagci, carrarmi cakviurarkaungerpeci ayuqenrilngurteggun naspaamaluci. 
1PE.1.7	Ukverci naspaamasqelluku, suulutaami piunrirarkami piksuuminarqenrulria, kenerkun naspaamang'e'rmi nallunairumanaurtuq nanraumallerkarci qigcignarillerkarci-llu, ucurnarillerkarci-llu Jesus Christ-am alaillerkaani. 
1PE.1.8	Ellii tangrrumanrilengraan kenkarci, ellii-llu maa-i tangeqsailengerpeciu ukveqluku angnirtuci angnirkun angqapigtellriakun, ucurnamek muirumaluni. 
1PE.1.9	Ukverpeci iqua ciuniurluku tarnerpeci anirtuumallerkaa. 
1PE.1.10	Tamana anirtuun prophet-aat kangingnaurutkellruat yuarluku-llu cumiggluteng, nallunairillruluteng naklekutmek elpecen̄un tut'arkamek. 
1PE.1.11	Christ-am Anerneran ellaitnelnguum nasvicateng ciunguluku nangteqlerkaanek ucurnarillerkaanek-llu, taringyugyaaqaat cam nalliini wall'u qaillun tuaten pillerkaa. 
1PE.1.12	Ellaitnun nallunairumallruuq, ellmeggnun pivkenaku wangkutnun tau͡gaam qalarutkellerteng Gospel-aaq tut'arkaucianek, elpecen̄un qalarutkumalria Anernerkun Tanqilriakun pakmaken qilagmek atrarcecimalriakun; tamakut an'gilat tangerrsuumiryaaqait.
1PE.1.13	Taumek, umyuarpeciuggun naquggluci upingaci, umyuangqerqici, neryuniurutkurluku naklekun atu'urkarci, elpecen̄un taicimaarkaq Jesus Christ-am alaillerkaani. 
1PE.1.14	Niisngalriatun mikelngurcetun pikici, aglumacit eluciqevkenaki atulalci nallumallerpecen̄i. 
1PE.1.15	Tau͡gaam kelegtessi ellualriaruciatun elpeci-llu ellualriarukici ayuqucirpeciuggun tamalkuan. 
1PE.1.16	Tua-i-wa igausngiin, “Menuilkici, wii menuilama.” 
1PE.1.17	Kaigavikekuvciu Aata yuum taungucianek catkiyuilnguq, tau͡gaam caliarakun yuk tamalkuan cuqeskii, maanteqacuaqallerpecen̄i qigcigyugluci yuuci. 
1PE.1.18	Nallunrilucirpecetun akiliucimanrituci piunrirarkatgun, akikun wall'u suulutaakun, ayuqucillerpecen̄ek piciunrilngurnek ciuliarpeci piciryaraitgun, 
1PE.1.19	tau͡gaam assiqapigtellriakun Christ-am augakun, qusngiyagaam apquciilnguum piatun. 
1PE.1.20	Ellii ilumun elkarcimallruuq ellarpak tusnganengvailgan, tau͡gaam makuni ernerni kinguqvani elpecen̄un alaillruuq. 
1PE.1.21	Elliikun Agayutmun ukvertuci maktestiinun tuqumalrianek ucurnarivkarluku-llu, Agayun ukvervikesqelluku neryuniurvikluku. 
1PE.1.22	Tua-i-llu Anernerkun yuucirci carrillruavciu piciulriim niisngallrakun ilakutellriit keneklerkaatnun piciulriamek; taumek kenkuci atunem menuilngurkun ircaqukun tengruluci 
1PE.1.23	yuurtenqigtellruavci naucetaarkatun aruarkaulriakun pivkenaci, tau͡gaam aruarkaunrilngurkun, Agayutem qaneryaraakun unguvalriakun akwanun piugarkaulriakun. 
1PE.1.24	“Tua-i tamarmi kemlek canegtun ayuquq yuum-llu tamarmi ucurnarqucia can'gem kangratun ayuquq. Canek nalalartuq, kangra-llu iggluni. 
1PE.1.25	Tau͡gaam Atanrem qaneryaraa akwanun piuguq.” Qaneryaraq-llu waniwauguq Gospel-aaq elpecen̄un qalarutkumalria.
1PE.2.1	Taumek, pegciu tamalkuan umyuarrliquciyaraq, tamalkuan-llu usvituyarcaraq, malrugnek-llu umyugiuciyaraq, ciknayaraq-llu, tamalkuita-llu qanerrlugyarat. 
1PE.2.2	Mikelnguyagartun milegmek piyulriatun, tuaten elpeci meqsulriatun qaneryaraq pikiciu, tamaaggun angliniartuci anirtuumallerkarpecen̄un. 
1PE.2.3	Uillrukuvciu Atanrem naklekicia. 
1PE.2.4	Elliinun ullaulluci, tuarpiaq teggalqumun unguvalriamun, yugni cakaarumalriamun, tau͡gaam Agayutem nakmikellranun assiqapigtellriamun. 
1PE.2.5	Ellii tusnganeqluku, elpeci cali teggalqutun unguvalriatun enelimauci anernellarmek, agayulirten͞gusqelluci ellualriaruluci, ekuagisqelluci cikiutnek anernellarnek Agayutmun akurtuyunarqelrianek Jesus Christ-akun. 
1PE.2.6	Tuaten igausngiin qaneryarani, “Tangerrluku, Zion-aami elkarciunga kangiritkamek teggalqumek, cucunarqelriamek, assiqapigtellriamek. Elliinun-llu ukvelria qacuvallagngaituq.” 
1PE.2.7	Taumek elpecen̄un, ukvelriani, piksuuminarquq, tau͡gaam niisnganrilngurnun teggalquq tauna enelilriit qessakekiit, watua kangiritkaurtuq enem tusnganrani, 
1PE.2.8	paallautnguarkauluni teggalquq, qiuq-llu cangayuutnguluni qaneryarami cangayutekestainun niisnganritlermegteggun tuaten picirkiumacimegcetun.
1PE.2.9	Tau͡gaam elpeci cucukumauci yuullgutkelriani, agayulirten͞guluci, qigcignaqluci, angayuqauvillgutkelriani ellualriani, yugni nakmikek'ngaini, nasvaasqelluku ucurnarqucia kelegtellerpeci tan'germek tanqigmun irr'inarqelriamun. 
1PE.2.10	Mat'um ciungani yuunricaaquci, tau͡gaam maa-i Agayutem yukaaci, takumcukumallrunricaaquci, tau͡gaam maa-i takumcukumaluci.
1PE.2.11	Yugnikekmaa, eguaquramci allanrulriani pektaulriani-llu, neguraluku kemgem aglumayullra inglukilria tarnerpecen̄ek. 
1PE.2.12	Qanlallerci piciuvkarluku agayumanrilngurni, qanerrluutekengraiceci tangerrnauraat caliaqegtaarci, nanrarnauraat-llu Agayun Ernermi elpengcaumallermeggni. 
1PE.2.13	Niisngaciu tamiin picirkiun Ataneq pitekluku, atanvagnun, 
1PE.2.14	wall'u atanerruanun atanviim cingellrinun, qanrucunailnguut anucimirqecetaarutkaatnun assilriit-llu nanrallerkaatnun. 
1PE.2.15	Waten ayuquq pisqutii Agayutem, tuaten elluarrluci pikuvci nepairiciquci qanerrluutaitnek usviilnguut. 
1PE.2.16	Umyugiulriatun piluci, assiilngurmun-llu umyugiurpek'naci, tau͡gaam Agayutem kevgaicetun. 
1PE.2.17	Takaqluki tamalkuita yuut. Kenekluki ilakutellriit. Qigcikluku Agayun. Takaqluku angayuqaq.
1PE.2.18	Pisten͞gulriani, niisngaciki ataneci, assilriit naklegtalriit kiingita pivkenaki, tau͡gaam naklegtanrilengraata-llu. 
1PE.2.19	Tua-i man'a quyateknarquq yuk umyuaqegtaarani Agayutem tungiinun pitekluku ilalciquni, pinarqenrilnge'rmi nangcimaluni. 
1PE.2.20	Picurlauteci pitekluki nangtaukuvci ilalciuluci, camek ucurnarqutengqerciqseci? Tau͡gken elluarrluci pillerci pitekluku nangtaukuvci ilalciuluci, tamana Agayutmi akurtuyunarquq. 
1PE.2.21	Tamana-llu pitekluku kelgumauci; tua-i-wa Christ-am nangtequtekellruakut maryarrluta; taumek ellii tumaikun maligciu. 
1PE.2.22	Ellii assiilngillrunrituq, taumek piciunrilnguq qanrantellrunrituq. 
1PE.2.23	Caunrilkumange'rmi akinrituq, nangcimanger'mi akinaunrituq, tau͡gaam ellminek tun'uq cuqcistem̄un ellualriamun. 
1PE.2.24	Elliin tungaunani assiilnguput quukatallrui tememikun kelistam qaingani, wangkuta assiilngurmun tuqullrulriani elluamun yuusqelluta; qiuqnerikun canrircecimauci. 
1PE.2.25	Tua-i elpeci qusngitun avtellruuci, tau͡gaam watua utertuci tarnerpeci qusngiliurtiinun, qaunqestiinun-llu.
1PE.3.1	Tuaten-llu elpeci nulirrulriani, uivcen̄un maligtaquurauci, ellaita qaneryaraq ukveqenrilngermegteggu; qaneryaraunrilengraan nuliameng ayuquciatgun unakumanaurtut, 
1PE.3.2	tangerqunegteggu menuunaci qigcigyugluci-llu ayuqucirci. 
1PE.3.3	Qaivciuggun kenegnarcarpek'naci, nuyaci tangnircartelluki, suulutaamek-llu aturluci, aturaqegtaarnek-llu. 
1PE.3.4	Tau͡gaam iluvciuggun tangvaumanrilngurkun ircaqurpeciuggun piunrirarkaunrilngurmek kenegnarcarluci, ellmikutuuluci qinuunaci-llu anernerpeciuggun. Tamana Agayutem tangerqiini assiqapigtuq. 
1PE.3.5	Watnallruut imumi arnat ellualriit Agayutmek cacetuqutekilriit kenegnarcarluteng uimeggnun maligtaquuraulluteng, 
1PE.3.6	niisngallruciatun Sarah Abraham-aamek, atanermek tuqlurluku. Elliin panikaaci elluarrluci pikuvci civuuranrilkuvci-llu. 
1PE.3.7	Tuaten-llu uingulriani, nuliaci aipaqkiciki umyualegtun nuliaminek takaqilriatun, mulnganarquciat umyuaqluku, tuarpiaq-llu paitarkangqellgutekluki unguvamek Agayutem cikiutiinek naklekutekun, piicauteci tumairamanritnaurtut.
1PE.3.8	Nutaan-llu, tamarpeci, umyuallgutkici takumcukulluci atunem, anelgutkelriatun kenkulluci, takumcutarluci ellmikutuuluci-llu. 
1PE.3.9	Assiitellria-llu akinauqsaunaku assiitellgutiinek wall'u qanerrluk qanerrluullgutiinek, tau͡gaam atawaqaasqiaqluci pici; kelgumiivci atawaqaasqun paitaqerkauluku. 
1PE.3.10	“Wani-wa yuk elluiluni nunaniryugluni-llu yuuyukuni alungutni assiilngircetenrilliu, qerrluugni-llu qanerrlugmek qallaceteksaunakek. 
1PE.3.11	Assiilnguq tunulluku assilriamek calikili, uitanqegcillerkaq-llu yuarluku maliggluku-llu. 
1PE.3.12	Wani-wa Agayutem tangvalarai angniutekluki ellualriit, ciutek-llu ikirngauk kaigataitnun, tau͡gaam assiilnguliulriit Atanrem ulularai.” 
1PE.3.13	Kia-mi aknirciiqaci cumiggluci assilriamek calikuvci? 
1PE.3.14	Tuaten-llu nangcimayaaqeng'e'rpeci elluangnaquciq pitekluku atawaqertuci, alikenriciki-llu alingnarliulriit, umyuarrlugcarpek'naci-llu. 
1PE.3.15	Tau͡gaam ircaqurpeciuggun Ataneq Agayun kenciknarivkarciu, yuum-llu apeskaci neryuniurutevcen̄ek, kiucirkaitevkenaci kiularciki qigcigyugluci-llu. 
1PE.3.16	Tau͡gaam umyuarniurutaunaci, assiilngurnek calilriacetun picilingraiceci, kiaruciitnaurtut iqluurutkesteci, elluarrluci pillerci Christ-ami pitekluku. 
1PE.3.17	Tua-i Agayutem pisquciatun elluangnaqucirci pitekluku nangcimallerci assinruuq, nangcimallerkami elluanrilucirci pitekluku. 
1PE.3.18	Tua-i Christ-aq cali assiilnguut pitekluki nangteqellruami ataucirqumek taqluni, ellualria elluanrilngurnun, Agayutmun ullautnaluta, kemegkun tuqucimaluni, tau͡gaam Anernerkun unguircecimaluni, 
1PE.3.19	tamaaggun cali anernernun ayallernun itengqalrianun ayallruuq qalarucarturluki. 
1PE.3.20	Taukut niicunritellret, Agayutem takumcukutii utaqalgillrani Noah-m nalliini, angyillran taktaciatun, merkun-llu piunrirluteng, pingayunelgen tau͡gaam yuut anirtuumaluteng mermek. 
1PE.3.21	Tuaten-llu maa-i anglluryarakun anirtuumauci, qaivci iqaitellerkaa umyuaqevkenaku, tau͡gaam umyuarniurutaitellerkarci Agayutmun pitekluku, Jesus Christ-am unguillrakun, 
1PE.3.22	qilagmun ayallrem, Agayutem-llu tallirpiani uitaluni, an'gilat atanrulriit-llu pinilget-llu ataniumaluki.
1PE.4.1	Taumek Christ-aq kemegkun nangteqellruan, elpeci-llu tuaten umyuangqerqici; tua-i kina imna kememikun nangteqkuni assiilnginermek taq'uq. 
1PE.4.2	Yuk unguvami taktaciatun yuut aglumallritgun yuugarkauvkenani, tau͡gaam Agayutem pisqumallrakun. 
1PE.4.3	Imumi atulalci taqnariaci agayumanrilnguut aturyukait, acunianeq, aglumakiyaraq, taangiqsaraq, akusrarcaraq, nerervagyaraq, agayutngualiyaraq-llu. 
1PE.4.4	Alangaarutkaiceci ilalinrilavciki akusrartellratni; cangaksugaiceci-llu. 
1PE.4.5	Tau͡gaam unguvalriit tuqumalriit-llu cuqcistekaata ciuqerrani qanercetaarumaarkaugut. 
1PE.4.6	Tamana pitekluku Gospel-aaq qalarutkumauq tuqumalrianun, yugtun kemegkun cuqcimange'rmeng Anernerkun unguvasqelluki Agayucetun.
1PE.4.7	Cat tamarmeng iquklitlerkaat canimellirtuq, taumek umyuangqerqici pegg'arluci-llu piicallerkarpecen̄un. 
1PE.4.8	Arcaqerluci kenkuskici, kenkakun assiilngurugaat patumaarkaungata. 
1PE.4.9	Allaneryunqeggluci pikici qunuyuunaci. 
1PE.4.10	Ciuniullrucirpecetun Agayutem cikiutiinek, tuaten-llu cikiqengici ilavcen̄un, Agayutem naklekutain ayuqenrilnguut qaunqestiicetun. 
1PE.4.11	Qalarucilria Agayutem nasvallrinek qalarrli, kevgiulria Agayutmek cikiumatacimitun pinimek kevgiuqili; cat tamaitgun Agayun ucurnarisqelluku Jesus Christ-akun; tauna-llu nanraumakili atanrukili-llu akwarpak akwanun. Amen.
1PE.4.12	Kenkumalriani, cangayunrici nangteqnarqelriim kenertun tekiararuskaci, naspaamaluci, allayugmek pimayukluci. 
1PE.4.13	Tau͡gaam Christ-aq nangteqellgutkekuvciu quyakici; tuaten-llu ucurnarillerkaani ilakluku angnirpagniartuci. 
1PE.4.14	Christ-am atra pitekluku nangcimakuvci atawaqerciquci, tua-i Agayutem Anerneran tusngavikngaci, ucurnarqucian-llu. 
1PE.4.15	Tau͡gaam ilasi niicimanrilli nangcimaniluku tuqucillni pitekluku, wall'u teglellni, wall'u assiilngillni, wall'u neplircecillni. 
1PE.4.16	Tau͡gaam ilasi nangcimakuni Christ-am atra pitekluku, tamana kasngunarqenrituq, tau͡gaam ucurnarivkarciqaa Agayun, tuaggun atrakun. 
1PE.4.17	Wani-wa qanercetaarun tut'eqatartuq Agayutem yuinun ciumek. Tua-i-llu wangkuta ciumek qanercetaarumakumta, qaillun-mi imkut qaneryaram narurtestai picirkiumaciqat? 
1PE.4.18	Cali-llu “Ellualriit pegnem anirtuumaarkaukuneng, qaillun-mi Agayutailnguut assiilnguut-llu pimaciqat?” 
1PE.4.19	Taumek Agayutem pisquciatun nangtaulriit elluaq atungnaqerkaugaat, unguvaseng-llu tegumiaqevkararkaugaat piurcetmeggnun piciulriamun.
1PE.5.1	Taumek ilaci ciulirnerulriani, wii ciulirnellgutevcen̄i, Christ-am-llu nangteqellran nallunairistiini, ucurnarqucian-llu pillgucirtekaani qarutaaramci, 
1PE.5.2	Agayutem qusngiyagai qaunqesqelluki, elpecen̄un tusngiita; qessamek-llu pivkenaci tau͡gaam tengrutekluki, akinguteklerkaat umyuaqevkenaku tau͡gaam piyuumiutekluki. 
1PE.5.3	Atanrussaalriatun-llu pivkenaci, tau͡gaam ciuliqagtellriatun katngat akuliitni. 
1PE.5.4	Qusngiliurten͞guneq-llu tekiskan nasqerrutmek ucurnarqelriamek pingciquci nalayuilngurmek. 
1PE.5.5	Elpeci-llu ayagyuanerni niisngaciki ciulirneci. Tuaten-llu tamarpeci elpecen̄ek pivakevkenaci ilavci tungiitnun, “Agayutem inglukngaku ellminek pivakelria, ellmikutuulria-llu naklekluku.”
1PE.5.6	Taumek ellmikutuukici Agayutem unatain pinilriit aciatni, elliin piinanerpecen̄i nalugnauraaci. 
1PE.5.7	Umyuarrlugcarnarqellriit elliinun ullauciki, aulukngaci elliin. 
1PE.5.8	Ellangqerrluci pikici, pegg'arluci-llu; wani-wa inglukesteci tuunrangayak tarriterrlainaan, yugtutulitun marualriatun, pitarkaminek yuarluni. 
1PE.5.9	Tamana inglukiciu, ukverpeciuggun asvaunaci, nallunrilavciki ukvellguceci nunami tamiini ayuqiinek cakviuruciatnek. 
1PE.5.10	Tua-i-llu nangtequmarikuvci, Agayutem takumcutaqapigtellriim, ucurnarquciminun Christ-akun kelegtevci nutaraurciiqaaci, elkarrluci-llu piniriluci-llu. 
1PE.5.11	Ellii ucurnarili Atanrukili-llu akwanek akwanun, Amen.
1PE.5.12	Silvanus-aaq, piciulria anelgutka igartekluku igaramci amllenrilngurnek makunek eguaqurnaluci nallunairnaluku Agayutem naklekutii piciulria asvailucirci. 
1PE.5.13	Babylon-aamelnguut cucukumallgutevci umyuaqutmek tuyuraiceci, qetunrama-llu Mark-am. 
1PE.5.14	Melugauci atunem kenkem piakun, uitanqegcitem nayurlici, Christ Jesus-aamelngurni. Amen.
2PE.1.1	Wii, Simon Peter, Jesus Christ-am pistiini, apostle-aarani-llu, ukvellgutemten̄un pitatekluta, Agayutem elluaruciakun, Anirturtemta-llu Jesus Christ-am. 
2PE.1.2	Naklekun uitanqegcin-llu amllerili elpecen̄un nallunrillrakun Agayutem, Jesus-aam-llu Atanemta.
2PE.1.3	Agayutem pinian cikiakut unguvam atu'urkainek elluarucimek-llu, nallunrillrakun kelegtemta ucurnarquciminun assiuciminun-llu. 
2PE.1.4	Tamaaggun akqellruakut piksuuminarqellrianek, angqapigtellrianek, qimagyunarivkarluku piunrillerkaq aglumacikun, Christ-atun-llu ayuqlirisqelluta. 
2PE.1.5	Tamana pitekluku pingnaqkici ukverci ilaluku assinermek, assineq-llu elisngamek, 
2PE.1.6	elisngacirci-llu pitalqenermek, pitalqeneq-llu pektayiitnermek, pektayiitnaq-llu elluarucimek, 
2PE.1.7	elluaruciq-llu ilakuyutmek, ilakuyun-llu kenekmek. 
2PE.1.8	Tamakut elpecen̄elkata tukniluteng-llu, piniatessngaitaiceci atsaitessngaunaci-llu nallunrillrakun Atanemta Jesus Christ-am. 
2PE.1.9	Tamakunek piilnguq cikmiumauq, yaaqvaq tangerciiganaku assiilnguminek-llu au͡g'aricimallni nalluyagulluku. 
2PE.1.10	Taumek nallunaingnaqiciu kelgumacirci cucukumacirci-llu; tuaten pikuvci paallagngaituci. 
2PE.1.11	Itervigkangqerrniartuci Atanemta, Anirturtemta-llu Jesus Christ-am angayuqauvianun nangyuilngurmun.
2PE.1.12	Taumek egmian neq'angevkararkaugamken makunek, nallunricaaqeng'e'rpeki asvairumaluten-llu ukverkun. 
2PE.1.13	Temtuumallemni tuaten qarutnarqamken neq'akumallerkarpenek. 
2PE.1.14	Temka man'a unitarkaungamku akanuivkenii Atanemta Jesus Christ-am nasvitellruciatun. 
2PE.1.15	Taumek piyunartacimtun, neq'akumavkaryuganka makut, ayaumaringe'rma neq'akumallerkaitnun.
2PE.1.16	Umyuigamten̄ek quliranek pillrunritamci qanruteklemten̄i Atanrem Jesus Christ-am pinia tekiyucia-llu, tau͡gaam iimteggun tangvallemten̄ek Atanvaucianek. 
2PE.1.17	Takarnamek ucurnamek-llu Agayutmek Aatamek pingumarillrani erinatangellruuq ucurnam pianek, “Wani-wa una Qetunraqa kenkek'ngaqa, ilukegcitkaqa.” 
2PE.1.18	Tamana erina qilagmek pilria niitarput ilakellemten̄i ingrimi. 
2PE.1.19	Tuani prophet-aat qanlallrat piciurtevsiartuq. Taumek murilkekiciu qanellrat kenurratun tan'germi tanqilriatun errnatkaanun, unuakum agyii alairnatkaani ircaqurpecen̄i. 
2PE.1.20	Nallunrilkiciu man'a ciumek, prophet-aat qanellrit yugmun elliin pinimikun taikaniumangailuciat. 
2PE.1.21	Wani-wa prophet-aat qanellrit yuum umyuigaqenritai, ellualriit yuut Agayutem piinek qanlartut Anernerkun Tanqilriakun.
2PE.2.1	Tau͡gaam piciunrilngurnek-llu prophet-aartangqellruuq. Tuaten-llu akunlevcen̄i piciunrilngurnek ayuqucirtuilriartangqerciquq qaneryaram narurtaartainek, akiliucestesseng Ataneq piunrilkelluku, tuaten picurlagmun tekiutarkauluteng. 
2PE.2.2	Amlleret-llu maligtaquciqait akusrarutekillratgun; tamakut pitekluki piciulria piciliutekumaciquq. 
2PE.2.3	Ayarillermegteggun teguiciqaiceci iqluurluci. Taukut qanercetaallerkaat piunrillerkaat-llu ak'a ciuqvanek taqumauq.
2PE.2.4	Agayutem takumcukillrunriluciatun assiilngillernek an'gilanek, tau͡gaam eggluki nangteqnarqellriamun petmigmun tan'gercetellriamun qanercetaarumallerkaata engeliinun; 
2PE.2.5	nunam-llu yui ciuqliit uitatellrunriluciatun, ulerpagmun piunrirtelluki assiilnguut, Noah tau͡gaam elluam ayuqucirtuutekestii uitalluku, ilai-llu malrunelgen. 
2PE.2.6	Ekuallruciatun nunarpiit Sodom-aarmiut Gomorrah-rmiut-llu piunrirtelluki cuqyutngusqelluki-llu assiilngiumaarkanun. 
2PE.2.7	Anirtullruciatun-llu Lot-aaq ellualria, tamakut acuniatulit arenqialliqutekngaki, 
2PE.2.8	(tua-i ellualriaruami tamakut niiskengani tangvak'ngani-llu assiilnguut erenret tamaitni arenqialliqutek'laryaaqngaki.) 
2PE.2.9	Tuaten Agayutem ellualriit anirturyugngai naspaamallratnek, elluanrilnguut-llu anucimirqecetaaryugngaluki qanercetaarumallerkaata engeliinun, 
2PE.2.10	arcaqerluki kemgem aglumataikun caarrluulriit qanrucunailnguut-llu. Uluryata'aqsaitut ciumuarluteng-llu, caperqevkenaku-llu kenciknarqellriit aripaciteklerkaat. 
2PE.2.11	Tau͡gken an'gilat, piunrung'e'rmeng pinikun piunarqucikun-llu caunrilkeksaitelarait Atanrem ciuqerrani. 
2PE.2.12	Ukut tau͡gaam, yuut ungungssitun umyugailngurtun, tegumaarkatun nalacimaarkatun, ayuqut caunrilkilaameng canek taringumanrilkemeggnek, taumek ellaicetun-llu piunrirciqut, 
2PE.2.13	nangcimaluteng assiilnguteng pitekluki. Kemgem aglumatai atungnaq'larait erenrungraan; apquciulriatun ayuqut kilinrulriatun-llu akusrarcaraq apquciqngamegteggu qaqiciluteng akunlevcen̄i. 
2PE.2.14	Iingita aglumakiyaraq kiingan tangerqengaqaat, taqesciiganaku-llu assiilnguq. Iqlutmun-llu unayaq'larait asvaitenrilnguut; ayarinermek elitnaurumaut ircaqumegteggun, aniqlaatem yukngateng. 
2PE.2.15	Elluam tumyaraa unilluku pellaangameng; Balaam-aatun ayuqut Beor-am qetunraatun, aki pitekluku assiilngilriatun, 
2PE.2.16	kinguani tau͡gaam anucimiqluni assiilngillerminek, ugingavian ciulviim qanyuilnguum, yuum eriniikun inerqullinia tauna, usviicaaqellranek ellangartelluku.
2PE.2.17	Elakatun-llu cali ayuqut imailngurtun, taitugtun-llu anuqem ayagceskiitun. Taukut nunakangqertut camani aciqvani tan'germi. 
2PE.2.18	Ucuryaggluteng kemgem aglumataikun unayaq'larait iqlumek anirtuumanrralriit. 
2PE.2.19	Akqait teguarunrillerkaatnek, amta-llu ellait teguaruluteng assiilngurmun; nauwa yuk cirlakestem̄inun teguarurtelartuq. 
2PE.2.20	Wani-wa nunam caarrluurutai qimallrungraitki nallunrillrakun Atanrem Anirturtemta Jesus Christ-am, tamakunun ilarqutenqigtaqameng cirliqluteng-llu, kinguqliq piciat ciuqlirmi arcaqanrurtelartuq. 
2PE.2.21	Tua-i atawauyartuq ellaitnun nallunrircecimanrilkuni elluam tumyaraa, nallunriumayaaqerraarluki-llu tunutenrilkatki alerquutet ellmeggnun tunumalriit. 
2PE.2.22	Nall'arrluku qanruyun: Qimugtem miryani nerenqigtelaraa, sitiinkaaq-llu erungermi marayami akagualartuq.
2PE.3.1	Wani-wa una igautma aipiritii, elpecen̄un kenkekmaa, tamarkegni-llu segg'angcangnaqellruamci. 
2PE.3.2	Umyuaqesqelluki prophet-aat ellualriit qanrutkellrit tekitarkat, Atanrem-llu Anirturilriim alerquutii apostle-aatgun. 
2PE.3.3	Ciumek nallunrilkiciu man'a, caunrilkilriit tekitarkaungameng ernerni nangneqlirni caunrilkillermegteggun, maliggluku aglumakiyararteng, 
2PE.3.4	qanerluteng-llu, “Nauwa-mi akqutngulria tekitenqigtellerkaa? Ciuliaput tuqurraanratnek cat tamarmeng elucimegcetun ayuqut ellam piurteqarraallranek ayagluteng.” 
2PE.3.5	Man'a pitsaqutmek nallunguaramegteggu Agayutem qanellrakun qiliit piuruciat ak'a tamaani, nuna-llu quyurcimallruuq merkun mermenani, 
2PE.3.6	tamana-llu nuna ataam mer'em naligluku qainganelnguut piunrillrui. 
2PE.3.7	Tau͡gaam qiliit nuna-llu ekuamaarkat watua qanellrakun uitacimaut erneq engelkarrluku qanercetaarumallerkaat, qanrucunailnguut-llu piunrillerkaat.
2PE.3.8	Tau͡gaam, kenkumalriani, nallunriciu man'a Atanemten̄i erneq atauciq allrakucetun tiissitsaatun pitauq, allrakut-llu tiissitsaat ernertun ataucitun ayuqluteng. 
2PE.3.9	Atanrem akqutni pinricen̄arngaitaa, yuut ilaita pinricen̄arnayuk'langraatgu, tau͡gaam elpeci pitekluci pataganrituq, yuk picurlaasqumanrilamiu, tau͡gaam tamalkuita umyualinqigtesqelluki. 
2PE.3.10	Tau͡gaam Atanrem Erenra tekiciiquq teglessaalriatun, qiliit-llu tem'irrluteng piunrirciqut, qiliim-llu aklui kenrem urugciiqai, nuna-llu qainganelnguut-llu ekuamaciqut.
2PE.3.11	Tua-i-llu makut tamarmeng urugcimaarkaukata, qaillun ayuqelriamek agayumaciqseci ellualriarungnaqluci, 
2PE.3.12	utaqaluku nerinikluku-llu Agayutem Erenran tekitellerkaa, qiliit ekuallerkaat qamlluki, qiliim-llu akluin kenerkun urugtellerkaat. 
2PE.3.13	Tau͡gaam akqillruciatun nutaranek neryuniurciqukut qilagnek nunamek-llu ellualriit uitavigkaatnek. 
2PE.3.14	Taumek, kenkekmaa, tamakut neryuniurutekngavciki elliinetengnaqkici, menuunaci canganarqutaunaci, uitanqegciluci-llu. 
2PE.3.15	Atanrem nerinisngialliqenrilucia anirtuutekarci; ilamta kenkek'ngamta Paul-aam elpecen̄un igallruciatun cikiumacimitun elisngamek. 
2PE.3.16	Ciungani-llu igalaucirmitun. Tamakut igat ilait taringellerkaat qacignarqenrituq, yuut-llu nallumalriit caqtaaryulriit-llu iqlutun taringyularait picurlallerkameggnun, pilaucirmegcetun allaungraata qaneryarat. 
2PE.3.17	Taumek elpeci, kenkumalriani, man'a ciunguluku nallunrilavciu, murilkici alarcetenritnauraiceci assiitellriit yuut, pektayiitnaurtuci-llu. 
2PE.3.18	Tau͡gaam pikanirci naklekutiikun nallunrillrakun-llu Atanemta, Anirturtemta-llu Jesus Christ-am. Ellii ucurnarili watua maa-i akwanun-llu, Amen.
1JN.1.1	Piqarraamek uitallrulria wangkuta niitellerput, iimten̄ek tangllerput, tangvallerput, unatemten̄ek-llu cavtellerput, qaneryaram unguvalgem pia. 
1JN.1.2	Wani-wa unguva alaillruuq, wangkuta-llu tangerrluku, nallunairutekluku-llu elpecen̄un qallautekarput, unguva nangyuilnguq Aatami uitallrulria wangkutnun-llu alaillrulria. 
1JN.1.3	Tangllerput niitellerput-llu, tamana elpecen̄un qallautekarput, elpecen̄un-llu ilakellgutkesqelluta: wangkuta-llu ilakellgutekciqerput Aata, Qetunraa-llu Jesus Christ-aq. 
1JN.1.4	Mat'umek-llu igartukut elpecen̄un angniucirput qaqitesqelluku.
1JN.1.5	Tua-i wani-wa qanruyun elliinek niitellerput elpecen̄un qallautekarput Agayun Tanqiuluni, elliini-llu tan'gertaunani watqapik. 
1JN.1.6	Qanqumta ilakellgutekniluku, amta-llu tan'germi piyualuta, tua-i iqluciqukut, piciulria-llu aturngaitarput. 
1JN.1.7	Tau͡gaam tanqigmi piyuakumta, elliitun tanqigmelngurtun, tua-i atunem ilakellgutekciqukut, Qetunraan-llu Jesus-aam Christ-am augan tamalkuitnek assiilnguirciqaakut 
1JN.1.8	Qanqumta assiilnguitniluta, tua-i wangkutnek picilirciqukut, piciulria-llu ilumten̄elngaituq. 
1JN.1.9	Assiilnguput apervikuatekekumteki, tua-i ilumuuguq elluarluni-llu, assiilngumten̄ek au͡g'aritarkauluta. 
1JN.1.10	Qanqumta assiilngillrunritniluta, tua-i iqlulriaruvkarciqerput, qaneryaraa-llu ilumten̄elngaituq.
1JN.2.1	Irniayaamaa, makunek elpecen̄un igartua assiilngiisqevkenaci, assiilngilriartangqerqan tua-i ililirturtevvut Atametuq, wani-wa Jesus Christ-aq Ellualria tauna. 
1JN.2.2	Ellii-llu assiilngumta patumatkaat, tau͡gaam wangkuta kiimta pivkenata, ellarpagmiut tamalkurmeng cali assiilnguita. 
1JN.2.3	Alerquutai-llu atuqumteki tuaggun nallunrirciqukut elliinek nallunrilucimten̄ek. 
1JN.2.4	Nallunritniluku qanelria alerquutai-llu aturpek'naki pilria, tauna iqlungalriaruuq, piciulria-llu ilumikenritaa taum. 
1JN.2.5	Tau͡gaam kina imna qaneryaraan aturtii, taumi Agayutem kenkii ilumun qaqicimauq; tuaggun nallunritukut elliinelucimten̄ek. 
1JN.2.6	Elliinetaurniluni qanelria tuaten piyuagarkauguq ellii piyuallruciatun.
1JN.2.7	Kenkumalriani, alerquutmek nutaramek igarvikenritamci, tau͡gaam alerquutmek ak'allarmek piqarraamek piklerpecen̄ek igarvikamci. Alerquun ak'allaq waniwauguq qaneryaraq piqarraamek niitellerci. 
1JN.2.8	Tuamta-llu alerquutmek nutaramek igarvikamci, elliini elpecen̄i-llu piciulriamek, tan'geq nangengiinaan, tanqik-llu piciulria pisngaluni. 
1JN.2.9	Tanqigmetniluni qanelria, ilani-llu uumikluku, tauna cali tan'germetuq. 
1JN.2.10	Ilaminek kenkilria tanqigmetaurtuq, cangayuutmek-llu elliinetellriartaituq. 
1JN.2.11	Tau͡gaam ilaminek uumikilria, tan'germetuq, tan'germi-llu piyuaguq natetmurucirkani-llu nalluluku, tua-i tan'gerem cikmircecani.
1JN.2.12	Irniayaamaa, igarvikamci assiilngurpecen̄ek au͡g'aricimiivci elliin atra pitekluku. 
1JN.2.13	Ataulriani igarvikamci, piqarraamek uitalria nallunrilavciu; ayagyualriani igarvikamci, assiitellria cirlakngavciu, mikelnguulriani igarvikamci, Aata nallunrilavciu. 
1JN.2.14	Ataulriani, igarvikellruamci, piqarraamek uitalria nallunrilavciu, ayagyualriani, igarvikellruamci piniavci, Agayutem-llu qaneryaraa elpecen̄etauraan, assilria-llu cirlakngavciu. 
1JN.2.15	Ellarpak ellarpiim-llu pii kenkenriciki. Ellarpiim kenkestii Aatam kenkiinek piituq ircaqumini. 
1JN.2.16	Wani-wa ellarpagmelnguut tamarmeng kemegmun aglumanarqelriit, iignun-llu aglumanarqelriit, pirpaksarat-llu unguvam mat'um pii, Aatamek pinritut, tau͡gaam ellarpagmek. 
1JN.2.17	Ellarpak-llu nangciquq, aglumanartuumarmi, tau͡gaam Agayutem pisqutiin aturtii nangyuilngurmek uitaarkauguq.
1JN.2.18	Irniamaa, pillerkaq nangenruuq; niitelaucirpecetun Antichrist-aq tekitarkaucianek, maa-i Antichrist-at tekicimariut amllerluteng; tamaaggun nallunritarput pillerkam nangenrucianek. 
1JN.2.19	Wangkutnek avtellruut, ilakenrilamceteng; ilakellrukumceteng avcanritut; tau͡gaam avtut, wangkutnun ilakenrilucirteng nasvagluku. 
1JN.2.20	Tau͡gaam elpeci Tanqilriakun minguumalriaruuci, nallumavkenaci-llu. 
1JN.2.21	Igarvikamci, piciunrem nallullra pitkevkenaku, tau͡gaam nallunrilavciu, nalluvkenaku-llu iqluyaraq piciunermek pinrilucia. 
1JN.2.22	Kina tauna iqlungalriarua Jesus Christ-am mecirautekestii? Taunguuq Antichrist-aq, Aatam mecirautekestii Qetunram-llu. 
1JN.2.23	Qetunram mecirautekestiin Aata-llu pikenritaa. Tau͡gaam Qetunram ukveqestiin Aata-llu pikaa. 
1JN.2.24	Piqarraamek niitellerci elpecen̄etaurli. Piqarraamek-llu niitellerci elpecen̄etaurqan, elpeci-llu Qetunramtaurciquci Aatamtaurluci-llu. 
1JN.2.25	Maa-inguuq-llu akqutkellra wangkutnun, unguva nangyuilnguq.
1JN.2.26	Makunek igaramci iqlutmurutengnaqesteci pitekluku. 
1JN.2.27	Tau͡gaam elliinek minguumallerci elpecen̄etaurtuq, yugmek-llu ayuqucirturnarqevkenaci; minguumatiikun ayuqucirtuumiivci canek tamaitnek, piciungami-llu iqluurutnguvkenani-llu; ayuqucirtuuciatun-llu, elliinetaurci. 
1JN.2.28	Irniayaamaa, elliinetaurci, civuuranritnaurtukut alaiqan, ciuqerrani-llu kiaresngiatenritnaurtukut tekitellerkaani. 
1JN.2.29	Nallunrilkuvciu elluarucia, tuaten-llu ellualria yuk nallunriciiqerci elliikun yuurucia.
1JN.3.1	Tangerrluku Aatam kenkeqapigucia wangkutnek, Agayutem irniarinek aprumaarkauluta, taunguamta. Taumek ukvenrilnguut nalluitkut, ellii nalluamegteggu. 
1JN.3.2	Kenkumalriani, watua Agayutem irniaqaakut, cali-llu alaiqsaituq qaillun ellillerkarput, tau͡gaam nallunritarput man'a: alaiqan ayuqarkauluku, ayuquciakun tangvagarkaungamteggu. 
1JN.3.3	Kina imna tamatumek neryuniulria caarrluirciquq elliitun caarrluilngurtun.
1JN.3.4	Kina imna assiilngilria alerquutnek narurcilriaruuq, assiilnguq narurciyaraungan. 
1JN.3.5	Nallunritarci ellii tekitellruuq assiilngurnek au͡g'ariyarturluni elliini-llu assiilngurtaunani. 
1JN.3.6	Elliinetauralria assiilngirngaituq; assiilngurtulim-llu tangeqsaitaa Agayun nallunriqsaunaku-llu. 
1JN.3.7	Irniayaamaa, alarcecaqunaci yugmun. Elluam aturtii ellualriaruuq, ellii elluaruciatun. 
1JN.3.8	Assiilnguum aturtii tuunrangayiim yukaa. Tua-i tuunrangayak nutem assiilngilriaruan. Tamana pitekluku Agayutem Qetunraa tekitellruuq tuunrangayiim caliari piunrirnaluki. 
1JN.3.9	Agayutmek yuurtellria assiilngirngaituq, Agayutem ayuqucianek ayuqucingqerrami, assiilngirciiganani-llu Agayutmek yuurcami. 
1JN.3.10	Maaggun Agayutem irniari elitaqsunarqut, tuunrangayiim-llu irniari elluam atunritestii ilaminek-llu kenkinrilnguq, Agayutmek pinrituq.
1JN.3.11	Maa-i man'a piqarraamek niitellerci qanruyun kenkutesqelluta, 
1JN.3.12	Cain-atun-llu ayuqesqevkenata elluanrilngurtun anelgutminek-llu tuqucilriatun. Ciin-llu tuqutellruagu? Tua-i-wa caliani assiilata, anelgutiin-llu caliari elluarluteng. 
1JN.3.13	Alangaanrici, ilamaa, uumikekaceci nunamiut. 
1JN.3.14	Nallunritukut wangkuta pelluumaricimten̄ek tuqumek unguvamun, ilaput kenekngamteki. Kenkinrilnguq tuqumetaurtuq cali. 
1JN.3.15	Ilaminek uumikilria tuqucilriaruuq; nallunrituci-llu tuqucilria unguvamek nangyuilngurmek piituq. 
1JN.3.16	Maaggun kenkii taringumaarput unguvaminek pegcillrakun wangkuta pitekluta; taumek wangkuta-llu unguvamten̄ek pegciyunarqukut ilaput pitekluku. 
1JN.3.17	Tau͡gaam yuk nunamiutarnek nuryugcinrilkuni ilani-llu piilnguq tangeng'e'rmiu, kusguanrilkuniu qaillun-mi Agayutem kenkii elliineciiqa? 
1JN.3.18	Irniayaamaa, kenkinritelta qanerkun alungutkun-llu, tau͡gaam caliamteggun piciulriakun-llu. 
1JN.3.19	Maaggun nallunrirciqukut piciunermi uitacimten̄ek, caceturqaurumaluta-llu elliin ciuqerrani, 
1JN.3.20	ircaqumteggun-llu picetaarumakumta, Agayun piunruuq ircaqumten̄i, ca-llu tamalkuan nallunritaa. 
1JN.3.21	Kenkumalriani, ircaqumteggun picetaarumanrilkumta, civuurataiciiqukut Agayutem ciuqerrani. 
1JN.3.22	Kaigatemten̄ek-llu elliinek akurtulartukut, alerquutai atuamteki pisqumataikun-llu ilukegcivkaamteggu. 
1JN.3.23	Maa-inguuq-llu alerquutii, ukveresqelluta elliin Qetunrami Jesus Christ-am atranun, atunem-llu kenkutesqelluta tuaten alerqullruciatun. 
1JN.3.24	Alerquutain aturtait elliinetaurtut, ellii-llu ellaitnelluni. Maaggun-llu nallunritukut wangkutni uitacianek Anernerkun elliin cikiutekellrakun.
1JN.4.1	Kenkumalriani, tamalkuita anerneret ukveqenriciki, tau͡gaam yuvrirciki anerneret Agayutmek kingunengqerruciat, amllerrata prophet-aat piciunrilnguut ellarpagmun ayalriit. 
1JN.4.2	Maaggun nallunritarci Anernera Agayutem: tamarmeng anerneret Jesus Christ-am nallunairtai, kemegkun tekitellrucianek, Agayutmek kingunengqertut. 
1JN.4.3	Tamarmeng-llu anerneret Jesus-aam mecirautekestai, Agayutmek pinritut. Maa-i man'a Antichrist-am anernera niitellerci tekitarkauniluku, maa-i-llu ak'a nunami tekisngauq. 
1JN.4.4	Irniayaamaa, Agayutem pikaaci cirlakngavciki tamakut; elpecen̄elnguq pininruuq taumi nunamelngurmi. 
1JN.4.5	Ellait nunamiutaugut, nunamiutarnek-llu qanlartut, nunamiut-llu niisngalarait. 
1JN.4.6	Wangkuta Agayutem pikaakut. Agayutem nallunritestiin niisngalaraakut. Maaggun nallunritarput piciulria Anerneq, piciunrilnguq-llu.
1JN.4.7	Kenkumalriani, kenkutelta, kenka Agayutmek pian; kina imna kenkilria Agayutkun yuurtuq, Agayun-llu nalluvkenaku. 
1JN.4.8	Kenkinrilnguum Agayun nallua, Agayun keneknguan. 
1JN.4.9	Mat'ukun Agayutem kenkii wangkutni alairtuq, Qetunrani Agayutem ellarpagmun ayagcetellruaku, elliikun yuusqelluta. 
1JN.4.10	Waniwauguq kenkiyaram ayuqucia; wangkuta Agayun kenkellrunricaaqerput, tau͡gaam elliin kenekngamikut Qetunrani-llu tekitelluku assiilngumta patumatkaat. 
1JN.4.11	Kenkumalriani, Agayutem tuaten kenekngakut, wangkuta-llu cali kenkutarkaugukut. 
1JN.4.12	Agayun yuum tangeqsaitaa. Kenkuskumta, Agayun wangkutnetaurciquq, kenkii-llu wangkutni qaqicimauq. 
1JN.4.13	Maaggun nallunrirciqukut elliinetauraucimten̄ek, ellii-llu wangkutnetauraucianek, Anerneminek cikiakut. 
1JN.4.14	Wangkuta-llu tangellruaput nallunairiluta-llu, Aatam ayagcetellranek Qetunraminek ellamiut Anirturtekaatnek. 
1JN.4.15	Kia imum Jesus-aaq apertuakuniu Agayutmun Qetunraqucia, elliini Agayun uitaurtuq, ellii-llu Agayutmetaurluni. 
1JN.4.16	Wangkuta-llu nallunritarput ukveqluku-llu Agayutem kenkii wangkutnun. Agayun kenkutnguuq, kina-llu imna kenekmetauralria Agayutmetaurtuq, Agayun-llu elliinetaurluni. 
1JN.4.17	Maaggun kenka wangkutni qaqicimauq, civuurasqevkenata Ernermi qanercetaarvigmi, elliitun uitiimta ellami mat'umi. 
1JN.4.18	Kenka alingmek piituq, tau͡gaam kenkem qaqimalriim alinga anevkalaraa, alinga nangtaumek ilangqerran; alingelria kenekmikun qaqicimanrituq. 
1JN.4.19	Wangkuta kenkarput, elliin ciumek kenekngakut. 
1JN.4.20	Kina imna qanquni, “Agayun kenkaqa,” tau͡gken anelgutni uumikluku, iqlungalriaruuq; wani-wa anelgutni kenkenrilkuniu tangellni, qaillun piluni Agayun kenekciqau tangenrilken̄i? 
1JN.4.21	Mat'umek-llu alerquumaukut elliinek: Agayutmek kenkilriim anelgutni-llu kenkarkaugaa.
1JN.5.1	Kia imum ukvekekuniu Jesus-aaq Christ-aucia Agayutkun yuurtuq, kia-llu imum Aataulria kenkekuniu, Qetunraa-llu kenekciqaa. 
1JN.5.2	Mat'ukun nallunritukut Agayutem irniarinek kenkicimten̄ek, kenkekumteggu Agayun niisngaluki-llu alerquutai. 
1JN.5.3	Maa-inguuq kenkellra Agayutem, alerquutai aturluki. Caperrnarqenritut-llu alerquutai. 
1JN.5.4	Taumek Agayutkun yuurtellriim nuna cirlakaa, waniwauguq-llu nunam cirlakestii, ukverput. 
1JN.5.5	Kituuga tauna nunam cirlakestii? Taunguuq Jesus-aam ukveqestii, Agayutmun Qetunraqucianek. 
1JN.5.6	Wani-wa tauna merkun augkun-llu tekitelleq, Jesus Christ-aq, merkun kiingan pivkenani, tau͡gaam merkun augkun-llu. 
1JN.5.7	Anerneq-llu nallunairilriaruuq, tua-i Anerneq piciungami. 
1JN.5.8	Pingayuugut nallunairilriit: Anerneq, meq, auk-llu, ukut-llu pingayun pillgutkut. 
1JN.5.9	Ciuniuqumteggu yuut nallunairutiit, Agayutem nallunairutii angenruuq, maa-i man'a Agayutem nallunairutii, Qetunrani nallunairutkellruaku. 
1JN.5.10	Kina imna ukvequni Agayutem Qetunraanun nallunairutengqertuq ellmini. Kia-llu Agayun ukveqenrilkuniu iqlungalriarurtaa, ukveqenrilamiu Agayutem nallunairutii Qetunraa pitekluku. 
1JN.5.11	Maa-i-llu Agayutem nallunairutii, unguvamek nangyuilngurmek cikiumacimten̄ek, tamana unguva Qetunraantuq. 
1JN.5.12	Qetunram pikestii unguvamek pingqertuq, pikenricestii-llu unguvamek piituq.
1JN.5.13	Makunek igarvikamci Agayutem Qetunraan atranun ukvelriani, nallunritesqelluci unguvangqerrucirpecen̄ek nangyuilngurmek. 
1JN.5.14	Elliini civuuratailamta canek kaigakumta elliin pisqutkekiinek, niicimallerkarput nalirrukenritarput. 
1JN.5.15	Tua-i-llu nallunrilkumteggu niicimalaucirput kaigatemten̄ek, tuaten-llu nallunritarput kaigatvut elliinek ak'a unakumaricianek. 
1JN.5.16	Yuum ilani tangvakuniu assiilngirtelluku tuquarkautngunrilngurmek, kaigaciiqaa, Agayutem-llu unguvamek cikirciqaa tuquarkautngunrilngurmek assiilngilleq. Assiilngurtangqertuq tuquarkautngulriamek; qanenritua tuatnalria piicautelaasqelluku. 
1JN.5.17	Tamarmeng elluanrilnguut assiilnguugut, tau͡gaam assiilngurtangqertuq tuquarkautngunrilngurmek.
1JN.5.18	Nallunritukut kina imna Agayutkun yuurtellria assiilngirturngaituq, tau͡gaam Agayutem Qetunraan tegumiaqaa, assiilngurmun agturcetevkenaku. 
1JN.5.19	Nallunritukut Agayutmun yuk'ucimten̄ek, ellarpak-llu tamarmi assiilnguum piniantuq. 
1JN.5.20	Nallunritukut Agayutem Qetunraan tekitellrucianek, elliin-llu ayuqucingevkaraakut nallunrirtelluku piciulria; wangkuta-llu elliinetukut piciulriami Qetunraani Jesus Christ-ami. Ellii piciulriaruuq Agayun, unguvauluni-llu nangyuilnguq. 
1JN.5.21	Irniayaamaa, negurciki agayutnguat.
2JN.1.1	Wii, ciulirnerulriami, arnamun cucukumalriamun irniarinun-llu kenkekemnun piciulriakun, kiima-llu pivkenii tau͡gaam tamarmeng piciunrem nallunritestai, 
2JN.1.2	piciuneq pitekluku wangkutnelnguq wangkutnetarkauluni-llu akwarpak. 
2JN.1.3	Naklekun, takumcukun-llu, uitanqegcin-llu wangkutnetaurlit, kingunengqerrluteng Agayutmek Atamten̄ek, Jesus-aamek-llu Christ-amek, Aatam Qetunraanek, piciunerkun kenkakun-llu.
2JN.1.4	Quyaunga cakneq irniarpeci ilait nallunriamki maligtaquyuciitnek piciunermun, tuaten Aatam alerquuciatun. 
2JN.1.5	Watua qarutaaramken, arnaaq, nutaramek alerquutmek igarviknavkenak, tau͡gaam nutem piklemten̄ek, kenkutesqelluta atunem. 
2JN.1.6	Maa-inguuq-llu kenka, alerquutai maligtaqukumteki; maa-i man'a alerquun piqarraamek niitellerci kenka maligtaqusqelluku. 
2JN.1.7	Alarcetaarilriit amlleret ellarpagmun skavingaut, asgurakestai Jesus Christ-am kemegkun tekitellrucianek; tuatnalria alarcetaarilriaruuq Antichrist-auluni-llu. 
2JN.1.8	Murilkici elpecen̄ek, unakengnaqlerci tamanritnaurarci, tau͡gaam akurturluku akiliun qaqimalria. 
2JN.1.9	Kina imna ciumualria Christ-am-llu elitnaurutai aturpek'naki, Agayutmek piituq; kina-llu imna Christ-am elitnaurutain aturtiit tamarkenka pikak Aata Qetunraa-llu. 
2JN.1.10	Kina imna elpecen̄un ullautellria tailluni-llu matuunrilngurmek elitnaurutmek, ciuniuryaqunaciu atawaqaasqevkenaku-llu. 
2JN.1.11	Kia imum atawaqaasqestiin pillgucirciqngaku caliarakun assiitellriakun.
2JN.1.12	Qanerkaliryaaqeng'e'rma elpecen̄un, watua kalikakun ingegkun-llu pinrilengramci, neryuniurtua ullagnayukluci qallatellguteknayukluci-llu tungaunaci, tuani angniutvut qaqitesqelluku. 
2JN.1.13	Ilavet, arnaunerpet cucukumalriim irniarin aryuqutmek tuyuraiceci.
3JN.1.1	Wii, ciulirnerulriami, Gaius-aamun kenkek'ngamnun piciunermi kenkekemnun. 
3JN.1.2	Kenkumalriami, piicautamken elluarrluten pisqelluten callerpeni tamaitni, canritesqumaluten-llu tarnerpet canriluciatun. 
3JN.1.3	Quyallruunga cakneq ukvellgutemta tekilluteng apervikuatekngatgen piciunermi yuucirpenek; ilumun-llu maligtan piciuneq. 
3JN.1.4	Angniutma angenrat waniwauguq, niicamki irnianka piciuneq maliggniluku. 
3JN.1.5	Kenkumalriami, piciulria aturan, ukvellgutput elluarrluki piavki, arcaqerluki allanret. 
3JN.1.6	Tamakut apervikuatekngatgen agayuvigmi kenkicirpenek. Taumek ciunratgun ayagceski Agayutem kevgaitun pitarrluki. 
3JN.1.7	Tua-i elliin kenkii pitekluku ayallruameng, agayumanrilngurnek-llu camek akurtuqsaunateng. 
3JN.1.8	Taumek wangkuta ikayurnarqaput calillguteknaluki piciunerkun.
3JN.1.9	Igallruyaaqua agayuviim yuinun. Tau͡gaam Diotrephes-aam atanrungnaqellriim narurtelaraanga. 
3JN.1.10	Taumek tekiskuma, caliara nasvagciqaqa, qalarqurluni ingluknganga, tamatum-llu arcaqanranek ukvellgutput tekitengraata ciuniuryunrit'larai, ciuniurtekaqsallrit-llu pivkaqsaunaki, agayuvigmek-llu antaqluki.
3JN.1.11	Kenkumalriami, assiitellria maligtaquyaqunaku, tau͡gaam assilria. Assilriim aturtii Agayutem yukaa; kia-llu assiilnguum aturtiin Agayun tangeqsaitaa. 
3JN.1.12	Demetrius-aaq yugnek tamaitnek nallunairumauq, piciunermek-llu tuaten; wii-llu nallunairaqa, nallunritarpecia-llu piciulriamek nallunairicimnek.
3JN.1.13	Qanerkaliryaaqua elpenun, tau͡gaam watua kalikakun ingegkun-llu iganritamken, 
3JN.1.14	ukaqvaggun tangerrnayukluten, tungaunak-llu qallatellguteknayukluten. 
3JN.1.15	Uitanqegcisqumaamken. Ilama aryuqutmek tuyuraatgen, wii-llu ilaten aryuqutmek pianka tamalkuita.
JUD.1.1	Wii, Jude, Jesus Christ-am kevgaani, James-aam-llu anelgutiini, kelgumalrianun Agayutmi Atamten̄i kenkumalrianun qaunqumalrianun-llu Jesus Christ-akun; 
JUD.1.2	Takumcukun, uitanqegcin, kenka-llu elpecen̄un pingiinarlit.
JUD.1.3	Kenkumalriani, igarviksuumingramci anirtuumacimten̄ek, igaqataramci eguaqurluci arcaqanrulria pitekluku ukveq, ciumurucesqelluku cikiutekumaciatun ellualrianun. 
JUD.1.4	Ukverumangualriit-llu agayuvigmun ilautengata, ak'a ciuqvani picirkiumalriit qanercetaarumaarkat, elluanrilnguut, Agayutem naklekutii iqlutun ciuniuqiit aglumakillermegteggun, ciuniurpek'naku-llu kiingan Atanerput Jesus Christ-aq. 
JUD.1.5	Taumek watua neq'angevkaramci, ak'a nallunrillrungerpeciu man'a: Atanrem anirturraarluki yuut Egypt-aamek, kinguakun ukvenrilnguut piunrillrukai. 
JUD.1.6	An'gilat-llu, ciuqliit elucirteng uniskiit, iivkaumalriit elliin qillerqumakai kalivnernek piunriyuilngurnek petmigmi tan'gercetellriami erneq angelria engelkarrluku qanercetaarumallerkaq. 
JUD.1.7	Sodom-aarmiucetun Gomorrah-rmiucetun-llu avaqliicetun-llu, taukut akusrarutekiyulriit, yuum-llu atuyuilkiinek aglumakiyulriit kenerkun nipsuilngurkun anucimirqecetaarumallrat cuqyutkesqelluku.
JUD.1.8	Taukucetun cali ukut qailluitulriit kemegteng caarrluurtelaraat, atanrulriit cakaarluki, qigcignarqelriit-llu piciliutekluki. 
JUD.1.9	Tau͡gaam an'gilat piunrata Michael-aam, tuunrangayagmek inglulirluni kiutaarutlermegni Moses-aam temii pitekluku, piciliutekluku inerquasciigataa; waten tau͡gaam qanerluni, “Atanrem inerqurliten.” 
JUD.1.10	Ukut tau͡gaam yuut piciliutekiut taringumanrilkemeggnek; camek-llu nutem taringumange'rmeng ungungssitun cacirkailngurcetun, tamakutgun assiirutut. 
JUD.1.11	Nakleng taukut! Cain-aq kingunrirtuatgu, iqluurluteng-llu Balaam-aatun iqluqataryaaqellertun akingellerkani pitekluku, piunrirarkaugut-llu, Korah-m atanranek narurcilriim, maligcestain piunrillruciicetun. 
JUD.1.12	Nerevkariaqavci kenkuyutmek, taukut arenqianarqelartut, talluunateng nerervagaluteng, ellmeggnek-llu arcaqakluteng; amirlutun yukutailngurtun ayuqut anuqem ayagaskiitun; napatun-llu uksuarmi atsailngurtun nalamalriatun, qecuumalriatun mimernaminek. 
JUD.1.13	Imarpiim-llu qairitun, qapugmek egqaqilriacetun kasngunarqelrialillermeggnek, agyacetun-llu picimegcetun ayagalriacetun. Taukut nunakangqertut petmigmi tan'gercetellriami akwanun.
JUD.1.14	Enoch-aam-llu, Adam-aam kinguvrin malrunlegurutiita, qanrutkellrui ukut yuut, qanerluni, “Tangerrluku, Ataneq tekituq tiissitsaarugarnek ellualrianek maligluni, 
JUD.1.15	qanercetaaryarturluki tamalkuita, picirkirluki-llu arcaqanqerrulriit elluanrilngurmek atullrat pitekluku, anagutellrat-llu, assiilngiumalriit-llu, Agayutem qigcikenricestain qancurlallrat ellii tungiinun, pitekluku.” 
JUD.1.16	Makut qanemyuugartut, elaraluteng-llu, aglumayullerteng maliggluku, qanpagalluteng-llu ucuryaggluteng, ilateng-llu nanramciluki unangellerkarteng umyuaqluku.
JUD.1.17	Tau͡gaam kenkumalriani, neq'akiciki nallunairutait apostle-aarin Atanemta Jesus Christ-am. 
JUD.1.18	Ellaita qanrutaiceci, “Nangneqlirmi piciliutekilriartangqerciquq, aglumayullerteng arcaqanqerrullerteng-llu maliggluku.” 
JUD.1.19	Maa-inguut avtelalriit ilameggnek, nunamiutaam cumigucestai, Anerneq-llu avaliqevkenaku. 
JUD.1.20	Tau͡gaam elpeci, kenkumalriani, naucici elpecen̄ek ukverpeciuggun tanqilriakun pinrulriakun; piicalaqici-llu Anernerkun Tanqilriakun. 
JUD.1.21	Agayutem kenkiini uitaurqici; neryuniurutkiciu takumcukutii Atanemta, Jesus Christ-am, unguvamun nangyuilngurmun. 
JUD.1.22	Ukvertelluki-llu nalirrugtellriit; 
JUD.1.23	allat-llu anirturciki, kenermek nuggluki, allat-llu takumcukiciki qigcigyugluci, pelleqluki aturat kemgem iqaurtellri.
JUD.1.24	Wani-wa elliinun nayumiqayugngastevcen̄un, carr'unaci-llu tunyugngaluci ucurnarqucian ciuqerranun angnirpagluci. 
JUD.1.25	Elliinun kiimi Agayutngulriamun, Anirturtemten̄un, Atanemteggun Jesus Christ-akun, pikevkararkaugut ucurnarqun, takarnarqun, angayuqauvik, piyunarquciq-llu akwanek, watua-llu maa-i, akwanun-llu. Amen.
REV.1.1	Jesus Christ-am nallunaillra, Agayutmek cikiumallermek, pistainun nasvaasqelluki tekitarkat an'gilamikun ullagtelluku pisten̄i John-aaq, 
REV.1.2	taum nallunairaa Agayutem qaneryaraa, Jesus Christ-am-llu nallunairutii, tangellni-llu tamalkuan. 
REV.1.3	Atawaqertuq naaqilria yuut ciuqerratni tekitarkam qaneryarartainek, atawaqertut-llu niitellriit aturluki-llu igausngalriit tuani: pillerkaq canimellian.
REV.1.4	John-aam igautii agayuvignun Asia-melngurnun malrunlegnun: Naklekutmek uitanqegcitmek-llu pisqumaaci elliin piulriim, pillrem-llu, piugarkam-llu, malrunlegen-llu Anerneret aqumllertaan ciuqerranelnguut, 
REV.1.5	Jesus Christ-am-llu piciulriim nallunairturilriim, tuqumalriit-llu yuurteqarraartiita, atanirturtiita-llu nunam atanrin.
REV.1.5	Taumun kenkestemten̄un assiilngumten̄ek-llu angicestemten̄un aumikun, 
REV.1.6	atanrurrluta, agayulirten͞gurrluta-llu Agayutmun Ataminun; Elliinun piuli ucurnaq piyunarquciq-llu akwarpak akwanun. Amen. 
REV.1.7	Tangerrluku, tekiciiquq amirlutgun, tamarmeng-llu iingita tangerciqaat, tamarmeng kapestellrin, nunam-llu naumallgutkelriartai tamarmeng neplirciqut ellii pitekluku. Tuaten pili, Amen.
REV.1.8	“Wiinga Ayagneqarraarutnguunga Nangnerulua-llu,” qanertuq Ataneq Agayun, piulria, pilleq-llu, piugarkaq-llu, Caprilnguq.
REV.1.9	Wii, John-aaq, anelgutsi Jesus-aakun pillgutsi nanikuallemteggun, Angayuqauvingqellemteggun ilalciucimteggun-llu, qikertami uitallruunga Patmos-aamek aterpagcimalriami, Agayutem qaneryaraa pitekluku, Jesus-aam-llu nallunairutii pitekluku. 
REV.1.10	Anernermetellruunga Atanrem Erenrani, tunumnek-llu niitua erinamek qastuluni cupu'uryaratun. 
REV.1.11	Qanerluni, “Tangelten kalikamun igauskiki, ayagtelluki-llu agayuvignun malrunlegnun: Ephesus-aamun, Smyrna-mun, Pergamum-aamun, Thyatira-mun, Sardis-aamun, Philadelphia-mun Laodicea-mun-llu.”
REV.1.12	Tua-i-llu kingyartua tangerrnaluku erina qalarutesteka, kingyaama-llu tangertua kenurrarvignek malrunlegnek suulutaanek; 
REV.1.13	kenurrarviit-llu qukaatni tangertua Yuum Qetunraatun ayuqelriamek, aturiumaluni akurtulriamek naqugngaluni-llu suulutaamek qukamikun. 
REV.1.14	Qamiqurra nuyai-llu qatertaluteng qusngim melqurratun, qanikcartun-llu; iik-llu ciqinqaumalutek kenertun. 
REV.1.15	It'gai-llu punernertun qevlercaumalriatun, kenerkun urugcimallertun, erinii-llu ayuqluni meruugaat nepaicetun. 
REV.1.16	Tallirpilirnemini tegumiangqertuq agyanek malrunlegnek, qanminek-llu anciuq nuussirpagmek atunem kegginalegmek, kegginaa-llu ayuqluni akertetun akervalriatun.
REV.1.17	Tangrramku, it'gain ciuqerratnun palurtua tuqumalriatun. Tau͡gaam tallirpilirneminek pategvikaanga qanerluni, “Alingevkenak, wii Ayagneruunga Iquulua-llu. 
REV.1.18	Unguvalriarulua-llu; tuqullruunga, tangerrluku-llu unguvaunga nangyuilngurmun, avaliqanka-llu tuqum kelucairissuutai, Anerneret-llu uitaviata. 
REV.1.19	Igauski tangelten, maa-i etellriit cali-llu piugarkat mat'um kinguani. 
REV.1.20	Ukut nallunarqellriit malrunelgen agyat unatemni tallirpilirnemni tangelten, malrunelgen-llu kenurrarviit suulutaat piluki, ukut malrunelgen agyat an'gilaqait malrunelgen agayuviit, taukut-llu malrunelgen kenurrarviit taukuugut agayuviit malrunelgen.”
REV.2.1	“Agayuviim an'gilaanun Ephesus-aami igaa, ‘Wani-wa tallirpilirnemni agyanek malrunlegnek tegumialgem qaneryarai, kenurrarviit-llu suulutaat akuliitni pektellriim.
REV.2.2	“‘Nallunritanka caliaten, cakviullren-llu, ilalciullren-llu, avirakilaucin-llu assiilngurnek yugnek, yuvrillruavki-llu apostle-aanek ellmeggnek aterpagcimalriit, tau͡gaam piciuvkenateng, iqlungauciat-llu elpekumaluku. 
REV.2.3	Ilalciucirci nallunritaqa, cakviurucirci-llu atqa pitekluku, taqsuquavkenaci-llu. 
REV.2.4	Mat'umek tau͡gaam pitengqertua elpecen̄un, kenkillerci ciuqliq pegcavciu. 
REV.2.5	Taumek neq'akiciu ayuqucillerci avtellerci, umyualinqiggluci piqarraami calialci caliaqluki. Pinrilkuvci, ullagciqamci kenurrarvigci-llu au͡g'arciqaqa eniinek, umyualinqigtenrilkuvci. 
REV.2.6	Tau͡gaam, Nicolaitans-aam ayuqucirtuutainek uumikillerpeciuggun elluarrluci piuci, wii-llu uumikngamki. 
REV.2.7	Ciutengqellriim niilliki Anernerem qanellri agayuvignun. Cirlakilria nerevkarciqaqa unguvam napaanek Agayutem Paradise-aanelngurmek.
REV.2.8	“Agayuviim-llu an'gilaanun Smyrna-mi igaa: ‘Wani-wa Ciuqliulriim Nangneqliulriim-llu qaneryarai, tuqullrem unguillrem-llu.
REV.2.9	“‘Nallunritaqa nanikuallerci arrsaucirci-llu (amta-llu tukuuluci) piciliutekillrat-llu Jews-aarunilriit Jews-aarunrilnger'meng, tau͡gaam Satan-aamun elitnaurviuluteng. 
REV.2.10	Alikenriciu nangcimallerkarci. Tangerrluku, ilaci tuunrangayiim itercetqatarai naspaamasqelluci, ernerni-llu qulni nanikuavkaumaciquci. Tuqullerkamun pektayiilkici, unguvam-llu nasqerrutiinek cikirciqamci. 
REV.2.11	Ciutengqellriim, niilliki Anernerem qanellri agayuvignun. Cirlakilria agtuumangaituq tuqum aipaakun.
REV.2.12	“Agayuviim-llu an'gilaanun Pergamos-aami igaa: ‘Wani-wa atunem kegginalegmek nuussirpangqellriim qaneryarai.
REV.2.13	“‘Uitavigci nallunritaqa, Satan-aam atanruviani. Atqa tegumiaqan, ukveqelqa-llu mecirautekenritan, tuaten-llu Antipas-aam nallunairtem̄a nalliini, maligtaqustem̄a akunlevcen̄i, tuqutaullrulriim Satan-aam uitaviani. 
REV.2.14	Tau͡gaam carrarmek pitengqertua elpecen̄un; ilangqerravci Balaam-aam ayuqucirtuutainun maligtaquilrianek, taum ayuqucirtullrukii Balak Israel-aam yuin paallautekaatnek, agayutnguanun tunumalrianek neresqelluki akusrarutekevkarluki-llu. 
REV.2.15	Tuaten elpeci-llu Nicolaitans-aam ayuqucirtuutain ciumurutestainek ilangqertuci: 
REV.2.16	Taumek umyualinqigci, pinrilkuvci, tamaa ullagciqamci callugyarturluki qanma nuussiakun. 
REV.2.17	Ciutengqellriim niilliki Anernerem qanellri agayuvignun. Cirlakilria cikirciqaqa kelipayagarnek iirumalrianek manna-mek, teggalqumek-llu qatellriamek, igarcirluku atermek nutaramek, yuum nallukiinek, ciuniurtiin kiimi.
REV.2.18	“Agayuviim-llu an'gilaanun Thyatira-mi igaa, ‘Wani-wa Agayutem Qetunraan qaneryarai, kenrem ciqinqallratun iingqellriim, it'garluni-llu punernertun qevlercaumalriatun.
REV.2.19	“‘Nallunritanka caliaten, kenkicin-llu, ukveren-llu, kevgiullren-llu, ilalciucin-llu, kinguqliit-llu caliaten ciuqlirni amllenruata. 
REV.2.20	Tau͡gaam mat'umek pitengqertua elpenun: avirakenrilavciu tauna arnaq Jezebel prophet-aarungualria, amta-llu pistenka ayuqucirturluki iqluurluki akusrarutekevkarluki, agayutnguanun-llu tunumalrianek nerevkarluki. 
REV.2.21	Umyualinqigtellerkiurumayaaqaqa, tau͡gaam umyualinqiggngaitelliniuq caruyallerminek. 
REV.2.22	Tangerrluku, apqucilirciqaqa, akusrarutekestai-llu nanikuavkarciqanka umyualinqigtenrilkata assiilngirvikellranek. 
REV.2.23	Irniari-llu tuquvkarciqanka. Tamarmeng-llu agayuviit nallunrirciqaat yuvrirten͞guciqa umyuanek ircaqunek-llu, cikirciqamci-llu kina imna caliara cuqluku. 
REV.2.24	Tau͡gaam Thyatira-mi ilavcen̄un, tamatum ayuqucirtuutem ciumurucestekenrilkainun, yuut ilait apqiitnek tuunrangayiim nallunarqelriartainek ayuqucingeksailngurnun, elpecen̄un qanertua allamek atminritamci. 
REV.2.25	Tau͡gaam pik'ngarci tegumiaqekiciu, tekitellerkama engeliinun. 
REV.2.26	Cirlakilria caliama-llu ciumurucestii iquklitlerkamun, cikirciqaqa piyunarqucimek atanruvilegnun, 
REV.2.27	atanirarkaugai-llu ayarukun cavigkun, tuarpiaq egatet qikut kaugtuarluki ciqumtelarait, tuaten wangtun piyunarqucimek akurtullrucimtun Atamnek. 
REV.2.28	Cikirciqaqa-llu unuakum agyartaanek. 
REV.2.29	Ciutengqellriim niilliki Anernerem qanellri agayuvignun.
REV.3.1	“Agayuviim-llu an'gilaanun Sardis-aami igaa, ‘Wani-wa qaneryarai tegumiangqellriim Agayutem Anernerinek malrunlegnek, agyanek-llu malrunlegnek.
REV.3.1	“‘Nallunritanka caliaten; unguvalriamek aprumauten, amta-llu tuqumaluten. 
REV.3.2	Tupii, piniriluki-llu uitauralriit tuquniaralriit, cuqtaallemni caliaten elluanrilata Agayutma takuani. 
REV.3.3	Taumek neq'akiu akurtullren niitellren-llu: tamana atuqiu umyualinqiggluten-llu. Tupanrilkuvet, teglengalriatun tekiciiqua, nalluciqan-llu sass'aq tekitellerkaqa elpenun. 
REV.3.4	Tau͡gaam cali ilangqerrsaaquci amllenrilngurnek Sardis-aami, aturameggnek menuurciksailngurnek; taukut qatellrianek aturluteng pektellgutekciqaatnga, ellualriaruameng. 
REV.3.5	Cirlakilria tuaten aturiumaarkauguq qatellrianek, perrirngaitaqa-llu atra unguvam kalikartaanek; apervikuatekciqaqa-llu atra Atama ciuqerrani an'gilain-llu ciuqerratni. 
REV.3.6	Ciutengqellriim niilliki Anernerem qanellri agayuvignun.
REV.3.7	“Agayuviim-llu an'gilaanun Philadelphia-mi igaa: ‘Wani-wa Ellualriim qaneryarai, piciulriim, David-aam kelucairissuutiinek avalingqellriim, ikircilriami yuum patungailkiinek, patuilriami-llu yuum ikirrngailkiinek.
REV.3.8	“‘Nallunritanka caliaten. Tangerrluku, elkarciunga ciuqerpeni amigmek ikingqalriamek, yuum palutesciigalkiinek; nallunritamken amllermek piningqenrilucin, tau͡gaam qanelqa aturan, atqa-llu mecirautekevkenaku. 
REV.3.9	Tangerrluku-llu, Satan-aamun quyurciviurciiqanka, taukut Jews-aarunrilnger'meng Jews-aarunilriit iqluluteng, tangerrluku, taivkarciqanka, ciktaartelluki-llu ciuqerpecen̄un, nallunrirtelluki-llu elpecen̄ek kenkicimnek. 
REV.3.10	Ilalciusqutka atuavciu, wii-llu qimausngaciqamci sass'amek nanikuallerkamek, nunam qainganelngurnun tut'arkamek, naspaanaluki nunam qainganelnguut. 
REV.3.11	Tekitellerkaqa ukaqsigiuq; taumek ukverci tegumiaqiciu, teguimanritnaurtuci nasqerrutevcen̄ek. 
REV.3.12	Cirlakilria naparyiuciiqaqa Agayutma agayuvianun; tuaken-llu anngaituq, igauciiqaqa-llu elliinun Agayutem atra, Agayutem-llu nuniin atra Jerusalem-aaq nutaraq, Agayutmek atrararkaq qilagmek, wii-llu atqa nutaraq. 
REV.3.13	Ciutengqellriim niilliki Anernerem qanellri agayuvignun.
REV.3.14	“Agayuviim-llu an'gilaanun Laodicea-mi igaa: ‘Wani-wa Amen-aam qaneryarai, nallunairilriim piciulriim, Agayutem-llu piurtellrin ayagnerata.
REV.3.15	“‘Nallunritanka caliaten; kumlatenrilavci uuqnarqevkenaci-llu. Assinruyartuq aipaagnek kumlaskuvci wall'u uuqnaqluci. 
REV.3.16	Taumek patessngiivci kumlatevkenaci uuqnarqevkenaci-llu qeciuciiqamci. 
REV.3.17	Qanravet, (waten) tukuugua nuuqitenritua, camek-llu piyuumirpek'nii: takumcunarqucirci nalluluku, naklegnarqucirci-llu, arrsaucirci, cikmiumacirci, matangqacirci-llu. 
REV.3.18	Taumek alerqurnaamken suulutaamek kiputesqelluten wangnek kenerkun menuircaumalriamek, tukuunaurtuten, qatellrianek-llu aturanek at'arkarpenek matangqallren kasngunarqelria alaitesqevkenaku, mingugmek-llu iigpet minguutekaagnek, tangerrnaurtuten-llu. 
REV.3.19	Kenkekenka inerqularanka anucimirqecetaarluki-llu, taumek tengrukina umyualinqiggluten-llu. 
REV.3.20	Tangerrluku, amigmi nangengqaunga tukriarlua-llu; yuum erinaka niiskuniu ikirullua-llu, itervikciqaqa nerellgutekluku-llu, elliin-llu wiinga. 
REV.3.21	Cirlakilria aqumevkarciqaqa canimni angayuqauvima aqumllertaani, cirlakillrucimtun aqumlua-llu Atama caniani angayuqauvian aqumllertaani. 
REV.3.22	Ciutengqellriim niilliki Anernerem qanellri agayuvignun.’”
REV.4.1	Tamatum kinguani, ciugtua, tangerrluku-llu amik ikingqalria! Niiteqarraalqa-llu erina cupu'uryaratun ayuqluni, qanrutestelqa qanertuq, “Mayurluten, nasviciiqamken mat'um kinguani tut'arkanek.” 
REV.4.2	Egmian-llu Anernermetua, tangerrluku-llu, atanruviim aqumllertaa qilagmi, aqumgalriartarluni qainga! 
REV.4.3	Tuani-llu aqumgalria ayuquq teggalqutun akitulriatun jasper-aatun, aqumllertaan-llu avatiini agluryartarluni ayuqluni teggalqutun emerald-aatun. 
REV.4.4	Angayuqauviim aqumllertaan avatiini aqumllertangqertuq cali yuinaq cetamanek cipluku, taukuni aqumgaut ciulirneret yuinaq cetamanek cipluku, qatellrianek aturluteng, nasqerruterluteng-llu suulutaanek. 
REV.4.5	Angayuqauviim aqumllertaanek tanqigpalla'artelartuq, erinatangaqluni kalliraqluni-llu, aqumllertaan-llu ciuqerrani kenurrat kumaut malrunelgen, wani-wa Agayutem Anerneri malrunelgen. 
REV.4.6	Aqumllertaan-llu ciuqerrani tuarpiaq mer'ucetangqertuq ecuitqapigtellriatun cikunguatun.
REV.4.6	Aqumllertaan-llu avatiini kassutmun cetaman unguvalriit, iingqerrluteng atunem manumegteggun tunumegteggun-llu: 
REV.4.7	ciuqliat lion-aatun ayuqluni, tunglia-llu kuluvagtun, pingayuat-llu kegginarluni yinrarmek, cetamiit-llu yaqulegpagtun ayuqluni. 
REV.4.8	Tamarmeng-llu taukut cetaman unguvalriit, arvinlegnek yaqurluteng, iingqertut atunem elatmun ilutmun-llu, nanrarturallrat-llu taqsuunani ernerni unugni-llu, “Tanqilria, Tanqilria, Tanqilria, Ataneq Agayun Caprilnguq, nutem etellria, maa-i-llu piuluni, eterrlainararkauluni-llu!” 
REV.4.9	Unguvalriit-llu taukut nanrarqata, qigcikluku quyavikluku-llu aqumllermi aqumgalria, akwarpak piulria, 
REV.4.10	ukut-llu ciulirneret yuinaq cetamanek cipluku palurtelartut aqumllermi aqumgalriim ciuqerranun, ciktaarvikluku-llu akwarpak piulria; nasqerruteteng-llu eggluki aqumllerem ciuqerranun, aturluteng-llu, 
REV.4.11	“Elpet Atanerput Agayutvut, akurtuyunarquten ucurnamek, qigcikutmek, pinirpagmek-llu, piliaqngavki cat tamalkuita, pisqutevgun-llu piugut piliaqumaluteng-llu.”
REV.5.1	Aqumllermi-llu aqumgalriim tallirpilirnerani unatain tangertua kalikanek imegyaranek igaumaluteng ilulirnemegteggun tunumegteggun-llu, takarnarqutnek nepesvikumaluteng malrunlegnek. 
REV.5.2	Tangertua-llu an'gilamek pinilriamek qastuluni qanerluni, “Kina callarciyunarqeciqa kalikanek imegyaranek, takarnarqutait-llu navgurluki?” 
REV.5.3	Yugtangenrituq qilagmi nunami-llu, nunam-llu aciani kalikanek imegyaranek callarciyugngalriamek yuvrirluki-llu, 
REV.5.4	taumek qiallruunga cakneq, yugtangenrilan kalikanek imegyaranek callarciyugngalriamek yuvrirluki-llu. 
REV.5.5	Ciulirneret-llu iliita qanrutaanga, “Qiavkenak; tangerrluku, Judah-m kinguvrin yugtutuliat, David-aam kinguvra, cirlakillruuq, taumek callarcugngai kalikat imegyarat takarnarqutait-llu malrunelgen.”
REV.5.6	Qukaatni-llu aqumllerem unguvalriit-llu cetaman ciulirneret-llu akuliitni, tangertua Qusngiyagarmek nangerngalriamek, tuarpiaq tuqucimallruluni, cirunerluni malrunlegnek, iingqerrluni-llu malrunlegnek, wani-wa taukut Agayutem Anerneri malrunelgen nunamun tamiinun ayagcecimalriit. 
REV.5.7	Ullagaa-llu aqumllermi aqumgalria, tallirpilirnernek-llu unatainek kalikaat imegyarat tegui. 
REV.5.8	Kalikat-llu teguaki, taukut cetaman unguvalriit, taukut-llu ciulirneret yuinaq cetamanek cipingalriit, Qusngiyagaam ciuqerranun palurtut, tamarmeng aturcetaanek tegumiarluteng, aruvagvignek-llu suulutaanek aruvagkanek imarluteng, wani-wa ellualriit piicautaitnek. 
REV.5.9	Nutaramek-llu yuarutmek aturtut, qanerluteng, “Elpet teguyunarqan kalikaq imegyaraq takarnarqutai-llu callarrluki, tuqucimallruavet, augpegun-llu yuut akiliucavki Agayutmun naumallgutkelrianek tamaitnek qaneryarallgutkenrilngurnek atanruvingqellgutkenrilngurnek-llu. 
REV.5.10	Atanruviurtaten-llu Agayutmun agayulirten͞gurrluki-llu, atanruciqut-llu nunam qaingani.” 
REV.5.11	Tua-i-llu kiartua, aqumllerem-llu avatiini unguvalriit ciulirneret-llu avatiitni, niitua an'gilarugaat nepiitnek naaquciilnguut tiissitsaarugaat, 
REV.5.12	qastuluteng qanerluteng, “Qusngiyagaq tuqucimalleq cikiumayunarquq pinimek, tukuutnek, umyuartumek, artuqaitmek, takarnarqutmek, ucurnarqutmek-llu, atawaqaasqutmek-llu!” 
REV.5.13	Niitanka-llu tamalkuita unguvangqellriit qilagmi, nunam-llu qaingani, nunam-llu aciani, imarpigmi-llu, tamatumelnguut-llu tamalkuita, qanertelluki, “Aqumllermi aqumgalriamun, Qusngiyagarmun-llu pikevkararkaugut atawaqaasqun, takarnarqun-llu, ucurnarqun-llu, pinirpak-llu, akwarpak akwanun!” 
REV.5.14	Taukut-llu cetaman unguvalriit qanertut, “Amen!” Ciulirneret-llu taukut palurtut ciuqerranun agayuluteng-llu.
REV.6.1	Qusngiyagaq tangellruaqa takarnarqutet malrunelgen iliitnek callarcillrani, taukut-llu unguvalriit cetaman iliit niitellruaqa qastuluni qanellrani, kallilriatun, “Tailuten!” 
REV.6.2	Tangerrluku-llu, tangertua horse-aamek qatellriamek, ugingavikestii-llu urluvengqertuq; nasqerrutmek-llu cikiumauq, ayiimi-llu cirlakiuq cirliqerkauvkenani.
REV.6.3	Takarnarqutem-llu aipaa callarcaku, unguvalriim aipaa niitellruaqa qanerluni, “Tailuten!” 
REV.6.4	Horse-aaq-llu alla an'uq, kavircen̄ani; ugingavikestii-llu cikiumauq piyunarqucimek nepaitnaq au͡gaasgelluku nunam qainganek, yuut ellaitnek tuqurqutarkaurtelluki, nuussirpagmek-llu cikiumauq.
REV.6.5	Pingayuak-llu takarnarqun callarcaku, pingayuak cali unguvalria niitellruaqa qanerluni, “Tailuten tangerrsarturru!” Tangrraqa-llu, tangerrluku-llu horse-aaq tungulria, ugingavikestii-llu uspernek tegumiangqertuq. 
REV.6.6	Erinaungalngurmek-llu niitua taukut unguvalriit cetaman akuliitnek qanelriamek, “Mukaarkat uspeq atauciq tamalkutun, suuparkat-llu usperet pingayun tamalkutun; tau͡gaam agturyaqunaku uquq wine-aq-llu.”
REV.6.7	Cetamiit-llu takarnarqun callarcaku, taukut unguvalriit cetamiit niitaqa qanertelluku, “Tailuten!” 
REV.6.8	Tangerrluku-llu, tangellruaqa horse-aaq qakilria, ugingavikestii-llu Tuqumek atengqertuq, maligluni-llu Tuqumalriit Utaqalgirviatnek; piyunarqucimek-llu cikiumauq nunam avgan avganun, tuqurqisqellukek nuussirpagkun, kaigyarakun, cangerlagkun, nunam-llu ungungssiikun.
REV.6.9	Tallimiit-llu takarnarqun callarcaku, ekuaviim aciani tangertua Agayutem qaneryaraa pitekluku tuqutaullret tarneritnek, nallunairillrat-llu pitekluku. 
REV.6.10	Qayagpagtut-llu qastuluteng qanerluteng, “Quyinrulriami Ataneq, Tanqilria piciulria-llu, qaku-mi akinauruciiqsiu augput nunam yuinun?” 
REV.6.11	Qatellrianek-llu aturanek cikiumaut mernuinerciqaasqelluki-llu, pisten͞gullgutaita anelgutaita-llu naamarillerkaatnun, tuqutaugarkat ellait tuqutaullruciicetun. 
REV.6.12	Arvinelgat-llu takarnarqun callarcaku, tangerrluku, tangrraqa nuna pekterpagluni; akerta-llu tunguriuq missuullertun tungulriatun, iraluq-llu kaviriluni augcetun. 
REV.6.13	Qiliim-llu agyai igtut nunamun, tuarpiaq atsangqetulim napam atsaminek igcilauciatun anuqem arulataqani uksumi. 
REV.6.14	Qilak-llu catairtuq tuarpiaq imegluni kalikatun imegyaratun, ingrit-llu tamarmeng qikertaat-llu enemeggnek nugtarcimaluteng. 
REV.6.15	Nunam-llu atanri, quyilriit-llu yuut, anguyagtet-llu atanrit, tukuulriit-llu, pinilriit-llu, tamarmirrluteng teguat, teguarunrilnguut-llu qerranqunun iirtut teggalqut ingrit-llu akuliitni. 
REV.6.16	Ingrinun teggalqunun-llu qanerluteng, “Iggvikicikut capluta-llu aqumllermi aqumgalriim kegginaanek, Qusngiyagaam-llu eq'uqertiinek! 
REV.6.17	Eq'uqertiik angelria tekican, kina-llu nangerngayunarqeciqa ciuqerrani?”
REV.7.1	Tamatum kinguani tangertua an'gilanek cetamanek nangengqalrianek nunam kangiraini cetamani, taukut tegumiaqait nunam anuqai cetaman, anuqlircetevkenaki, nunamun imarpigmun-llu wall'u napanun. 
REV.7.2	Kinguani cali allamek an'gilamek tangertua calaram tungiinek mayulriamek, Agayutem unguvalriim takarnarqutiinek avalingqerrluni, qastuluni-llu qayagaurai taukut cetaman an'gilat piyunarqucimek cikiumalriit nunamun imarpigmun-llu piunriryugngalukek. 
REV.7.3	Qanerluni, “Agturyaqunaki nuna, imarpik-llu, napat-llu, Agayutem kevgainek takarnarqucirillerkamta engeliinun qauraitgun.” 
REV.7.4+REV.7.5+REV.7.6+REV.7.7+REV.7.8	Takarnarquciumalriit-llu amllertaciat niitaqa 144,000. Israel-aam qetunrain kinguvrin tamaitnek ilangartaarumaluki, Judah-m kinguvri tiissitsaat qulen malrugnek cipluku 12,000, Reuben-aam-llu kinguvri tuaten, Gad-am-llu, Asher-aam-llu, Naphtali-m-llu, Manasseh-m-llu, Simeon-aam-llu, Levi-am-llu, Issachar-am-llu, Zabulun-aam-llu, Joseph-aam-llu, Benjamin-aam-llu.
REV.7.9	Tamatum-llu kinguani kiartua, tangerrluku-llu, yugugaat yuum naaqesciigalkai nunanek tamaitnek, nauvillgutkelrianek-llu tamaitnek, yugnek-llu ilakellrianek tamaitnek, qaneryarallgutkenrilngurnek-llu, aqumllerem ciuqerrani, Qusngiyagaam-llu ciuqerrani nangengqaluteng, qatellrianek aturluteng palm-at avayaitnek tegumiarluteng. 
REV.7.10	Qastuluteng-llu qayagaluteng, “Anirtuun pikak Agayutemta aqumllermi aqumgalriim, Qusngiyagaam-llu!” 
REV.7.11	Tamarmeng-llu an'gilat nangengqaut aqumllerem avatiini, ciulirneret-llu taukut-llu unguvalriit cetaman elatiitni, palurrluteng-llu aqumllerem ciuqerrani Agayun ciktaarvikaat, 
REV.7.12	qanerluteng, “Amen! Agayutemta pikliki, atawaqaasqun, ucurnarqun, umyuartuciq-llu, quyan-llu, takarnarqun-llu, piyunarquciq-llu, piniq-llu, akwarpak akwanun! Amen!”
REV.7.13	Ciulirneret-llu iliita qanrutaanga qanerluni, “Kinkut ukut, qatellrianek aturiumalriit, naken-llu tekitat?” 
REV.7.14	Kiugaqa-llu, “Usuuq, elpet nallunritaten.” Tua-llu qanrutaanga, “Ukut imkuugut nanikuanarqellriarpagmek angtuamek anellret, erurluki-llu aturateng qat'riluki-llu Qusngiyagaam augakun. 
REV.7.15	Taumek Agayutem aqumlleran ciuqerrani uitaut, kevgiuraat-llu ernerni unugni-llu agayuviani. Elliin-llu aqumllermi aqumgalriim murilkeciqai nayuucimikun. 
REV.7.16	Kainqiggngaitut, meqsunqiggngaunateng-llu; akertem puqliin tayasngaitai, cam-llu puqlam agturngaunaki. 
REV.7.17	Qaunqestekciqngatgu Qusngiyagaq aqumllermi uitalria, elliin-llu ciuliqagciiqai mernun unguvamek ulvelrianun; Agayutem-llu aluviit tamalkuita perrirciqai iingitnek.”
REV.8.1	Malrunelgat-llu takarnarqun callarcaku Qusngiyagaam, qilagmi nepaiteqertuq sass'am avekngalkiini. 
REV.8.2	Tuani tangrranka an'gilat malrunelgen Agayutem ciuqerrani nangengqalriit, cupu'uryaranek-llu malrunlegnek cikiumaluteng. 
REV.8.3	Alla-llu cali an'gilaq taiguq ekuaviim-llu caniani nangerrluni aruviarcuutmek tegumiarluni suulutaamek; cikiumauq-llu aruvagkamek amllermek ellualriit piicautait aruviisqelluki ekuavigmi suulutaami, aqumllerem ciuqerrani. 
REV.8.4	Aruvagkam-llu aruvii ellualriit piicautait tapeqluki an'gilam tegumiaranek mayurtuq Agayutmun. 
REV.8.5	Teguluku-llu aruviarcuun an'gilam imiraa kenermek tuaken ekuavigmek nunamun-llu eggluku; kalluk-llu tem'irtuq qastuluni, kenerpallaraaqluni, nuna-llu pekluni.
REV.8.6	An'gilat-llu taukut malrunelgen cupu'uryaranek malrunlegnek tegumialriit uptut cupsuumaluki.
REV.8.7	Ciuqliim an'gilam cupngaku, maliggluku kavcirtuq cikunek kenermek-llu, augmek avulutek, nunamun-llu egcimauk; nunam-llu ilii qupain pingayuat ekuamauq, napat-llu tuanelnguut ekuamaut, can'get-llu cungagpiit ekuamaut.
REV.8.8	An'gilam-llu tunglia cupngan, ingrirpagngalnguq-llu ekualuni imarpigmun egcimauq: imarpiim-llu ilii qupain pingayuak augurtuq; 
REV.8.9	imarpiim-llu ungungssii tamaanelnguut tuquut, angyat-llu tamaanelnguut piunriumaut.
REV.8.10	Pingayuat-llu an'gilaq cupngan, agyarpak ekualria qilagmek igtuq, nunam qupiin pingayuatnun kuignun, ulvelrianun-llu mer'mek. 
REV.8.11	Tauna agyaq atengqertuq, “Wormwood.” Tamatum-llu mer'a cungarninariuq, yuut-llu amlleret tamaaken melriit tuquut cungarninarian.
REV.8.12	An'gilat-llu cetamiit cupngan, akertem pingasuirtellrin iliit agtuumauq, iralum-llu pingasuirtellrin iliit, agyat-llu pingasuirtellrata ilait, tanqiata-llu pingasuirtellrin iliit tan'gerimauq; erenrem-llu pingasuirtellrin iliit tanqigisciigatevkaumauq, unuum-llu pingasuirtellrin iliit tuaten.
REV.8.13	Tua-llu kiartua, niillua-llu yaqulegpiim qalriallranek qastuluni pagaani qilagmi tengaullrani, qanerluni, “Nakleng, nakleng, nakleng nunam qaingani uitalriani, allat an'gilat pingayun cupu'uryarat cupkatki!”
REV.9.1	Tallimiit-llu an'gilaq cupngan, tangertua agyamek qilagmek igtellriamek nunamun, ellii-llu cikiumauq petmiim qutailnguum kelucairissuutiinek. 
REV.9.2	Ikircaku-llu petmik qutailnguq, aruvagmek anllugtuq tuarpiaq kaminiarpiim aruvii, ella akerta-llu tan'geriuk petmiim aruvianek. 
REV.9.3	Tua-llu tuaken aruvagmek petgertayulirpiit an'ut nunamun-llu tull'uteng, taukut-llu piyunarqucimek cikiumaut nunam ciissiatun puukatulitun. 
REV.9.4	Qanrucimaut-llu agtuusqevkenaki nunam can'gi, cat-llu naulriit, napat-llu, tau͡gaam tamakut yuut Agayutem takarnarqutiinek piilnguut qauramegteggun. 
REV.9.5	Taukut nangtarkauluki iraluni tallimani, tuqutevkenaki tau͡gaam; nangyutiit-llu puukatulim nangyucillratun ayuquq, yuk puukarqaku. 
REV.9.6	Ernerni-llu taukuni yuut tuqu yuarciqaat nataqevkenaku-llu; tuquyuumiryaaqeciqut, tuqum-llu qimagciqai.
REV.9.7	Tangllermegteggun petgertayulit taukut horse-aatun ayuqut anguyaucaramun upingalriatun; qamiqurritni-llu tuarpiaq nasqerrutet suulutaat; kegginait-llu yuut kegginaicetun ayuqluteng. 
REV.9.8	Arnartarnek-llu nuyarluteng, keggutait-llu lion-aat keggutaicetun ayuqluteng. 
REV.9.9	Qeltengqertut-llu tuarpiaq cavigpiit qat'gailitat, yaqruita-llu culu'ugtellrat tuarpiaq ekumassuuterugaat akalrialget horse-aatgun anguyaucartulriit. 
REV.9.10	Taukut-llu pamyungqertut puukatulitun, cukiterluteng, pamyumegteggun-llu piyunarqucingqertut yuut nangtesqelluki tallimani iraluni. 
REV.9.11	Ataniumastengqertut-llu petmiim qutailnguum an'gilaanek; tauna Hebrews-aacetun atengqertuq Abaddon, Greek-aacetun-llu aprumaluni Apollyon, “Piunrirista.”
REV.9.12	Wani-wa nanikuanaq ciuqliq pellugtuq, tangerrluku, malruk allak cali tut'arkauguk.
REV.9.13	Arvinelgat-llu an'gilaq cupngan, erinamek niitua ekuaviim tegumiaqessuutainek cetamanek, Agayutem ciuqerranelngurnek. 
REV.9.14	Qanrulluku an'gilaq arvinelgat cupu'uryaramek tegumialria, “Angiski cetaman an'gilat qillerqumalriit Kuigpagmi Euphrates-aami.” 
REV.9.15	Taukut-llu an'gilat cetaman upingalriit angicimaut, upingaluteng sass'amun, ernermun-llu, iralumun-llu, allrakumun-llu, tuqutarkauluki yuut, nunam qupiin pingayuata yui. 
REV.9.16	Taukut horse-aatgun anguyagtet amllertaut yuinaq tiissitsaat naaqutkenqiggluki qula tiissitsaarqunek: niitellruaqa amllertaciat 200,000,000. 
REV.9.17	Nasvicimallemni horse-aat tangellrenka waten ayuqut: Ugingavikestait qat'gailitangqertut kavircen̄ateng kenertun, qesurcen̄ateng-llu, yellow-aaruluteng-llu quluuratun, horse-aat-llu lion-aartarngalngurnek qamiqurluteng, qanmeggnek-llu kenermek, aruvagmek-llu, quluurmek-llu anllugtut. 
REV.9.18	Makutgun nangteqnarqelriatgun pingayutgun nunam qupain pingayuata yui tuqucimaut kenerkun, aruvagkun-llu, quluurakun-llu taukut qanritnek anelriatgun. 
REV.9.19	Wani-wa taukut horse-aat piningqerrameng qanmegteggun pamyumegteggun-llu; pamyuit ayuqut ciissirpagtun, qamiqurluteng, tamakutgun-llu kilirturilartut.
REV.9.20	Ilait-llu yuut tuqucimanritellriit tamakutgun, nangteqnarqelriatgun umyuarnayagucinritut caliameggnek atullermeggnek, pegcivkenateng-llu agayuyarameggnek anernerrlugnun, agayutnguanun-llu suulutaanun, akingalngurnun, punernernun, teggalqunun, muragnun-llu, wani-wa tangerciigalngurnun, niitesciigalngurnun pektesciigalngurnun-llu. 
REV.9.21	Umyuarnayagucivkenateng-llu tuqucillermeggnek, tuunrilallermeggnek, akusrarutekillermeggnek, teglellermeggnek-llu.
REV.10.1	Allamek cali artuqailngurmek an'gilamek tangertua qilagmek atrarluni, amirlumek caqumaluni, qamiqurran-llu quliini agluryartangqertuq, kegginaa-llu akercetun tanqigtauq, iruk-llu tuarpiaq napalriik kenrek. 
REV.10.2	Kalikacuarnek-llu imegyaranek tegumiangqertuq ikingqaluteng. Tallirpilirnemikun-llu it'gamikun imarpik tull'uku, iqsulirnemikun-llu nuna tull'uku, 
REV.10.3	qastuluni-llu qayagpagtuq, lion-aatun uirrelriatun; qayagpiin-llu malrunelgen kalluut qasiartut. 
REV.10.4	Qasiarcata-llu malrunelgen kalluut, igaqataryaaqua, tau͡gaam pakmaken erinamek niitua qanerluni, “Qemageski malrunelgen kalluut qanellrit, igautevkenaki-llu.” 
REV.10.5	An'gilam-llu tangellma, imarpik nuna-llu tusngaviklukek nangengqalriim, tallirpilirneni tallini qulmun yagtaa. 
REV.10.6	Ukvernarcarvikaa-llu akwanun piulria, qiliim nunam-llu imarpiim-llu piurcestiit tamakunelnguut-llu, qanerluni, “Ak'anurrlingairutuq!” 
REV.10.7	Tau͡gaam taukuni ernerni malrunelgat an'gilaq cupkan, Agayutem nallunarqelriartaa piciurciiqniluku nallunaillruciatun pistem̄inun prophet-aanun-llu.
REV.10.8	Qilagmek niitellma erinam pulengllua qanrutaanga, qanerluni, “Ayagluten teguyarturru kalikaq imegyaraq ikingqalria an'gilam unatainek, imarpigmi nunami-llu nangengqalriim.” 
REV.10.9	Tua-i-llu ullagaqa an'gilaq qanrulluku taitesqelluki kalikacuaraat imegyarat; qanrutaanga-llu, “Teguluki neriki, aqsaqurpeni cungarninarqeciquq, qanerpeni tau͡gaam neqnirqeciquq paatakaatun.” 
REV.10.10	Tua-i-llu tegullruaqa kalikacuar imegyaraq taukut an'gilam unatainek nerluki-llu; qanemni-llu neqnirquq paatakaatun, nerumariamki-llu aqsaqumni aviranarquq. 
REV.10.11	Qanrutaanga cali, “Pulenglluten nallunairikina yugnek ayuqenrilngurnek nunanek-llu amllernek, qaneryarallgutkenrilngurnek-llu, atanernek-llu amllernek.”
REV.11.1	Tua-i-llu cikiraatnga cuqyutmek ayarutun ayuqluni, qanrutaatnga-llu, “Nangerrluten Agayutem agayuvia cuqesgu, ekuavik-llu, tuani-llu agayulriit. 
REV.11.2	Agayuviim tau͡gaam elaqlia cuqtevkenaku; tamana ilakevkenaku, Jews-aarunrilngurnun tunumiin, nunarpak-llu kenciknarqelria tutmarciqaat iraluni yuinaagni malrugni malrugnek cipluku (42). 
REV.11.3	Malruk-llu nallunairturistekak piyunarqucilirciqagka nallunairivkarlukek missuullernek aturiumalukek ernerni tiissitsaaq yuinarnek qulnek pingayumek cipluku (1,260).”
REV.11.4	Waniwauguk malruk napak olive-aanek naugitulik kenurrarviulutek-llu malruk, nunam ataniumastiin ciuqerrani napalriik. 
REV.11.5	Kia-llu picurlakatek qanmegnegun kenermek anllugciiquk piunrirluki inglukestetek; picurlagtiik-llu tuquarkauguq. 
REV.11.6	Piyunarqucingqertuk qilak umgarkauluku, ellallirtessngaunaku ernerni nallunairillermegni, mer'et-llu augurtellerkaatnun piyunarqucingqertuk, nuna-llu agturyugngaluku nanikuatnek piyugaqamek. 
REV.11.7	Nallunairumarikagnek-llu ungungssim, camaken petmigmek qutailngurmek mayulriim, anguyauciiqak cirlaklukek tuqullukek-llu. 
REV.11.8	Temkek-llu nunarpiit tumyaraitni uitaciquk aciruarumalriani Sodom-aamek, Egypt-aamek-llu, Atanrem ussukcausngallran nuniini. 
REV.11.9	Erenret-llu cetamiit avgurtellranun, yuut amlleret nauvillgutkelriit qaneryarallgutkenrilnguut-llu, angayuqauvillgutkenrilnguut-llu tangvagciqagket tungmagcecugpek'nakek-llu. 
REV.11.10	Nunamiungulriit-llu quyatekciqagket nunaniryugluteng cikirtaagulluteng-llu atunem, nangcillruagnek nunam yuinek. 
REV.11.11	Tau͡gaam erenret cetamiit avgurteqerluku, unguvam Anerneran Agayutmek itervikak, nangerrlutek-llu, tangertekek-llu alingem tutai. 
REV.11.12	Erinamek-llu qilagmek niitut qastuluni elkegnun qanelriamek, “Mayurtek maavet!” Inglukestemegnun-llu tangvagtellutek qilagmun mayurtuk amirlukun. 
REV.11.13	Taumi-llu sass'ami nuna pekterpagtuq, nunarpiit-llu qulngurutiit itumuq; yuut-llu tiissitsaat malrunelgen tuqucimaut tuani nunam pektellrani, ilait-llu alingallagtut, ucurnarivkaraat-llu Agayun qilagmelnguq.
REV.11.14	Nanikuatem aipaa pellugtuq; tangerrluku-llu, pingayuak nanikuatekaq canimellirtuq.
REV.11.15	Malrunelgat-llu an'gilaq cupngan, qilagmek erinatanguq qastuluteng, qanerluteng, “Ellarpiim angayuqauvia Atanemta angayuqauviksagutaa, Christ-aaran-llu, ellii-llu atanruciquq akwarpak akwanun.” 
REV.11.16	Taukut-llu ciulirneret yuinaq cetamanek cipingalriit aqumllermeggni aqumgalriit Agayutem ciuqerranun palurtut Agayun ciktaarvikluku. 
REV.11.17	Qanerluteng-llu, “Quyavikamteggen, Ataneq Agayun Caprilnguq, piulriami nutem-llu piullermi! Piunarqucin angelria teguavgu atanirturiluten-llu! 
REV.11.18	Angayuqauvillgutkenrilnguut-llu neplirtut, tau͡gaam eq'uqerten tekituq, tuqumalriit-llu qanercetaarumallerkaat, pistevvet-llu nunuliumallerkaat, prophet-aat ellualriit-llu, aterpet-llu qigcikestain angenge'rmeng mik'ngermeng, piunrillerkaat-llu nunam piunriristain.” 
REV.11.19	Tua-i-llu Agayutem enii qilagmi ikircan, Akquyutiin Assigtaa Ark tangrruuguq agayuviim iluani; kenerpalla'artuq-llu, tem'irterpagluni-llu, kalluk-llu qasiarrluni, nuna-llu pekluni, kavcirluni-llu cikunek.
REV.12.1	Tua-llu nallunailkutarpak alairtuq qilagmi, arnauluni aturiumaluni akertem̄ek, iraluq-llu tusngavikluku, nasqerruciumaluni-llu agyalegmek qula malrugnek cipluku. 
REV.12.2	Ellii-llu qingangqertuq, teggiurciami-llu nepliaguq nangtequtni pellugyuumirluku. 
REV.12.3	Tuamta-llu alla nallunailkutarpak cali alairtuq qilagmi; tangerrluku, ciissirpak kavirliq, malrunlegnek qamiqurluni, cirunerluni-llu qulnek nasqerruterluni-llu malrunlegnek qamiqumini. 
REV.12.4	Agyat-llu pingasuirrluteng avgumallrat pingayuat pamyuminek sagulluki nunamun igcetai. Ciissirpak-llu arnam irniqatalriim ciuqerrani nangengqauq, aneskaku irniara nernaluku. 
REV.12.5	Irniuq-llu angutmek, nunat tamarmeng atanerkaatnek ayarukun cavigkun; tau͡gaam mikelnguq tauna tegumallruuq pakmavet Agayutmun aqumllertaanun-llu. 
REV.12.6	Arnaq-llu qimagtuq yuilqumun, nunakaminun Agayutem uptellranun, aulukumallerkaminun ernerni tiissitsaaq yuinarnek qulnek pingayunek cipluki (1,260).
REV.12.7	Tua-i-llu anguyautellriartanguq qilagmi, Michael-aaq an'gilani-llu anguyautut ciissirpagmun; ciissirpak-llu an'gilani-llu ingluliurait. 
REV.12.8	Tau͡gaam cirlakumaut nunakairulluteng-llu qilagmi. 
REV.12.9	Ciissirpak-llu iivkaumauq, tauna akwanek piulria ciissirpak, Tuunrangayagmek aprumalria Satan-aamek-llu, ellarpiim iqlungalriartaanek, tauna nunamun igcecimauq, an'gilai-llu tapeqluki. 
REV.12.10	Erinamek-llu niitua qilagmek qastuluni, qanelriamek, “Nutaan Agayutem anirtuutii, pinia-llu, angayuqauvia-llu tekitut Christ-aaran-llu piunarqucia, wani-wa anelgutemta picetaartiit iivkaumauq, picetaarutestek'lallrat Agayutem ciuqerrani erenret tamaitni unugtuumaita-llu. 
REV.12.11	Ellaita-llu cirlakaat Qusngiyagaam augakun nallunairillermegteggun-llu, unguvaseng arcaqakenrilamegteggu tuqutaunge'rmeng-llu. 
REV.12.12	Taumek nunaniryua, qilaak, qilagmelngurni-llu! Tau͡gaam nakleng nuna imarpik-llu, tuunrangayiim atrarvikngatek eq'uqerterpagluni, pillerkami canimelliucia nallunrilamiu!”
REV.12.13	Iivkaumacini-llu nunamun ciissirpiim elpekngamiu, arnaq pitaqengnaqaa mikelnguum angutem antestii. 
REV.12.14	Tau͡gaam tauna arnaq yaqulegpiim yaqugkenek cikiumauq ciissirpagmek qimaasqelluku yuilqumun, aulukumallerkaanun allrakuni cetamiit avegluku. 
REV.12.15	Tua-i-llu ciissirpak qanmikun mer'mek kuigtun anciuq arnam kingunrakun, merkun sagutnaluku. 
REV.12.16	Tau͡gaam nunam ikayuraa arnaq, qaneni ikirrluku igluku-llu kuik ciissirpiim qanmikun antellra. 
REV.12.17	Tua-i-llu ciissirpiim arnaq qenqerrutaa, ayagluni-llu anguyaucarturluki irniari, Agayutem alerquutain aturtait, Jesus-aam-llu nallunairtai. 
REV.12.18	Ellii-llu imarpiim qau͡gyain qaingani nangengqauq.
REV.13.1	Tua-i-llu cali tangertua ungungssilkugmek imarpigmek nugelriamek, qulnek cirunerluni malrunlegnek-llu qamiqurluni, cirunemikun-llu qulnek nasqerruterluni, qamiquini-llu igartarluni aternek piciliutnek. 
REV.13.2	Tangelqa-llu ungungssilkuk kuskarngatellruuq, taqukinrarnek it'garluni, qanra-llu lion-aam qanratun ayuqluni. Tauna ciissirpiim piniminek cikiraa atanruviminek-llu, piunarqucimek-llu angelriamek. 
REV.13.3	Qamiqurrin iliit kilirpaumallrunganani, tau͡gaam mamumaluni, nunam-llu ungungssilkuk maligtaa irr'ikluku. 
REV.13.4	Yuut-llu ciissirpak ciktaarvikaat, tua-i piunarquciminek cikillruaku ungungssilkuk. Ungungssilkuk-llu ciktaarvikaat, qanerluteng, “Kina ungungssilkugtun pitaa, kia-llu ingluliryugngaagu?”
REV.13.5	Ungungssilkuk-llu qanermek cikiumauq ellminek ucuryagutekluni piciliutekiluni-llu, piunarquciliumallruuq-llu iraluni yuinaak malruk, malrugnek ciplukek (42). 
REV.13.6	Qaneni-llu aitartaa qalarrluni piciliutnek Agayutmun, atra-llu piciliutekluku, enii-llu, qilagmelnguut-llu. 
REV.13.7	Tuaten-llu piyunarivkaumauq ellualrianun anguyagarkauluni cirlakarkauluki-llu. Piyunarivkaumauq-llu nauvillgutkelrianun tamaitnun, yuullgutkelrianun-llu qaneryarallgutkenrilngurnun-llu angayuqauvignun-llu. 
REV.13.8	Ciktaarvikciqaat-llu nunam yuin tamarmeng, taukut atrit igausngallrunrilnguut piqarraami Qusngiyagaam tuqutaullrem kalikaini unguvatalegni. 
REV.13.9	“Kina imna ciutengqellria niilli! 
REV.13.10	Yuk teguaruarkaukuni, teguaruciquq; nuussirpagkun tuqucilria, tuqucimaarkauguq nuussirpagkun, maa-inguuq ellualriit asvailuciat, ukverata-llu naspaamallerkaat.”
REV.13.11	Tua-llu allamek cali ungungssilkugmek tangertua nunam akuliinek nugelriamek; malrugnek cirunengqerrluni qusngiyagartun, ciissirpagtun-llu qalarrluni. 
REV.13.12	Ciuqliim-llu ungungssilkuum piunarqucia aturluku tamalkuan ciuqerrani, nuna nunam-llu yui ciktaarcetai ciuqliim ungungssilkuum ciuqerrani, qelengllagpalgem qamiqumikun. 
REV.13.13	Irr'inarqelrialiuq, kenermek-llu tuaten igceciaqluni qilagmek nunamun yuut takuatni. 
REV.13.14	Ungungssilkuum-llu ciuqerrani piunarquciliutmikun caliamikun nallunailkutetgun, nunam qainganelnguut iqluurai, qanrulluki yugualisqelluki ungungssilkugmun kiliumallermun nuussirpagkun, tau͡gken unguvaluni. 
REV.13.15	Ungungssilkuum-llu ayuqii yuguaq anerneliryugngaluku, qallacaurcugngaluku tuaten, tuqucugngaluki-llu ungungssilkuum ayuqiin ciktaarvikenritestai. 
REV.13.16	Nallunailkucirluki-llu, unataitgun tallirpilirneritgun wall'u qauraitgun, tamalkuita ayuqmun mikellriit angelriit-llu, tukuulriit arrsaulriit-llu, teguarunrilnguut teguat-llu. 
REV.13.17	Tua-i kina imna ungungssilkuum atranek, wall'u number-aaranek nallunailkuciumanrilnguq kiputarkauvkenani tuneniararkauvkenani-llu. 
REV.13.18	Man'a taringnauyunarquq, taringumalriim elitaqengnaqliu ungungssilkuum number-aara, yuum number-aaqngaku, waten ayuqluni 666.
REV.14.1	Kiarcama-llu, tangerrluku, Zion-aam ingriani Qusngiyagaq nangerngalria, ilaluni yugnek amllertaluteng (144,000) qauramegteggun igaumaluteng elliin atranek, Atiin-llu atranek. 
REV.14.2	Erinamek-llu niitua qilagmek tuarpiaq mer'ugaat nepiit kallirpalriatun-llu: erina-llu niitelqa ayuquq aturcetaat qelutelget nepaicetun. 
REV.14.3	Taukut-llu nutaramek yuarutmek aturtut aqumllerem ciuqerrani, imkut-llu cetaman unguvalriit ciuqerratni, ciulirneret-llu ciuqerratni. Yuarun tamana allam elitesciigataa imkut tau͡gaam (144,000) nunamek anirtuumalriit. 
REV.14.4	Taukut arnatgun menuurceteksailnguugut, arnamun agtuuteksailameng; ellaita-llu Qusngiyagaq maligterrlainaraat ayallra tamalkuan. Ukut yugnek anirtuumaut atsangqerraarutnguluteng Agayutmeggnun, Qusngiyagarmun-llu. 
REV.14.5	Qanritni-llu iqluyarartaituq, tua-i menuilameng.
REV.14.6	Allamek cali an'gilamek tangertua pagaani tengaulriamek, Gospel-aamek nangyuilngurmek qanerkarluni nunamiunun, angayuqauvillgutkenrilngurnun, yugnun-llu tamalkuitnun. 
REV.14.7	Qastuluni-llu qanrutai, “Agayun qigcikiciu ucurnarivkarluku-llu! Cuqcillerkaa tekican. Ciktaarvikiciu-llu qiliim nunam-llu piliaqestii imarpiim-llu, mer'et-llu!”
REV.14.8	Alla cali, an'gilam tunglia, alaillruuq qanerluni, “Iqucimauq, iqucimauq nunarpak Babylon! Piunriumauq nunat tamarmeng merqestiit wine-amek assiilngurkun eguaqurillermikun!”
REV.14.9	Alla cali an'gilaq, pingayuak, kinguagnegun alairtuq qastuluni qanerluni, “Kina imna ungungssilkugmun ciktaaquni tarenraanun-llu ayuqiinun, nallunailkutaanek-llu pingkuni qauramikun wall'u unatmikun, 
REV.14.10	tauna cali mer'arkauguq wine-amek Agayutem eq'uqertiinek, avumanrilngurmek kuvumalriamek eq'uqertiin saskaanun. Cali-llu nangcimaarkauguq kenerkun quluurakun-llu, ciuqerratni tanqilriit an'gilat, Qusngiyagaam-llu ciuqerrani. 
REV.14.11	Nangcimaviata-llu aruvii qulmurciiquq nangyuunani. Mernuinerciutaiciiqut-llu, erenret tamaitni unugtuumaita, taukut ungungssilkuum ciktaarvikestai tarenraan-llu ayuqiin, atranek-llu nallunailkuciumalriit!”
REV.14.12	Tamaaggun ellualriit asvailuciat nasvaumaarkauguq, Agayutem alerquutain aturtait, Jesus-aam-llu ukveqestai.
REV.14.13	Erinamek-llu niitua qilagmek qanerluni, “Makut igauski: Atawaqertut Atanermi tuqulriit wak'nirnek.” “Aa-ang!” qanertuq Anerneq, “caliameggnek mernuinercirniartut, caliarita maligcatki!”
REV.14.14	Kiarcama-llu, tangerrluku, amirluq qatellria, qaingani-llu aqumgalria ayuquq Yuum Qetunraatun, suulutaamek nasqerruterluni qamiqumikun, evegtarcuutmek-llu ipegcetellriamek tegumiarluni.
REV.14.15	Alla cali an'gilaq agayuvigmek anluni, qastuluni qayagauraa amirlumi aqumgalria, “Evegtarcuuten teguluku, kepliarikina, quyurcillerkaq tekican, nunam naucetaari naumariata.” 
REV.14.16	Tua-i-llu amirlumi aqumgalriim evegtarcuutni kalguurutaa nunamun, nunam-llu naucetaari kepurai quyurrluki-llu.
REV.14.17	Cali alla an'gilaq agayuvigmek qilagmelngurmek an'uq, tauna cali evegtarcuutmek ipegcetellriamek tegumiarluni. 
REV.14.18	Alla cali an'gilaq ekuavigmek anluni, piyunarqucingqerrluni kenermun, qastuluni-llu qayagauraa evegtarcuutmek ipegcetellriamek tegumialria, “Evegtarcuuten teguluku, kepurki nunam atsai, wine-at atsait piqainaurcata.” 
REV.14.19	Taum-llu an'gilam evegtarcuutni kalguurutaa nunamun, nunam-llu atsai wine-at quyurrluki, mecuirvigpagmun-llu eggluki, Agayutem eq'uqertiin pianun. 
REV.14.20	Atsat-llu wine-at tutmarcetait nunat elatiitni, mecuat-llu auguluni tamaaken mecuirvigmek an'uq, horse-aat sugg'elitait engelkarrluki et'utariluni, avatmun-llu saggluni yuinaat qulen mile-at engelkarrluki.
REV.15.1	Allamek cali nallunailkutmek qilagmi tangertua, angelriamek iillanarqelriamek; an'gilat malrunelgen nangtequtnek, malrunlegnek tegumiarluteng nangneqliulrianek, wani-wa tamakutgun Agayutem eq'uqertii iquklican.
REV.15.2	Tangertua-llu imarpigngalngurmek cikunguarunganani kenermek avuluni, qaingani-llu nangengqaut, ungungssilkuum tarenraan-llu, atran-llu nallunailkutaan cirlakestai. Agayutem aturcetaarinek tegumiarluteng. 
REV.15.3	Moses-aam-llu, Agayutem kevgaan, yuarucetaanek aturtut, Qusngiyagaam-llu yuarucetaanek, qanerluteng, “Ataneq Agayun Caprilnguq! Caliaten mistuut irr'inaqluteng-llu! Picirkiuteten ellualriaruut piciuluteng-llu, nunam yuin Atanratni! 
REV.15.4	Kia atren qigcikenriciiqau ucurnarivkarluku-llu, Ataneq? Elpet kiivet ellualriaruavet. Nunam yui ullauciiqut ciktaarvikluten-llu, qanercetaaruteten nallunairumiita.”
REV.15.5	Makut-llu kinguatgun kiarcama, tangerrluku-llu, Agayuviim Iluqlia qilagmi ikingqaluni. 
REV.15.6	Tuaken-llu iluqlirmek taukut an'gilat malrunelgen, nangtequtnek malrunlegnek tegumiangqellriit an'ut, aturiumaluteng qatellrianek. Qat'gait-llu naqugngaluteng suulutaanek. 
REV.15.7	Taukut-llu unguvalriit cetaman iliita an'gilat malrunelgen cikirai qantanek malrunlegnek suulutaanek Agayutem akwarpak unguvalriim eq'uqertiinek imalegnek. 
REV.15.8	Agayuvik-llu aruvagmek muirtuq Agayutem ucurnarqutiinek, pinianek-llu, yuum-llu iterciigataa Agayuvik an'gilat malrunelgen nanikuatait malrunlegen pellugnatkaatnun.
REV.16.1	Tua-i-llu erinamek qastulriamek niitua agayuvigmek kingunirluni taukut an'gilat malrunelgen qanrulluki, “Ayagluci nunamun kuvyarturciki qantat malrunelgen Agayutem eq'uqertiinek imalget!”
REV.16.2	Tuaten-llu ciuqliim an'gilam qantani kuvyarturaa nunamun, yuut-llu ungungssilkuum atranek nallunailkuciumalriit, tarenraan-llu ciktaarvikestai, qaimegteggun callarqengut nangteqnarqelrianek tepsarqellrianek.
REV.16.3	An'gilam-llu aipaan qantani imarpigmun kuvaa, augurrluku-llu tuqumalriim augatun ayuqliriluku, imarpigmelnguut-llu tamarmeng unguvalriit nalaut.
REV.16.4	An'gilat-llu pingayuata qantani kuvaa kuignun mer'em-llu ulvelriartainun, taukut-llu augurtut. 
REV.16.5	Mer'em-llu qaunqestii an'gilaq niitaqa qanerluni, “Ataneq Tanqilria piulriami nutem-llu piullruluten, picirkiuteten ellualriaruut. 
REV.16.6	Ellualriit prophet-aat-llu augatnek kuv'illruata, wani-wa augmek mercetaten. Tua-i tuaten pinarqai!” 
REV.16.7	Ekuavigmek-llu qayagalriartanguq, “Ilumun, Ataneq Agayun Caprilnguq, qanercetaaruteten piciugut elluarluteng-llu!”
REV.16.8	An'gilat-llu cetamiita qantani kuvaa akertem̄un, yuut-llu elegcelluki kenerkun. 
REV.16.9	Yuut-llu puqlam angelriim elegcetai, taukut-llu Agayutem atra qanerrluutekaat nangtequatet ataniumastiit, umyualinqigtenritut-llu ucurnarivkarpek'naku-llu.
REV.16.10	An'gilat-llu tallimiita qantani kuvaa ungungssilkuum aqumllertaanun, atanruvia-llu tan'germetuq, yuut-llu alunguteteng keggmarait nangteqem ugaani. 
REV.16.11	Qiliim-llu Agayutii qanerrluutekaat nangtequteteng callarqumalteng-llu pitekluki, umyualinqigtevkenateng-llu caliameggnek.
REV.16.12	An'gilat-llu arvinelgata qantani kuvaa Kuigpagmun Euphrates, mer'a-llu kinerluku, atanret Calaramek taigarkat tumkaatnek upyulluki. 
REV.16.13	Tangertua-llu, ciissirpiim ungungssilkuum-llu, prophet-aaruam-llu qanritnek anelriit pingayun anernerrluut, peleqpel'e'rtun ayuqluteng. 
REV.16.14	Wani-wa taukut anernerrluugut tuunrangayiim pikai, nallunailkuciaqluteng, nunam-llu tamarmi atanrinun ullaulluteng, quyurciiqait anguyaucarturtelluki Agayutem Caprilnguum ernerkaani angelriami. 
REV.16.15	“Tangerrluku, tekiciiqua teglegyulriatun! Atawaqertuq tupaumalria, aturiumaluni matangqanritnaurtuq, nasvaumanritnaurtuq-llu kiaresngiatellerkaminek!” 
REV.16.16	Quyurtait-llu nunamun Hebrews-aacetun aterpagcimalriamun Armageddon.
REV.16.17	An'gilat malrunelgata qantani kuvaa ellamun, angayuqauviim-llu aqumllertaanek agayuviim iluanek, erinatanguq qastuluni qanerluni, “Taqumariuq!” 
REV.16.18	Tua-i-llu kenerpalla'artuq, tem'irrluni, kalliraqluni-llu, nuna-llu pekterpagluni, nuna yugtangrraanranek tuaten pitaksailngurmek, nunam pektellra anagucan. 
REV.16.19	Nunarpak-llu avgumauq pingasuirrluni, angayuqauvillgutkenrilnguut-llu nunarpait navgumaut. Agayutem-llu neq'eraa nunarpak Babylon, mercetnaluku eq'uqrutmi saskaanek nangluku. 
REV.16.20	Qikertaat-llu tamarmeng qimagtut, ingrit-llu tamarluteng. 
REV.16.21	Kavtagpiit-llu yuinarnek tallimanek (100) uspernek uqamaltalriit, qilagmek igtut yugnun tutmarluteng. Yuut-llu piciliutekaat Agayun nanikuatet pitekluki kavtagpiit, nanikuallerteng anagucan.
REV.17.1	Tua-i-llu taukut an'gilat qantanek tegumialget malrunelgen iliita ullaglua qanrutaanga, “Tailuten, nasvitnaamken mistulriamek akusrarutekevkalriim qanercetaarutiinek imarpigni amllerni aqumgalriim, 
REV.17.2	nunam atanrin akusrarutek'lallrat, akusrarutekevkallran-llu wine-aa nunam yuin taangiqutek'lallrat.” 
REV.17.3	Anernemkun-llu ayautaanga yuilqumun. Arnamek-llu tangertua ungungssim kavircetellriim qaingani ugingalriamek, igaumalriim atranek qacungakutnek, qamiqungqerrluni-llu malrunlegnek, cirunerluni-llu qulnek. 
REV.17.4	Arnaq tauna aturiumauq qesurlimek kavircetellriamek-llu, tangnircaumaluni-llu suulutaamek, qevlercetellrianek-llu, uqumyagngalngurnek-llu. Tegumiarluni-llu saskamek suulutaamek, akusrarutekevkallermi pellernarqutainek menuulriarutainek-llu imalegmek, 
REV.17.5	qauraani-llu igartangqertuq atermek ciungani nallunairumanrilngurmek: “Mistulria, Babylon, akusrarutekevkalriit nunam-llu pellernarqutain aaniit.” 
REV.17.6	Tangrraqa-llu arnaq, taangiqluni ellualriit augatnek, Jesus-aaq-llu pitekluku tuqutaullret augatnek.
REV.17.6	Tangrramku-llu alangaaqapigtua. 
REV.17.7	Tau͡gaam an'gilam qanrutaanga, “Ciin alangaarcit? Arnam nallunarqelriaranek qanrutnaamken, ungungssilkuum-llu malrunlegnek qamiqulgem, qulnek-llu cirunelgem ugingavikestiin, arnam nallunarqelriaranek. 
REV.17.8	Ungungssilkuk tangellren piulleq, tau͡gaam catairulluni, petmigmek-llu qutailngurmek mayurtarkaq piunrillerkaminun-llu ayagluni. Nunam-llu yui unguvam kalikartaini igausnganrilnguut ellam piurteqarraallranek, alangaarciqut tangerqunegteggu ungungssilkuk, piullruan catairulluni-llu, piunqigtarkauluni-llu. 
REV.17.9	Umyualgem man'a taringarkaqaa. Taukut malrunelgen qamiqut malrunelguut ingrit arnam aqumgavikekai; 
REV.17.10	atanruluteng-llu tuatiirtut taukut malrunelgen. Talliman cirlakumallruut, atauciq cali piuguq, atauciq-llu piurteksaunani, piureskuni-llu ak'anun piungaituq. 
REV.17.11	Imna-llu ungungssilkuk piulleq tau͡gaam catairulluni, pingayunlekaat. Taukut-llu malrunelgen ilakaat, piunrillerkaminun-llu ayagciquq. 
REV.17.12	Taukut-llu cirunret qulen tangelten atanruut piyunarqucimek pingeksailnguut, tau͡gaam piyunarqucimek pingciqut atanruluteng sass'ami ataucimi, ungungssilkuk ilakluku. 
REV.17.13	Taukut umyuallgutkut, pinirteng piyunarqucirteng-llu ungungssilkugmun tunciqaat. 
REV.17.14	Qusngiyagarmun-llu anguyauciiqut, Qusngiyagaam-llu cirlakciqai, ellii atanviit atanret-llu Ataneqngatni, ilangqerrluni-llu kelgumalrianek, cucukumalrianek, piciulrianek-llu.”
REV.17.15	Qanrutaanga-llu, “Mer'et tangelten, akusrarutekevkalriim aqumgaviani, yuguut, yugugauluteng-llu, atanruvillgutkenrilnguut, qaneryarallgutkenrilnguut-llu. 
REV.17.16	Taukut-llu cirunret qulen tangllerpet, ellaita ungungssilkuum-llu uumikciqaat akusrarutekevkalria. Uayarciqaat matarrluku-llu, kemga-llu nerciqaat ekualuku-llu kenerkun. 
REV.17.17	Agayutem umyuangevkaaki picirkiutni atuusqelluku, umyuallgutekluteng pinirteng ungungssilkugmun tunluku, Agayutem qaneryarain piciurtellerkaata engeliinun. 
REV.17.18	Arnaq-llu tangellren nunarpauguq nunam atanrin atanirturtiit.”
REV.18.1	Mat'um-llu kinguani allamek an'gilamek tangertua qilagmek atrarluni. Piyunarqucirpauluni, nuna-llu tanqigtaa ucurnaminek. 
REV.18.2	Qastuluni-llu qayagauq: “Piunriumauq, piunriumauq mistulria Babylon! Anernerrluut nunaksagutaat, anerneret-llu carrluulriit uitavikaat, yaqulget-llu pellernarqellriit uuminarqeqapigtellriit-llu uitavikluku. 
REV.18.3	Wani-wa tamarmeng atanruvingqellriit mer'umariata aglumallran menuulriim wine-aanek. Nunam-llu atanrin akusrarutekumariatgu, nunam-llu kupcaari tukuurtellruut caanguarutaikun.”
REV.18.4	Allamek cali erinamek pakmaken niitua qanerluni, “Yumaa, anici tuaken, assiilnguinun ilautnayukluci, nanikuatainun pillguciutnayukluci; 
REV.18.5	wani-wa assiilngui qalliryagucimiita qilak tekisngaluku, Agayutem-llu neq'akumai assiilngui. 
REV.18.6	Cikirciu cikiqengellruciatun; caliari-llu akinaurluki amllertataitnek ilaluki. Saskaan imaanek avulallran tukninranek merkaanek auvuiciu. 
REV.18.7	Ellminek ucurnarivkallruciatun caanguarluni-llu yuullruciatun, tuaten pitataitnek cikirciu nangtequtnek iluteqnamek-llu. Ircaqumikun qanellruan, ‘Atanrem aqumllertaani aqumgaunga, aipainrunritua, iluteqnamek-llu tangerrngaitua.’ 
REV.18.8	Taumek nangtequtekai ernermi ataucimi tuciiqut, cangerlak, iluteqnaq, kaigyaraq-llu, ellii-llu ekuamaarkauguq kenerkun; artuqailan Ataneq Agayun picirkirtii.”
REV.18.9	Nunam-llu atanrin, akusrarutekestain caanguarvikestain-llu, qiaciqaat qalervautekluku-llu tangerqunegteggu ekuallran aruvii, 
REV.18.10	nangerngaciqut yaaqvaariluku, nangtequtii alikluku, qanerluteng, “Nakleng! Nakleng! Nunarpagmi mistulriami, nunarpagmi ucurnarqelriami Babylon! Sass'ami ataucimi picirkiumallren elpenun tut'uq.”
REV.18.11	Nunam-llu kupcaarin qiatekaat ilutequtekluku-llu, akluteng kiputestekairucata; 
REV.18.12	makut maa-i suulutaat, akit, tangnircautet, uqumyagngalnguut, 'lumarraqegtaaraat, qesurlit, silget, kavirlit-llu, muriit-llu tepkegcilriit, tulut-llu calinguat, murakegtaaraat-llu calinguat, punerneret-llu caviit, teggalquqegtaaraat-llu, 
REV.18.13	neqnircautet, piilitsaat-llu, tepkegcautet, aruviarkat-llu, wine-at, uqut-llu, mukaat mukaarkat-llu, kuluviit qusngit-llu, horse-aat ikamrat-llu akalrialget, teguat-llu, wani-wa yuut.
REV.18.14	“Atsat piyuumiklerpet unitaatgen, aturyuumik'lalten, ucurnarqucin-llu tamartut, nataqumaarkaunrirluteng!” 
REV.18.15	Makut tuneniaqestek'lallrit, tukuurrvikestekellri, nangerngaciqut yaaqvaariluku, nangtequtii alikluku, qialuteng qalervagluteng-llu, 
REV.18.16	“Nakleng, nakleng, nunarpagmi aturiumallermi 'lumarraqegtaarnek qesurlinek, kavircetellrianek-llu, tangnircaumallermi-llu suulutaamek, kenugutnek-llu, uqumyagngalngurnek-llu! 
REV.18.17	Sass'ami ataucimi tukuuteten cagmartut.” Tamarmeng-llu sun'at atanirturtait, imarpiliurtet-llu, naparciurtet-llu, tamarmeng-llu sun'atgun akluliulriit, nangerngaut yaaqvaariluku, 
REV.18.18	neplirluteng tangrramegteggu ekuallran aruvii, qanerluteng, “Nunarpak una pitataitellruyugnarquq.” 
REV.18.19	Qamiquteng-llu urr'amek nevirait, qialuteng iluteqngameng, qanerluteng-llu, “Nakleng, nakleng, uumi nunarpagmi, tukuutaikun tamarmeng imarpiliurcuutnek angyangqellriit tukuurrvikellrat! Sass'ami ataucimi piunriumauq. 
REV.18.20	Nunaniryuutekiciu, qilagmi, ellualriani-llu apostle-aani, prophet-aani-llu, wani-wa Agayutem akinaurucaci elliinun!”
REV.18.21	Tua-i-llu pinilria an'gilaq teggalqumek tegutuq miilissuutem teggalquatun angtalriamek, imarpigmun-llu eggluku, qanerluni, “Tuaten nunarpak Babylon egcimaciquq palartevkenani tangrrumanqiggngaunani-llu. 
REV.18.22	Ayuqenrilngurteggun-llu aturcetaalriit nepait, niicimanqiggngaitut elpeni; calitulit-llu elpeni nataqumanqiggngaitut, miilissuutem-llu nepii niicimanqiggngaituq, 
REV.18.23	kenurram-llu tanqia elpeni tanqigngairutuq; uikautem nulirkautem-llu eriniik niicimanqiggngaituk elpeni; nunam mistunri angutet payugcestek'laavki, tamarmeng-llu atanruvilget tuunriyararpegun iqluurumiita. 
REV.18.24	Elliini-llu prophet-aat ellualriit-llu augat nataqumauq, tamarmeng-llu nunami tuqutaullret augat.”
REV.19.1	Makut kinguatni yugugaat erinakngalkiitnek mistulriamek niitua qilagmek, qanerluteng, “Hallelujah! Anirtuun ucurnarquciq-llu, piniq-llu Agayutemta pikai, 
REV.19.2	tua-i qanercetaarutai piciungata elluarluteng-llu. Elliin-llu picirkiraa mistulriamek akusrarutekevkalria nunam menuurtestii akusrarutmikun, pistem̄i-llu aunrallrit akinaurutai elliinun.” 
REV.19.3	Pulenglluteng-llu qayagpagtut, “Hallelujah! Aruvii qulmurtuq akwarpak akwanun.” 
REV.19.4	Taukut-llu yuinaq cetamanek cipingalriit ciulirneret, taukut-llu cetaman unguvalriit ciktut piicagvikluku-llu Agayun angayuqauviim aqumllertaani aqumgalria, qanerluteng, “Amen. Hallelujah!” 
REV.19.5	Aqumllermek-llu erinatanguq qayagaluni, “Nanrarciu Agayutvut, kevgaini tamarpeci, atunem mikellriani angelriani-llu qigcikestaini.” 
REV.19.6	Tua-i-llu niitua yugugaat erinakngalkiitnek, merpiit ellerrartellriaricetun ayuqluni kallirpalriim-llu qasiartellritun ayuqluni, qayagaluni, “Hallelujah! Ataneq Agayutvut Caprilnguq atanrurcan. 
REV.19.7	Ataki quyalta angnirpagluta-llu ucurnarivkarluku-llu, Qusngiyagaam kassuutellerkaa tekican, nulirkautii-llu upingarian, 
REV.19.8	cikiumallruuq-llu aturiumasqelluku 'lumarraqegtaarmek, qitngirnarqelriamek menuilngurmek-llu.” (Wani-wa 'lumarraqegtaar elluaruan agayumalriit caliarat.)
REV.19.9	An'gilam-llu qanrutaanga, “Igauski makut: Atawaqertut Qusngiyagaam kassuutellran nerevkaritiinun kelgumalriit.” Qanrutaanga-llu, “Makut piciugut qanellri Agayutem.” 
REV.19.10	Ciuqerranun-llu ciktua piicagviknaluku, tau͡gaam qanrutaanga, “Tuaten pinarqenrituten! Kevgaullgutkarpenga anelgutvet-llu, Jesus-aam nallunairutainek calilriit. Agayun tau͡gaam piicagvikiu.” Wani-wa Jesus-aam nallunairutkellra prophet-aat anernerkun caliaqngatgu.
REV.19.11	Tua-i-llu qilak tangrraqa ikingqaluni, tangerrluku-llu, tuani horse-aaq qatellria; ugingavikestii-llu aterpagingauq Ellualriamek Piciulriamek-llu. Ellualriakun-llu cuqciuq anguyagluni-llu. 
REV.19.12	Iik-llu ayuquk kenertun, qamiqurrani-llu nasqerrutet amllerrluteng. Atermek-llu igarvikumaluni yuum nallukiinek, elliin tau͡gaam. 
REV.19.13	Aturiumaluni-llu augmun akurcimalriamek, ateq-llu aterpagingatii waniwauguq: Agayutem Qaneryaraa. 
REV.19.14	Qiliim-llu anguyagtai, aturiumaluteng 'lumarraqegtaarnek, qatellrianek menuilngurnek, maligtaat qatellrianek horse-aarluteng. 
REV.19.15	Qanranek anumauq nuussirpak ipegcetellria tamatukun atanruvilget piunrirnaluki. Ataniumaciqai-llu cavigmek kaugtuutarluni; tutmarciqaa-llu wine-anek mecuirvik, Agayutem eq'uqertiin pia Caprilnguum. 
REV.19.16	Ulikutamini qugtuqamini-llu atermek igarvikumauq waten: Angayuqat Angayuqaunrat, Atanret-llu Atanrunrat.
REV.19.17	Tua-i-llu an'gilamek tangertua akertem̄i nangengqaluni, qastuluni-llu qayagaurai yaqulget tamalkuita pagaani tengaulriit, “Tailuci, quyurci Agayutem nerevkaritiinun angelriamun, 
REV.19.18	nerluki angayuqrulriit kemgit, anguyagtet-llu ciuliqagtaita kemgit, yuut-llu artuqailnguut kemgit, horse-aat-llu kemgit, ugingavikestaita-llu, yuut-llu tamarmeng kemgit, ayuqluki teguarunrilnguut teguat-llu, mikengraata angengraata-llu.” 
REV.19.19	Ungungssilkuk-llu tangrraqa, nunam-llu atanri anguyagcetuumarmeng quyurrluteng anguyagnaluku horse-aami ugingalria anguyagtai-llu. 
REV.19.20	Ungungssilkuk-llu tegumauq, prophet-aara-llu piciunrilnguq ilakluku, takuani nallunailkucirilleq. Tamaaggun iqluurluki ukverrluki ungungssilkuum nallunailkutiinek akurtullret, tarenraanun-llu ciktaalallret. Ukuk malruk egcimauk unguvarmek nanvamun quluurmek ekualriamun. 
REV.19.21	Ilait-llu tuqucimaut horse-aam qaingani ugingalriim nuussirpiikun, qanranek anumalriakun; yaqulget-llu tamarmeng aqsiut kemgitnek.
REV.20.1	Tua-i-llu an'gilamek tangertua qilagmek atralriamek, tegumiarluni petmiim qutailnguum kelucairissuutiinek kalivnerpagnek-llu. 
REV.20.2	Ciissirpak-llu tegua, imna avaken piulria, Tuunrangayak Satan-aaq, qilleqluku-llu allrakuni tiissitsaani qillengqaarkauluku. 
REV.20.3	Eggluku-llu petmigmun, patuluku-llu nepyucirluku-llu kingunra, iqluurcetenqigtarkaunrirluki atanruvilget qillerqumallran taktaciatun. Tamatum kinguani cali angicimackarciquq.
REV.20.4	Aqumllernek-llu angayuqauvigtarnek tangertua, taukuni-llu aqumgalriit taukuugut qanercetaaryaramek cikiumalriit. Imkut-llu cali tangrranka Jesus-aamek nallunairillerteng pitekluku qamiqurriumallrulriit tarnait, Agayutem-llu qaneryaraa pitekluku. Ungungssilkugmun-llu tarenraanun-llu ciktaallrunrilnguut, nallunailkutaanek-llu pingellrunrilnguut qauramegteggun unatmegteggun-llu. Taukut unguirtut, Christ-aq-llu atanruvianun pillgucirluku allrakuni tiissitsaani. 
REV.20.5	Tau͡gaam ilait tuqumalriit unguinritut, allrakut tiissitsaat engelkarrluki. Maa-i ciuqliq makyun. 
REV.20.6	Atawaqertuq tanqiuluni-llu makyutmun ciuqlirmun pillguciutellria! Tamakunun tuqum aipaa piningqenrilan, tau͡gaam taukut Agayutem agayulirtekciqai Christ-am-llu, atanruviani-llu pillgucirciqaat allrakuni tiissitsaani.
REV.20.7	Allrakut-llu tiissitsaat iqukliskata, Satan-aaq iterngallerminek angicimaciquq, 
REV.20.8	anciquq-llu iqluuryarturluki atanruvilget nunam kangiraini cetamani uitalriit, wani-wa, taukut neglirnermiut, Gog Magog-llu, quyurrluki anguyallerkamun. Taukut amllertaut imarpiim qau͡gyaitun. 
REV.20.9	Curugluteng-llu nunam qaingani iqtulriami, kassugulluku-llu agayumalriit nuniit kenkumalria nunarpak. Tau͡gaam keneq igtuq qilagmek piunrirluki-llu. 
REV.20.10	Iqluurtiit-llu tuunrangayak egcimauq nanvamun quluurmek ekualriamun, ungungssilkuum prophet-aaruam-llu nuniignun. Nangcimaarkaugut-llu erenret tamaita unugtuumaita-llu iquklicuilngurmek.
REV.20.11	Tua-i-llu tangertua angelriamek angayuqauviim aqumllertaanek qatellriamek, aqumgalriamek-llu qaingani. Ciuqerranek nuna qilak-llu qimagtuk, nunakaunatek-llu. 
REV.20.12	Tuqullret-llu tangrranka, angelriit mikellriit-llu, angayuqauviim aqumllertaan ciuqerrani nangerngaluteng, kalikat-llu ikirtait. Alla cali kalikaq ikirtaat, wani-wa unguvam kalikaa. Tuqumalriit-llu qanercetaarumaut igausngalriatgun kalikani, caliallermegteggun. 
REV.20.13	Imarpigkun-llu picurlallret taicimaut. Tuqum-llu Hades-aam-llu tuqumalriartakek taicimaut, tamarmeng-llu qanercetaarumaut caliallermegteggun. 
REV.20.14	Tuqu-llu Hades-llu egcimauk nanvamun ekualriamun. Wani-wa tuqum aipaa, nanvaq ekualria, 
REV.20.15	kia-llu imum atra unguvam kalikaini igausnganrilnguq, ellii egcimauq nanvamun ekualriamun.
REV.21.1	Qilak nutaraq, nuna-llu nutaraq tangrragka; qilak ciuqliq nuna-llu ciuqliq pelluagnek, imarpik-llu piunrirluni. 
REV.21.2	Nunarpak-llu Kenciknarqelria, Jerusalem-aaq nutaraq, tangrraqa qilagmek atrarluni Agayutmek, taqumarilria nuliarkatun uikautminun aturaqegcilriatun. 
REV.21.3	Erina-llu niitaqa qastuluni qanerluni, “Tangerciu, Agayutem uitavia yugnelnguq, uitavikciqai-llu ellait, yukluki-llu, ellaita-llu Agayun tungaunateng ilakeciqaat Agayutekluku-llu. 
REV.21.4	Elliin-llu aluviit tamalkuita perrirciqai iingitnek. Tuqumek-llu pitangqenrirciquq, iluteqelriartangqenrirluni-llu, neplilriartangqenrirluni-llu, nangteqelriartangqenrirciquq, ciuqliit pelluata.” 
REV.21.5	Angayuqauviim-llu aqumllertaani aqumgalria qanertuq, “Tangerrluku, cat tamalkuita nutaraurcetanka.” Wangnun-llu qanertuq, “Igaa, qaneryarat makut ukvernaqngata piciuluteng-llu.” 
REV.21.6	Qanrutaanga-llu, “Taq'uq! Wiinga-wa Ayakarraarutnguunga Iquulua-llu. Meqsulria mer'em unguvalgem ulevlallranek cikirciqaqa akiinaku. 
REV.21.7	Cirlakilriim tamakut piksaguciiqai, Agayutekciqaanga-llu wiinga-llu qetunraqciqaqa. 
REV.21.8	Tau͡gaam alingelriit, ukvenrilnguut-llu, pellernarqelriit-llu, tuqucilriit-llu, acuniatulit-llu, angalkuut-llu, agayutngualilriit-llu, iqlungalriit-llu tamarmeng, taukut pikaqaat nanvami kenermek quluurmek-llu ekualriami uitaciqut. Tua-i wani-wa tuqum aipaa.”
REV.21.9	Tua-i-llu malrunelgen an'gilat iliit, imkut malrunlegnek qantanek tegumialriit nangtequtnek imalegnek, taiguq wangnun qanerluni, “Tailuten, nasvitnaamken nulirkautmek, Qusngiyagaam nulirranek.” 
REV.21.10	Anernerkun-llu ayautaanga ingrimun qertulriamun, nasvillua-llu nunarpagmek kenciknarqelriamek Jerusalem-aamek qilagmek atrarluni Agayutmek, 
REV.21.11	Agayutem ucurnaanek pingqerrluni, tanqia-llu nurnarqelriatun akitulriatun uqumyagtun ayuqluni, qevlercetellriatun-llu teggalqutun ayuqluni, ecuitqapigtellriatun-llu cikunguatun. 
REV.21.12	Qertulriamek-llu qacarnengqertuq, amiigluni-llu qula malrugnek cipluku, an'gilartarluteng-llu tamarmeng amiiget, amiigni-llu igausngaut Israel-aam kinguvrin atrit, qula malrugnek cipluku. 
REV.21.13	Calaram tungiini amiiget pingayun, negeqvam-llu tungiini amiiget pingayun, ungalam-llu tungiini amiiget pingayun, kanavam-llu tungiini amiiget pingayun. 
REV.21.14	Nunarpiim-llu qacarnera tusnganengqertuq qula malrugnek cipluku, taukuni-llu igausngaut Qusngiyagaam apostle-aarin atrit qula malrugnek cipluku.
REV.21.15	Qalarutesteka-llu cuqcissuutengqertuq suulutaamek nunarpiim angtacia cuqnaluku, amiiget-llu qacarnera-llu. 
REV.21.16	Nunarpak kangirangqertuq, atunem pitatekluni taketmun iqtutmun-llu. Cuqcissuutmikun-llu cuqtaa nunarpak, mile-angqerrluni tiissitsaam aipaa avguluni, taktacia, iqtutacia, quyigtacia-llu pitatekluteng. 
REV.21.17	Qacarnera-llu cali cuqtaa yaaltangqerrluni yuinaat pingayun qula malrugnek cipluki, yuum cuqciyarakun, an'gilam cuqyutiikun. 
REV.21.18	Qacarnera pilimauq teggalquqegtaarnek, nunarpak tau͡gaam suulutaarrlainauluni ecuunani, cikunguatun. 
REV.21.19	Nunarpiim-llu qacarneran tusnganri tangnircaumaut teggalquqegtaarnek ayuqenrilngurnek. Ciuqliat atengqertuq jasper, tunglia-llu sapphire, pingayuak-llu agate, cetamiit emerald, 
REV.21.20	tallimiit onyx, arvinelgat carnelian, malrunelgat chrysolyte, pingayunelgat beryl, qulngunritariit topaz, qulngurutiit chrysoprase, qula ataucimek cipnera jacinth, qula malrugnek cipnera amethyst. 
REV.21.21	Taukut-llu amiiget qula malrugnek cipnelget uqumyagngalnguugut, tamarmeng-llu amiigit uqumyagngalngurkun atauciurneruluteng. Nunarpiim-llu tumyarai suulutaarrlainaugut cikunguatun ecuunateng.
REV.21.22	Agayuvigmek-llu tangenrritua nunarpiim iluani, Ataneq Agayun Caprilnguq agayuvikngatgu, Qusngiyagaq-llu. 
REV.21.23	Nunarpak-llu akertem̄ek iralumek-llu tanqiutengqen̄arqenrituq, Agayutem ucurnarqucia tanqiutekngaku, Qusngiyagaq-llu kenurraqngaku. 
REV.21.24	Tanqiakun atanruvilget pekciiqut; nunam-llu atanrin ucurnarqucirteng ullauciiqaat tuavet. 
REV.21.25	Ikirtuqai-llu patumangaitut ernerpak, unugtangqerrngaituq-llu. 
REV.21.26	Atanruvilget-llu ucurnarquciat takarnarquciat-llu tuavet itruciiqaat. 
REV.21.27	Tau͡gaam menuulriim itervikngaitaa, wall'u pellernarqelrialilriim, wall'u iqluyulriim, imkut tau͡gaam nallmegteggun igausngalriit unguvam kalikaini Qusngiyagaam piini.
REV.22.1	Cali nasvitaanga kuigmek unguvam mer'anek, ecuitqapigtellriamek cikunguatun, kingunengqerrluni Agayutem angayuqauvian aqumllertaanek Qusngiyagaam-llu 
REV.22.2	nunarpiim tumyaraan qukaakun carvanirluni; kuigem-llu avategkeni atunem napatangqertuq unguvam pianek, atsangqerrluni ayuqenrilngurnek qula malrugnek cipluku. Iralut tamaitni atsanek naugiaqluni; napam-llu cuyai anirtuutekait angayuqauvilget. 
REV.22.3	Cali canek aniqlaamalriartairuciiquq, tau͡gaam Agayutem aqumllertaa Qusngiyagaam-llu tuanciiquk, pistain-llu ciktaarvikciqaat. 
REV.22.4	Kegginaa tangerciqaat, atra-llu nallunailkutaqciqaat qauramegteggun. 
REV.22.5	Unugtairuciquq-llu, kenurram akertem-llu tanqianek aturnarqenrirciqut. Tua-i Ataneq Agayun tanqiutekciqngamegteggu, atanruciqut-llu iquklicuilngurmek.
REV.22.6	Qanrutaanga-llu, “Ukut qaneryarat ukvernarqut piciuluteng-llu. Atanrem-llu prophet-aat anernerit Agayutiita, an'gilani taivkaraa, pisten̄i nasvitesqelluki tut'arkanek ukaqvaggun. 
REV.22.7	Tangerrluku-llu, ukaqvaggun tekiciiqua.” Atawaqertuq kina imna ukut kalikat nallunairutaitnek qaneryaranek atulria.
REV.22.8	Wiinga, John-aaq, makunek tungaunii niitellruunga tangellrulua-llu, niicamki-llu tangerrluki-llu tauna nasvitesteka ciktaarvikqataryaaqaqa. 
REV.22.9	Tau͡gaam qanrutaanga, “Tuaten pinarqenrituten! Kevgaullgutkarpenga anelgutvet-llu prophet-aat, ukut-llu kalikat qaneryarartaita aturtait ilakluki. Agayun tau͡gaam ciktaarvikiu.”
REV.22.10	Qanrutaanga-llu, “Ukut kalikaat nallunairutait qaneryarat patucaqunaki, pillerkaq ukaqsigian. 
REV.22.11	Assiilngurmek calilria assiilngurkun piurli, menuulria-llu menuuli, ellualria-llu ellualriamek calili, kencignarqelria-llu kencignaqli.”
REV.22.12	“Tangerrluku, ukaqvaggun tekiciiqua, nunuliutekaqa ang'aqluku, yuk tamalkuan akinaurutkaanek caliallrakun. 
REV.22.13	Wii, wani-wa, Alpha Omega-llu, Ciuqliulua Nangenrulua-llu, Ayakarraarutngulua, Iquulua-llu.”
REV.22.14	Atawaqertut aturameggnek iqairilriit, unguvam napaanek atuyunarqarkaungameng, nunarpak-llu ityunarqarkaungamegteggu amigteggun. 
REV.22.15	Elatiini menuulriit uitaut angalkut-llu, akusrarutekilriit-llu, tuqutarayulit-llu, agayutngualilriit-llu, tamarmeng-llu iqluyulriit. 
REV.22.16	“Wii Jesus-aaq an'gilamkun ayagcetaqa elpecen̄un agayuviit nallunairutkaat. Wiinga David-aam Acilquqaanga Kinguveqlua-llu, tanqilria Unuakum Agyartaa.” 
REV.22.17	Anerneq Nulirkaun-llu qanertuk, “Taici!” Niitellria-llu qanqili, “Taici!” Meqsulria-llu taili, piyuumilria-llu unguvam mer'anek merli akiinaku.
REV.22.18	Aarcirturanka ukut kalikat nallunairutaitnek niitellriit: yuum ilakaki, Agayutem-llu ilaciqaa imkunek nangtequatnek ukuni kalikani qanrutkumalrianek. 
REV.22.19	Yuum-llu ukut kalikat nallunaillrit ilangareskaki, Agayutem-llu teguiciqaa atu'urkaqsallranek unguvam napaani, kenciknarqelriami-llu nunarpagmi, kalikani ukuni qanrutkumalriani.
REV.22.20	Makunek nallunairilria qanertuq, “Piciulriamek ukaqvaggun tekiciiqua.” Amen. Taikina, Ataneq Jesus-aaq!
REV.22.21	Atanrem Jesus-aam naklekutiin nayurliki tamalkuita agayumalriit. Amen.
