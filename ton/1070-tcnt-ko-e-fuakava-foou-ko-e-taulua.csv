MAT.1.1	Na‘e tupu ‘a Sīsū Kalaisi mei he hako ‘o e Tu‘i ko Tēvitá, mei he hako ‘o ‘Ēpalahamé. 
MAT.1.2+MAT.1.3+MAT.1.4+MAT.1.5+MAT.1.6	Pea ko hono tohi hohoko eni meia ‘Ēpalahame ‘o a‘u kia Tēvitá: Ko ‘Ēpalahame, ‘Aisake, Sēkope, Siuta mo hono ngaahi tehiná (ko e fānau tangata ‘a Siutá ko Pelesi mo Sala, pea ko ‘enau fa‘eé ko Tema) mo Hesiloni ko e foha ‘o Pelesi. Ko ‘Ālame, ‘Aminatape, Nāsoni, Salemone, Poasi (ko ‘ene fa‘eé ko Lēhapi), ko ‘Ōpeti (ko ‘ene fa‘eé ko Lute), ko Sese, mo e Tu‘i ko Tēvitá.
MAT.1.6+MAT.1.7+MAT.1.8+MAT.1.9+MAT.1.10+MAT.1.11	Ko hono tohi hohoko ‘eni meia Tēvita ‘o a‘u ki he Fakahē ki Pāpiloné: Ko Tēvita, Solomone (ko ‘ene fa‘eé ‘a e uaifi ‘o ‘Ūlaiá), ko Lehopoame, ‘Āpaia, ‘Asa, Sihosafate mo Siolame. Ko ‘Ūsaia, Siotame, ‘Āhasi, Hesekaia, Manase, ‘Āmone, Siosaia, mo Sihoiakimi mo hono ngaahi tokouá.
MAT.1.12+MAT.1.13+MAT.1.14+MAT.1.15+MAT.1.16	Pea ko hono tohi hohoko ‘eni mei he Fakahē ki Pāpiloné ‘o a‘u ki he ‘alo‘i ‘o Sīsuú: Ko Sihoiakini, Saletili, Seluipepeli, ‘āpaiuta, ‘Ilaiakimi, ‘Ēsoa, Sētoki, ‘Ākemi. Ko ‘Elaiuti, ‘Eliesa, Mātani, Sēkope, mo Siosifa, ‘a e husepāniti ‘o Mele ko e fa‘ē ‘a Sīsū, ‘a ē ‘oku ui ko e Mīsaiá.
MAT.1.17	Ko e to‘utangata ia ‘e hongofulu mā fā meia ‘Ēpalahame kia Tēvita. Pea toe to‘utangata ‘e hongofulu mā fā meia Tevita ‘o a‘u ki he Fakahē ki Pāpiloné. Pea to‘utangata leva ‘e hongofulu mā fā mei ai ‘o a‘u mai ki he ‘alo‘i ‘o e Mīsaiá.
MAT.1.18	Ko e fakamatala eni ki he anga hono ‘alo‘i ‘o Sīsū Kalaisí. Na‘e ‘i ai e finemui ko Mele na‘e fakama‘u ke mali mo e tangata ko Siosifa na‘e kau ‘i he kāinga ‘o e Tu‘i ko Tēvitá. Kae te‘eki ke fai ‘ena malí, na‘e fakatokanga‘i ‘e Mele kuo feitama ia ki he Laumālie Mā‘oni‘oní.
MAT.1.19	Pea fakakaukau ‘a Siosifa ke fakafoki fakapulipuli pē ‘ena fakama‘ú; he ko e tangata faitotonu ia, pea na‘e ‘ikai te ne loto ke fakamaa‘i ‘a Mele ki he kakaí. 
MAT.1.20	Pea lolotonga ‘a e fifili ‘a Siosifa pe Ko e hā ‘ene me‘a ‘e faí, kuo mohe ia ‘o misi ‘okú ne sio ki ha ‘āngelo ‘a e ‘Eikí ‘oku tu‘u mai. Pea pehē mai ‘e he ‘āngeló ki ai, “‘E Siosifa, ‘oua te ke tāla‘a ka ke mali mo Mele. He ko ‘ene feitamá ki he Laumālie Mā‘oni‘oní. ‘E fā‘ele ‘a Mele ko e tamasi‘i tangata. 
MAT.1.21	Pea te ke fakahingoa ia ko Sīsū. He te ne vete ‘a hono kakaí mei he‘enau ngaahi angahalá. 
MAT.1.22	‘E mo‘oni ai e lau ‘a e Palōfitá, 
MAT.1.23	‘‘E feitama ha tāupo‘ou, pea te ne fā‘ele‘i ha tamasi‘i tangata. Pea ‘e fakahingoa ia ko ‘Imānuela, ko hono ‘uhingá, ‘Ko e ‘Otuá ‘oku ‘iate kitautolu’.” 
MAT.1.24	Pea ‘ā ai ‘a Siosifa.
MAT.1.24	Pea fuoloa si‘i mei ai na‘á na mali mo Mele ‘o hangē ko e me‘a na‘e tala ange ‘e he ‘āngeló. 
MAT.1.25	Ka na‘e ‘ikai te na nonofo fakamali kinaua ‘o a‘u ki he fā‘ele ‘a Melé. Pea na‘e fakahingoa ‘e Siosifa ‘a e tamasi‘í ko Sīsū.
MAT.2.1	Pea lolotonga ‘a e kei tu‘i ‘a Hēlotá, kuo ‘alo‘i ‘a Sīsū ‘i he kolo ko Pētelihema ‘i Siutea. Pea fuoloa si‘i mei aí kuo a‘u hake ki Selusalema ha kau tangata poto mei Hahake 
MAT.2.2	‘o faka‘eke‘eke ki he kakaí: “Ko e fē ‘a e feitu‘u kuo ‘alo‘i ai e tamasi‘i ‘e hoko ko e tu‘i ‘o e kakai Siú? Na‘a mau mamata ‘i he hahaké ki hono fetu‘ú, pea ko ‘emau omí ke faka‘apa‘apa ki ai.”
MAT.2.3	‘I he fanongo ai ‘a e tu‘í, ‘a Hēlota, na‘e hoha‘a hono finangaló, pea mo Selusalema kātoa. 
MAT.2.4	Pea fekau leva ‘e Hēlota ke kātoa ange ‘a e kau taula‘eiki pulé mo e kau faiako lao ‘a Mōsesé, peá ne fehu‘i ange, “‘E ‘alo‘i ‘i fē koā ‘a e Mīsaiá?” 
MAT.2.5	Pea nau tala ange, “‘E ‘alo‘i ‘i Pētelihema ‘i Siutea. He ko e lau ‘eni ‘a e palōfitá:
MAT.2.6	‘‘E Pētelihema ‘i he vahefonua Siuteá,
MAT.2.6	ko e kolo mahu‘inga koe he ngaahi kolo ‘i Siuteá;
MAT.2.6	He ‘e hoko mai ‘iate koe ha takimu‘a
MAT.2.6	pea ‘e hangē ia ko ha tauhi sipi ‘o hoku kakai ‘Isileli!’”
MAT.2.7	Pea fekau fakapulipuli ‘e Hēlota ki he kau potó ke nau ō ange kiate ia. Peá ne fekau ke nau tala ange ‘a e ‘aho na‘e ‘uluaki ‘asi ai e fo‘i fetu‘ú. 
MAT.2.8	Pea toe fekau ‘e Hēlota kinautolu, “Mou ō ki Pētelihema ‘o kumi fakalelei e tamasi‘í. Pea ko ‘ene mahino pē ‘a e feitu‘u ‘oku ‘i aí, pea mou fakahā mai kiate au. He ‘oku ou fie ‘alu mo au ‘o fai ‘eku faka‘apa‘apa ki ai.”
MAT.2.9	Pea hili e fetāpaaki ‘a e kau tangata potó mo e tu‘í, pea nau ō leva. Pea na‘e mu‘omu‘a ‘a e fo‘i fetu‘u na‘a nau mamata ki ai ‘i he hahaké ka nau muimui atu ‘o a‘u ki he feitu‘u na‘e ‘i ai e tamasi‘í, ‘o tu‘u mei ai.
MAT.2.10	Ko e me‘a fakafiefia ‘aupito kiate kinautolu e toe ‘asi ‘a e fo‘i fetu‘ú.
MAT.2.11	Pea ko e hū atu pē ‘a e kau tangatá ‘o sio ki he tamasi‘í mo ‘ene fa‘eé, ‘a Mele, pea nau tū‘ulutui hifo ‘o faka‘apa‘apa ki ai. Pea nau toki ‘ai hake ‘enau ngaahi me‘a‘ofá ‘o tuku atu: ko e koula, mo e ‘inisēnisi, pea mo e mula.
MAT.2.12	Pea fuoloa si‘i mei aí pea fakatokanga ange ‘a e ‘Otuá kiate kinautolu ‘i ha misi ke ‘oua te nau toe fetu‘utaki mo Hēlota. Pea talu ai ‘enau foki hala kehe ki honau fonuá.
MAT.2.13	Pea hili e foki ‘a e kau tangata potó, na‘e misi ‘a Siosifa ‘o ne sio ki ha ‘āngelo ‘a e ‘Eikí ‘oku tu‘u mai. Pea pehē ange ‘e he ‘āngeló, “Tu‘u! Hola ke vave mo e tamasi‘í mo ‘ene fa‘eé ki ‘Isipite! Pea mou nofo ai kae‘oua ke u toki fakahā atu ke mou foki mai. He ‘oku kumi holo ‘e Hēlota ‘a e tamasi‘í ke tāmate‘i.” 
MAT.2.14	Pea tu‘u kei po‘uli ai ‘a Siosifa ‘o nau hola mo e tamasi‘í mo ‘ene fa‘eé ki ‘Isipite.
MAT.2.15	Na‘a nau nofo ai ‘o a‘u ki he pekia ‘a Hēlota, pea mo‘oni ai e lau ‘a e palōfitá: “Na‘á ku ui hoku fohá ke ha‘u mei ‘Isipite.”
MAT.2.16	Ko e mahino pē kia Hēlota kuo hao ‘a e kau tangata poto mei he hahaké he‘ene tauhelé, na‘á ne houhau ‘aupito. Peá ne fekau ‘ene kau sōtia ke nau ō ‘o tāmate‘i kotoa ‘a e tamaiki tangata ta‘u ua ‘o fai ki lalo ‘i Pētelihema mo e feitu‘u atu ko iá, ‘o fakatatau ki he me‘a na‘e tala ange ‘e he kau tangata potó. 
MAT.2.17	Pea mo‘oni ai e folofola na‘e fakafou mai ‘i he palōfita ko Selemaiá,
MAT.2.18	“Na‘e ongo mai ha le‘o mei Lama;
MAT.2.18	ko e fetāngihi mo e ‘oiauē.
MAT.2.18	Tā ko Lesieli ‘okú ne tēngihia si‘ene fānaú.
MAT.2.18	Na‘e ‘ikai lava hano fakana‘ana‘a,
MAT.2.18	he kuo nau mate kotoa.”
MAT.2.19	Pea fai atu, pea pekia ‘a Hēlota. Pea lolotonga ‘a e kei nofo ‘a Siosifa ‘i ‘Isipité kuo misi ‘o sio atu ‘oku tu‘u mai ha ‘āngelo. 
MAT.2.20	Na‘e tala ange ‘e he ‘āngeló kia Siosifa, “Tu‘u ā, pea mou ō mo e tamasi‘í mo ‘ene fa‘eé ki ‘Isileli. He kuo mate ‘a e fa‘ahinga na‘a nau loto ke tāmate‘i iá.” 
MAT.2.21	Pea tu‘u hake ‘a Siosifa ‘o nau foki leva ki ‘Isileli.
MAT.2.22	Ka ko e fanongo pē ‘a Siosifa kuo tu‘i ‘i Siutea ‘a e foha ‘o Hēlota, ‘a ‘Akileosi, na‘á ne manavahē he ‘alu ki aí. Peá ne toe misi ‘oku fakahā mai kiate ia ke nau hoko atu ki Kāleli. 
MAT.2.23	Pea nau ō ‘o nofo ‘i he kolo ko Nāsaleti, pea mo‘oni ai e folofola ‘a e ‘Eikí ki he palōfitá, “‘E ui ia ko e Nasaline.”
MAT.3.1	Pea hili ha ngaahi ta‘u lahi mei ai kuo kamata malanga holo ‘a Sione Papitaiso he toafa ‘i Siuteá. 
MAT.3.2	Ko ‘ene malangá eni: “Mou tafoki ki he ‘Otuá. He kuo panaki ‘a e Pule‘anga fakahēvaní.” 
MAT.3.3	Ko Sione ‘a e toko taha na‘e ‘uhinga ki ai e lau ‘a e palōfita ko ‘Aiseá,
MAT.3.3	“Ko e le‘o ‘oku kalanga ‘i he toafá.
MAT.3.3	Mou teuteu e hā‘ele‘anga ‘o e ‘Eikí.
MAT.3.3	Mou ‘ai ke hangatonu hono fononga‘angá.”
MAT.3.4	Ko e teunga ‘o Sioné ko e kofu fulufulu‘i kāmeli mo e leta kili‘i manu. Pea ko ‘ene me‘atokoní ko e he‘e mo e hu‘a‘i hone vao. 
MAT.3.5	Na‘e toki holo mai kia Sione ‘a e kakai tokolahi mei Selusalema, mo Siutea kātoa, mo e fonua ‘oku tafe atu ai ‘a e vaitafe ko Soataní. 
MAT.3.6	Pea nau vete ‘enau ngaahi angahalá kae papitaiso kinautolu ‘e Sione he vaitafé.
MAT.3.7	‘I he sio atu ‘a Sione kuo tokolahi e kau Fālesi mo e kau Sātusi ‘oku omi ke papitaiso ‘iate iá, na‘á ne pehē ange kiate kinautolu, “Hako‘i mālualoi! Ko hai na‘á ne fale‘i kimoutolu ke mou hola mei he fakamaau ‘a e ‘Otuá? 
MAT.3.8	Fei mo fai ha me‘a ‘e mahino ai kuo mou tafoki mo‘oni ‘o tuku ho‘omou fai angahalá. 
MAT.3.9	Vakai na‘a mou pehē ko ho‘omou tupu meia ‘Ēpalahamé te mou hao ai mei he tauteá. He ‘oku ou tala atu, ‘e lava noa pē ‘e he ‘Otuá ke fakatupu ha fānau kia ‘Ēpalahame mei he ngaahi maká ni. 
MAT.3.10	Kuo ‘osi hiki hake ‘a e tokí ke ta‘anga hifo ki he tefito e ‘akau kotoa pē ‘oku ‘ikai hano fua lelei pea laku ki he afí.
MAT.3.11	Ko au, ‘oku ou papitaiso vai kimoutolu ke faka‘ilonga‘i ‘aki ‘a e tuku ho‘omou fai angahalá. Ka ko e toko taha ‘oku muimui mai ‘iate aú, ‘oku mālohi ange ia ‘iate au. Pea ‘oku ‘ikai te u taau ke vete hono senitoló. Ko e toko taha ko iá, te ne papitaiso kimoutolu ‘aki ‘a e Laumālie Mā‘oni‘oní mo e afi. 
MAT.3.12	Kuó ne ‘osi to‘o hake ‘ene me‘a tata uité ke sivi e uité ‘e he matangí. ‘E ngangana e uité ki he faliki ‘o e ‘au‘au‘angá, ‘o tuku ki feleoko, kae vilingia e kafukafú. Pea te ne toki tafi ‘a e kafukafú ‘o tutu ‘i ha afi ‘e ‘ikai ala tāmate‘i ‘e ha taha.”
MAT.3.13	Pea toki ha‘u ‘a Sīsū mei Kāleli ki he vaitafe ko Soataní, ‘o kole kia Sione ke papitaiso ia. 
MAT.3.14	Kae pehē ange ‘e Sione mo ‘ene kalo, “Ko au na‘e totonu ke u ‘alu atu ‘o papitaiso ‘iate koé! Ko e hā kuó ke ha‘u ai koe kiate aú?” 
MAT.3.15	Pea tala ange ‘e Sīsū, “Tuku mu‘a ke fai peheni atu pē he lolotonga ko ‘ení. He ‘oku taau mo kitaua ke fakahoko e me‘a kotoa kuo finangalo ki ai ‘a e ‘Otuá.” Pea toki loto leva ‘a Sione ki ai.
MAT.3.16	Pea ko e kei ‘alu hake ē ‘a Sīsū mei he vaí mo ‘ene sio hake kuo fakaava hifo ki ai e langí, peá ne mamata ki he Laumālie ‘o e ‘Otuá ‘oku hā‘ele hifo ‘o hangē ko ha lupé ‘o tu‘u ‘iate ia. 
MAT.3.17	Pea na‘e ongo mo ha le‘o mei he langí ‘oku pehē mai, “Ko hoku foha ‘ofa‘angá ‘ena. ‘Oku fiemālie ki ai hoku lotó.”
MAT.4.1	Pea taki atu ‘e he Laumālie Mā‘oni‘oní ‘a Sīsū ki he toafá ke sivi ai ia ‘e he tēvoló. 
MAT.4.2	Pea hili e ‘aukai ‘a Sīsū ‘o ‘aho ‘e fāngofulu mo e pō ‘e fāngofulu, kuó ne fiekaia ‘aupito. 
MAT.4.3	Pea ha‘u e tēvoló ‘o tala ange kia Sīsū, “Kapau ko e ‘Alo koe ‘o e ‘Otuá, peá ke lea ki he ngaahi fo‘i maká ni ke hoko ‘o mā.” 
MAT.4.4	Kae tala ange ‘e Sīsū, “Ko e lau ‘a e Folofolá: ‘‘Oku ‘ikai ko e mo‘ui‘anga pē ‘o e kakaí ‘a e maá, ka ‘oku ‘aonga ke nau ma‘u mo e fo‘i folofola kotoa ‘a e ‘Otuá.’”
MAT.4.5	Pea toe taki atu ‘e he tēvoló ‘a Sīsū ki Selusalema ‘o fokotu‘u ‘i he tumutumu ‘o e Temipalé. 
MAT.4.6	Peá ne pehē ange kia Sīsū, “Kapau ko e ‘Alo koe ‘o e ‘Otuá peá ke hopo ki lalo. He kuo tohi ‘i he Folofolá ‘e tu‘utu‘uni ‘e he ‘Otuá ki he kau ‘āngeló ‘a e me‘a ke nau fai kiate koé. Te nau hapo koe na‘a lavea ho va‘é ‘i ha maka.” 
MAT.4.7	Pea tala ange ‘e Sīsū, “Kuo tohi mo eni ‘i he Folofolá, ‘‘Oua te ke sivi‘i ‘a e ‘Eiki ko ho ‘Otuá!’”
MAT.4.8	Pea toe taki hake ‘e he tēvoló ‘a Sīsū ki ha funga mo‘unga mā‘olunga ‘aupito, ‘o ne faka‘ali‘ali ange ‘a e ngaahi pule‘anga kotoa ‘i māmaní, mo hono lāngilangí. 
MAT.4.9	Peá ne toki pehē ange, “Ko e ngaahi me‘a kotoa ko ‘ení ‘e ‘atu ma‘á u ‘o kapau te ke tū‘ulutui ‘o lotu mai kiate au.” 
MAT.4.10	Kae tala ange ‘e Sīsū ki ai, “‘Alu Sētane! He kuo tohi ‘i he Folofolá, ‘Hū ki he ‘Eiki ko ho ‘Otuá, pea ko ia pē te ke ‘Otua ‘aki!’”
MAT.4.11	Pea toki tuku ange leva ‘e he tēvoló ‘a Sīsū, kae omi e kau ‘āngelo ‘o tokoni‘i ia.
MAT.4.12	Pea ko e fanongo pē ‘a Sīsū kuo tuku pilīsone ‘a Sioné, peá ne foki hake ki Kāleli. 
MAT.4.13	Na‘e ‘ikai ke toe nofo ‘a Sīsū ‘i Nāsaleti, ka ne hiki ki Kāpaneume, ‘a ē ‘oku tu‘u ‘i he ve‘e Ano ‘i Kālelí ‘i he vahe fonua Sepulone mo Nafitalaí. 
MAT.4.14	Pea na‘e mo‘oni ai e lau ‘a e palōfita ko ‘Aiseá,
MAT.4.15	“Fanongo mai, ‘e Sepulone mo Nafitalai,
MAT.4.15	‘a kimoutolu ‘oku nofo he kauvai mo Tu‘a Soataní.
MAT.4.15	‘A e tukui kolo ‘o Kāleli, fanongo mai.
MAT.4.16	Neongo ‘oku mou nofo he fakapo‘uli mo e malumalu ‘o e maté,
MAT.4.16	ka ‘e hulungia kimoutolu ‘e ha maama lahi.”
MAT.4.17	Pea toki kamata malanga ‘a Sīsū ki he kakaí: “Mou tafoki ki he ‘Otuá, he kuo vave ke hoko mai ‘a e Pule‘anga ‘o Hēvaní.”
MAT.4.18	Pea lolotonga ‘a e laka atu ‘a Sīsū ‘i he mataano ‘o e Ano Kālelí, na‘á ne fakatokanga‘i atu ha ongo tautehina, ko Saimone (na‘e ui ko Pita) mo hono tokoua ko ‘Anitelū, ‘okú na kupenga he anó. He ko e ongo tangata toutai kinaua. 
MAT.4.19	Pea pehē atu ‘e Sīsū kiate kinaua, “Mo omi ke tau ō, ka mo toutai kakaí!” 
MAT.4.20	Peá na tuku leva hona kupengá ka na ō kinaua mo Sīsū.
MAT.4.21	Pea toe tahataha atu ‘a Sīsū peá ne toe fakatokanga‘i atu mo ha ongo tautehina, ko Sēmisi mo Sione hona hingoá, ‘oku fai ‘enau pena kupenga mo ‘ena tangata‘eikí ‘i ha vaka. Ko e hingoa ‘o ‘ena tangata‘eikí ko Sēpeti. Pea ui kinaua ‘e Sīsū. 
MAT.4.22	Peá na tuku leva ‘ena tangata‘eikí mo e vaká, ka na ō kinaua mo Sīsū.
MAT.4.23	Pea ‘alu holo ‘a Sīsū ‘i Kāleli kātoa ‘o faiako ‘i honau ngaahi fale lotú mo malanga‘i ‘a e ongoongo lelei ‘o e Pule‘angá. Peá ne fakamo‘ui e kakai na‘e mo‘ua ‘i he ngaahi mahaki kehekehe. 
MAT.4.24	Pea mafola atu ai ‘a e ongoongo ‘o Sīsuú ki he feitu‘u kotoa ‘o Sīliá.
MAT.4.24	Ko e kakai kotoa na‘e ‘i ai hanau alanga mahaki pe faingata‘a‘ia, na‘e ‘omi kia Sīsū. Ko e ni‘ihi, kuo ma‘u ‘e ha fanga tēvolo. Ko e ni‘ihi, kuo ‘āvea. Pea ko e ni‘ihi na‘e ‘ikai lava ‘o ‘alu. Na‘e fakamo‘ui kotoa kinautolu ‘e Sīsū.
MAT.4.25	Pea na‘e muimui fononga ‘ia Sīsū ha fu‘u kakai tokolahi mei Kāleli, mo Tikapolusi, mo Selusalema, pea mo Siutea, pea mo Tu‘a-Soatani.
MAT.5.1	Na‘e vakai atu ‘e Sīsū kuo tokolahi ‘a e kakaí, peá ne ‘alu hake ki ha tafa mo‘unga ‘o ta‘utu hifo. Pea ‘unu‘unu hake kia Sīsū ‘ene kau akó. 
MAT.5.2	Pea ko ‘ene ngaahi fakahinohino eni na‘e fai kiate kinautolu:
MAT.5.3	“Ko e ‘Otuá ‘okú ne tāpuaki‘i ‘a e kakai ‘oku falala kiate iá. He ko e kakai kinautolu ‘o e Pule‘anga ‘o Hēvaní.
MAT.5.4	Ko e ‘Otuá ‘okú ne tāpuaki‘i e kakai ‘oku mamahí. He te ne fakafiemālie‘i kinautolu.
MAT.5.5	Ko e ‘Otuá ‘okú ne tāpuaki‘i e kakai anga-maluú. He te ne foaki mo‘onautolu ‘a e fonuá.
MAT.5.6	Ko e ‘Otuá ‘okú ne tāpuaki‘i e kakai ‘oku vivili ki he faitotonú. He te ne fakanonga kinautolu.
MAT.5.7	Ko e ‘Otuá ‘okú ne tāpuaki‘i e kakai ‘oku manava‘ofá. He te ne manava‘ofa kiate kinautolu.
MAT.5.8	Ko e ‘Otuá ‘okú ne tāpuaki‘i e kakai ‘oku loto-ma‘á. He te ne tuku ke nau mamata ki hono fofongá.
MAT.5.9	Ko e ‘Otuá ‘okú ne tāpuaki‘i e kakai ‘oku fakatupu melinó. He te ne ui kinautolu ko ‘ene fānau.
MAT.5.10	Ko e ‘Otuá ‘okú ne tāpuaki‘i e kakai ‘oku ngaohikovia koe‘uhi ko ‘enau faileleí. He te ne foaki mo‘onautolu ‘a e Pule‘anga ‘o Hēvaní.
MAT.5.11	Ko e ‘Otuá ‘okú ne tāpuaki‘i kimoutolu ‘oku ngaohikovi‘i mo fakatanga‘i mo lau‘ikovi‘i ‘i ha ngaahi me‘a kehekehe koe‘uhí ko au. 
MAT.5.12	Mou fiefia mo loto-māfana! He ko homou pale ‘i Hēvaní ‘oku lahi faufau. Na‘e pehē pē hono fakatanga‘i ‘o e kau palōfitá ‘e he kakai ‘i mu‘a atu ‘iate kimoutolú.”
MAT.5.13	“‘Oku mou hangē ha māsima ma‘á e kakai kotoa ‘i māmaní. Kapau ‘e mole ‘a e konokona ‘o ha māsima, pea ‘e toe fakakonokona ‘aki ia ‘a e hā? Kuo mole hono ‘aongá pea ‘e laku ki tu‘a ke tāmoloki ‘e he kakaí.
MAT.5.14	‘Oku mou hangē ha maama ma‘á e kakai kotoa ‘i māmaní. ‘Ilonga ha kolo ‘oku tu‘u ‘i ha funga mo‘unga, ‘e ‘ikai lava ke puli. 
MAT.5.15	‘E ‘ikai fai ange pea tutu ‘e ha taha ha maama peá ne hanga ‘o fakafo‘ohifo ai ha kumete. Ka te ne fokotu‘u atu ia ki ha tu‘unga maama ke māmangia kotoa ai hono loto falé. 
MAT.5.16	‘Ai ke ulo atu pehē ho‘omou māmá ki he kakaí, kae hā mahino kiate kinautolu ho‘omou ngaahi ngāue ‘aonga ‘oku faí, pea nau fakamālō ai ki ho‘omou Tamai fakahēvaní.”
MAT.5.17	“‘Oua te mou fakakaukau ko ‘eku ha‘ú ke lī‘aki e lao ‘a Mōsesé mo e ngaahi tohi ‘a e kau palōfitá. ‘Ikai ‘aupito! Ko ‘eku ha‘ú ke ‘oatu hono ‘uhinga kakató. 
MAT.5.18	Ko e mo‘oni eni ‘oku ou tala atú, ‘e lava pē ke mole ‘a e langí mo māmani, ka ‘e ‘ikai lava ke mole mei he Laó ha fo‘i kohi pe ko ha fo‘i faka‘ilonga ‘e taha, kae‘oua kuo fakahoko kotoa. 
MAT.5.19	‘Ilonga ha taha ‘e talangata‘a ki he fekau si‘i taha he laó mo toe fakahinohino e kakaí ke fai pehē, ‘e lau ia ko e si‘i taha ‘i he Pule‘anga ‘o Hēvaní. Pea kapau te ke talangofua ki ai pea ako‘i ia ki he kakaí, ‘e lau koe ko e lahi ‘i he Pule‘anga ‘o Hēvaní.
MAT.5.20	Mou fanongo lelei mai kiate au: Kapau ‘e ‘ikai ke sai ange ho‘omou tauhi e lao ‘a e ‘Otuá ‘i he kau faiako laó mo e kau Fālesí, pea he ‘ikai ‘aupito te mou teitei hū ki he Pule‘anga ‘o Hēvaní.”
MAT.5.21	“Kuo mou fanongo na‘e tala ki he kakaí ‘i he kuo hilí, ‘‘Oua ‘e fakapō; ‘ilonga ia ‘e fakapō, ‘e ‘ave ia ki he fakamāú.’ 
MAT.5.22	Ka mou fanongo lelei mai kiate au: ‘Ilonga ha taha ‘oku ‘ita ki hano kāinga ‘o ui ia ko e vale, ‘e ‘ave ia ke fakamāu‘i. Pea ‘ilonga ha taha te ne ui hano kāinga ko e fu‘u vale hioa, ‘e lava ke lī ia ki heli ki he afí.
MAT.5.23	Kapau leva ‘oku teu ke ‘ave ha‘o me‘a‘ofa ke tuku he funga ‘ōlitá, peá ke toki manatu‘i ai ‘oku ‘ita hao kāinga ‘iate koe ‘i ha me‘a, 
MAT.5.24	peá ke tuku ho‘o me‘a‘ofá he ve‘e ‘ōlitá ka ke ‘alu ‘o tomu‘a fakalelei mo ho kāingá, peá ke toki foki mai ‘o ‘oatu ho‘o me‘a‘ofá ki he ‘Otuá.
MAT.5.25	Kapau ‘e tukuaki‘i koe ‘e ha taha ‘i ha kovi, pea fei mo fakalelei mo ia he kei faingamālié. He ka faifai peá mo a‘u ki he fakamāú, pea te ne tuku atu ‘e ia koe ki he kau polisí pea ‘e ‘ave koe ki ‘api pōpula. 
MAT.5.26	‘E iku ai ki ha‘o nofo ‘i pilīsone kae ‘oua kuó ke totongi kotoa ho mo‘uá.”
MAT.5.27	“Kuo mou fanongo na‘e tala ki he kakaí he kuo hilí, ‘‘Oua ‘e tono.’ 
MAT.5.28	Ka mou fanongo lelei mai kiate au: Ko e sio pē ha taha ki ha fefine mo holi kovi ki ai, ko ‘ene tono ia ‘i hono lotó.
MAT.5.29	Pea kapau kuó ke fai angahala ko e sio ho mata to‘omata‘ú, peá ke hanga ‘o ta‘aki ia ‘o lī‘aki. He ‘e sai ange ke mole hao kupu ‘e taha ‘i hano lī kakato ho sinó ki heli. 
MAT.5.30	Pea kapau kuó ke fai angahala ko e ngāue ho nima to‘omata‘ú peá ke hanga ‘o tu‘usi ‘o lī‘aki! He ‘e sai ange ke mole hao kupu ‘e taha, ‘i hano lī kakato ho sinó ki Heli.”
MAT.5.31	“Pea kuo mou fanongo na‘e tala ki he kakaí, ‘Ka ai ha taha te ne fie vete mo hono malí, kuo pau ke ne ‘oange ha tohi vete mali.’ 
MAT.5.32	Ka mou fanongo lelei mai kiate au: ‘Oua ‘e vete mo ho malí. Tukukehe ‘i ha‘ane fe‘auaki. Ko ho‘o vete mo ho malí, ko ho‘o ‘ai ia ke tono. Pea pehē ai pē ki ha taha ‘e mali mo ia, ko e tono ai pē mo ia.”
MAT.5.33	“Kuo mou fanongo na‘e tala ki he kakaí, ‘‘Oua ‘e fuakava loi, ka ke fai ‘i he ‘ao e ‘Eikí ‘a e ngaahi me‘a kuó ke tukupā ke faí.’ 
MAT.5.34	Ka mou fanongo lelei mai kiate au: ‘Oua ‘e fuakava ‘aki ha me‘a ‘e taha! ‘Oua ‘e fuakava ki he langí, he ko e ‘afio‘anga ia ‘o e ‘Otuá. 
MAT.5.35	Pea ko māmaní, ko hono tu‘unga va‘é ia. ‘Oua ‘e fuakava ‘aki ‘a Selusalema, he ko e kolo ia ‘o e hau fakalevelevá. 
MAT.5.36	‘Oua foki te ke fuakava ‘aki ho fofongá, he ‘oku ‘ikai te ke lava ke liliu hao tu‘oni lou‘ulu ‘e taha ke hinehina pe ‘uli‘uli. 
MAT.5.37	Ka ke ka fai leva ha‘o lea, peá ke ‘‘Io’, pe ko ho‘o ‘‘Ikai’.’ He ka toe tānaki atu ki ai mo ha me‘a, ko e ha‘u ia mei he tēvoló.”
MAT.5.38	“Kuo mou fanongo na‘e tala ki he kakaí, ‘Sauni ‘a e mata ‘aki pē ‘a e mata, mo e nifo ‘aki pē ‘a e nifo.’ 
MAT.5.39	Ka mou fanongo lelei mai kiate au: ‘Oua ‘e sauni ha kovi ‘oku fai mai kiate koe. Ka sipi‘i ‘e ha taha ho kou‘ahe to‘omata‘ú, peá ke tuku atu ki ai mo ho kou‘ahe to‘ohemá.
MAT.5.40	Ka ‘ai ‘e ha taha ke mo hopo koe‘uhi ko ho soté, ‘oange ki ai mo ho koté. 
MAT.5.41	Pea ka ‘i ai ha taha te ne fakamālohi‘i
MAT.5.42	Ka fai atu ha kole, peá ke tali. Pea ka fai atu ha kole nō pa‘anga, tali mo ia.”
MAT.5.43	“Kuo mou fanongo na‘e tala ki he kakaí, ‘‘Ofa ki ho kāingá, kae fehi‘a ki ho filí.’ 
MAT.5.44	Ka mou fanongo lelei mai kiate au: ‘Ofa ki homou ngaahi filí, pea lotu ma‘á e kakai ‘oku fai kovi mai kiate kimoutolú, 
MAT.5.45	ka mou hangē ko ho‘omou Tamai fakahēvaní. He ‘okú ne finangalo ke hopo e la‘aá ki he kakai faikoví mo e kakai faileleí, mo tō ‘a e ‘uhá ki he kakai faikoví mo e kakai faileleí. 
MAT.5.46	He kapau ‘oku mou ‘ofa pē ki he kakai ‘oku ‘ofa kiate kimoutolú, ko ha me‘a koā ia ke fakapale‘i ai kimoutolu ‘e he ‘Otuá? He na‘a mo e kau tānaki tukuhaú ‘oku nau fai pehē. 
MAT.5.47	Pea kapau ‘oku mou fakalea pē ki he kakai ‘oku mou mahení, ‘oku ‘ikai ko ha me‘a lahi ia. He na‘a mo e kakai ‘oku ‘ikai te nau tui ‘Otuá, ‘oku nau fai pehē mo kinautolu. 
MAT.5.48	Ko ia, ke mou haohaoa, ‘o hangē ko e haohaoa ‘a ho‘omou Tamai fakahēvaní.”
MAT.6.1	“Ka fai leva ha‘amou tokoni ki ha taha, pea ‘oua ‘e fai fakahāhā pē. He kapau te mou fai fakahāhā ho‘omou tokoní, pea ‘e ‘ikai ke fakapale‘i kimoutolu ‘e ho‘omou Tamai fakahēvaní.
MAT.6.2	Ka fai ha‘o ‘ofa ma‘á e kakai masivá, pea ‘oua ‘e ifi ha me‘alea. Ko e me‘a foki ia ‘oku fai ‘e he kau mālualoí he ngaahi fale lotú mo e ngaahi toumu‘á ke fakamālō ai e kakaí kiate kinautolu. Ko e mo‘oni ‘eni ‘oku ou tala atú, ko honau palé pē ia.
MAT.6.3	Ka fai ha‘amou ‘ofa ma‘á e kakai masivá, pea vakai na‘a mou tala ki ha taha.
MAT.6.4	Foaki fakapulipuli ho‘omou me‘a‘ofá. He ‘oku ‘afio‘i ‘e ho‘omou Tamaí ho‘omou me‘a ‘oku fai fakapulipulí, pea kuo pau ke ne fakapale‘i ai kimoutolu.”
MAT.6.5	“Ka fai ha‘amou lotu pea vakai na‘a mou hangē ko e kau mālualoi ko ē ‘oku manako he tu‘u ‘o lotu he ngaahi fale lotú mo e ngaahi toumu‘á ke hā ki he kakaí. Ko e mo‘oní ‘eni ‘oku ou tala atú, ko honau palé pē ia.
MAT.6.6	Ka ke ka fie fai leva ha‘o lotu, peá ke hū ki ho lokí, tāpuni e matapaá, pea fai ho‘o lotú ki ho‘o Tamai ‘oku ‘afio he liló. He ko e ‘Otuá ‘okú ne ‘afio‘i e me‘a kotoa, pea kuo pau ke ne fakapale‘i koe.
MAT.6.7	Vakai na‘a mou lotu ‘o fa‘ifa‘itaki ki he kakai ‘oku ‘ikai ‘ilo ‘Otuá. He ko e fakakaukau ‘a e kakai ko iá, ka lahi ‘enau valelaú pea ‘e ongo ki he ‘Otuá. 
MAT.6.8	Vakai na‘a mou fa‘ifa‘itaki kiate kinautolu. He ‘oku tomu‘a ‘afio‘i ‘e ho‘omou Tamaí ho‘omou me‘a ‘oku fie ma‘ú ‘i he te‘eki ke mou fai ha kole ki ai. 
MAT.6.9	Ko e lotu eni ke mou faí,
MAT.6.9	‘‘E ‘Otua, ko ‘emau Tamai koe ‘oku ‘afio ‘i Hēvani,
MAT.6.9	Ke kei toputapu ai pē ho Huafá,
MAT.6.10	Ke hoko mai ho Pule‘angá.
MAT.6.10	Ke fai ho finangaló ‘i māmani,
MAT.6.10	‘o hangē ko ia ‘oku fai ‘i Hēvaní.
MAT.6.11	‘Omi mu‘a ha‘amau me‘atokoni ki he ‘ahó ni.
MAT.6.12	Pea fakamolemole‘i ‘emau ngaahi angahalá,
MAT.6.12	‘o hangē ko ‘emau fakamolemole‘i ‘a kinautolu ‘oku fai hala maí.
MAT.6.13	‘Oua na‘a tuku ke mau mo‘ua ‘i ha ‘ahi‘ahi,
MAT.6.13	ka ke fakahaofi kimautolu mei he koví.
MAT.6.13	(He ‘oku ‘o‘ou ‘a e pule‘angá, mo e māfimafí, mo e lāngilangí, ‘o laui kuonga.) ‘Ēmeni.’
MAT.6.14	Kapau te mou lava ‘o fakamolemole‘i ha taha ‘e fai hala mai kiate kimoutolu, pea ‘e fakamolemole‘i leva kimoutolu ‘e ho‘omou Tamai fakahēvaní. 
MAT.6.15	Pea kapau ‘e ‘ikai te mou fakamolemole‘i kinautolu, ‘e ‘ikai leva ke fakamolemole‘i kimoutolu ‘e ho‘omou Tamaí.”
MAT.6.16	“Ka fai ha‘amou ‘aukai pea vakai na‘a mou fa‘ifa‘itaki ki he kau mālualoí ‘o fakamatapeko ai. He ‘oku nau fiehā‘aki ‘enau ‘aukaí, koe‘uhi ke vikia kinautolu. Ko e mo‘oni eni ‘oku ou tala atú, ko honau palé pē ia. 
MAT.6.17	Ka ko koe, ka ke ka ‘aukai leva, peá ke helu mo tafitafi. 
MAT.6.18	Pea ‘e ‘ikai leva ke fakatokanga‘i ‘e he kakaí ho‘o ‘aukaí. Ka ‘e ‘afio‘i ‘e ho‘o Tamaí, pea te ne fakapale‘i koe.”
MAT.6.19	“Vakai na‘a mou tānaki koloa ‘i māmani. Ko e koloa ‘o māmaní ‘oku kai ia ‘e he ané, pe ‘ume‘umea, pe kaiha‘asi ‘e ha kau hae fale. 
MAT.6.20	Mou tānaki koloa ‘i Hēvani. He ko e koloa ‘o Hēvaní ‘oku ‘ikai ke kai ‘e he ané, pe ‘e ‘ume‘umea, pe ‘e lava ‘e ha kau hae fale ‘o kaiha‘asi. 
MAT.6.21	Ko e feitu‘u ‘oku tānaki ai ho‘o koloá, ‘e nofo ai ho lotó.”
MAT.6.22	“Ko ho matá ‘oku maama ai ho lotó. Ka sai ho‘o sió, ‘e māmangia kotoa ai pē ho lotó. 
MAT.6.23	Ka ‘o kapau ‘oku ‘ikai sai ho‘o sió, pea ‘e fakapo‘uli kotoa ai mo ho lotó. Kapau ko e koto fakapo‘uli ‘a e maama ‘oku ‘i ho lotó, pea tā ko e po‘uli lahi mo‘oni ‘oku ke ‘i aí.”
MAT.6.24	“He‘ikai te mou lava ke fakaongoongo ki ha pule ‘e ua. He kuo pau ke ke ‘ofa ki he taha kae fehi‘a ki he taha, pe ko ho‘o mamahi‘i e taha kae lī‘aki e taha. He‘ikai te mou lava ke ‘eiki ‘aki ‘a e ‘Otuá mo e koloá.”
MAT.6.25	“Mou fanongo lelei mai kiate au: Vakai na‘a mou hoha‘a ki ho‘omou mo‘ui fakasinó. ‘Oua ‘e holitu‘u ki ha me‘a ke mou kai, pe inu, pe vala. He ‘oku ‘ikai ngata ‘a e mo‘uí he me‘akaí mo e valá. 
MAT.6.26	Mou sio ange ki he fanga manupuná. ‘Oku ‘ikai te nau tōta‘u pe ututa‘u. ‘Oku ‘ikai te nau fa‘oaki ha me‘akai ki ha feleoko. Ka ‘oku fafanga kinautolu ‘e ho‘omou Tamai fakahēvaní. Mou tala mai angé: ‘Ikai ‘oku mou mahu‘inga ange he fanga manupuná?
MAT.6.27	Ko ho‘omou hoha‘á, ‘e lava koā ke fakalōloa atu ai ho‘omou mo‘uí? 
MAT.6.28	Ko e hā leva ‘oku mou loto mo‘ua ai ki ho‘omou teuteú? Sio ange ki he tupu faka‘ofo‘ofa ‘a e ngaahi kakala ‘o ‘utá. Taumaiā ‘oku nau ngāue ke ma‘u ai hanau teunga.
MAT.6.29	Ko e mo‘oni ‘oku ou tala atú: Na‘a mo e tu‘i koloa‘ia ko Solomoné, ‘oku kei faka‘ofo‘ofa ange pē ‘a e ngaahi matala‘i ‘akaú ni ‘i hono teungá. 
MAT.6.30	Kapau ‘oku fakateunga ‘e he ‘Otuá ‘a e mohuku ‘i ‘uta ní, ‘a ē ‘oku matala he ‘ahó ni kae mae ‘apongipongi ‘o tutu ‘i he tu‘unga vevé, pea huanoa ha‘ane fakateunga kimoutolu! Ko e hā kuo vaivai ai ho‘omou tuí?
MAT.6.31	‘I he‘ene peheé leva, tuku ho‘omou loto mo‘ua mo fa‘a pehē, ‘Ko e hā te tau kai mo inu mo kofú?’ 
MAT.6.32	He ko e ngaahi me‘a ia ‘oku loto mo‘ua ki ai e fa‘ahinga ‘oku ‘ikai tui ‘Otuá. ‘Oku ‘afio‘i ‘e ho‘omou Tamai fakahēvaní ‘a e pau ke mou ma‘u kotoa ‘a e ngaahi me‘a ko iá.
MAT.6.33	Mou tomu‘a feinga ke hū ki he Pule‘anga ‘o e ‘Otuá, mo fai hono finangaló, pea ‘e ‘oatu kotoa ‘e he ‘Otuá mo e ngaahi me‘a ko iá ma‘amoutolu.
MAT.6.34	Ko ia, vakai na‘a mou loto mo‘ua koe‘uhí ko ha faingata‘a ‘e hoko atu ‘apongipongi. ‘E toki tokanga‘i pē ia ‘apongipongi. He ‘oku fe‘unga pē e faingata‘a ‘o e ‘ahó ni mo e ‘ahó ni.”
MAT.7.1	“‘Oua na‘a mou fakamāu‘i e kakai kehé, pea he‘ikai ke fakamāu‘i kimoutolu ‘e he ‘Otuá. 
MAT.7.2	Ko e fakamaau te ke faí, ko ia pē ‘e fakamāu‘i ‘aki koé. Ko e me‘afua te ke fua ‘aki e kakaí, ko ia ‘e fua‘aki koé.
MAT.7.3	Ko e hā ‘okú ke hoha‘a ai ki ha ki‘i me‘i ‘uli he kano‘i mata ho kāingá, kae ‘ikai te ke fakatokanga‘i e fu‘u va‘akau ‘i ho kano‘i mata ‘o‘oú? 
MAT.7.4	‘Oku ou tumu ‘i ho‘o pehē ange ki ho kāingá, ‘Ka u to‘o mu‘a ‘a e me‘i ‘uli ‘i ho kano‘imatá,’ ‘osi angé ‘oku ‘i ai e fu‘u va‘akau ‘i ho kano‘i mata ‘o‘oú! 
MAT.7.5	Tuku ho‘o mālualoí! Tomu‘a to‘o e fu‘u va‘akau mei ho kano‘i mata ‘o‘oú, kae lava ke ke sio lelei, peá ke toki to‘o leva ‘a e me‘i ‘uli mei he kano‘i mata ho kāingá.
MAT.7.6	‘Oua ‘e laku ha me‘a toputapu ki he fanga kulií, na‘a faifai pea nau tafoki hake ‘o ‘ohofi kimoutolu. Pea ‘oua ‘e laku ho‘omou mata‘itofé ki he fanga puaká, na‘a faifai pea nau tāmolo ai.”
MAT.7.7	“Mou kole, pea ‘e foaki kiate kimoutolu. Mou kumi, pea te mou ‘ilo. Mou tukituki he matapaá, pea ‘e fakaava atu. 
MAT.7.8	He ko e toko taha kotoa pē ‘oku kolé, ‘e foaki kiate ia ‘a e me‘a ‘okú ne fie ma‘ú. Pea ko e toko taha kotoa pē ‘e kumí, te ne ma‘u e me‘a ‘okú ne kumí. Pea ‘e fakaava ‘a e matapaá ki ha taha pē ‘e tukituki.
MAT.7.9	He ko hai ‘iate kimoutolu ‘e tangi kai atu ha‘o tamasi‘i peá ke ‘oange ha fo‘i maka? 
MAT.7.10	Pe ‘e kole mata‘i ika peá ke ‘oange ha ngata? 
MAT.7.11	Ko e kakai angakovi kimoutolu, ka ‘oku mou kei ‘ave me‘a lelei ma‘a ho‘omou fānaú. Pea huanoa ho‘omou Tamai fakahēvaní ‘ene fie tali ma‘u pē ho‘omou ngaahi kolé.
MAT.7.12	Ko e me‘a ‘oku mou loto ke fai ‘e he kakaí kiate kimoutolú, mou fai pehē kiate kinautolu. He ko e ‘uhinga ia ‘o e lao ‘a Mōsesé mo e ngaahi tohi ‘a e kau palōfitá.”
MAT.7.13	“Mou hū atu he matapā fāsi‘í. Ko e matapā ‘oku fālahi pea faingofua ‘a e hū atu aí, ko e hala ia ki he ‘auhá. ‘Oku tokolahi ‘a e hū aí. 
MAT.7.14	Ka ko e matapā ‘oku fāsi‘i pea faingata‘a ‘a e hū aí, ko e hala ia ki he mo‘uí. Pea ‘oku tokosi‘i ‘a e hū aí.”
MAT.7.15	“Mou tokanga‘i e kau palōfita loí. He ‘oku nau hangē mai ko ha sipí ‘i tu‘a. Ka ko honau lotó ko e manu fekai ‘atā. 
MAT.7.16	‘Oku ‘ilonga ia ‘i he ngaahi me‘a ‘oku nau faí. Taumaiā te mou toli kālepi pe toli fiki mei ha fu‘u vao talatala.
MAT.7.17	‘Ilonga ha ‘akau ‘oku mo‘ui lelei, pea kuo pau ke fua lelei. Ka ko e ‘akau ‘oku ‘ikai mo‘ui leleí kuo pau ke fua kovi. 
MAT.7.18	‘E ‘ikai ke fua kovi ha fu‘u ‘akau ‘oku mo‘ui lelei. Pea ‘e ‘ikai ke fua lelei ha fu‘u ‘akau ‘oku ‘ikai ke mo‘ui lelei. 
MAT.7.19	‘Ilonga ha fu‘u ‘akau ‘oku ‘ikai ke fua lelei, kuo pau ke tā ia ‘o tutu. 
MAT.7.20	‘Oku ‘ilonga ‘a e kau palōfita loí he ngaahi me‘a ‘oku nau faí.”
MAT.7.21	“‘E ‘ikai hū ki he Pule‘anga ‘o Hēvaní ‘a e kakai kotoa ‘oku nau fa‘a pehē mai kiate au, ‘‘Eiki! ‘Eiki ē!’, kae ngata he kakai ‘oku nau fai e finangalo ‘o e Tamaí. 
MAT.7.22	He ‘e pehē mai ‘e he tokolahi ‘i he ‘aho fakamāú, ‘‘Eiki! ‘Eiki ē! Na‘a mau malanga‘aki ho huafá, mo kapusi tēvolo ‘aki. Pea mau toe fai mana foki ‘i ho huafá.’ 
MAT.7.23	Ka te u tala ange ‘e au kiate kinautolu, ‘‘Oku ‘ikai pē te u ‘ilo ‘e au kimoutolu. Mou ō mama‘o meiate au, ‘a e kau fai kovi!’”
MAT.7.24	“Ka ai leva ha taha ‘e fanongo mai ki he ngaahi me‘a ‘oku ou lea‘akí, peá ne ongongofua ki ai, pea ‘oku tatau ia mo ha tufunga fakapotopoto na‘e fai ‘ene langa fale ‘i ha feitu‘u maka. 
MAT.7.25	Pea tō ‘a e ‘uhá, pea hake mai e vaitafé, pea angi mo e matangí ‘o fa‘afa‘aki he fale ko iá. Kae ‘ikai ke holo ia, he kuo langa he feitu‘u maka.
MAT.7.26	Pea ka ‘ilonga ha taha ‘e fanongo ki he ngaahi me‘a ‘oku ou lea‘akí kae ‘ikai ke ongongofua ki ai, pea ‘oku tatau ia mo ha tufunga vale na‘e langa fale ‘i ha feitu‘u ‘one‘one. 
MAT.7.27	Pea tō e ‘uhá, pea hake mai e vaitafé, pea angi mo e matangí ‘o fa‘afa‘aki he falé, pea holo lahi ia!”
MAT.7.28	Pea ‘osi ai e faiako ‘a Sīsuú. Kae fakatumutumu e kakaí ‘i he‘ene ngaahi fakahinohinó. 
MAT.7.29	He na‘á ne hangē ko ha faiako mafai lahí, ‘o kehe ia mei he‘enau kau faiako lao ‘a Mōsesé.
MAT.8.1	Pea ‘alu hifo ‘a Sīsū mei he tafa mo‘ungá ‘oku muimui atu ‘iate ia ha fu‘u kakai tokolahi. 
MAT.8.2	Pea ‘iloange kuo ha‘u ha tangata kilia ‘o tū‘ulutui hifo. Pea pehē atu ‘e he tangatá, “‘Eiki, ka ke ka loto ke fakamo‘ui hoku kiliá, te ke lava.”
MAT.8.3	Pea ala ‘a Sīsū ki he tangatá mo ne pehē ange, “Ko hoku lotó ia. Ma‘a ā!” Pea ma‘a ai pē e kilia ‘o e tangatá.
MAT.8.4	Pea toe pehē ange ‘e Sīsū ki ai, “‘Oua te ke tala ki ha taha. Ka ke ‘alu pē ki ha taula‘eiki ‘o fakahā ange kuó ke sai. Pea ‘ave ha me‘a‘ofa ki he Temipalé, ke mahino ki he kakaí kuo fakamo‘ui koe ‘e he ‘Otuá. He ko e tu‘utu‘uni ia ‘a Mōsese ‘i he Laó.”
MAT.8.5	Pea a‘u ai ‘a Sīsū ki he kolo ko Kāpaneume. Pea ‘iloange kuo fakafetaulaki mai ha ‘ōfisa he kau tau malu‘i fonua ‘a Lomá ‘o kole tokoni ange. 
MAT.8.6	Na‘á ne pehē ange, “‘Eiki, ‘oku ‘i ai si‘eku tamaio‘eiki ‘oku tokoto ‘i ‘api ko ‘ene puke he mamateá, pea ‘oku faingata‘a‘ia ‘aupito.”
MAT.8.7	Pea pehē ange ‘e Sīsū, “Te u ‘alu atu ‘o fakamo‘ui ia.”
MAT.8.8	Kae tala ange ‘e he ‘ōfisá, “‘Oua ‘Eiki, he ko hoku falé ‘oku ‘ikai taau mo koe. Fai pē ha‘o fekau, pea ‘e mo‘ui ai ‘eku tamaio‘eikí. 
MAT.8.9	Ko aú, foki, ko e tangata ma‘u mafai. ‘Oku ‘i ai ‘eku kau sōtia ‘oku nau fakaongo kiate au. Ko ‘eku pehē ange ki ha taha, ‘‘Alu,’ kuo ‘alu. Pea ko ‘eku pehē ange ki he taha, ‘Ha‘u,’ kuo ha‘u; pe te u pehē ange ki ha‘aku pōpula, ‘Fai ē,’ kuó ne fai.”
MAT.8.10	Pea ofo ‘aupito ‘a Sīsū he lea ‘a e ‘ōfisá, peá ne pehē ange ki he kakai na‘e muimui maí, “Ko e mo‘oni ‘oku ou tala atú, kuo te‘eki te u fetaulaki mo ha taha tui lahi pehē ‘i ‘Isilelí ni.
MAT.8.11	‘Oku ou tala atu kiate kimoutolu, ‘e omi ha tokolahi mei he hahaké mo e hihifó ‘o kai kātoanga fakataha mo ‘Ēpalahame mo ‘Aisake pea mo Sēkope ‘i he Pule‘anga ‘o Hēvaní. 
MAT.8.12	Ka ko e kakai ‘oku lau tokua ko e kakai ‘o e pule‘angá, ‘e kapusi kinautolu ki he feitu‘u fakapo‘ulí. Pea te nau toki tangi ai mo to‘e he mamahi.”
MAT.8.13	Pea tala ange ‘e Sīsū ki he ‘ōfisá, “Foki koe ki ‘api. Kuo mo‘ui ho‘o tamaio‘eikí koe‘uhí ko ho‘o tuí.”
MAT.8.13	Pea mo‘ui ai pē ‘a e tamaio‘eiki ‘a e ‘ōfisá.
MAT.8.14	Pea a‘u atu ai ‘a Sīsū ki he ‘api ‘o Pitá. Pea ko e fa‘ē ‘a e mali ‘o Pitá, kuo tokoto ko e mofi. 
MAT.8.15	Pea ala hifo ‘a Sīsū ki hono nimá, pea mahu‘i ai pē ‘a e mofí. Pea tu‘u hake ‘a e fefiné ‘o feime‘atokoni ma‘a Sīsū.
MAT.8.16	Pea efiafi hifó, kuo ‘omi ‘e he kakaí kia Sīsū ha tokolahi kuo ma‘u ‘e ha fanga tēvolo. Ko ‘ene kapusi e fanga tēvoló na‘e fai ‘aki pē ha‘ane fekau, pea ko kinautolu kotoa na‘e mahamahakí na‘á ne fakamo‘ui, 
MAT.8.17	pea mo‘oni ai ‘a e lau ‘a e palōfita ko ‘Aiseá:
MAT.8.17	“Na‘á ne faito‘o hotau ngaahi alanga mahakí,
MAT.8.17	peá ne fakamo‘ui kitautolu.”
MAT.8.18	Na‘e fakatokanga‘i ‘e Sīsū ‘oku fu‘u tokolahi e kakaí, peá ne tukufolau ki he kauvai ‘o e Ano ‘i Kālelí. 
MAT.8.19	Pea pehē ange ai ‘e ha faiako Lao ‘a Mōsese, “Tangata‘eiki, neongo pe ko e fē ha feitu‘u te ke ‘alu ki ai, te u fie kaungā fononga mo koe.”
MAT.8.20	Pea tala ange ‘e Sīsū, “Ko e fanga fōkisí ‘oku ‘i ai honau tafu, pea ko e fanga manupuná ‘oku ‘i ai honau pununga. Ka ko e Foha ‘o e Tangatá ‘oku ‘ikai hano mālōlō‘anga.”
MAT.8.21	Pea toe pehē ange ‘e he taha he kau akó, “‘Eiki, tuku mu‘a ke u tomu‘a ‘alu ‘o tanu ‘eku tangata‘eikí.”
MAT.8.22	Kae tala ange ‘e Sīsū ki ai, “Ha‘u koe ke ta ō kitaua, kae tuku e maté ke ne tanu e maté!”
MAT.8.23	Pea heka vaka leva ‘a Sīsū mo ‘ene kau akó. 
MAT.8.24	Pea fakafokifā kuo tō ha fu‘u matangi he anó, ‘o hake ai e peaú ki vaka. Kae mā‘umohe pē ‘a Sīsū ia. 
MAT.8.25	Pea ‘oho atu ‘ene kau akó ‘o fafangu ia mo kaila, “‘Eiki ē, te tau melemo! Fakahaofi kitautolu!” 
MAT.8.26	Kae pehē atu ‘e Sīsū, “Ko e hā ‘oku mou manavahē aí? Ko e hā ‘oku vaivai ai ho‘omou tuí?” Peá ne toki mālanga hake ‘o fekau e matangí mo e peaú ke nonga. Pea nonga ai e me‘a kotoa.
MAT.8.27	Pea fakatumutumu ai ‘a e kau akó mo nau pehē, “Ko e tangata hā eni ‘oku toe talangofua ki ai e matangí mo e peaú?”
MAT.8.28	Pea a‘u atu ‘a Sīsū ki he kauvai ‘o e kakai Kataliní, kuo fakafetaulaki mai ha ongo tangata ‘āvea kuo ma‘u ‘e ha fanga tēvolo, pea kuo fuoloa ‘ena nofo holo he ngaahi fa‘itoka ‘i he feitu‘u ko iá. Ko e ongo tangata fieta‘a ‘aupito, pea na‘e ‘ikai ha taha ‘e lava ‘o ofi kiate kinaua. 
MAT.8.29	Pea fakafokifā kuó na kaila mai, “‘E Sīsū, ‘Alo ‘o e ‘Otuá! Ko e hā e me‘a ‘okú ke ha‘u aí? ‘Ikai ko ho‘o ha‘ú ke faka‘auha leva kimaua?” 
MAT.8.30	Na‘e fe‘unga ia ‘oku ‘i ai ha fanga puaka ‘oku huohua ofi mai kiate kinautolu.
MAT.8.31	Pea pehē ange ‘e he fanga tēvoló kia Sīsū, “Kapau te ke kapusi kimautolu, peá ke fekau mu‘a ke mau hū he fanga puaká.” 
MAT.8.32	Pea fekau ai ‘e Sīsū ke nau hū ki ai. Pea nau matua mai ki tu‘a mei he ongo tangatá ‘o hū he fanga puaká. Pea ‘oho hifo leva ‘a e fanga puaká he tahifohifó ‘o tū‘ulu kotoa ki he anó ‘o melemo ai.
MAT.8.33	Pea feholaki e kau tauhi puaká ki kolo ‘o talanoa ki he kakaí ‘a e me‘a kuo hokó, kae tautautefito ki he me‘a na‘e hoko ki he ongo ‘āveá.
MAT.8.34	Pea holo mai ‘a e kakai kotoa mei he koló ‘o fakafetaulaki kia Sīsū. Ka ko ‘enau fe‘iloaki pē mo Sīsuú pea nau kole ange ke ne ‘alu ā mu‘a mei honau feitu‘u fonuá.
MAT.9.1	Pea heka vaka ‘a Sīsū ‘o foki ki he kolo na‘e nofo aí. 
MAT.9.2	Pea fuoloa si‘i mei ai kuo fata mai kiate ia ‘e ha ni‘ihi ha tangata mamatea. Pea na‘e fakatokanga‘i ‘e Sīsū ‘oku mālohi ‘enau tuí, peá ne pehē ange ki he mamateá, “Fiemālie pē, he kuo ‘osi fakamolemole‘i ho‘o ngaahi angahalá.” 
MAT.9.3	Pea pehē ‘e he kau faiako Lao ‘a Mōsese na‘e ‘i aí, “Ko e fie ‘Otuá ia!”
MAT.9.4	Na‘e ‘ilo ‘e Sīsū ‘a e anga ‘o ‘enau fakakaukaú, peá ne pehē ange kiate kinautolu, “Ko e hā ‘oku mou lotokovi aí? 
MAT.9.5	He ko fē ‘oku faingofua angé: ko ‘eku pehē ange ki he tangata mamateá ni, ‘Kuo fakamolemole‘i ho‘o ngaahi angahalá,’ pe ko ‘eku pehē ange ‘Tu‘u ki ‘olunga ‘o ‘alu ki ‘api’? 
MAT.9.6	Ka te u ‘ai ke mahino kiate kimoutolu he ‘ahó ni ‘oku ma‘u mafai ‘i māmani ‘a e Foha ‘o e Tangatá ke fakamolemole angahala.” Pea tala ange ‘e Sīsū ki he tangata mamateá, “Tu‘u! To‘o ho mohengá, peá ke ‘alu ki ‘api.”
MAT.9.7	Pea tu‘u hake ai pē e tangatá ‘o ne ‘alu ki ‘api.
MAT.9.8	Pea sio ki ai e kakaí pea nau manavahē. Pea nau fakamālō ki he ‘Otuá, koe‘uhí ko ‘ene foaki ha mafai lahi pehē ki ha tangata.
MAT.9.9	Pea laka atu ‘a Sīsū ‘o ne mamata ki ha tangata tānaki tukuhau ko Mātiu ‘oku nofo mai ‘i hono ‘ōfisi. Pea tala ange ‘e Sīsū, “Ha‘u ke ta ō.” Pea mālanga hake ai ‘a Mātiu ‘o na ō mo Sīsū.
MAT.9.10	Fuoloa si‘i mei ai kuo fai ‘e Mātiu ha fakaafe ‘i hono ‘apí ma‘a Sīsū mo ‘ene kau akó. Pea kuo tokolahi ai e kaungā tānaki tukuhau ‘o Mātiú mo e kau angahala kehe. 
MAT.9.11	Pea sio ki ai ‘a e kau Fālesí pea nau ‘eke ange ki he‘ene kau akó, “Ko e hā ‘oku ma‘u me‘atokoni fakataha ai ho‘omou faiakó pea mo e fa‘ahinga kakai ko ená?”
MAT.9.12	Ne fanongo ki ai ‘a Sīsū, peá ne pehē ange kiate kinautolu, “‘Oku ‘ikai ko e kakai mo‘ui leleí ‘oku ‘aonga ki ai e tōketaá, kae ngata he kakai mahamahakí. 
MAT.9.13	Mou feinga ke ‘ilo ‘a e ‘uhinga ‘o e potu Folofola ko eni: ‘‘Oku fie ma‘u ‘e he ‘Otuá ‘a e manava‘ofá, ‘o ‘ikai ko e feilaulaú.’ Na‘e ‘ikai te u ha‘ú ke ui ‘a e kakai fai totonú, ka ko e kakai fai angahalá.”
MAT.9.14	Na‘e a‘u mai kia Sīsū ha kau ako ‘a Sione Papitaiso. Pea nau pehē ange, “Ko e kau Fālesí mo kimautolu, ‘oku mau fa‘a ‘aukai. Ka ko ho‘o kau akó, ‘oku ‘ikai te nau teitei ‘aukai kinautolu.”
MAT.9.15	Pea fehu‘i ange ‘e Sīsū kiate kinautolu, “He ‘e nofo ‘aukai koā ha kau fakaafe ‘i ha kātoanga mali ‘i he kei ‘iate kinautolu ‘a e ‘eiki ta‘ané? ‘Ikai ‘aupito! Ka ‘e hoko mai ‘a e ‘aho ‘e ‘ave ai e ‘eiki ta‘ané meiate kinautolú, pea ko ‘enau toki ‘aukaí ia. 
MAT.9.16	‘E ‘ikai hanga ‘e ha taha ‘o monomono ha kofu motu‘a ‘aki ha konga tupenu fo‘ou. He kuo pau ke mingi e konga tupenu fo‘oú, ‘o toe lahi ange ai e mahae ‘a e kofú.
MAT.9.17	Pea ‘e ‘ikai hanga ‘e ha taha ‘o ‘utu ha uaine fo‘ou ki ha hina leta motu‘a. He ‘e pā e hiná, ‘o mahua ai e uainé. Ka kuo pau ke ‘utu e uaine fo‘oú ki ha hina leta fo‘ou, kae fakatou tolonga.”
MAT.9.18	Pea lolotonga ‘a e kei faiako ‘a Sīsuú kuo tō tū‘ulutui mai ha tangata tauhi fale lotu ‘o e kakai Siú. Pea pehē ange ‘e he tangatá kia Sīsū, “Ko si‘oku ‘ōfefiné kuo toki maté ni. ‘Alu ange mu‘a ‘o hilifaki ki ai ho nimá, kae si‘i mo‘ui.” 
MAT.9.19	Pea tu‘u hake ‘a Sīsū mo ‘ene kau akó ‘o nau ō mo e tangatá.
MAT.9.20	Pea na‘e ‘i ai ha fefine kuo ta‘u ‘e hongofulu mā ua ‘ene puke he ‘au toto na‘e muimui atu he tu‘a ‘o Sīsuú ‘o ala ki he kapa hono kofú. 
MAT.9.21	He kuó ne pehē ‘i hono lotó, “Kapau te u lave pē ā ki hono kofú, pea te u mo‘ui.”
MAT.9.22	Pea tafoki ‘a Sīsū ‘o hanga ki he fefiné, peá ne tala ange, “Fiemālie pē, fefine! Kuo fakamo‘ui koe koe‘uhí ko ho‘o tuí.” Pea mo‘ui ai ‘a e fefiné.
MAT.9.23	Pea a‘u atu ‘a Sīsū ki he ‘api ‘o e tauhi fale lotú, kuo vālautu‘u ai ha kau ifi fangufangu mo ha kau tēngihia. 
MAT.9.24	Peá ne tala ange kiate kinautolu, “Mou ō kotoa ki tu‘a! ‘Oku ‘ikai ke mate e ki‘i ta‘ahiné. ‘Oku mohe pē ia.” Pea kamata manuki ai e kakaí kia Sīsū.
MAT.9.25	Pea hili hono tuku ki tu‘a e kakaí, pea ‘alu atu ‘a Sīsū ki he ve‘e mohenga ‘o e ta‘ahiné, peá ne puke hono nimá ‘o fokotu‘u ki ‘olunga.
MAT.9.26	Pea mafola atu ai ‘a e ongoongo ‘o Sīsuú ki he tapa kotoa ‘o e fonua ko iá.
MAT.9.27	Pea fe‘unga mo e ‘alu ‘a Sīsū mei he feitu‘u ko iá, kuo muimui atu ai ha ongo tangata kui mo kalanga, “‘E ‘Alo ‘o Tēvita, ‘ofa mai kiate kimaua!” 
MAT.9.28	Pea afe ‘a Sīsū ki he ‘api ‘e taha, pea omi ‘a e ongo tangata kuí ki ai. Pea pehē ange ‘e Sīsū kiate kinaua, “‘Okú mo tui koā te u lava ‘o faka‘ā homo matá?”
MAT.9.28	Peá na tali mai, “‘Io, ‘Eiki.”
MAT.9.29	Pea ala leva ‘a Sīsū ki hona matá mo ne pehē, “‘E faka‘ā kimoua koe‘uhí ko ho‘omo tuí.” 
MAT.9.30	Pea ‘ā ai ‘a e mata ‘o e ongo tangatá.
MAT.9.30	Pea fekau ‘e Sīsū kiate kinaua, “Vakai na‘á mo tala ia ki ha taha!” 
MAT.9.31	Kae ō e ongo tangatá ia ‘o ongoongo atu ‘a Sīsū ki he kakai kotoa he feitu‘u fonua ko iá.
MAT.9.32	Pea fe‘unga mo e fononga atu ‘a Sīsū mo ‘ene kau akó, kuo taki mai kiate ia ha tangata noa. Na‘e tu‘unga ‘ene noá ko e ma‘u ia ‘e ha tēvolo. 
MAT.9.33	Ko ‘ene kapusi pē ‘e Sīsū ‘a e tēvoló mei he tangatá, kuo kamata lea ia. Na‘e ofo ‘aupito ai e kakaí, ‘o nau pehē, “Kuo te‘eki tu‘o taha ha me‘a pehē ‘e hoko ‘i ‘Isileli!” 
MAT.9.34	Ka na‘e pehē ‘e he kau Fālesí ia, “Ko e pule ‘o e fanga tēvoló ‘okú ne fakaivia ‘a Sīsū ke kapusi tēvoló.”
MAT.9.35	Na‘e ‘a‘ahi ‘a Sīsū ki he ngaahi kolo lalahí mo e ngaahi kolo īkí ‘o faiako ‘i honau ngaahi fale lotú mo malanga‘aki ‘a e ongoongo lelei ‘o e Pule‘angá. Peá ne fakamo‘ui e fa‘ahinga alanga mahaki kotoa pē. 
MAT.9.36	Pea ko ‘ene sio pē ki ha fu‘u pupunga kakai tokolahi pea langa ai hono fatú ‘i he ‘ofa kiate kinautolu, koe‘uhí ko e hēhētu‘u mo vaivai ‘enau mo‘uí. He kuo nau hangē ha fanga sipi ‘oku ‘ikai hanau tauhí.
MAT.9.37	Pea tala ange ‘e Sīsū ki he‘ene kau akó, “Kuo motu‘u e ta‘ú, kae kaungatāmaki e kau ngāué. 
MAT.9.38	Mou lotu ki he ‘Eiki ‘oku ‘a‘ana e ngoué ke fekau ha kau ngāue ke ō atu ‘o tānaki mai.”
MAT.10.1	Pea ui atu ‘a Sīsū ki he‘ene kau ako ‘e toko hongofulu mā uá ke nau fakatahataha mai. Peá ne tuku kiate kinautolu ‘a e ivi ke kapusi tēvolo mo fakamo‘ui e fa‘ahinga alanga mahaki kotoa pē.
MAT.10.2	Ko eni ‘a e kau ‘apōsitolo ‘e toko hongofulu mā uá: Ko e ‘uluakí ko Saimone, ‘a ē ‘oku ui ko Pitá, pea na‘e kau ai mo hono tokouá, ‘a ‘Anitelū. Na‘e kau ai foki mo Sēmisi mo hono tokouá, ‘a Sione, ko e ongo foha ia ‘o Sēpetí, 
MAT.10.3	ko Filipe mo Pātolomiu, ko Tōmasi, ko Mātiu (‘a ē na‘e tānaki tukuhaú), ko Sēmisi (‘a e foha ‘o ‘Alefiusí), mo Tatiusi, 
MAT.10.4	ko Saimone (‘a e Mamahi‘i Fonuá), pea mo Siutasi ‘Isikāliote, ‘a ē na‘á ne lavaki‘i ‘a Sīsuú.
MAT.10.5	Ko e ngaahi fakahinohino eni na‘e fai ‘e Sīsū peá ne fekau leva ‘a e toko hongofulu mā uá ke ō atu ki he tapa kotoa ‘o e fonuá:
MAT.10.5	“‘Oua te mou ō ki ha fonua kehe, pe ko ha kolo ‘i Samēlia, 
MAT.10.6	ka mou ō ki he kakai ‘Isilelí. He ‘oku nau hangē ha fanga sipi heé. 
MAT.10.7	Mou ō ‘o fanongonongo ki he kakaí: ‘Kuo panaki e Pule‘anga ‘o Hēvaní.’
MAT.10.8	Mou fakamo‘ui e kakai ‘oku mahamahakí, pea fokotu‘u e kakai kuo maté. Mou faito‘o kilia, mo kapusi tēvolo. ‘Oua te mou ‘ai ke totongi ‘e he kakaí ho‘omou ngāue ‘oku fai kiate kinautolú. He na‘e foaki atu ma‘amoutolu ‘a e mo‘uí, kae ‘ikai ‘eke atu ha totongi.
MAT.10.9	Vakai na‘a mou fa‘o ‘i ho‘omou kató ha pa‘anga koula, pe siliva, pea na‘a mo ha pa‘anga kapa. 
MAT.10.10	Pea vakai na‘a mou toe ō mo ha kato fononga, pe ko ha sote, pe sū ‘e ua, pe ko ha tokotoko. He ko e tangata ngāué, ‘oku taau ke tauhi ‘e he kakaí.
MAT.10.11	Pea ka moú ka a‘u leva ki ha kolo lahi, pe ko ha kolo si‘isi‘i, pea mou kumi ha ‘api ‘e talitali lelei ai kimoutolu. Mou nofo ai kae‘oua kuo mou hiki mei he kolo ko iá.
MAT.10.12	Ko ho‘omou ‘alu pē ki ha ‘api, pea mou tuku ha tāpuaki ma‘á e ‘api ko iá. 
MAT.10.13	Ka talitali lelei kimoutolu ‘e he ‘api ko iá, pea tuku ke nofo ai mo kinautolu ho‘omou tāpuakí. Pea kapau ‘e ‘ikai te nau talitali lelei kimoutolu, pea mou toe ō pē mo ho‘omou tāpuakí.
MAT.10.14	Ka ‘i ai ha taha ‘e ‘ikai te ne tali kimoutolu, pea mou hiki ā mei he ‘api ko iá, pe ko e kolo ko iá. Tūtuu‘i ‘a e efu ‘o e feitu‘u ko iá mei homou va‘é kiate kinautolu. 
MAT.10.15	He ko e mo‘oni ‘oku ou tala atú, ‘e ma‘ama‘a ange ‘a e tautea ‘e he ‘Otuá ‘a e kakai ‘o Sōtoma mo Kōmolá ‘i he‘ene tautea ‘e fai ki he kakai ko iá.”
MAT.10.16	“Ko eni kuó u fekau ke mou ō atu. Pea te mou hangē ai ko ha fanga sipi he lotolotonga ‘o ha fanga ulofí. Ko ia ai, ‘ai ke mou olo poto ‘o hangē ko ha ngatá, mo angamalū ‘o hangē ko ha lupé. 
MAT.10.17	Ka mou tokanga. He ‘e feinga ha ni‘ihi ke puke kimoutolu ‘o taki ki fale hopo, mo tā kimoutolu ‘i honau ngaahi fale fai‘anga fakatahá. 
MAT.10.18	‘E tekelele atu kimoutolu ki ha kau pule mo ha ngaahi tu‘i koe‘uhí ko au, ke mou hoko ko ha fakamo‘oni kiate au ‘i honau lotolotongá pea mo e kakai mulí.
MAT.10.19	Pea ka fakamāu‘i kimoutolu, pea ‘oua te mou loto hoha‘a pe ko e hā ha lea te mou fai, pe ‘e anga fēfē. He ka toki hokosia ia, pea ‘e fakahā atu leva ‘a e lea ke faí. 
MAT.10.20	‘Oku ‘ikai ko kimoutolu ‘e lea aí, ka ko e Laumālie ‘o ho‘omou Tamaí. He te ne ‘iate kimoutolu.
MAT.10.21	‘E lī‘aki ‘e ha taha hanotoko ua ke tāmate‘i. ‘E lī‘aki ‘e ha tamai hano foha pe ko hano ‘ōfefine ke tāmate‘i. Pea ‘e fakafepaki ha fānau ki he‘enau mātu‘á, ‘o ‘ai ke tāmate‘i. 
MAT.10.22	Pea tu‘unga ‘i hoku hingoá, ‘e fehi‘a ‘a e kakai kotoa ‘iate kimoutolu. Ka ko ia ‘e kātaki ‘o a‘u ki he ngata‘angá, ‘e fakahaofi ia.
MAT.10.23	Pea ka ngaohikovi‘i kimoutolu ‘i ha kolo, pea mou hiki atu ki ha kolo ‘e taha. He ko e mo‘oni ‘oku ou tala atú, ‘e te‘eki ke ‘osi ‘a e ngaahi kolo kotoa ‘i ‘Isileli ‘i ho‘omou ‘a‘ahi ki aí, kuo a‘u mai ‘a e Foha ‘o e Tangatá.
MAT.10.24	‘Oku ‘ikai ha tama ako ‘e tu‘unga mā‘olunga hake ‘i he‘ene faiakó. Pea ‘oku ‘ikai ha tamaio‘eiki ‘e tu‘unga mā‘olunga hake ‘i hono pulé. 
MAT.10.25	‘Oku taau ai mo ha tama ako ke fiemālie ‘o kapau ‘e tu‘unga tatau mo ‘ene faiakó, pea fiemālie ha tamaio‘eiki ‘o kapau ‘e tu‘unga tatau mo hono pulé. Kapau kuo ui ‘e ha ni‘ihi ‘a e ‘ulu ‘o e fāmilí ko Sētane, pea huanoa ha‘anau laukovi ki he toenga ‘o e fāmilí.”
MAT.10.26	“‘Oua ‘e manavahē ki ha taha he kakai ko iá. He ‘oku ‘ikai ha me‘a ‘e fufuu‘i ka kuo pau ke fakahaa‘i. Ko e me‘a fakapulipuli kotoa pē kuo pau ke ‘ilo.
MAT.10.27	Ko e me‘a ‘oku ou tala po‘uli atú, mo u tala ho‘atā. Ko e me‘a kotoa ‘oku ou fanafanahi atú, mou kailangaki‘i mei he ngaahi funga falé.
MAT.10.28	‘Oua te mou manavahē ki he fa‘ahinga ‘oku ngata pē ‘i homou sinó te nau lava ‘o tamate‘í ka ‘oku ‘ikai te nau lava ‘o tāmate‘i homou laumālié. Mou manavahē kimoutolu ki he ‘Otuá. He te ne lava ‘e ia ke faka‘auha fakatou‘osi homou sinó mo homou laumālié ‘i heli.
MAT.10.29	‘Ikai ‘oku mahu‘inga tatau ha ongo ki‘i fo‘i manupuna mo ha sēniti pē ‘e taha? Ka na‘a mo e tō ha ki‘i fo‘i manupuna ‘e taha ki he kelekelé, ‘oku ‘afio‘i ‘e ho‘omou Tamaí. 
MAT.10.30	Pea na‘a mo homou tu‘oni lou‘ulú tāutaha, kuó ne ‘osi lau fakalāutelau mo ia. 
MAT.10.31	Ko ia, ‘oua te mou manavahē. He ‘oku mou mahu‘inga ange kimoutolu ki he ‘Otuá ‘i ha fanga ki‘i manupuna tokolahi!”
MAT.10.32	“Kapau te mou fakahā ki he kakaí ho‘omou kau mo aú, pea te u fakahā ki he‘eku Tamai fakahēvaní ko ‘eku kau ako kimoutolu. 
MAT.10.33	Pea kapau te mou faka‘ikai‘i au, pea te u fakahā ki he‘eku Tamai fakahēvaní ‘oku ‘ikai ke tau kau.”
MAT.10.34	“‘Oua te mou fakakaukau ko ‘eku ha‘ú ke fakamelino ‘i māmani. Na‘e ‘ikai te u ha‘u au ke fakamelino, ka ko e fakamoveuveu. 
MAT.10.35	He ko ‘eku ha‘ú ke ‘ai ke fakafepaki ha fānau ki he‘enau tamaí, mo angatu‘u ha fānau fefine ki he‘enau fa‘eé, mo ha kakai fefine ki he fa‘ē ‘a honau malí. 
MAT.10.36	Pea ‘e hoko ha taha ‘i hoto loto falé ko hoto fili lahi tahá.
MAT.10.37	Ko ia ‘oku lahi ange ‘ene ‘ofa ki he‘ene tamaí mo ‘ene fa‘eé, pe ko hono fohá, pe ‘ōfefiné, ‘i he‘ene ‘ofa ‘iate aú, ‘oku ‘ikai taau ia ke ma kau. 
MAT.10.38	Pea ko ia ‘oku ‘ikai te ne loto ke fua hono kolosí ‘o muimui mai ‘i hoku halá, ‘oku ‘ikai ke taau ia ke ma kau.
MAT.10.39	‘Ilonga ha taha te ne feinga ke ‘oua ‘e mole ‘ene mo‘uí, kuo pau ke mole ia. Pea ‘ilonga ha taha te ne tuku ke mole ‘ene mo‘uí koe‘uhí ko aú, ko ‘ene ma‘u mai ia ‘ene mo‘uí.”
MAT.10.40	“Ko e talitali ‘e ha taha kimoutolú, ko ‘ene talitali ia aú. Ko e talitali ‘e ha taha aú, ko ‘ene talitali ia ‘a e toko taha na‘á ne fekau ke u ha‘ú.
MAT.10.41	‘Ilonga ha taha te ne talitali ha palōfita ‘a e ‘Otuá, kuo pau ke fakapale‘i tatau ia mo e kau palōfitá. Pea ko ia te ne talitali ha tangata faitotonu koe‘uhi ko ‘ene faitotonú, kuo pau ke fakapale‘i tatau ia mo e kau faitotonú.
MAT.10.42	Pea ‘ilonga ‘a ia te ne ‘oange ha ipu vai momoko ki ha taha he‘eku kau ako ta‘etokangaekina taha koe‘uhí ko ‘ene muimui ‘iate aú, ko e mo‘oni ‘oku ou tala atú, ‘e ‘ikai mole hono palé.”
MAT.11.1	Pea hili hono fakataukei‘i ‘e Sīsū ‘ene kau ako ‘e toko hongofulu mā uá, peá ne hiki atu ‘o faiako mo malanga ‘i honau ngaahi kolo ofi maí.
MAT.11.2	Pea lolotonga ‘a e kei nofo pilīsone ‘a Sione Papitaisó, na‘á ne fanongo talanoa he ngaahi me‘a ‘a Kalaisi kuo faí. Peá ne fekau ‘ene kau akó ke nau ō kia Sīsū 
MAT.11.3	‘o fehu‘i ange, “Ko koe koā ‘a e toko taha ‘oku mau tatali ki aí, pe te mau kei ‘amanaki ki ha taha kehe?”
MAT.11.4	Pea pehē ange ‘e Sīsū ki ai, “Mou foki ‘o tala kia Sione ‘a e me‘a kuo mou fanongo mo mamata ki aí, 
MAT.11.5	‘a e ‘ā ‘a e kuí, ‘a e lava ‘a e heké ‘o ‘alú, ‘a e ma‘a ‘a e kau kiliá, ‘a e ongo ‘a e kau tulí, ‘a e fokotu‘u e kau maté ‘o mo‘uí, mo e malanga‘aki ‘o e ongoongo leleí ki he kakai masivá. 
MAT.11.6	Pea ko e kakai tāpuekina mo‘oni ‘a e kakai ‘oku ‘ikai ke nau fehi‘a ‘iate au koe‘uhí ko ‘eku ngaahi me‘a ‘oku faí.”
MAT.11.7	Pea lolotonga ‘a e kei foki atu ‘a e kau ako ‘a Sioné, na‘e lea ange ‘a Sīsū ki he kakaí ‘o kau kia Sione:
MAT.11.7	“Ko e tangata hā na‘a mou ō ke mamata ki ai he toafá? Ko ha toko taha nai ‘oku hangē ha va‘a kaho kuo ofe‘i ‘e he matangí? 
MAT.11.8	Ko hai na‘a mou ō ke vakaí? Ko ha tangata teunga fakalaulaukau? ‘Ikai! He ko e kakai ‘oku nau teunga peheé, ‘oku nau nofo palasi kinautolu. 
MAT.11.9	Ko e hā koā na‘a mou ō hono vakaí? Ko ha palōfita? ‘Aua! Ka ko e tangata na‘a mou mamata ki aí, ‘oku tu‘unga mā‘olunga ange ‘i ha palōfita. 
MAT.11.10	He ‘oku peheni ‘a e lau kia Sione ‘a e Folofola ‘a e ‘Otuá: ‘‘E mu‘omu‘a ‘iate koe ‘eku talafekaú ke ne teuteu ho halá.’ 
MAT.11.11	Ko e mo‘oni ‘oku ou tala atú, ‘oku tu‘unga mā‘olunga ange ‘a Sione Papitaiso ‘i ha toe tangata kuo fanau‘i ‘i māmani. Ka ko ia ‘oku tu‘unga mā‘ulalo taha ‘i he Pule‘anga ‘o Hēvaní, ‘oku mā‘olunga ange ia ‘ia Sione.
MAT.11.12	Talu e fai fatongia ‘a Sione Papitaiso ‘o a‘u mai ki he ‘ahó ni mo hono tau‘i e Pule‘anga ‘o Hēvaní ke ma‘u fakamālohi. 
MAT.11.13	He na‘e kikite‘i he ngaahi tohi ‘a e kau palōfitá mo e Lao ‘a Mōsesé ‘a e me‘a kātoa ‘e hokó ‘o a‘u mai kia Sione. 
MAT.11.14	Pea kapau ‘oku mou tali e ngaahi kikite ko iá, ko ‘Ilaisiā ‘a Sione, ko e palōfita kuo fuoloa ho‘omou faka‘amu ke ne hoko maí.
MAT.11.15	Ko kimoutolu ‘oku telingá, mou fanongo‘aki.
MAT.11.16	Ko e kakai kimoutolu kuo hangē ha longa‘i fānau ‘oku fakavā mo fekālanga‘i ‘i hala pule‘angá,
MAT.11.17	‘Na‘a mau tā fasi tau‘olunga atu,
MAT.11.17	ka na‘e ‘ikai te mou fie teki mai!
MAT.11.17	Pea mau hiva putu atu,
MAT.11.17	kae ‘ikai te mou fie tangi!’
MAT.11.18	Na‘e ha‘u ‘a Sione, ‘a e tangata ‘oku ‘ikai ke fa‘a kai pe fa‘a inu, pea mou lau, ‘‘Oku hū ai ha tēvolo.’ 
MAT.11.19	Kae ha‘u e Foha e Tangatá ia ‘oku kai mo inú, pea mou tala leva ‘e kimoutolu, ‘Ko e tangata fa‘a kai mo fa‘a konā, pea ko e toe kaume‘a ‘o e kakai tānaki tukuhau mo e kau fai angahalá!’ Kaekehe, kuo pau ai pē ke fakatonuhia‘i e poto ‘o e ‘Otuá ‘i he‘ene ngaahi ngāue ‘oku faí.”
MAT.11.20	Na‘e ‘ikai ke fie tafoki ki he ‘Otuá ‘a e ngaahi kolo na‘e fai ai ‘e Sīsū ‘ene ngaahi mana lalahí. Pea mamahi ai e loto ‘o Sīsuú ‘o ne valoki‘i kinautolu: 
MAT.11.21	“Tokanga‘i koe Kolesini! Tokanga‘i koe Petesaita! He ka ne fai ‘i Taia mo Saitoni ‘a e ngaahi mana na‘e fai ‘iate kimouá, kuo fuoloa ‘ena ‘ai tauanga‘a mo ‘ai efuefu, ke fakahaa‘i ‘aki ‘ena tafokí. 
MAT.11.22	Ko e mo‘oni ‘oku ou tala atú, ka hoko mai ‘a e ‘aho fakamāú, pea ‘e faka‘atu‘i ange ‘e he ‘Otuá ‘a e kakai ‘o Taia mo Saitoní ‘iate kimoua!
MAT.11.23	Pea ko koe, ‘e Kāpaneume. Ko ho‘o holí koā ke ‘ohake koe ki langi? ‘E lī hifo koe ki heli! He kapau na‘e fai ‘i Sōtoma ‘a e ngaahi mana na‘e fai ‘iate koé, na‘e tolonga mai e kolo ko iá ‘o a‘u ki he ‘ahó ni. 
MAT.11.24	Ko e mo‘oni ‘oku ou tala atú, ka hoko mai e ‘aho fakamāú, pea ‘e faka‘atu‘i ange ‘e he ‘Otuá ‘a Sōtoma ‘iate koe!”
MAT.11.25	Pea toki fai ‘e Sīsū ‘ene lotu: “‘E Tamai, ko e ‘Eiki koe ‘o hēvani mo māmani. ‘Oku ou fakafeta‘i atu, koe‘uhí he kuó ke fakahā ‘a e ngaahi me‘á ni ki he kāinanga ‘o e fonuá, kae fufuu‘i mei he kau poto mo ‘ilo‘iló. 
MAT.11.26	He ko ho finangaló ke pehē.”
MAT.11.27	Pea toe pehē ‘e Sīsū, “Kuo tuku mai ‘e he‘eku Tamaí ‘a e me‘a kotoa pē. Pea ‘oku ‘ikai ha taha te ne ‘ilo e Fohá, ko e ngata he Tamaí. Pea ‘oku ‘ikai ha taha te ne ‘ilo e Tamaí, ko e ngata he Fohá pea mo kinautolu kuo fili ‘e he Fohá ke fakahā ange ia ki aí.
MAT.11.28	‘Unu‘unu mai ā kiate au ‘a kimoutolu kuo mapelu he ngaahi kavenga mamafa ‘oku mou fuá, pea te mou ma‘u ha mālōlō. 
MAT.11.29	Mou fua ‘a e kavenga ‘oku ou loto ke mou fuá, pea mo ako ‘iate au. He ‘oku ou anga malū mo anga faka‘atu‘i. 
MAT.11.30	Pea ko e kavenga te u hili atu kiate kimoutolú, he‘ikai te mou mapelu ai. He ko ‘eku kavengá ‘oku ma‘ama‘a.”
MAT.12.1	Pea a‘u ki he Sāpate ‘e taha, kuo fou atu ‘a Sīsū mo ‘ene kau akó ‘i ha ngoue‘anga uite. Pea kuo fiekaia ‘ene kau akó, ‘o nau kamata toli e uité ‘o kai. 
MAT.12.2	Pea sio ki ai ‘a e kau Fālesí, pea nau pehē ange kia Sīsū, “Ko e hā ‘oku toli uite ai ho‘o kau akó he Sāpaté? Ko e me‘a ia ‘oku tapu he Laó!”
MAT.12.3	Pea tali atu ‘e Sīsū, “Kuo te‘eki koā ke mou lau he Tohi Tapú he talanoa ki he me‘a na‘e fai ‘e Tēvita mo ‘ene kau tangatá ‘i he‘enau fiekaia? 
MAT.12.4	Na‘a nau hū ki he fale ‘o e ‘Otuá ‘o kai e mā na‘e ngata he kau taula‘eikí na‘e ngofua ke nau kaí. 
MAT.12.5	Pea kuo te‘eki koā ke mou lau hifo he kupu‘i Folofola ko eni he Lao ‘a Mōsesé: ‘‘Oku maumau‘i ‘e he kau taula‘eikí ‘a e Lao ki he Sāpaté ‘i he Sāpate kotoa pē.’ Ka ‘oku ‘ikai fakahala‘i kinautolu ‘e ha taha. 
MAT.12.6	Pea ko e mo‘oni ‘oku ou tala atú, ‘oku ‘i ai e me‘a heni ‘oku toe makehe atu ia ‘i he Temipalé. 
MAT.12.7	He ko e lau e Folofola ‘a e ‘Otuá, ‘Ko e ‘ofá ‘oku ou fie ma‘ú, ‘o ‘ikai ko e feilaulaú.’ Ka ne mahino kiate kimoutolu ‘a e ‘uhinga ‘o e Folofolá, na‘e ‘ikai te mou fakahala‘i ‘a e kau tonuhia ko ení.
MAT.12.8	He ko e Foha ‘o e Tangatá, ko e ‘Eiki ia ‘o e Sāpaté.”
MAT.12.9	Na‘e ‘alu ‘a Sīsū ‘o hū ki ha fale lotu ‘o e kakai Siú, 
MAT.12.10	pea kuo nofo mai ai ha tangata nima mamatea. Pea pehē ange ‘e ha kau Fālesi kia Sīsū, “‘Oku ngofua koā he Laó ke fai ha faito‘o ‘i he ‘aho Sāpaté?” He ko honau lotó ke tukuaki‘i ‘a Sīsū ‘i ha kovi.
MAT.12.11	Pea fehu‘i ange ‘e Sīsū kiate kinautolu, “Ka ‘i ai ha taha ‘iate kimoutolu ‘e tō ha‘ane sipi ki ha luo he ‘aho Sāpaté, ‘ikai te ne feinga‘i hake ia? 
MAT.12.12	‘Oku mahu‘inga ange ‘a e tangatá he sipí! Pea ‘oku fakangofua ai he Laó ke tau tokoni‘i ha taha he Sāpaté.”
MAT.12.13	Pea tala ange leva ‘e Sīsū ki he tangata nima mamateá, “‘Ai mai ho nimá.” Peá ne ‘ai atu hono nimá, tā kuo mo‘ui, ‘o tatau matematē mo hono nima ‘e tahá.
MAT.12.14	Pea mātuku atu ai e kau Fālesí ‘o kamata fa‘ufa‘u ke tāmate‘i ‘a Sīsū.
MAT.12.15	Pea ‘ilo ‘e Sīsū e fa‘ufa‘u ‘a e kau Fālesí ke tāmate‘i iá, peá ne ‘alu mei he feitu‘u ko iá, pea kuo muimui fononga ai ha fu‘u kakai tokolahi. Pea ko e fa‘ahinga kotoa ‘iate kinautolu na‘e puké, na‘á ne fakamo‘ui, 
MAT.12.16	peá ne fekau ke ‘oua te nau tala ki ha taha ‘ene ngaahi me‘a kuo faí, 
MAT.12.17	pea mo‘oni ai ‘a e lau ‘a e palōfita ko ‘Aiseá:
MAT.12.18	“Ko e tamaio‘eiki eni kuó u fili.
MAT.12.18	‘Oku ou ‘ofa mo‘oni ai,
MAT.12.18	pea ‘oku hoa ‘ene mo‘uí mo hoku lotó.
MAT.12.18	Te u tuku ke nofo ‘iate ia hoku Laumālié,
MAT.12.18	pea te ne fakamaau e ngaahi pule‘angá.
MAT.12.19	He‘ikai fakakikihi mo kaikaila,
MAT.12.19	pe ‘e ongona hono le‘ó ‘i he ngaahi hala ‘o e koló.
MAT.12.20	He‘ikai te ne fesi‘i ha va‘a kaho kuo mapelu,
MAT.12.20	pe te ne tāmate‘i ha maama kuo ulo si‘i,
MAT.12.20	kae‘oua kuo ikuna ‘ene fakamaau totonú.
MAT.12.21	Pea kuo tu‘u ‘iate ia ‘a e fakatu‘amelie ‘a e kakai kotoa pē.”
MAT.12.22	Na‘e ‘omi kia Sīsū ha tangata na‘e kui mo noa koe‘uhí ko hono ma‘u ia ‘e ha tēvolo. Pea na‘e fakamo‘ui ia ‘e Sīsū, ‘o ne lea mo ‘ā. 
MAT.12.23	Pea ofo kotoa ai e kakaí ‘o nau pehē, “Ko e ‘Alo nai eni ‘o Tēvitá?”
MAT.12.24	Pea fanongo ai e kau Fālesí pea nau pehē, “Ko e kapusi tēvolo ‘a Sīsūú ‘oku fai ‘aki e ivi ‘o Pelisipupé!”
MAT.12.25	Pea ‘ilo ‘e Sīsū ‘enau fakakaukaú, peá ne pehē, “‘Ilonga ha fonua ‘e nofo fetu‘usi, ‘e ‘auha. ‘Ilonga ha kolo pe ko ha fāmili ‘e vāvākovi, ‘e movete. 
MAT.12.26	He kapau ‘oku tāututu‘u ‘a e fale ‘o Sētané, pea ‘e tolonga fēfē hono pule‘angá? 
MAT.12.27	Pea kapau ‘oku fai ‘eku kapusi tēvoló ‘aki ‘a e ivi ‘o Pelisipupé, pea ‘oku fai ‘ia hai ‘a e kapusi tēvolo ‘a ho‘omou kau akó? Tā ko ho‘omou kau akó pē te nau fakahalaia‘i kimoutolú. 
MAT.12.28	‘Oku ‘ikai ‘aupito ko e ivi ‘o Pelisipupé ‘oku fai ‘aki ‘eku kapusi tēvoló, ka ko e Laumālie ‘o e ‘Otuá. Pea ko hono fakamo‘oni ē ‘a e ‘osi hoko mai e Pule‘anga ‘o e ‘Otuá kiate kimoutolú. 
MAT.12.29	He ‘e lava fēfē ke hū ha taha ki ha fale ‘o ha tangata to’a ‘o fa‘ao ‘ene koloá? ‘Ikai te ne tomu‘a ha‘i ia ka ne lava ‘o fa‘ao ‘ene koloá?
MAT.12.30	‘Ilonga ha taha ‘oku ‘ikai kau mo aú, ‘oku angatu‘u ia kiate au. ‘Ilonga ha taha ‘oku ‘ikai kau mo au he utu ta‘ú, ‘okú ne maumau‘i e ta‘ú.
MAT.12.31	Ko hono mo‘oní, ‘e ala fakamolemole‘i ha angahala kuo fai ‘e ha taha, pe ko ha‘ane lea kovi. Ka ko ia ‘oku lea kovi ki he Laumālie Mā‘oni‘oní, ‘e ‘ikai ala fakamolemole‘i. 
MAT.12.32	Pea ‘ilonga ‘a ia ‘oku lea kovi ki he Foha ‘o e Tangatá, ‘e ala fakamolemole‘i. Ka ko e lea kovi ki he Laumālie Mā‘oni‘oní, ‘e ‘ikai fakamolemole‘i ‘i he maama ko ení, pea mo e maama kaha‘ú.”
MAT.12.33	“‘Ilonga ha fu‘u ‘akau ‘oku mo‘ui lelei, ‘e fua lelei. Ko e fu‘u ‘akau ‘oku ‘ikai mo‘ui leleí, ‘e fua kovi. ‘Oku ‘ilonga ‘a e anga ‘o ha fu‘u ‘akau ‘i hono fuá.
MAT.12.34	Fanga ngata! ‘E lava fēfē ke mou lea lelei ki ha taha, ‘osi angé ‘oku mou lolotonga loto-kovi ki ai? Kuo pau ke ongo atu mei homou ngutú ‘a e me‘a ‘oku fonu ‘i homou lotó.
MAT.12.35	‘Ilonga ha taha ‘oku ‘ulungāanga lelei, ‘e ‘alu hake mei hono lotó ha ngaahi fakakaukau lelei. Pea ‘ilonga ha taha ‘oku kovi hono angá, ‘e ‘alu hake mei hono lotó ha ngaahi fakakaukau kovi.
MAT.12.36	Ko hono mo‘oní, ka hoko e ‘Aho Fakamāú ‘e ‘eke ki he tangata taki taha ‘ene lea noa kotoa pē. 
MAT.12.37	He ko e me‘a kotoa ‘e lea‘aki ‘e ha taha, kuo pau ke sivi‘i he ‘aho ko iá pe ‘oku tonuhia ai pe halaia.”
MAT.12.38	Na‘e ai ha kau faiako Lao ‘a Mōsese ‘e ni‘ihi mo ha kau Fālesi na‘a nau pehē ange kia Sīsū, “Tangata‘eiki, fai ange mu‘a ha fo‘i fakamo‘oni ‘aki ha ivi mei he langí ka mau sio atu.”
MAT.12.39	Pea tala ange ‘e Sīsū, “He toki kakai kovi mo ta‘e tui ‘Otua ko kimoutolu! Ko ho‘omou kole mai koā ke u fai ha fakamo‘oni ‘aki ha ivi mei langi? He‘ikai! Ko e fakamo‘oni pē taha te u faí, ‘a ia na‘e hoko mai he palōfita ko Sioná. 
MAT.12.40	He ‘e hangē tofu pē ko e nofo ‘a Siona he ‘aho ‘e tolu mo e pō ‘e tolu ‘i he kete ‘o e iká ‘a e nofo e Foha e Tangatá he ‘aho ‘e tolu mo e pō ‘e tolu ‘i lolofonuá. 
MAT.12.41	‘E hoko mai e ‘Aho Fakamāú, pea ‘e tutu‘u hake ‘a e kakai Ninivé ‘o talatalaaki‘i kimoutolu. He na‘a nau fanongo he malanga ‘a Sioná pea nau tafoki ki he ‘Otuá. Pea ko e mo‘oni ‘oku ou tala atú, ‘oku ‘i heni ha taha ‘oku toe makehe atu ia ‘ia Siona. 
MAT.12.42	Pea ka hoko mai e ‘Aho Fakamāú, pea ‘e tu‘u hake ai ‘a e Kuini ‘o Sipá ‘o talatalaaki‘i kimoutolu. He na‘e hā‘ele mai mei hono fonuá ke fanongo ha ngaahi tō folofola fakataukei ‘a Solomone. Ka ‘oku ‘i heni ha taha ‘oku makehe atu ‘ia Solomone!”
MAT.12.43	“Ko e mavahe ha laumālie ‘uli mei ha taha, kuo pau ke ‘alu holo ia ‘i ha ngaahi feitu‘u lala ‘o toe kumi ha feitu‘u ke mālōlō ai. Ko ‘ene fiu pē hono kumi ha feitu‘u pehē, 
MAT.12.44	peá ne pehē leva ‘e ia, ‘Te u foki ki he fale na‘á ku mavahe mei aí.’ Pea foki atu ia ki aí, tā ‘oku ‘ikai ke nofo‘i e falé ia, pea ‘oku kei ma‘a mo maau. 
MAT.12.45	Pea te ne toe ‘alu ‘o ui mo ha laumālie ‘uli ‘e fitu ‘oku toe kovi ange ‘iate ia ke omi ke nau nofo. Pea ko e me‘a ‘oku hokó, ‘oku toe kovi ange ‘aupito ‘a e tu‘unga ‘oku ‘i ai e toko taha ko iá ‘i hono tu‘unga kimu‘á. Ko e ‘ātunga ia ‘o kimoutolu ‘oku fai kovi he ngaahi ‘ahó ni.”
MAT.12.46	Ko e kei lea ‘a Sīsuú mo e a‘u mai ‘ene fa‘eé mo hono ngaahi tehiná ‘o tutu‘u mei tu‘a ko e fie lea ki ai. 
MAT.12.47	Pea pehē ange ‘e he toko taha kia Sīsū, “Ko ho‘o fa‘eé eni, mo ho ngaahi tehiná, ‘oku nau tutu‘u mei tu‘a ko e fie talanoa mo koe.”
MAT.12.48	Pea tali atu ‘e Sīsū, “He ko hai ‘eku fa‘eé? Pea ko hai hoku ngaahi tehiná?”
MAT.12.49	Pea mafao atu ‘e Sīsū hono nimá ki he‘ene kau akó mo ne pehē, “Ko ‘eku fa‘eé ē mo hoku ngaahi tehiná! 
MAT.12.50	‘Ilonga ha taha te ne fai e finangalo ‘o ‘eku Tamai faka-Hēvaní, ko hoku tokoua ia, mo hoku tuofefine, mo ‘eku fa‘ē.”
MAT.13.1	Pea ‘alu ‘a Sīsū he ‘aho ko iá mei he ‘api na‘e nofo aí ki he mataano e Ano Kālelí, peá ne nofo hifo ai ke faiako ki he kakaí. 
MAT.13.2	Pea tupu mei he fu‘u tokolahi e kakai na‘e feta‘omi mai kiate iá, na‘á ne heka ki ha ki‘i vaka ‘o nofo mei ai, kae tutu‘u atu e kakaí mei ‘uta. 
MAT.13.3	Pea fai ‘e Sīsū ki he kakaí ‘ene ngaahi talanoa fakatātā ko eni:
MAT.13.3	“Na‘e ‘alu atu ha tangata fa‘a ‘o fai ‘ene tō uite. 
MAT.13.4	Peá ne laku e pulopulá, ‘o ngangana e ni‘ihi he ve‘ehalá. Pea puna mai e fanga manupuná ‘o tosi ia ‘o ‘osi.
MAT.13.5	Pea toe ngangana e pulopula ia he feitu‘u makamaka na‘e kelekele manifi. 
MAT.13.6	Pea mā‘olunga ‘a e la‘aá ‘o vela ai e pulopulá koe‘uhí ko e te‘eki ke loloto hono aká, pea vave ai ‘ene mae hifo ‘o mate.
MAT.13.7	Pea toe ngangana e pulopula ki he feitu‘u vao talatala‘ia, pea toe tupu mo ia. Kae te‘eki fuoloa, kuo kāsia ia ‘e he vao talatalá.
MAT.13.8	Ka ko e pulopula na‘e ngangana ki he kelekele leleí, na‘e tupu hake ‘o fua. Na‘e fuo teau e ni‘ihi, pea fuo onongofulu e ni‘ihi, pea fuo tolungofulu e ni‘ihi.”
MAT.13.9	Pea tala ange leva ‘e Sīsū ki he kakaí, “Kapau kuo mahino kiate kimoutolu ‘eku ngaahi fakahinohinó, pea mou ongo ki ai.”
MAT.13.10	Pea omi ai e kau akó kia Sīsū ‘o nau pehē ange, “Ko e hā e ‘uhinga ‘okú ke faiako ‘aki ai e ngaahi talanoa fakatātaá?”
MAT.13.11	Pea ko e tali ‘a Sīsū, “Ko e ngaahi fakapulipuli ‘o e Pule‘anga ‘o Hēvaní, kuo ‘osi fakahā atu kiate kimoutolu. Ka kuo te‘eki ke fakahā ki he kakaí. 
MAT.13.12	He ka ‘ilonga ha taha kuó ne ma‘u ha me‘a, ‘e toe ‘oange ki ai mo ha me‘a. Ka ko ia ‘oku ‘ikai ha‘ane me‘a ‘e ma‘ú, ‘e to‘o meiate ia ‘a e me‘a na‘á ne ‘osi ma‘ú, neongo ai pē ‘ene si‘isi‘í. 
MAT.13.13	Ko e ‘uhinga ia ‘oku ou faiako ‘aki ai ‘a e ngaahi talanoa fakatātaá.
MAT.13.13	‘He ‘oku sio ‘a e kakaí
MAT.13.13	kae ‘ikai ‘ilo.
MAT.13.13	Pea nau fanongo
MAT.13.13	kae ‘ikai ongo‘i.’
MAT.13.14	Pea ‘oku mo‘oni ai ‘a e lau ‘a e palōfita ko ‘Aiseá:
MAT.13.14	‘Ko e kakai ko ená te nau fanongo mo fanongo
MAT.13.14	kae ‘ikai ongo‘i.
MAT.13.14	Te nau sio mo sio,
MAT.13.14	kae ‘ikai ‘ilo.
MAT.13.15	He kuo pāngata‘a honau lotó.
MAT.13.15	Kuo nau fakaongotuli.
MAT.13.15	Kuo nau fakakuikui.
MAT.13.15	Kuo ‘ikai te nau toe lava ‘o mamata pe fanongo
MAT.13.15	ke nau ‘ilo ha me‘a.
MAT.13.15	He ka ne lava ia,
MAT.13.15	kuo nau ‘osi tafoki mai kiate au,
MAT.13.15	pea kuó u ‘osi fakamo‘ui kinautolu.’
MAT.13.16	Ka ko e kakai monū‘ia kimoutolu! He ‘oku mou lava ‘o ‘ilo mo ongo‘i. 
MAT.13.17	Ko e mo‘oni ‘oku ou tala atú, na‘e tokolahi ‘a e kau palōfita mo e kakai ‘a e ‘Otuá na‘a nau mātu‘aki faka‘amu ke mamata he ngaahi me‘a ‘oku mou mamata aí, mo fanongo he ngaahi me‘a ‘oku mou fanongo aí, ka na‘e ‘ikai te nau ma‘u faingamālie.”
MAT.13.18	“Mou fanongo lelei mai, ka mou ‘ilo e ‘uhinga ‘o ‘eku talanoa fakatātā ki he tangata fa‘á. 
MAT.13.19	Ko e kakai kuo fanongo he fanongonongo ‘o e Pule‘angá ka ‘oku ‘ikai ke mahino ia kiate kinautolú, ‘oku nau hangē ko e pulopula na‘e ngangana ki he ve‘ehalá. ‘Oku ha‘u e toko taha koví ‘o ta‘aki e pulopula ko iá.
MAT.13.20	Ko e pulopula na‘e ngangana ki he kelekele makamaká, ko kinautolu ia ‘oku nau fanongo he Folofolá pea nau fiefia, 
MAT.13.21	ka ‘oku ‘ikai aka loloto ‘enau mo‘uí, pea ‘oku ‘ikai te nau lava ‘o kātaki fuoloa. Pea ko ‘enau fetaulaki mo e faingata‘á, pe ko ha fakatanga, koe‘uhí ko e Folofolá, pea nau fo‘i.
MAT.13.22	Ko e pulopula na‘e ngangana ki he loto vao talatalá, ko kinautolu ia ‘oku nau fanongo ki he Folofolá, ka ‘oku nau hoha‘a ki he‘enau mo‘ui fakasinó mo nau ‘ofa he koloá, pea kāsia ai e Folofolá, ‘o ‘ikai ma‘u hano fua.
MAT.13.23	Pea ko e pulopula na‘e ngangana ki he kelekele leleí, ko kinautolu ia ‘oku nau fanongo ki he Folofolá pea ‘oku mahino ia kiate kinautolu, pea nau fua. ‘Oku a‘u ki he fuo teau e ni‘ihi. Pea fuo onongofulu e ni‘ihi Pea fuo tolungofulu e ni‘ihi.”
MAT.13.24	Na‘e fai ‘e Sīsū mo e talanoa ko ení: “Ko e Pule‘anga ‘o Hēvaní ‘oku anga peheni: Na‘e lulu ‘e ha tangata ha pulopula lelei he‘ene ngoué. 
MAT.13.25	Pea lolotonga ‘a e kei mohe e kakaí he pō ‘e taha, kuo ha‘u ha fili ‘o lulu ha pulopula vao he ngoué, pea ‘alu ia. 
MAT.13.26	Pea tupu hake ‘a e uité ‘o kamata fua; pea ‘asi ai foki mo e vaó. 
MAT.13.27	Pea omi e kau tamaio‘eiki ‘a e tangata fa‘á ‘o ‘eke ange: ‘Tangata‘eiki, ‘ikai koā ko e pulopula lelei na‘á ke lulu ‘i ho‘o ngoue‘angá? Ka ko e vao ko ení mei fē?’
MAT.13.28	Peá ne tala ange, ‘Ko e ngāue eni ‘a ha fili.’
MAT.13.28	Pea ‘eke ange ‘e he kau tamaio‘eikí, ‘Te mau ō ‘o ta‘aki e vaó?’ 
MAT.13.29	Peá ne tala ange, ‘‘Oua, na‘a ‘iloange kuo mou ta‘aki e vaó pea mata‘aki ai mo e uité. 
MAT.13.30	Tuku pē ke na tupu fakataha kae ‘oua kuo motu‘a e uité. Pea te u toki fekau e kau tānakí ke nau tomu‘a ta‘aki e vao koví ‘o ha‘i kae ‘ave ‘o tutu, pea toki tānaki e uité ‘o fa‘oaki ki feleoko.’”
MAT.13.31	Na‘e fai ‘e Sīsū mo e talanoa ko ení: “Ko e Pule‘anga ‘o ‘i Hēvaní ‘oku hangē ha tenga‘i mūsita na‘e hanga ‘e ha tangata ‘o tō he‘ene ngoué. 
MAT.13.32	Ko e fōsi‘i taha foki ia ‘i he tenga‘i ‘akau kotoa pē. Ka ko e fu‘u ‘akau ‘oku tupu mei aí, ko e lahi taha ia ‘i hono fa‘ahingá. ‘Oku hoko ia ko e fu‘u ‘akau lahi, pea ‘oku puna mai ai e fanga manupuná ‘o ngaohi pununga ‘i hono va‘ava‘á.”
MAT.13.33	Ko e talanoa fakatātā eni ‘e taha na‘e fai ‘e Sīsū: “‘Oku hangē ‘a e Pule‘anga ‘o Hēvaní ko ha me‘i lēvani na‘e to‘o ‘e ha fefine ‘o natu ‘aki ha konga mahoa‘a ‘e tolu, kae‘oua kuo ma‘u kotoa ‘e he lēvaní, ‘o tupu.”
MAT.13.34	Ko e ngaahi ako ‘a Sīsū ki he kakaí, na‘e fai ‘aki e ngaahi talanoa fakatātā. Ko ‘ene fakahinohino kotoa pē, na‘e pau ke ‘oatu ‘aki ha talanoa fakatātā. 
MAT.13.35	Pea ‘oku mo‘oni ai e lau ‘a e palōfitá:
MAT.13.35	“Te u ngāue‘aki ha ngaahi talanoa fakatātā ke fakamahino ‘aki ‘eku fekaú.
MAT.13.35	Te u faka‘ilo kiate kinautolu ‘a e ngaahi me‘a
MAT.13.35	kuo talu e tanupou ‘o māmani mo e te‘eki ke nau ‘ilo ki ai.”
MAT.13.36	Pea mavahe ‘a Sīsū mei he kakaí ‘o hū ki loto fale, pea toki omi ‘ene kau akó ‘o kole ange, “Fakamatala mai mu‘a ho‘o talanoa ki he uite mo e vao he ngoue‘angá.”
MAT.13.37	Pea ko e tali ‘a Sīsuú, “Ko e toko taha na‘á ne lulu e pulopula leleí, ko e Foha ia e Tangatá. 
MAT.13.38	Ko e ngoue‘angá ko māmani ia, pea ko e pulopula leleí ko e kakai ia ‘o e Pule‘angá. Ko e vaó leva, ko e kakai ia ‘oku kau mo e toko taha koví.
MAT.13.39	Ko e tēvoló ‘a e fili na‘á ne lulu e pulopula vaó. Ko e utu ta‘ú, ko e ‘aho faka‘osí ia. Pea ko e kau tānakí, ko e kau ‘āngeló ia.
MAT.13.40	Pea hangē ko e tānaki ‘o e vaó ‘o tutú, ‘e pehē he ‘aho faka‘osí. 
MAT.13.41	He ‘e fekau ai ‘e he Foha ‘o e Tangatá ‘ene kau ‘āngeló ke nau tānaki kotoa mai e kau faikoví mei hono pule‘angá. 
MAT.13.42	Pea ‘e laku kinautolu ki he ngoto‘umu kakaha, ki he feitu‘u ‘e fai ai e tangi mo e mamahi lahi. 
MAT.13.43	Ka ‘e hangē ko e ulo ‘a e la‘aá ‘a e ngingila ‘a e teunga ‘o e kakai ‘a e ‘Otuá ‘i he Pule‘anga ‘o ‘enau Tamaí. Ko kimoutolu kuo mahino ki ai ‘eku ngaahi fakahinohinó, mou ongo ki ai.”
MAT.13.44	“Ko e Pule‘anga ‘o Hēvaní ‘oku hangē ko e me‘a ‘oku hoko ‘oka fai ange kuo ‘ilo ‘e ha taha ha koloa na‘e tanu ‘i ha ngoue‘anga peá ne toe tanu pē ia ai. Ko e fiefia lahi ‘a e toko taha ko iá. Peá ne ‘alu ‘o fakatau atu ‘a e me‘a kotoa ‘okú ne ma‘ú, ka ne fakatau ‘a e ngoue‘anga ko iá.”
MAT.13.45	“Ko e Pule‘anga ‘o Hēvaní, ‘oku hangē ko e me‘a ‘oku hoko ‘oka ‘alu ha taha ‘o kumi mata‘itofe lelei. 
MAT.13.46	Ka faifai peá ne ‘ilo ha mata‘itofe ‘oku fu‘u mahu‘inga lahi, pea ‘e ‘alu ia ‘o fakatau atu ‘ene me‘a kotoa ‘oku ma‘ú ka ne fakatau ‘a e mata‘i tofe ko iá.”
MAT.13.47	“Ko e Pule‘anga ‘o Hēvaní, ‘oku hangē ko e me‘a ‘oku hoko ‘oka toho ha kupenga ‘i ha ano ‘o ma‘u ai ha ika kehekehe. 
MAT.13.48	Pea ko ‘ene fonu ‘a e kupengá, pea nau toho ia ki ‘uta. Pea nau toki nofo hifo ‘o vahe ‘a e iká, ‘o fa‘o kato ‘a e ika leleí, kae lī‘aki ‘a e ika ta‘e‘aongá. 
MAT.13.49	‘E pehē ‘o ka hoko mai ‘a e ‘aho faka‘osí. ‘E ō atu ‘a e kau ‘āngeló ‘o tānaki e kakai koví ‘o vahe‘i mei he kakai leleí. 
MAT.13.50	Pea ‘e laku e kakai koví ki he ngoto‘umu kakaha, ki he feitu‘u te nau tangi mo mamahi lahi ai.”
MAT.13.51	Pea fehu‘i ange ‘e Sīsū ki he kau akó, “Kuo mahino nai kiate kimoutolu ‘eku ngaahi fakahinohino kuo fai atú?” Pea nau tala ange, “‘Io, kuo mahino.”
MAT.13.52	Pea tala ange leva ‘e Sīsū kiate kinautolu, “‘Ilonga ha tama ako Folofola kuo toe hoko ko e tama ako he Pule‘anga ‘o Hēvaní, ‘oku hangē ia ko ha taha ‘okú ne fakatou to‘o mai mei he‘ene tuku‘anga koloá ‘a e koloa fo‘ou mo e koloa motu‘a.”
MAT.13.53	Pea hili hono fai ‘e Sīsū e ngaahi talanoa fakatātā ko ení, peá ne ‘alu mei he feitu‘u ko iá 
MAT.13.54	ki he kolo na‘e nofo aí. Peá ne faiako ai he fale lotú. Pea ofoofo e kakaí mo nau pehē, “Ko e poto mo e ivi mei fē fua ‘oku ma‘u ‘e he tangatá ni? 
MAT.13.55	‘Ikai ko e foha eni ‘o e tufungá? ‘Ikai koā ko Mele ‘ene fa‘eé? Pea ko Siosifa, mo Saimone, mo Siutasi ‘a hono fanga tehiná? 
MAT.13.56	‘Ikai ‘oku nofo heni mo hono tuofāfiné? Ko ‘ene ma‘u mei fē ‘a e ngaahi me‘á ni?” 
MAT.13.57	Pea na‘e ‘ikai ke loto lelei kia Sīsū ‘a e kakaí.
MAT.13.57	Kae tala ange ‘e Sīsū kiate kinautolu, “‘Oku faka‘apa‘apa‘i e kau palōfitá ‘e he kakai kotoa pē, tuku kehe ‘a e kakai ‘o honau koló pea mo honau kāingá.” 
MAT.13.58	Pea na‘e ‘ikai loko fai mana ‘a Sīsū ‘i Nāsaleti. He na‘e ‘ikai ke tui ki ai e kakaí.
MAT.14.1	Na‘e fanongo ‘a Hēlota, ko e pule ‘i Kālelí, ki he ongoongo ‘o kau kia Sīsuú, 
MAT.14.2	peá ne tala ange ki he‘ene kau tamaio‘eikí, “Ko Sione Papitaiso eni kuo toe tu‘u mei he maté. Ko e ‘uhinga ia ‘okú ne ma‘u ai ‘a e ivi fai mana ko ení.”
MAT.14.3+MAT.14.4	Na‘e fe‘unga ia kuo ‘osi tu‘utu‘uni ‘e Hēlota ke puke ‘a Sione ‘o fakahū ki he fale pōpulá. He na‘e tala ange e Sione Papitaiso kia Hēlota, “‘Oku ‘ikai totonu ho‘omo mali mo Hēlotiasí.” Ko Hēlotiasí, ko e uaifi ia ‘o hono tokoua ko Filipé.
MAT.14.5	Na‘e loto ‘a Hēlota ke tāmate‘i ‘a Sione. Ka na‘á ne manavahē ki he kakai Siú, he na‘a nau tui ko e palōfita ‘a Sione.
MAT.14.6	Pea hoko e ‘aho ‘o Hēlotá, pea tau‘olunga ai e tama fefine ‘a Hēlotiasi ‘i he lotolotonga ‘o e kau fakaafé. Na‘e fiefia ai ‘a Hēlota, 
MAT.14.7	peá ne fuakava ange ki he ta‘ahiné, “Te u ‘oatu ma‘áu ha me‘a pē te ke kole mai.”
MAT.14.8	Pea fakalotoa ia ‘e he‘ene fa‘eé ke ne kole ange kia Hēlota, “‘Omai e ‘ulu ‘o Sione Papitaisó ‘i ha laulau!”
MAT.14.9	Pea toe fakatomala ‘a e tu‘í ‘i he‘ene tukupā mo e fuakava na‘e fai he lotolotonga ‘o e kau fakaafé, ka na‘á ne fekau pē ‘ene kau tangatá 
MAT.14.10	ke ō ki he pilīsoné ‘o tu‘usi mai e ‘ulu ‘o Sioné. 
MAT.14.11	Pea nau ‘omi e ‘ulu ‘o Sioné ‘i he laulau ‘o ‘oange ki he ta‘ahiné, pea toki ‘oange ia ‘e he ta‘ahiné ki he‘ene fa‘eé.
MAT.14.12	Pea toki omi ‘a e kau ako ‘a Sioné ‘o ‘ave hono sinó ‘o telio, pea nau ō ai ‘o fakahā kia Sīsū ‘a e me‘a kuo hokó.
MAT.14.13	Pea fanongo ‘a Sīsū he talanoa ‘o kau kia Sioné, peá ne heka vaka ‘o folau ki ha potu lala.
MAT.14.13	Ka na‘e ‘ilo ‘e he kakaí ‘enau folaú, ‘o nau hala ‘uta atu ke fakafetaulaki kiate ia.
MAT.14.14	Pea hifo ‘a Sīsū mei he vaká ‘o fakatokanga‘i e fu‘u kakaí, pea ake leva ‘i hono lotó ‘ene ‘ofa lahi kiate kinautolu, ‘o ne fakamo‘ui ‘a kinautolu na‘e mahamahakí.
MAT.14.15	Pea efiafi hifó, pea omi e kau akó kia Sīsū ‘o nau pehē ange, “Ko e potu lala eni, pea kuo meimei po‘uli. Fekau ā mu‘a ‘a e kakaí ke nau mātuku atu ki he ngaahi kolo ofi maí ‘o fakatau ha‘anau me‘akai.”
MAT.14.16	Kae tala ange ‘e Sīsū, “‘Oua ‘e ‘ai ke nau ō. Mou ‘oange ‘e kimoutolu ha me‘a ke nau kai.”
MAT.14.17	Pea nau toe pehē ange, “Ko ‘emau me‘a pē ‘oku ma‘u hení ko e fo‘i mā ‘e nima mo e mata‘i ika ‘e ua.” 
MAT.14.18	Pea tala ange ‘e Sīsū, “Mou ‘omi ia.” 
MAT.14.19	Peá ne fekau ‘a e kakaí ke nau tangutu ki lalo, ka ne to‘o e fo‘i mā ‘e nimá mo e mata‘i ika ‘e uá. Pea hanga hake ‘a Sīsū ki he langí ‘o fakafeta‘i ki he ‘Otuá. Peá ne pakipaki ‘a e ngaahi fo‘i maá, ‘o ne ‘oange ki he kau akó ke nau tufa ki he kakaí. 
MAT.14.20	Pea na‘e kai kātoa ‘a e kakaí ‘o mākona.
MAT.14.20	Pea toki tānaki ‘e he kau akó ‘a e momomomo‘i me‘akai na‘e toé ‘o fonu ai ha kato ‘e hongofulu mā ua.
MAT.14.21	Ko e tokolahi ‘o e kakai na‘e kaí ko e kakai tangata ‘e toko nima afe, tuku kehe ‘a e kakai fefiné mo e fānaú.
MAT.14.22	Pea hanga ‘e Sīsū ‘o fekau fakato‘oto‘o ‘ene kau akó ke nau heka vaka ‘o mu‘omu‘a ki he kauvai ‘e tahá, ka ne tuku ange ‘a e kakaí ke nau ō.
MAT.14.23	Pea hili e tuku ‘e Sīsū e kakaí ke mātukú, peá ne ‘alu hake toko taha pē ki ha funga mo‘unga ‘o fai ai ‘ene lotu. Pea po‘uli hifó, ko Sīsū toko taha pē ‘oku ‘iloa he potu ko iá. 
MAT.14.24	Na‘e fe‘unga ia kuo mama‘o atu e vaká he loto anó, pea kuo tokai e matangí ‘o lieliaki e vaká ‘e he peaú.
MAT.14.25	Ko e vaha‘a ia ‘o e tu‘uapoó mo e hengihengí. Pea toki ‘alu atu ‘a Sīsū ki he kau akó ‘oku hā‘ele he fukahi vaí.
MAT.14.26	Pea ko ‘enau sio pē kia Sīsū ‘oku laka atu he fukahi vaí, pea mo‘utāfu‘ua honau lotó pea nau kaikaila mo e manavahē, “Ko e fa‘ahikehe!”
MAT.14.27	Kae fekau mai ‘e Sīsū, “Mou nonga. Ko au Sīsū. ‘Oua ‘e manavahē!”
MAT.14.28	Pea pehē ange ‘e Pita, “‘Eiki, kapau ko koe mo‘oni, peá ke fekau mai ke u laka atu kiate koe he fukahi vaí.”
MAT.14.29	Pea pehē mai ‘e Sīsū, “Laka mai!” Pea hifo atu ‘a Pita ‘o kamata laka atu kia Sīsū he fukahi vaí. 
MAT.14.30	Ka ko ‘ene tokanga ‘a Pita ki he mālohi e matangí, ‘o ne manavahē ai ‘o kamata ngoto. Peá ne kalanga atu kia Sīsū, “‘Eiki ē, ala mai ‘o tokoni!” 
MAT.14.31	Pea toki ala atu leva ‘a Sīsū ‘o puke hake ia, peá ne pehē ange, “‘E Pita, Ko e hā ‘oku vaivai pehē ai ho‘o tuí? Ko e hā e veiveiua ko iá?”
MAT.14.32	Ko ‘ena heka pē ki he vaká mo e tālolo e matangí ‘o tofu.
MAT.14.33	Pea hū ai e kau akó kia Sīsū, ‘o nau pehē, “Ko e mo‘oni ko e ‘Alo koe e ‘Otuá.”
MAT.14.34	Pea faifai pea nau tū‘uta atu ki he fonua ko Kenesaleti. 
MAT.14.35	Pea kuo fakatokanga‘i atu ‘enau tū‘utá ‘e he kakai ‘o e kolo ko iá, pea nau fekau ki he kakai mahamahaki ‘i he feitu‘u ko iá ke nau omi kia Sīsū. 
MAT.14.36	Pea nau kole ange kia Sīsū ke ala ange mu‘a ‘a e kau mahamahakí ki he kapa ‘o hono kofú. Pea ko kinautolu na‘e lave kia Sīsuú, na‘a nau mo‘ui.
MAT.15.1	Na‘e omi mei Selusalema ha kau Fālesi mo e kau faiako Lao ‘a Mōsesé kia Sīsū ‘o nau ‘eke ange, 
MAT.15.2	“Ko e hā ‘oku talangata‘a ai ho‘o kau akó ki he akonaki kuo tukufakaholo mai ‘e he‘etau kau mātu‘á? ‘Oku ‘ikai te nau tomu‘a fanofano pea toki kai!”
MAT.15.3	Pea ko e tali ‘a Sīsuú, “He Ko e hā ‘oku mou talangata‘a ai kimoutolu ki he fekau ‘a e ‘Otuá, ka mou angimui ki ho‘omou ngaahi tala tukufakaholó? 
MAT.15.4	He ko e lau ‘a e ‘Otuá, ‘Faka‘apa‘apa ki ho‘o tamaí, mo ho‘o fa‘eé. Pea ‘ilonga ‘a ia ‘oku lea kovi ki he‘ene tamaí pe ko ‘ene fa‘eé, ‘e tautea mate ia.’ 
MAT.15.5	Ka ‘oku mou pehē ‘e kimoutolu, ‘‘Ilonga ha taha ‘oku ‘i ai ha‘ane me‘a ke ne tokoni‘i ‘aki ‘ene tamaí pe ko ‘ene fa‘eé, kapau te ne pehē ‘e ia, ‘Ko e me‘a na‘á mo mei ma‘u meiate aú, ‘oku foaki ia ma‘á e ‘Otuá’, 
MAT.15.6	pea ‘e tuku ‘ene tamaí mo ‘ene fa‘eé kae ‘ave ‘a e me‘á ia ma‘á e ‘Otuá.’ He ‘oku pehē koā ‘a e faka‘apa‘apa ki he tamaí mo e fa‘eé? Ko e founga ia ‘oku faka‘ikai‘i ai e fekau ‘a e ‘Otuá, ka mou angimui ki ho‘omou tala tukufakaholó. 
MAT.15.7	Kau mālualoi! ‘Oku mo‘oni e lau 
MAT.15.8	‘a e palōfita ko ‘Aiseá
MAT.15.8	‘Ko e faka‘apa‘apa kiate au ‘a e kakaí ni
MAT.15.8	‘oku fai mu‘a ngutu,
MAT.15.8	ka ‘oku mama‘o honau lotó.
MAT.15.9	Ko e koto muna pē ‘enau lotu kiate aú,
MAT.15.9	he ‘oku nau enginaki ‘aki
MAT.15.9	‘a e ngaahi tu‘utu‘uni fakaetangata
MAT.15.9	ka nau tala ko ‘eku ngaahi lao ia!’”
MAT.15.10	Pea toki ui ‘e Sīsū e kakaí ke nau ‘unu‘unu mai, peá ne tala ange kiate kinautolu, “Mou fanongo mai. 
MAT.15.11	‘Oku ‘ikai ko e me‘a ‘oku hū ki loto he ngutú ‘oku ‘uli ai ha tahá, ka ko e me‘a ‘oku hū mai mei hono ngutú ‘oku ‘uli aí.”
MAT.15.12	Pea omi kia Sīsū ‘ene kau akó ‘o nau tala ange, “‘Okú ke mea‘i nai na‘e lavea ‘a e loto ‘o e kau Fālesí ‘i ho‘o lau na‘e faí?”
MAT.15.13	Kae tala ange ‘e Sīsū, “Ko e ‘akau kotoa na‘e ‘ikai ke tō ‘e he‘eku Tamai fakahēvaní, ‘e ta‘aki ia. 
MAT.15.14	‘Oua te mou hoha‘a kimoutolu ki he kau Fālesí. Ko e kau taki kinautolu ‘oku kui. Ka taki ‘e ha kui ha kui, pea te na fakatou tō ‘i ha luo.”
MAT.15.15	Pea tala ange ‘e Pita kia Sīsū, “Fakamatala mai mu‘a ‘a e talanoa fakatātaá kiate kimautolu.”
MAT.15.16	Pea ko e tali ‘a Sīsū ki aí, “He ‘oku mou kei masiva ‘atamai mo kimoutolu? 
MAT.15.17	Kuo te‘eki koā ke mahino kiate kimoutolu: ‘ilonga ha me‘a ‘oku hū ki loto he ngutú ‘oku ‘alu hifo ia ki he keté, pea toki hū ki tu‘a mei he sinó. 
MAT.15.18	Ka ko e ngaahi me‘a ‘oku ‘alu ki tu‘a mei he ngutú, ‘oku ‘alu hake ia mei he lotó. Ko e ngaahi me‘a ia ‘oku ‘uli ai ha taha. 
MAT.15.19	He ‘oku fou mei he lotó ‘a e ngaahi fakakaukau kovi ‘oku iku ki he fakapō, mo e tono, mo e fe‘auaki, mo e kaiha‘a, mo e fakamo‘oni loi, mo e lau‘ikovi. 
MAT.15.20	Ko e ngaahi me‘a ia ‘oku ‘uli ai ha taha. Ka ko e kai te‘eki ke fanofanó ‘oku ‘ikai ‘uli ai ha taha.”
MAT.15.21	Pea ‘alu ‘a Sīsū mei he feitu‘u ko iá ‘o a‘u ki he kau‘ā fonua ‘oku ofi ki he ongo kolo ko Taia mo Saitoní. 
MAT.15.22	Pea na‘e nofo ai ha fefine Kēnani. Pea kalanga mai ia kia Sīsū, “‘Eiki ē, ‘Alo ‘o Tēvita, ‘alo‘ofa mai mu‘a kiate au! Ko si‘eku tama fefine, kuo ma‘u ia ‘e ha tēvolo, pea ‘oku fu‘u faingata‘a‘ia lahi.” 
MAT.15.23	Kae fakalongolongo pē ‘a Sīsū.
MAT.15.23	Pea omi kia Sīsū ‘ene kau akó ‘o nau kole ange, “Fekau mu‘a e fefiné ke ‘alu, he ‘oku fakahoha‘a ‘ene muimui ‘iate kitautolu mo e fu‘u longoa‘a ko eni!”
MAT.15.24	Kae tala ange ‘e Sīsū, “Kuo fekau pē au ke u ‘alu ki he fanga sipi hē ‘i he fale ‘o ‘Isilelí!”
MAT.15.25	Pea ha‘u ‘a e fefiné ‘o tō atu ki he va‘e ‘o Sīsuú peá ne pehē ange, “Tokoni mai mu‘a, ‘Eiki, kiate au.”
MAT.15.26	Kae tala ange ‘e Sīsū, “‘Oku ‘ikai taau ke to‘o e mā ‘a e fānaú ‘o laku ki he fanga kulií.”
MAT.15.27	Pea ko e tali atu ‘a e fefiné, “Mo‘oni pē koe, ‘Eiki, ka na‘a mo e fanga kulií ‘oku nau kai he momo ‘oku ngangana mei he tēpile ‘a honau ‘eikí.”
MAT.15.28	Pea pehē ange ‘e Sīsū ki he fefiné, “Tā ko e fefine tui lahi koe! Ko e me‘a ‘okú ke kole maí, ‘e fai ma‘áu.” Pea mo‘ui e ta‘ahiné.
MAT.15.29	Pea ‘alu atu ‘a Sīsū ki he ve‘e Ano Kālelí, peá ne ‘alu hake ki ha funga mo‘unga, ‘o ta‘utu hifo ai. 
MAT.15.30	Pea omi e tokolahi mo ‘enau kau heke, mo e kui, mo e noa, mo e kau toketu, mo e kakai na‘e mo‘ua he alanga mahaki kehekehe, ‘o tuku atu kinautolu ki he va‘e ‘o Sīsuú, peá ne fakamo‘ui kinautolu.
MAT.15.31	Pea ofoofo e kakaí he‘enau sio ki he lea ‘a e kakai na‘e noá, mo e ‘alu lelei e kau toketú, mo e ‘alu ‘a e kau heké, mo e ‘ā ‘a e kau kuí: pea nau fakamālō‘ia ‘a e ‘Otua ‘o ‘Isilelí.
MAT.15.32	Pea ui ‘e Sīsū ‘ene kau akó, ‘o ne tala ange, “‘Oku ou fu‘u tokanga ki he kakaí ni. Kuo ‘osi e ‘aho ‘e tolu mo e ‘ikai ke nau ma‘u ha me‘atokoni. ‘Oku ou loto ke ‘oange ha me‘a ke nau kai, na‘a faifai ka nau pongia he hala ki ‘apí.”
MAT.15.33	Pea ‘eke ange ‘e he kau akó, “Te tau ma‘u mei fē ha me‘akai fe‘unga ‘i he feitu‘u lalá ni ke fafanga ‘aki kātoa ‘a e kakaí?”
MAT.15.34	Pea toe fehu‘i ange ‘e Sīsū kiate kinautolu, “Ko ho‘omou fo‘i mā ‘e fiha ‘oku ma‘ú?”
MAT.15.34	Pea nau tala ange, “Ko e fo‘i mā pē ‘e fitu, mo ha fanga ki‘i mata‘i ika.” 
MAT.15.35	Pea fekau ‘e Sīsū e kakaí ke nau tangutu ki lalo. 
MAT.15.36	Peá ne to‘o e fo‘i mā ‘e fitú mo e mata‘i iká, ‘o fai ‘ene fakafeta‘i ki he ‘Otuá, peá ne toki pakipaki ia ‘o ‘oatu ki he kau akó ke nau tufaki ki he kakaí. 
MAT.15.37	Pea nau kai kotoa ai ‘o mākona.
MAT.15.37	Pea toki hanga ‘e he kau akó ‘o tānaki e toetoenga me‘akaí, ‘o fonu ai e kato ‘e fitu.
MAT.15.38	Ko e tokolahi ‘o e kakai na‘e fafangá, ko e toko fā afe nai, tukukehe ‘a e kakai fefiné mo e fānaú.
MAT.15.39	Pea tuku ange leva ‘e Sīsū ‘a e kakaí ke nau ō, peá ne toki heka vaka ‘o folau atu ki he feitu‘u Makataní.
MAT.16.1	Pea omi ai ha kau Fālesi mo ha kau Sātusi kia Sīsū ‘o feinga ke tauhele‘i ia ‘aki ‘enau fekau ke ne fai ange ha fakamo‘oni mei he langí. 
MAT.16.2	Kae tala ange ‘e Sīsū, “Ka tō e la‘aá, pea mou pehē, ‘‘E ‘afua ‘apongipongi, he ‘oku kulokula ‘a e langí.’ 
MAT.16.3	Pea pongipongi haké, pea mou toe pehē, ‘‘E ‘alotāmaki ‘a e ‘ahó ni, he ‘oku kulokula mo pōpō‘uli e langí.’ ‘Oku mou lava ‘o vavalo‘i e me‘a ‘e hokó ‘aki ho‘omou hanga pē ki he langí, ka ‘oku ‘ikai te mou lava ‘o faka‘uhinga‘i e ngaahi faka‘ilonga ‘o e kuongá ni. 
MAT.16.4	Toki kakai kovi mo anga fakalielia ‘o e ‘ahó ni! Ko e ‘ai koā ke fai atu ha fakamo‘oni? Ko e fakamo‘oni pē ‘o Sioná ‘e ‘oatu ma‘amoutolú!”
MAT.16.4	Pea ‘alu leva ‘a Sīsū mei he feitu‘u ko iá.
MAT.16.5	Pea a‘u atu e kau akó ki he kauvaí, tā kuo ngalo ‘iate kinautolu ke ‘ave ha‘anau mā. 
MAT.16.6	Pea tala ange ‘e Sīsū kiate kinautolu, “Mou tokanga, pea lamalama kimoutolu koe‘uhí ko e lēvani ‘a e kau Fālesí mo e kau Sātusí.”
MAT.16.7	Pea nau pehē, “Ko ‘ene lea peheé nai ko e ‘ikai te tau omi mo ha fo‘i maá?”
MAT.16.8	Pea ‘ilo ‘e Sīsū ‘enau felāuakí, peá ne ‘eke ange kiate kinautolu, “Ko e hā ‘oku mou felāuaki ai ‘i he hala ha‘amou maá? Ko e toki tui vaivai ‘amoutolú. 
MAT.16.9	‘Oku ‘ikai koā ke mahino ki homou ‘atamaí, pe te mou manatu‘i ‘eku pakipaki e ngaahi fo‘i mā ma‘á e toko nima afé? Ko e kato ‘e fiha na‘a mou tufi ‘o fakafonú? 
MAT.16.10	Fēfē ‘a e fo‘i mā ‘e fitu ma‘á e toko fā afé? Ko e kato ‘e fiha na‘a mou tufi aí? 
MAT.16.11	Kuo te‘eki koā ke mahino kiate kimoutolu ‘oku ‘ikai ko ‘eku lau mā? Mou lamalama kimoutolu koe‘uhi ko e lēvani ‘a e kau Fālesí mo e kau Sātusí.”
MAT.16.12	Pea toki mahino ai ki he kau akó ‘oku ‘ikai ko ‘ene akonaki‘i kinautolu ke nau faka‘ehi‘ehi mei he lēvani fakatupú, ka ko e akonaki ‘a e kau Fālesí mo e kau Sātusí.
MAT.16.13	Na‘e fakaofiofi atu ‘a Sīsū mo ‘ene kau akó ki he kolo ‘oku ofi ki Sēsalia Filipai, peá ne fehu‘i ange ki he‘ene kau akó, “Ko hai nai ‘a e Foha e Tangatá ‘i he lau ‘a e kakaí?”
MAT.16.14	Pea nau tala ange, “Ko e lau ‘a e ni‘ihi ko Sione Papitaiso. Ka ko e lau ‘a e ni‘ihi ko ‘Ilaisiā. Pea ko e ni‘ihi ia, ko Selemaia, pe ko ha taha he kau palōfitá.”
MAT.16.15	Peá ne ‘eke ange leva kiate kinautolu, “Ka ko hai au ‘i he lau ‘amoutolú?”
MAT.16.16	Pea tala ange ‘e Saimone Pita, “Ko e Kalaisí koe, ko e Foha ‘o e ‘Otua mo‘uí.” 
MAT.16.17	Pea ko e tali ‘a Sīsuú, “‘Okú ke monū‘ia mo‘oni koe Saimone foha ‘o Sione! He ko e ‘ilo ko ená na‘e ‘ikai te ke ma‘u ‘iate koe pē, ka na‘e ‘oatu kiate koe ‘e he‘eku Tamai fakahēvaní. 
MAT.16.18	Pea ko hono mo‘oní, ‘e Pita, ko Maka koe, pea te u langa hoku siasí ‘i he funga maká ni. Pea ‘e ‘ikai lava ‘e he maté ‘o ikuna‘i ia. 
MAT.16.19	Te u ‘oatu kiate koe ‘a e ngaahi kī ‘o e Pule‘anga ‘o Hēvaní. ‘Ilonga ha me‘a te ke ta‘ofi ‘i māmani, ‘e ta‘ofi ‘i Hēvani. Pea ‘ilonga ha me‘a te ke faka‘atā ‘i māmani, ‘e faka‘atā ‘i Hēvani.”
MAT.16.20	Pea toki fekau ‘e Sīsū ‘ene kau akó ke ‘oua te nau tala ki ha taha ko e Kalaisí ia.
MAT.16.21	Pea hili ange ia, pea toki fakahā ange ‘e Sīsū ki he‘ene kau akó, “Te u ‘alu ki Selusalema pea ‘e lahi hoku fakamamahi‘i ai ‘e he kau mātu‘a tauhi fonuá, mo e hou‘eiki taula‘eikí, pea mo e kau faiako Lao ‘a Mōsesé. Pea te nau tāmate‘i ai au. Ka ‘oka hili ha ‘aho ‘e tolu, ‘e fokotu‘u hake au mei he maté.”
MAT.16.22	Pea taki si‘i atu ia ‘e Pita ‘o ne kamata valoki‘i: “‘Oua ‘e lau pehē, ‘Eiki! ‘E ‘ikai ‘aupito hoko ha me‘a pehē kiate koe.”
MAT.16.23	Kae tafoki ‘a Sīsū ‘o ne pehē ange kia Pita, “Tu‘u ki mui Sētane! Ko e tūkia‘anga koe ‘i hoku halá. He ‘oku ‘ikai ke faka-‘Otua ho‘o ngaahi fakakaukaú, ka ‘oku fakaetangata.”
MAT.16.24	Pea fakahā ange ‘e Sīsū ki he‘ene kau akó, “‘Ilonga ha taha ‘e fie kau mo aú, kuo pau ke ne tuku hono lotó ka ne fua hono kolosí ‘o kaungāfononga mo au. 
MAT.16.25	He ko ia ‘e loto ke fakahaofi ‘ene mo‘uí, ko ‘ene tuku ia ke ‘auhá. Pea ka ‘ilonga ha taha te ne foaki ‘ene mo‘uí koe‘uhi ko au, ko ‘ene mo‘uí ia. 
MAT.16.26	He ka ma‘u ‘e ha taha ‘a māmani kātoa kae ‘auha ai ‘ene mo‘uí, Ko e hā ha‘ane me‘a kuo ma‘u? Ko e hala ‘atā! ‘Oku ‘ikai ha me‘a te ne toe lava ‘o foaki ke toe ma‘u mai ‘aki hono laumālié.
MAT.16.27	He kuo vave ke hoko mai ‘a e Foha e Tangatá ‘aki e lāngilangi ‘o ‘ene Tamaí mo ‘ene kau ‘āngeló. Pea te ne toki fakapale‘i ai e toko taha kotoa pē ‘o fakatatau ki he‘ene taki taha tō‘onga.
MAT.16.28	Ko hono mo‘oní ‘e te‘eki ke mate ‘a e ni‘ihi ‘i heni, kuo nau mamata ki he Foha e Tangatá ‘oku hoko mai mo hono Pule‘angá.”
MAT.17.1	Pea hili e ‘aho ‘e ono mei ai, pea taki hake ‘e Sīsū ‘a Pita mo e ongo tautehina ko Sēmisi mo Sione ki ha funga mo‘unga mā‘olunga ke nau mavahe atu fakaekinautolu. 
MAT.17.2	Pea tokanga‘i ‘e he kau akó kuo liliu e fōtunga ‘o Sīsuú, ‘o huhulu ‘o hangē ko e la‘aá. Pea ko hono kofú na‘e fetapaki ‘o hangē ha māmá.
MAT.17.3	Pea ‘iloange kuo ‘asi ai mo Mōsese mo ‘Ilaisiā ‘oku nau talanoa mo Sīsū. 
MAT.17.4	Pea pehē atu ‘e Pita kia Sīsū, “Ko e me‘a lelei mo‘oni, ‘Eiki, ‘etau ‘i hení! Tuku ke mau langa ha palepale ‘e tolu. Ko e taha mo‘ó u, pea taha mo‘o Mōsese, pea taha mo‘o ‘Ilaisiā.”
MAT.17.5	Pea ko e kei lea ē ‘a Pitá mo e nga‘unu mai ha konga ‘ao ngingila ‘o ‘ufi‘ufi kinautolu, pea ongo mai mei he ‘aó ha le‘o ‘oku pehē, “Ko hoku Foha ‘ofa‘angá ena. ‘Oku mātu‘aki fiemālie ki ai hoku lotó. Mou fanongo ki ai!” 
MAT.17.6	Pea fanongo ‘a e kau akó ki he le‘ó pea nau manavahē ‘aupito, ‘o nau tō fo‘ohifo ki he kelekelé.
MAT.17.7	Kae pehē mai ‘e Sīsū mo ‘ene ala hifo kiate kinautolu, “Tu‘u! ‘Oua ‘e manavahē!” 
MAT.17.8	Pea nau hanga haké, ‘oku ‘ikai ke ‘iloa ha taha, ka ko Sīsū pē.
MAT.17.9	Pea lolotonga ‘enau kei hifo mei he funga mo‘ungá, na‘e fakatokanga ange ‘e Sīsū kiate kinautolu: “‘Oua te mou tala ki ha taha ‘a e me‘a na‘a mou mamata ki aí kae‘oua kuo toe tu‘u ‘a e Foha e Tangatá mei he maté.”
MAT.17.10	Pea ‘eke ange ‘e he kau akó kia Sīsū, “Ko e hā hono ‘uhinga ‘o e lau ‘a e kau faiako laó ‘o pehē kuo pau ke tōmu‘a hoko mai ‘a ‘Ilaisiā?”
MAT.17.11	Pea ko e tali ‘a Sīsuú, “Mo‘oni pē kuo pau ke mu‘omu‘a mai ‘a ‘Ilaisiā. Pea te ne teuteu ‘e ia ‘a e me‘a kotoa. 
MAT.17.12	Ka ko hono mo‘oní, kuo ‘osi ha‘u ‘a ‘Ilaisiā ia. Ka na‘e ‘ikai ke fakatokanga‘i ‘e he kakaí ko ia, ka nau ngaohikovi‘i ia. Pea ‘e pehē pē mo ‘enau ngaohikovi‘i e Foha e Tangatá.”
MAT.17.13	Pea toki mahino ai ki he kau akó tā ko Sione Papitaiso na‘e lau ki ai ‘a Sīsuú.
MAT.17.14	Pea foki mai ‘a Sīsū mo e ongo akó ki he kakaí, mo e ha‘u ha tangata kia Sīsū ‘o tū‘ulutui atu ki ai. Peá ne pehē ange kia Sīsū, 
MAT.17.15	“‘Eiki, ‘ofa mai mu‘a ki hoku fohá! ‘Oku puke he mahaki moá, pea ‘oku lahi ‘ene fa‘a faingata‘a‘iá. ‘Ohovale pē kuo teka ki ha afi, pe tō ki ha vai. 
MAT.17.16	Peá u ‘omi ia ki ho‘o kau akó, ka na‘e ‘ikai te nau lava ‘o fakamo‘ui.” 
MAT.17.17	Pea pehē ange ‘e Sīsū: “He toki to‘u tangata tui vaivai mo anga kehe eni! Ko ‘eku nofo mo kimoutolú ke a‘u ki ‘afē? Ko ‘eku kātaki‘i kimoutolú ‘e ngata ‘afē? ‘Omi e tamasi‘í ki heni!”
MAT.17.18	Pea fekau ‘e Sīsū e tēvoló ke mavahe mei he tamasi‘í. Pea mavahe mai ai e tēvoló, pea mo‘ui e tamasi‘í.
MAT.17.19	Pea omi e kau akó ‘o talanoa fakaekinautolu mo Sīsū, pea nau ‘eke ange, “Ko e hā na‘e ‘ikai te mau lava ai ‘o kapusi ‘a e tēvolo ko iá?”
MAT.17.20	Pea tala ange ‘e Sīsū, “Ko hono ‘uhingá, he ‘oku si‘isi‘i ho‘omou tuí. Ko hono mo‘oní, kapau ‘e lahi ho‘omou tuí ‘o hangē ko ha fo‘i tenga‘i mūsita pē ā, ‘e lava ke mou pehē atu ki he fu‘u mo‘unga ko eé, ‘Hiki hake ki hē!’ pea ‘e mahiki ia. Pea ‘e ‘ikai ha me‘a ‘e faingata‘a kiate kimoutolu. 
MAT.17.21	Ko e fa‘ahinga fa‘ahikehe ko eni, te mou toki lava ‘o kapusi ‘o kapau te mou lotu mo ‘aukai ke lahi.”
MAT.17.22	Pea fakataha kotoa leva ‘a e kau akó ki Kāleli, pea tala ange ‘e Sīsū kiate kinautolu, “Kuo pau ke lavaki‘i e Foha e Tangatá ki ha ni‘ihi te nau tāmate‘i ia. 
MAT.17.23	Ka ‘i he ‘aho hono tolu mei aí ‘e fokotu‘u ia mei he maté.” Pea loto mamahi ‘aupito ‘a e kau akó he‘ene lau ko iá.
MAT.17.24	Pea a‘u atu ‘a Sīsū mo ‘ene kau akó ki Kāpaneume. Pea omi ai ha kau tānaki tukuhau ‘o e temipalé kia Pita, ‘o nau ‘eke ange, “‘Oku totongi tukuhau koā ho‘omou faiakó?”
MAT.17.25	Pea tali atu ‘e Pitá, “‘Io, ‘oku totongi tukuhau.”
MAT.17.25	Pea hū atu ‘a Pita ki he loto fale na‘e nofo ai ‘a Sīsuú. Pea te‘eki ke lea ‘a Pita kia Sīsuú, kuo tala ange ‘e Sīsū, “Saimone, ‘ai angé ha‘o lau! Ko hai ‘oku totongi tute, pe tukuhau, ki he ngaahi tu‘i ‘o māmaní? Ko e kakai tonu ‘o e fonuá, pe ko e kakai nofo hili maí?”
MAT.17.26	Pea pehē ange ‘e Pita, “Ko e kakai nofo hili maí.”
MAT.17.26	Pea tala ange leva ‘e Sīsū, “Ko ia! Pea ‘oku hao ai e kakai tonu ‘o e fonuá he totongi tukuhaú. 
MAT.17.27	Ka ‘oku tonú ke ‘oua te ta fakatupu ha maumau. ‘Alu koe ki he anó ‘o lī ho‘o afó. Pea ko e ‘uluaki ika te ne kai ho‘o māta‘ú, te ke fa‘ai hono ngutú ‘okú ne fa‘opuku ha la‘i pa‘anga siliva ‘e lava ai ‘eku tukuhaú, mo ho‘o tukuhaú. To‘o ia ‘e koe, peá ke ‘alu ‘o totongi ‘aki ‘eta tukuhaú.”
MAT.18.1	Pea fe‘unga mo iá kuo omi e kau akó kia Sīsū ‘o fai ki ai e fehu‘i ko ení, “Ko hai ‘oku lahi ‘i he Pule‘anga ‘o Hēvaní?” 
MAT.18.2	Pea ui ‘e Sīsū e ki‘i tamasi‘i, peá ne fokotu‘u ‘i hono tafa‘akí. 
MAT.18.3	Peá ne toki pehē ange ki he kau akó, “Ko e mo‘oni eni ‘oku ou tala atú, kapau ‘e ‘ikai te mou hangē ha longa‘i fānaú, ‘e ‘ikai ‘aupito te mou hū ki he Pule‘anga ‘o Hēvaní. 
MAT.18.4	‘Ilonga ha taha ‘oku anga malū, ‘o hangē ko e ki‘i tamasi‘i ko ení, ko ia ‘oku lahi he Pule‘anga ‘o Hēvaní. 
MAT.18.5	Pea ka tali lelei ‘e ha taha ha ki‘i tamasi‘i peheni koe‘uhí ko au, ko ‘ene tali ai pē ia aú.”
MAT.18.6	‘E tō ki ha mamahi lahi ha taha te ne ‘ai ‘a e longa‘i fānau ko ení ke fai angahala. ‘E sai ange ke ha‘i ha fu‘u maka he kia ‘o e toko taha ko iá ‘o fakangoto‘i ‘i tahi.
MAT.18.7	‘E tō e kakai ‘o māmaní ki ha faingata‘a lahi koe‘uhi ko ‘enau fakatupu fai angahalá. ‘E ‘ikai ke tuku e fakatupu fai angahalá ia. Ka kuo pau ke mala‘ia ‘a e fa‘ahinga kotoa ‘e kau aí.
MAT.18.8	Kapau te ke fai angahala koe ko e ngāue ‘a ho nimá, pe ko ho va‘é, peá ke hanga ‘o tu‘usi ‘o lī‘aki. He ‘e sai ange kiate koe ha‘o ‘alu nima taha, pe ve‘e-taha, ki he mo‘uí, ‘i hano lī nima ua koe, pe ve‘e-ua, ki he afi ‘e ‘ikai lava ‘e ha taha ‘o tāmate‘i.
MAT.18.9	Pea kapau te ke fai angahala koe ko e sio ‘a ho matá, peá ke hanga ‘o ta‘aki ‘o lī‘aki. He ‘e sai ange ha‘o ‘alu mata-taha ki he mo‘uí, ‘i hano lī mata-ua koe ki he afi ‘o helí.”
MAT.18.10	“Vakai na‘a ‘iloange kuo mou fakasītu‘a‘i ha taha he longa‘i fānaú ni. He ko e mo‘oni ‘oku ou tala atú, ‘oku feohi ma‘u ai pē honau kau ‘āngeló mo ‘eku Tamai ‘i Hēvaní. 
MAT.18.11	He ko e ha‘u ‘a e Foha e Tangatá ke fakahaofi e kakai kuo heé.
MAT.18.12	‘Ai angé ha‘amou lau. Ka ai ha tangata ‘oku ‘i ai ha‘ane fanga sipi ‘e teau, pea ‘iloange kuo ‘alu ‘o hē ha ki‘i sipi ‘e taha ai, ‘ikai te ne tuku ‘ene fanga sipi ‘e toko hivangofulu mā hiva ko eé ke nau kaikai atu pē he tafa mo‘ungá, kae ‘alu ia ‘o kumi ‘ene ki‘i sipi kuo heé? 
MAT.18.13	Pea ka faifai peá ne ma‘u mai ia, ko hono mo‘oní, ‘e lahi ange ‘ene fiefia koe‘uhi ko e sipi ‘e taha ko iá ‘i he‘ene fiefia he fanga sipi ‘e hivangofulu mā hiva na‘e ‘ikai heé.
MAT.18.14	Pea ko e finangalo ia ‘o ho‘omou Tamai ‘i Hēvaní ke ‘oua ‘e hē ha fo‘i toko taha ‘i he longa‘i fānaú ni.”
MAT.18.15	“Pea ka ‘iloange kuo faihala hao kāinga kiate koe, peá ke ‘alu ‘o fakahā ange ‘ene halá. Ka mo fakaekimoua pē. He kapau ‘e fie ongo atu, ko ho‘o toe vālelei ia mo ho kāingá. 
MAT.18.16	Pea ka ‘ikai fie ongo atu, pea mo ō ā ki ai mo ha toko taha, pe toko ua kehe, koe‘uhí ke fakamo‘oni‘i e me‘a kotoa ‘e lea‘aki, ‘o fakatatau ki he Folofolá. 
MAT.18.17	Pea kapau ‘e ‘ikai ai pē ke fie ongo atu, peá ke fakahoko leva ki he Siasí. Pea ka ‘ikai ke fie ongo ki he Siasí, pea lau ia ko e muli mo e tānaki tukuhau.”
MAT.18.18	“Ko e mo‘oni ‘oku ou tala atú, ko e me‘a kotoa ‘oku mou faka‘atā ‘i māmani, ‘e faka‘atā ‘i langi. Pea ko e me‘a kotoa te mou ta‘ofi ‘i māmaní, ‘e ta‘ofi ‘i langi.
MAT.18.19	Pea ‘oku ou tala atu kiate kimoutolu, kapau ‘e felotoi ha toko ua ‘iate kimoutolu ‘i ha me‘a pē te na kole ki ai ‘i māmani, ‘e fai ia ma‘anaua ‘e he‘eku Tamai ‘i Hēvaní. 
MAT.18.20	He ka ‘ilonga ha feitu‘u ‘e fakataha ai ha toko ua pe toko tolu koe‘uhí ko aú, kuo pau ke u ‘i ai mo au.”
MAT.18.21	Pea ha‘u ‘a Pita kia Sīsū ‘o ne ‘eke ange, “‘Eiki ‘e tu‘o fiha ha fai angahala mai hoku kāingá kiate au mo ‘eku kei fakamolemole‘i pē? ‘E tu‘o fitu nai?”
MAT.18.22	Pea tala ange ‘e Sīsū, “‘Ikai! ‘E ‘ikai ke tu‘o fitu, ka ‘e tu‘o fitu liunga fitungofulu! 
MAT.18.23	He ‘oku anga peheni ‘a e Pule‘anga ‘o Hēvaní, ‘oku hangē ko ha tu‘i na‘e finangalo ke vakai‘i e fakamatala pa‘anga ha‘ane kau ngāue. 
MAT.18.24	Pea ko ‘ene kamata vakai‘í, mo e a‘u mai ha toko taha kuo lau mano hono mo‘ua pa‘anga ki aí. 
MAT.18.25	Ka na‘e ‘ikai ma‘u ‘e he tamaio‘eiki ko iá ha pa‘anga fe‘unga ke totongi ‘aki hono mo‘uá. Pea tu‘utu‘uni ai ‘e he tu‘í ke fakatau atu ia ko e pōpula, pea pehē mo hono uaifí, mo ‘ena fānaú, pea mo ‘ene me‘a kotoa na‘e ma‘ú, ke totongi ‘aki hono fu‘u mo‘uá. 
MAT.18.26	Kae tō mape‘e hifo ‘a e tamaio‘eiki ko iá, mo ne pehē ange ki he tu‘í mo kole fakamātoato, ‘Tuku mai mu‘a haku faingamālie, ‘e Ho‘o ‘Afió, pea te u totongi kotoa hoku mo‘uá!’ 
MAT.18.27	Pea langa ai e ‘ofa ‘a e tu‘í kiate ia, peá ne tuku ange ke ‘alu, pea na‘e a‘u pē ki he‘ene fakamolemole‘i hono fu‘u mo‘uá kotoa.
MAT.18.28	Pea ‘alu atu e tangata na‘e fakamolemole‘í ‘o fetaulaki mo hono kaungāngāue na‘e ‘i ai hono mo‘ua ki ai, ko e pa‘anga si‘isi‘i pē. Peá ne puke ia ‘o fakasisina, mo ne tala ange, ‘Fei mo totongi mai ho mo‘uá.’ 
MAT.18.29	Pea tō fo‘ohifo ai hono kaungāngāué, mo ne pehē ange mo e kole fakamātoato, ‘Tuku mai mu‘a haku ki‘i faingamālie, pea te u totongi kotoa hoku mo‘uá.’ 
MAT.18.30	Ka na‘e ‘ikai te ne tali si‘ene kolé, ka ne tuku atu e tangatá ki he pilīsoné ke nofo ai kae ‘oua kuó ne totongi kotoa hono mo‘uá.
MAT.18.31	Pea ko e sio ki ai ‘a e kaungāngāue ko eé, pea nau loto mamahi ‘aupito, ‘o nau felelei ki he tu‘í ‘o fakahoko ange kiate ia. 
MAT.18.32	Pea fekau leva ‘e he tu‘í ke ui e tamaio‘eikí ke ha‘u, peá ne tala ange, ‘Ko koé ko e tamaio‘eiki loto-fefeka. He na‘á ku fakamolemole‘i koe koe‘uhí ko ho‘o kole maí. 
MAT.18.33	Pea na‘e totonu ke ke ‘ofa ki ho kaungāngāué ‘o hangē ko ‘eku ‘ofa kiate koé.’ 
MAT.18.34	Pea houhau lahi ai e tu‘í, ‘o ne fekau ke fakahū pilīsone ‘a e tamaio‘eikí kae ‘oua kuó ne totongi kakato hono fu‘u mo‘uá.”
MAT.18.35	Pea tala ange leva ‘e Sīsū ki he kau akó, “‘E pehē pē ‘a e me‘a ‘e fai ‘e he‘eku Tamai ‘i Hēvaní kiate kimoutolu ‘o kapau ‘e ‘ikai te mou fakamolemole‘i mo‘oni ha taha ‘e fai hala atu.”
MAT.19.1	Pea ‘osi e faiako ‘a Sīsuú, peá ne ‘alu mei Kāleli ki Siutea ki he fonua he kauvai ‘o e vaitafe ko Soataní. 
MAT.19.2	Pea muimui atu ai ha fu‘u kakai tokolahi ki he feitu‘u ko iá, peá ne fakamo‘ui kinautolu.
MAT.19.3	Pea omi leva ha kau Fālesi ki ai, ‘o nau feinga ke ne lea‘aki ha me‘a ke ne ‘efihia ai he Laó. Na‘a nau fehu‘i ange, “‘Oku ngofua nai ki ha taha ‘i he‘etau Laó ke ne vete hono malí ‘i ha fa‘ahinga ‘uhinga pē?”
MAT.19.4	Pea ko e tali ‘a Sīsuú, “Kuo te‘eki koā te mou ‘ilo e potu Folofola ko ení, ‘‘I he kamata‘angá na‘e fakatupu ‘e he ‘Otuá ‘a e tangatá mo e fefiné’? 
MAT.19.5	Ko hono ‘uhinga ia kuo pau ai ke tuku ange ‘e ha tangata ‘ene tamaí mo ‘ene fa‘eé, ka na hoko ‘o kakano taha mo hono uaifí. 
MAT.19.6	‘Oku ‘ikai ke na kei ua, ka kuó na hoko ko e kakano pē ‘e taha. Pea ko kinaua kuo fakahoko ‘e he ‘Otuá ‘o tahá, ke ‘oua na‘a fakamāvae ‘e ha taha.”
MAT.19.7	Pea toki pehē ange ‘e he kau Fālesí kia Sīsū, “Pea Ko e hā leva hono ‘uhinga na‘e pehē ai ‘e Mōsese he Laó ‘oku lava ke ‘oange ‘e ha tangata ha tohi vete ki hono uaifí, pea fekau ke ‘alú?” 
MAT.19.8	Pea ko e tali ‘a Sīsuú: “Ko e fakangofua ‘e Mōsese ke mou tuku ange homou uaifí koe‘uhí ko e fefeka homou lotó. Ka na‘e ‘ikai ke pehē he kamata‘angá. 
MAT.19.9	Pea ko e mo‘oni ‘oku ou tala atú, ka ‘ilonga ha tangata te ne vete hono uaifí, ka na‘e ‘ikai ke fe‘auaki ia, pea kapau ‘e toe mali ‘a e tangatá, ko ‘ene tono malí ia.”
MAT.19.10	Pea pehē ange ‘e he kau akó kia Sīsū, “Kapau ko e ‘ātunga ia ‘o e vā ‘o ha tangata mo hono malí, pea tā ‘oku sai ange pē ‘a e nofo ta‘e malí ia!”
MAT.19.11	Pea tala ange e Sīsū kiate kinautolu, “‘Oku ‘ikai ‘uhinga ‘eku fakahinohino ko ení ki he kakai kotoa pē. ‘Oku ‘uhinga pē ia ki he fa‘ahinga kuo teu‘i ‘e he ‘Otuá ke nau lava‘i e nofo ta‘e malí. 
MAT.19.12	He ko e ngaahi ‘uhinga kehekehe ‘oku fai ai e ta‘e malí. ‘Oku pehē ‘a e ni‘ihi ko e fehālaaki e fa‘u honau sinó. Pea ko e ni‘ihi ko ha fa‘ahinga me‘a kuo fai ki honau sinó. Ka ko e ni‘ihi ia, ‘oku ‘ikai te nau mali koe‘uhí ko e Pule‘anga ‘o Hēvaní. Ko koe ‘okú ke lava ‘o tali e fakahinohino ko ení, peá ke tali ia ‘e koe.”
MAT.19.13	Na‘e ‘i ai ha kakai na‘a nau ‘omi ‘enau fānaú kia Sīsū ke ne hilifaki hono nimá kiate kinautolu ‘o tāpuaki‘i. Kae hanga ‘e he‘ene kau akó ‘o valoki‘i kinautolu. 
MAT.19.14	Pea tala ange ‘e Sīsū, “Mou tuku e longa‘i fānaú ke omi kiate au. ‘Oua te mou ta‘ofi kinautolu, he ‘oku ‘onautolu e Pule‘anga ‘o Hēvaní.” 
MAT.19.15	Peá ne hilifaki hono nimá kiate kinautolu, peá ne toki mavahe mei he feitu‘u ko iá.
MAT.19.16	Na‘e ‘i ai ha talavou na‘e ha‘u kia Sīsū ‘o fehu‘i ange, “‘E tangata‘eiki, ko e hā ha me‘a lelei te u fai ka u ma‘u e mo‘ui ta‘e ngatá?”
MAT.19.17	Pea ko e tali ‘a Sīsuú, “Ko e hā ‘okú ke faka‘eke‘eke ai au he me‘a ‘oku leleí? Ko e ‘Otuá pē ‘a e leleí. Pea kapau ‘okú ke fie ma‘u e mo‘ui ta‘e ngatá, peá ke tauhi e ngaahi fekau ‘a e ‘Otuá.”
MAT.19.18	Pea toe ‘eke ange ‘e he talavoú kia Sīsū, “‘A e fē fua?”
MAT.19.18	Pea tala ange ‘e Sīsū, “‘Oua te ke fakapō. ‘Oua te ke tono mali. ‘Oua te ke kaiha‘a. ‘Oua te ke fakamo‘oni loi. 
MAT.19.19	Faka‘apa‘apa ki ho‘o tamaí mo ho‘o fa‘eé. Peá ke ‘ofa ki ho kaungā‘apí ‘o hangé ko ho‘o ‘ofa kiate koé.”
MAT.19.20	Pea pehē ange ‘e he talavoú kia Sīsū, “Kuo fuoloa ‘eku tauhi kotoa e ngaahi fekau ko iá. ‘Oku kei toe nai ha fekau ke u fai?”
MAT.19.21	Pea ko e tali ‘a Sīsū, “Kapau ‘okú ke loto ke haohaoa ho‘o mo‘uí, peá ke ‘alu ‘o fakatau atu ho‘o me‘a kotoa ‘oku ma‘ú, pea tufa e pa‘angá ki he masivá, ka ke ma‘u koloa ‘i Hēvani. Peá ke ha‘u leva ‘o kau hoku kaungāfonongá.”
MAT.19.22	Pea ko e fanongo ‘a e talavoú he tali ‘a Sīsuú pea ‘alu ia mo e loto-mamahi ‘aupito. He ko e tama koloa‘ia ia.
MAT.19.23	Pea tala ange ‘e Sīsū ki he‘ene kau akó, “Ko e mo‘oni ‘oku ou tala atú, ‘oku faingata‘a ‘aupito ke hū ha taha koloa‘ia ki he Pule‘anga ‘o Hēvaní. 
MAT.19.24	Ko hono mo‘oní, ‘oku faingofua ange ke hū ha kāmeli ‘i ha ava‘i hui tuitui ‘i he hū ha taha koloa‘ia ki he Pule‘anga e ‘Otuá.”
MAT.19.25	Na‘e mātu‘aki ofo ai e kau akó, ‘o nau pehē, “Pea ko hai leva ‘e mo‘uí?” (Ko e ha leva ‘e ala mo’ui)
MAT.19.26	Pea sio fakamama‘u atu ‘a Sīsū kiate kinautolu, peá ne toki tala ange, “‘Oku ‘i ai e ngaahi me‘a ‘e ‘ikai te mou lava ‘e kimoutolu. Ka ‘oku malava ‘e he ‘Otuá ‘a e me‘a kotoa pē.”
MAT.19.27	Pea pehē ange ‘e Pita, “Kuo mau ‘osi lī‘aki ‘emau me‘a kotoa ka mau kau he kaungā-fononga mo koé. Ko e hā ha‘amau me‘a ‘e ma‘u ai?”
MAT.19.28	Pea tala ange ‘e Sīsū, “Ko e mo‘oni ‘oku ou tala atú, ka nofo ‘a e Foha e Tangatá ‘i hono taloni lāngilangi‘iá, pea ko kimoutolu ‘a e toko hongofulu mā ua kuo mou kau he kaungāfononga mo aú, te mou taki taha nofo ‘i ha taloni. Pea te mou fakamāu‘i e matakali ‘Isileli ‘e hongofulu mā uá. 
MAT.19.29	Pea ‘ilonga ha taha kuó ne lī‘aki hano ‘api, pe ko hano tokoua, pe tuofāfine, pe tamai, pe fa‘ē, pe fānau, pe ngoue‘anga koe‘uhí ko au, ‘e fakakoloa ia ‘o liuliunga. Pea ‘e ‘oange mo‘óna mo e mo‘ui ta‘e ngatá. 
MAT.19.30	Ka ko e tokolahi ‘oku nau lolotonga tu‘u ‘i he ‘otu mu‘á, te nau tu‘u he ‘otu muí. Pea ko e tokolahi ‘oku nau lolotonga tu‘u he ‘otu muí, te nau tu‘u he ‘otu mu‘á.”
MAT.20.1+MAT.20.2	Pea na‘e toki fai ‘e Sīsū ‘ene talanoa fakatātā ko eni ki he Pule‘anga faka-Hēvaní: “Na‘e ‘i ai ha tangata‘eiki na‘e ‘alu hengihengi atu ki he māketí ke unga ha kau ngāue, ‘a ia ko e pa‘anga siliva ‘e taha ‘a e totongi ‘enau ngāué he ‘aho ‘e taha. Peá ne fekau ke nau ō ange ‘o ngāue he‘ene ngoue kālepí. 
MAT.20.3	Pea a‘u ki he hiva pongipongí pea toe ‘alu atu e tangatá ki he māketí, kuo toe tutu‘u noa ai ha ni‘ihi. 
MAT.20.4	Peá ne tala ange kiate kinautolu, ‘Mou ō ange mo kimoutolu ki he‘eku ngoue kālepí, pea te u ‘oatu ‘a e totongi ‘oku totonu ke mou ma‘ú.’ Pea nau ō mo kinautolu.
MAT.20.5	Pea toe ‘alu atu e tangatá he ho‘atā mālié, mo e tolu efiafí, ‘o fai ai pē ‘a e alea tatau. 
MAT.20.6	Pea ofi ki he nima efiafí peá ne toe ‘alu atu, tā ‘oku toe ‘i ai mo ha ni‘ihi ‘oku kei tutu‘u noa ai. Peá ne pehē ange kiate kinautolu, ‘Ko e hā hono ‘uhinga ho‘omou tutu‘u heni he ‘aho kakató ni?’
MAT.20.7	Pea nau tala ange, ‘Ko hono ‘uhingá, he kuo te‘eki ke fie ma‘u kimautolu ‘e ha taha.’ Peá ne tala ange kiate kinautolu, ‘Pe‘i mou ō leva mo kimoutolu ‘o ngāue he‘eku ngoue kālepí.’
MAT.20.8	Pea a‘u ki he efiafi po‘ulí, pea tala ange ‘e he tangata na‘e ‘a‘ana ‘a e ngoue kālepí ki he‘ene pule ngāué, ‘Ui e kau ngāué ke ō mai, ka u totongi ‘enau ngāué, ‘o kamata mei he a‘u fakamuimui taha maí pea faka‘osi ki he mu‘omu‘a maí.’
MAT.20.9	Pea omi e fa‘ahinga na‘e unga fakamuimui tahá, ‘o ma‘u ‘enau totongí, ko e taki pa‘anga siliva ‘e taha.
MAT.20.10	Pea faifai pea omi e fa‘ahinga na‘e mu‘omu‘a maí ke ma‘u ‘enau totongí. Pea ko ‘enau ‘amanakí ‘e lahi ange kinautolu, ka ne ‘oange pē ‘e ia ‘enau taki pa‘anga siliva ‘e taha. 
MAT.20.11	Pea nau kamata lāunga ki he tangata na‘e ‘a‘ana e ngoue kālepí, 
MAT.20.12	‘o nau pehē ange, ‘Ko kinautolu na‘á ke alea‘i fakamuimui tahá, na‘a nau ngāue pē he houa ‘e taha, ka kuó ke totongi tatau kinautolu pea mo kimautolu, ‘osi angé, kuo talu ‘emau ngāue ‘aneuhu, pea ‘āsili aí mo ‘emau toe ngāue ‘amautolu he ‘afú!’
MAT.20.13	Ka ko e tali ‘a e tangata na‘e ‘a‘ana e ngoue vainé, ‘‘Oku ‘ikai ko ‘eku kākaa‘i kimoutolu, kau tangata! Na‘a mou loto fiemālie pē ke ngāue ‘aho kakato ki he pa‘anga siliva ‘e tahá. 
MAT.20.14	Mou ō kimoutolu mo ho‘omou totongi ko ená. Kapau te u totongi tatau kinautolu mo kimoutolu, he ‘oku mou kau ai? 
MAT.20.15	Te u fa‘iteliha pē au ki he‘eku pa‘angá. Ko e hā ‘oku mou meheka ai he‘eku ‘ofá?’”
MAT.20.16	Pea tala ange leva ‘e Sīsū ki he‘ene kau akó, “‘E pehē pē. ‘E tu‘u ki mui ‘a e tu‘u ki mu‘á kae tu‘u ki mu‘a ‘a e tu‘u ki muí.”
MAT.20.17	Pea ‘alu hake ‘a Sīsū ki Selusalema. Peá ne ‘ave ‘a e toko hongofulu mā uá ‘o nau fakaekinautolu, peá ne pehē ange kiate kinautolu, 
MAT.20.18	“Mou fanongo mai. Ko ‘etau ō eni ki Selusalema. Pea ‘e lavaki‘i ai e Foha e Tangatá ki he hou‘eiki taula‘eikí mo e kau faiako Lao ‘a Mōsesé. Pea te nau tautea mate ia. 
MAT.20.19	Ka te nau tomu‘a tuku atu ia ki he kau mulí ke manuki‘i mo kau‘imaea, pea ‘e tukifa‘o ki ha kolosi. Ka ‘i he ‘aho leva hono tolu mei aí, ‘e fokotu‘u ia mei he maté.”
MAT.20.20	Na‘e ha‘u kia Sīsū ha fefine, ko e mali ‘o Sēpetí, pea mo ‘ene ongo tama tangata. Pea tū‘ulutui atu e fefiné kia Sīsū ‘o ne fai ‘ene kole ki ai.
MAT.20.21	Pea pehē ange ‘e Sīsū, “Ko e hā e me‘a ‘okú ke fie ma‘u?”
MAT.20.21	Pea pehē ange ‘e he fefiné, “‘Oku ou fie ma‘ú, ka ke ka hoko mai mo ho Pule‘angá, ko ‘eku ongo tamá ke na ta‘utu mei ho to‘omata‘ú, mo ho to‘ohemá.”
MAT.20.22	Kae tala ange ‘e Sīsū ki he ongo tama ‘a e fefiné, “‘Oku ‘ikai te mo ‘ilo e me‘a ‘okú mo kole ki aí. Te mo lava, ongo tama, ‘o inu mei he ipu te u inu mei aí?”
MAT.20.22	Pea pehē ange ‘e Sēmisi mo Sione, “Te ma lava.”
MAT.20.23	Pea tala ange ‘e Sīsū kiate kinaua, “Mo‘oni pē, te mo inu kimoua he ipu ‘a‘akú. Ka ko e ta‘utu mei hoku to‘omata‘ú mo hoku to‘ohemá, ‘oku ‘ikai lava ke u faka‘atā. He ko e me‘a ‘ata‘atā pē ia ‘a ‘eku Tamaí.”
MAT.20.24	Pea fanongo ai ‘a e toko hongofulu ko eé pea nau ‘ita ‘aupito he ongo tautehiná. 
MAT.20.25	Kae ui kinautolu ‘e Sīsū ke nau ‘unu‘unu ange, peá ne tala ange, “‘Oku holi foki e kau pule ‘o e ngaahi matakali mulí ke angi holo e kakaí. Pea ko e kau takí, ‘oku nau mafai ke pule‘i e kakaí. 
MAT.20.26	Ka ‘e ‘ikai te mou pehē kimoutolu ia. ‘Ilonga ha taha ‘iate kimoutolu ‘e fie ma‘u tu‘unga mā‘olunga, ‘ai ‘e ia ke ne hoko ko ho‘omou sevāniti. 
MAT.20.27	Pea ‘ilonga ha taha ‘oku fie tu‘ukimu‘a, ‘ai ‘e ia ke ne hoko ko ho‘omou pōpula. 
MAT.20.28	He na‘e ‘ikai ke ha‘u ‘a e Foha e Tangatá ke angi holo ha kau sevāniti. Ka ko ‘ene ha‘ú, ke hoko ko ha sevāniti, mo lī‘aki ‘ene mo‘uí ke fakahaofi ha tokolahi.”
MAT.20.29	Na‘e fononga atu ‘a Sīsū mo ‘ene kau akó mei Selikoó, pea kuo muimui atu ‘iate ia ha kakai tokolahi. 
MAT.20.30	Pea tā na‘e ai ha ongo tangata kui ‘oku nofo he ve‘ehalá. Pea ko ‘ena fanongo pē‘oku fakalaka hake ‘a Sīsū ‘iate kinauá, peá na kaila atu, “Hako ‘o Tēvita! ‘Ofa mai mu‘a kiate kimaua!” 
MAT.20.31	Pea valoki‘i kinaua ‘e he kakaí ke na fakalongolongo. Kae toe fakautuutu ai ‘ena kalangá, “Hako ‘o Tēvita ē! ‘Ofa mai mu‘a kiate kimaua!”
MAT.20.32	Pea toki tu‘u ai ‘a Sīsū ‘o ne fehu‘i ange, “Ko e hā e me‘a ‘okú mo loto ke u fai ma‘amouá?”
MAT.20.33	Peá na tala ange, “Ke ke faka‘ā homa matá!”
MAT.20.34	Pea ake ai ‘a e ‘ofa ‘a Sīsū kiate kinaua, ‘o ne ala ki hona matá, pea ‘ā ai hona matá, peá na muimui fononga atu ‘ia Sīsū.
MAT.21.1	Pea fakaofiofi atu ai ‘a Sīsū mo ‘ene kau akó ki Selusalema, ‘o nau afe ki Petefesi ‘i he mo‘unga ko ‘Ōlivé. Pea fekau ‘e Sīsū ‘a e toko ua he‘ene kau akó ke na mu‘omu‘a atu, 
MAT.21.2	peá ne tala ange kiate kinaua, “Mo ō ki he ki‘i kolo ko ena ‘oku hanga maí, pea te mo sio ai ki ha ‘asi ‘oku nono‘o mo hono ‘uhiki. Mo vete ‘o taki mai. 
MAT.21.3	Pea ka ‘i ai ha taha ‘e fakalea atu, peá mo tala ange, ‘‘Oku fie ma‘u ia ‘e he ‘Eikí.’ Pea te ne tuku mai leva.” 
MAT.21.4	Pea kuo mo‘oni ai e lau ‘a e palōfitá,
MAT.21.5	“Mou fanongonongo ki he kakai Selusalemá,
MAT.21.5	‘Ko homou tu‘í ena ‘oku hā‘ele mai.
MAT.21.5	Ko e tu‘i anga-malū ia.
MAT.21.5	Pea ‘oku heka mai he ‘asi,
MAT.21.5	he ki‘i ‘uhiki‘i ‘asi.’”
MAT.21.6	Pea ō ‘a e ongo tamá ‘o fai e me‘a na‘e fekau ‘e Sīsū ke na faí. 
MAT.21.7	Peá na taki mai e ‘así mo hono ‘uhikí ‘o ‘ai ki ai hona pulupulú ke heka ai ‘a Sīsū. 
MAT.21.8	Pea toe folahi ‘e he tokolahi honau pulupulú he halá, kae hanga ‘e he ni‘ihi ia ‘o fesi va‘a paame mai ‘o falikiliki ‘aki e halá. 
MAT.21.9	Pea ko e fu‘u kakai na‘e mu‘omu‘a atu ‘ia Sisuú, mo kinautolu na‘e muimui maí, na‘a nau kamata kaila,
MAT.21.9	“Hōsana ki he hako ‘o Tēvitá!
MAT.21.9	Tauange ke ke monū‘ia,
MAT.21.9	‘a koe kuo hoko mai ‘i he huafa ‘o e ‘Eikí!
MAT.21.9	Hōsana ki ‘olunga ki he ‘Otua ‘i langi!”
MAT.21.10	Pea ko e a‘u atu ‘a Sīsū ki Selusalemá kuo ngatū kātoa ‘a e koló, ‘o nau pehē, “Ko hai eni?” 
MAT.21.11	Pea ko e tali ‘a e fu‘u kakai kuo muimui fononga ‘ia Sīsuú, “Ko e palōfita ko Sīsū, mei Nāsaleti ‘i Kāleli.”
MAT.21.12	Pea hū atu ‘a Sīsū ki he Temipalé ‘o ne kapusi kotoa ki tu‘a ‘a e kakai na‘e fefakatau‘aki aí, mo ne fulihi e ngaahi tēpile ‘a e kau liliu pa‘angá, mo e ngaahi sea ‘o e kau fakatau lupé. 
MAT.21.13	Peá ne lea ange kiate kinautolu, “Kuo tohi he Folofolá, ‘‘E ui hoku falé ko e fale fai‘anga lotu. Ka kuo mou ngaohi ia ko e tānaki‘anga ‘o e kau kaiha‘a!’”
MAT.21.14	Pea na‘e omi ki he Temipalé kia Sīsū ha kau kui mo ha kau heke, peá ne fakamo‘ui kinautolu. 
MAT.21.15	Ka ko e sio atu ‘a e hou‘eiki taula‘eikí mo e kau faiako Laó ‘oku fai ‘e Sīsū e ngaahi me‘a fakaofo, pea ‘oku kalanga “Hōsana ki he ‘Alo ‘o Tēvitá” ‘a e fānaú he temipalé, pea nau matalili ai, 
MAT.21.16	‘o nau pehē ange kia Sīsū, “‘Okú ke fanongo ki he‘enau vālau ‘oku faí?”
MAT.21.16	Pea tali atu ‘e Sīsū, “‘Io. Ka kuo te‘eki koā te mou lau e potu Folofola ko eni, ‘Kuó ke fakaongo mei he ngutu ‘o e longa‘i fānau, mo e fanga ki‘i valevale, ‘a e fakamālō haohaoa.’”
MAT.21.17	Pea ‘alu leva ‘a Sīsū meiate kinautolu ki he kolo ko Pētani, ‘o mohe ai.
MAT.21.18	Pea pongipongi hake, kuo toe foki atu ‘a Sīsū ki he koló. Pea kuo fiekaia. 
MAT.21.19	Pea ‘iloange kuó ne fakatokanga‘i atu ha fu‘u fiki ‘oku tu‘u he ve‘ehalá, peá ne afe atu ki ai. Ka na‘e ‘ikai te ne ma‘u ai ha fua‘i fiki. Ko e laú pē. Peá ne pehē atu ki he fu‘u fikí, “‘E ‘ikai toe ‘i ai hao fua ‘ou.” Pea mae hifo ai pē ‘a e fu‘u fikí ‘o mate.
MAT.21.20	Pea sio ki ai e kau akó, pea nau ‘ohovale ‘aupito mo nau pehē, “Ko e hā kuo mae ai e fu‘u fikí?”
MAT.21.21	Pea tali atu ‘e Sīsū, “Ko e mo‘oni ‘oku ou tala atú, kapau te mou tui ‘o ‘ikai tāla‘a, pea ‘e ‘ikai ngata ‘i ho‘omou lava ‘o fai e me‘a na‘á ku fai ki he fu‘u fikí, ka te mou toe lava ‘o lea atu ki he fu‘u mo‘unga ko eé ke mahiki hake ‘o patū ki tahi, pea ‘e hoko ia. 
MAT.21.22	Pea ka ‘ilonga ha me‘a te mou kole ki ai ‘i ha‘amou lotu, mou tui, pea ‘e ‘oatu ia.”
MAT.21.23	Na‘e toe hū atu ‘a Sīsū ki he Temipalé ‘o faiako ki he kakaí. Pea omi e hou‘eiki taula‘eikí mo e kau mātu‘a tauhi fonuá ‘o ‘eke ange, “Ko e mafai mei fē ‘okú ke fai ai e ngaahi me‘á ni? Ko hai na‘á ne ‘oatu kiate koe ‘a e mafai ko iá?”
MAT.21.24	Pea tali atu ‘e Sīsū, “Te u tomu‘a fai atu ‘e au ‘eku fehu‘i. Pea kapau te mou tali mai, pea te u tala atu leva ‘a e anga ‘o e mafai ‘oku ou lava ai ‘a e ngaahi me‘á ni. 
MAT.21.25	Pea ko ‘eku fehu‘í eni: ‘Na‘e ma‘u mei fē ‘e Sione ‘a e mafai ke papitaisó? Ko e mafai mei he ‘Otuá ia, pe ko e mafai mei he tangatá?’”
MAT.21.25	Pea nau kamata fakakikihi ai ‘o nau pehē, “Ko e hā ‘etau tali ‘e faí? He kapau te tau tala ange ko e mafai mei he ‘Otuá, pea te ne pehē mai ‘e ia, ‘Pea Ko e hā na‘e ‘ikai ai te mou tui kia Sioné?’ 
MAT.21.26	Pea kapau te tau tala ange, ‘Ko e mafai mei he tangatá,’ na‘a fai ‘e he kakaí ha me‘a kiate kitautolu. He ‘oku nau tui kotoa ko e palōfita ‘a Sione.” 
MAT.21.27	Pea talu ai ‘enau tali, “‘Oku ‘ikai te mau ‘ilo ‘e kimautolu.”
MAT.21.27	Pea pehē atu ai ‘e Sīsū kiate kinautolu, “Mo au foki ‘e ‘ikai te u tala atu ‘e au ‘a e anga ‘o e mafai ‘oku ou lava ai e ngaahi me‘á ni.”
MAT.21.28	Pea tala ange ‘e Sīsū kiate kinautolu, “Te u fai atu ha talanoa ki ha tangata mo hono ongo foha, pea mou ‘ai ange ha‘amou lau ki ai.
MAT.21.28	Na‘e pehē ange ‘e he tangata ko ení ki hono foha lahí, ‘‘Alu mu‘a, tamasi‘i, ‘o ngāue he ngoue kālepí he ‘ahó ni!’ 
MAT.21.29	Pea tala ange ‘e he tamasi‘í, ‘He‘ikai! ‘Oku ‘ikai te u fie ngāue ai au.’ Kae fuoloa si‘i pē, kuo liliu hono lotó ‘o ne ‘alu. 
MAT.21.30	Pea toe ‘alu e tangatá ki hono foha ‘e tahá ‘o fai e fekau tatau ki ai. Pea pehē mai ‘e he tamasi‘i ko iá, ‘‘Io, Tangata‘eiki, te u ‘alu.’ Ka na‘e ‘ikai ke ‘alu ia. 
MAT.21.31	Ko e foha fē na‘á ne fai ‘a e loto ‘o ‘ena tamaí?”
MAT.21.31	Pea nau tala ange, “Ko e foha lahí.”
MAT.21.31	Pea tala ange leva ‘e Sīsū kiate kinautolu, “Ko e mo‘oni ‘oku ou tala atú, ‘e ‘uluaki hū ki he Pule‘anga ‘o e ‘Otuá ‘a e kau tānaki tukuhaú mo e kau fe‘auakí. 
MAT.21.32	He na‘e ha‘u ‘a Sione kiate kimoutolu ‘o fakahā atu e hala ke mou fou aí, ka na‘e ‘ikai te mou tui ki ai. Ka na‘e tui ki ai e kau tānaki tukuhaú ia mo e kau fe‘auakí. Pea na‘a mo ho‘omou sió ni ki aí, na‘e ‘ikai te mou fie liliu homou lotó ‘o tui ki ai.”
MAT.21.33	Pea toe pehē atu ‘e Sīsū kiate kinautolu, “Mou fanongo mai ka u toe fai atu ha talanoa.
MAT.21.33	Na‘e ‘i ai ha matāpule na‘e ‘i ai ‘ene ngoue vaine. Na‘á ne ‘aa‘i, peá ne keli ai ha tatau‘anga kālepi, peá ne langa ai ha taua le‘o. Pea toki ‘alu ia ki muli kae lisi atu e ngoue vainé ki ha mātu‘a ngoue.
MAT.21.34	Pea fai maí ‘o ofi e to‘u kaí, peá ne fekau ha‘ane kau tamaio‘eiki ke ō ‘o ma‘u mei he mātu‘a ngoué hono ‘inasi mei he fua ‘o e ngoue kālepí. 
MAT.21.35	Ka na‘e puke ‘e he mātu‘a ngoué ‘ene kau tamaio‘eikí, ‘o tā e toko taha, pea tāmate‘i e toko taha, pea tolomaka‘i e toko taha. 
MAT.21.36	Pea toe fekau ‘e he matāpulé ‘ene kau tamaio‘eiki kehe ke ō ki he mātu‘a ngoué. Na‘e tokolahi ange e fa‘ahinga ko ení he fa‘ahinga na‘e ‘uluaki oó. Kae ngaohikovi‘i mo kinautolu ‘e he mātu‘a ngoué.
MAT.21.37	Pea toki fekau faka‘osi atu ‘e he matāpulé hono fohá kiate kinautolu, ko ‘ene pehē ‘i hono lotó, ‘Kuo pau ke nau toka‘i hoku fohá.’ 
MAT.21.38	Kae sio atu e mātu‘a ngoué ko e fohá eni pea nau alea leva, ‘Ko e foha hokó eni. Tau tāmate‘i ia ‘e kitautolu ka tau ma‘u hono kelekelé.’ 
MAT.21.39	Pea nau puke ia ‘o fakapuna ki he tu‘a ngoue kālepí ‘o tāmate‘i ai.”
MAT.21.40	Pea fai leva ‘e Sīsū ‘a e fehu‘i ko eni ki he kakaí, “Ka tu‘u atu e matāpulé ki he‘ene ngoue kālepí, Ko e hā ‘ene me‘a ‘e fai ki he mātu‘a ngoué?”
MAT.21.41	Pea ko e tali ‘a e hou‘eiki taula‘eikí mo e mātu‘a tauhi fonuá kia Sīsū, “Te nau tāmate‘i foki e kakai kovi ko iá kae lisi atu e ngoue kālepí ki ha mātu‘a te nau ‘oange hono ‘inasi mei he toli kālepí.”
MAT.21.42	Pea pehē atu ‘e Sīsū kiate kinautolu, “Kuo te‘eki koā ke mou lau e potu Folofola ko eni,
MAT.21.42	‘Ko e maka na‘e lī‘aki ‘e he kau tufungá,
MAT.21.42	kuo hoko ko e maka mahu‘inga tahá.
MAT.21.42	Ko e ngāue ia ‘a e ‘Eikí,
MAT.21.42	pea ko e me‘a fakaofo ia ki he‘etau mo‘uí.’
MAT.21.43	Pea ko e mo‘oni ‘oku ou tala atú, ‘e fa‘ao meiate kimoutolu e Pule‘anga ‘o e ‘Otuá kae ‘oange ma‘á ha kakai te nau ‘omai e fua ‘oku fie ma‘u ‘e he ‘Otuá. 
MAT.21.44	Pea ‘ilonga ha taha ‘e tūkia he maka ko ení ‘e mofesifesi. Pea ka tō e maká ni ‘i ha taha, pea ‘e lailai e toko taha ko iá.”
MAT.21.45	Pea fanongo e hou‘eiki taula‘eikí mo e kau Fālesí he ngaahi talanoa fakatātā na‘e fai ‘e Sīsuú pea nau ‘ilo ko ‘ene ‘uhingá kiate kinautolu. 
MAT.21.46	Pea nau fa‘ufa‘u leva ke tāmate‘i ia. Ka na‘e ‘ikai te nau lava ‘o puke ia ko ‘enau manavahē he kakaí. He na‘e tui e kakaí ko e palōfita ‘a Sīsū.
MAT.22.1	Na‘e toe fai ‘e Sīsū ‘ene faiako kiate kinautolu ‘aki e talanoa fakatātā ko eni: 
MAT.22.2	“‘Oku hangē ‘a e Pule‘anga ‘o Hēvaní ko ha tu‘i na‘á ne teu ha kātoanga mali ma‘a hono foha. 
MAT.22.3	Na‘e fekau ‘e he tu‘í ‘ene kau tamaio‘eikí ke nau ō ‘o tala ki he kau fakaafé ke nau me‘a mai ā ki he kātoangá. Ka na‘e ‘ikai te nau fie omi. 
MAT.22.4	Pea toe fekau ‘e he tu‘í ha kau tamaio‘eiki kehe ke nau ō atu mo e fekau ko eni, ‘Kuo maau ‘eku kātoangá. Kuo ‘osi tāmate‘i ‘eku fanga pulú, pea mo e fanga pulu mui tali ‘eikí. Pea kuo maau e me‘a kotoa pē. Mou me‘a mai ā ki he kātoangá.’
MAT.22.5	Ka na‘e ‘ikai tokanga ki ai e kau fakaafé, ka nau taki taha tokanga ki he‘ene ngaahi me‘a kehekehe--ko e taha ki he‘ene ngoué, ko e taha ki he‘ene fai fakataú. 
MAT.22.6	Pea hanga ‘e he ni‘ihi ‘o puke ‘a e kau tamaio‘eiki ‘a e tu‘í ‘o tā mo tāmate‘i e ni‘ihi.
MAT.22.7	Pea houhau lahi ai e tu‘í. Peá ne fekau ‘ene kau taú ke faka‘auha ‘a e kau tāmaté, pea tutu honau koló. 
MAT.22.8	Peá ne toki ui ‘ene kau tamaio‘eikí ke nau ō mai, peá ne tala ange, ‘Kuo maau ‘eku teu kātoangá. Ka ko e kakai na‘á ku fakaafe‘í, ‘oku ‘ikai te nau taau kinautolu ke omi ki ai. 
MAT.22.9	Mou ō ā ki he ngaahi hala pule‘angá ‘o fakaafe‘i mai ha fa‘ahinga kakai pē te mou fetaulaki.’
MAT.22.10	Pea ō atu e kau tamaio‘eiki ‘a e tu‘í ki he ngaahi hala pule‘angá ‘o tānaki mai e kakai kotoa na‘a nau fetaulaki ai, ‘a e kau fai kovi mo e kau fai lelei, ‘o ma‘opo e fale kātoangá he kakaí.
MAT.22.11	Pea hā‘ele atu ‘a e tu‘í ki fale ‘o ‘afio ki he kau fakaafé. Peá ne fakatokanga‘i ha tangata na‘e ‘ikai ke teunga kātoanga mali. 
MAT.22.12	Peá ne ‘eke ange, ‘Na‘e fēfē, siana, ho‘o hū mai ki heni ‘oku ‘ikai hao teunga fe‘unga mo e kātoangá?’ Kae fakalongolongo pē ‘a e tangatá ‘o ‘ikai ha‘ane tali.
MAT.22.13	Pea tala ange ‘e he tu‘í ki he‘ene kau tamaio‘eikí, ‘Ha‘i he nimá mo e va‘é ‘o lī ki tu‘a ki he fakapo‘ulí, ki he feitu‘u ‘e fai ai e fetāngihi mo e mamahi lahi.’”
MAT.22.14	Pea tala ange leva ‘e Sīsū ki he kakaí, “Kuo ui e tokolahi, ka ‘e fili pē e tokosi‘i.”
MAT.22.15	Pea toki ō ai ‘a e kau Fālesí ‘o fa‘ufa‘u ke tauhele‘i ‘a Sīsū. 
MAT.22.16	Pea nau fekau ‘enau kau akó, mo ha ni‘ihi he fa‘ahi ‘a Hēlotá, ke ō kia Sīsū ‘o pehē ange ki ai, “Tangata‘eiki, ‘oku mau lave‘i ‘okú ke lea‘aki e mo‘oní. ‘Okú ke ako‘i mo‘oni e finangalo ‘o e ‘Otuá ki he kakaí, pea ‘oku ‘ikai te ke tokanga ki he lau ‘a e kakaí, he ‘oku ‘ikai te ke sio tu‘unga koe. 
MAT.22.17	Ko ia, ‘ai ange mu‘a ha‘o lau: te tau lī tukuhau kia Sisa, pe ‘ikai?” 
MAT.22.18	Ka kuo mahino kia Sisū ‘enau fakakaukau koví, peá ne tala ange, “Hako‘i mālualoi! Ko e hā ‘oku mou fie tauhele‘i ai aú? 
MAT.22.19	Mou fakahā mai ‘a e pa‘anga ‘oku totongi ‘aki e tukuhaú.” Pea nau ‘oatu ia. 
MAT.22.20	Peá ne fehu‘i ange, “Ko e fofonga ‘o hai mo e hingoa ‘o hai ‘oku tu‘u aí?”
MAT.22.21	Pea nau tala ange, “‘O Sisá.”
MAT.22.21	Pea tala ange ‘e Sīsū, “Lelei. Pe‘i ‘oange kia Sisa e ngaahi me‘a ‘a Sisá, pea ‘oange ki he ‘Otuá e ngaahi me‘a ‘a e ‘Otuá.”
MAT.22.22	Pea nau ‘ohovale kotoa he‘ene talí, pea nau mātuku atu ‘o ‘alu.
MAT.22.23	Na‘e omi ha kau Sātusi kia Sisū he ‘aho pē ko iá. Ko e fa‘ahinga ia ‘oku nau kikihi ‘oku ‘ikai ha toe tu‘u mei maté. 
MAT.22.24	Pea nau pehē ange kia Sisū, “‘E Tangata‘eiki, na‘e pehē ‘e Mōsesé, ‘Kapau ‘e mate ha tangata ‘oku te‘eki ha‘ane fānau, pea ‘e mali hano tokoua mo e uitoú ke ‘i ai ā ha hako ‘o si‘ono tokouá.’ 
MAT.22.25	Pea ko eni: na‘e ‘i ai ha tautehina ‘e toko fitu na‘e nofo heni. Na‘e mali e ‘uluakí pea mate ‘oku ‘ikai ha‘ane fānau, pea kuo tuku hono uitoú ki hono tokouá. 
MAT.22.26	Ko e me‘a tatau pē na‘e hoko ki he tehina ko iá, mo e fika tolú, pea pehē ai pē ‘o a‘u ki he fika fitú. 
MAT.22.27	Pea hoko ai mo e mate ‘a e fefiné. 
MAT.22.28	Ka hoko ‘a e ‘aho ‘o e toe tu‘u ‘a e maté, ko hai he tokofitu ko iá te na malí? He na‘a nau mali kotoa mo e fefiné.”
MAT.22.29	Pea ko e tali ‘a Sīsuú, “‘Oku fehālaaki ho‘omou ma‘ú ko e ‘ikai te mou maheni mo e Tohi Tapú, pe ko e ivi māfimafi e ‘Otuá. 
MAT.22.30	He ka toe tu‘u ‘a e kakai kuo maté, he‘ikai ke nau toe nofo mali kinautolu, ka te nau hangē ko e kau ‘āngelo ‘i Langí. 
MAT.22.31	Pea ko e me‘a leva ki he toe tu‘u mei he maté, kuo te‘eki koā te mou lau e folofola ko eni ‘a e ‘Otuá: 
MAT.22.32	‘Ko aú ko e ‘Otua ‘o ‘Ēpalahame, mo e ‘Otua ‘o ‘Aisake, mo e ‘Otua ‘o Sēkope.’ Ko ia ai, ko e ‘Otua ia ‘o e kakai mo‘uí, ‘o ‘ikai ko e ‘Otua ‘o e kakai maté.”
MAT.22.33	Pea fanongo ai e kakaí pea nau fakatumutumu he anga ‘o e faiako ‘a Sīsuú.
MAT.22.34	Pea fanongo e kau Fālesí kuo fakalongo‘i ‘e Sīsū e kau Sātusí, pea nau fakatahataha mai leva mo kinautolu. 
MAT.22.35	Pea hanga ‘e he toko taha ‘iate kinautolu, ko e tufunga lao, ‘o sivi‘i ‘a Sīsū ‘aki ‘ene fehu‘i ko eni: 
MAT.22.36	“‘E Tangata‘eiki, ko e fekau fē he Laó ‘oku lahi tahá?”
MAT.22.37	Pea pehē ange ‘e Sīsū, “‘Te ke ‘ofa ki he ‘Eiki ko ho ‘Otuá ‘aki ho lotó kotoa, mo ho laumālié kotoa, pea mo ho ‘atamaí kotoa.’ 
MAT.22.38	Ko e fekau lahi tahá eni mo tu‘ukimu‘a. 
MAT.22.39	Pea ko e hoko hake ki aí, ‘oku tatau pē mo ia: ‘Te ke ‘ofa ki ho kaungā‘apí ‘o hangē ko ho‘o ‘ofa kiate koé.’ 
MAT.22.40	‘Oku fakatefito ki he ongo fekau ‘e ua ko iá ‘a e Lao ‘a Mōsesé, pea mo e ngaahi fakahinohino ‘a e kau palōfitá.”
MAT.22.41	Pea lolotonga ‘a e kei nofo fakataha ‘a e kau Fālesí, kuo fai atu ‘e Sīsū ‘a e fehu‘i ko eni kiate kinautolu: 
MAT.22.42	“Ko e hā ha‘amou lau ki he Mīsaiá? Ko e hako ia ‘o hai?”
MAT.22.42	Pea nau tala ange, “Ko e hako ‘o Tēvita.” 
MAT.22.43	Pea pehē leva ‘e Sīsū, “Kae fēfē ‘a e nofo‘ia ‘a Tēvita ‘e he Laumālié peá ne pehē ai ‘e ia,
MAT.22.44	‘Na‘e folofola ‘a e ‘Eikí ki hoku ‘Eikí,
MAT.22.44	Nofo hifo koe ‘i hoku to‘omata‘ú,
MAT.22.44	kae‘oua ke u ‘ai ho ngaahi filí ko ho tu’u’anga va’e.
MAT.22.45	Kapau na‘e ui ia ‘e Tēvita ko hono ‘Eiki, ‘e lava fēfē ai ke ui ia ko hono foha?” 
MAT.22.46	Na‘e ‘ikai ha taha te ne fai ha tali. Pea talu ai pē mo e ‘ikai ha taha ‘e fakato‘oto‘a ke toe fai ha fehu‘i ki ai.
MAT.23.1	Pea tala ange leva ‘e Sīsū ki he kakaí mo ‘ene kau akó, 
MAT.23.2	“Ko e kau faiako Laó mo e kau Fālesí, ‘oku nau ma‘u mafai ke faka‘uhinga‘i e Lao ‘a Mōsesé. 
MAT.23.3	Mou talangofua mo fai e me‘a kotoa ‘oku nau tala atú, kae ‘oua na‘a mou fa‘ifa‘itaki ki he ngaahi me‘a ‘oku nau faí. He ‘oku ‘ikai te nau fai e me‘a ‘oku nau malanga‘akí. 
MAT.23.4	‘Oku nau hilifaki e ngaahi kavenga mamafa mo faingata‘a he kakaí, kae ‘ikai te nau fie ala atu ‘o tokoni‘i kinautolu. 
MAT.23.5	‘Oku nau fai fakamamata ‘enau me‘a kotoa. ‘Oku nau ha‘i ki honau la‘é mo honau nimá ha ngaahi veesi Folofola laulalahi. Sio ki he pao ‘o honau kofú, he lōloá! 
MAT.23.6	‘Oku nau manako foki he nofo mei mu‘a he ngaahi kātoangá mo e ngaahi fai‘anga lotú. 
MAT.23.7	Pea ‘oku nau manako he fakalea mai ‘a e kakaí he māketí.
MAT.23.8	‘Oua na‘a ui kimoutolu ko e ‘Tangata‘eiki Faiako’. He ko e kau tautehina pē kimoutolu, pea ‘oku toko taha pē ho‘omou faiakó. 
MAT.23.9	Pea ‘oua na‘a mou ui ‘aki ha taha ‘i māmani ko e ‘Tamaí’. He ‘oku taha pē ho‘omou Tamaí, ‘a ia ‘oku ‘i Langí. 
MAT.23.10	Mou tokanga ke ‘oua na‘a ui ha taha ‘iate kimoutolu ko homou Takimu‘a. He ‘oku taha pē homou takimu‘á, ko e Mīsaiá.
MAT.23.11	Ko ia ‘oku tu‘unga mā‘olunga taha ‘iate kimoutolú, ‘ai ke hoko ia ko ho‘omou sevāniti. 
MAT.23.12	Pea ‘ilonga ha taha ‘e fie tu‘unga mā‘olunga, kuo pau ke ne hifo ki lalo. Pea ‘ilonga ha taha te ne hifo ki lalo, kuo pau ke tu‘unga mā‘olunga ia.”
MAT.23.13	“Ko e faingata‘a‘ia lahi te mou tō ki ai ‘a kimoutolu kau faiako Lao mo e kau Fālesi. Hako‘i mālualoi! ‘Oku mou ha‘aki tāpuni e matapā ki he Pule‘anga ‘o Hēvaní. Ka ‘oku ‘ikai te mou tuku ke hū ki ai ‘a kinautolu ‘oku fie hū ki aí.
MAT.23.14	Ko e faingata‘a‘ia lahi te mou tō ki ai ‘a kimoutolu kau faiako Lao mo e kau Fālesi! Hako‘i mālualoi! He ‘oku mou folo fua e ngaahi ‘api ‘o si‘i kau uitoú, kae lolotonga iá ‘oku mou faka‘alinga lelei ‘aki ho‘omou fa‘a lotu lōloá! Pea ‘i he‘ene peheé, ko kimoutolu ‘e tautea‘i lahi tahá.
MAT.23.15	Ko e faingata‘a‘ia lahi te mou tō ki ai ‘a kimoutolu kau faiako Lao mo e kau Fālesi! Hako‘i mālualoi! He ‘oku ‘osi ‘a e ngaahi fonuá mo e ngaahi ‘otu motú ho‘omou feinga holo ke ului mai ha fo‘i toko taha. Pea ka faifai ange kuo ului mai ha taha, pea mou toki ngaohi ia ke liunga ua ‘ene pau ke ‘alu ki helí ‘iate kimoutolu!
MAT.23.16	Ko e faingata‘a‘ia lahi te mou tō ki ai ‘a kimoutolu kau taki kui! Ko e ‘ātunga eni ho‘omou faiakó: tokua ka ai ha taha ‘e fuakava ki he Temipalé, ko e me‘a noa pē ia. Ka ‘o ka ai ha taha ‘e fuakava ‘aki e koula he Temipalé, kuo pau ke ne fai ki he‘ene fuakavá!
MAT.23.17	He kau kui mo mo‘ui vale! He ko fē ‘oku mahu‘inga angé, ‘a e koulá pe ko e Temipale ‘oku toputapu ai e koulá? 
MAT.23.18	‘Oku mou pehē foki ‘e kimoutolu, ka fuakava ha taha ‘o tu‘unga he ‘ōlitá, pea ‘oku ‘ikai mo‘ua ia ke ne fai ki he‘ene fuakavá. Ka ‘o kapau ‘e fuakava ha taha ia ‘o tu‘unga ‘i ha me‘a‘ofa kuo tuku he funga ‘ōlitá, pea kuo pau ke ne fai ki he‘ene fuakavá.
MAT.23.19	He kau kui mo‘oni! Ko e fē ‘oku mahu‘inga angé, ‘a e me‘a‘ofá pe ko e ‘ōlita ‘oku toputapu ai e me‘a‘ofá? 
MAT.23.20	Ko ia, ko e fuakava he ‘ōlitá ko e fuakava ai pē ia he me‘a‘ofa kuo tuku aí. 
MAT.23.21	Pea ko e fuakava ki he Temipalé, ko e fuakava ai pē ia ki he ‘Otua ‘okú ne ‘afio aí. 
MAT.23.22	Pea ko e fuakava ki he Langí, ko e fuakava mo ia ki he taloni ‘o e ‘Otua ‘oku ‘afio aí.
MAT.23.23	Ko e faingata‘a‘ia lahi te mou tō ki ai ‘a kimoutolu kau faiako Lao mo e kau Fālesi. Hako‘i mālualoi! ‘Oku mou ‘oange ma‘á e ‘Otuá e vahe hongofulu ‘o e ngaahi fa‘ahinga ‘akau kai īkí, ‘o hangē ko e minití, mo e tilí mo e kuminí. Ka kuo mou tukunoa‘i e talangofua ki he ngaahi fakahinohino mahu‘inga he Laó, ‘o hangē ko e fakamaau totonú, mo e manava‘ofá, mo e faitotonú. Fei ā mo fai e ngaahi me‘a ko ení, pea ‘oua foki na‘a lī‘aki ai e ngaahi me‘a ia ko ená.
MAT.23.24	He kau taki kui mo‘oni! ‘Oku mou heu ha lango mei ho‘omou ipú kae folo fua e kāmeli!
MAT.23.25	Ko e faingata‘a‘ia lahi te mou tō ki ai ‘a kimoutolu kau faiako Lao mo e kau Fālesi! Hako‘i mālualoi! ‘Oku mou fufulu e tu‘a ipú mo e tu‘a peletí, ka ‘oku fonu homou lotó he mānumanú mo e siokitá.
MAT.23.26	He kau Fālesi kui! Tomu‘a fufulu e loto ipú mo e peletí kae fakatou ma‘a ‘a loto mo tu‘a.
MAT.23.27	Ko e faingata‘a‘ia lahi te mou tō ki ai ‘a kimoutolu kau faiako Lao mo e kau Fālesi! Hako‘i mālualoi. ‘Oku mou hangē ha ngaahi fonualoto kuo vali hiná. ‘Oku hā faka‘ofo‘ofa ‘a tu‘a, ka ‘oku fonu hui mo e ‘anga‘anga ‘au‘aunga ‘a loto. 
MAT.23.28	Ko homou ‘ātungá ia. ‘Oku hā ngali matamatalelei ‘i tu‘a ho‘omou mo‘uí ki he sio atu ‘a e kakaí. Ka kuo fonu homou lotó he mālualoí.”
MAT.23.29	“Ko e faingata‘a‘ia lahi te mou tō ki ai ‘a kimoutolu kau faiako Lao mo e kau Fālesi. Hako‘i mālualoi! ‘Oku mou fokotu‘u e ngaahi maka fakamanatu ‘o e kau palōfitá, mo fakasanisani‘i e ngaahi fonualoto ‘o e kau faitotonú. 
MAT.23.30	Pea mou pehē, ‘Kapau na‘e fanau‘i kimautolu he kuonga ‘o ‘emau fanga kuí, na‘e ‘ikai te mau kau mo kinautolu he lilingi e toto ‘o si‘i kau palōfitá.’ 
MAT.23.31	‘A ia ‘oku mou fakamo‘oni‘i ai ko e hako kimoutolu ‘o e kakai na‘a nau fakapoongi e kau palōfitá. 
MAT.23.32	Pe‘i mou fai atu ā. Mou faka‘osi e ngāue na‘e kamata ‘e ho‘omou fanga kuí!
MAT.23.33	He kau mālualoi mo e hako‘i kākā. Te mou hao fēfē mei heli. 
MAT.23.34	Te u tuku atu ai kiate kimoutolu ha kau palōfita mo ha kau tangata poto mo ha kau faiako. Pea te mou tāmate‘i e ni‘ihi ‘iate kinautolu, pea tukifa‘o e ni‘ihi. Te mou tā e ni‘ihi ‘i homou ngaahi fale lotú. Pea te mou taki kinautolu mei he kolo mo e kolo. 
MAT.23.35	Pea ‘e ‘eke ai pē kiate kimoutolu e toto ‘o e kau failelei kotoa kuo tāmate‘i ‘i māmani ‘o kamata meia ‘Ēpeli pea a‘u mai kia Sākalaia, ‘a e foha ‘o Palakaiá, ‘a ē na‘a mou fakapoongi he vaha‘a ‘o e potu toputapú mo e ‘ōlitá. 
MAT.23.36	Ko e mo‘oni ‘oku ou tala atú. Ko e tautea ‘o e ngaahi fakapoó ni kotoa ‘e tō mai ki he to‘utangata ko eni!”
MAT.23.37	“‘E Selusalema! Selusalema ē! ‘A kimoutolu ‘oku mou tāmate‘i e kau palōfitá mo tolomaka‘i e kau talafekau ‘oku tuku mai ‘e he ‘Otuá kiate kimoutolú. Kuo tu‘o fiha eni ‘eku fie fakatahataha‘i mai ho‘o fānaú, ‘o hangē ko ha motu‘a moa ‘okú ne ‘ō‘ōfaki hono fāngangá ki hono lalo kapakaú. Ka na‘e ‘ikai te mou loto ki ai. 
MAT.23.38	Pea ko eni: kuo pau ke lī‘aki ai homou Temipalé. Pea ‘e lala. 
MAT.23.39	Pea ‘e ‘ikai te mou toe mamata kiate au, kae‘oua kuo mou pu‘aki eni ‘e kimoutolu,
MAT.23.39	‘Tauange ke tāpuaki‘i ‘e he ‘Otuá
MAT.23.39	‘a ia ‘oku hā‘ele mai ‘i he huafa ‘o e ‘Eikí.’”
MAT.24.1	Na‘e ‘alu leva ‘a Sīsū mei he Temipalé. Pea omi ‘ene kau akó kiate ia ‘o nau pehē ange, “Vakai atu ki he loto‘ā ‘o e Temipalé, he masaní!”
MAT.24.2	Kae pehē ange ‘e Sīsū, “‘Oku mou sio ki he loto‘ā ko ení? Ko e mo‘oni ‘oku ou tala atú, ‘e ‘ikai ha fo‘i maka heni ‘e kei hilifaki ‘i ha funga maka. He ‘e holoki kotoa.”
MAT.24.3	Pea nofo hifo ‘a Sīsū ‘i Mo‘unga ‘Ōlive, pea omi ki ai ‘ene kau akó, ‘o nau fakaekinautolu ai. Pea nau pehē ange ki ai, “‘E hoko ‘afē nai ia? Fakahā mai ange kiate kimautolú. Pea Ko e hā nai ha faka‘ilonga ‘o ho‘o teu hā‘ele maí? ‘E ngata ‘afē ‘a māmani?”
MAT.24.4	Pea ko e tali ‘a Sīsuú, “Mou vakai na‘a takihala‘i kimoutolu ‘e ha taha. 
MAT.24.5	He ‘e omi e tokolahi ‘i hoku hingoá. Te nau tala atu, ‘Ko e Mīsaiá au!’ Pea te nau takihala‘i ha tokolahi.
MAT.24.6	Te mou fanongo talanoa ki ha ngaahi tau mo ha ngaahi fakalanga tau. Vakai na‘a mou ilifia ai. He kuo pau ke hoko ha ngaahi me‘a pehē. Ka ‘oku ‘ikai ‘uhinga ia kuo vave ‘a e ngata‘anga ‘o māmaní. 
MAT.24.7	He ‘e tu‘u hake e kakai ko eé ke nau tau mo e kakai ko eé, mo e pule‘anga ko eé ke tau mo e pule‘anga ko eé. Pea ‘e hoko ha ngaahi honge mo ha ngaahi mofuike he feitu‘u kehekehe. 
MAT.24.8	Ka ko e ngaahi me‘á ni kotoa, ko e kamata‘anga pē ia ‘o e ngaahi faingata‘a ‘e hokó. 
MAT.24.9	He ‘e puke kimoutolu ‘o tuku atu ke tautea mo tāmate‘i. Pea ‘e fehi‘anekina kimoutolu ‘e he kakai kotoa koe‘uhí ko au.
MAT.24.10	‘E tokolahi e kakai ‘e ka‘anga ‘enau tuí he ngaahi ‘aho ko iá. Te nau felavaki‘aki mo fetāufehi‘a‘aki. 
MAT.24.11	‘E tokolahi e kau palōfita loí, pea te nau takihala‘i ha tokolahi. 
MAT.24.12	‘E pehē e mafola ‘a e koví. Pea ‘e faka‘au ke mokoteilo e ‘ofa ‘a e kakai tokolahi. 
MAT.24.13	Kae ‘ilonga ha taha ‘e kātaki ‘o a‘u ki he ngata‘angá, ‘e fakamo‘ui. 
MAT.24.14	Ko ‘ene toki ‘osi pē ‘a māmani kātoa hono malanga‘i ai e Ongoongo Lelei e Pule‘angá, pea ‘e toki hoko mai ‘a e ngata‘angá.”
MAT.24.15	“‘E faifai pea a‘u ki ha ‘aho te mou sio atu ai ki he potu toputapú kuo tu‘u ai ‘a e ‘Me‘a Faka‘ulia’--‘a ē na‘e tala ‘e he palōfita ko Tānielá ‘e tu‘u ‘i he potu toputapú. (Tauange ke mahino eni kiate koe ‘okú ke lau ení).
MAT.24.16	Kapau ‘e a‘u ki he ‘aho ko iá ‘oku mou nofo ‘i Siutea, pea mou hola ki mo‘unga. 
MAT.24.17	Ko ia kuo kaka ki hono funga falé, ‘oua te ne toe ‘alu hifo ke to‘o ha‘ane me‘a mei loto-fale. 
MAT.24.18	Pea ko ia ‘oku ‘i ‘uta, ‘oua te ne toe foki ki kolo ke kumi hono pulupulú ke ‘alu mo ia.
MAT.24.19	‘E si‘i faka‘ofa e kau fefine feitamá he ngaahi ‘aho ko iá, pea mo e kau fā‘ele valevalé. 
MAT.24.20	Mou lotu ki he ‘Otuá ‘o kole ke ‘oua ‘e hoko ho‘omou holá ‘i he fa‘ahita‘u momokó, pe ko ha ‘aho Sāpate. 
MAT.24.21	He ‘e lahi ‘aupito e ngaahi faingata‘a ‘e hoko aí. Talu e kamata‘anga ‘o māmani mo e te‘eki ha faingata‘a lahi pehē. Pea ‘e ‘ikai ‘aupito hano ua he kaha‘ú. 
MAT.24.22	Pea ka ne ‘ikai finangalo e ‘Otuá ke fakanounou e ngaahi ‘aho ko iá, ‘e ‘ikai ha taha ‘e hao. He ‘e fakanounou ‘e he ‘Otuá ‘a e ngaahi ‘aho ko iá koe‘uhí ko ‘ene kakai ‘ofeiná.
MAT.24.23	Pea kapau ‘e pehē atu ‘e taha, ‘Ko e Mīsaiá eni’, pe ‘Ko e Mīsaia ena’--pea ‘oua te mou tui ki ai. 
MAT.24.24	He ‘e hopo hake ha kau mīsaia loi mo ha kau palōfita loi, pea te nau fai ha ngaahi mana lalahi mo ha ngaahi me‘a fakaofo ke takihala‘i ‘aki ‘a kimoutolu kuo ‘ofeina ‘e he ‘Otuá.
MAT.24.25	Tokanga! He kuó u ‘osi tala atu kiate kimoutolu. 
MAT.24.26	Kapau leva ‘e pehē atu ‘e ha ni‘ihi, ‘Sio atu! Ko ena he toafá!’ — pea ‘oua te mou ō ki ai. Pea kapau te nau pehē atu, ‘Ko eni! ‘Oku toi ‘i hē!’ — ‘oua te mou tui ki ai. 
MAT.24.27	He ko e ha‘u ‘a e Foha e Tangatá, ‘e hangē ko e ‘uhilá ‘ene tapa he langí mei he hahaké ‘o a‘u ki he hihifó.
MAT.24.28	He ka ‘ilonga ha feitu‘u kuo lī ai ha ‘anga‘anga, kuo pau ke fakapotanga ai ha fanga ‘ikale.”
MAT.24.29	“Ka hili ange ‘a e ngaahi faingata‘a ‘o e ngaahi ‘aho ko iá,
MAT.24.29	‘E fakapo‘uli e la‘aá.
MAT.24.29	Pea ‘e ‘ikai kei huhulu hifo e māhiná.
MAT.24.29	‘E fengangana‘i hifo ‘a e ngaahi fetu‘ú.
MAT.24.29	Pea ‘e uesia e ngaahi mālohinga ‘o e vavaá.
MAT.24.30	Pea ‘e toki hā mai mei he vavaá e faka‘ilonga ‘o e Foha e Tangatá. Pea ‘e sīfatafata ai e matakali kotoa ‘i māmani. Pea te nau hanga hake ‘oku hā‘ele mai e Foha e Tangatá he ngaahi ‘aó mo e māfimafi mo e lāngilangi lahi.
MAT.24.31	Pea te ne fekau ‘ene kau ‘āngeló ke nau laka atu, kuo ifi le‘olahi ha talupite. Pea te nau tānaki mai ‘ene kakai ‘ofeiná mei he tapa kotoa ‘o māmani.”
MAT.24.32	“Mou ako mei he fu‘u fikí. Ka fai lau pea talamuka hono ngaahi va‘á, pea tā kuo ofi e fa‘ahita‘u māfaná. 
MAT.24.33	‘E pehē mo kimoutolu ‘o ka moú ka mamata ki he ngaahi me‘á ni. Te mou ‘ilo ai kuo vave ke kamata.
MAT.24.34	‘Oku ou fakapapau‘i atu kiate kimoutolu, ‘e hoko e ngaahi me‘á ni kotoa kuo te‘eki ke mate ‘a e ni‘ihi he to‘u tangata lolotongá ni. 
MAT.24.35	Pea ‘e ‘osi ‘a langi mo māmani, ka ‘e ‘ikai ke pehē ‘eku ngaahi tukutalá.”
MAT.24.36	“Ka ‘oku ‘ikai ha taha te ne ‘ilo pe ‘e hoko mai ‘afē ‘a e ‘aho mo e houa ko iá, ‘oku ‘ikai ‘ilo ‘e he kau ‘āngelo ‘i Langí, pea na‘a mo e Fohá. Ko e Tamaí toko taha pē ‘okú ne ‘afio‘í.
MAT.24.37	Ko e ha‘u e Foha e Tangatá, ‘e hangē ia ko e me‘a na‘e hoko he kuonga ‘o Noá. 
MAT.24.38	Na‘e te‘eki ke hoko ‘a e lōmakí, na‘e kai mo inu pē ‘a e kakaí, mo nau femalī‘aki, ‘o a‘u mai ki he ‘aho na‘e heka ai ‘a Noa ki he ‘a‘aké. 
MAT.24.39	Na‘e ‘ikai te nau misi ‘e ‘i ai ha me‘a ‘e hoko. Kae tālunga ‘a e hoko mai e lōmakí ‘o melemo kotoa ai. Pea ‘e pehē mo e hoko mai ‘a e Foha e Tangatá.
MAT.24.40	Ka a‘u ki he ‘aho ko iá ‘oku ngāue ha ongo tangata ‘i ‘uta, pea ‘e ‘ave ‘a e taha, kae tuku e taha. 
MAT.24.41	Ka a‘u ki ai ‘oku fai ‘e ha ongo fafine ha‘ana momosi uite, pea ‘e ‘ave ‘a e taha kae tuku e taha. 
MAT.24.42	Mou tokanga! He ‘oku ‘ikai te mou ‘ilo e ‘aho ‘e ha‘u ai homou ‘Eikí.
MAT.24.43	Ka lava ke ‘ilo ‘e ha taha ‘oku teu hae hono falé pe ‘e ha‘u fakakū e kaiha‘á, te ne le‘ohi ia. ‘E ‘ikai te ne tuku ke ha‘u e kaiha‘á ‘o hae hono falé pea hū ki ai. 
MAT.24.44	Mou mateuteu ma‘u pē. He ‘oku ‘ikai te mou ‘ilo pe ‘e hoko fakakū mai e Foha e Tangatá.”
MAT.24.45	‘Ko fē ‘a e tangata ngāue ‘oku falala‘anga mo fakapotopotó? Ko hai ‘e fakanofo ‘e ha taha ke pule ki he‘ene kau ngāué ‘i hono ‘apí mo fakafuofua ange ‘enau me‘a tokoní? 
MAT.24.46	‘Oku monū‘ia ‘a e kau ngāue ‘e a‘u mai e toko taha ‘oku ‘o‘ona ‘a e ‘apí kuo nau ‘osi fai honau fatongiá. 
MAT.24.47	Ko e mo‘oni ‘oku ou tala atú, ‘e fakanofo e tangata ngāue ko iá ke pule he‘ene koloá kotoa!
MAT.24.48	Pea kapau leva ko ha tangata ngāue kovi ia, pea te ne pehē ‘i hono lotó, ‘‘Okú kei tuai e foki mai ‘a hoku pulé.’ 
MAT.24.49	Pea te ne taa‘i hono kaungāngāué, kae kai mo kaungāinu mo e kau fa‘a konaá. 
MAT.24.50	Pea ‘e foki mai ‘a e toko taha ‘oku ‘a‘ana ‘a e kau ngāué ‘i ha ‘aho na‘e ‘ikai te nau ‘amanaki ki ai. 
MAT.24.51	Pea ‘e toki hanga ‘e he toko taha ‘oku ‘a‘ana iá ‘o tautea fakataha ai ia mo e kau ngāue na‘e fai mālualoi ‘enau ngāué. Pea te nau tangi ai mo mamahi lahi.”
MAT.25.1	“Ko e Pule‘anga ‘o Hēvaní ‘oku hangē ko ha ō atu ha tamaiki fefine ‘e toko hongofulu mo ha‘anau ngaahi maama ke talitali e fononga mai ha tangata na‘e teu mali. 
MAT.25.2	Ko e toko nima ai ko e kau fakavalevale, pea ko e toko nima ko e kau fakapotopoto. 
MAT.25.3	Ko e kau fakavalevalé, na‘e to‘o ‘enau ngaahi māmá, ka na‘e ‘ikai to‘o mo ha‘anau lolo. 
MAT.25.4	Pea ko e kau fakapotopotó na‘a nau to‘o ‘enau māmá mo toe to‘o ‘enau ngaahi hina-lolo fonu.
MAT.25.5	Ka na‘e tuai mai ‘a e tangata malí. Pea tule mohe ai e tamaiki fefiné ‘o nau tō hifo ‘o mohe. 
MAT.25.6	Pea a‘u mai ki he tu‘apoó kuo ongo mai e kaila, ‘Ko e tangata malí eni! Mou omi ke tau fakafetaulaki ki ai!’ 
MAT.25.7	Pea ‘ā hake ‘a e tamaiki fefiné ‘o teuteu ‘enau māmá. 
MAT.25.8	Pea pehē ange ‘e he kau fakavalevalé ki he kau fakapotopotó, ‘‘Omai mu‘a ha‘amau me‘i lolo, he kuo mei maha ‘emau māmá.’ 
MAT.25.9	Pea pehē atu ‘e he kau fakapotopotó, ‘‘Ikai, he ‘e ‘ikai ke tau tofu ai. Mou ō kimoutolu ‘o fakatau mai ha‘amou me‘i lolo.’
MAT.25.10	Pea ō ‘a e tamaiki fefine fakavalevalé ‘o kumi lolo. Pea lolotonga ‘enau kei oó, kuo a‘u hake e fononga ‘a e tangata malí, pea tāpuni leva ‘a e matapaá.
MAT.25.11	Pea foki mai ‘a tamaiki fefine fakavalevalé ‘o kaila atu mei tu‘a, ‘‘Eiki! ‘Eiki! To‘o mai mu‘a e matapaá ka mau hū atu!’
MAT.25.12	Kae pehē mai ‘e he tangata teu malí, ‘He‘ikai ‘aupito. ‘Oku ‘ikai te u ‘ilo ‘e au kimoutolu!’”
MAT.25.13	Pea tala ange ‘e Sīsū ki he kau akó, “Mou tokanga ‘o le‘o! He ‘oku ‘ikai te mou ‘ilo e ‘aho pe ko e houa ‘e hoko mai ai e Tangata Ta‘ané.”
MAT.25.14	“Ko e anga ‘o e Pule‘angá ‘oku peheni: Ko ha tangata na‘e teu ‘ene fononga ki ha fonua mama‘o, peá ne ui ‘ene kau ngāué ke nau ō mai, ‘o ne tuku ange kiate kinautolu ‘ene koloá ke nau pule‘í. 
MAT.25.15	Na‘á ne ‘oange ‘o fakatatau ki he me‘a te nau taki taha lava. Na‘á ne ‘oange e pa‘anga ‘e nima afe ma‘á e fika ‘uluakí, pea ua afe ma‘á e fika uá, pea taha afe ma‘á e fika tolú, kae ‘alu ia ki muli.
MAT.25.16	Pea ‘alu leva e tamaio‘eiki na‘e tuku ai e pa‘anga ‘e nima afé, ‘o ne ngāue‘i, ‘o toe ma‘u ai ha pa‘anga ‘e nima afe.
MAT.25.17	Na‘e fai pehē mo e tamaio‘eiki na‘e tuku ai e pa‘anga ‘e ua afé, peá ne toe ma‘u mai ha pa‘anga ‘e ua afe.
MAT.25.18	Ka ko e tamaio‘eiki na‘e tuku ai e pa‘anga ‘e taha afé, na‘e ‘alu ‘o keli ha luo, ‘o fufuu‘i ai e pa‘anga ‘a hono pulé.
MAT.25.19	Pea fuoloa mei ai kuo foki mai e matāpule na‘e ‘a‘ana ‘a e ngāué. Peá ne fekau ke nau taki taha fakamatala ange ‘a e anga ‘ene ngāue‘i e pa‘angá.
MAT.25.20	Pea ha‘u e tangata ngāue na‘e tuku ai e pa‘anga ‘e nima afé ‘o ‘oatu ‘a e toe pa‘anga ‘e nima afe mo ne pehē: ‘Tangata‘eiki, na‘á ke ‘omai e pa‘anga ‘e nima afe, pea ko e pa‘anga ‘e nima afe kehe eni kuó u toe ma‘u mai.’ 
MAT.25.21	Pea pehē ange ‘e he matāpulé, ‘Mālie! Pea mālō mu‘a ho‘o failelei mo falala‘anga! Ko ho‘o falala‘anga he me‘a si‘isi‘i, te u fakanofo ai koe ke ke pule‘i ha ngaahi me‘a lalahi. Ha‘u ā ke ta fakafiefia fakataha mo au!’
MAT.25.22	Pea ha‘u mo e toko taha na‘e tuku ai e pa‘anga ‘e ua afé, ‘o ne pehē atu, ‘Tangata‘eiki, na‘á ke tuku mai e pa‘anga ‘e ua afe, pea ko eni, ko e pa‘anga eni ‘e ua afe kehe kuó u ma‘u mai.’ 
MAT.25.23	Pea pehē ange ‘e he matāpulé, ‘Mālie! Pea mālō mu‘a ho‘o failelei mo falala‘anga. Ko ho‘o falala‘anga he pule‘i e me‘a si‘isi‘i, te u fakanofo ai koe ke ke pule‘i ha ngaahi me‘a lalahi. Ha‘u ā ke ta fakafiefia fakataha mo au!’
MAT.25.24	Pea toki ha‘u ‘a e tangata ngāue na‘e tuku ai e pa‘anga ‘e taha afé, ‘o pehē mai, ‘Tangata‘eiki, na‘á ku ‘ilo ‘e au ko e tangata faingata‘a koe. ‘Okú ke utu e me‘a na‘e ‘ikai te ke fakaheka, mo toli e me‘a na‘e ‘ikai te ke lulu. 
MAT.25.25	Peá u manavahē ai. Peá u ‘alu ai pē au ‘o tanu ho‘o pa‘angá he kelekelé. Pea ko ho‘o pa‘angá eni.’
MAT.25.26	Pea ko e tali ‘a e tangata‘eikí, ‘Tangata ngāue kākā mo fakapikopiko! Ne ke ‘ilo koā ‘oku ou fa‘a utu e me‘a na‘e ‘ikai te u fakaheká mo toli e me‘a na‘e ‘ikai te u lulú? 
MAT.25.27	Ka Ko e hā na‘e ‘ikai te ke ‘ave ai ‘eku pa‘angá ‘o fakahū he pangikeé, hei‘ilo te u toe ma‘u kotoa mai ia mo hano tupu ‘i ha‘aku foki mai? 
MAT.25.28	Mou to‘o e pa‘angá mei ai ‘o ‘oange ki he tama ‘oku ‘i ai e pa‘anga ‘e taha manó!
MAT.25.29	He ko ia ‘oku ‘i ai ha‘ane me‘á, ‘e ‘oange ki ai ha me‘a lahi. Ka ko ia ‘oku ‘ikai ha‘ane me‘á, na‘a mo ‘ene me‘a ‘oku ma‘ú, ‘e fa‘ao mei ai. 
MAT.25.30	Mou lī ā ‘a e tangata ngāue pau‘u ko ená ki tu‘a ki he fakapo‘ulí, ki he feitu‘u ‘oku fai ai e tangi mo e mamahi lahi.’”
MAT.25.31	“Ka ‘e hā‘ele mai e Foha ‘o e Tangatá mo hono lāngilangí mo e lāngilangi ‘o e kau ‘āngelo kotoa, ‘o ‘afio ‘i hono taloni fakatu‘í. 
MAT.25.32	Pea ‘e kātoa mai ‘a e kakai ‘o e ngaahi pule‘angá. Pea te ne vahevahe kinautolu, ‘o hangē ko e vahe‘i ‘e ha tauhi sipi ‘ene fanga sipí mei he‘ene fanga kosí. 
MAT.25.33	Te ne fokotu‘u e fanga sipí mei hono to‘omata‘ú, mo e fanga kosí mei hono to‘ohemá.
MAT.25.34	Pea ‘e folofola atu leva ‘a e Tu‘í ki he fa‘ahinga mei hono to‘omata‘ú, ‘Mou omi ā, ‘a kimoutolu kuo tāpuekina ‘e he‘eku Tamaí. Mou omi ‘o ma‘u e pule‘anga kuo talu e fakatupu ‘o māmani mo hono teuteu mo‘omoutolu ‘e he ‘Otuá. 
MAT.25.35	Na‘á ku fiekaia, pea mou fafanga au. Na‘á ku fieinua, pea mou ‘omi hoku inu. Na‘á ku ha‘u ko e muli, pea mou fakaafe‘i au ki homou ‘apí. 
MAT.25.36	Na‘á ku tēlefua, pea mou ‘omi hoku vala. Na‘á ku puke, pea mou ō ange ‘o tauhi au. Na‘á ku nofo ‘i pilīsone, pea mou ‘a‘ahi ange kiate au.
MAT.25.37	Pea koe tali ‘a kinautolu na‘e fiemālie ki ai e ‘Eikí, ‘He na‘a mau sio atu ‘anefē ‘okú ke fiekaia pea mau ‘atu ha‘o me‘akai? Na‘á ke fieinua ‘anefē pea mau ‘atu hao inu? 
MAT.25.38	Na‘a mau sio atu ‘anefē ko e muli koe, pea mau fakaafe‘i koe ki homau ‘apí? ‘Anefē ha‘o tēlefua, pea mau fakavala koe? 
MAT.25.39	Pea na‘a mau sio atu ‘anefē ‘okú ke puke, pe nofo pīlisone, pea mau ō atu ‘o vakai koe?’
MAT.25.40	Pea ko e tali ‘e fai ‘e he Tu‘í, ‘Ko e mo‘oni ‘oku ou tala atú, ko ho‘omou fai pehē ki he si‘i taha ‘i hoku ngaahi toko ua ko ení, ko ho‘omou fai ia kiate au.’
MAT.25.41	Pea ‘e pehē ange leva ‘e he Tu‘í ki he fa‘ahinga mei hono to‘ohemá, ‘Ō meiate au ‘a kimoutolu kuo fakamala‘ia ‘e he ‘Otuá! Ō ki he afi kuo teuteu mo‘ó e Tēvoló mo ‘ene kau ‘āngeló pea ‘e ‘ikai ala tāmate‘i ‘e ha taha! 
MAT.25.42	He na‘á ku fiekaia kae ‘ikai te mou fafanga au. Na‘á ku fieinua kae ‘ikai te mou ‘omi haku inu. 
MAT.25.43	Na‘á ku ha‘u ko e muli kae ‘ikai te mou fakaafe‘i au ki homou ‘apí. Na‘á ku tēlefua, kae ‘ikai te mou ‘omi haku vala. Na‘á ku puke mo nofo pīlisone, kae ‘ikai te mou ō ange ‘o vakai au.
MAT.25.44	Pea ko ‘enau tali ‘e fai ki aí, ‘Na‘a mau sio atu ‘anefē, ‘Eikí, ‘okú ke fiekaia, pe fieinua, pe ko e muli koe, pe tēlefua, pe puke, pe nofo pilīsone, kae ‘ikai te mau tokoni atu?’
MAT.25.45	Pea ‘e tala ange ‘e he Tu‘í kiate kinautolu, ‘Ko e mo‘oni eni ‘oku ou tala atú, ko e ‘ikai ke mou tokoni ki he si‘i taha he ngaahi tokoua ko eni ‘o‘okú, ko e ‘ikai ia te mou tokoni mai kiate aá.’”
MAT.25.46	Pea tala ange leva ‘e Sīsū ki he kakaí, “‘E fekau ai ke hilifaki ‘i he fa‘ahinga ko iá ‘a e tautea ‘oku ‘ikai hano ngata‘anga. Kae ō ‘a e kau faitotonú ki he mo‘ui ‘e laui kuongá.”
MAT.26.1	Pea ‘osi e faiako ‘a Sīsū ki he‘ene kau akó, peá ne tala ange kiate kinautolu, 
MAT.26.2	“‘Oku toe foki e ‘aho ‘e ua pea fai e kātoanga Pāsová. ‘E lolotonga e kātoanga ko iá kuo tukifa’o ‘a e Foha e Tangatá ki ha kolosi.”
MAT.26.3	Pea fakatahataha hake ‘a e hou‘eiki taula‘eikí mo e mātu‘a tauhi fonuá ki he ‘api ‘o Kaiafasi ko e Taula‘eiki Lahí, 
MAT.26.4	‘o nau fa‘ufa‘u ke puke fakafufū ‘a Sīsū ‘o tāmate‘i. 
MAT.26.5	Ka na‘a nau pehē ‘e kinautolu, “‘Oua ‘e fai he lolotonga ‘a e kātoangá, na‘a tupu ai ha moveuveu.”
MAT.26.6	Pea lolotonga ‘a e kei nofo ‘a Sīsū ‘i Pētani ‘o ma‘u me‘atokoni ai he fale ‘o e kilia ko Saimoné, 
MAT.26.7	kuo ha‘u ha fefine mo ha‘ane hina ‘alapasita kuo fonu he lolo pani mahu‘inga ‘aupito. Peá ne lilingi ia he fofonga ‘o Sīsuú. 
MAT.26.8	Pea sio ki ai e kau akó pea nau kamata ‘ita mo nau pehē ange, “Ko e ‘ai ke hā ‘a e maumau me‘a ko ení? 
MAT.26.9	He ko e lolo ko ená, na‘e mei fakatau atu ke ma‘u ai ha pa‘anga lahi ke tufa ma‘á e kau masivá.”
MAT.26.10	Kae ‘ilo ‘e Sīsū ‘enau laú, peá ne pehē ange kiate kinautolu, “Ko e hā ‘oku mou fakahoha‘asi ai si‘i fefiné ni? Ko e me‘a lelei mo faka‘ofo‘ofa kuó ne fai mai kiate aú. 
MAT.26.11	He te mou fe‘ao ma‘u ai pē mo ha kakai masiva, ka ‘e ‘ikai te mou fe‘ao ma‘u ai pē mo au. 
MAT.26.12	Ko ‘ene lilingi e loló ni ki hoku sinó, ko ‘ene teuteu ia ki fa‘itoka. 
MAT.26.13	Pea ko e mo‘oni ‘oku ou tala atú, ‘ilonga ha tapa ‘o māmani ‘e malanga‘i ai e Ongoongo Leleí, ‘e talanoa‘i ai mo e me‘a kuó ne faí ko hono fakamanatu‘anga.”
MAT.26.14	Na‘e ‘alu leva ‘a Siutasi ‘Isikāliote, ko e taha ia he toko hongofulu mā uá, 
MAT.26.15	‘o ne pehē ange ki he hou‘eiki taula‘eikí, “Ko e hā te mou ‘omi ma‘áku ‘o kapau te u lavaki‘i atu ‘a Sīsū?” Pea nau ‘oange ‘a e pa‘anga siliva ‘e tolungofulu. 
MAT.26.16	Pea lama ai ‘e Siutasi hano faingamālie ke lavaki‘i ‘a Sīsū.
MAT.26.17	Na‘e omi ‘a e kau akó kia Sīsū he ‘uluaki ‘aho ‘o e kātoanga Mā Tapu Lēvaní, ‘o nau pehē ange, “Ko e feitu‘u fē ‘okú ke loto ke mau teuteu ai e Kātoangá?”
MAT.26.18	Pea tu‘utu‘uni ange ‘e Sīsū ke nau ō ki kolo ki ha tangata na‘e nofo ai ‘o tala ange, “Kuo fakahā mai ‘e he Faiakó, ‘Kuo vave hoku houá. Pea te u kai e Pāsová mo ‘eku kau akó ‘i homou ‘apí.’” 
MAT.26.19	Pea ō leva ‘a e kau akó ‘o teuteu ai e Pāsová ‘o fakatatau ki he tu‘utu‘uni ‘a Sīsuú.
MAT.26.20	Pea efiafi po‘ulí, pea nofo hifo ‘a Sīsū mo ‘ene kau ako ‘e toko hongofulu mā uá ke fai ‘enau kaí. 
MAT.26.21	Pea lolotonga ‘enau kaí, kuo tala ange ‘e Sīsū kiate kinautolu, “‘E lavaki‘i au ‘e he toko taha ‘iate kimoutolu.”
MAT.26.22	Pea nau loto-mamahi ‘aupito ai, ‘o nau ‘eke tāutaha kia Sīsū, “Ko au ‘apē, ‘Eiki?”
MAT.26.23	Pea ko e tali ‘a Sīsuú, “‘E lavaki‘i au ‘e ha taha ‘iate kimoutolu kuó ne kai he peleti tatau mo au. 
MAT.26.24	‘E mate ‘a e Foha ‘o e tangatá ‘o fakatatau ki he lau ‘a e Folofolá, ka ‘e mala‘ia ‘a e toko taha te ne lavaki‘i e Foha e Tangatá. Na‘e mei sai ange ke ‘oua ‘e fanau‘i e toko taha ko iá.”
MAT.26.25	Pea pehē ange leva ‘e Siutasi kia Sisū, “He ko au koā, Tangata‘eiki?” Pea pehē ange ‘e Sīsū, “Ko ho‘o laú ia.”
MAT.26.25	Ka na‘á ne lavaki‘i ‘e ia ‘a Sīsū.
MAT.26.26	Pea lolotonga ‘enau kei kaí kuo to‘o ‘e Sīsū ha konga mā, peá ne tāpuaki‘i, peá ne toki pakipaki ‘o vahevahe ange ki he‘ene kau akó. Peá ne pehē ange kiate kinautolu, “Mou to‘o ‘o kai. Ko hoku sinó eni.”
MAT.26.27	Pea toe to‘o ‘e Sisū mo ha ipu uaine ‘o ne fai ‘ene fakafeta‘i ki he ‘Otuá, peá ne ‘oange kiate kinautolu. Peá ne tala ange, “Mou inu kotoa mei ai. 
MAT.26.28	He ko hoku totó eni, ko e toto e fuakava fo‘oú, pea kuo lilingi ia ma‘á e tokolahi ko e fakamolemole‘anga angahala. 
MAT.26.29	Pea ko e mo‘oni ‘oku ou tala atú, ‘e ‘ikai te u toe inu he uainé ni kae‘oua kuo hoko mai ‘a e ‘aho te u inu uaine fo‘ou ai mo kimoutolu he Pule‘anga ‘o ‘eku Tamaí.”
MAT.26.30	Pea nau fai leva ‘enau hiva himi, pea nau toki ō atu mei he ‘apí ki tu‘akolo ki Mo‘unga ‘Ōlive.
MAT.26.31	Na‘e tala ange e Sisū ki he‘ene kau akó, “Ko e poó ni, te mou lī‘aki au, ‘o hangē ko e lau ‘a e Folofolá,
MAT.26.31	‘Te u taa‘i e tauhí,
MAT.26.31	pea ‘e movete ai e tākanga sipí.’
MAT.26.32	Kae hili hono fokotu‘u hake aú, te u mu‘omu‘a atu ‘iate kimoutolu ki Kāleli.” 
MAT.26.33	Pea pehē ange ‘e Pita, “Neongo ai ha‘anau lī‘aki koe ‘e kinautolu, ka ‘e ‘ikai ‘aupito te u lī‘aki ‘e au koe.”
MAT.26.34	Pea tala ange ‘e Sīsū ki ai, “Ko e mo‘oni ‘oku ou tala atú, ‘e te‘eki ke ‘u‘ua ‘a e moá ‘ahengihengi, kuo tu‘o tolu ho‘o pehē ‘oku ‘ikai te ke ‘ilo ‘e koe au.”
MAT.26.35	Pea pehē ange ‘e Pitá, “‘E ‘ikai ‘aupito ha‘aku lau pehē, neongo ai ha hoko mai ha me‘a ke ta mate fakataha ai.” Pea lea pehē kātoa mo e kau akó.
MAT.26.36	Pea a‘u atu ai ‘a Sīsū mo ‘ene kau akó ki he feitu‘u na‘e ui ko Ketisemani, peá ne tala ange kiate kinautolu, “Mou nofo hifo heni ka u ‘alu ki hē ‘o fai ‘eku lotu.” 
MAT.26.37	Peá ne vahe‘i ‘a Pita mo e ongo tautehina ko Sēmisi mo Sioné, ke nau ō mo ia. Pea kamata mamahi hono lotó mo mafasia ‘aupito. 
MAT.26.38	Peá ne tala ange kiate kinautolu, “‘Oku mātu‘aki mamahi hoku laumālié ‘o hangē ka u ka maté. Mou nofo mu‘a heni ke tau ‘ā mo au.”
MAT.26.39	Pea laka si‘i atu ‘a Sīsū ‘o tō fo‘ohifo. Peá ne fai leva ‘ene lotu, ‘o ne pehē, “‘E Tamai, kapau ‘e ala lava, pea ‘oua te u inu he ipú ni. Ka neongo ia, ‘oua ‘e fai hoku lotó, kae fai ho finangaló.”
MAT.26.40	Pea toki foki atu ‘a Sisū ki he kau akó, tā kuo nau ‘osi kotoa he mohe. Peá ne pehē ange ai kia Pita, “Na‘e ‘ikai koā te mou lava ‘o ‘ā mo au ‘i ha houa ‘e taha? 
MAT.26.41	Mou ‘ā ‘o le‘o mo lotu, ke ‘oua na‘a lava ‘e he Filí ‘o ‘ahi‘ahi‘i kimoutolu. ‘Oku mou fie fai ‘a e me‘a ‘oku ou loto ki aí, ka ‘oku si‘i homou iví.” 
MAT.26.42	Pea toe ‘alu ‘a Sīsū ‘o lotu. Peá ne toe pehē ‘e ia, “‘E Tamai, kapau ‘oku ‘ikai ha toe founga ‘e taha, ka ko ‘eku inu he mamahí ni, pea fai ā ho finangaló.”
MAT.26.43	Pea toe foki atu ‘a Sīsū, tā kuo toe mohe ‘a e toko tolú. He kuo nau ongosia ‘aupito. 
MAT.26.44	Pea toe ‘alu ai pē ‘a Sīsū ‘o fai e lotu tatau.
MAT.26.45	Pea toki ha‘u ‘a Sīsū ki he kau akó ‘o ne pehē ange kiate kinautolu, “‘Oku mou kei mohe koā mo fakafiemālie? Kuo hoko mai e houa ke lavaki‘i e Foha e Tangatá ki he kau fai angahalá. 
MAT.26.46	Mou tu‘u ā ke tau ō! Sio atu! Ko hoku lavakí ‘ena kuo a‘u mai.”
MAT.26.47	Pea lolotonga ‘a e kei lea ‘a Sīsuú, mo e a‘u mai ‘a Siutasi, ko e taha he toko hongofulu mā uá, mo ha fu‘u kakai tokolahi kuo to‘o heletā mo to‘o pōvai, ko e fekau ‘a e hou‘eiki taula‘eikí mo e mātu‘a tauhi fonuá. 
MAT.26.48	Pea kuo ‘osi tala ange ‘e Siutasi kiate kinautolu ‘a e faka‘ilonga. Na‘á ne pehē ange, “Mou puke e tangata te u ‘uma ki aí.” 
MAT.26.49	Pea hangatonu atu pē ‘a Siutasi kia Sīsū, ‘o ne pehē ange, “Tangata‘eiki!” Peá ne ‘uma ki ai.
MAT.26.50	Pea pehē ange ‘e Sīsū, “Ko e hā ‘okú ke ha‘u aí?”
MAT.26.50	Pea laka atu leva e kau tangatá ‘o puke ‘a Sīsū.
MAT.26.51	Pea ko e toko taha he kau ako ‘a Sīsuú, na‘á ne unuhi ‘ene heletaá ‘o taa‘i ‘aki e tamaio‘eiki ‘a e Taula‘eiki Lahí, ‘o motu ai hono telingá.
MAT.26.52	Pea tala ange ‘e Sīsū, “‘Ai ho‘o heletaá ki hono ‘ai‘angá! He ka ‘ilonga ha taha te ne mo‘ui ‘aki e taú ‘e mate he taú. 
MAT.26.53	Kuo te‘eki koā ke ke ‘ilo‘i te u lava ‘o kole tokoni ki he‘eku Tamaí, pea te ne ‘omi ha kau ‘āngelo ‘e toko laui mano? 
MAT.26.54	Ka ‘e mo‘oni fēfē ai e potu Folofola ‘oku fakahā ai kuo pau ke hoko e ngaahi me‘á ni kiate au.
MAT.26.55	Pea toki pehē ange ‘e Sīsū ki he kakaí, “Ko ho‘omou omi koā mo e heletā mo e pōvai ke taki aú, he ko ha faihia au? Ko e ‘aho ki he ‘aho mo ‘eku nofo mo faiako he Temipalé, kae ‘ikai te mou fie puke au. 
MAT.26.56	Ka kuo hoko kotoa eni ke mo‘oni ai e ngaahi me‘a na‘e tohi ‘e he kau palōfitá he Folofolá.”
MAT.26.56	Pea lī‘aki leva ‘e he kau akó ‘a Sīsuú ka nau tuku hola.
MAT.26.57	Pea ‘osi ‘enau puke ‘a Sīsuú, pea nau taki atu ki he ‘api ‘o Kaiafasí. Ko e Taula‘eiki Lahí ia. Pea kuo fakatahataha hake ki ai e kau faiako Lao ‘a Mōsesé mo e mātu‘a tauhi fonuá. 
MAT.26.58	Kae muimui mama‘o atu ‘a Pita ‘o a‘u ki he ‘api ‘o e Taula‘eiki Lahí. Peá ne hū atu ki loto ‘o tangutu fakataha ai mo e kau le‘o Temipalé ke vakai pe ko e hā e me‘a ‘e hokó.
MAT.26.59	Pea feinga ‘e he hou‘eiki taula‘eikí mo e kau fakatahá hono kotoa ke ma‘u ha kau fakamo‘oni loi ke talatalaaki‘i ‘aki ‘a Sīsū ke lava ai ke nau tāmate‘i. 
MAT.26.60	Ka neongo e tūkuingata ‘a e tokolahi ke fai ha loi ‘o kau kiate ia, ka na‘e ‘ikai te nau ma‘u ha taha. Pea faifai, ne laka mai ha ongo tangata ‘e toko ua, 
MAT.26.61	‘o pehē mai, “Na‘e pehē ‘e he sianá ni, ‘Te u lava ‘o holoki e Temipale ‘o e ‘Otuá, ka u toe langa hake ia ‘i ha ‘aho ‘e tolu.’”
MAT.26.62	Pea tu‘u ai e Taula‘eiki Lahí ‘o ne pehē ange kia Sīsū, “‘Oku ‘ikai koā ha‘o tali ki ho talatalaaki‘i kuo fai ‘e he ongo tangatá ni?” 
MAT.26.63	Kae fakalongolongo pē ‘a Sīsū. Pea toe pehē atu ‘e he Taula‘eiki Lahí kia Sīsū, “Lea mo‘oni mai he ‘ao ‘o e ‘Otua mo‘uí pe ko e Mīsaiá koe, ko e Foha e ‘Otuá!”
MAT.26.64	Pea ko e tali ‘a Sīsū na‘e faí, “Ko ia kuó ke lea‘aki maí. Ka ‘oku ou tala atu kiate kimoutolu kotoa, ‘e vavé ni ha‘amou mamata ki he Foha e Tangatá ‘oku nofo mei he to‘omata‘u ‘o e ‘Otua Māfimafí pea ‘oku ha‘u he ngaahi ‘ao ‘o e langí.”
MAT.26.65	Pea hae ‘e he Taula‘eiki Lahí hono teungá mo ne pehē, “Kuo fie ‘Otua ‘a e sianá ni. ‘Oua te tau toe hela kumi fakamo‘oni. Kuo mou fanongo tonu he‘ene talí! 
MAT.26.66	Ko e hā ha‘amou fakakaukau?” Pea nau tala ange, “‘Oku halaia, pea ‘oku tonu pā ke mate.” 
MAT.26.67	Pea nau ‘anuhi e fofonga ‘o Sīsuú, pea nau tuki‘i ia.
MAT.26.68	Pea toe sipi‘i ia ‘e he ni‘ihi mo nau pehē ange, ‘Ēī Mīsaia! Mate mai pe ko hai na‘á ne taa‘i koé!”
MAT.26.69	Pea lolotonga e kei tangutu ‘a Pita he loto ‘api ‘o e Taula‘eiki Lahí kuo ha‘u ki ai ha kaunanga. Pea pehē ange ‘e he kaunangá kia Pita, “Ko koe foki, na‘á ke takanga holo mo e Kālelí--mo Sīsū.”
MAT.26.70	Kae faka‘ikai‘i ia ‘e Pita he lotolotonga ‘o e kakai kotoa na‘e ‘i aí, ‘o ne pehē ange, “‘Oku ‘ikai te u ‘ilo ‘e au e me‘a ‘okú ke laú.” 
MAT.26.71	Pea holomui atu ‘a Pita ki he hū‘anga ‘o e ‘apí.
MAT.26.71	Pea toe sio kiate ia ha kaunanga ‘e taha, peá ne tala ange ki he kau tangata na‘e tutu‘u ai, “Ko e tangatá na foki na‘e takanga holo mo e Nāsaleti, mo Sīsū.” 
MAT.26.72	Pea toe faka‘ikai‘i ‘e Pita mo ‘ene fuofuakava, peá ne pehē ange, “‘Oku ‘ikai te u ‘ilo ‘e au e sianá.”
MAT.26.73	Pea fuoloa si‘i ange pē, pea omi ‘a e kau tangata na‘e tutu‘u ai ‘o nau pehē ange kia Pita, “Ko e mo‘oni! Na‘á ke kau ai koe! He ko ena ko ho‘o leá ‘oku fasi faka-Kāleli.” 
MAT.26.74	Pea pehē ange ‘e Pita, “Ko hoku nimá ē ko e mo‘oni e me‘a ‘oku ou tala atú. Tautea au ‘e he ‘Otuá ‘o kapau ‘oku ou loi. ‘Oku ‘ikai te u ‘ilo ‘e au e sianá.”
MAT.26.74	Pea fe‘unga pē mo ia mo e ‘u‘ua e moá. 
MAT.26.75	Pea toki manatu‘i hake ai ‘e Pita ‘a e pehē ange ‘a Sīsū ki aí, “‘E te‘eki ke ‘u‘ua e moá, kuo tu‘o tolu ho‘o fakafisinga‘i au.”
MAT.26.75	Pea hū ai pē ‘a Pita ki tu‘a ‘o tangi mamahi.
MAT.27.1	Pea pongipongi haké, kuo alea‘i ‘e he hou‘eikí mo e mātu‘a tauhi fonuá hono kotoa ha me‘a ke tāmate‘i ai ‘a Sīsū. 
MAT.27.2	Pea nau toki ha‘i ia ‘o taki atu kia Pailato, ko e kōvana Lomá.
MAT.27.3	Pea ko e ‘ilo pē ‘e Siutasi kuo tu‘utu‘uni ke tāmate‘i ‘a Sīsuú, peá ne toe fakame‘apango‘ia ai. Peá ne ‘alu mo e pa‘anga siliva ‘e tolungofulú ki he hou‘eiki taula‘eikí mo e mātu‘á tauhi fonuá, 
MAT.27.4	peá ne pehē ange kiate kinautolu, “Kuó u fai hala, ko ‘eku lavaki‘i ha tangata na‘e ‘ikai ha‘ane kovi ‘e fai.”
MAT.27.4	Pea nau tala ange ki ai, “Ko ho‘o ‘ai maí he ‘oku mau kau ai?” 
MAT.27.5	Pea laku atu ‘e Siutasi e pa‘angá ki he loto Temipalé, peá ne toki ‘alu leva ‘o tautau pē ia. 
MAT.27.6	Pea to‘o ‘e he hou‘eiki taula‘eikí ‘a e pa‘angá pea nau pehē, “Ko e pa‘anga eni na‘e ma‘u he lingi toto, pea ‘oku ‘ikai ngofua ‘i he‘etau Laó ke fakahū ia ki he tuku‘anga pa‘anga faka-Temipalé.”
MAT.27.7	Pea hili ha‘anau alea ki ai pea nau tu‘utu‘uni ke fakatau e ‘api ‘o ha tangata tufunga ipu ‘umeá ke ngāue‘aki ko e fa‘itoka ‘o e kakai nofo mai mei muli. 
MAT.27.8	Ko hono ‘uhinga ia ‘oku ui ai e mala‘e ko iá ko Mala‘e Toto. 
MAT.27.9	Pea na‘e mo‘oni ai e lau ‘a e palōfita ko Selemaiá,
MAT.27.9	“Na‘a nau to‘o ‘a e pa‘anga siliva ‘e tolungofulú.
MAT.27.9	Ko e lahi ia ‘o e pa‘anga na‘e tu‘utu‘uni ki ai e kakai ‘Isilelí
MAT.27.9	ko hono totongí.
MAT.27.10	Pea nau fakatau ‘aki ia ‘a e mala‘e ‘o e tufunga ipu ‘umeá,
MAT.27.10	‘o hangē ko e tu‘utu‘uni na‘e fai ‘e he ‘Eikí kiate aú.”
MAT.27.11	Pea nau taki ‘a Sīsū kia Pailato, ko e kōvaná ia. Pea ‘eke ange ‘e he kōvaná ki ai, “Ko e tu‘i koe ‘o e kakai Siú?”
MAT.27.11	Pea ko e tali ‘a Sīsuú, “Ko ia pē ‘okú ke laú.”
MAT.27.12	Pea toki talatalaaki‘i ‘a Sīsū ‘e he hou‘eiki taula‘eikí mo e mātu‘a tauhi fonuá, kae fakalongolongo pē ia. 
MAT.27.13	Pea pehē ange ‘e Pailato ki ai, “‘Oku ‘ikai koā te ke fakatokanga‘i e ngaahi me‘a ko eni ‘oku nau tukuaki‘i ai koé?” 
MAT.27.14	Ka na‘e ‘ikai te ne pu‘aki ‘e ia ha fo‘i lea ‘e taha. Pea fakatumutumu ai e kōvaná.
MAT.27.15	Pea ko e anga ‘o e kōvaná he kātoanga Pāsová ko ‘ene tuku ange ha pōpula ‘e loto ki ai e kakaí. 
MAT.27.16	Pea na‘e fe‘unga ia ‘oku ‘i ai e pōpula ‘iloa ko Palāpasa hono hingoá. 
MAT.27.17	Pea fakataha mai e kakaí, pea tala ange ‘e Pailato kiate kinautolu, “Ko hai ‘oku mou loto ke u tuku ange atú? Ko Palāpasa pe ko Sīsū, ‘a ē ‘oku mou ui ko e Mīsaiá?” 
MAT.27.18	He kuo mahino ki ai ko e meheka pē kuo nau tuku ange ai ‘a Sīsū kiate iá.
MAT.27.19	Pea lolotonga e kei nofo ‘a Pailato ‘i he nofo‘anga fakamāú, mo e a‘u ange ‘a e pōpoaki mei hono uaifí, “‘Oua ‘aupito na‘á ke fai ha me‘a ki he tangata tonuhia ko ená. He kuo hoha‘a lahi ‘eku mo‘uí he ‘ahó ni ko ‘eku misi ki ai ‘anepō.” 
MAT.27.20	Pea na‘e fakaloto‘i ‘e he hou‘eiki taula‘eikí mo e mātu‘a tauhi fonuá ‘a e kakaí ke nau kole kia Pailato ke tuku ange ‘a Palāpasa kae tāmate‘i ‘a Sīsū. 
MAT.27.21	Pea toe ‘eke ange ‘e Pailato kiate kinautolu, “Ko e fē he ongo tangatá ni ‘oku mou loto ke utuku ange atú?” Pea nau tala ange, “Ko Palāpasa!”
MAT.27.22	Pea toe ‘eke atu ‘e Pailato kiate kinautolu, “Ka u fēfee‘i ‘a Sīsū, ‘a eni ‘oku ui ko e Mīsaiá?”
MAT.27.22	Pea nau kaila kotoa, “Tukifa‘o ia ki ha kolosi!”
MAT.27.23	Pea pehē ange ‘e Pailato kiate kinautolu, “He ko e hā ha‘ane kovi kuo fai?”
MAT.27.23	Kae fakautuutu ‘enau kalangá, “Tukifa‘o ia ki ha kolosi!”
MAT.27.24	Pea ko e ‘ilo pē ‘e Pailato ‘oku ‘ikai ke lava ha‘ane me‘a, ka ‘e faifai pea hoko ha moveuveu, peá ne to‘o mai leva ha vai ‘o fanofano kae sio atu e kakaí, peá ne toki tala ange kiate kinautolu, “Kuo ‘ata‘atā hoku konisēnisí mei he toto ‘o e tangata tonuhia ko ení. Mou fa‘iteliha ā ki ai.”
MAT.27.25	Pea tala ange ‘e he kakaí, “Tuku ai pē ke ‘eke hono totó kiate kimautolu mo ‘emau fānaú.” 
MAT.27.26	Pea tuku ange ‘e Pailato ‘a Palāpasa kiate kinautolu. Pea hili ‘ene fekau ke tā ‘a Sīsū ‘aki ha maea, peá ne tuku atu ke tukifa‘o ki he kolosí.
MAT.27.27	Na‘e ‘ave ‘a Sīsū ‘e he kau sōtia ‘a e kōvaná ki he palasi ‘o e kōvaná, pea kātoa mai ki ai e vāhenga taú. 
MAT.27.28	Pea nau vete ‘a e teunga ‘o Sīsuú kae ‘ai ki ai ha pulupulu lanu-kulokula. 
MAT.27.29	Pea nau fī ha kalauni talatala ‘o ‘ai ki hono fofongá, mo nau ‘ai ha va‘a kaho ki hono nima to‘omata‘ú. Pea nau toki tū‘ulutui atu ki ai mo manuki‘i ‘aki ‘enau pehē ange, “Ke lākoifua fuoloa e Tu‘i ‘o e kakai Siú!” 
MAT.27.30	Pea nau ‘anuhia ia, mo toutou taa‘i ‘aki hono fofongá ‘a e va‘a kahó.
MAT.27.31	Pea ‘osi ‘enau manuki‘i ‘a Sīsuú, pea nau hu‘i leva e pulupulú mei ai. Pea nau toe ‘ai ki ai hono teunga ‘o‘oná, pea nau toki taki atu ke tutuki ki he kolosí.
MAT.27.32	Pea ko ‘enau hū atu pē ki tu‘a koló, kuo nau fetaulaki mo ha tangata Sailine ko Saimone hono hingoá, pea nau fekau ke ne fua ‘a e kolosi ‘o Sīsuú.
MAT.27.33	Pea faifaí pea nau a‘u ki he feitu‘u na‘e ui ko Kolokota, ko hono ‘uhingá ko ‘Feitu‘u ‘Ulupoko.’ 
MAT.27.34	Pea nau ‘oange ai kia Sīsū ha uaine hu‘i ‘aki e ‘ahu ke ne inu. Ka ko e kamata ‘ai hake pē ‘e Sīsū, peá ne teke‘i.
MAT.27.35	Pea hili ‘enau tutuki ia ki he kolosí, pea nau vahevahe hono teungá ‘aki ‘enau talotalo ki ai. 
MAT.27.36	Pea ‘osi iá, pea nau tangutu ai ‘o le‘ohi.
MAT.27.37	Pea nau tohi e ngaahi lea ko eni mei ‘olunga ‘o fe‘unga hifo mo hono fofongá ke mahino e ‘uhinga hono tauteá, “Ko Sīsū eni, ko e Tu‘i ‘o e kakai Siú.”
MAT.27.38	Pea nau tutuki fakataha mo Sīsū ha ongo tangata kaiha‘a, ko e taha mei to‘omata‘u, pea taha mei to‘ohema.
MAT.27.39	Pea ko e kakai na‘a nau fou atu he feitu‘u ko iá na‘a nau ō pē mo manuki‘i ‘a Sīsū: 
MAT.27.40	“Ko koe na‘á ke teu ke hae e Temipalé pea toe langa ‘i ha ‘aho ‘e tolu! Hanga ‘o fakamo‘ui koe. Kapau ko e ‘Alo koe ‘o e ‘Otuá, pe‘i ‘alu hifo mei he kolosí.” Ko ‘enau lau ia na‘e fai kia Sīsuú.
MAT.27.41	Na‘e kau ai mo ha hou‘eiki taula‘eikí mo e kau faiako Laó mo e mātu‘a tauhi fonuá he manumanuki ki aí, ‘o nau pehē ‘e kinautolu, 
MAT.27.42	“Na‘á ne fakamo‘ui e kakai kehé. Ka ko ena ‘oku ‘ikai te ne lava ‘o fakamo‘ui ia. ‘Ikai ko e tu‘i ‘Isilelí ia? Kapau ‘e lava ‘o hifo ā mei he kolosí, pea te tau toki tui kitautolu ki ai. 
MAT.27.43	Na‘á ne falala ki he ‘Otuá, peá ne lau ko e ‘Alo ia ‘o e ‘Otuá. Tuku ā ke fakamo‘ui ia ‘e he ‘Otuá, ‘o kapau ko hono finangaló ia.”
MAT.27.44	Pea na‘a mo e ongo faihia na‘e tutuki fakataha mo iá, na‘ána kau he manuki ki aí.
MAT.27.45	Pea a‘u ki he ho‘atā mālié kuo fakapo‘uli kātoa e funga ‘o e fonuá, pea faai atu ia ‘o a‘u ki he hoko e tolu efiafí. 
MAT.27.46	Pea fe‘unga nai mo ia kuo kalanga le‘olahi ‘a Sīsū, “‘Ilai! ‘Ilai! Lamā sapakatani”, ‘a ia ko hono ‘uhingá: “‘E hoku ‘Otua! ‘E hoku ‘Otua! Ko e hā kuó ke lī‘aki ai aú?”
MAT.27.47	Pea fanongo ai ha ni‘ihi na‘e ofi mai, pea nau pehē, “‘Oku ne ui kia ‘Ilaisiā!” 
MAT.27.48	Pea lele hake e toko taha ‘o ne to‘o ha fo‘i oma ‘o unu ‘i ha uaine mahi, peá ne toki hunuki ‘aki e va‘a kahó ‘o ‘ohake ‘aki kia Sīsū ke ne inu. 
MAT.27.49	Kae pehē ange ‘e he ni‘ihi ia, “Tatali, ke tau sio angé pe ‘e ha‘u ‘a ‘Ilaisiā ‘o fakahaofi ia.”
MAT.27.50	Pea toe kalanga le‘olahi ‘a Sīsū, peá ne pekia leva.
MAT.27.51	Pea ‘iloangé kuo mahae e puipui ‘o e Temipalé mei ‘olunga ki lalo, pea mofuike ‘a e fonuá ‘o mafahifahi ai e ngaahi makatu‘ú. 
MAT.27.52	Pea ava ai mo ha ngaahi fonualoto, pea lahi e ngaahi sino e kakai ‘a e ‘Otuá na‘e fafangu mei he‘enau mohé pea nau toe tu‘u, 
MAT.27.53	‘o mavahe mei honau ngaahi fa‘itoká. Pea hili e toe tu‘u ‘a Sīsū mei he maté, pea nau ō hake ki he Kolo Tapú, ‘o nau hā ai ki ha tokolahi.
MAT.27.54	Pea ko e senitulioó mo e kau sōtia na‘a nau le‘ohi ‘a Sīsuú, na‘a nau sio ki he mofuiké mo e me‘a kehekehe na‘e hokó, pea nau ilifia ‘aupito, pea nau pehē, “Tā ko e mo‘oni pē, ko e ‘Alo eni ‘o e ‘Otuá!”
MAT.27.55	Pea na‘e ‘i ai mo ha kau fefine tokolahi na‘e sio mai mei he mama‘ó, ko e kau fefine na‘e muimui fononga mai ‘ia Sīsū mei Kāleli mo tokoni ki ai. 
MAT.27.56	Ko e ni‘ihi ai ko Mele Makitaline, mo Mele ko e fa‘ē ‘a Sēmisi mo Siosifá, pea mo e fa‘ē ‘a Sēmisi mo Sioné.
MAT.27.57	Pea efiafi hifó, kuo ha‘u ha tangata ma‘ume‘a mei ‘Alamatea, ko Siosifa hono hingoá, pea na‘e kau he kau ako ‘a Sīsuú. 
MAT.27.58	Pea ‘alu ia kia Pailato ‘o kole e me‘a faka‘eiki ‘o Sīsuú. Pea tu‘utu‘uni ‘e Pailato ke ‘oange ia kia Siosifa. 
MAT.27.59	Pea ‘ave ia ‘e Siosifa ‘o ne teu ‘aki ha tupenu līneni ma‘a, 
MAT.27.60	peá ne toki ‘ave ‘o telio ‘i hono fonualoto ‘o‘ona kuó ne toki tā ‘i ha fu‘u makatu‘u. Peá ne teka‘i atu ha fu‘u maka lahi ‘o tāpuni ‘aki e fonualotó, peá ne ‘alu leva.
MAT.27.61	Pea na‘e ‘i ai ‘a Mele Makitaline, mo Mele ko ē, ‘okú na tangutu ‘o sio pē ki he fonualotó.
MAT.27.62	Pea a‘u ki he ‘aho ‘e tahá, ko e Sāpaté ia, pea fakataha hake e hou‘eiki taula‘eikí mo e kau Fālesí kia Pailato, 
MAT.27.63	‘o nau pehē ange, “Tangata‘eiki, kuo mau toki manatu‘i na‘e kei mo‘ui e siana kākā ko ena, na‘á ne pehē ‘e ia, ‘‘E hili ha ‘aho ‘e tolu kuó u toe tu‘u mei he maté.’ 
MAT.27.64	Tu‘utu‘uni mu‘a ke malu‘i ‘a e fonualotó ‘o a‘u ki he ‘aho hono tolú, na‘a faifai ange kuo omi ‘ene kau akó ‘o kaiha‘asi hono me‘a faka‘eikí, ‘o toki tala ki he kakaí kuo toe tu‘u mei he maté, ‘o ‘ange‘ange ai e loi ki mu‘á he loi ki muí!”
MAT.27.65	Pea tala ange ‘e Pailato kiate kinautolu, “Mou ō mo ha‘amou kau le‘o ‘o mātu‘aki malu‘i e fonualotó.” 
MAT.27.66	Pea nau ō ‘o sila‘i e maká mo fokotu‘u ai e kau le‘o ke nau le‘ohi e fonualotó ke malu.
MAT.28.1	Pea hili e ‘aho hono fitu ‘o e uiké,
MAT.28.2	Pea fakafokifā kuo hoko ha mofuike lahi. Pea ‘alu hifo ai ‘a e ‘āngelo ‘a e ‘Eikí mei he langí peá ne teka‘i e maká, ‘o hekeheka ai. 
MAT.28.3	Na‘e hangē ko e tapa ‘a e ‘uhilá ‘ene hā maí. Pea ko hono kofú na‘e hinapaki ‘o hangē ko e sinoú. 
MAT.28.4	Pea tetetete ai ‘a e kau le‘ó he‘enau manavahē, ‘o hangē ka nau ka maté.
MAT.28.5	Pea pehē ange ‘e he ‘āngeló ki he ongo fafiné, “‘Oua te mo manavahē. He ‘oku ou ‘ilo ko ho‘omo kumi mai ‘a Sīsū na‘e tutuki ki he kolosí. 
MAT.28.6	‘Oku ‘ikai ke ne‘i heni. He kuo ne toe tu‘u mei he maté, ‘o hangē ko e me‘a na‘á ne tala atú. Mo omi ‘o mamata ki he feitu‘u na‘e fakatokoto ai hono sinó. 
MAT.28.7	Peá mo fakavavevave leva ‘o tala ki he‘ene kau akó kuo toe tu‘u mei he pekiá, pea kuo mu‘omu‘a atu ‘iate kinautolu ki Kāleli. Mou ō ‘o fe‘iloaki ai mo ia. Ko e me‘a ia na‘á ku ha‘u ke tala atu kiate kimouá.”
MAT.28.8	Pea fakavavevave atu ‘a e ongo fafiné mei he fonualotó kuo manavahē hona lotó, kae toe fonu fiefia, ‘o na felelei atu ke tala ange ki he kau akó ‘a e me‘a kuo hokó.
MAT.28.9	Pea ‘iloange pē kuo fakafetaulaki mai ‘a Sīsū kiate kinaua. Peá na ‘unu‘unu atu ki ai ‘o tukutāupe ‘i hono va‘é ‘o na hū kiate ia. 
MAT.28.10	Pea pehē ange leva ‘e Sīsū kiate kinaua, “‘Oua te mo manavahē! Mo ō ‘o tala ange ki hoku fanga tehiná ke nau ō ki Kāleli, pea te nau mamata ai kiate au.”
MAT.28.11	Pea lolotonga ‘a e kei ō atu ‘a e ongo fafiné, mo e ō ki kolo ‘a e kau sōtia le‘o ‘e ni‘ihi ‘o e fonualotó, ‘o fakahā ange ki he hou‘eiki taula‘eikí mo e mātu‘a tauhi fonuá ‘a e me‘a kotoa kuo hokó. 
MAT.28.12	Pea fakataha e hou‘eiki taula‘eikí mo e mātu‘a tauhi fonuá, ‘o nau fa‘ufa‘u ke takitaki‘i e kau sōtiá ‘aki ha pa‘anga lahi. 
MAT.28.13	Na‘a nau pehē ange ‘e kinautolu, “Mou tala holo ‘e kimoutolu na‘a mou lolotonga mohé kuo ō po‘uli atu ‘a e kau akó ‘o kaiha‘asi hono sinó. 
MAT.28.14	‘Oua te mou hoha‘a ‘o kapau ‘e ongo atu ki he kōvaná ‘a e me‘á ni. He te mau tala ange ki ai ‘oku mou tonuhia kimoutolu.”
MAT.28.15	Pea na‘e to‘o ‘e he kau le‘ó ‘a e pa‘angá, pea nau fai e me‘a na‘e fekau ange kiate kinautolú. Pea na‘e fakamafola atu ‘a e fakamatala ko iá ‘e he kakai Siú ‘o a‘u mai pē ki he ‘ahó ni.
MAT.28.16	Na‘e ō atu ‘a e kau ako ‘e toko hongofulu mā tahá ki Kāleli, ki he mo‘unga na‘e tala ange ‘e Sīsū kiate kinautolú, 
MAT.28.17	‘o nau mamata ai kia Sīsū, pea nau lotu kiate ia. Ka na‘e ‘i ai e ni‘ihi ‘iate kinautolu na‘e kei tāla‘a.
MAT.28.18	Pea ‘unu‘unu atu ‘a Sīsū kiate kinautolu, peá ne pehē ange, “Kuo tuku mai kiate au ‘a e mafai kotoa pē ‘i langi mo māmani. 
MAT.28.19	Mou ō ‘o ‘ai ‘a e ngaahi matakali kotoa ke hoko ko ‘eku kau ako. Mou papitaiso kinautolu ‘i he huafa ‘o e Tamaí mo e ‘Aló pea mo e Laumālie Mā‘oni‘oní, 
MAT.28.20	mo ako‘i kinautolu ke nau fai e me‘a kotoa kuo tu‘utu‘uni atu kiate kimoutolú. Pea te u nofo ma‘u ai pē ‘i homou lotolotongá ‘o a‘u ki he ngata‘angá.”
MRK.1.1	Ko e Ongoongo Lelei ‘o Sīsū Kalaisi, ko e ‘Alo ‘o e ‘Otuá. 
MRK.1.2	Ko hono kamata‘angá na‘e hangē ko ia kuo tohi ‘e he palōfita ko ‘Aiseá, “Vakai, ‘oku ou fekau atu ‘eku talafekaú, ke ne teuteu ho halá. 
MRK.1.3	Ko e le‘o ē ‘o ha toko taha ‘oku kalanga he toafá,
MRK.1.3	‘Mou teuteu e hā‘ele‘anga ‘o e ‘Eikí,
MRK.1.3	mo fakatonutonu ‘a hono ‘alungá.’ ”
MRK.1.4	Na‘e kamata malanga ‘a Sione Papitaiso ‘i he toafá ki he kakaí kotoa, “Mou tafoki ki he ‘Otuá mo fai hano papitaiso kimoutolu, kae fakamolemole‘i ho‘omou ngaahi angahalá.” 
MRK.1.5	Pea ō atu e kakai tokolahi mei Siutea mo Selusalema kia Sione ke ne papitaiso kinautolu ‘i he Vaitafe ko Soataní. Pea nau vete ‘enau ngaahi angahalá kae faihonau papitaisó. 
MRK.1.6	Na‘e kofu fulufulu‘i kāmeli ‘a Sione pea leta kili‘i manu. Ko ‘ene me‘akaí ko e he‘e mo e huhua‘i hone vao. 
MRK.1.7	Pea malanga ‘a Sione, ‘o ne pehē, “‘Oku muimui mai e toko taha ‘oku lahi ange hono mafaí ‘iate au. ‘Oku ‘ikai te u taau ke vete ‘a e ha‘i hono senitoló. 
MRK.1.8	‘Oku ou papitaiso kimoutolu ‘aki e vaí, ka te ne papitaiso ‘e ia kimoutolu ‘aki e Laumālie Mā‘oni‘oní!”
MRK.1.9	Pea ha‘u ‘a Sīsū mei Nāsaleti ‘i Kāleli, pea papitaisoia ‘e Sione ‘i he Vaitafe ko Soataní. 
MRK.1.10	Pea lolotonga ‘ene kei hake mei he vaí, na‘á ne mamata kuomavaeuae langí, pea hā‘ele hifo e Laumālié kiate ia, ‘o tatau mo ha fōtunga ‘o ha lupe. 
MRK.1.11	Pea ongo mai ha le‘o mei he langí, “Ko hoku foha ‘ofeiná koe. ‘Oku fiemālie hoku lotó kiate koe.”
MRK.1.12	Pea taki atu leva ‘e he Laumālie ‘o e ‘Otuá ‘a Sīsū ki he toafá. 
MRK.1.13	Peá ne nofo ai ‘i ha ‘aho ‘e fāngofulu, ‘o ‘ahi‘ahi‘i ai ia ‘e Sētane. Pea neongo na‘e nofo fakataha ‘a Sīsū mo e fanga manu kaivaó, ka na‘e tauhi ia ‘e he kau ‘āngeló.
MRK.1.14	Pea hili hono fakahūpilīsone ‘o Sioné, pea ‘alu‘a Sīsū ki Kāleli ‘o malanga‘aki ‘a e Ongoongo Leleí. 
MRK.1.15	Na‘á ne pehē ‘e ia he‘ene malangá, “Kuo hokosia ‘a e ‘ahó. Kuo panaki e Pule‘anga ‘o e ‘Otuá. Mou tafoki, pea tui ki he Ongoongo Leleí.”
MRK.1.16	Pea fononga atu ‘aSīsū he matā ano ‘o Kālelí, ‘one fakatokanga‘i ‘a Saimone mo hono tokoua ko ‘Anitelū ‘oku fai ‘ena kupenga he anó. He ko e ongo toutai kinaua. 
MRK.1.17	Pea ui ‘e Sīsū kinaua, “Mo omi ke tau ō, ka u ako‘i kimoua ke mo toutai kakai.” 
MRK.1.18	Peá na li‘aki ai pē hona kupengá, ka na ō mo Sīsū.
MRK.1.19	Pea toe laka si‘i atu ‘a Sīsū, ‘o ne fakatokanga‘i ‘a Sēmisi mo Sione, ko e ongo foha ‘o Sēpetí, ‘oku fai ‘ena pena kupenga ‘i vaka. 
MRK.1.20	Peá ne ui foki mo kinaua. Peá na fakamāvae ai pēmo ‘ena tamaíhe vaká mo e kau ngāue ungá, ka na ō mo Sīsū.
MRK.1.21	Na‘e fononga atu‘a Sīsū mo ‘ene kau akó ki Kāpaneume. Pea a‘u ki he Sāpaté, peá ne ‘alu ki he fale lotú ke fai ‘ene faiako. 
MRK.1.22	Pea fakatumutumu e kakaí he‘ene faiakó. He na‘e hangē ‘oku fai ‘e ha taha ma‘u mafaí, kae ‘ikai ke hangē ko e faiako ‘a e kau faiako Lao ‘a Mōsesé.
MRK.1.23	Pea tā kuo nofo ‘i honau fale lotú ha tangata kuo ma‘u ‘e ha laumālie ‘uli. 
MRK.1.24	Pea kalanga e tangatá, “Ko e hā ho‘o me‘a ‘e fai maí, ‘e Sīsū mei Nāsaleti? Ko ho‘o ha‘u koā ke faka‘auha kimautolu? ‘Oku ou ‘ilokoe! Ko e Toko Taha Mā‘oni‘oni koe ‘a e ‘Otuá.”
MRK.1.25	Pea valoki‘i leva ‘e Sīsū e laumālie ‘ulí. Na‘á ne pehē ange ‘e ia, “Fakalongolongo hifo! Peá ke ha‘u ki tu‘a mei he tangatá!” 
MRK.1.26	Pea toki hanga ‘e he laumālie ‘ulí ‘o ha‘aki e tangatá ki lalo. Peá ne kaikaila le‘olahi, peá ne toki mahu‘i meiate ia. 
MRK.1.27	Pea ‘ohovale kotoa ai e kakaí mo nau fehufehu‘i, “Ko e hā eni? Ko ha akonaki fo‘ou ‘apē? Vakai atu! Na‘a mo e ngaahi laumālie ‘ulí ‘oku nau talangofua ki ai!” 
MRK.1.28	Pea toki mafola‘i Kāleli kātoa ‘a e ngaahi ongoongo ‘o kau kia Sīsuú.
MRK.1.29	Na‘e foki leva ‘a Sīsū mei fale lotu mo Sēmisi mo Sione ki he ‘api ‘o Saimone mo ‘Aniteluú.
MRK.1.30	Pea na‘e fakahā ange kia Sīsū kuo tokoto ‘a e fa‘ē ‘a e mali ‘o Saimoné ‘oku mofi. 
MRK.1.31	Pea laka atu ‘a Sīsū ki he fefiné ‘o puke hono nimá ‘o fokotu‘u hake. Pea sai ai pē ‘a e mofí. Pea tu‘u leva e fefiné ‘o fei me‘atokoni ma‘anautolu.
MRK.1.32	Pea hili etō e la‘aá, pea nau fetuku maikiaSīsū e kakai kotoa pē na‘e puke, pe ma‘u ‘e ha fanga tēvolo. 
MRK.1.33	Pea ‘osi kotoa mai e koló ki he matapā ‘o e falé. 
MRK.1.34	Pea na‘e fakamo‘ui ‘e Sīsū ‘a kinautolu kotoa na‘e puke he ngaahi mahaki kehekehe. Na‘á ne toe kapusi mo e fanga tēvolo tokolahi, pea na‘e ‘ikai te ne tuku ange ke nau lea.
MRK.1.35	Na‘e tu‘u kei hengihengi ‘a Sīsū ‘o ‘alu ki ha feitu‘u lōngonoa ke fai ai ‘ene lotu. 
MRK.1.36	Peaō atu ‘a Saimone mo kinautolu na‘a nau nofó ‘o kumi. 
MRK.1.37	Pea nau ma‘u ia, pea nau pehē ange, “‘Oku kumi koe ‘e he kakai kotoa pē!”
MRK.1.38	Pea pehē ange ‘e Sīsū kiate kinautolu, “Tau hoko atu ki he tukui kolo ko eé ke u malanga ai. He ko e me‘a ia na‘á ku ha‘u aí.”
MRK.1.39	Pea fononga holo ai ‘a Sīsū ‘i Kāleli kātoa, ‘o malanga he ngaahi fale lotú mo kapusi tēvolo.
MRK.1.40	Pea na‘e ha‘u ha tangata kilia kia Sīsū ‘o tū‘ulutui atu mo ‘ene kole, “Te ke lava ‘o fakamo‘ui au ke u ma‘a, o kapau ko ho lotó ia.” 
MRK.1.41	Pea ake ai e loto ‘ofa ‘o Sīsuú, ‘o ne ‘ai atu hono nimá ki ai, peá ne pehē ange, “Ko hoku lotó ia, ke ke ma‘a ā!” 
MRK.1.42	Pea ma‘a ai pē hono kiliá. 
MRK.1.43	Pea fekau‘e Sīsū e tangatá ke ‘alu, peá ne fakatokanga ange, 
MRK.1.44	“Vakai na‘á ke tala e me‘á ni ki ha taha. Ka ke ‘alu pē ‘o fakahā koe ki he taula‘eikí ke ne sivi koe. Peá ke ‘oange ki ai e feilaulau na‘e tu‘utu‘uni ‘e Mōsesé, ko e fakamo‘oni kiate kinautolu kuó ke ma‘a.”
MRK.1.45	Kae ‘alu e tangatá ia ‘o fakamafola holo mo talanoa he feitu‘u kotoa pē ki he me‘a na‘e hokó. Pea ‘i he fu‘u ongoongoaai‘a Sīsuú na‘e ‘ikai te ne toe lava ‘o ‘alu tau‘atāina ki ha kolo. Ka na‘á ne taka pē he ngaahi feitu‘u ngaongao, kae toki ō atu pē ki ai e kakai mei he feitu‘u kotoa pē.
MRK.2.1	Pea ‘osimei ai ha ngaahi ‘aho, pea‘alu‘a Sīsū ki Kāpaneume. Pea na‘e ongo atu kuó ne ‘i ‘api. 
MRK.2.2	Ko e kakai tokolahikuo tefua mai ki aí. Peakuo ‘ikai ha feitu‘u ‘e toe ‘atā ‘i fale mo tu‘a. Pea na‘e malanga‘i ‘e Sīsū kiate kinautolu e Folofola ‘a e ‘Otuá. 
MRK.2.3	Pea lolotonga iá, kuo fata mai ‘e ha toko fā ha tangata mamatea ‘i hono mohengá. 
MRK.2.4	Ka na‘e ‘ikai te nau lava ‘oofi kia Sīsū koe‘uhí ko e tokolahi ‘a e kakaí. Pea talu ai pē ‘enau avangi e ‘ató ‘o fe‘unga hifo mo Sīsū. Pea nau toki tukutukuaihifo e tangata mamateá ‘i hono mohengá.
MRK.2.5	Pea tokanga‘i ‘e Sīsū ‘oku lahi e tui ‘a e kau tangatá, peá ne pehē atu leva ki he tangata mamateá, “Tangata, kuo fakamolemole‘i ho‘o ngaahi angahalá.”
MRK.2.6	Pea na‘e ‘i ai ha ni‘ihi he kau faiako Lao ‘a Mōsesé na‘e nofo ai, pea nau fifili ‘i honau lotó, 
MRK.2.7	“Ko e hā ‘oku lea pehē ai e tangatá ni? ‘Oku lea fie‘otua ia! ‘Oku ‘ikai ha taha ‘e fakamolemole angahala. Ko e ngata pē he ‘Otuá ‘oku fakamolemole angahala!”
MRK.2.8	Pea ‘ilo‘i ‘e Sīsū ‘enau fefifili‘akí, peá ne pehē ange kiate kinautolu, “Ko e hā ‘oku mou fifili pehē ai ‘i homou lotó? 
MRK.2.9	He ko e hā e me‘a ‘oku faingofua angé, ko ‘eku pehē ange ki he mamateá, ‘Kuo fakamolemole‘i ho‘o ngaahi angahalá’, pe ko ‘eku pehē ange, ‘Tu‘u ā pea keto‘o ho mohengá, peá ke ‘alu’? 
MRK.2.10	Ka ko eni, te u fakamo‘oni‘i atu ‘oku ma‘u mafai e Foha ‘o e Tangatá ‘i māmani ke fakamolemole angahala.” Pea lea ange leva ‘a Sīsū ki he mamateá, 
MRK.2.11	“Tu‘u ki ‘olunga ‘o to‘o ho mohengá, peá ke ‘alu ki ‘api.”
MRK.2.12	Pea nau sio atu kuo tu‘u ki ‘olunga e tangatá ‘o to‘o hono mohengá mo laka fakatovave atu. Pea nau fakatumutumu kotoa pē mo fakalāngilangi‘i e ‘Otuá. Na‘a nau pehē ‘e kinautolu, “Ko ‘etau toki mamata eni ha me‘a pehē!”
MRK.2.13	Na‘e ‘alu leva ‘a Sīsū ki he matāano ‘o e ano ‘i Kālelí. Pea ko e kakai tokolahi na‘e muimui aí. Peá ne fai ‘ene faiako kiate kinautolu.
MRK.2.14	Pea laka atu ai ‘a Sīsū, ‘o ne fakatokanga‘i ha tangata tānaki tukuhauko Līvai, ko e foha ‘o ‘Alefiusi, ‘oku nofo mai ‘i ha tānaki‘anga tukuhau. Pea lea ange ‘a Sīsū kia Līvai, “Ha‘u ke ta ō.” Pea tu‘u hake leva ‘a Līvai ‘o na ō.
MRK.2.15	Pea na‘e ma‘u me‘atokoni ‘a Sīsū he ‘api ‘o Līvaí. Pea ko e kau tānaki tukuhau tokolahi mo e kakai angahala na‘a nau tangutu fakataha mo ‘ene kau akó. He kuo muimui ‘ia Sīsū ha tokolahi he fa‘ahinga ko iá.
MRK.2.16	Pea tokanga‘i ‘e he kau faiako Lao ‘a Mōsesé mo e kau Fālesí ‘oku ma‘u me‘atokoni fakataha ‘a Sīsūmo e kakai tānaki tukuhaú mo e kakaiangahalá, pea nau lea‘i ‘ene kau akó, “Ko e hā hono ‘uhinga ‘oku ma‘u me‘atokoni fakataha ai ‘a Sīsūmo e kakai tānaki tukuhaú mo e kakaiangahalá?”
MRK.2.17	Pea fanongo atu ‘a Sīsū ki he‘enau laú, peá ne pehē ange kiate kinautolu, “‘Oku ‘ikai fie ma‘u toketā e kakai ‘oku mo‘ui leleí, ka ko e kakai ‘oku mahamahakí. Na‘e ‘ikai foki te u ha‘u au ke uie kakai mā‘oni‘oní, ka ko e kakaiangahalá.”
MRK.2.18	Na‘e fai e ‘aukai ‘a e kau ako ‘a Sione Papitaisó pea mo e kau Fālesí. Pea omi ai ha ni‘ihi ‘o fehu‘i ange kia Sīsū, “Ko e hā ‘oku ‘aukai ai pē ‘a e kau ako ‘a Sioné mo e kau ako ‘a e kau Fālesí, ka ko ho‘o kau ako ‘a‘aú, ‘oku ‘ikai te nau ‘aukai kinautolu?”
MRK.2.19	Pea pehē atu ‘e Sīsū, “He ‘oku ‘aukai koā e kakai ‘i ha kātoanga mali ‘i he kei nofo mo kinautolu e ‘eiki ta‘ané? ‘E ‘ikai fai ha ‘aukai ‘i he kei nofo mo kinautolu ‘a e ‘eiki ta‘ané! 
MRK.2.20	Ka ‘e hoko mai ha ‘aho ‘e ‘ave ai e ‘eiki ta‘ané meiate kinautolu, pea te nau toki ‘aukai leva he ‘aho ko iá.
MRK.2.21	‘E ‘ikai ha taha te ne monomono ha teunga motu‘a ‘aki ha konga tupenu fo‘ou. He ka pehē, pea ‘e mingi ia, ‘o toe mahae lahi angeaie teunga motu‘á.
MRK.2.22	Pea ‘oku ‘ikai ‘utu ha uaine fo‘ou ki ha hina leta motu‘a. He ka pehē, pea ‘e pāe hina letá he ngāue ‘a e uainé, ‘o fakatou maumau ai e uainé mo e hiná. Ko e uaine fo‘oú, ke ‘utu ki ha hina leta fo‘ou.”
MRK.2.23	Pea ko e Sāpate ‘e taha, na‘e fou atu ‘a Sīsū ‘i he ngoue‘anga uite. Pea hanga ‘e he‘ene kau akó ‘o toli e uité. 
MRK.2.24	Pea pehē ange ‘e he kau Fālesí kia Sīsū, “Sio ki ai! Ko e hā ‘oku maumau‘i ai ‘e ho‘o kau akó ‘a e tapu ‘o e Sāpaté?”
MRK.2.25	Pea ko e tali eni ‘a Sīsuú, “Kuo te‘eki koā ke mou lau etalanoa ki heme‘a na‘e fai ‘e Tēvita mo hono kaungā fonongá ‘i he‘enau faingata‘a‘ia mo fiekaiá? 
MRK.2.26	Na‘á ne hū ki he Fale ‘o e ‘Otuá ‘o kai e mā toputapu, ‘a ē na‘e ‘ikai ngofua ke kai ai ha taha, kae ngata pē he kau taula‘eikí. Peá ne toe ‘oange ki hono kaungā fonongá ke nau kai ai mo kinautolu.”
MRK.2.27	Pea toki pehē ange‘e Sīsū kiate kinautolu, “Na‘e fokotu‘u e Sāpaté ma‘á e kakaí, ‘o ‘ikai ko e kakaí ma‘á e Sāpaté. 
MRK.2.28	Pea ‘i he‘ene peheé leva, ko e Foha ‘o e tangatá, ko e ‘Eiki ai pē ia ‘o e Sāpaté.”
MRK.3.1	Na‘e hū ‘a Sīsū ki ha fale lotu ‘oku ‘i ai ha tangata na‘e mamatea hono nimá. 
MRK.3.2	Pea na‘e ‘i ai ha ni‘ihi na‘a nau lamasi ‘a Sīsū pe te ne faito‘o e tangatá ‘i he Sāpaté.
MRK.3.3	Pea lea ange ai ‘a Sīsū ki he tangatá ke laka mai ki loto. 
MRK.3.4	Pea pehē ange ‘e Sīsū ki he kakaí, “Ko e hā e me‘a ‘oku fakangofua he Laó ke fai ‘i he Sāpaté? Ke fai ha lelei, pe ko ha kovi? Ke fakahaofi ha mo‘ui, pe faka‘auha?” Ka na‘e ‘ikai ke lea ha taha ia.
MRK.3.5	Pea tuputāmaki ai ‘a Sīsū, mo fakame‘apango‘ia he ongongata‘a honau lotó. Peá ne toki lea ange ki he tangatá, “‘Ai mai ho nimá.” Peá ne ‘ai atu hono nimá, tā kuo mo‘ui.
MRK.3.6	Pea ō leva ‘a e kau Fālesí ‘o alea mo e ni‘ihi he fa‘ahi ‘a Hēlotá ke tāmate‘i ‘a Sīsū.
MRK.3.7	Na‘e mavahemei ai ‘a Sīsū mo ‘ene kau akó ‘o nau ō ki hemataanó. Pea tefua atu ki ai ha tokolahi mei Kāleli. 
MRK.3.8	Na‘e ‘i ai foki mo ha tokolahi mei Siutea mo Selusalema, mo ‘Aitumia, mo e kauvai‘e taha ‘o e Vaitafe ko Soataní, pea mo e feitu‘u Taia mo Saitoní. 
MRK.3.9	Ko e omi e kakai ko ení kia Sīsuú koe‘uhí he kuo nau fanongo he‘ene ngaahi me‘a kuo faí. Pea ‘i he pehē fau ‘a e tokolahi e kakai na‘e omi kia Sīsuú, ko ia na‘á ne fekau e kau akó ke nau teuteu mai ha vaka koe‘uhí ko e feta‘ota‘omi mai e kakaí.
MRK.3.10	Na‘e toe fakamo‘ui ‘e Sīsū ha kakai tokolahi. Pea kuo feta‘ota‘omi mai kiate ia ‘a e kakai mahaki kotoa pē, na‘a lava ke nau ki‘i lave kiate ia. 
MRK.3.11	Pea ko e sio atu pē kia Sīsū ‘a kinautolu na‘e ma‘u‘e he ngaahi laumālie ‘uli, na’anau fakatōmape‘e atu kiateia‘o kalanga, “Ko e ‘Alo koe ‘o e ‘Otuá!” 
MRK.3.12	Ka na‘e fekau ‘e Sīsū ‘a e ngaahi laumālie ‘ulí ke ‘oua te nau fakahaia.
MRK.3.13	Na‘e ‘alu hake‘a Sīsū ki ha mo‘unga, ‘o ne fekau ke omi ‘a kinautolu na‘e loto ki aí. Pea nau omi leva. 
MRK.3.14	Peá ne fakanofo e toko hongofulu māua, ‘o fakahingoa ko e kau ‘apōsitolo. Peá ne tala ange kiate kinautolu, “Kuó u fili kimoutolú ke mou kau mo au. Te u fekau kimoutolu ke mou ō ki he kakaí ‘o malanga. 
MRK.3.15	Pea te mou ma‘u e mafai ke kapusi tēvolo.” 
MRK.3.16	Ko eni‘a e toko hongofulu māua na‘á ne filí: ko Saimone (na‘e fakahingoa ia ‘e Sīsū ko Pita); 
MRK.3.17	mo Sēmisi mo Sione (na‘e fakahingoa kinaua ‘e Sīsū ko e ongo Poanesi, ‘a ia ko e pehē, ko e ongo foha ‘o Fatulisi), 
MRK.3.18	ko ‘Anitelū, mo Filipe, mo Pātolomiu, mo Mātiu, mo Tōmasi, mo Sēmisi ko e foha ‘o ‘Alefiusí, mo Taitusi, mo Saimone ko e mamahi‘i fonua, 
MRK.3.19	pea mo Siutasi ‘Isikāliote, ‘a ē na‘á ne lavaki‘i ‘a Sīsuú.
MRK.3.20	Na‘efoki ‘a Sisu ki ‘api, ka kuo toe a’umai hafu’ukakai tokolahi, ‘o‘ikai ai ha faingamalie ‘o Sisuu mo ‘ene kau akoke ma‘u ha me‘atokoni.
MRK.3.21	Pea fanongo ai hono kāingá, pea nau omi leva ke puke ia, koe‘uhí ko ‘enau pehē, “Kuo hē hono ‘atamaí!” 
MRK.3.22	Ka na‘e ‘i ai ha kau faiako Lao ‘a Mōsese ne omi mei Selusalema na‘a nau pehē, “Kuoma‘u ‘a Sīsū ‘e he taki ‘o e fangatēvoló!” Pea pehē ‘e heni‘ihi ia, “Ko e taki ‘o e fangatēvoló kuó ne ‘oange kia Sīsū hono ivi kapusi tēvoló!”
MRK.3.23	Pea fekau‘e Sīsū e kakaí ke omai. Peá ne fai angekiate kinautolu e talanoa fakatātā ko ení: “‘E lava fēfē ‘e Sētane ke ne kapusi pē ‘a Sētane? 
MRK.3.24	He ka ‘i ai ha pule‘anga ‘oku māvahevahe mo fetu‘usi, pea ‘e holo leva e pule‘anga ko iá. 
MRK.3.25	Pea ka ai ha fāmili ‘oku māvahevahe mo fetu‘usi, pea ‘e ‘ikai tolonga ia, ka ‘e movete, pea ko hono ngatá ia. 
MRK.3.26	Ko ia, ka tau pē ‘a Sētane mo Sētane, pea ko e ‘auha ia ‘a e pule‘anga ‘o Sētané. 
MRK.3.27	‘E ‘ikai foki kelava ke hū ha taha ki ha fale ‘o ha to‘a ‘o fa‘ao ‘ene koloá ‘o kapau kuo te‘eki ke ne ha‘i e to‘á. Ko ‘ene toki ha‘i e to‘á, ko ‘ene toki lava ia ‘o fetuku e koloa ‘a e to‘á.
MRK.3.28	Ko e mo‘oní eni ‘oku ou tala atú, ‘e lava ke fakamolemole‘i e angahala kotoa pē ‘a ha taha, ‘o a‘u ki ha‘ane lea kovi ki he ‘Otuá. 
MRK.3.29	Ka ‘o kapau te ne lea kovi ki he Laumālie Mā‘oni‘oní, ‘e ‘ikai lava ke fakamolemole‘i ia. Te ne halaia ai pē ‘o tuputupu‘a.” 
MRK.3.30	Ko e lea pehē ‘a Sīsuú, koe‘uhí koe pehē ‘e he kakaí, “Kuo ma‘u ia ‘e ha laumālie ‘uli!”
MRK.3.31	Na‘e omikiaSīsū ‘a ‘ene fa‘eé mo hono ngaahitokouá, ‘o nau tutu‘u pē mei tu‘a ‘o fekau atuki faleke ha‘u. 
MRK.3.32	Pea pehē ange kia Sīsū ‘e he kakai na‘á nau nofo, “Ko ho‘o fa‘eéē mo ho ngaahitokouá ‘i tu‘a. ‘Oku nau tokanga mai kiate koe!”
MRK.3.33	Pea pehē ange ‘e Sīsuú, “Ko hai koā ‘a‘eku fa‘eé? Ko hai ‘a hoku ngaahitokouá?” 
MRK.3.34	Peá ne sio fakamama‘u ki he kakaí, peá ne toki pehē angekiate kinautolu, “Ko eni ‘eku fa‘eé mo hokungaahitokouá. 
MRK.3.35	Ka ai ha taha te ne fai e finangalo ‘o e ‘Otuá, ko hoku tokoua ia, mo hoku tuofefine, pea mo ‘eku fa‘ē.”
MRK.4.1	Na‘e toe fai ‘e Sīsū ‘enefaiako ‘i he matāano ‘o e Ano ‘iKālelí. Pea kuo fakatahamai ki ai ha fu‘u kakai tokolahi. Pea heka ai ‘a Sīsū ki ha vaka ‘o nofo mei heanó, kae tutu‘u pē ‘a e kakaí mei he matāanó.
MRK.4.2	Na‘e lahi e ngaahi talanoa fakatātā na‘á ne ako‘i ‘aki e kakaí. Na‘á ne pehē ange ‘e ia kiate kinautolu, 
MRK.4.3	“Mou tokanga mai! Tokua na‘e ‘i ai ha tangata na‘e ‘alu ‘o fai ‘ene ngoue. 
MRK.4.4	Peá ne laku e pulopulá, pea ngangana e ni‘ihi ki he ve‘e halá. Pea puna mai e fanga manupuná ‘o kaiia ‘o ‘osi.
MRK.4.5	Pea ngangana e pulopula ‘e ni‘ihi ki he feitu‘umakamaka, ‘a ia na‘e manifiai e kelekelé, pea vave ‘ene tupú. 
MRK.4.6	Pea hopo e la‘aá, peamaeia ko e te‘eki ke loloto hono aká.
MRK.4.7	Pea ngangana e pulopula ‘e ni‘ihi ki he loto vao talatalá, pea tupu ia. Kae faifaípeakāsia ia he vao talatalá, ‘o ‘ikai leva ke fua.
MRK.4.8	Pea ngangana e pulopula ia ‘e ni‘ihi ki he kelekele lelei. Pea fisiki hake ia ‘o tupu, pea fua lahi, ‘o fua tolungofulu e ni‘ihi, pea onongofulu e ni‘ihi, pea teau e ni‘ihi.”
MRK.4.9	Pea toki pehē ange‘e Sīsū kiate kinautolu, “Ko kimoutolu ‘oku lava ‘o fanongo, pea mou tokanga mai!”
MRK.4.10	Na‘e nofo pē ‘a Sīsū mo‘ene kau ako ‘e toko hongofulu māuá, pea nau kole ange ki ai ke ne faka‘uhinga‘i ange mu‘a ‘ene ngaahi talanoa fakatātā kuo faí. 
MRK.4.11	Pea pehē ange ‘e Sīsū, “Kuo tuku atu kiate kimoutolu ke mou ‘ilo e fakalilolilo ‘o e Pule‘anga ‘o e ‘Otuá. Ka ko e kakai ko eé ia, ‘oku tala fakatātā pē kiate kinautolu e ngaahi me‘a kotoa, 
MRK.4.12	koe‘uhí he,
MRK.4.12	‘Te nau sio mo sio,
MRK.4.12	kae ‘ikai ‘ilo ha me‘a,
MRK.4.12	Te nau fanongo mo fanongo,
MRK.4.12	kae ‘ikai ‘uhinga ha me‘a.
MRK.4.12	Telia na‘a mahino kiate kinautolu,
MRK.4.12	pea nau tafoki ki he ‘Otuá,
MRK.4.12	peá ne fakamolemole‘i kinautolu.’ ”
MRK.4.13	Na‘e pehē ange ‘e Sīsū kiate kiate kinautolu, “Kapau ‘oku ‘ikai ke ‘uhinga kiate kimoutolu e fakatātā ko ení, pea ‘e toe mahino fēfē ai ha talanoa fakatātā? 
MRK.4.14	Ko eni, ko e tangata ngoué, ‘okú ne tō ‘ene pulopulá. Pea ko e Folofola ‘o e Pule‘angá ‘oku hangē pē ko pulopula ko iá.
MRK.4.15	Pea ko e kakai ‘e ni‘ihi, ‘oku nau hangē ko e pulopula na‘e ngangana ki he ve‘e halá. Ko ‘enau fanongo pē ki he Folofolá kuo ha‘u ‘a Sētane ‘o fa‘ao ia meiate kinautolu.
MRK.4.16	Ko e ni‘ihi, ‘oku nau hangē ko e pulopula ko ē na‘e ngangana ki he feitu‘u makamaká. Ko ‘enau fanongo pē ki he Folofolá pea nau tali fiefia. 
MRK.4.17	Ka ‘oku ‘ikai aka loloto ia ‘i honau lotó, pea ‘oku ‘ikai tolonga. Ka tō mai ha faingata‘a pe ko ha fakatanga, pea vave ‘enau fo‘i ai.
MRK.4.18	Ko e ni‘ihi ia, ‘oku nau hangē ko e pulopula na‘e laku ki he loto vao talatalá. ‘Oku nau kau foki mo kinautolu he kakai ‘oku nau fanongo ki he Folofolá. 
MRK.4.19	Ka ko e totolo mai pē ‘a e loto mo‘ua ki he ngaahi me‘a kehekehe ‘o māmaní, mo e mānumanu ki he koloá mo e ngaahi me‘a kehekehé, pea talu ai honokāsia e Folofolá ‘o ‘ikai fua.
MRK.4.20	Ka ‘oku ‘i ai mo e kakai ia ‘oku nau hangē ko e pulopula na‘e ngangana ki he kelekele leleí. ‘Oku nau fanongo ki he Folofolá pea nau tali fiefia, ‘o fua ai ‘enau mo‘uí. ‘Oku fua tolungofulu e ni‘ihi, pea fua onongofulu e ni‘ihi, pea a‘u ai pē ‘o fua teau e ni‘ihi.”
MRK.4.21	Pea hoko atu‘e Sīsū ‘ene fakamatalá, ‘o ne pehē ‘e ia, “‘E tutu koā ‘e ha taha ha maama pea fakafo‘ohifo ai ha kumete? Pe te ne tuku ki ha lalo mohenga? ‘Ikai! Te ne fokotu‘u ia ki he tu‘unga maama! 
MRK.4.22	‘Ilonga ha me‘a ‘oku fufū, ‘e‘ilo. ‘Ilonga ha me‘a ‘e ‘ufi‘ufi‘i, ‘e tatala. 
MRK.4.23	Ko kimoutolu ‘oku lava ‘o fanongo, tokanga!”
MRK.4.24	Pea toe pehē ange ‘e Sīsū kiate kinautolu, “Mou tokanga ki he ngaahi me‘a ‘oku mou fanongo ki aí! He ko e me‘afua te mou fua ‘akiha taha kehe, ko iapē ‘efua ‘aki kimoutolu ‘e he ‘Otuá. 
MRK.4.25	He ko ia ‘oku ‘i ai ha‘ane me‘a, ‘e toe ‘oange ki ai mo ha me‘a. Pea ko ia ‘oku ‘ikai ha‘ane me‘á, na‘a mo ‘ene ki‘i me‘a ‘oku ma‘ú ‘e fa‘ao mo ia mei ai.”
MRK.4.26	Pea hoko atu ‘e Sīsū ‘ene fakamatalá, ‘o ne pehē ‘e ia, “Ko e Pule‘anga ‘o e ‘Otuá ‘oku hangē ko ha tangata na‘e tō pulopula he‘ene ngoué. 
MRK.4.27	‘Oku mohe ‘a e tangatá he po‘ulí, pea ‘oku tu‘u hake ‘o takai holo he ‘ahó, kae fisiki hake pē e pulopulá ‘o tupu. Pea ‘oku ‘ikai ke ‘ilo ‘e he tangatá pe na‘e anga fēfē ‘ene tupú. 
MRK.4.28	‘Oku ‘ai ‘e he kelekelé ‘a e pulopulá ke tupu hake ‘o fua peheni, ‘oku fuofua ‘asi ‘a e laú, pea toki fisi, pea toki fua leva.
MRK.4.29	Pea a‘u ki he utu ta‘ú, kuo motu‘a e fuá, pea toki hanga ‘e he tangatá ‘otoli.”
MRK.4.30	Pea toe pehē ange ‘e Sīsū kiate kinautolu, “Te tau fakatatau ki he hā e Pule‘anga ‘oe ‘Otuá? Te tau fakatātaa‘i ‘aki e ha? 
MRK.4.31	‘Oku hangē ia ko hatenga‘i-mūsitá. He ko e tenga fuosi‘itaha ia ‘i māmani. 
MRK.4.32	Ka ‘oka to‘o ia ‘e ha taha ‘o tata‘o ki he kelekelé, pea fuoloa si‘i pē kuo tupu ia ‘o lahi ange he ‘akau kotoa pē ‘i hono fa‘ahingá, pea toki puna mai leva e fanga manu puná ‘o fa‘u pununga he malumalu ‘o hono ngaahi va‘á.”
MRK.4.33	Na‘e lahi e ngaahi talanoa fakatātā pehē na‘e fai ‘e Sīsū ki he kakaí, ka na‘á ne ngāue‘aki ‘o fakatatau ki he‘enau lava ‘o maa‘usiahono ‘uhingá. 
MRK.4.34	Na‘á ne ngāue‘aki ma‘u pē ‘a e ngaahi talanoa fakatātā ‘i he‘ene malangá. Pea ko ‘ene nofo pē mo ‘ene kau akó, peá ne toki faka‘uhinga angekiate kinautolu e me‘a kotoa pē.
MRK.4.35	Pea efiafi hifo e ‘aho ko iá, pea pehē ange ‘e Sīsū ki he‘ene kau akó, “Tau ō ki he kauvai hahake ‘o e anó.” 
MRK.4.36	Pea nau tukuange leva e kakaí ‘o nau mātuku, 
MRK.4.37	ka nau heka fakataha mo Sīsū ki he vaka, ‘o nau folau. Pea na‘e ‘i ai mo e ngaahi vaka kehe. Pea fakafokifā pē kuo tō ha fakaevaha. Pea pā e peaú ‘o hake ki vaka, pea kamata ngoto ia. 
MRK.4.38	Ka ‘oku mohe pē ‘a Sīsū ia he taumulí, ‘o ‘olunga ki he fakamolū ‘o e vaká. Pea fafangu ia ‘e he kau akó, “Tangata‘eiki! ‘Oku ‘ikai te ke tokanga koā ki he‘etau mei melemó!”
MRK.4.39	Pea tu‘u hake ai ‘a Sīsū ‘ofekau ki he matangí ka talolopeá ne lea ange ki he peaú ke nonga. Pea talolo leva‘a e matangí, pea tofukīe tahi.
MRK.4.40	Pea toki pehē ange ‘e Sīsū ki he kau akó, “Ko e hā ‘oku mou manavahē pehē fau aí? Ko e fē ho‘omou tuí?”
MRK.4.41	Ka kuo nau fu‘u puputu‘u ‘aupito, ‘o nau pehē, “Ko haie tangata ko eni? He na‘a mo e matangí mo epeaú ‘oku nau fakaongoongo ki ai?”
MRK.5.1	Pea a‘u atu ‘a Sīsū mo ‘ene kau akó ki he kauvai ‘o e Ano‘iKālelí, ki he kolo ‘o e kau Kelasiní. 
MRK.5.2+MRK.5.3	Pea ko e hifo atu pē ‘a Sīsū mei vaká, mo e fakafetaulaki mai kiate ia ha tangata na‘e nofo holo he ngaahi fa‘itoka he feitu‘u ko iá, pea kuo ma‘u ia ‘e ha laumālie kovi. 
MRK.5.4	Kuo tu‘o lahi e ha‘i seini ‘e he kakaí hono nimá mo hono va‘é, mo ‘ene toutou motuhi pē ‘a e seiní pea mo e ngaahi ukamea na‘e ha‘i ‘aki hono ongo va‘é. Na‘e ‘ikaiha taha te ne lava ‘o mapule‘i ia. 
MRK.5.5	Ko e ‘aho mo e pō mo ‘ene ‘alu takai he ngaahi fa‘itoká mo engaahi mo‘ungá ‘o kaikaila movaku pē ia ‘aki e maka.
MRK.5.6	Pea lolotonga pē ‘ene kei mama‘ó mo ‘ene fakatokanga‘i‘a Sīsū. Peá ne lele atu ‘o tō tū‘ulutuiatukiate ia. 
MRK.5.7	Peá ne kalanga le‘olahi, “‘E Sīsū, ‘Alo ‘o e ‘Otua Fungani! Ko e hā ho‘o me‘a ‘oku ‘ai ke fai kiate aú? ‘Oku ou kole fakamātoato atu ‘i he huafa ‘o e ‘Otuá! ‘Oua te ke fakamamahi‘i au!” 
MRK.5.8	Ko ‘ene kaila peheé, he kuo ‘osi kamata lea ange ‘a Sīsū ki ai, “Laumālie kovi! Ha‘u ki tu‘a mei he tangatá!”
MRK.5.9	Pea ‘eke ange ‘e Sīsū, “Ko hai ho hingoá?” Peá ne tala ange, “Ko hoku hingoá ko Kongakau. He ‘oku mau tokolahi.” 
MRK.5.10	Peá ne kole fakamātoato kia Sīsū ke ‘oua te ne fekau kinautolu ke nau mavahe meiate ia.
MRK.5.11	Pea na‘e ‘i ai ha fanga puaka tokolahi na‘e huohua he tafa mo‘unga he feitu‘u ko iá. 
MRK.5.12	Pea kole ange ‘e he fanga laumālie koví kia Sīsū, “Fekau mu‘a ke mau hū ki he fanga puaká.” 
MRK.5.13	Pea fakangofua‘e Sīsū, ‘o nau mavahe mei he tangatá ‘o hū ki he fanga puaká. Pea felele’i hifoleva e fanga puakáhe tafa mo’ungakihe anó, ‘onaumelemo ai. Ko e tokolahi‘o e fanga puaká, na‘e fe‘unga mo e toko ua afe.
MRK.5.14	Pea feholaki ‘a e kau tauhi puaká ‘o tala ki he kakai ‘i kolo mo ‘utá ‘a e me‘a kuo hokó. Pea nau lolofi maike vakai ‘e me’a kuo hoko.
MRK.5.15	Pea nau a‘u mai kiaSīsuú, tā ‘oku tangutu lelei atue tangata na‘e ma‘u ‘e he fanga laumālie koví. Pea kuo vala mo ‘atamai lelei eni. Pea na‘a nau manavahē ai.
MRK.5.16	Ko kinautolu na‘e sio ki he me‘a na‘e hokó, na‘a nau talanoa‘i ki he kakai kehé, pea pehē pē ki he me‘a na‘e hoko ki he fanga puaká. 
MRK.5.17	Pea na‘a nau kole leva kia Sīsū ke ‘alu mu‘a mei honau fonuá.
MRK.5.18	Pea toki heka ‘a Sīsū ki he vaká, pea kole ange ‘e he tangata na‘e ma‘u ‘e he fanga laumālie koví, “‘Ai mu‘a ke ta ō!” 
MRK.5.19	Ka na‘e ‘ikai loto ‘a Sīsū ke na ō, ‘o ne pehē ange ki ai, “‘Ikai! Foki koe ki ‘api ki ho fāmilí mo ho kakaí ‘o tala kiate kinautolu ‘a e ‘ofa kuo fai ma‘á u ‘e he ‘Eikí.” 
MRK.5.20	Pea talu ai e foki e tangatá ‘o fanongonongo ‘i Tikapolusi ‘a e ngaahi ‘ofa kuo fai ‘e Sīsū ma‘aná. Pea na’e ‘ohovalelahi ‘a e kakai na‘e fanongoaí.
MRK.5.21	Na‘e tuku folau ‘a Sīsū ki he kauvai ‘e tahá. Pea fakataha maikiate ia ha fu‘u kakai tokolahi ki he ve‘e anó. 
MRK.5.22	Pea na‘e ha‘u ha pule fale lotu, ko Sailosi hono hingoá, peá ne fakatōmape‘e ki he va‘e ‘o Sīsuú, 
MRK.5.23	‘o kole fakamātoato ange, “Ko si‘oku ki‘i ‘ōfefiné, ‘oku puke lahi ‘aupito. Me‘amai mu’a ‘o ki’i laveange ki ai kae mo‘ui!” 
MRK.5.24	Peá na kamata ō mo Sīsū, ‘oku muimui atu ‘iate kinaua ha kakai tokolahi mo feteketeke‘i.
MRK.5.25	Pea na‘e ‘i ai ha fefine kuo ta‘u ‘e hongofulu mā ua ‘ene puke he ‘au totó. 
MRK.5.26	Ko e kau toketā tokolahi kuo nau faito‘o ia. Pea kuo ‘osi ‘ene pa‘angá hono totongi kinautolu mo e ‘ikai pē ke ne sai, kae faka‘au pē ke lahi ange hono faingata‘a‘iá.
MRK.5.27	Kuo fanongo e fefiné he ngaahi talanoa kia Sīsuú, ‘o ne ‘alu atu he lotolotonga ‘o e kakaí he tu‘a ‘o Sīsuú ‘o lave atu ki hono pulupulú. 
MRK.5.28	He na‘á ne fakakaukau loto ‘o pehē, “Kapaute u lave atupē ā ki hono pulupulú, te u mo‘ui ai pē.” 
MRK.5.29	Pea ko ‘ene laveatupē ki he pulupulu ‘o Sīsuú, tuaiekemo kuo matu‘u ‘ene a’u toto, peá ne ongo‘i hono sinó kuo mo‘ui.
MRK.5.30	Ka na‘e ongo‘i fakataha pē mo ia ‘e Sīsū kuo ‘alu meiate ia ‘a e ivi fakamo‘ui. Peá ne tafoki hake ‘o hanga ki he kakaí, peá ne pehē atu kiate kinautolu, “Ko hai na‘e ala mai ki hoku pulupulú?”
MRK.5.31	Pea pehē ange ‘e he‘ene kau akó, “‘Okú ke mea‘i pē ‘a e feta‘ota‘omi atu ‘a e kakaí. Ko e hā ‘okú ke toe fehu‘i ai pe ko hai na‘e ala atú?” 
MRK.5.32	Kae kei vakavakai holo pē ‘a Sīsū pe ko hai na‘e ala ange kiate ia.
MRK.5.33	Pea kuo ‘ilo foki ‘e hefefiné ‘a e me‘a kuo hoko kiate ia, peá netetetete he‘ene ilifiá, ‘o tō hifo heve’eva‘e ‘o Sīsuú ‘o fakahā ange e me‘a kotoa kuo hoko ki aí. 
MRK.5.34	Pea pehē ange‘e Sīsū, “Fefine, kuo fakamo‘ui koe koe‘uhí ko ho‘o tuí. ‘Alu fiemālie a. He kuó ke mo‘ui.”
MRK.5.35	Pea lolotonga e kei lea ‘a Sīsuú, mo e omi ha ni‘ihi ‘o fakahāange kia Sailosi, “Kuomate ho ‘ōfefiné. ‘Oua te ke toe fakahoha‘asi e tangata‘eikí!”
MRK.5.36	Ka na‘e ‘ikai tokanga ‘a Sīsū kihe‘enau laú, ka ne tala angekia Sailosi, “‘Oua ‘e hoha‘a ho lotó, ka ke tui.”
MRK.5.37	Na‘e ‘ikai ke ne loto kenautoe ōmoha ni‘ihi, tukukehe pē ‘a Pita, mo Sēmisi, mo Sione.
MRK.5.38	Pea nau a‘u atu ki he ‘api ‘o e pule fale lotú, ‘oku fai mai e vālautu’u, ko e tangi mo e tēngihia le‘olahi. 
MRK.5.39	Pea hū atu‘a Sīsū ki fale, peá ne pehē atu kiate kinautolu, “Ko e hā fua e vālau tu‘ú ni? Ko e hā ‘oku mou tangi aí? ‘Oku ‘ikai ke mate e ki‘i ta‘ahiné. ‘Oku mohe pē.” 
MRK.5.40	Pea kamata manuki‘iia ‘e he kakaí, ka ne fekau ke nau ō ki tu‘a. Peá ne ‘ave pē ‘a e tamai mo e fa‘ē ‘a e ki‘i ta‘ahiné, mo ‘ene kau ako ‘e toko tolú, ‘o nau hū ki he loki na‘e tokoto ai e ki‘i ta‘ahiné. 
MRK.5.41	Pea ala atu ‘aSīsūki hee nima ‘oe ki‘i ta‘ahiné, peá ne pehe ange, “Tālita kumi!”, ‘a ia ko hono ‘uhingá, “Ta‘ahine, tu‘u ki ‘olunga!” 
MRK.5.42	Pea tu‘u hake leva e ki‘i ta‘ahiné ‘o kamata laka holo. Pea na‘e mātu‘aki fakatumutumu ai e kakaí.
MRK.5.43	Ka na‘e fekau ‘e Sīsū ke ‘oua na‘a nau talanoa kiha taha e me‘a kuo hokó. Peá nefekau ke nau ‘oange ki he ki‘i ta‘ahiné ha me‘a ke ne kai.
MRK.6.1	Peamavahe‘a Sīsū mei he feitu‘u ko iá ‘o ne ‘alu ki hono kolo, pea muimui ai pē ‘ene kau akó. 
MRK.6.2	Pea a‘u ki he Sāpaté, pea kamata faiako ‘a Sīsū he fale lotú. Pea fakatumutumu ekakai tokolahina‘e fanongo ki he‘ene faiakó ‘o nau fe‘ekenaki, “‘Okú ne lava fēfē ‘o fai e ngaahi me‘á ni? Na‘á ne ma‘u mei fē ‘a e fu‘u poto mo e ivi ‘okú ne fai ‘aki ‘ene ngaahi maná? 
MRK.6.3	‘Ikai ko e tufungá eni, ‘a e tama ‘a Melé, ‘a e tokoua ‘o Sēmisi mo Siosifa mo Siutasi mo Saimone? ‘Ikai ‘oku nofo heni hono tuofāfiné?” He na‘e ta‘efiemālie ‘aupito ekakaí ki he‘ene ngaahi me‘a na’efaí.
MRK.6.4	Pea pehē ange‘e Sīsū, “Ko e palōfita kotoa pē, ‘oku faka‘apa‘apa‘i ia ‘e he kakai kotoa ‘i he feitu‘u kotoa, tukukehe hono kakai ‘o‘oná mo hono kāingá, mo hono fāmilí.” 
MRK.6.5	Pea na‘e ‘ikai ke loko lava ‘e Sīsū ‘o fai ha mana he koló. Na‘e ngata pē he ni‘ihi tokosi‘i na‘e puke, na‘á ne hilifakihono nimá kiate kinautolu ‘o fakamo‘ui. 
MRK.6.6	Pea na‘e fakatumutumu ‘aupito ‘a Sīsū ‘i he‘enau ta‘etuí.
MRK.6.7	Na‘e ui leva ‘e Sīsū ‘a e toko hongofulu māuá, ‘o fekau ke nau tautau toko ua atu ki he kakaí. Peá ne ‘oange kiate kinautolu e mafaike pule‘i e fanga laumālie kovi. 
MRK.6.8	Na‘á ne tala ange kiate kinautolu, “‘Oua te mou ō mo ha toe me‘a, ka ko homou tokotokó pē. ‘Oua te mou ō mo ha me‘akai, pe ko ha kato ‘oho, pe te mou ‘ai kona ha pa‘anga. 
MRK.6.9	Mou senitolo pē. Ka he‘ikai te mou ō mo ha fetongi.”
MRK.6.10	Peá ne toe tala ange kiate kinautolu, “‘Ilonga ha ‘api ‘e talitali lelei ai kimoutolu, pea mou nofo ai pē, kae‘oua ke mou hiki mei he kolo ko iá. 
MRK.6.11	‘Ilonga ha kolo ‘e ‘ikai talitali lelei ai kimoutolu mo ho‘omou malangá, pea mou hiki mei ai. Pea mou tūtuu‘i ‘a e efu honau koló mei homou ‘aofi va‘é, ke hoko ko e faka‘ilonga kiate kinautolu.”
MRK.6.12	Pea ō atu‘a e toko hongofulu māuá ‘o malanga ki he kakai kotoa pē ke nau tafoki mei he‘enau ngaahi angahalá. 
MRK.6.13	Pea nau toe kapusi e fanga tēvolo tokolahi, mo tākai lolo ‘ōlive e tokolahi na‘e puke, ‘o fakamo‘ui kinautolu.
MRK.6.14	Peafanongo e tu‘i ko Hēlotá he ngaahi me‘a kotoa kuo hokó. He kuo pavake ‘a e ongoongo ‘o Sīsuú ‘i he feitu‘u kotoa pē. Na‘e pehē ai ‘e he ni‘ihi ko Sione Papitaiso ‘a Sīsū kuo toe mo‘ui mai, pea ko e ‘uhinga ia, tokua, ‘o ‘ene fai maná. 
MRK.6.15	Pea pehē ‘e he ni‘ihi ko ‘Ilaisiā ia. Kae toe pehē ‘e he ni‘ihi ia ko e palōfita, ‘o hange ko ha palōfita he kuo hilí. 
MRK.6.16	Kae fanongo ai ‘a Hēlotapeá ne pehē ‘e ia, “Ko Sione Papitaisopē ia! Na‘á ku tu‘utu‘unike tu‘usi hono ‘ulú, ka ko eni kuo toe mo‘ui mai!”
MRK.6.17	He na‘e tu‘utu‘uni ‘e Hēlota ke puke ‘a Sione ‘o ha‘i pea lī ki he pilīsoné koe‘uhí ko Hēlotiasi, ‘a ia na‘á ne mali mo ia, ka ko e uaifi ia ‘o hono tokoua ko Filipe. 
MRK.6.18	He na‘e toutou tala pē ‘e Sione Papitaiso kia Hēlota, “‘Oku hala ho‘o nonofo mo e mali ho tokouá!”
MRK.6.19	Pea nofo ai pē ‘a Hēlotiasi ‘o loto kovi kia Sione, mo faka‘amu ke tāmate‘i mai ia. Ka na‘e ‘ikai ke lava, koe‘uhi ko Hēlota. 
MRK.6.20	He na‘e teteki ‘a Hēlota kia Sione, ko ‘ene ‘ilo ko e tangata faitotonu ia mo mā‘oni‘oni, peá ne malu‘i ia. Na‘e loto pē ia ke fanongo malanga ‘ia Sione, neongo na‘e fa‘a puputu‘u ai hono lotó.
MRK.6.21	Pea faifaí kuo hoko e ‘aho ‘o Hēlotá, ‘o ma‘u ai e faingamālie ‘o Hēlotiasi. Na‘e hanga ‘e Hēlota ‘o teuteu ha kātoanga ma‘á e kau ma‘u lakanga fakapule‘anga kotoa pē, mo e hou‘eiki ‘eikitaú, mo e kau tu‘ukimu‘a ‘o Kālelí. 
MRK.6.22	Pea hū mai e tama ‘a Hēlotiasi ‘o tau‘olunga. Pea mālie‘ia ai ‘a Hēlota mo ‘ene kau fakaafé. Pea tō ai e folofola ‘a e tu‘í ki he ta‘ahiné, “Kole mai pē ha me‘a, pea te u ‘oatu ia ma‘á u.” 
MRK.6.23	Pea toki fuakava ange‘a Hēlota ki ai, “Neongo pe ko e hā te ke kole mai, te u ‘oatu ia ma‘á u, ‘o a‘u pē ki he vaeuamālie hoku pule‘angá!”
MRK.6.24	Pea hū atu leva e ta‘ahiné ki tu‘a ‘o ‘eke ange ki he‘ene fa‘eé, “Ko e hā ha me‘a te u kole?” Pea tala ange ‘e he‘ene fa‘eé, “Kole ‘a efo’i‘ulu ‘o Sione Papitaisó!”
MRK.6.25	Pea toe hū fakato‘oto‘o mai e ta‘ahiné ki he tu‘í ‘o tala ange, “‘Oku ou loto ke ‘omi leva ma‘á ku ‘a efo’i‘ulu ‘o Sione Papitaisó ‘i ha laulau.” 
MRK.6.26	Pea loto mamahi ‘aupito ai e tu‘í. Ka na‘e ‘ikai te ne lava ke fakafisi mei ai, koe‘uhi ko ‘ene fuakava na‘e fai ‘o mea‘i ‘e he hou‘eikí ‘i he taumafá. 
MRK.6.27	Peá ne fekau leva ha kā‘ate ke ‘alu mo e tu‘utu‘uni ke ‘omi efo’i‘ulu ‘o Sioné. Pea ‘alue kā‘até ki he pilīsoné ‘o tu‘usi efo’i‘ulu ‘o Sioné, 
MRK.6.28	peá ne ‘omiia‘i ha laulau, ‘o ‘oange ki he ta‘ahiné. Pea toki ‘oange‘e he ta‘ahiné ki he‘ene fa‘eé.
MRK.6.29	Pea fanongo ai ekau ako ‘a Sioné pea nau omi‘o ‘ave hono sinó ‘o tanu.
MRK.6.30	Na‘e foki mai leva ‘a e kau akó kia Sīsū ‘o fakahā ange ‘enau ngaahi me‘a kotoa na‘e faí mo‘enau ngaahi me‘a na‘e malanga‘akí.
MRK.6.31	Pea kuo fe‘alu‘aki aiha kakai tokolahi, ‘o ‘ikai aiha faingamālie ‘o Sīsū mo ‘ene kau akó ke ma‘u me‘atokoni. Pea pehē ange ‘e Sīsū kiate kinautolu, “Tau ō ki ha feitu‘ungaongao, ‘o ki‘i mālōlō ai.” 
MRK.6.32	Pea nau tukufolauki he feitu‘u na‘e ngaongao.
MRK.6.33	Ka na‘e tokolahi e kakai na‘a nau fakatokanga‘i ‘enau mavahe atú, pea nau takai hake kinautolu ‘i ‘uta mei he kolo kotoa pē, ‘o fua a‘u atu ‘ia Sīsū ki he feitu‘u ko iá.
MRK.6.34	Pea hifo atu ‘a Sīsū mei he vaká, kuo nofo mai ha kakai tokolahi. Pea ake ‘a e ‘ofa ‘i hono lotó kiate kinautolu. He na‘a nau hangē ha fanga sipi ‘oku ‘ikai hanau tauhí. Peá ne ako‘i ange kiate kinautolu e ngaahi me‘a lahi.
MRK.6.35	Pea a’u ki heefiafi, pea omi e kau akó ‘o tala ange kia Sīsū, “Kuo taito e la’aa, pea ko e potu lalaeni. 
MRK.6.36	Fekau mu‘a e kakaí ke nau ō ki he ngaahi ngoue‘anga ofi mai, mo e fanga ki‘i koló, ‘o fakatau ha me‘a ke nau kai.”
MRK.6.37	Kae pehē ange ‘e Sīsū kiate kinautolu, “Mou ‘oange ‘e kimoutolu ha me‘a ke nau kai.” Pea nau pehē ange, “Ko ho loto koā ke mau ō ‘o fakatau ha mā pa‘anga siliva ‘e uangeau ke nau kai?”
MRK.6.38	Pea fehu‘i ange‘e Sīsū kiate kinautolu, “Ko ho‘omou fo‘i mā ‘e fiha ‘oku ma‘ú? Mou ō ‘o vakai.” Pea nau ō ia hono vakai. Pea nau tala ange, “Ko e fo‘i mā ‘e nima mo e mata‘i ika ‘e ua.”
MRK.6.39	Na‘e fekau leva ‘e Sīsū e kakaí ke nau tangutu fakapupunga ki lalo. He ko e feitu‘u musie ma‘ui‘ui. 
MRK.6.40	Pea nau tangutu hifo‘o tautau toko teau, mo tautau toko nimangofulu.
MRK.6.41	Pea to‘o‘e Sīsū e fo‘i mā ‘e nimá mo e ongo mata‘i iká, peá ne hanga hake ki he langí ‘o tāpuaki‘i. Peá ne toki pakipaki ‘o ‘oange ki he‘ene kau akó ke nau tufa ki he kakaí. Na‘á ne tufa ai pē foki mo e ongo mata‘i iká, ‘o ‘inasi ai e kakai kotoa pē.
MRK.6.42	Pea na‘e kai kātoa pē e kakaí ‘o mākona. 
MRK.6.43	Pea toki hanga ‘e he‘ene kau akó ‘o tufi e toetoenga maá mo e iká, ‘o fonu ai ha ngaahikato ‘e hongofulu mā ua.
MRK.6.44	Pea ko etokolahi‘o e kakai na‘e kai he ngaahi fo‘i maá, ko e kakai tangata ‘e toko nima afe.
MRK.6.45	Na‘e kouna leva ‘e Sīsū ‘ene kau akó ke nau heka ki vaka ‘o mu‘omu‘a atu kihe kauvai ‘e tahá, ki Petesaitaka ne tukuange‘eia ‘a ekakaí ke nau mātuku. 
MRK.6.46	Pea hili ‘ene tatau ki he kakaí, peá ne toki ‘alu hakeki he mo‘ungá ke fai ‘ene lotu.
MRK.6.47	Pea po‘uli hifó kuo a‘u atu e vaká ki he loto mālie ‘o e anó, kae toe toko taha pē ‘a Sīsū ‘i ‘uta. 
MRK.6.48	Pea na‘e fakatokanga‘i atu ‘e Sīsū ‘oku faingata‘a‘ia ‘a e kau akó ‘i hono ‘alofi ‘o e vaká. He kuo angi mei mu‘a e matangí. Pea ofi ki he hengihengí, pea toki ‘alu atu‘a Sīsū kiate kinautolu ‘okuhā‘ele atu he fukahi anó, ‘o hangē ka fakalaka he vaká. 
MRK.6.49	Pea fakatokanga‘i atu ‘e he kau akó ‘a e hā‘ele hake ‘a Sīsuú, pea nau mahalo fakataha pē mo ‘enau fekālanga‘i, “Ko e fa‘ahikehe!” 
MRK.6.50	Na‘a nau puputu‘u kotoa pē ‘i he‘enau sio ki aí. Kae fakalea mai ‘a Sīsū kiate kinautolu, “Mou fiemālie pē! Ko au Sīsū! ‘Oua ‘e manavahē!” 
MRK.6.51	Pea ko ‘ene heka pē ki vaká, mo e tālolo e matangí. Pea fakatumutumu ai e kau akó. 
MRK.6.52	He na‘e ‘ikai ke mahino kiate kinautolu e ‘uhinga ‘o e ngaahi fo‘i maá, koe‘uhí he kuo mafasia honau lotó.
MRK.6.53	Pea nau folau atu ai pē ki he kauvaí, ‘o tau ki he feitu‘u Kenesaleti, ‘o no‘o ai honau vaká. 
MRK.6.54	Pea ko ‘enau hifo atu pē mei vaká kuo ‘ilo‘e he kakaí ko Sīsū eni. 
MRK.6.55	Pea nau felelei holo he feitu‘u fonua ko iá, ‘ofata mai ‘enau kau mahakí ki ha feitu‘u pē na‘a nau fanongo ‘oku ‘i ai ‘a Sīsū. 
MRK.6.56	‘Ilongaha kolo si‘i, pe kolo lahi, pefeitu’utuku‘uta na‘e ‘alu ki ai ‘a Sīsū, na‘a nau ‘ave ‘enau kau mahakí ki he ngaahi mala‘e fai‘anga fakatau aí, ‘o kole ange ke nau ki‘i ala mu’aki he kapa hono pulupulú. Pea ko kinautolu kotoa pē na‘elave ki aí, na‘e fakamo‘ui ai pe.
MRK.7.1	Na‘e ō mai kia Sīsū mei Selusalema ha kau Fālesi mo ha ni‘ihi he kau faiako Lao ‘a Mōsesé, 
MRK.7.2	‘o nau fakatokanga‘i ‘oku ‘ikai ke fai ‘e he‘ene kau ako ‘e ni‘ihi ‘a e me‘a na‘e anga maheni ki ai e kau Fālesí, ko ‘ete fanofano peá te toki ma‘u me‘atokoni.
MRK.7.3	He ko e kau Fālesí mo e kakai Siu kotoa pē, na‘a nau pipiki he ngaahi akonaki kuo tukufakaholo mai mei he‘enau fanga kuí. Na‘e ‘ikai te nau kai kae‘ouakuo nau fanofano. 
MRK.7.4	Pea na‘e ‘ikai te nau kai ha me‘a kuo‘omi mei māketi kae‘oua kuo nau fufulu ia. Na‘e toe lahi mo ‘enau ngaahiouau tukufakaholo na‘e faí, ‘o hangē ko e founga totonu ‘o e fufulu ipú, mo e kuló, mo e ngaahi me‘a ngaohi kaí.
MRK.7.5	Pea ‘eke ange ai ‘e he kau Fālesí mo e kau faiako Lao ‘a Mōsesé kia Sīsū, “Ko e hā ‘oku ‘ikai ke talangofua ai ho‘o kau akó ki he ngaahi akonaki kuo tukufakaholo mai mei he‘etau fanga kuí? Ko e hā ‘oku ‘ikai ai ke nau fanofano pea toki kaí?”
MRK.7.6	Pea pehē ange leva ‘e Sīsū kiate kinautolu, “Ko e mo‘oni e mo‘oni ‘a e lau ‘a ‘Aiseá kiate kimoutolu! Ko e kakai mālualoi kimoutolu, ‘o hangē pē ko ia na‘á ne tohí,
MRK.7.6	‘‘Oku fakahīkihiki‘i au ‘e he kakaí ni,
MRK.7.6	‘Aki honau ngutú.
MRK.7.6	Ka ko honau lotó,
MRK.7.6	‘Oku ‘ikai tokanga maikiate au.
MRK.7.7	Ko e fakaongosia noa ‘enau lotu mai kiate aú.
MRK.7.7	He ‘oku nau akonaki ‘aki’ae ngaahi fakakaukau fakaetangata,
MRK.7.7	‘o lau ko e ngaahi fekau ia ‘a e ‘Otuá.’ ”
MRK.7.8	Pea toe pehē ange ‘e Sīsū kiate kinautolu, “‘Oku mou li‘aki ‘e kimoutolu ‘a e ngaahi fekau ‘a e ‘Otuá kae lava ke mou pipiki he ngaahi akonaki ‘a e kakaí.
MRK.7.9	Ko e toki me‘a faka’uliaia ho‘omou teke‘i e fekau ‘a e ‘Otuá kae lavake mou tauhi ho‘omou ngaahi tu’utu’unitukufakaholó! 
MRK.7.10	He ko e fekau eni ‘a Mōsesé, ‘Faka‘apa‘apa ki ho‘o tamaí mo ho‘o fa‘eé,’ pea mo eni, ‘Ka lea kovi ha taha ki he‘ene tamaí pe ko ‘ene fa‘eé, kuo pau ke tāmate‘i ia.’ 
MRK.7.11	Ka ko e akonaki ‘amoutolú, ka ai ha me‘a ‘a ha taha na‘e mei ‘aonga ki he‘ene tamaí pe ko ‘ene fa‘eé, ka ne tala ‘e ia, ‘Kuo kōpano eni’ (‘a ia ko e pehē ‘Ko e me‘a‘ofa ia ma‘á e ‘Otuá’), pea ‘e ‘ata‘atā leva ia. ‘Oua te ne toe ‘ave ma‘a ‘ene ongo mātu‘á e me‘a ko iá. 
MRK.7.12	Ko ho‘omou me‘a ‘oku faí ko ho‘omou ta‘ofi ‘a e tokoni ‘a e kakaí ki he‘enau mātu‘á. 
MRK.7.13	‘Oku mou fakatale‘i e Folofolá ‘aki ho‘omou ngaahi tala tukufakaholó. Pea ‘oku toe lahi mo ho‘omou ngaahi me‘a pehē ‘oku faí.”
MRK.7.14	Na‘e toe fekau ‘e Sīsū ‘a e kakaí ke omikiate ia, peá ne pehē angekiate kinautolu, “Mou tokanga mai kotoa pē, pea feinga ke mahino atu ‘eku fakamatalá. 
MRK.7.15	‘Oku ‘ikai ha me‘a ‘e lava ke hū atu ki ha taha ‘o ‘uli ai ‘ene mo‘uí ki he vakai mai‘a e ‘Otuá. Ko e me‘a ‘e toki ‘uliai ho‘omou mo‘uí, ko e ngaahi lea kovi ‘oku hū mai mei homou lotó. 
MRK.7.16	Tokanga mai ‘a kimoutolu ‘oku lava ‘o fanongo!”
MRK.7.17	Na‘e mavahe leva ‘a Sīsū mei he kakaí, ‘o hū ki fale. Pea kole ange leva ‘ene kau akó ke ne fakamahino ange mu‘a ‘ene lau ko iá. 
MRK.7.18	Pea pehē ange‘e Sīsū kiate kinautolu, “Me‘a ní ‘oku mou kau mo kimoutolu he ‘atamai tuai? Kuo te‘eki koā ke mahino kiate kimoutolu ‘eku fakahinohinó? ‘Oku ‘ikai ha me‘a ‘e lava ke hū atu ki ha taha pea ‘uli mo‘oni ai ‘ene mo‘uí. 
MRK.7.19	He ‘oku ‘ikai ‘alu hifo ia ki hono lotó, ka ko hono keté, pea toki ‘alu atu ai pēmei hono sinó.” (Ko e lea‘aki ‘e Sīsū ko efakamahino ‘oku fe‘unga ‘a e me’akai kotoa peke kai.)
MRK.7.20	Pea toki hoko atu leva ‘e Sīsū ‘ene fakamatalá, “Ko e me‘a ‘e toki ‘uli ai e mo‘ui ‘a ha tahá, ‘a e me‘a ko ē ‘oku ‘alu hake mei hono lotó. 
MRK.7.21	He ‘oku ‘alu hake mei he loto ‘o e tangatá ‘a e ngaahi fakakaukau kovi, pea toki tupu leva mei ai engaahi tō‘onga ‘oku ‘ikai taau, ‘a e kaiha‘á, moe tāmaté, 
MRK.7.22	‘a e fe‘auakí, mo e mānumanú‘ ‘a efai koví, mo e kākaá, mo e anga-fakalieliá, ‘a e loto koví, mo e lau‘i koví, mo e hīkisiá, mo e fakavalevalé. 
MRK.7.23	Ko eni ia e ngaahi tō‘onga kovi ‘oku ‘alu hake mei he loto ‘o ha taha ‘o ‘uli mo‘oni ai ‘ene mo‘uí.”
MRK.7.24	Na‘e mavahe atu‘a Sīsū mei ai, ‘o ne fononga ki he feitu‘u Taiá. Peá ne afeki ha ‘api ‘o nofo ai. Na‘e ‘ikai te ne loto ke ‘iloki ai e kakaí. Ka na‘e ‘ikailava ke puli.
MRK.7.25	Pea na‘e ‘ilo ki ai ha fa‘ē, ‘a iana‘e ma‘u‘e ha laumālie kovi‘enetama fefinePea ha‘u e fa‘ē ko iá ‘o tū‘ulutui atu ki he va‘e ‘o Sīsuú. 
MRK.7.26	Ko e fefiné, ko e Kalisi na‘e tupu he fonua ko Sailo-Finisia. Na‘á ne kole fakamātoatokia Sīsū ke ne hanga mu‘a ‘o kapusi e tēvoló mei si‘ene tamá. 
MRK.7.27	Kae tala ange ‘e Sīsu, “Tuku ke tomu‘a fafanga e fānaú. ‘Oku ‘ikai totonu ke ‘avee me‘akai ‘a e fānaú ‘o laku ki he fanga kulií.”
MRK.7.28	Pea pehē ange leva ‘e he fefiné kia Sīsū, “Mo‘oni, ‘Eiki, ho‘o laú. Ka na‘a mo e fanga kulií, ‘oku nau kai momo he lalo tēpile ‘a e fānaú”
MRK.7.29	Pea pehē ange‘e Sīsū ki ai, “Ko e me‘a ‘i ho‘o tali kuo faí, ‘alu ākoeki ‘apí, he kuo mavahe ‘a e laumālie ‘ulí mei ho‘o tamá.” 
MRK.7.30	Pea foki atue fefiné ki hono ‘apí, tā ‘oku tokoto lelei mai ‘ene tamá ‘i hono mohengá, pea kuo mavahe e laumālie kovi meiate ia.
MRK.7.31	Na‘e mavahe‘a Sīsū mei he feitu‘u Taiá ‘o tuku mai ‘a Saitoni, peá ne toki pehē atu ai ki he Ano Kālelí, ko ‘ene fou atu he feitu‘u Tikapolusí. 
MRK.7.32	Pea na‘e ‘omi kia Sīsū ‘e ha ni‘ihi ai ha tangata na‘e tuli mo le‘ovale, ‘o nau kole ange ke ne hilifaki hono nimá ki ai.
MRK.7.33	Pea taki atu‘e Sīsū e tangatá ke ki‘i mavahe mei he kakaí, peá ne toki ‘ai atu hono ongo tuhú ki he ongo ava‘i telinga ‘o e tangatá. Peá ne toe ‘a‘anu ‘o ‘ai e me‘i ‘a‘anu ki hono ‘eleló. 
MRK.7.34	Peatokihanga hake‘a Sīsū ki he langí, peá ne toki pehē leva ‘e ia mo ‘ene māpuhoi, “‘Efata,” ‘a ia ko hono ‘uhingá ko e “Ava mai!”
MRK.7.35	Pea sai ai pēe tuli ‘a e tangatá, peane toe lava ‘o lea lelei. 
MRK.7.36	Pea fekau ‘e Sīsū e kakaí ke ‘oua te nau talanoa ki ha taha‘ae me‘a kuo hokó. Ka ko e lahi ange ‘ene ta‘ofi kinautolú, ko e lahi ange ai pē ia ‘enau talanoa‘í. 
MRK.7.37	Na‘e fakatumutumu e kakaí ‘ia Sīsū, ‘o nau pehē, “Ko e tangata eni ‘oku mālie‘ene me‘a kotoa ‘oku faí. Kuó a‘u ai pē ki he’ene‘ai ekau tulí ke fanongo, mo e kau noá ke lea!”
MRK.8.1	Pea fuoloa si‘i mei ai kuo toe ‘aukau mai ha fu‘u kakai tokolahi kia Sīsū. Ka na‘e ‘ikai ha me‘a ke nau kai. Pea fekau leva ‘e Sīsū ‘ene kau akó ke nau omi, peá ne pehē ange kiate kinautolu, 
MRK.8.2	“‘Oku ou ‘ofa ki he kakai ko ení. He kuo lava eni e ‘aho ‘e tolumo ‘enau nofo mo au, ka ‘oku ‘ikai ha me‘a ke nau kai. 
MRK.8.3	Kapau te u fekau ke nau foki fiekaia ki honau ngaahi ‘apí, pea te nau si‘i tāvaivaia he halá. He ko e ni‘ihi ai, ko e ō mai mei he ngaahi feitu‘u mama‘o ‘aupito.” 
MRK.8.4	Pea pehē ange leva ‘e he kau akó, “‘E ma‘u mei fē he fu‘u toafá ni ha me‘akai ‘e fe‘unga mo ha kakai tokolahi pehē?”
MRK.8.5	Pea pehē atu ‘e Sīsu, “Ko ho‘omou fo‘i mā ‘e fiha ‘oku ma‘ú.” Pea nau tala ange, “‘E fitu pē!”
MRK.8.6	Pea fekau leva ‘e Sīsū e kakaí ke nofo ki lalo. Peá ne toki to‘o mai e fo‘i mā ‘e fitú ‘o fai ‘enefakafeta‘i. Peá ne pakipaki‘o ‘oange ki he kau akó ke nau tufa ki he kakaí. Pea nau tufa. 
MRK.8.7	Na‘e toe ‘i ai foki mo ‘enau fanga ki‘i mata‘i ika. Pea toe tāpuaki‘i mo ia ‘e Sīsū. Peá ne toki fekau e kau akó ke nau tufa mo ia ki he kakaí.
MRK.8.8	Na‘e kai kātoa e kakaí ‘o mākona. Ko honau kātoá ko e toko fā afe.
MRK.8.9	Pea toki tufi‘e he kau akó ‘a e toetoenga me‘akaí ‘o fonu ai e kato ‘e fitu.
MRK.8.10	Pea toki tukuange leva ‘e Sīsū e kakaí ke nau mātuku, kae heka vaka ia mo ‘ene kau akó, ‘o nau tuku folau ki he feitu‘u Talamanutá.
MRK.8.11	Na‘e omi ha kau Fālesi ‘o fakalanga fakakikihi ange kia Sīsū, ko ‘enau feinga ke tauhele‘i ia ‘aki ha‘ane fai ha mana ke hoko ko e fakamo‘oni ki ai mei langi. 
MRK.8.12	Pea ‘ai leva e fu‘u māpuhoi ‘a Sīsū, peá ne toki pehē leva ‘e ia, “Ko e hā fau e holi ‘a e kakaí ni ke fai mai ha faka‘ilonga mei langi! Ko e mo‘oni eni ‘oku ou tala atú, ‘e ‘ikai teitei fai ha faka‘ilonga mei langi ma‘á e to‘utangata ko ení!”
MRK.8.13	Pea mavahe leva ‘a Sīsū meiate kinautolu, ‘o ne heka vaka ‘o folau ki he kauvai ‘e tahá.
MRK.8.14	Pea na‘e ngalo ‘i he kau akó ke nau ō mai mo ha mā ‘e fe‘unga mo kinautolu. He na‘e taha pē ‘a e fo‘i mā he vaká. 
MRK.8.15	Pea fakatokanga ange ai ‘a Sīsū kiate kinautolu, “Mou tokanga! Malu‘i kimoutolu ke mou ‘ata‘atā mei he lēvani ‘a e kau Fālesí mo Hēlotá!”
MRK.8.16	Pea ki‘i muhu ai e kau akó, “Na‘a ko ‘ene lau peheé koe‘uhí ko e ‘ikai ke tau ō mai mo ha mā.”
MRK.8.17	Pea ‘ilo ‘e Sīsū ‘enau muhú, peá ne fehu‘i ange kiate kinautolu, “Ko e hā ‘oku mou felāuaki ai‘ihe ‘ikai ha‘amou fo‘i mā? ‘Oku te‘eki ai koā ke mahino kiate kimoutolu e maá? ‘Oku kei fefeka koā homou lotó? 
MRK.8.18	‘Oku ‘i ai homou mata ka ‘oku mou kui! ‘Oku ‘i ai homou telinga ka ‘oku mou tuli! Kuo ngalo leva ‘iate kimoutolu 
MRK.8.19	‘eku pakipaki e fo‘i mā ‘e nimá ma‘á e toko nima afé? Ko e kato ‘e fiha na‘e fonu ‘i he mā na‘e toé?” Pea nau pehē ange, “‘E hongofulu mā ua.” 
MRK.8.20	Peá ne toe pehē atu, “Na‘á ku pakipaki e fo‘i mā ‘e fitú ma‘á e toko fā afé, ko e kato ‘e fiha leva na‘e fonu ‘i he toetoenga mā na‘a mou tufí?” 
MRK.8.21	Pea nau tali, “‘E fitu.” Pea pehē ange leva ‘e Sīsū kiate kinautolu, “Pea ‘oku te‘eki ai koā ke mahino atu e me‘a ‘oku ou laú?”
MRK.8.22	Na‘a nau ō leva ‘o a‘u ki Petesaita. Pea taki mai ai ‘e ha ni‘ihi kia Sīsū ha tangata na‘e kui, ‘o nau kole ange ke ne alaki ai. 
MRK.8.23	Pea puke ‘e Sīsū e nima ‘o e tangatá ‘o taki ki tu‘a kolo. Peá ne ‘a‘anu ki he ongo fo‘i fofonga ‘o e tangatá, pea toki hilifaki hono nimá kiate ia. Peá ne pehē ange leva ki ai, “‘Okú ke lava ‘o sio ki ha me‘a?” 
MRK.8.24	Pea hanga hake leva e tangatá, peá ne toki pehē ange kia Sīsū, “‘Io, ‘oku ou lava ‘o sio ki he kakai. Ka ‘oku nau hangē mai ha ngaahi fu‘u ‘akau ‘oku laka takai holó.” 
MRK.8.25	Pea toe ala atu ‘a Sīsū ki he fofonga ‘o e tangatá. Pea ‘ai leva e sio fakamama‘u ‘a e tangatá, he kuo sai hono matá, ‘o ne lava ‘o sio lelei ki he me‘a kotoa pē. 
MRK.8.26	Pea toki pehē ange‘e Sīsū ki ai, “‘Alu āki ‘apí. ‘Oua te ke toe fokiki kolo.”
MRK.8.27	Na‘e mavahe‘a Sīsū mo ‘ene kau akó mei he feitu‘u ko iá ‘o nau ō ki he fanga ki‘i kolo he feitu‘u Sesalia Filipaí. Pea lolotonga ‘enau kei fononga atú, kuo fehu‘i ange ‘e Sīsū ki he‘ene kau akó, “Ko hai au ‘i he lau ‘a e kakaí?”
MRK.8.28	Pea nau pehē ange, “Ko e lau ‘a e ni‘ihi, ko Sione Papitaiso koe. Pea lau e ni‘ihi ko ‘Ilaisiā. Pea toe lau e ni‘ihi ia ko ha taha koe he kau palōfitá.”
MRK.8.29	Pea toki fehu‘i ange‘e Sīsū kiate kinautolu, “Ka ko hai au ‘i ho‘omou lau ‘amoutolú?” Pea pehē ange ‘e Pita, “Ko e Mīsaiá koe.”
MRK.8.30	Pea tu‘utu‘uni ange‘e Sīsū kiate kinautolu, “‘Oua te mou fakahā eni ki ha taha.”
MRK.8.31	Na’ekamatafakahinohino‘e Sīsū‘ene kau akó, “Kuo pau ke mo‘ua ‘a e Foha ‘o e Tangatá ‘i ha mamahi lahi. Pea ‘e fakatale‘i ia ‘e he kau takí, mo e kau taula‘eiki pulé, mo e kau faiako Lao ‘a Mōsesé. ‘Etāmate‘i ia. Pea ‘i he ‘ahohono tolu mei aí ‘e toetu‘u ki he mo‘uí.” 
MRK.8.32	Ko ‘ene fakamatala ko ení, na‘e mātu‘aki mahino ‘aupito. Pea hanga ai ‘e Pita ‘o taki ‘a Sīsū ki he tafa‘akí, ‘o valoki‘i ia. 
MRK.8.33	Kae tafokihake ‘a Sīsū ‘o ki‘i hanga ki he‘ene kau akó, peá ne toki tafulu‘i ‘a Pita, “‘Alu ki kō, Sētane! He ‘oku ‘ikai ko e fakakaukau faka-‘Otua ‘okú ke faí, ka ko e fakakaukau ‘a e tangata!”
MRK.8.34	Na‘e fekau‘e Sīsū e kakaí mo e kau akó ke nau omi. Peá ne pehē ange kiate kinautolu, “Kapau ‘oku fie hoko ha taha ko hoku kaungā-fononga, kuo pau ke ne fakangalo‘i ‘e ia ia. Kuo pau ke ne fua hono kolosí ‘o fononga he fononga‘anga ‘oku ou fononga aí. 
MRK.8.35	He ka ‘oku ‘i ai ha taha te ne loto ke fakahaofi ‘ene mo‘uí, kuo pau ke mole ia. Pea ka‘iai ha taha te ne loto ke mole ‘ene mo‘uí koe‘uhí ko au mo e Ongoongo Leleí, ‘e haoia. 
MRK.8.36	He ko e hā ha me‘a ‘a ha taha ‘e kei toe ‘o kapau te ne ma‘u ‘a māmani kātoa kae mole ai ‘ene mo‘uí? 
MRK.8.37	Ko e hā ha me‘a ‘a ha taha ‘e lava ‘o ‘oatu ke toe ma‘u ‘aki mai hono laumālié? 
MRK.8.38	Kapau ‘e ‘i ai ha taha te ne maa‘i au mo ‘eku akonakí ‘i he kuonga faka‘otuamate mo fai angahala ko ení, pea ‘e maa‘i e toko taha ko iá ‘e he Foha ‘o e Tangatá ‘i he‘ene hā‘ele mai mo e lāngilangi ‘o ‘ene Tamaí mo e kau ‘āngelo mā‘oni‘oní.
MRK.9.1	Na‘e toe pehē ange ‘e Sīsū kiate kinautolu, “Ko e mo‘oni eni ‘oku ou tala atú, ‘oku ‘i ai e ni‘ihi ‘oku tutu‘u heni ‘e ‘ikai te nau mate kae‘oua kuo hoko mai e pule‘anga ‘o e ‘Otua mo hono māfimafí.”
MRK.9.2	Pea hili e ‘aho ‘e ono mei ai, pea vahe‘i ‘e Sīsū ‘a Pita, mo Sēmisi, mo Sione, ‘o ne taki hake kinautolu ki ha funga mo‘unga mā‘olunga ke nau nofofakaekinautolu. Peasio atu ‘a e toko tolú kuo liliu faka‘āufuli e fōtunga ‘o Sīsuú. 
MRK.9.3	Ko hono kofú kuo hina ekiaki. ‘E ‘ikai lava ‘e ha taha ‘i māmani ‘o fō ha vala ke hinehina pehē fau. 
MRK.9.4	Pea faifai atú kuo ‘asi ai ‘a‘Ilaisiā mo Mōsese ‘okú nau talanoa mo Sīsū.
MRK.9.5	Pea pehē ange ‘e Pita kia Sīsū, “Ko e toki me‘a lelei mo‘oni, Tangata‘eiki, ‘etau ‘i hení. Temau fokotu‘u ha palepale ‘e tolu, ko e taha mo‘ó u, pea taha mo‘o Mōsese, pea taha mo‘o ‘Ilaisiā.” 
MRK.9.6	Ka ko e lea puna ‘a Pita. He kuo nau mate he manavaheé.
MRK.9.7	Pea ‘iloange kuo malu‘aki mai kiate kinautolu ha konga ‘ao. Pea ongo mai ha le‘o mei he loto ‘aó, “Ko hokufoha ‘ofeiná ena. Fanongo kiate ia.” 
MRK.9.8	Pea tafoki fakavave hake ai e kau akó ‘o vakavakai holo, tā ko Sīsū toko taha pē ‘oku tu‘ú.
MRK.9.9	Pea lolotonga ‘enauhifo he mo‘ungá kuo fakatokanga ange ‘a Sīsū kiate kinautolu, “‘Oua te mou talanoa ki ha taha e me‘a kuo mou mamata ki aí, kae‘ouakuo toetu‘u e Foha ‘o e Tangatá ki he mo‘uí.” 
MRK.9.10	Na‘a nau talangofua ki he‘ene tu‘utu‘uni ko iá, ka na‘a nau fifili, “Ko e hā koā hono ‘uhinga ‘o e toetu‘u ko eni mei he maté ki he mo‘uí?”
MRK.9.11	Pea nau fehu‘i ange leva kia Sīsū, “Ko e hā ‘oku pehē ai ‘e he kau faiako Lao ‘a Mōsesé kuo pau ke tomu‘a ha‘u ‘a ‘Ilaisiā?”
MRK.9.12	Pea ko e tali eni ‘a Sīsuú, “Mo‘oni pē ‘e tomu‘a ha‘u ‘a ‘Ilaisiā ‘o teuteu e me‘a kotoa pē. Ka ko e hā ‘oku toe ‘asi ai he Tohitapú ‘a e lau ko eni, ‘‘E mo‘ua‘ae Foha ‘o e Tangatá ‘i ha mamahi lahi, pea ‘e fakatale‘i’? 
MRK.9.13	Ko e mo‘oni eni ‘oku ou tala atú, kuo ‘osi ha‘u ‘a ‘Ilaisiā ia, pea na’efa‘itelihape‘a ekakaí‘I he me’a na’a nau fie fai kiate ia, ‘o hangēko e laukiate ia‘a e Folofolá.”
MRK.9.14	Na‘a nau a‘u maiki he feitu‘u na‘e ‘i ai e toenga ‘o e kauakó, pea nau sio atú kuo tu’u takai‘iate kinautolu ha kakaitokolahi, pea ‘oku felauaki moha kau faiako Lao ‘a Mōsese.
MRK.9.15	Pea sio atu e kakaí kia Sīsuú pea nau ‘ohovale ‘aupito, ‘o nau felelei atu ‘ofakafe’iloakikiateia. 
MRK.9.16	Pea fehu‘i ange‘e Sīsū ki he kau akó, “Ko e hā ‘oku mou felauaki aí?”
MRK.9.17	Pea lea mai ‘a e toko taha mei he kakaí, “Tangata‘eiki Faiako! Na‘á ku ‘omi hoku fohá kiate koe. He kuo ma‘u ia ‘e ha fa‘ahikehe, pea ‘oku noa ai. 
MRK.9.18	Pea ka ‘ohofi ia ‘e he fa‘ahikehé, pea ‘okú ne ha‘aki ia, pea koa hono ngutú, mo fengai‘itaki hono nifó, mo hamuhono sinó. Na‘á ku kole ange ki ho‘o kau akó ke nau kapusi e fa‘ahikehé, ka na‘e ‘ikai te nau lava.”
MRK.9.19	Pea pehē ange‘e Sīsū kiate kinautolu, “He toki kakai ta‘etui mo‘oni! Ko ‘eku nofo mo kimoutolú ke a‘u ki ‘afē! Ko ‘eku kātaki‘i kimoutolú ke a‘u ki ‘afē! ‘Omi e tamasi‘í kiate au!”
MRK.9.20	Pea nau ‘omi. Peasio atu pē ‘a e fa‘ahikehé kia Sīsuú, peá ne ngaohi leva e tamasi‘í ke hamu, ‘o ne tō ai ki lalo ‘o si‘i teketekefili mo e koa hono ngutú.
MRK.9.21	Pea fehu‘i ange‘e Sīsū ki he tamai ‘a e tamasi‘í, “Ko e hā e fuoloa ‘ene peheé?” Peá ne tala ange, “Talu pē ‘ene kei tamasi‘i. 
MRK.9.22	Pea kuo tu‘o lahi e feinga ‘a e fa‘ahikehé ke tāmate‘i ia ‘aki ‘ene lī ki he afí mo e vaí. ‘Alo‘ofa mu‘a ‘o tokoni mai, ‘o kapau te ke lava.” 
MRK.9.23	Pea pehē ange‘e Sīsū, “Ko e hā ‘okú ke pehē mai ai, ‘‘O kapau te ke lava’! ‘Oku malava e me‘a kotoa pē ki ha taha ‘oku tui!”
MRK.9.24	Pea kalangae tamai ‘a e tamasi‘í mo ‘ene tangi, “‘Oku outui au ia! Ka ke tokoni‘i mu‘ake lahi ange ‘eku tuí!” 
MRK.9.25	Pea sio atu ‘a Sīsū kuo feta‘ota‘omi mai e kakaí, peá ne fekaulevaki he fa‘ahikehe na‘enoa mo tuli ai e tamasi‘í, “Hu ki tu‘a, pea tapu ke ke toe hū kiate ia!”
MRK.9.26	Pea‘aie fu’ukaila ‘a e fa‘ahikehé, peá ne toki ngaohi e tamasi‘í ‘o mātu‘aki hamu ai. Peamavahe leva e fa‘ahikehé mei ai, ‘ohangē ai e tamasi‘í koha taha kuo maté. Pea pehē‘e he kakai kotoa na‘e tutu‘u aí, “Kuo mate e tamasi‘í!” 
MRK.9.27	Kae hanga ‘e Sīsū ‘o puke hono nimá ‘o ne fokotu‘u ki ‘olunga.
MRK.9.28	Pea foki ‘a Sīsū ki hono ‘apí, pea fehu‘i ange ki ai ‘e he‘ene kau akó, “Ko e hā na‘e ‘ikai ai ke mau lava ‘o kapusi e fa‘ahikehé?” 
MRK.9.29	Pea ko e tali eni ‘a Sīsuú, “Ko e lotú pē taha ‘oku lava ai ke kapusi ‘a e fa‘ahinga fa‘ahikehe ko iá.”
MRK.9.30	Na‘a nau mavahe leva mei he feitu‘u ko iá ‘o fou atu ‘i Kāleli. Pea na‘e ‘ikai loto ‘a Sīsū ke ‘ilo ‘e ha taha ‘a e feitu‘u ‘okú ne ‘i aí. 
MRK.9.31	He kuó ne fakamahino ange ki he‘ene kau akó, “‘E tukuange e Foha ‘o e Tangatá ki he kakaí, pea te nau tāmate‘i ia. Pea ‘i he ‘aho leva hono tolu mei aí ‘e fokotu‘u ia ki he mo‘uí.” 
MRK.9.32	Ka na‘e ‘ikai ke mahino kinautolu ‘ene laú, pea nau manavahēfoki hono toe ‘eke ange.
MRK.9.33	Na‘e ‘alu‘a Sīsū mo ‘ene kau akó ki Kāpaneume ki hono ‘apí. Pea fehu‘i ange leva ‘e Sīsū ki he‘ene kau akó, “Ko e hā e me‘a na‘a mou fekīhiaki tu‘u mai ai he halá?” 
MRK.9.34	Ka na‘a nau fakalongolongo pē. He ko ‘enau fekīhiakí pe ko hai ‘oku lahi tahá.
MRK.9.35	Pea nofo hifo‘a Sīsū, peá ne ui ki he toko hongofulu māuá ke nauomi kiate ia. Peá ne toki pehē ange kiate kinautolu, “Ka loto ha taha ke ma‘u ha tu‘unga mā‘olunga, pea ‘ai ke ne hoko ko ha taha fai fatongia ma‘á e kakai kotoa pē.”
MRK.9.36	Na‘e fokotu‘u ‘e Sīsū ha ki‘i tamasi‘i ‘ihonau lotolotongá, peá ne toki fuae ki‘i tamasi‘í, mo ‘ene pehē ange ki he kakaí, 
MRK.9.37	“Ka ai ha taha te ne tali si‘a toko taha he fānau īkí ni koe‘uhí ko au, pea ko ‘ene tali ia aú. Pea ko ia te ne tali aú, ‘oku ‘ikai ngata pē he‘ene tali aú, ka ‘okú ne tali ai pē mo ia na‘á ne fekau‘i mai aú.”
MRK.9.38	Pea pehē ange ‘e Sione kia Sīsū, “Tangata‘eiki Faiako, na‘a mau sio ki ha toko taha ‘okú ne kapusi tēvolo ‘aki ho hingoá, pea na‘a mau ta‘ofi.”
MRK.9.39	Ka ko e tali ‘a Sīsū kiate kinautolú, “‘Oua te mou ta‘ofi. He ‘oku ‘ikai ha taha tene fai mana‘aki hoku hingoá peatoe tafoki hake ‘o lau kovikiateau. 
MRK.9.40	Ko ia ‘oku ‘ikai te ne fakafepaki kiate kitautolú, ‘oku kau ia mo kitautolu. 
MRK.9.41	Pea ‘ilonga ha taha te ne ‘oatu ha ipu vai pē ā koe‘uhi ko ho‘omou kau mo aú, kuo pau ke fakapale‘i ia.”
MRK.9.42	Ka‘iai ha taha te ne ‘ai ke fai angahala haki‘i tamasi‘i peheni, na‘engutuhua ange ki ai hano ha’i ha fu’u maka‘ihono kiá ‘o lī ki moana. 
MRK.9.43	Ko ia ai, ka ‘iloange kuó ke fai angahala ko e ngāue ‘a ho nimá, peá ke tu‘usi leva ho nimá! He ‘e sai ange ho‘o ‘alu nima mutu ki he mo‘uí ‘i ha‘o ‘alu nima ua ki heli, ki he afi ‘oku ‘ikai ma tāmate‘í. 
MRK.9.44	He ‘oku ‘ikai mate ‘a e ‘uangá he feitu‘u ko iá, pea ‘oku ‘ikai mate hono afí. 
MRK.9.45+MRK.9.46	Pea ka ‘iloange kuó ke fai angahala ko e ngāue ‘a ho va‘é, peá ke tu‘usi leva ho va‘é. He ‘e sai ange ho‘o hū ve‘e mutu ki he Pule‘anga ‘o e ‘Otuá ‘i ha‘o ‘alu ve‘e ua ki heli. 
MRK.9.47	Pea ka ‘iloange kuó ke fai angahala ko e ngāue ‘a ho matá, peá ke kape‘i leva ho matá. He ‘e sai ange ho‘o hū mata taha ki he Pule‘anga ‘o e ‘Otuá ‘i ha‘o ‘alu mata ua ki heli. 
MRK.9.48	He ‘oku ‘ikai mate ‘a e ‘uangá he feitu‘u ko iá, pea ‘oku ‘ikai mate hono afí.
MRK.9.49	Ko e toko taha kotoa pē ‘e fakamāsima ‘aki ‘a e afí.
MRK.9.50	Ko e me‘a ‘aonga e māsimá. Ka ‘oka molehono konokoná, pea ‘e toefakakonokona ‘aki e hā? Mou ‘ai ke ‘i ai ha māsima ‘i ho‘omou nofó. Pea mou nofo melino.
MRK.10.1	Na‘e mavahe leva ‘a Sīsū mei he feitu‘u ko iá, ‘o ne ‘alu ki Siutea. Peá ne toki hoko atu ai ki he kauvai fakahahake ‘o eVaitafe ko Sioataní. Pea holomai ai pē kiate ia ha kakai tokolahi, ‘o ne toe fai ai pē ‘ene faiako kiate kinautolu.
MRK.10.2	Pea na‘e ‘i ai ha kau Fālesi ai na‘a nau holi ke tauhele‘i ‘a Sīsū. Na‘a nau ō mai ‘o ‘eke ange, “‘Oku ngofua nai ‘i he‘etau Laó ke vete ‘e ha tangata‘ahono malí?” 
MRK.10.3	Pea tali‘e Sīsū e‘enau fehu’i ‘aki ‘a efo‘i fehu‘i ko eni, “He ko e hā koā e tu‘utu‘uni‘a Mōsesé?”
MRK.10.4	Pea nau pehē ange, “Na‘e fakangofua ‘e Mōsese ke fai ‘e ha tangata ha tohi vete, pea fekau hono uaifí ke ‘alu.”
MRK.10.5	Pea pehē atu‘e Sīsū kiate kinautolu, “Ko e tohi‘e Mōsese ‘a e tu‘utu‘uni ko iá koe‘uhí ko e ongongata‘a homou lotó. 
MRK.10.6	Ka na‘e hanga ‘e he ‘Otuá ‘i he kamata‘anga ‘o e fakatupú ‘o ngaohi e tangatá mo e fefiné. 
MRK.10.7	Ko hono ‘uhinga ia kuo pau ai ke tukuange ‘e ha tangata ‘ene tamaí mo ‘ene fa‘eé kae nofo taha ki hono uaifí. 
MRK.10.8	‘Oku hoko e husipaniti mo hono uaifí ‘o taha. ‘Oku ‘ikai ke na kei ua, ka ko e kakano pē taha. 
MRK.10.9	Pea ko e me‘a kuo fakataha’i‘e he ‘Otuá, ke ‘oua na‘a fakamāvae ‘e ha taha.”
MRK.10.10	Na‘a nau foki atu ki fale. Pea kole ange‘e he kau akó kia Sīsū ke ne fakamahino ange mu‘a ‘ene lau ko iá. 
MRK.10.11	Pea tala ange‘e Sīsū kiate kinautolu, “Ka vete ‘e ha tangata hono uaifí kae toe mali ia mo ha fefine kehe, ko e tonó ia. 
MRK.10.12	Pea kapau ‘e vete ‘e ha fefine hono husepānití, kae toe malimo ha tangata kehe, ko e tonoai pēmoia.”
MRK.10.13	Na‘e ‘i ai ha ni‘ihi na‘a nau ‘omi ‘enau fānaú kia Sīsū ke ne hilifaki hono nimá kiate kinautolu ‘o tāpuaki‘i. Kae hanga ‘e he kau ako ‘a Sīsuú ‘o tafulu‘i. 
MRK.10.14	Pea tuputāmaki ai ‘a Sīsū, ‘o ne pehē atu, “Faka’atae fānaú ke omai kiate au! ‘Oua ‘e ta‘ofi kinautolu. Hekoe Pule‘anga ‘o e ‘Otuá‘okuma‘á e fa‘ahinga peheé. 
MRK.10.15	Ko e mo‘oni eni ‘oku ou tala atú, ka ‘ikai tali‘e ha tahae Pule‘anga ‘o e ‘Otuá ‘o hangē koe fanau‘ní, ‘e ‘ikai‘aupitohū ia ki ai.” 
MRK.10.16	Pea toki fua hake‘e Sīsū e fānaú, peá ne hilifaki hono nimá kiate kinautolu ‘onetāpuaki‘i.
MRK.10.17	Na‘e kamata fononga atu ‘a Sīsū he halá mo e lele mai ha tangata ‘o tō tū‘ulu tui atu kiate ia. Pea pehē ange ‘e he tangatá, “Tangata‘eiki lelei. Ko e hā te u fai ka u ma‘u e mo‘ui ta‘engatá?”
MRK.10.18	Pea pehē ange ‘e Sīsū, “Ko e hā ‘okú ke ui ai au ko e tangata‘eiki lelei? Ko e ‘Otuá pē taha ‘oku leleí.” 
MRK.10.19	‘Okú ke ‘ilo pē e ngaahi fekaú. ‘‘Oua ‘e fakapō. ‘Oua ‘e tono. ‘Oua ‘e kaiha‘a. ‘Oua ‘e fakamo‘oni loi. ‘Oua ‘e kākā. Faka‘apa‘apa ki ho‘o tamaí mo ho‘o fa‘eé.’ ”
MRK.10.20	Pea pehē ange leva ‘e he tangatá, “Talu pē ‘eku kei si‘i, Tangata‘eiki Faiako, mo ‘eku fai kātoa e ngaahi fekau ko iá.”
MRK.10.21	Pea sio fakamama‘u ki ai ‘a Sīsū mo e ‘ofa lahi ki ai hono lotó, peá ne pehē ange, “Ko e me‘a pē ‘e taha ‘oku kei toé. ‘Alu ‘o fakatau atu ho‘o koloa kotoa pē. Peá ke foaki atu‘a e pa’anga ma‘á e kakai masivá, ka ke ma‘u koloahe langí. Peá ke toki ha‘u a‘o kau he muimui ‘iate aú.”
MRK.10.22	Na‘e tāfu‘ua e loto ‘o e tangatá ‘i he lea‘a Sīsuú. Peá ne ‘alukuomamahi lahihono loto. He ko e tangatama’u me’aia. 
MRK.10.23	Pea hanga‘a Sīsū ki he‘ene kau akó, ‘o ne pehē ange kiate kinautolu, “‘Oku faingata‘a ‘aupito ke hū ha taha ma‘u me‘a ki he Pule‘anga ‘o e ‘Otuá!” 
MRK.10.24	Pea ofoai e kau akó, pea toe pehēange‘e Sīsū kiate kinautolu, “‘Oku faingata‘a ‘aupito e hū ki he Pule‘anga ‘o e ‘Otuá. 
MRK.10.25	Ko hono mo‘oní, ‘oku faingofua ange ha hū atu ha kāmeli ‘i ha ava‘i hui tuitui ‘i he hū ha taha ma‘u me‘a ki he Pule‘anga ‘o e ‘Otuá.”
MRK.10.26	Pea tāfu‘ua ai ‘a e loto ‘o e kau akó ‘o naupehē, “Pea ko hai leva‘e lava ke fakahaofi?”
MRK.10.27	Pea sio fakahangatonu‘a Sīsū kiate kinautolu, peá ne toki pehē, “‘E ‘ikai malava‘e ha tangata. Ka ‘e malava ‘e he ‘Otuá. He ‘oku malava ‘e he ‘Otuá ‘a e me‘a kotoa pē.”
MRK.10.28	Peapehē ange‘e Pita, “Tangata‘eiki, kuo mau ‘osi li‘aki ‘emau me‘a kotoa ka mau muimui ‘iate koe.”
MRK.10.29	Pea pehē‘e Sīsuú, “Ko e mo‘oni eni ‘oku ou tala atú, ka li‘aki ‘e ha taha hono ‘apí, pe ko hono fanga tokouá, pe tuofāfine, pe ko ‘ene fa‘eé, pe ko ‘ene tamaí, pe ko ‘ene fānaú, pe ko hono kelekelé, koe‘uhí ko au mo e Ongoongo Leleí, 
MRK.10.30	pea ‘e fakapale‘iia ‘o liunga teau he kuonga ko ‘ení, ‘aki ha ‘ngaahi ‘api, mo ha fanga tokoua, mo etuofāfine, mo e ngaahi fa‘ē, mo e fānau, mo e kelekele, mo ha ngaahi fakatanga foki. Ka ‘oka a‘u ki he maama kaha‘ú, pea te ne ma‘u ai mo e mo‘ui ta‘engatá. 
MRK.10.31	Ka ko e tokolahi ‘oku lolotonga mu‘omu‘á, te nau muimui. Pea ko e tokolahi ‘oku lolotonga muimuí, te nau mu‘omu‘a.”
MRK.10.32	Na‘e fononga atu leva ‘a Sīsū mo ‘ene kau akó ‘i he hala ki Selusalemá. Pea na‘e mu‘omu‘a mama‘o atu ‘a Sīsū ‘i he kau akó, ‘o tāfu‘ua ai honau lotó, pea toe manavahē mo e kakai na‘e muimui fonongá. Pea toe hanga ai ‘e Sīsū ‘o‘avee kautokohongofulu ma uaki he tafa‘akí, peá ne tala ange kiate kinautolu ‘a e ngaahi me‘a ‘oku ‘amanaki ke hoko kiate iá. 
MRK.10.33	Na‘á ne pehē ange kiate kinautolu, “Ko ‘etau fononga hake eni ki Selusalema, pea ‘e tuku atu ai e Foha ‘o e Tangatá ki he hou‘eiki taula‘eikí mo e kau faiako Lao ‘a Mōsesé. Te nau tu‘utu‘uni ke tāmate‘i ia, pea tuku atu ia ki he kau mulí. 
MRK.10.34	Te nau manuki‘i ia, mo ‘anuhia, mo haha, pea toki tāmate‘i. Pea ‘i he ‘ahohono tolu mei aí ‘e toetu‘u ia.”
MRK.10.35	Pea faifai, kuotu‘u atu kia Sīsū ‘a Sēmisi mo Sione, ko e ongo foha ‘o Sēpetí, peá na pehē ange, “Tangata‘eiki Faiako, ‘oku ‘i ai ‘ema kole.”
MRK.10.36	Pea pehē ange ‘e Sīsū, “Ko e hā e me‘a ‘okú mo loto ke u fai ma‘amouá?”
MRK.10.37	Peá na pehē ange, “Ke ma nofo mei ho to‘omata‘ú mo ho to‘ohemá ‘o ka ke ka hā‘ele mai mo ho lāngilangí.”
MRK.10.38	Pea pehē ange ‘e Sīsū, “‘Oku ‘ikai ke mo ‘ilo e me‘a ‘okú mo kole ki aí! Te mo lava koā ‘o inu he ipu te u inu aí? Pe te mo lava ‘o papitaiso he papitaiso‘anga ‘e papitaiso ai aú?”
MRK.10.39	Peá na pehē ange, “‘Io, te ma lava.” Pea pehē ange leva ‘e Sīsū, “Te mo inu pē he ipu te u inu aí, mo papitaiso he papitaiso teupapitaiso ai aú. 
MRK.10.40	Ka ko e nofo mei hoku to‘omata‘ú, mo hoku to‘ohemá, ‘oku ‘ikai haku mafai ke fakangofua. Ko e ‘Otuá pē ‘okú ‘i ai e mafai ko iá.”
MRK.10.41	Pea ‘ilo ‘e he kau ako ko eé ‘a e kole ‘aSēmisi mo Sioné pea ‘ingo aihonau lotó. 
MRK.10.42	Pea fekau ‘e Sīsū ‘ene kau akó ke nau ‘unu‘unu mai, peá ne pehē ange kiate kinautolu, “Kuo ‘osi mahino foki kiate kimoutolu e fa‘ahinga ko ē ‘oku lau, tokua, ko e kau taki ‘o e kakai mulí. ‘Oku nau ma‘u mafai ke pule‘i ‘enau kakaí. Pea ko epule‘o honau kau tu‘ukimu‘á, ko e pule fakaleveleva ia. 
MRK.10.43	Ka he‘ikai te mou pehē kimoutolu‘i he anga ho‘omou feohí. Ka fie ma‘u leva ‘e ha taha ‘iate kimoutolu ha mafai lahi, pea ‘ai ke ne hoko ko ha taha fai fatongia ki hono toé. 
MRK.10.44	Pea ka loto ha taha ‘iate kimoutolu ke tu‘ukimu‘a, pea ‘ai ke ne hoko ko ha taha fai fatongia ma‘á e kakai kotoa pē. 
MRK.10.45	He na‘e ‘ikai ke ha‘ue Foha ‘o e Tangatá, ke ngāue fakatamaio‘eiki ki ai e kakaí. Ko ‘ene ha‘ú, ke ngāue fakatamaio‘eikiki he kakaí, mo foaki ‘ene mo‘uí ke huhu‘i ha tokolahi.”
MRK.10.46	Pea a‘u atu ‘a Sīsū mo ‘ene kau akó ki Selikō. Pea nau toefononga mei ai, peamuimui fononga atu ha kakai tokolahi. Pea na‘e ‘i ai ha tangata kui, ko Pātimiosi hono hingoá, ko e foha ‘o Timiosi, ‘oku nofo mai mei he ve‘ehalá ko e fai ‘ene kolekole. 
MRK.10.47	Pea ‘ilo ‘e Pātimiosi ko Sīsū mei Nāsaleti ‘oku fononga haké, peá ne kalanga, “‘E Sīsū! ‘Alo ‘o Tevita! ‘Alo‘ofa mai kiate au!” 
MRK.10.48	Pea fekau‘e he kakaí ke tuku ‘ene kaikailá. Kae fakautuutu pē ia.
MRK.10.49	Pea tu‘u ai ‘a Sīsū, ‘o ne tu‘utu‘uni, “Ui atu ki ai ke ha‘u!” Pea nau ui leva ke ha‘u. Pea nau tala ange, “Fiemālie koe! Tu‘u ki ‘olunga! Ko ē ‘oku ui mai!” 
MRK.10.50	Pea lī ai pē ‘e Pātimiosi hono pulupulú, peá ne puna ki ‘olunga ‘o lele kia Sīsū.
MRK.10.51	Pea pehē ange ‘e Sīsū ki ai, “Ko e hā e me‘a ‘okú ke loto ke u fai ma‘a ú?” Pea pehē ange ‘e Pātimiosi, “Ke u ‘ā mu‘a, Tangata‘eiki!” 
MRK.10.52	Pea toki pehē ange leva ‘e Sīsū ki ai, “‘Alu ā! Kuó ke mo‘ui koe koe‘uhí ko ho‘o tuí.” Pea sai ai pē ‘a e sio ‘a e tangatá, peá ne ‘aluai pē ‘o kau he muimui fononga kia Sīsuú.
MRK.11.1	Pea fakaofiofi atu‘enau fonongá ki Selusalema, ‘o nau a‘u ai ki he ongo kolo ko Petefesi mo Pētani ‘i he feitu‘u Mo‘unga ‘Ōlivé. Pea fekau‘e Sīsū ‘a e toko ua he‘ene kau akó ke na mu‘omu‘a atu ‘iate kinautolu. 
MRK.11.2	Na‘á ne tala ange kiate kinaua, “Mo ō ki he ki‘i kolo ko ena ‘oku hanga maí. Pea ko ho‘omo a‘u atu pē, te mo sio atu ‘oku nono‘o ai ha ki‘i ‘asi ‘oku te‘eki ke heka ai ha taha. Mo vete ia ‘o taki mai. 
MRK.11.3	Pea kapau ‘e ‘eke atu ‘e ha taha pe ko e hā ‘okú mo vete aí, peá mo tala ange, ‘‘Oku fie ma‘u ia ‘e he ‘Eikí, pea te ne toki fakafoki mai ‘e ia.’ ”
MRK.11.4	Pea ō atu‘a e ongo me‘á, ‘oku nono‘o mai e ki‘i ‘así he ve‘e matapā ki hala ‘o e fale. Peá na vete ia ‘e kinaua. 
MRK.11.5	Pea pehē ange ‘e ha ni‘ihi na‘e tutu‘u ai, “Ko e hā ‘okú mo vete ai e ki‘i ‘así?” 
MRK.11.6	Peá na ‘ai ange ‘a e tali na‘e tala ange ‘e Sīsū kiate kinauá, pea nau toki tukuangeleva ke na vete.
MRK.11.7	Na‘á na taki mai e ki‘i ‘así kia Sīsū, pea nau hanga leva ‘o ‘ai honau ‘ū pulupulú ki he tu‘a ‘o e ki‘i ‘así ke heka ai ‘a Sīsū. 
MRK.11.8	Pea toe fola ‘e he kakai tokolahi honau pulupulú he halá, kae fesi ‘ulu‘ulu ‘akau mai e ni‘ihi mei he ngaahi ngoue‘angá ‘o faliki ‘aki e halá.
MRK.11.9	Pea kamata kaikaila e kakai na‘e mu‘omu‘a mo muimui atu ‘ia Sīsuú,
MRK.11.9	“Hōsana! Tauange ke tāpuekina ‘e he ‘Otuá
MRK.11.9	‘A e toko taha ‘oku hā‘ele mai ‘i hono huafá!
MRK.11.10	Fakatauange ke fai tāpuekina
MRK.11.10	‘A e hoko mai e pule‘anga ‘o ‘etau tamai ko Tēvitá!
MRK.11.10	Hōsana ki he ‘Otua ‘i he langi taupotu!”
MRK.11.11	Pea ko e a‘u atu pē ‘a Sīsū ki Selusalemá, peá ne ‘alu leva ki he Temipalé ‘o vakai holo e me‘a kātoa. Peá ne toki fokiki Pētani mo e toko hongofulu māuá. He kuo ‘osi efiafi po‘uli.
MRK.11.12	Pea lolotonga ‘enaufoki atu mei Pētani he ‘aho ‘e tahá kuo fiekaia ‘a Sīsū. 
MRK.11.13	Peá ne fakatokanga‘i atu he mama‘ó ha fu‘u fiki kuo fai lau, peá ne afe atu ki ai ke vakai na‘a ma‘u ai ha fo‘i fiki. Ka na‘e ‘ikai ha fo‘i fiki ia ‘e taha ai. He na‘e ‘ikai ko e to‘u fiki ia. 
MRK.11.14	Pea lea atu ai ‘a Sīsū ki he fu‘u fikí, “‘E ‘ikai toe kai fiki ha taha meiate koe‘o ta‘engata!” Pea na‘e ‘ilo ‘e he‘ene kau akó ‘ene lea ko iá.
MRK.11.15	Na‘e a‘u atu ‘a Sīsū mo ‘ene kau akó ki Selusalema ‘o nau hū atu ki he Temipalé. Peá ne kamata tuli ki tu‘a e kakai kotoa pē na‘e fai fakatau he Temipalé, mo fulihi e ngaahi tēpile ‘a e kau fetongi pa‘angá mo e ngaahi sea ‘o e kau fakatau lupé. 
MRK.11.16	Na‘á neta‘ofi mo e fetuku me‘a holo ‘a e kakaí he loto Temipalé. 
MRK.11.17	Peá ne tokifaiakolevaki he kakaí. Na‘á ne tala ange kiate kinautolu, “Kuo tohi he Folofolá, ‘‘E ui hoku falé ko e fai‘anga lotu ma‘á e kakai ‘o e ngaahi pule‘anga kotoa pē! Ka kuo mou liliu ia ke hoko ko e ‘ananga ‘o e kau kaiha‘a.’ ”
MRK.11.18	Na‘e ongo atu ki he hou‘eiki taula‘eikí mo e kau faiako Lao ‘a Mōsesé ‘a e me‘a na‘e lea‘aki ‘e Sīsuú, peanau kamata kumi faingamālieke tāmate‘i. Ka na‘a nau teteki ki ai, koe‘uhí ko e fu‘u ofo e kakaí he‘ene ngaahi malangá.
MRK.11.19	Pea efiafi hifo, pea toe mavahe ‘a Sīsū mo ‘ene kau akó mei he koló.
MRK.11.20	Pea a‘u ki he pongipongi ‘e tahá, ‘o nau fononga atu hehalá, pea nau fakatokanga‘ikuo mōmoa e fu‘u fikí ‘o a‘u hifo ki hono aká. 
MRK.11.21	Pea manatu‘i ‘e Pita ‘a e lea ‘a Sīsū ki he fu‘u fikí. Peá ne pehē ange kia Sīsū, “Tangata‘eiki, ko e fu‘u fiki enana‘á ke talatuki‘í kuo mate.”
MRK.11.22	Pea tala ange‘e Sīsū ki he kau akó, “Mou tui ki he ‘Otuá! 
MRK.11.23	Ko e mo‘oni eni ‘oku ou tala atú, kapau te mou tui ki he ‘Otuá, pea ‘oua ‘e veiveiua, ‘e lava ke mou leakihe mo‘unga ko eé, ‘Mata‘aki‘o tō ki tahi’, pea ‘e hoko. 
MRK.11.24	Ko e me‘a kotoa te mou lotu ‘o kole ki aí, ‘e ‘oatu ia.
MRK.11.25	Ka moú ka teuke fai ha lotu, ka‘oku kovihomou lotó ki ha taha, pea mou fakamolemole‘i, kae fakamolemole‘i ‘e ho‘omou Tamai he langí ‘a ho‘omou ngaahi fai kovi. 
MRK.11.26	(Ka ‘o kapau ‘e ‘ikai te mou fakamolemole‘i e kakai kehé, ‘e ‘ikai fakamolemole‘i ho‘omou ngaahi angahalá ‘e ho‘omou Tamai ‘oku ‘i he langí.)
MRK.11.27	Na‘a nau toe foki atu kinautolu kiSelusalema. Pea lolotonga efou atu ‘a Sīsū he loto Temipalé kuo tutu‘u mai e hou‘eiki taula‘eikí mo e kau faiako Lao ‘o Mōsesé, mo e kau takí, 
MRK.11.28	‘o nau pehē ange, “Ko e haho mafai‘okú ke faiai e ngaahi me‘a ko ‘ena? Ko hai na‘á ne ‘oatu e mafai ko iá.”
MRK.11.29	Pea pehē ange‘e Sīsū kiate kinautolu, “Te u fai atuhafehu‘i. Pea kapau temou tali mai, pea te u toki fakaha atu ‘a emafai ‘oku ou fai ai e ngaahi me‘a ko ‘eni. 
MRK.11.30	Ko hai na’a ne fakamafai‘i ‘a Sione Papitaiso ke fai papitaisó? Ko e‘Otuá pe ko e tangatá?”
MRK.11.31	Pea nau kamata felauaki, “Kapau te tau tala ange, ‘Ko e‘Otuá’, pea te nepehē mai ‘e ia, ‘Ka ko e hā na’e‘ikai te mou tui ai kiate iá?’ 
MRK.11.32	Pea kapau leva te tau tala ange, ‘‘E he tangatá’, te tau fepakiai mo e kakaí.” He na‘e tui e kakai kotoa pē ko e palōfita ‘a Sione. 
MRK.11.33	Pea talu ai pē ‘enau peheange, “‘Oku ‘ikai te mau ‘ilo.” Pea pehē ange ‘e Sīsū kiate kinautolu, “Mo au foki, he‘ikai te u fakahāatu ‘e au ‘a emafai ‘oku ou fai ai e ngaahi me‘a ko ‘eni.”
MRK.12.1	Na‘e fai ‘e Sīsū ‘a e talanoa fakatātā ko ení, “Na‘e ‘i ai tokua ha tangata na‘etō‘ene ngouekālepi. Na‘á ne ‘aa‘i takai, peá ne tokifokotu’uai mo hono tatau‘anga uaine, mo langa ai mo hono fale le‘o. Peá ne lisi atu leva ki ha kau fa‘a, kae ‘alu ia ki muli.
MRK.12.2	Pea a‘u ki he to‘u kālepí, peá ne fekauha‘ane tamaio‘eiki ke ‘alu ‘o ‘omai hono ‘inasi he fua ‘o e kālepí mei he kau fa‘á. 
MRK.12.3	Ka na‘e puke ‘e he kau fa‘á ‘ene tamaio‘eikí ‘o taa‘i, peá nau fakafoki mola ia.
MRK.12.4	Pea fekau‘e he tokotaha na‘e ‘a‘ana ‘a e ngoue kalepike ‘alu atu ‘ene tamaio‘eiki ‘e taha ki he kau fa‘á. Kae toe hanga ‘e he kau fa‘á ‘o tuki hono ‘ulú mo ngaohi kovia. 
MRK.12.5	Peahanga ‘e he tokotaha na‘e ‘a‘ana ‘a e ngoue kalepi‘o toe fekau mo ‘ene tamaio‘eiki ‘e taha ke ‘alu. Kae hanga eni ‘e he kau fa‘á ia ‘o tāmate‘i.
MRK.12.6	Pea na‘e ‘i aie foha ‘ofa‘anga ‘o e toko taha na‘e ‘a‘ana ‘a e ngouekalepi. Peá ne fekau ke ‘alumoia ki he kau fa‘á, ko ‘ene ‘amanaki te nau toka‘i ia. 
MRK.12.7	Kae pehē ‘e he kau fa‘á, ‘Ko e foha eni ‘o e toko taha ‘oku ‘a‘ana ‘a e ngoue‘angá. Tau tāmate‘i ia ‘e kitautolu ka tau ma‘u e ngou‘e kalepi!’ 
MRK.12.8	Pea nau puke leva hono fohá ‘o tāmate‘i. Pea nau toki li honosinó mei he ngoue’anga kalepi.”
MRK.12.9	Peapehē leva ‘e Sīsū, “Ko e hā e me‘a ‘e fai ‘e he toko taha na‘e ‘a‘ana e ngoue‘angákalepi? ‘Ikai te ne a‘u atu ‘ofaka‘auha e kau fa‘a ko iá, ka netuku ange e ngoue‘angákalepiki ha ni‘ihi kehe? 
MRK.12.10	‘Oku te‘eki ai koā te mou lau e potu Folofola ko eni,
MRK.12.10	‘Ko e maka na‘e fakatale‘i ‘e he kau langa falé,
MRK.12.10	Kuo hoko ia ko e maka mahu’inga taha‘o e falé.
MRK.12.11	Ko e ngāue eni ‘a e ‘Eikí,
MRK.12.11	Pea ko e me‘a funganimo‘oni ia!’ ”
MRK.12.12	Pea alēleae kau taki ‘o e kakai Siú ke puke ‘a Sīsū. He na‘e ‘uhinga kiate kinautolu ko e talanoa fakatātā na‘á ne faí, ko elau angekiate kinautolu. Kana’e ‘ikai kenaupuke ia, koe‘uhí ko ‘enau ‘ilifiaki he kakaí.
MRK.12.13	Na‘e fekau leva ha kau Fālesi pea mo ha ni‘ihi he fa‘ahi ‘a Hēlotá ke nau ō ‘o feinga ke tauhele‘i ‘a Sīsū ‘aki ha ‘ū fehu‘i. 
MRK.12.14	Pea nau ō kinautolu ‘o pehē ange ki ai, “‘E tangata‘eiki, ‘oku mau lave‘i pē ko e tangata fai totonu koe. ‘Oku ‘ikai te ke tokanga ki he lau ‘a e kakaí, ka ke malanga‘aki e me‘a ‘oku finangalo e ‘Otuá ke fai ‘e he kakaí. ‘Ai ange ha‘o lau. Te mau totongi tukuhau kia Sisa, pe ‘ikai?”
MRK.12.15	Ka na‘e ‘ilo ‘e Sīsū ‘enau mālualoí. Peá ne pehē ange kiate kinautolu, “Ko ho‘omou feinga ke tauhele‘i aú ke hā? ‘Omai ha fo‘i pa‘anga ke u sio ki ai.”
MRK.12.16	Pea nau kumi mai e fo‘i pa‘anga siliva ‘o ‘oange. Peá ne pehē ange leva kiate kinautolu, “Ko e fofonga mo e hingoa ‘o hai eni?” Pea nau tala ange, “‘O Sisá.”
MRK.12.17	Pea ko e tali eni ‘a Sīsuú, “Pe‘i ‘oange ma‘a Sisa ‘a e me‘a ‘a Sisá, kae ‘oange ma‘á e ‘Otuá ‘a e me‘a ‘a e ‘Otuá.” Pea nau mālie‘ia ‘aupito he tali ‘a Sīsuú.
MRK.12.18	Na‘e omi leva kia Sīsū ha kau Sātusi. Ko e fa‘ahinga ia ‘oku ‘ikai te nau tui ‘e fai ha toetu‘u mei he maté. 
MRK.12.19	Pea nau pehē ange kia Sīsū, “‘E Tangata‘eiki Faiako, na‘e hiki ma‘atautolu ‘e Mōsese ‘a e lao ko ení, ‘Kapau ‘e mate ha tangata, ka ‘oku kei mo‘ui pē hono uaifí pea ‘oku ‘ikai ha‘ana fānau, ‘oku totonu ke mali ‘a e tokoua ‘o e tangata ko iá mo e uitoú ke ‘i ai ha fānau ‘e ala lau ko e hako ‘o e tokoua na‘e maté.’ 
MRK.12.20	Sai. Na‘e ‘i ai e tautehina ‘e toko fitu. Pea mali e lahí, pea mate ia ‘oku ‘ikai ha‘ane fānau. 
MRK.12.21	Pea mali e uitoú mo e hoko haké, pea mate mo ia ‘oku ‘ikai ha‘ane fānau. Pea hoko pehē pē ki he fika tolú. 
MRK.12.22	Pea pehē ai pē ki hono toé. Na‘e mali kotoa e toko fitú mo e fefiné mo e ‘ikai pē ha hako. Pea faifai atú, pea toki mate mo e fefiné. 
MRK.12.23	Ko ia, ka fokotu‘u leva ‘e he ‘Otuá ‘a e kakai maté ‘i he ‘aho ‘o e toetu‘ú, pea ko e mali ‘o hai e fefiné ‘i he tautehina ‘e toko fitú?”
MRK.12.24	Pea pehē ange leva ‘e Sīsū kiate kinautolu, “Me‘a hala mo‘oni ko ho‘omou ma‘ú! ‘Oku ‘ai aí ho‘omou masiva ‘ilo ki he Folofolá mo ho‘omou toe masiva ‘ilo ki he māfimafi ‘o e ‘Otuá. 
MRK.12.25	He ka fokotu‘u ‘e he ‘Otuá ‘a e kakai maté ki he mo‘uí, te nau tatau leva kinautolu mo e kau ‘āngelo he langí. He‘ikai te nau nofo mali ai kinautolu ia! 
MRK.12.26	Pea ko e me‘a leva ki he fokotu‘u ‘o e kakai maté ki he mo‘uí, ‘oku te‘eki ai koā ke mou lau he Tohi ‘a Mōsesé ‘a e talanoa ki he vao na‘e velá? ‘Oku ‘asi ai na‘e pehē ange ‘e he ‘Otuá kia Mōsese, ‘Ko e ‘Otua au ‘o ‘Ēpalahame, mo ‘Aisake, pea mo Sēkope’. 
MRK.12.27	He ‘oku ‘ikai ko e ‘Otua ia ‘o e kakai maté, ka ko e kakai mo‘uí. ‘Oku hala ‘aupito, kau Sātusi, ‘a ho‘omou fakakaukaú!”
MRK.12.28	Pea lolotonga e kei felāuaki ‘a Sīsū mo e kau Sātusí, mo e ha‘u ha toko taha he kau faiako Lao ‘a Mōsesé, ‘o ne fanongo he tali mālie ‘a Sīsuú. Peá ne fehu‘i ange kia Sīsū, “Ko e fekau fē nai ‘oku mahu‘inga tahá?”
MRK.12.29	Pea tala ange ‘e Sīsū, “Ko e fekau mahu‘inga tahá eni, ‘Fanongo mai, kau ‘Isileli! ‘Oku taha pē ‘a e ‘Eiki ko hotau ‘Otuá. 
MRK.12.30	Te ke ‘ofa ki ai ‘aki ho loto kotoa, laumālie kotoa, ‘atamai kotoa, pea mo ho ivi kotoa’. 
MRK.12.31	Pea ko e hoko hake eni ki aí, ‘Te ke ‘ofa ki he kakaí ‘o hangē ko ho‘o ‘ofa kiate koé’. Ko e ongo fekau ia ‘oku mahu‘inga tahá.”
MRK.12.32	Pea tali mai e tangatá, “Mālie, Tangata‘eiki Faiako, ho‘o talí. ‘Oku hangē pē ko ho‘o laú. Ko e ‘Otuá pē ‘a e ‘Eikí. Pea ‘oku ‘ikai ha toe ‘Otua, ka ko ia pē taha. 
MRK.12.33	Pea kuo pau ke te ‘ofa ki he ‘Otuá ‘aki hoto loto kotoa, mo hoto laumālie kotoa, mo hoto ivi kotoa, mo ‘ofa ki he kāingá ‘o hangē pē ko ‘ete ‘ofa kiate kitá. ‘Oku mahu‘inga ange ‘a e talangofua ki he ongo fekau ko iá ‘i he fai feilaulau monumanu mo e fai feilaulau kehekehe kotoa pē.”
MRK.12.34	Na‘e fakatokanga‘i ‘e Sīsū ‘a e fakapotopoto e tali ‘a e tangatá, peá ne pehē ange, “‘Oku ‘ikai te ke mama‘o koe mei he Pule‘anga ‘o e ‘Otuá.” Pea talu pē mei ai mo e ‘ikai ha toe taha te ne lava ‘o fai ha fehu‘i kia Sīsū.
MRK.12.35	Pea lolotonga ‘a e kei faiako ‘a Sīsū he Temipalé kuó ne fokotu‘u atu ‘ene fo‘i fehu‘i ko ení, “Ko e hā nai ‘oku pehē ai ‘e he kau faiako Lao ‘a Mōsesé ko e ‘alo ‘o Tēvita ‘a e Mīsaiá? 
MRK.12.36	He na‘e fakaivi‘i ‘e he Laumālie Mā‘oni‘oní ‘a Tēvita ke ne pehē,
MRK.12.36	“Na‘e folofola ‘a e ‘Eikí ki hoku ‘Eikí,
MRK.12.36	‘Nofo hifo hē ‘i hoku to‘omata‘ú,
MRK.12.36	Kae‘oua ke u ngaohi ho ngaahi filí
MRK.12.36	Ke nau hoko ko ho tu‘unga va‘e.’
MRK.12.37	Ko e ‘alo fēfē ‘o Tēvita e Mīsaiá? He ko ē ‘oku ui ‘‘Eiki’ ki ai ‘a Tēvita tonu.” Ko e kakai tokolahi na‘a nau fanongo malanga ‘ia Sīsuú. Pea nau mālie‘ia ‘aupito ai.
MRK.12.38	Pea na‘e pehē ‘e Sīsū ‘i he‘ene faiakó, “Mou vakai na‘a mou hangē ko e kau faiako Lao ‘a Mōsesé. He ‘oku nau manako kinautolu he teunga fakafaifekau holó, mo e faka‘apa‘apa atu ‘a kakaí kiate kinautolu ‘i loto koló. 
MRK.12.39	Ko e kakai kinautolu ‘oku nau filifili nofo‘anga he ngaahi fale fai‘anga lotú mo e ngaahi fakaafé. 
MRK.12.40	Ko e kakai kinautolu ‘oku nau ma‘u kākā e kelekele ‘o si‘i kau uitoú kae faka‘alinga lelei ‘aki ‘enau fa‘a lotu lōloa. Ko kinautolu ‘e tautea lahi tahá.”
MRK.12.41	Pea lolotonga e kei tangutu ‘a Sīsū he ve‘e tānaki‘anga pa‘anga he Temipalé, na‘á ne tokanga ki he anga ‘o e lī pa‘anga ‘a e kakaí. Na‘e ‘i ai e kau ma‘u me‘a na‘a nau lī pa‘anga lahi. 
MRK.12.42	Pea faifaí kuo ha‘u si‘a fine‘eiki uitou na‘e masiva, ‘o ne lī ‘e ia ha ongo pa‘anga kapa ‘e ua. Ko hono mahu‘ingá ko e sēniti pē ‘e taha.
MRK.12.43	Pea fekau leva ‘e Sīsū ‘ene kau akó ke nau ‘unu‘unu mai, peá ne toki pehē ange kiate kinautolu, “Ko e mo‘oni eni ‘oku ou tala atú, ko e lī pa‘anga ‘a e si‘i uitou ko ení, ‘oku hulu atu ia he lī pa‘anga ‘a e kakai kātoa ko eé. 
MRK.12.44	He ko e lī ‘a e kakai ko eé mei he pa‘anga lahi ‘oku nau ma‘ú. Ka ko e si‘i uitoú, ‘oku ‘ai aí ‘ene masivá mo ‘ene toe lī ‘osi ‘ene ki‘i me‘a na‘e ma‘ú.”
MRK.13.1	Pea lolotonga e mavahe atu ‘a Sīsū mei he Temipalé, kuopehē mai ‘e he toko taha he‘ene kau akó, “Vakai atu, Tangata‘eiki Faiako, ki he faka‘ofo‘ofa ‘o engaahimaká mongaahi falé!”
MRK.13.2	Pea pehē ange ‘e Sīsū, “‘Okú ke tokanga‘i koā e ngaahi fu‘u fale ko ení? ‘E ‘i ai e ‘aho ‘e holokiai. Pea‘e ‘ikai ha maka ‘e toe hili‘i ha funga maka.”
MRK.13.3	Pea lolotonga e kei nofo ‘a Sīsū ‘i he Mo‘unga ko ‘Ōlivé, ‘o fe‘unga atu mo e Temipalé, kuo ha’uki ai ‘a Pita, mo Sione, mo Sēmisi, pea mo ‘Anitelū ‘onau nofo fakaekinautolu pē. 
MRK.13.4	Pea nau pehē ange kia Sīsū, “‘E hoko ‘afē ‘ae ngaahi me‘a ‘okú ke lau? Ko e hā ha faka’ilonga‘o eteuhoko maí‘a e ngaahi me’a ko ia?”
MRK.13.5	Pea pehē ange ‘e Sīsū kiate kinautolu, “Vakai na‘a takihala‘i kimoutolu ‘e ha taha! 
MRK.13.6	He ‘e hū mai ha tokolahi ‘i hoku hingoá, pea te nau kākaa‘i e kakaí.
MRK.13.7	Ka moú ka fanongokuo fai ha ngaahi tau, pe ko ha talanoa ki ha tau, pea ‘oua te mou manavasi‘i ai. He ko e ngaahi me‘a pē ia kuo pau ke hoko. Pea ‘oku ‘ikai ko ha faka‘ilonga ia kuo hoko e ngata‘angá. 
MRK.13.8	‘E tau e fonua mo e fonua. ‘E tau e pule‘anga mo e pule‘anga. ‘E mofuike ‘a e ngaahi feitu‘u lahi. ‘E mate ‘a e tokolahi he ngaahi honge. Ka ko e kamata‘anga pē ia ‘o e faingata‘a ‘oku hanga maí.
MRK.13.9	Mou tokanga! He ‘e puke kimoutolu ‘o ‘ave ki he fale hopó. ‘E a‘u ‘o tā kimoutolu he ngaahi fai‘anga lotu. Pea ‘e fekau ke mou fehangahangai mo ha kau pule mo ha ngaahitu‘i koe‘uhí ko au, kae lava ke nau fakamo’oni’i ho’omou tui. 
MRK.13.10	He kuo pau ke tomu‘a malanga‘aki e Ongoongo Leleí ki he fonua kotoa pē pea toki hoko e ngata‘angá.
MRK.13.11	Pea ka pukekimoutolu ‘o ‘ave ki he fale hopó, pea ‘oua ‘e hoha‘a homou lotó pe ko e hāha‘amou fakamatala ‘e fai. He ‘e ‘oatupē ha fakamatala ke mou fai. Pea ko e ngaahi lea te mou lea‘akí, ‘oku ‘ikai ko ha ngaahi lea ‘amoutolu, ka ko e ngaahi lea mei he Laumālie Mā‘oni‘oní. 
MRK.13.12	‘E hanga ai ‘e ha ni‘ihi ‘o lavaki‘i honau fanga tokoua ke ‘ave ‘o tāmate‘i. ‘E fai pehē mo ha ngaahi tamai ki he‘enau fānaú. ‘E ‘i ai ha fānau te nau fakasītu‘a‘i ‘enau mātu‘á ‘o fekau ke ‘ave ‘o tāmate‘i. 
MRK.13.13	‘E fehi‘a ‘iate kimoutolu ‘a e kakai kotoa pē koe‘uhí ko au. Ka ko ia ‘e kātaki ke a‘u ki he ngata‘angá, ‘e fakahaofi.”
MRK.13.14	“Pea ‘e faifaí pea te mou mamata ki he ‘Me‘a Fakalilifu Ange Fau’ ‘oku tu‘u he feitu‘u ‘oku ‘ikai totonu ke tu‘u aí. (Tauange ke mahinoiakiate koe ‘okú ke lau ení.) Pea ko kinautolu ‘oku ‘i Siutea he ‘aho ko iá, hola ki mo‘unga! 
MRK.13.15	Ka ai ha taha ‘oku nofo ‘i ha funga fale he ‘aho ko iá, pea ‘oua ‘etoe hifo ki fale ke to‘o ha me‘a ke hola mo ia. 
MRK.13.16	Pea ka ai ha taha ‘oku ‘alu ki ‘uta he ‘aho ko iá, pea ‘oua ‘e toefoki ki ‘api ke to‘o hano pulupulu ke ‘alu mo ia. 
MRK.13.17	‘E faka‘ofa e kakai fefine feitamá mo e kakaifefine toutamá! 
MRK.13.18	Mou kole ki he ‘Otuá ke ‘oua na‘a hoko eni he fa‘ahi ta‘u momokó. 
MRK.13.19	He ko e toki faingata‘a lahi ia talu etupu ‘o māmani ‘o a‘u ki he ‘ahó ni. Pea ‘e ‘ikai toe ai hano ua. 
MRK.13.20	Ka ne ‘ikaike fakasi’isi’i‘e he ‘Otuá ‘a elahi ‘o engaahi ‘aho ko iá, pea‘e ‘ikai ha taha ‘e hao. Kakuó ne hanga ‘e ia ‘o fakasi’isi’i, koe‘uhí ko e kakai kuó ne filí. 
MRK.13.21	Pea kapau ‘e pehē‘e ha taha, ‘Sio atu! Koe Mīsaiá ē!,’ pe te ne pehē, ‘Ko e Mīsaiá eni!’, pea ‘oua te mou tui ki ai. 
MRK.13.22	He ‘e hopo hake ha kau mīsaia loi, mo ha kau palōfita loi. Pea te nau fai ha ngaahi mana moe ngaahi me‘a fakaofo ke takihala‘i ‘aki e kakaí. Pea na‘a mo e kakai ‘a e ‘Otuá, te nau tūkuingata ke takihala‘i. 
MRK.13.23	Kuó u ‘osi tala atu kei mama‘o e ngaahi me‘á ni. Mou tokanga!”
MRK.13.24	“Pea ka hili e ngaahi faingata‘a he ngaahi ‘aho ko iá, pea ‘e fakapo‘uli leva ‘a e la‘aá, pea ‘e ‘ikai toe huhulu e māhiná. 
MRK.13.25	‘E ngangana e fetu‘ú mei he langí, pea ‘e uesia e ngaahi ivi ‘o e vavaá. 
MRK.13.26	Pea ‘e toki ‘asie Fohae Tangatá he ngaahi ‘aó kuó ne teunga‘aki e māfimafi mo e lāngilangi lahi. 
MRK.13.27	Te ne fekau‘ene kau ‘āngeló ke tānaki mai ‘ene kakai kuo filí mei he tapa kotoa ‘o māmani.”
MRK.13.28	“Mou ako mei he fu‘u fikí. Ka muimuia mo talamuka e fu‘u fikí, pea ko ‘ene ofi ia ‘a e fa‘ahi ta‘u māfaná. 
MRK.13.29	Ko ia, ka moú ka sioleva kuo kamata hoko e ngaahi me‘a ‘oku ou laú, pea mou ‘ilokuo vave ‘ene hoko maí, peakuo mei ‘au mai kihematapaá. 
MRK.13.30	Ko e mo‘oni eni ‘oku ou tala atú, ‘e hoko e ngaahi me‘a ‘oku ou laú ‘oku te‘eki ke mate kotoa e kakai ‘oku lolotonga mo‘uí. 
MRK.13.31	‘E faifaipepea ‘auha e langí mo māmani, ka ‘e tolonga pē ‘eku ngaahi leá ‘o ta‘engata.”
MRK.13.32	“Ka‘oku ‘ikai ha taha te ne ‘ilope‘e hoko fakaku mai ‘a e‘aho ko iá. Na‘a mo e kau ‘āngelo he langí, mo e Fohá foki, ‘oku ‘ikai te nau ‘ilo, ko e ngata pē he Tamaí. 
MRK.13.33	Mou tokanga, pea mou teuteu. He ‘oku ‘ikai te mou ‘ilo pe ‘e hoko fakakū mai. 
MRK.13.34	‘E hangē ko ha taha na’e teu ‘aluki muli peá ne tukuange ‘ene koloá ki he‘ene kau tamaio‘eikí ke nau tauhi, pea netukuki he tamaio‘eiki takitaha hono fatongia, mo ne fekau e le‘o matapaá ke ‘ā pē ‘o le‘o. 
MRK.13.35	Ko ia, mou ‘ā‘o le‘o! He ‘oku ‘ikai te mou ‘ilo pe ‘e foki fakakū mai e pulé. Na‘a ha‘u efiafi, pe vaeuapō, pe ‘i he ‘u’ua ‘a moapeko e hengihengi. 
MRK.13.36	Vakai na‘a fokifā pē kuo ha‘uia‘oku mou mohe! 
MRK.13.37	Ko ‘eku fakatokanga ‘oku fai kiate kimoutolú, ‘oku ou fai ki he kakai kotoa pē. Mou le‘o!”
MRK.14.1	Pea toe pē e ‘aho ‘e ua pea a‘u ki he Pāsová mo e Kātoanga Kai Mā Tapu Lēvaní, pea kamata alea‘a e hou‘eiki taula‘eikí mo e kau faiako Lao ‘a Mōsesé pe ‘e anga fēfē ha‘anau puke fakafufū ‘a Sīsū ‘o tāmate‘i. 
MRK.14.2	Pea ko e anga eni ‘enau laú, “‘Oua te tau puke ia he lolotonga e kātoangá, na‘a hoko ai ha moveuveu.”
MRK.14.3	Na‘e ‘alu‘a Sīsū ki Pētani ‘o afe ki he ‘api ‘o Saimone, ko e tangata na‘ekilia. Pea lolotongae ma‘u me‘atokoni ‘a Sīsū he ‘apí, kuo ha‘u ha fefine mo ha hina lolo tākai. Ko e hina ‘alapasita ia, pea ko e lolo na‘ati. Ko e fa‘ahinga lolomahu‘inga ‘aupito. Pea hanga‘e he fefiné ‘o foa‘i e hiná‘o lilingi e loló ki he ‘ulu‘o Sīsuú. 
MRK.14.4	Pea ‘ingo ai e ni‘ihi ‘o nau pehē, “Ko e maumau‘i pehe‘i e loló koe‘uma‘aki? 
MRK.14.5	Na‘e mei fakatau atu ia ‘o ma‘u ai ha pa‘anga siliva ‘e uangeau ke foaki ma‘á e kakai masivá!” Pea nau fakaanga‘i lahi ai e fefiné. 
MRK.14.6	Kae pehē ange ‘e Sīsū kiate kinautolu, “Tuku ai pē mu‘a e fefiné ia! Ko e hā ‘oku mou fakalotomamahi‘i aíia? Ko e me‘a faka‘ofo‘ofa kuó ne fai ma‘a kú. 
MRK.14.7	Te mou nofo ma‘u ai pē mo e kakai masivá. Pea ‘oku faingamāliepē ke mou tokoni‘i kinautolu. Ka he‘ikai te mou nofo ai pē mo au. 
MRK.14.8	Ko e si‘i ngata‘anga pē ia ‘o e fefiné. Kuó ne tākaihoku sinó ko e teuteuki hoku tanú. 
MRK.14.9	Ko e mo‘oni eni ‘oku ou tala atú, ko e fonua kotoa pē ‘e malanga‘i ai‘ae Ongoongo Leleí, ‘e talanoa‘i aipemo e me‘a kuo fai ‘e he fefiné ni ko hono fakamanatu.”
MRK.14.10	Na‘e ‘alu‘a Siutasi ‘Isikāliote, ko etoko taha ia he toko hongofulu māuá, ‘o lavaki‘i ange ‘a Sīsū ki he kau taula‘eiki pulé. 
MRK.14.11	Pea fiefia ai honau lotó, pea nau tala ange ‘e ‘oange ha‘ane pa‘anga. Pea toki kumi faingamālie leva ‘a Siutasi ke lavaki‘i ‘a Sīsū.
MRK.14.12	Pea a‘u ki he ‘uluaki ‘aho ‘o e Kātoanga Kai Mā Tapu Lēvaní, ‘a e ‘aho na‘e tāmate‘i ai e fanga lamí ki he Pāsová, pea pehē ange ‘e he kau akó kia Sīsū, “‘Okú ke loto ke mau teuteu e Pāsová ‘i fē?”
MRK.14.13	Pea tala ange ‘e Sīsū ki he toko ua he‘ene kau akó, “Mo ō ki kolo, pea te mo fe‘iloakiaimo ha tangata ‘okú ne fua ha sioki vai. Mo muimui ai. 
MRK.14.14	Pea ko e ‘api ‘e ‘alu ki aí, peá mo pehē ange ki he toko taha ‘oku ‘o‘onae ‘apí, “‘Oku ‘ekeatu ‘e heTangata‘eikí, ‘Ko fē e loki ke maukai Pāsova ai mo ‘eku kau akó?’ ” 
MRK.14.15	Pea te ne fakahā atu kiate kimoua ha loki ‘i ‘olunga kuo ‘osi maau. Mo teuteu ai e Pāsová ma‘atautolu.”
MRK.14.16	Peá na ōki he koló, pea ko e me‘a kotoa na‘e tala ange ‘e Sīsuú, na‘e hoko. Peá na teuteu ai‘a e Pāsová.
MRK.14.17	Pea efiafi hifó kuo a‘umai ‘a Sīsū mo e toko hongofulu māuá. 
MRK.14.18	Pea lolotonga ‘enau ma‘u me‘atokoni he tēpilé, kuo pehē atu ‘e Sīsū, “Ko e mo‘oni eni ‘oku ou tala atú, ‘e lavaki‘i au ‘e ha taha ‘iate kimoutolu ‘oku lolotonga kai fakataha mo aú.”
MRK.14.19	Pea loto mamahi ai e kau akó, ‘o nau‘eketahatahakia Sīsū, “Ko au ‘apē?”
MRK.14.20	Peáne pehē atu, “Ko e toko taha‘iate kimoutolu, ‘a e tokohongofulu māuá, ‘a ia‘okú ne unu fakataha mo au ‘ene konga maá ki he peletí. 
MRK.14.21	He ko e mate ‘a e Fohae Tangatá, ‘e hangē pē ko ia kuo tohi he Folofolá. Ka ‘e mala’ia ‘ae tangata te ne lavaki‘i e Fohae Tangatá! Na‘e mei sai ange ke ‘oua ‘e fanau‘i e tangata ko iá.”
MRK.14.22	Pea lolotonga ‘enau kei ma‘u me‘atokoní, kuo to‘o ‘e Sīsū ha fo‘i mā. Pea hili ‘ene lotu fakafeta‘í, peá ne pakipaki ‘o ‘oatu ki he‘ene kauakó. Peá ne toki pehē angekiate kinautolu, “Mou to‘o eni ‘o kai. Ko hoku sinó eni.”
MRK.14.23	Pea to‘o ‘e Sīsū mo ha ipu uaine, ‘o ne fakafeta‘iki he ‘Otuá, peá ne toki ‘oatu ki he‘ene kau akó. 
MRK.14.24	Peá ne toki pehē angekiate kinautolu, “Ko hoku totó eni. Kuolilingi ia ma‘á e tokolahi, ko honosila‘i ‘o e fuakava kuo fai ‘e he ‘Otuá. 
MRK.14.25	Ko e mo‘oni eni ‘oku ou tala atú, ‘e ‘ikai te u toe inu uaine au, kae‘oua ke u toki inu uaine fo‘ou ‘i he Pule‘anga ‘o e ‘Otuá.”
MRK.14.26	Pea fai ha‘anau hiva, pea nauōlevaki Mo‘unga ‘Ōlive.
MRK.14.27	Pea pehē ange‘e Sīsū kiate kinautolu, “Te mou feholaki kotoa pē ‘o li‘aki au. He hangē ko e lau ‘a e Folofolá, ‘Te u taa‘i e tauhi sipí, pea ‘e movete ai e fanga sipí’.
MRK.14.28	Pea ka hili honofokotu‘uauki he mo‘uí, pea te u mu‘omu‘a atu ‘iate kimoutolu ki Kāleli.”
MRK.14.29	Pea pehē ange‘e Pita, “Hei‘ilo e fa‘ahinga ko eé mo ha‘anau li‘aki koe. Ka he‘ikai pē te u li‘aki ‘e au koe.”
MRK.14.30	Pea ko e tali eni ‘a Sīsuú, “Ko e mo‘oni eni ‘oku ou tala atú, ‘e te‘eki ai ke ‘u‘ua ‘anga ua ‘a e moá he poó ni, kuó ke ‘osi fakafisinga‘i tu‘o tolu au.”
MRK.14.31	Kae vilitakiatupē ‘e Pita ‘ene laú, “He‘ikai pē te u fakafisinga‘i ‘e aukoe, neongo te u a‘u ‘o mate fakatahaaimo koe!” Pea ko ‘enau talí kotoa ia.
MRK.14.32	Pea nau a‘u atu ki Ketisemani, pea pehē ange ‘e Sīsū ki he‘ene kau akó, “Mou nofo hena, ka u ‘alu ‘o fai ‘eku lotu.”
MRK.14.33	Pea vahe‘i ‘e Sīsū ‘a Pita, mo Sēmisi, mo Sione, ‘o nau ō. Pea kamata leva ke mamahi mo hoha‘a hono lotó, 
MRK.14.34	‘o ne pehē ‘e ia, “ ‘Oku mātu‘aki mamahi hoku laumālié, ‘o hangē ka u ka maté. Mou nofo pē hena ‘o le‘o.”
MRK.14.35	Pea toe taha atu ‘a Sīsū meiate kinautolu, ‘o ne tōfo‘ohifo ki he kelekelé. Peáfai leva ‘ene lotu, ‘o ne kole ke tolona mei ai e vā‘ihala faingata‘a ko iá, ‘o kapau ‘e ala lava. 
MRK.14.36	Na‘á ne pehē ‘e ia he‘ene lotú, “‘Apā Ko e faka-‘Alamea eni ‘o e “Tamaí”. Tamai ē, ‘okú kemalava ‘e koe ‘a e me‘a kotoa. ‘Ave mu‘a ‘a e ipú ni meiate au. Kaekehe, ‘oua na‘a fai hoku lotó, kae fai pē ho finangaló.”
MRK.14.37	Pea foki atu ‘a Sīsuu, ‘oku mohe mai e kau akó ia. Peá ne pehē ange kia Pita, “‘E Saimone, ‘okú ke mohe koā? Na‘e ‘ikai te ke lava ‘o ‘ā ‘i ha fo‘i houa pē ‘e taha? 
MRK.14.38	Mou ‘ā pē ‘o lotu, ke ‘oua te mou mo‘ua ‘i ha ‘ahi‘ahi. He ‘okuvekeveke fai ‘a e laumālie, ka ‘oku vaivai ‘a e kakano.”
MRK.14.39	Pea toe ‘alu‘a Sīsū ‘o ne fai e lotu pē ko ē na‘á ne ‘uluaki faí. 
MRK.14.40	Peá ne toe foki ki he kau akó, tā kuo nau toe mohe kinautolu. He na‘e ‘ikai pē ke nau kei lava ‘o ‘ā‘ā. Pea na‘e ‘ikai ha‘anau tali ‘e lava ‘o fai kia Sīsū.
MRK.14.41	Peatoe foki mai ‘a Sīsu, ko hono tu‘o tolú ia, ‘o ne pehē ange kiate kinautolu, “Tā ‘oku mou kei mohe pē mo mālōlō! Tuku ai ā! He kuo hokomaienike tuku atu e Foha e Tangatá ki he kakai angahalá. 
MRK.14.42	Tu‘u ka tau ō! Ko hoku lavakí eni kuo a‘u mai!”
MRK.14.43	Pea lolotonga e kei lea ‘a Sīsuú kuo ha‘u ‘a Siutasi, ko etoko taha ‘i he toko hongofulu māuá, pea moha kakai tokolahi ‘oku nau to’o heletā mo e povai, ko‘enauomi mei he kau taula‘eiki pulé, mo e kau faiako Lao ‘a Mōsesé, mo e kau takí. 
MRK.14.44	Pea kuo ‘osi fakahā ange ‘e Siutasi kiate kinautolu ha faka‘ilonga. Na‘á ne tala ange kiate kinautolu, “Ko e toko taha ko ē te u ‘uma ki aí, ko e tangatá ia. Mou pukeia ‘o taki atu.”
MRK.14.45	Pea a‘u atu pē ‘a Siutasi kia Sīsuu, peá ne fakalea ange, “Tangata‘eiki!”, peá ne ‘umaki ai. 
MRK.14.46	Pea nau puke leva‘a Sīsu.
MRK.14.47	Pea toki hanga‘e he toko taha he fa‘ahinga na‘e tutu‘u aí ‘o unuhi ‘ene heletaá ‘o taa‘i ‘aki e tamaio‘eiki ‘a e Taula‘eiki Lahí, ‘o motu ai hono telingá.
MRK.14.48	Pea lea ange‘a Sīsū ki he kakaí, “Ko ho‘omou ō mai koāmo e heletā mo e povaike puke ‘aki au, he ko ha kaiha‘a au? 
MRK.14.49	Ko e ‘aho ki he ‘ahomo‘eku nofo homou lotolotongá mo faiako he Temipalé, kae ‘ikai ke mou puke ai au. Ka ko e me‘a kuo tohi he Folofolá, kuo pau ke hoko.”
MRK.14.50	Pea toki li‘aki‘e he kau akó kotoa ‘a Sīsū ka nau feholaki.
MRK.14.51	Pea na‘e ‘i ai ha talavou na‘e muimui ‘ia Sīsū na‘á ne huluhulu pē hatupenu līneni. Pea nau feinga‘i ke puke ia, 
MRK.14.52	pea homo ai e tupenú kae leletelefuaia.
MRK.14.53	Na‘a nau taki atu‘a Sīsū ki he ‘api ‘o e Taula‘eiki Lahí, pea na‘e kātoa mai ki ai e kau taula‘eiki pulé, mo e kau mātu‘á, mo e kau faiako Lao ‘a Mōsesé. 
MRK.14.54	Na‘e muimui atu ‘a Pita he mama‘ó, peá ne hū atu ki he loto‘ā ‘o e Taula‘eiki Lahí, ‘o tangutu fakataha ai mo e kau le‘ó, ‘o mūmū he afí.
MRK.14.55	Pea feinga‘e he kau taula‘eiki pulé mo e kau fakatahá kātoa ke ma‘u ha ngaahi fakamatala fakamo‘oni ke talatalaaki‘i ‘aki ‘a Sīsū, kae lava ke nau tāmate‘i ia. Ka na‘e ‘ikai te nau lava ‘o ma‘u ha me‘a ‘e taha. 
MRK.14.56	Na‘e fai ‘e he tokolahi ‘enau ngaahifakamo‘oni loi kia Sīsū, ka na‘e fepakipaki ‘enau ngaahifakamatalá.
MRK.14.57	Pea toki tu‘u hake e ni‘ihi ‘o fai e fakamo‘oni loi ko eni kia Sīsuú, 
MRK.14.58	“Na‘a mau fanongoki he‘ene pehē, ‘Te u hanga ‘o holoki ‘a e Temipale ko eni, pea ka hili ha ‘aho ‘e tolu te u langa ha Temipale ‘oku ‘ikai ko e ngāue ‘a ha tangata!’ ” 
MRK.14.59	Ka na‘a mo iana‘e ‘ikai tatau ai ‘enau ngaahifakamo‘oní.
MRK.14.60	Pea toki tu‘u maiki loto ‘a e Taula‘eiki Lahí, ‘o ne fehu‘i ange kia Sīsū, “‘Oku ‘ikai koā ha‘o tali ki ho talatalaaki‘i kuo faí?” 
MRK.14.61	Kae fakalongolongo pē ‘a Sīsū, ‘o ‘ikai ha‘ane tali. Pea toe fehu‘i ange ‘e he Taula‘eiki Lahí, “Ko e Mīsaiá koā koe, ko e ‘Alo ‘o e ‘Otua Funganí?”
MRK.14.62	Pea pehē ange ‘e Sīsū, “Ko au ia. Pea te mou mamata kotoa pē ki he Fohae Tangatá ‘oku nofo mei he nima to‘omata‘u ‘o e ‘Otua Māfimafí, pea ‘oku hā‘ele mai he ngaahi ‘ao ‘o e langí.”
MRK.14.63	Pea toki hae‘e he Taula‘eiki Lahí hono pulupulú, ‘o ne pehē ‘e ia, “Koe‘uma‘aki ha‘atau toe kumi kau fakamo‘oni? 
MRK.14.64	Ko ena kuo mou ‘osi fanongo tonu ki he‘ene lea fie-‘Otua! Ko e hā ha‘amou lau ki ai?” Pea nau loto taha kotoa ke hilifaki kiate ia e tautea maté.
MRK.14.65	Pea kamata‘anuhi‘eni‘ihi‘aSīsū, pea nau fakapūlou‘i ia motuki. Pea nau toki ‘eke ange, “Mate‘i mai pe kohai na‘á ne taa koe!” Pea taki atuleva ‘e he kau kā‘até ‘a Sīsū mopēkalae‘i.
MRK.14.66	Pea lolotonga e kei tangutu ‘a Pita ‘i he loto‘aá mo e ha‘u ha kaunanga ‘a e Taula‘eiki Lahí. 
MRK.14.67	Peane fakatokanga‘i atu ‘a Pita ‘oku mūmū he ve‘e afí, peá nesio fakamama‘u ki ai, peá ne toki pehē ange, “Na‘á ke kau foki koe mo e Nāsaleti ko Sīsuú!”
MRK.14.68	Kae tala ange ‘e Pita, “‘Ikai! Ko e launoa ia!” Pea ‘alu ia ki he matapaá. Pea fe‘unga tonu mo iá mo e‘u‘ua e moá.
MRK.14.69	Pea toe fakatokanga‘i atu ia ‘e he kaunangá, peá ne kamata fakahā ange ki he kakai na‘e tutu‘u holo aí, “‘Oku kau ‘a e siana nimo kinautolu!”
MRK.14.70	Kae pehē atu ‘e Pita, “‘Oku ‘ikai!” Pea fuoloa si‘imei, pea toe pehē ange ‘e he ni‘ihi kia Pita, “‘Oua te ke faka‘ikai‘i, he ko e Kāleli koe!”
MRK.14.71	Pea toki fuakava ‘a Pita mohiki nima, “‘Oku ‘ikai te u ‘ilo ‘e au e toko taha ko ena ‘oku mou laú.”
MRK.14.72	Pea ko ‘ene fuakava pē ko iá, mo e ‘u‘ua e moá, ko hono tu‘o uá ia. Pea toki manatu‘i‘e Pita‘a e lea ange ‘a Sīsū ki ai, “‘E te‘eki ai ke ‘u‘ua ‘anga ua e moá, kuó ke fakafisinga‘i tu‘o tolu au.” Pea toki tangi mamahi ai ‘a Pita.
MRK.15.1	Pea pongipongi haké kuo fakataha fakavavevave ‘a e taula‘eiki pulé mo e kau mātu‘a tauhi fonuá, mo e kau Faiako Lao ‘a Mōsesé, pea mo e Fakataha Lahi Kātoa ‘a e kakai Siú, ‘o nau alēlea. Na‘a nau ha‘i ‘a Sīsū, pea nau toki takiiakia Pailato.
MRK.15.2	Pea fehu‘i ange‘e Pailato kia Sīsū, “Ko e Tu‘i koā koe ‘o e kakai Siú?” Peá ne tala ange, “Ko ia pē ‘okú ke me‘a mai ‘akí.”
MRK.15.3	Pea toki tukuaki‘i ‘e he kau taula‘eiki pulé ‘a Sīsū he ngaahi me‘a lahi. 
MRK.15.4	Pea toe fehu‘i ange ‘e Pailato, “ ‘Oku ‘ikai koā ha‘o tali? Fanongoki he ngaahime‘amamafa‘oku tukuaki‘i ai koé!” 
MRK.15.5	Kae fakalongolongopē ‘a Sīsū ia. Pea na‘e fakatumutumu ai ‘a Pailato.
MRK.15.6	Ko e anga maheni ‘o Pailató ‘i he Kātoanga Pāsova kotoa pē ko ‘ene vete ange ha pōpula na‘e loto ki ai e kakaí. 
MRK.15.7	Pea na‘e lolotonga iá ‘oku ‘i aiha tangata ko Palapasa ‘oku fakahupilīsone fakataha moha kau angatu‘u na‘a nau fai etāmate ‘i ha fu‘u moveuveu na‘e hoko. 
MRK.15.8	Pea omi e kakaí ‘o kolekia Pailato ke ne tukuange ā ha taha, ‘o hangē ko ia na‘á ne angamaheni‘akí.
MRK.15.9	Pea tala ange ‘e Pailato kiatekinautolu, “Ko homou lotó koake u tukuange atu ‘a e Tu‘i ‘o e kakai Siú?” 
MRK.15.10	He na‘e ‘ilo ‘e Pailato ko honotaki mai ‘a Sīsū ki ai ‘e he kau taula‘eiki pulé ko ‘enau lotomeheka.
MRK.15.11	Ka kuo faka‘ai‘ai ‘e he kau taula‘eiki pulé e kakaí ke nau kole ke tukuange mai ‘a Palapasa. 
MRK.15.12	Pea fehu‘i ange‘e Pailato ki he kakaí, “Ka ko e hā e me‘a te u fai ki he toko taha ‘oku mou ui ko e Tu‘i ‘o e kakai Siú?”
MRK.15.13	Pea nau kalanga, “Tukifa‘o ia!”
MRK.15.14	Kae pehē atu ‘e Pailato, “He ko e hā ha‘anekovi kuo fai?” Kae ‘ā‘āsilipē ‘enau kalangá, “Tukifa‘o ia!” 
MRK.15.15	Ko e loto foki ‘o Pailató ke fakatōli‘a‘ae loto ‘o e kakaí. Pea ko me‘aleva na’a ne faí, ko ‘ene tukuange ‘a Palapasa, ka ne fekau ha kau sōtia ke haha ‘a Sīsū peá ne toki tukuangeia ke tutuki ki ha kolosi.
MRK.15.16	Na‘e taki atu‘e he kau sōtiá ‘a Sīsū ‘o fakahū ki he loto‘ā ‘o e palasi‘o e kōvaná, pea nau fekaue toenga ‘o e kau taú ke nau omi. 
MRK.15.17	Pea nau toki ‘ai‘ia Sīsū hono fu‘u teunga kulokula, pea nau fī hono kalauni talatala‘o ‘ai ki hono ‘ulu. 
MRK.15.18	Pea nau tokileamanuki ki ai, ‘o nau pehē ange, “Ke lākoifua leleie Tu‘i ‘o e kakai Siú!” 
MRK.15.19	Na‘a nau taahono ‘ulú‘aki hava‘a kaho, mo ‘anuhi ia, mo tū‘ulutui mo punou manukiki ai.
MRK.15.20	Pea ko ‘enau fiu pē he va‘inga‘aki ‘a Sīsuú, na’anau hu‘i meiate ia ‘a e teunga kulokulá, pea nau taki atu leva ia ke tutuki ki he kolosí.
MRK.15.21	Pea na‘a nau fetaulaki mo ha tangata ko Saimone mei Sailine, ko e tamai ‘a ‘Ālekisānita mo Lūfusí. Ko ‘ene ha‘u ia mei ‘uta. Pea nau fekau ia ke ne fua e kolosi ‘o Sīsuú.
MRK.15.22	Na‘e ‘ave ‘e he kau sōtiá ‘a Sīsū ki he feitu‘u ko Kolokota (ko hono ‘uhingá ko ‘Ulupoko). 
MRK.15.23	Pea nau ‘oange kiate iaha uaine kuo hu‘i ‘aki ha mula ke ne inu. Ka na‘á ne teke‘i. 
MRK.15.24	Pea nau toki tutuki‘a Sīsū ki he kolosí pea nau talotalo pe ko hai te ne ma‘u hono valá. 
MRK.15.25	Na‘efe‘unga ia mo e hiva pongipongi. 
MRK.15.26	Pea na‘e tohi ‘i ‘olunga ‘i he kolosí ‘a e ‘uhinga hono tauteá, “Ko e Tu‘i ‘o e Kakai Siú.”
MRK.15.27	Na‘e tutuki fakataha mo Sīsū ha ongo tangata fai hia, ko e toko taha mei hono to‘omata‘ú, mo e toko tahá mei hono to‘ohemá. 
MRK.15.28	(‘O mo‘oni ai e lau ‘a e Folofolá, “Na‘e lau fakataha ia mo e kau angahalá.”)
MRK.15.29	Na‘e kalokalo mo manuki kia Sīsū ‘a e kakai na‘e fou atu he feitu‘u ko iá, ‘o nau pehē ange kiate ia, “Uē! Ko koekoana‘á ke ‘ai ke holoki e Temipalé pea toe langa ‘i ha ‘aho ‘e tolu? 
MRK.15.30	Fakahaofi koe! Hifo mai mei he kolosí!”
MRK.15.31	Pea pehē foki mo e kau taula‘eiki pulé, mo e kau faiako Lao ‘a Mōsesé, na‘a nau manumanuki‘i ia mo nau pehē, “Na‘á ne fakamo‘ui e kakai kehé! Ka ‘oku ‘ikai te ne lava ‘o fakamo‘ui ‘e ia ia! 
MRK.15.32	Fei mo hifo mei he kolosí ‘a e Mīsaiá, ‘a e Tu‘i ‘Isilelí, ka tau sioki ai, pea te tau toki tuikiate ia!”
MRK.15.33	Pea a‘u ki he ho‘atā mālié, kuo fakapo‘uli kātoa e fonuá ‘o a‘u ki he tolu efiafí. 
MRK.15.34	Pea fe‘unga nai mo iá kuo kalanga le‘o lahi ‘a Sīsū, “‘Iloi! ‘Iloi! Lama sapakatani?” ‘A ia ko hono ‘uhingá ko e, “‘E hoku ‘Otua! ‘E hoku ‘Otua! Ko e hā kuó ke li‘aki ai aú?”
MRK.15.35	Pea fanongo atu ki ai e ni‘ihi na‘e tutu‘u ai, pea nau pehē, “Fanongo angé! ‘Oku ui kia ‘Ilaisiā!” 
MRK.15.36	Pea lele mai leva e toko taha mo ha oma ‘o ne unu ki ha uaine mahi, peá ne toki hunuki ‘i ha mui‘i ‘akau ‘o humaki hake kia Sīsū mo ‘ene pehē, “Tau vakai pe ‘e ha‘u ‘a ‘Ilaisiā ‘o ‘ohifo ia mei he kolosí!” 
MRK.15.37	Peakaila le’o lahi ‘a Sīsū, pea toki pekia leva.
MRK.15.38	Pea fe‘unga tonu mo iá kuo monuka e puipui ‘o e Temipalé mei ‘olunga ‘o a‘u ki lalo.
MRK.15.39	Pea ko e sio atu‘a e senituliō na‘e tu‘u he ve‘e kolosí ki he anga ‘o epekia ‘a Sīsuú, peá ne pehē ‘e ia, “Tā ko e mo‘oni! Ko e Fohae ‘Otuá e tangatá ni!”
MRK.15.40	Na‘e ‘i ai foki mo ha kau fefine na‘a nau sio atu mei he mama‘ó. Ko e ni‘ihi ai ko Mele mei Makitala, mo Mele ko e fa‘ē ‘a Sēmisi Si‘i mo Siosifá, mo Sālome. 
MRK.15.41	Ko e kau fefine kinautolu na‘a nau muimui kia Sīsū mo tokoni‘i ia ‘i he‘ene kei nofo ‘i Kālelí. Na‘e toe kau ai foki mo ha kaufefine tokolahi na‘a nau kaungāfononga mai mo ia ki Selusalema.
MRK.15.42	Pea a‘u ki he efiafí mo e teuteu e kakai Siú ki he Sāpaté, 
MRK.15.43	kuo fakato‘oto‘a atu kia Pailato ‘a e tangata ko Siosifa mei ‘Alematea ‘o kole ange ke ne tuku mai e sino ‘o Sīsuú. Ko e tangata faka‘apa‘apa‘ia ‘a Siosifa. Na‘e kau he Fakataha Lahie kakai Siú, pea na‘á ne kau foki he nofo‘aki tali ki he hoko mai e Pule‘anga ‘o e ‘Otuá.
MRK.15.44	Pea pehē‘e Pailato ‘i hono lotó, “Ko e me‘a faka‘ulia ‘o kapau kuo mate leva,” peá ne fekau ha ‘ōfisa ke ‘alu ‘o vakai pe kuo fuoloa ‘a e mate ‘a Sīsuú. 
MRK.15.45	Pea ko ‘ene fanongo pē ki he fakamatala ‘a e ‘ōfisá, na’a ne tala angekia Siosifa ke ne ‘ave ā ‘a e sino ‘o Sīsuú.
MRK.15.46	Na‘e fakatau leva ‘e Siosifa ha tupenu līneni, peá ne toki ‘ohifo e sino ‘o Sīsuú mei he kolosí ‘o fakakoloa ‘aki e tupenu līnení peá ne toki telioki ha fonualoto ne ‘osi to‘oliu ‘i ha makatu‘u.
MRK.15.47	Pea na‘e nofo pē ‘a Mele Makitaline mo Mele, ‘a e fa‘ē ‘a Siosifá, ‘o sio atu ki he me‘a ‘a Siosifa na‘e faí, ‘o na ‘ilo ai e feitu‘u na‘e telio ai e sino ‘o Sīsuú.
MRK.16.1	Pea hilie Sāpaté,
MRK.16.2	Pea hengihengi hake he ‘uluaki ‘aho ‘o e uiké,
MRK.16.3	Pea nau pehē leva, “Ko hai te ne teka‘i e maka tāpuní?” 
MRK.16.4	Ka na‘anau hanga atu ki aí, tā kuo ‘osi teka‘ie maka tāpuní ia, ko e fu‘u maka lahi‘aupito.
MRK.16.5	Pea hūatu e kau fefiné ki he fonualotó, ‘oku tangutu mai ai ha talavou ‘oku teunga hine. Pea nau mo‘utāfu‘ua ai.
MRK.16.6	Pea leamai e talavoú kiate kinautolu, ‘o ne pehē mai ‘e ia, “‘Oua te mou ‘ohovale! Koho‘omou kumi ‘e kimoutolu ‘a Sīsū mei Nāsaleti, ‘a ēna‘e tutuki ki he kolosí. Ka ‘oku ‘ikai ke‘i heni ia. He kuo fokotu‘u ia ki he mo‘uí. Sio mai! Ko e me‘a ē na‘e fakatokoto ai hono sinó. 
MRK.16.7	Ka mou ōleva ‘o tala ki he‘ene kau akó, pea mo Pita, ‘‘E mu‘omu‘a atuia‘iate kimoutolu kiKāleli. Pea te mou sio ai kiate ia, ‘o hangē pē ko eme‘a na‘á ne tala atú.’ ”
MRK.16.8	Peafakavavevaveatu leva ‘a e kau fefiné mei he fonua lotó. He kuo nau loto tāfu‘ua motetetete. Pea na‘e ‘ikai te nau talanoa ki ha taha ‘a eme‘a kuohokó, he na‘a nau fu‘umanavahē‘aupito.
MRK.16.9	Pea hili e toetu‘u ‘a Sīsū mei he maté he hengihengi ‘o e ‘uluaki ‘aho ‘o e uiké, na‘á nefuofua hā kia Mele Makitaline, ‘a ē na‘á ne kapusi meiai efangatēvolo ‘efitú. 
MRK.16.10	Pea ‘alu leva ‘a Mele Makitaline ‘o fakahā angeki he fa‘ahinga na‘e kau mo Sisu. Kuo nau tangimo tēngihia kinautolu, 
MRK.16.11	pea na‘a nau fanongo ki he‘ene pehē ‘oku mo‘ui ‘a Sīsuú, pea kuó ne sio ki ai. Ka na‘e‘ikai te nau tui ki ai.
MRK.16.12	Pea hili iá, pea toe hā ‘a Sīsū, kuo fōtunga kehe ia, ki he tokoua he‘ene kau akó ‘okunau lolotonga fononga mai mei kolo. 
MRK.16.13	Pea foki hake ‘a e toko ua ko iá ‘o fakahā ange ki hono toé. Ka na‘e ‘ikai pē te nau tuikiate kinaua.
MRK.16.14	Pea toki hā fakamuimui taha ‘a Sīsūki he kau ako ‘e toko hongofulu mātahá ‘okulolotongafai‘enau ma‘u me‘atokoni. Na‘á ne valoki‘ikinautolu koe‘uhi ko ‘enau ta‘etuí mo ‘enau ta‘efiefalala ki he lau ‘a e fa‘ahingana‘e sio ki ai kuo toetu‘ú. 
MRK.16.15	Peá ne tala ange kiate kinautolu, “Mou ō ‘o malanga‘aki e Ongoongo Leleí ki hekakai kotoa pē ‘i māmani. 
MRK.16.16	‘Ilonga ha taha ‘e tui pea papitaiso, pe ‘e fakamo‘ui. Pea ka ‘ilonga ha taha ‘e ‘ikai tui, pea ‘e fakamāu‘i. 
MRK.16.17	‘E fai me‘a fakaofo e kakai ‘e tui kiate aú. Te nau kapusi tēvolo ‘aki hoku hingoá. Tenau lea‘aki ha ngaahi lea kehekehe. 
MRK.16.18	Kapaute nau alaki ha ngata, pe inu ha me‘akona, ‘e‘ikai kovi ia kiate kinautolu. Tenau hilifaki honau nimá ki ha kakai puke, pea ‘e mo‘ui levae kakai ko iá.”
MRK.16.19	Pea hili e lea‘aki ‘e he ‘Eiki ko Sīsuú ‘a e ngaahi me‘a ko iá kiate kinautolú, na‘e ‘ohake ia ki he langí ‘o ne ‘afio mei he nima to‘omata‘u ‘o e ‘Otuá. 
MRK.16.20	Ka na‘e ō atu e kau akó ‘o malanga ‘i he feitu‘u kotoa pē. Pea na‘e kaungāngāue fakataha mo kinautolu ‘a e ‘Eikí, ‘o ne fakamo‘oni‘i e mo‘oni ‘enau malangá ‘aki e ngaahi mana na‘e hoko.
LUK.1.1	Kuo feinga ‘e ha tokolahi ke fa‘u ha fakamatala ki he ngaahi me‘a kuo fai ‘e he ‘Otuá ‘i hotau lotolotongá. 
LUK.1.2	Pea na‘a nau hiki tohi e ngaahi fakamatala ‘a ha ni‘ihi na‘a nau mamata tonu he ngaahi me‘a na‘e hokó, ‘o talu pē ia mei he kamata‘angá. 
LUK.1.3	Ko ia ai, ‘e Tiofilusi, na‘á ku fakatotolo e me‘a kotoa pē, peá u fakakaukau leva ke u tohi ‘o faka‘āuliliki atu e ngaahi me‘a na‘e hokó. 
LUK.1.4	Pea ko ‘eku tohi atú ke mea‘i kakato ‘e he Feitu‘ú na ‘a e mo‘oni ‘oku kau ki he ngaahi me‘a kuó ke ‘osi fanongo aí.
LUK.1.5	Lolotonga e kei tu‘i ‘a Hēlota ‘i Siuteá na‘e ‘i ai ha faifekau ‘i he ha‘a ‘āpaia ko Sākalaia. Pea ko hono malí, ‘a ‘Ilisapesi, ko e fefine he matakali ‘Ēloné. 
LUK.1.6	Ko e ongo mātu‘a failelei kinaua mo talangofua ki he ngaahi fekau kotoa he Lao ‘a Mōsesé. Pea na‘e taau ‘ena mo‘uí mo e finangalo ‘o e ‘Otuá. 
LUK.1.7	Ka na‘e ‘ikai ke na fanau. He na‘e pa‘a ‘a ‘Ilisapesi, pea kuó na fakatou motu‘a.
LUK.1.8	Ko e ‘aho ‘e taha na‘e ngāue ki he Temipalé ‘a e ha‘a faifekau na‘e kau ai ‘a Sākalaiá, pea na‘e fai fatongia ai mo Sākalaia. 
LUK.1.9	Na‘e fai e founga maheni ‘o e ngāue fakafaifekaú, ko e talotalo pe ko hai ‘e hū ki loto Temipale ‘o tutu e ‘inisēnisí. Pea na‘e ma‘u ‘e Sākalaia e talotaló. Pea hū atu leva ‘a Sākalaia ki loto Temipale, 
LUK.1.10	kae lotu pē e kakaí ‘i tu‘a.
LUK.1.11	Pea fakafokifā kuo ‘asi mai ha ‘āngelo ‘a e ‘Eikí he tafa‘aki to‘omata‘u ‘o e tutu‘anga ‘inisēnisí.
LUK.1.12	Pea sio atu ki ai ‘a Sākalaiá, peá ne ilifia mo puputu‘u. 
LUK.1.13	Pea pehē mai ‘e he ‘āngeló kia Sākalaia, “‘E Sākalaia, ‘oua te ke manavahē. He kuo ongo ki he ‘Otuá ho‘o ngaahi kolé. ‘E fā‘ele‘i ‘e ‘Ilisapesi ha tamasi‘i, pea te ke fakahingoa ia ko Sione.
LUK.1.14	Te ke fiefia lahi ai koe, pea ‘e toe fiefia ai mo ha tokolahi.
LUK.1.15	‘E hoko ho fohá ko ha tamaio‘eiki tu‘ukimu‘a ‘a e ‘Eikí. Pea he‘ikai te ne inu uaine, pe inu kava mālohi, ka te ne fonu he ivi ‘o e Laumālie Mā‘oni‘oní, ‘o kamata mei he‘ene kei ‘i he manava ‘o ‘ene fa‘eé.
LUK.1.16	‘E hanga ‘e Sione ‘o fakatafoki ha kakai ‘Isileli tokolahi ki honau ‘Eiki ‘Otuá. 
LUK.1.17	Te ne mu‘omu‘a atu ‘i he ‘Eikí mo e laumālie mo e mālohi ko ia na‘e ‘ia ‘Ilaisiaá. ‘E toe tokanga ange e mātu‘á ki he‘enau fānaú koe‘uhí ko e ngāue ‘a Sioné. Pea ko e kakai ‘oku talangata‘a ki he ‘Otuá, ‘e kamata ke nau fakakaukau ki he fakapotopoto e faitotonú. ‘E pehē hono teu‘i ‘e Sione ha kakai ma‘á e ‘Eikí.”
LUK.1.18	Pea pehē ange ‘e Sākalaia ki he ‘āngeló, “Te u ‘ilo fēfē ‘e malava ke hoko e me‘a kuó ke fakahā maí? He kuó ou motu‘a mo hoku hoá.” 
LUK.1.19	Pea pehē ange ‘e he ‘āngeló, “Ko Kepaleli au, ko e tamaio‘eiki ‘a e ‘Otuá. Na‘e fekau au ke u ha‘u ‘o fakahā atu kiate koe ‘a e ongoongo lelei ko ení. 
LUK.1.20	Ka na‘e ‘ikai te ke tui mai kiate au. Ko ia ai, te ke noa, ‘o a‘u ki he hoko mai e ngaahi me‘a kuó u fakahā atú.”
LUK.1.21	Na‘e talu e hū ‘a Sākalaia ki he loto Temipalé mo e fakatatali ki ai e kakaí mei tu‘a. Pea na‘a nau fifili pe Ko e hā kuo fuoloa mai aí. 
LUK.1.22	Pea faifaí pea hū mai ‘a Sākalaia ki tu‘a, pea kuo ‘ikai ke ne toe lava ‘o lea, ka ne tuhutuhu ange pē kiate kinautolu. Pea mahino leva kiate kinautolu kuo mata vīsone ‘a Sākalaia he loto Temipalé.
LUK.1.23	Pea lava e fai fatongia ‘a Sākalaia he Temipalé, peá ne foki leva ki ‘api. 
LUK.1.24	Pea fuoloa si‘i mei aí kuo feitama ‘a ‘Ilisapesi. Pea na‘e ‘osi ha māhina ‘e nima mo e ‘ikai ha toe mavahe ‘a ‘Ilisapesi mei ‘api. Pea ko e lau eni ‘a ‘Ilisapesi ‘i hono lotó, 
LUK.1.25	“‘E tuku e sio lalo mai kiate au ‘a e kakaí. He kuo ‘ofa mai kiate au ‘a e ‘Otuá.”
LUK.1.26+LUK.1.27	Na‘e ‘osi ha māhina ‘e ono mei ai, pea fekau ‘e he ‘Otuá ‘a Kepaleli ke ‘alu ki Kāleli ki he kolo ko Nāsaletí ‘o lea ki ha finemui ko Mele hono hingoá. Na‘e fe‘unga ia ‘oku fakama‘u ‘a Mele mo Siosifa, ko e tangata he hako ‘o e tu‘i ko Tēvitá.
LUK.1.28	Pea pehē ange ‘e he ‘āngeló kia Mele, “Mālō e lelei, ‘e Mele! Kuo mātu‘aki ‘ofeina koe! He ‘oku kau mo koe ‘a e ‘Eikí!”
LUK.1.29	Na‘e fihi tu‘u e fakakaukau ‘a Melé he fakalea ‘a e ‘āngeló, peá ne fifili pe ko e hā nai hono ‘uhingá.
LUK.1.30	Pea pehē ange ‘e he ‘āngeló kia Mele, “‘Oua te ke manavahē! He ‘oku hōifua mai e ‘Otuá kiate koe. 
LUK.1.31	Te ke fanau‘i ha tamasi‘i. Pea te ke fakahingoa ia ko Sīsū 
LUK.1.32	‘E ma‘u mafai lahi, pea ‘e ui ia ko e ‘Alo ‘o e ‘Otua Fungani Mā‘olungá. ‘E fakanofo ia ko e tu‘i, ‘o hangē pē ko hono tupu‘anga ko Tēvitá. 
LUK.1.33	Te ne pule he kakai ‘Isilelí ‘o ta‘engata. Pea ko hono pule‘angá he‘ikai hano ngata‘anga.”
LUK.1.34	Pea pehē ange ‘e Mele ki he ‘āngeló, “‘E lava fēfē ‘a e me‘a kuó ke fakahā maí? He kuo te‘eki ai ke u mali.”
LUK.1.35	Pea pehē ange ‘e he ‘āngeló, “‘E hā‘ele atu e Laumālie Mā‘oni‘oní. Pea ko e ivi mālohi ‘o e ‘Otuá ‘e fakamalumalu ‘aki koe. Pea ‘e ui ai pē ho‘o tamá ko e ‘Alo Mā‘oni‘oni ‘o e ‘Otuá. 
LUK.1.36	‘Io, ‘oku ‘amanaki ke fā‘ele mo ho kāingá, ‘a ‘Ilisapesi, ‘osi angé kuo ta‘u motu‘a ia. Na‘e ‘ikai foki ke toe ‘amanaki ha taha ‘e fanau ‘a ‘Ilisapesi, ka ko hono ono mahina eni. 
LUK.1.37	He ‘oku ‘ikai ha me‘a ‘e faingata‘a ki he ‘Otuá.”
LUK.1.38	Pea pehē ange ‘e Mele ki he ‘āngeló, “Ko e kaunanga au ‘a e ‘Eikí. Pea ko e ngaahi me‘a kuó ke fakahā mai kiate aú, ko hoku lotó ia.” Pea mavahe atu ‘a e ‘āngeló meia Mele.
LUK.1.39	Pea ‘osi mei ai ha ngaahi ‘aho, pea ‘alu ‘a Mele ki ha kolo he feitu‘u mo‘unga ‘o Siuteá. 
LUK.1.40	Peá ne afe ki he ‘api ‘o Sākalaiá ‘o fakafe‘iloaki ange kia ‘Ilisapesi. 
LUK.1.41	Pea ko e ongo mai pē kia ‘Ilisapesi ‘a e fetapa ‘a Melé, kuo fute ‘ene tamá ‘i hono manavá. Pea hifo mai e Laumālie Mā‘oni‘oní kia ‘Ilisapesi. 
LUK.1.42	Peá ne kalanga le‘olahi: “Kuo tāpuaki‘i koe ‘e he ‘Otuá ‘o laka hake ‘i ha toe fefine! Pea kuó ne tāpuaki‘i mo e tamasi‘i te ke fanau‘í.
LUK.1.43	Ko e hā kuó ke ‘a‘ahi mai ai kiate aú, ‘a koe, ‘a e fa‘ē ‘a hoku ‘Eikí? 
LUK.1.44	Ko ‘ene ongo mai pē ho‘o fetapá kuo fute fiefia ‘eku tamá ‘i hoku manavá. 
LUK.1.45	Kuo tāpuaki‘i koe ‘e he ‘Eikí koe‘uhí ko ho‘o tui te ne fakahoko ‘ene ngaahi palōmesí.”
LUK.1.46	Pea na‘e pehē leva ‘e Mele,
LUK.1.47	“‘Oku ou mātu‘aki fakamālō ki he ‘Eikí,
LUK.1.47	pea ‘oku fiefia lahi ‘eku mo‘uí he ‘Otuá,
LUK.1.47	he ko hoku Fakamo‘uí ia.
LUK.1.48	Kuo toka‘i ‘e he ‘Eikí
LUK.1.48	‘a ‘ene kaunanga mā‘ulalo ko aú.
LUK.1.48	Pea ‘e kamata he ‘ahó ni
LUK.1.48	‘a e lau ‘e he kakai kotoa pē
LUK.1.48	ko e fefine au na‘e tāpuaki‘i ‘e he ‘Otuá.
LUK.1.49	Kuo fai ‘e he ‘Otua Māfimafí
LUK.1.49	ha ngaahi me‘a lalahi ma‘aku.
LUK.1.49	‘Io, ‘oku mā‘oni‘oni hono huafá.
LUK.1.50	‘Okú ne fai manava‘ofa ma‘u ai pē
LUK.1.50	ki he kakai ‘oku ‘apasia ki aí.
LUK.1.51	Kuo fai me‘a lalahi ‘e he ‘Eikí
LUK.1.51	‘aki hono ivi māfimafí,
LUK.1.51	ke se‘e ‘a e kau loto fielahí,
LUK.1.52	mo moloki e kau pule mā‘olungá
LUK.1.52	mei honau ngaahi tu‘unga mā‘olungá,
LUK.1.52	kae fakanofo e kakai anga-fakatōkilaló
LUK.1.52	ki he ngaahi nofo‘anga ‘o e kau ma‘u mafaí.
LUK.1.53	‘Oku foaki ‘e he ‘Eikí ki he kau fiekaiá
LUK.1.53	‘a e me‘atokoni lelei,
LUK.1.53	ka ne tuli ‘a e kau tu‘umālié
LUK.1.53	ke nau ‘alu pakupaku.
LUK.1.54	‘Oku tokoni‘i ‘e he ‘Eikí ‘ene tamaio‘eikí, ‘a ‘Isileli.
LUK.1.54	Pea ‘oku fai manava‘ofa ma‘u ai pē ki he‘ene kakaí.
LUK.1.55	He ko e tukupā ia na‘á ne fai ki hotau tupu‘angá,
LUK.1.55	kia ‘Epalahame mo hono hakó ‘o ta‘engata!”
LUK.1.56	Na‘e nofo ai pē ‘a Mele mo ‘Ilisapesi ‘i ha māhina ‘e tolu nai, peá ne toki foki ki hono ‘apí.
LUK.1.57	Na‘e faifaí pea fā‘ele ‘a ‘Ilisapesi, ko e tamasi‘i tangata. 
LUK.1.58	Pea ongo atu ki he kaungā‘api mo e kāinga ‘o ‘Ilisapesí ‘a e lahi e ‘ofa ki ai e ‘Eikí, pea nau fiefia ai pē mo kinautolu. 
LUK.1.59	Pea ‘osi ha ‘aho ‘e valu mei ai, na‘a nau fai leva ki he tamasi‘í ‘a e ouau ‘oku tu‘utu‘uni he Lao ‘a Mōsesé. Na‘e ‘ai ke nau fakahingoa ia ki he‘ene tamaí, kia Sākalaia, 
LUK.1.60	kae pehē mai ‘e ‘Ilisapesi ia, “‘Ikai! Ko hono hingoá ko Sione!” 
LUK.1.61	Pea nau pehē ange, “Ka ‘oku te‘eki ai hamou kāinga ‘e fakahingoa ko Sione!” 
LUK.1.62	Pea nau tuhu ange kia Sākalaia pe ko e fē e hingoa ‘e ‘ai ki hono fohá. 
LUK.1.63	Pea fekau leva ‘e Sākalaia ke ‘omai ha me‘a ke ne tohi ai, peá ne tohi ai e ngaahi fo‘i lea ko eni: “Ko hono hingoá ko Sione.” Pea ofo kotoa ai e kaume‘a na‘e ‘i aí. 
LUK.1.64	Pea ‘ohovale pē kuo lea ‘a Sākalaia, peá ne fai ‘ene fakamālō ki he ‘Otuá.
LUK.1.65	Na‘e manavahē lahi ai e kaungā‘apí, pea na‘e ‘osi kotoa e feitu‘u mo‘unga ‘o Siuteá hono fai holo ai e talanoa ki he ngaahi me‘a na‘e hokó. 
LUK.1.66	Pea ko e fa‘ahinga kotoa na‘e fanongo aí, na‘a nau fifilí pe ‘e lahi hake e tamasi‘í ‘o hoko ko e hā. He kuo mahino kiate kinautolu ‘oku kau ai ‘a e ‘Eikí.
LUK.1.67	Na‘e hifo mai e Laumālie Mā‘oni‘oní kia Sākalaia, pea pehē ai ‘e Sākalaiá,
LUK.1.68	“Fakamālō ki he ‘Eikí,
LUK.1.68	fakamālō ki he ‘Otua ‘o ‘Isilelí.
LUK.1.68	He kuó ne afe mai ke fakahaofi ‘ene kakaí.
LUK.1.69	Kuo tuku mai ‘e hotau ‘Otuá
LUK.1.69	ha taha‘i Fakamo‘ui
LUK.1.69	he hako ‘o ‘ene tamaio‘eiki ko Tēvitá.
LUK.1.70	Na‘e fakapapau‘i mai ‘e he ‘Eikí ‘i ono‘aho,
LUK.1.70	he ngutu ‘o ‘ene kau palōfita toputapú,
LUK.1.71	te ne fakahaofi kitautolu mei hotau ngaahi filí,
LUK.1.71	mo e fa‘ahinga kotoa ‘oku tāufehi‘a maí.
LUK.1.72	Na‘e fakapapau‘i mai ‘e he ‘Otuá ‘i ono‘aho
LUK.1.72	te ne ‘ofa ki hotau kakaí,
LUK.1.72	mo fai ki he‘ene folofola mā‘oni‘oní.
LUK.1.73	Na‘á ne fakapapau‘i ange ki hotau tupu‘angá,
LUK.1.73	kia ‘Epalahame,
LUK.1.74	te ne fakahaofi kitautolu mei hotau ngaahi filí,
LUK.1.74	ka tau fai tau‘atāina leva ‘ene ngāué,
LUK.1.75	mo mo‘ui mā‘oni‘oni mo ‘ofa
LUK.1.75	‘o a‘u ki he ngata‘anga ‘etau nofo ‘i māmani.
LUK.1.76	Pea ko koe, si‘oku foha,
LUK.1.76	‘e ui koe ko e palōfita ‘a e ‘Otua ‘o Langí.
LUK.1.76	Te ke mu‘omu‘a atu ‘i he ‘Eikí
LUK.1.76	‘o teuteu ma‘á na e me‘a kotoa pē.
LUK.1.77	Te ke tala ki he‘ene kakaí
LUK.1.77	ko honau mo‘ui‘angá
LUK.1.77	‘a e fakamolemole‘i ‘enau angahalá.
LUK.1.78	‘E malama hifo kiate kitautolu ‘a e ‘ofa ‘a e ‘Otuá,
LUK.1.78	‘o hangē ko e la‘aá he‘ene hopo haké.
LUK.1.79	‘E māmangia ai
LUK.1.79	‘a kitautolu ‘oku nofo he malumalu ‘o e maté.
LUK.1.79	Pea ‘e huluhulu ai
LUK.1.79	hotau hala ki he mo‘ui tau‘atāiná.”
LUK.1.80	Na‘e tupu fakautuutu ‘a e mo‘ui faka‘atamai ‘a Sioné pea mo ‘ene mo‘ui fakalaumālié. Pea na‘e a‘u ai pē ki he‘ene hopo hake ‘i ‘Isilelí mo ‘ene nofo he lotofonua lala ‘o Siuteá.
LUK.2.1	Na‘e tu‘utu‘uni ‘e Sisa ‘Akosito he ngaahi ‘aho ko iá ke fai ha tohi kakai. 
LUK.2.2	Ko e fuofua tohi kakaí ia, ko e me‘a he kei kōvana ‘a Sailinio ‘i Siliá.
LUK.2.3	Na‘e takitaha foki ‘a e tangata mo e fefine ki hono kolo tupu‘anga ‘o tohi kakai ai. 
LUK.2.4	Pea foki hake ai ‘a Siosifa mei Nāsaleti ‘i Kāleli ki Pētelihema ‘i Siutea. Ko Pētelihemá, ko e kolo tupu‘anga ia ‘o Tēvitá. Pea ko e ‘alu ki ai ‘a Siosifá, he na‘á ne kau he hako ‘o Tēvitá.
LUK.2.5	Pea fononga ai ‘a Siosifa mo Mele ki Pētelihema, he kuó na ‘osi fakama‘u.
LUK.2.6	Pea fe‘unga mo ia kuo vave ke hoko e fā‘ele ‘a Melé. Pea lolotonga pē ‘ena ‘i Pētelihemá, 
LUK.2.7	peá ne fā‘ele‘i ha tamasi‘i tangata, ko e olopo‘ou. Na‘e fakakofu ‘e Mele ‘a e tamasi‘í, peá ne fakatokoto ‘i he ‘ai‘angakai ‘o e monumanu. He kuo fonu e fale tali fonongá.
LUK.2.8	Pea po‘uli hifo he pō ko iá, na‘e ‘i ai ha kau tauhi sipi ‘oku nau le‘ohi ‘enau fanga sipí he ‘uta ‘o Pētelihemá.
LUK.2.9	Pea fakafokifā kuo tu‘u mai ha ‘āngelo mei he ‘Eikí. Pea na‘e malama hifo kiate kinautolu ‘a e ngeia ‘o e ‘Eikí. Na‘e manavahē lahi ai e kau tauhi sipí, 
LUK.2.10	kae pehē ange ‘e he ‘āngeló kiate kinautolu, “‘Oku ‘ikai ha me‘a ke mou manavahē ai! He ko ‘eku ha‘ú ke fakahā atu ha ongoongolelei, ha ongoongo ‘e fiefia ai e kakai kotoa pē. 
LUK.2.11	Na‘e ‘alo‘i he ‘ahó ni he kolo ‘o Tēvitá ‘a homou Fakamo‘uí. Ko e ‘Eikí ia. Ko e Kalaisí. 
LUK.2.12	Mou kumi pea te mou ‘ilo! Pea ko e faka‘ilonga eni kiate kimoutolu, kuo kofukofu‘i, pea ‘oku tokoto he ‘ai‘anga kai ‘o e monumanu.”
LUK.2.13	Pea fakafokifā kuo toe tutu‘u mai mo ha kau ‘āngelo tokolahi mei langi ‘o kau fakataha he fakafeta‘i ki he ‘Otuá, ‘o nau pehē,
LUK.2.14	“Fakafeta‘i ki he ‘Otuá ki Langi Taupotu!
LUK.2.14	Pea toka ‘a e melinó ki he kakai kotoa ‘i māmani ‘oku taau ‘enau mo‘uí
LUK.2.14	mo hono finangaló.”
LUK.2.15	Pea toki foki hake ‘a e kau ‘āngeló ki langi. Pea pehē ‘e he kau tauhi sipí, “Tau ō ā ki Pētelihema ‘o mamata he me‘a kuo fakahā mai ‘e he ‘Eikí.” 
LUK.2.16	Pea nau fakato‘oto‘o atu. Pea nau a‘u atú, ‘oku nofo mai ‘a Mele mo Siosifa, kae tokoto ‘a Sīsū he ‘ai‘anga kai ‘o e monumanú.
LUK.2.17	Pea sio atu e kau tauhi sipí kia Sīsuú, pea nau tala ange ki he‘ene ongo mātuá ‘a e lau ‘a e kau ‘āngeló. 
LUK.2.18	Pea ko e ofo lahi ‘a e kakai na‘a nau fanongo aí. 
LUK.2.19	Ka na‘e fifili ‘a Mele ki he ‘ū me‘a kuo hokó, pe ‘e iku nai ki he hā.
LUK.2.20	Pea foki leva e kau tauhi sipí ‘oku nau fakamālō ki he ‘Otuá. He ko e ngaahi me‘a kotoa na‘a nau mamata ki aí, mo fanongo ki aí, na‘e hange tofu pē ko e lau ‘a e ‘āngeló.
LUK.2.21	Pea hili ha ‘aho ‘e valu mei ai, pea fai leva ‘e Mele mo Siosifa kia Sīsū ‘a e ouau ‘oku fekau he Lao ‘a Mōsesé, ko e kaukau ‘o e tamaiki tangatá. Peá na fakahingoa ia ko Sīsū, ko ‘ena talangofua ki he tu‘utu‘uni ‘a e ‘āngeló kia Mele ‘i he‘ene fakahā ange ‘e feitamá.
LUK.2.22	Pea faifai pea a‘u ki he ngaahi ‘aho na‘e taau ke fai ai ‘e Mele mo Siosifa ‘a e ouau ‘oku fekau ‘e he Lao ‘a Mōsesé ke fai ‘e ha fefine ‘oka hili ha‘ane fā‘ele. Pea ‘ave ‘e Siosifa mo Mele ‘a Sīsū ki Selusalema ki he Temipalé ‘o fakatāpui ia ma‘á e ‘Eikí, 
LUK.2.23	ko ‘ena talangofua ki he fekau ‘i he Lao ‘a e ‘Eikí ‘oku pehē, “Ko e ‘inasi ‘o e ‘Eikí ‘a e olopo‘ou tangata kotoa pē.” 
LUK.2.24	Pea ko e toe tu‘utu‘uni pē foki ia he Lao ‘a e ‘Eikí ke fai ‘e he ongo mātu‘á ha‘ana feilaulau, ko ha ongo fo‘i lupe pe ko ha ongo fo‘i kulukulu. Pea ko ia pē na‘e fai ‘e Mele mo Siosifá.
LUK.2.25	Na‘e lolotonga iá ‘oku nofo ‘i Selusalema ha tangata‘eiki ko Simione. Ko e tangata‘eiki faitotonu mo ‘ofa mo‘oni ki he ‘Otuá. Pea na‘e kau he fa‘ahinga na‘e ‘amanaki kuo toe si‘i pea fakahaofi ‘e he ‘Otuá ‘a e kakai ‘Isilelí. Pea kuo fakahā mai kiate ia ‘e he Laumālie Mā‘oni‘oní 
LUK.2.26	‘e ‘ikai te ne mate kae‘oua kuó ne mamata ki he Pani ‘a e ‘Eikí.
LUK.2.27	Pea fononga hake leva ‘a Siosifa mo Mele ki he Temipalé ke fakahoko kia Sīsū e tu‘utu‘uni ‘a e Laó ki he fānau toki fā‘ele‘í. Pea fe‘unga mo iá kuo fekau ‘e he Laumālié ‘a Simione ke ‘alu ki he Temipalé. 
LUK.2.28	Pea na‘e fua mai ‘e Simione ‘a e valevalé, ‘a Sīsū, mo ne fakamālō ki he ‘Otuá, ‘o ne pehē:
LUK.2.29	“To‘o atu ā, ‘Eiki,
LUK.2.29	‘a e mo‘ui ‘a ho‘o motu‘a fai fatongia ko au.
LUK.2.29	Kuo ‘osi fiemālie hoku lotó.
LUK.2.29	He na‘e ‘ikai te ke lī‘aki
LUK.2.29	ho‘o lea na‘e fai maí.
LUK.2.30	Kuo mamata tonu e poko‘i matá ni
LUK.2.30	he mo‘ui‘anga kuó ke tuku maí.
LUK.2.31	Pea ‘e mamata ai pē mo e tukui fonuá.
LUK.2.32	Ko e māma‘anga ia ‘o e pule‘anga kotoa.
LUK.2.32	Pea ‘e lāngilangi‘ia ai ho‘o kakai ‘Isilelí.”
LUK.2.33	Na‘e ‘ohovale ‘aupito ‘a e ongo mātu‘a ‘a Sīsuú he ngaahi me‘a na‘e lea‘aki ‘e Simioné.
LUK.2.34	Pea tāpuaki‘i ‘e Simione ‘a Siosifa mo Mele, peá ne toki pehē ange kia Mele,
LUK.2.34	“‘E tūkia ha kakai ‘Isileli tokolahi
LUK.2.34	koe‘uhí ko ho‘o tamá.
LUK.2.34	Ka ‘e toe fokotu‘u hake ai mo ha kakai tokolahi.
LUK.2.34	Te ne hangē ha fakakitekite malá,
LUK.2.34	pea ‘e fakasītu‘a‘i ‘e ha kakai tokolahi.
LUK.2.35	Pea ko koe, ‘e Mele,
LUK.2.35	te ke faingata‘a‘ia ai,
LUK.2.35	‘o hangē tofu pē kuo tui‘i ‘aki koe ha heletaá.
LUK.2.35	Ka ‘e kau kotoa ia hono tatala
LUK.2.35	‘a e me‘a kuo fufū ‘e he kakaí ‘i honau lotó.”
LUK.2.36	Na‘e nofo he Temipalé mo ha palōfita fefine ko ‘Ana. Ko e ‘ōfefine ia ‘o Fanueli, ko e motu‘a mei he ha‘a ‘āselí. Ko e fine‘eiki ta‘u lahi ‘a ‘Ana. Na‘e mali ‘oku kei finemui. Pea na‘e hili pē ha ta‘u ‘e fitu mei ai, kuo mālōlō hono husepānití. 
LUK.2.37	Ko hono ta‘u valu ngofulu mā tolu eni. Pea ko e ‘aho mo e pō mo ‘ene nofo ai pē ki he ‘Otuá he Temipalé ‘o lotu mo ‘aukai.
LUK.2.38	Na‘e tu‘u mai ‘a ‘Ana ‘o fai ‘ene fakamālō ki he ‘Otuá, peá ne talanoa ange ‘a e tamasi‘í, ‘a Sīsū, ki he kakai kotoa na‘a nau nofo ‘o faka‘amu ki hono fakatau‘atāina‘i ‘o Selusalemá.
LUK.2.39	Pea hili hono fakahoko ‘e Siosifa mo Mele ‘a e ngaahi ouau ‘oku fekau he Laó, peá na foki leva ki hona ‘apí ‘i Nāsaleti he vahefonua Kālelí.
LUK.2.40	Pea faifaí kuo fu‘u lahi ‘a Sīsū. Pea ko e tamasi‘i kaukaua ia mo fakapotopoto, pea ‘ilonga ‘aupito ‘a e kau ‘a e ‘Otuá mo ia.
LUK.2.41	Na‘e ō ‘a e ongo mātu‘a ‘a Sīsuú ki Selusalema he ta‘u kotoa ‘o kau he kātoanga Pāsová. 
LUK.2.42	Pea hoko e ta‘u hongofulu mā ua ‘o Sīsuú, pea nau ō ai pē ki he kātoanga ko iá.
LUK.2.43	Pea hili e kātoangá, pea kamata foki ki ‘api ‘a e ongo mātu‘a ‘a Sīsuú, kae ‘ikai ke na fakatokanga‘i ‘oku kei nofo pē ‘a Sīsū he koló. 
LUK.2.44	He ko ‘ena ‘amanakí ‘oku ha‘u fakataha ia mo honau ngaahi kaungāfonongá. Na‘e hili ha ‘aho kakato ‘e taha peá na toki kumi holo ia. 
LUK.2.45	Ka na‘á na fiu kumi ki honau kāingá mo honau ngaahi mahení, pea talu ai pē ‘ena foki ki Selusalema ‘o kumi holo ia ai.
LUK.2.46	Pea hili ha ‘aho ‘e tolu, peá na toki ma‘u atu ‘oku fakafanongo ki he kau faiako Laó ‘i he Temipalé mo fakafehu‘i kiate kinautolu ha ngaahi me‘a. 
LUK.2.47	Pea nau ofo kotoa he lahi ‘ene ‘iló, pea mo e anga ‘o ‘ene tali fehu‘í.
LUK.2.48	Na‘e ‘osi e tumu ‘a e ongo mātu‘a ‘a Sīsuú he‘ena ma‘u atu iá. Pea lea ange ‘ene fa‘eé, “Tamasi‘i, Ko e hā kuó ke pehe‘i ai kimauá? Ko e hoha‘a lahi homa lotó mo ho‘o tangata‘eikí he kumi holo koé!”
LUK.2.49	Pea pehē ange ‘e Sīsū kiate kinaua, “Ko e hā na‘á mo kumi ai aú? Na‘e ‘ikai koā te mo ‘ilo kuo pau ke u ‘i he fale ‘o ‘eku Tamaí?” 
LUK.2.50	Ka na‘e ‘ikai ke mahino kiate kinaua ‘ene laú.
LUK.2.51	Na‘e foki leva ‘a Sīsū mo ‘ene ongo mātu‘á ki Nāsaleti, pea talu pē mei ai mo ‘ene nofo talangofua kiate kinaua. Ka na‘e mo‘umo‘u fifili ai pē ‘a Mele ki he ngaahi me‘a na‘e hokó.
LUK.2.52	Na‘e tupu fakautuutu ai pē ‘a e mo‘ui faka‘atamai ‘a Sīsuú mo ‘ene mo‘ui fakasinó. Pea na‘e taau ‘ene mo‘uí mo e finangalo ‘o e ‘Otuá pea mo e loto ‘o e kakaí.
LUK.3.1	Pea fai mai, ‘o a‘u ki he ta‘u hono hongofulu mā nima ‘o e pule ‘a Sisa Taipiliō he tapa ko ia ‘o māmaní. Na‘e fe‘unga ia ‘oku kōvana ‘a Ponitō Pailato ‘i Siutea, kae pule ‘a Hēlota ‘i Kāleli, pea pule ‘a e tehina ‘o Hēlota, ‘a Filipe, ‘i Vahe ‘Aitulia mo Vahe Telakonaitisi, pea pule leva ‘a Lisaniasi ‘i ‘Apiline, 
LUK.3.2	kae Taula‘eiki Lahi ‘a ‘Ananaia mo Kaiafasi he kakai Siú. Pea lolotonga e nofo ‘a Sione ko e foha ‘o Sākalaiá he toafá, kuo folofola ki ai ‘a e ‘Otuá. 
LUK.3.3	Pea na‘e ‘alu atu ‘a Sione ‘o malanga ki he kakai na‘e nofo he tafatafa‘aki ‘o Vaitafe Soataní. Peá ne pehē ‘e ia he‘ene malangá, “Mou tafoki ki he ‘Otuá, pea papitaiso, kae fakamolemole‘i ho‘omou angahalá!”
LUK.3.4	Ko e lau eni ‘a e palōfita ko ‘Aiseá kia Sione,
LUK.3.4	“Ko e kalanga eni ‘a e toko taha he toafá,
LUK.3.4	‘Teuteu e halá ke hā‘ele atu ai ‘a e ‘Eikí!
LUK.3.5	Tanu e tele‘a kotoa.
LUK.3.5	Holoki kotoa e ngaahi mo‘ungá
LUK.3.5	mo e ngaahi tafungofungá
LUK.3.5	ke tokalelei.
LUK.3.5	Fakahangatonu‘i e ngaahi hala ‘oku afeafé.
LUK.3.5	Fakatokalelei e ngaahi hala ‘oku tokakoví.
LUK.3.6	Pea ‘e toki mamata ai e kakai kotoa
LUK.3.6	ki he mana fakamo‘ui ‘a e ‘Otuá.’”
LUK.3.7	Na‘e holo mai ai e kakaí ke papitaiso ‘ia Sione. Kae tala ange ‘e Sione kiate kinautolu, “Fanga ngata fekai! Ko hai na‘á ne fale‘i kimoutolu ke mou hola mei he fakamaau ‘oku ‘amanaki ke tō maí? 
LUK.3.8	Fai ha me‘a ke hā mahino ai kuo tuku ho‘omou fai angahalá! Pea vakai na‘a mou lau mai ho‘omou kāinga mo ‘Epalahamé. He ‘oku ou tala fakamātoato atu kiate kimoutolu, na‘a mo e ngaahi fo‘i maka ko ení, ‘e lava noa ‘e he ‘Otuá ke fakatupu mei ai ha fānau ‘a ‘Epalahame. 
LUK.3.9	Kuo ‘osi tu‘u teuteu ha fu‘u toki ke tā e ngaahi ‘akaú mei he tefitó. Pea ‘ilonga ha fu‘u ‘akau ‘oku ‘ikai ke fua lelei, ‘e ta‘anga pea tutu.”
LUK.3.10	Pea pehē ange ‘e he kakaí kia Sione, “Ko e hā leva ‘emau me‘a ‘e faí?” 
LUK.3.11	Pea tali atu ‘e Sioné, “Kapau ‘oku ua ho koté, peá ke ‘ave ho kote ‘e taha ma‘á ha taha ‘oku hala mo ha kote. Pea kapau ‘oku faingamālie homou ‘apí he me‘atokoní, peá ke ‘ave ha me‘a ma‘á ha taha kehe.”
LUK.3.12	Na‘e omi mo ha kau tānaki tukuhau ke papitaiso, pea nau pehē ange kia Sione, “Ko e hā ‘emau me‘a ‘amautolu ‘e faí?”
LUK.3.13	Pea ko e tali ‘a Sioné, “Tuku ho‘omou fakamālohi‘i e kakaí ke totongi tukuhau ‘o hulu he me‘a kuo tu‘utu‘uní.”
LUK.3.14	Pea toe pehē ange ‘e ha kau tau malu‘i fonua, “Fēfē kimautolu? Ko e hā ‘emau me‘a ‘amautolu ‘e faí?” Pea tala ange ‘e Sione kiate kinautolu, “Tuku ho‘omou fakamālohi‘i e kakaí ke takitaki atu kiate kimoutolu kae lava ke tuku ho‘omou ngaohikovi‘i kinautolú. Mou fiemālie pē he vāhenga ‘oku ‘oatú.”
LUK.3.15	Pea pehē loto ‘e he kakai kotoa pē mo e lelea honau lotó, “Ko e Mīsaiá nai ‘a Sione?”
LUK.3.16	Kae pehē ange ‘e Sione kiate kinautolu, “Ko ‘eku papitaiso kimoutolú, ‘oku fai ‘aki e vaí. Ka ‘oku teu ha‘u ha toko taha ‘oku mafai lahi ange ‘iate au, ha toko taha ‘oku ‘ikai te u taau au mo e vete hono senitoló. Te ne papitaiso ‘e ia kimoutolu ‘aki e Laumālie Mā‘oni‘oní mo e afi.
LUK.3.17	Kuó ne ‘osi to‘o ‘e ia hono huo tata uité ke sivi ‘aki ‘a e uité mei hono nge‘esí. Pea te ne tānaki e uité ki hono feleokó kae tutu e nge‘esí ‘aki ha afi ‘e ‘ikai toe lava ‘o tāmate‘i.”
LUK.3.18	Ko e malanga‘i ‘e Sione ‘a e Ongoongo Leleí ki he kakaí, na‘e fai ‘aki e ngaahi founga kehekehe. 
LUK.3.19	Na‘á ne pehē ange ‘e ia ki he tu‘í, kia Hēlota, “Ko ho‘omo nonofo mo Hēlotiasí, ‘a e mali ho tehiná, ko ho‘o faihala lahi ia.” Na‘á ne toe tuhu‘i mo ha ngaahi kovi lahi ‘a Hēlota. 
LUK.3.20	Pea na‘e iku ai pē ‘o fakahū pilīsone ia ‘e Hēlota. Ko e fakahū pilīsone ‘e Hēlota ‘a Sioné, ko e tumutumu ia ‘o e faikovi ‘a Hēlotá.
LUK.3.21	Na‘e ‘osi kātoa e kakaí he papitaisó, pea toki papitaiso mo Sīsū. Pea lolotonga pē e kei tu‘u ‘a Sīsū ‘o fai ‘ene lotú, kuo mavaeua hifo e langí. 
LUK.3.22	Pea na‘e toki hifo kia Sīsū ‘a e Laumālie Mā‘oni‘oní, kuo hangē mai hono fōtungá ko ha fo‘i lupé. Pea toe ongo mai mo ha le‘o mei he langí ‘oku pehē, “Ko hoku Foha ‘ofa‘angá koe. Pea ko ho‘o mo‘uí, ‘oku hoa mo hoku lotó.”
LUK.3.23	Na‘e toki kamata malanga ‘a Sīsū kuo ta‘u tolu ngofulu nai. Na‘e fakakaukau e kakai kotoa pē ko e foha ia ‘o Siosifa, pea ko hono tohi hohokó eni, ‘o kamata fakalau mei he tamai ‘a Siosifá: Ko Helai, 
LUK.3.24	Matati, Līvai, Melikai, Sianai, Siosefa, 
LUK.3.25	Matataiasi, ‘Ēmosi, Nēhumi, ‘Esilai, Nakai, 
LUK.3.26	Ma‘ati, Matataiasi Semaini, Sioseki, Siota, 
LUK.3.27	Sioanani, Lesa, Seluipepeli, Saletili, Nēlai, 
LUK.3.28	Melikai, ‘ātai, Kōsame, ‘Elimatami, ‘Ea, 
LUK.3.29	Sīsū, ‘Eliesa, Siolimi, Matati, Līvai, 
LUK.3.30	Simione, Siuta, Siosefa, Sionami, ‘Ilaiakimi, 
LUK.3.31	Melea, Mena, Matata, Nētani, Tēvita, 
LUK.3.32	Sese, ‘Ōpeti, Poasi, Salemone, Na‘asoni, 
LUK.3.33	‘Aminatape, ‘Atamaini, ‘Alanai, ‘Esilome, Felesi, Siuta, 
LUK.3.34	Sēkope, ‘Aisake, ‘Epalahame, Tela, Nēhoa, 
LUK.3.35	Seluki, Le‘u, Pēleki, Hepelū, Sila 
LUK.3.36	Kēnani, ‘A‘afakisate, Semi, Noa, Lemeki, 
LUK.3.37	Mētuisela, ‘Inoke, Seleti, Melilieli, Kēnani, 
LUK.3.38	‘Inosi mo Seti. Ko Setí ko e foha ia ‘o ‘ātama. Pea ko ‘ātamá ko e foha ia ‘o e ‘Otuá.
LUK.4.1	Na‘e foki mai ‘a Sīsū mei he Vaitafe Soataní kuo fakaivia ia ‘e he Laumālie Mā‘oni‘oní. Pea na‘e taki atu ia ‘e he Laumālié ki he toafá 
LUK.4.2	ke sivi‘i ‘e he tēvoló. Na‘e fe‘unga e nofo ‘a Sīsū he toafá mo ha ‘aho ‘e fā ngofulu. Pea na‘e ‘ikai ke ne ma‘u ha me‘atokoni, ‘o ne fu‘u fiekaia ‘aupito.
LUK.4.3	Na‘e pehē ange ‘e he tēvoló kia Sīsū, “Kapau ko e ‘Alo koe ‘o e ‘Otuá, peá ke lea ki he ngaahi fo‘i maká ni ke liliu ‘o mā.”
LUK.4.4	Kae pehē ange ‘e Sīsū, “Ko e lau eni ‘a e Folofolá, ‘‘Oku ‘ikai ko e mo‘ui‘anga pē ‘o e kakaí ‘a e maá.’”
LUK.4.5	Pea taki hake ‘e he tēvoló ‘a Sīsū ki ha feitu‘u mo‘unga, ‘o faka‘ali‘ali ange ki ai e ngaahi pule‘anga kotoa ‘o māmani. 
LUK.4.6	Na‘á ne pehē ange kia Sīsū, “‘E lava ke u ‘oatu kotoa mo‘ou e mafai mo e lāngilangi ko ená. He kuo ‘osi tuku mai ia mo’oku, pea ko e me‘a fa‘iteliha pē ‘a‘aku ‘eku ‘oange ma‘á ha taha. 
LUK.4.7	Punou mai pē kiate au ka u ‘atu kotoa ma‘au.”
LUK.4.8	Pea pehē ange ‘e Sīsū, “Ko e lau eni ‘a e Folofolá, ‘Lotu ki he ‘Eiki ko ho ‘Otuá. ‘Otua ‘aki pē ia toko taha.’”
LUK.4.9	Pea toki taki hake ‘e he tēvoló ‘a Sīsū ki Selusalema, ‘o fokotu‘u he tumutumu ‘o e Temipalé. Peá ne pehē ange, “Kapau ko e ‘Alo koe ‘o e ‘Otuá, peá ke hopo ki lalo. 
LUK.4.10+LUK.4.11	He ko e lau eni ‘a e Folofolá,
LUK.4.10+LUK.4.11	‘‘E fekau ‘e he ‘Otuá ‘ene kau ‘āngeló
LUK.4.10+LUK.4.11	ke nau malu‘i koe.
LUK.4.10+LUK.4.11	Te nau hapo koe,
LUK.4.10+LUK.4.11	pea he‘ikai leva te ke lavea,
LUK.4.10+LUK.4.11	pe tūkia ho va‘é ‘i he maká.’”
LUK.4.12	Pea tali ‘e Sīsū, “Ko e lau mo eni ‘a e Folofolá, ‘‘Oua ‘e holi ke sivi‘i ‘a e ‘Eiki ko ho ‘Otuá!’”
LUK.4.13	Pea hili hono sivi ‘e he tēvoló ‘a Sīsū he me‘a kotoa na‘e ala lavá, peá ne mavahe atu mei ai ‘o lama faingamālie.
LUK.4.14	Na‘e foki mai ‘a Sīsū ki Kāleli mo ha ivi lahi mei he Laumālie Mā‘oni‘oní. Pea na‘e mafola atu hono ongoongó ki he feitu‘u kotoa pē.
LUK.4.15	Na‘á ne faiako he ngaahi fale lotu ‘o e kakai Siú, pea na‘e fakahīkihiki‘i ia ‘e he kakai kotoa pē.
LUK.4.16	Pea foki ‘a Sīsū ki Nāsaleti, ko e kolo na‘á ne tupu aí. Pea a‘u ki he Sāpaté, pea ‘alu ai pē ‘a Sīsū ki fale lotu. Peá ne tu‘u hake ke lau ‘a e Folofolá, 
LUK.4.17	pea ‘oange ki ai e tohi ‘a e palōfita ko ‘Aiseá. Peá ne ‘ai hake ‘a e tohí, ‘o ne lau e potu tohi ko eni,
LUK.4.18	“Kuo hā‘ele mai kiate au e Laumālie ‘o e ‘Otuá,
LUK.4.18	he kuó ne fili au
LUK.4.18	ke u malanga‘i ‘a e Ongoongo Leleí
LUK.4.18	ki he kakai masivá.
LUK.4.18	Kuo fekau au ‘e he ‘Eikí
LUK.4.18	ke u ‘alu ‘o tala ki he kakai ‘oku nofo pōpulá
LUK.4.18	‘a e me‘a ‘e vete ange ai kinautolú.
LUK.4.18	Kuó ne fekau au ke u faka‘ā
LUK.4.18	‘a e mata ‘o e kakai ‘oku kuí,
LUK.4.18	mo fakatau‘atāina‘i
LUK.4.18	‘a e kakai ‘oku faingata‘a‘iá,
LUK.4.19	mo fanongonongo ki he kakaí,
LUK.4.19	‘Ko e ta‘u eni kuo fakatāpui ‘e he ‘Eikí
LUK.4.19	ke fakahoko ai ‘ene ‘ofá.’”
LUK.4.20	Pea tāpuni ‘e Sīsū ‘a e tohí ‘o fakafoki ki he sētuatá, peá ne nofo ki lalo. Pea sio fakamama‘u ‘a e kakai kotoa he fale lotú kia Sīsū.
LUK.4.21	Pea pehē ange ‘e Sīsū kiate kinautolu, “Kuo hoko he ‘ahó ni ‘a e ngaahi me‘a na‘á ku lau atu he Folofolá.”
LUK.4.22	Pea talanoa taha ai e kakai kotoa ‘ia Sīsū, mo ofoofo he ngaahi me‘a mālie na‘á ne lea‘akí. Na‘a nau pehē, “‘Ikai ko e foha eni ‘o Siosifá?”
LUK.4.23	Pea tala ange ‘e Sīsū kiate kinautolu, “Kuo pau ke mou ‘ai mai kiate au ‘a e lau ‘oku pehē, ‘Tomu‘a fakamo‘ui koe, Toketā!’ Pea te mou pehē mai, ‘Fei mo fai heni ‘i ho kolo tupu‘angá ‘a e ngaahi me‘a kuo mau fanongo ai na‘á ke fai ‘i Kāpaneumé.’ 
LUK.4.24	Ka ‘oku ou tala fakamātoato atu kiate kimoutolu, ‘oku te‘eki ai ha palōfita ‘e tali ‘e he kakai ‘o hono kolo tupu‘angá.
LUK.4.25	Na‘e kei mo‘ui ‘a ‘Ilaisiaá, na‘e la‘ala‘ā e fonuá ‘i ha ta‘u ‘e tolu mo e konga, ‘o fiekaia ai e kakaí he feitu‘u kotoa pē. Pea na‘e tokolahi e kau fefine uitoú ‘i ‘Isileli he ngaahi ‘aho ko iá, 
LUK.4.26	ka na‘e fekau ‘a ‘Ilaisiā ke ‘alu ki ha fefine uitou na‘e tupu he kolo ko Salepita he feitu‘u Saitoní. 
LUK.4.27	Na‘e toe puke e tokolahi he kiliá he kei mo‘ui e palōfita ko ‘Ilaisá, ka na‘e fakamo‘ui pē ‘a Neamani, ko e tangata Sīlia.”
LUK.4.28	Na‘e fakapo‘uli ‘aupito e kakai he fale lotú he lau ko ia ‘a Sīsuú, 
LUK.4.29	pea nau tutu‘u hake ai pē ‘o toho atu ia ki he ngutu lilifa na‘e tu‘u ai honau koló ke lī ia ki lalo. 
LUK.4.30	Kae moulu atu ‘a Sīsū ‘i honau lotolotongá ‘o ‘alu.
LUK.4.31	Na‘e ‘alu ‘a Sīsū ki he kolo ko Kāpaneume ‘i Kāleli ‘o faiako ai he fale lotú he ‘aho Sāpate. 
LUK.4.32	Pea na‘e faka‘ohovale ‘aupito ki he kakai ‘o e koló ‘a ‘ene faiakó, koe‘uhí ko e mafai lahi na‘e hā meiate iá.
LUK.4.33	Na‘e nofo mai he fale lotú ha tangata kuo ma‘u ‘e ha tēvolo. Pea ‘ohovale pē kuo kaila le‘olahi e tangatá, 
LUK.4.34	“‘E Sīsū! ‘A koe mei Nāsaletí! Ko e hā ‘okú ke tokanga mai ai kiate kimautolú? Ko e ‘ai koā ke ke faka‘auha kimautolu? ‘Oku ou ‘ilo ‘e au koe! Ko e Toko taha Mā‘oni‘oni koe ‘a e ‘Otuá!”
LUK.4.35	Pea valoki‘i ‘e Sīsū e tēvoló ke longo, pea ke mavahe leva mei he tangatá. Pea toki hanga ‘e he tēvoló ‘o hiki ha‘aki e tangatá he lotolotonga ‘o e kakaí. Pea mavahe ‘a e tēvoló mei he tangatá kuo ‘ikai ha lavea ‘e taha ‘a e tangatá. 
LUK.4.36	Pea ofo e kakai kotoa pē ‘o nau pehē, “Ko e hā ‘a e fa‘ahinga akonaki ko eni? He tā ‘oku ma‘u mafai e tangatá ni ke kapusi tēvolo mei he kakaí!”
LUK.4.37	Pea toki mafola atu ai ‘a e ongoongo ‘o kau kia Sīsuú ki he tapa kotoa ‘o e vahefonua ko iá.
LUK.4.38	Na‘e mavahe ‘a Sīsū mei he fale lotú ki he ‘api ‘o Saimoné. Peá ne a‘u atu ki he ‘apí, kuo fakahā mai ‘oku tokoto e fa‘ē ‘a e mali ‘o Saimoné, ko e mofi lahi. 
LUK.4.39	Pea tu‘u atu ‘a Sīsū ‘o fekau e mofí ke mahu‘i meiate ia. Pea mo‘ui leva ‘a e fefiné, peá ne tu‘u hake ‘o talitali kinautolu.
LUK.4.40	Pea efiafi po‘ulí, pea fetuku mai ‘e he kakaí kia Sīsū ha fa‘ahinga na‘e puke he ngaahi mahaki kehekehe. Pea na‘e hilifaki nima ‘a Sīsū ‘iate kinautolu taki taha ‘o fakamo‘ui kinautolu.
LUK.4.41	Pea toe mavahe mo e fanga tēvolo mei he tokolahi mo e kaikaila, “Ko e ‘Alo koe ‘o e ‘Otuá!” Ka na‘e fekau ‘e Sīsū ke nau longo. He kuo nau ‘ilo ko e Mīsaiá ia.
LUK.4.42	Pea a‘u ai ki he hengihengi he ‘aho ‘e tahá, pea uhu atu ‘a Sīsū ki ha feitu‘u lōngonoa ‘o nofo toko taha pē ai. Ka na‘e kumi mai ia ‘e ha kakai tokolahi. Pea nau a‘u mai ki aí, pea nau feinga‘i ia ke ‘oua te ne toe mavahe mei honau fonuá. 
LUK.4.43	Pea pehē ange ‘e Sīsū kiate kinautolu, “Kuo pau ke u malanga‘i e Ongoongo Lelei e Pule‘anga ‘o e ‘Otuá ki he kakai ‘o e ngaahi kolo ko eé. He ko e fatongia ia na‘e fekau ‘e he ‘Otuá ke u faí.”
LUK.4.44	Pea hokohoko atu ai pē ‘a e malanga ‘a Sīsū he ngaahi fale lotu ‘o e kakai Siú.
LUK.5.1	Ko e ‘aho ‘e taha, na‘e faiako ‘a Sīsū ki ha kakai tokolahi he mataano ‘o e ano ko Kenesaletí. Pea kuo feta‘ota‘omi mai ‘a e kakaí, ko ‘enau fie fanongo ki he Folofola ‘a e ‘Otuá.
LUK.5.2	Pea fakatokanga‘i atu ‘e Sīsū ha ongo ki‘i vaka kuo lī taula ofi atu ‘e ha kau toutai ka nau ō ‘o fō honau kupengá. 
LUK.5.3	Peá ne heka ki he vaka ‘e taha, ko e vaka ‘o Saimone. Peá ne tala ange kia Saimone ke ki‘i teke‘i si‘i atu e vaká mei he mataanó. Pea hekeheka ai pē ‘a Sīsū mei he vaká ‘o faiako ki he kakaí.
LUK.5.4	Pea ‘osi ‘ene faiakó, peá ne pehē ange Saimone, “Toe taha atu ki he lolotó, pea tuku hifo e kupengá ke fusi ha‘amou ika.”
LUK.5.5	Pea pehē ange ‘e Saimone, “Tangata‘eiki, ko e talu eni ‘emau toutai mei ‘anepō mo e hala ha me‘a ‘e ma‘u. Kaekehe, te u toe tuku hifo pē ‘a e kupengá.” 
LUK.5.6	Pea nau tuku hifo e kupengá, pea ko e ika lahi mo‘oni na‘e ma‘ú, ‘o meimei mahae ai e kupengá.
LUK.5.7	Pea nau ta‘alo atu ki honau kaungātoutai he vaka ‘e tahá ke tokoni mai. Pea ko e a‘u mai pē ‘a e kau tangata ko iá, pea nau ‘a‘au fakataha ai pē ‘a e kupengá ki he ongo loto vaká, pea ngotongoto ‘a e ongo vaká he lahi e ika ne ma‘ú.
LUK.5.8	Pea sio atu ‘a Saimone Pita ki he me‘a kuo hokó, peá ne pehē ange kia Sīsū mo tū‘ulutui atu, “‘Alu mu‘a, ‘Eiki, meiate au he ko e tangata angahala au.” 
LUK.5.9	He na‘e ‘ohovale lahi ‘a Pita, mo kinautolu kotoa na‘e ‘i aí, ‘i he lahi e ika na‘e ma‘ú. 
LUK.5.10	Pea ‘ohovale ai mo e ongo kaungātoutai ‘o Pitá, ‘a Sēmisi mo Sione, ko e ongo foha ‘o Sēpetí. Pea pehē ange ‘e Sīsū kia Saimone, “‘Oua te ke manavahē! He ‘e ngata he ‘ahó ni ho‘o toutai iká, ka ke toutai kakai.” 
LUK.5.11	Pea toki toho leva ‘e he kau tangatá ‘a e ongo vaká ki ‘uta. Pea nau lī‘aki ai pē ‘enau me‘a kotoa ka nau ō mo Sīsū.
LUK.5.12	Na‘e afe ‘a Sīsū ki ha kolo na‘e nofo ai ha tangata kilia. Pea sio mai e tangata kiliá kia Sīsuú, peá ne pehē ange mo tō tū‘ulutui, “Kapau te ke loto, ‘Eiki, ke fakamo‘ui au, te ke lava.”
LUK.5.13	Pea ‘ai atu ‘e Sīsū hono nimá ki ai, mo ne pehē ange, “‘Oku ou loto ke fakamo‘ui koe. Mo‘ui ā!” Pea mo‘ui ai pē ‘a e kilia ‘o e tangatá.
LUK.5.14	Pea toe pehē ange ‘e Sīsū ki he tangatá, “Vakai na‘á ke talanoa ki ha taha ‘a e me‘a kuo hokó, ka ke ‘alu ki ha taula‘eiki. Peá ke ‘ave ha me‘a‘ofa ki he Temipalé, ‘o fakatatau ki he tu‘utu‘uni ‘a Mōsesé, ke ‘ilo‘i ai ‘e he kakaí kuó ke ‘osi mo‘ui.”
LUK.5.15	Na‘e fakautuutu ai pē ‘a e mafola ‘a e ongoongo ‘o Sīsuú, pea ko e kakai tokolahi ‘aupito na‘e omi ‘o fanongo malanga mo fakamo‘ui honau ngaahi alanga mahakí. 
LUK.5.16	Ka na‘e fa‘a afe ‘a Sīsū ‘o kumi ha feitu‘u lōngonoa ke lotu lilo ai.
LUK.5.17	Na‘e faiako ‘a Sīsū he ‘aho ‘e taha ‘oku lolotonga fanongo ha kau Fālesi mo ha kau mataotao he Lao ‘a Mōsesé. Pea ko ‘enau ō mai mei Selusalema pea mo e ngaahi kolo kotoa ‘i Kāleli mo Siutea. Pea kuo ma‘u mafai ai ‘a Sīsū ke ne fakamo‘ui ha kakai mahaki. 
LUK.5.18	Pea ‘iloangé kuo fata mai ‘e ha ni‘ihi ha mamatea ‘i ha fala ‘o feinga ke fakahū atu ki fale ke tuku ‘i mu‘a ‘ia Sīsū. 
LUK.5.19	Ka na‘e ‘ikai te nau lava, koe‘uhí ko e fu‘u tokolahi e kakaí. Pea talu ai ‘enau kaka ki he funga falé ‘o ta‘aki ha konga ‘o e ‘ató, ‘o tukutuku hifo ai ‘a e falá ki loto fale.
LUK.5.20	Pea sio atu ‘a Sīsū ‘oku lahi ‘enau tuí, peá ne pehē ange ki he tangata mamateá, “‘E tangata, kuo fakamolemole‘i ho‘o angahalá!”
LUK.5.21	Pea kamata felāuaki ai e kau Fālesí mo e kau mataotao he Laó, “Tā ‘oku pehē ‘e Sīsū ko e ‘Otuá ia! He ko e ‘Otuá pē taha ‘oku ‘i ai hono mafai ke fakamolemole angahalá!”
LUK.5.22	Ka kuo ‘osi mahino kia Sīsū ‘a e anga ‘enau fakakaukaú, peá ne pehē atu kiate kinautolu, “Ko e hā ‘oku mou fakakaukau pehē aí? 
LUK.5.23	‘Oku faingofua ange nai kiate au ke u tala ange ki he tangata mamateá ni kuo fakamolemole‘i ‘ene ngaahi angahalá, pe ko ‘eku tala ange ke tu‘u ki ‘olunga ‘o ‘alu? 
LUK.5.24	Ka te u ‘ai he ‘ahó ni ke mahino kiate kimoutolu ‘oku ma‘u mafai e Foha ‘o e Tangatá ke fakamolemole angahala ‘i māmani.” Pea pehē ange leva ‘e Sīsū ki he mamateá, “Tu‘u ki ‘olunga! peá ke takai ho falá ‘o ‘alu ki homou ‘apí.” 
LUK.5.25	Pea tu‘u hake ai e tangatá ki ‘olunga, ka nau sio atu kotoa. Peá ne toki takai leva hono falá ‘o lue atu ki hono ‘apí mo fakamālō ki he ‘Otuá.
LUK.5.26	Pea na‘e fakatumutumu ai e kakai kotoa pē mo fakalāngilangi‘i e ‘Otuá. Na‘e faka‘ohovale ‘aupito ki he kakaí e me‘a na‘a nau mamata aí. Pea ko ‘enau lau eni na‘e faí, “Ko e mana lahi kuo tau sio ki ai he ‘ahó ni!”
LUK.5.27	Pea fuoloa si‘i pē mei aí pea ‘alu atu ‘a Sīsū he halá, peá ne fakatokanga‘i ha tangata tānaki tukuhau ko Līvai ‘oku ta‘utu mai ‘i ha fai‘anga totongi tukuhau. Pea fakalea atu ‘a Sīsū ki ai, “Ha‘u ke ta ō!” 
LUK.5.28	Pea na‘e lī‘aki ‘e Līvai ‘a e me‘a kotoa, ka na ō.
LUK.5.29	Pea fai ‘e Līvai ha fu‘u fakaafe ‘i hono ‘apí ko e talitali ‘a Sīsū. Pea na‘e omi ki ai mo ha kau tānaki tukuhau tokolahi mo ha kau fakaafe kehe.
LUK.5.30	Pea lāunga ha kau Fālesi mo ha kau faiako Lao ‘a Mōsese ki he kau ako ‘a Sīsuú, “Ko e hā ‘oku mou kai mo inu fakataha ai mo e kau tānaki tukuhau ko ená mo e kau fai angahalá?”
LUK.5.31	Pea ko e tali ‘a Sīsū kiate kinautolú, “‘Oku ‘ikai ko e kakai mo‘ui leleí ‘oku ‘aonga ki ai e toketaá, ka ko e kakai mahamahakí. 
LUK.5.32	Na‘e ‘ikai te u ha‘ú ke fakaafe‘i e kakai faileleí, ka ko e kakai fai angahalá.”
LUK.5.33	Na‘e pehē ange ‘e ha ni‘ihi kia Sīsū, “‘Oku fa‘a lotu mo ‘aukai e kau ako ‘a Sioné, pea ‘oku pehē pē mo e kau ako ‘a e kau Fālesí. Ka ko e kau ako ‘a‘aú ‘oku nau kai pē mo inu.”
LUK.5.34	Pea tala ange ‘e Sīsū kiate kinautolu, “‘E ‘ikai faifai pea ‘aukai e ngaahi kaungāme‘a ‘o ha tangata ‘oku teu malí ‘i he kei nofo e tangata teu malí mo kinautolu. 
LUK.5.35	Ka kuo pau ke hoko mai e ‘aho ‘e ‘ave ai ia meiate kinautolu, pea ko ‘enau toki ‘aukaí leva ia.”
LUK.5.36	Na‘e fai ‘e Sīsū mo e ngaahi talanoa fakatātā ko ení, “He‘ikai hanga ‘e ha taha ‘o monomono ha vala motu‘a ‘aki ha konga tupenu fo‘ou. He ‘e mingi e konga tupenu fo‘oú, ‘o toe lahi ange ai e mahaé ia.
LUK.5.37	Pea he‘ikai hanga ‘e ha taha ‘o ‘utu ha uaine fo‘ou ki ha utu‘anga uaine motu‘a. He ‘e tupu e uaine fo‘oú ia ‘o pā ai e ‘utu‘anga uaine motu‘á pea maumau ai e uainé, pea ta‘e‘aonga ai mo e ‘utu‘anga uainé.
LUK.5.38	Ko e uaine fo‘oú ia, ke ‘utu ki ha ‘utu‘anga uaine fo‘ou.
LUK.5.39	Pea ‘e ‘ikai foki ke holi inu uaine fo‘ou ha taha kuo ‘osi inu uaine motu‘a. He kuo pau ke ne tala mai ‘e ia, ‘‘Oku ifo ange pē ‘a e uaine motu‘á ia.’”
LUK.6.1	Na‘e fou atu ‘a Sīsū mo ‘ene kau akó ‘i ha ngoue‘anga uite ‘i ha ‘aho Sāpate ‘e taha. Pea toli uite ai e kau akó ‘o milihi ke mato‘o e nge‘esí ka nau kai e fo‘i uité.
LUK.6.2	Pea pehē ange ‘e ha kau Fālesi ki he kau ako ‘a Sīsuú, “Ko e hā ‘oku mou toli uite ai he Sāpaté? ‘Oku ‘ikai ngofua he Laó ho‘omou me‘a ‘oku faí!”
LUK.6.3+LUK.6.4	Pea pehē ange ‘e Sīsū ki he kau Fālesī, “‘Oku ou tui kuo mou ‘osi lau e talanoa he Tohitapú ki he me‘a na‘e fai ‘e Tēvita he ‘aho na‘e fiekaia ai mo ‘ene kau tangatá. Na‘á ne hū ki he fale ‘o e ‘Otuá peá ne to‘o ‘o kai e ngaahi fo‘i mā tapu na‘e ngata pē he kau taula‘eikí ‘oku ngofua ke nau kaí. Pea na‘e kai ai mo ‘ene kau tangatá.”
LUK.6.5	Pea toe pehē ange ‘e Sīsū kiate kinautolu, “Na‘a mo e Sāpaté, ‘oku ‘eiki ai ‘a e Foha ‘o e Tangatá.”
LUK.6.6+LUK.6.7	Na‘e faiako ‘a Sīsū he fale lotu ‘o e kakai Siú he Sāpate ‘e taha ‘oku lolotonga ‘i ai ha tangata na‘e mamatea hono nima to‘omata‘ú. Pea na‘e siofi ‘a Sīsū ‘e ha kau Fālesi mo e kau faiako Lao ‘a Mōsesé pe te ne fakamo‘ui e tangatá. Ko e ‘uhinga ‘o ‘enau fai peheé, ko ‘enau holi ke ma‘u ha me‘a ke faka‘ilo ai ‘a Sīsū.
LUK.6.8	Ka na‘e ‘ilo ‘e Sīsū ‘a e anga ‘enau fakakaukaú, peá ne fekau e tangatá ke tu‘u ki ‘olunga kae lava ke sio ki ai e kakai kotoa pē. Pea tu‘u hake e tangatá. 
LUK.6.9	Pea pehē ange ‘e Sīsū ki he kakaí, “Ko e Sāpaté, ko e ‘aho nai ia ke fai ai ha ngāue ‘aonga, pe ko ha ngāue fakamamahi? Ko e ‘aho nai ke fakahaofi ai ha mo‘ui, pe faka‘auha?”
LUK.6.10	Pea sio fakamama‘u ‘a Sīsū kiate kinautolu hono kotoa, peá ne toki pehe ange ki he tangatá, “‘Ai hake ho nimá ki ‘olunga!” Peá ne ‘ai haké, tā kuo mo‘ui.
LUK.6.11	Pea ‘ita ‘aupito ai e kau faiako Lao ‘a Mōsesé mo e kau Fālesí, ‘o nau kamata pehē, “Ko e hā ha me‘a ke tau fai kia Sīsuú?”
LUK.6.12	Pea meimei fe‘unga mo iá, pea ‘alu hake ‘a Sīsū ki ha funga mo‘unga ke fai ‘ene lotu lilo. Peá ne lotu ai pē ‘o a‘u ki he ‘aho. 
LUK.6.13	Pea pongipongi haké, peá ne ui leva ‘ene kau akó ke nau kātoa mai. Peá ne fili e toko hongofulu mā ua ke hoko ko ‘ene kau ‘apōsitolo. 
LUK.6.14	Ko e toko taha ai ko Saimone. Peá ne toe fakahingoa ia ko Pita. Ko e taha ko ‘Anitelū, ‘a e tehina ‘o Pita. Pea na‘e kau ai foki mo Sēmisi, Sione, Filipe, Pātolomiu, 
LUK.6.15	Mātiu, Tōmasi, pea mo Sēmisi ko e foha ‘o ‘Alefiusí. Ko hono toé leva ko Saimone, ko hono hingoa fakatenetené ko Mamahi‘i Fonua, 
LUK.6.16	mo Siuta ko e foha ‘o Sēmisí, pea mo Siutasi ‘Isikāliote, ‘a ē na‘á ne lavaki‘i ‘a Sīsuú.
LUK.6.17	Pea toki hifo ‘a Sīsū mo ‘ene kau akó mei he funga mo‘ungá, ‘o nau a‘u hifo ki ha feitu‘u tokalelei. Pea na‘e fakafe‘iloaki mai ai kia Sīsū ha toe kau ako tokolahi, mo ha kakai tokolahi mei Siutea kātoa, mo Selusalema, mo e ngaahi kolo matātahi ‘o Taia mo Saitoní. 
LUK.6.18	Ko ‘enau omí ke fanongo kia Sīsū mo fakamo‘ui honau ngaahi alanga mahakí. Pea ko e fa‘ahinga kotoa na‘e faingata‘a‘ia ‘i ha fanga tēvolo, na‘á ne fakamo‘ui.
LUK.6.19	Pea na‘e feinga ai pē e kakai kotoa ke pā kia Sīsū. He na‘e fou mai mei ai ha ivi na‘e mo‘ui kotoa ai honau ngaahi alanga mahakí.
LUK.6.20	Pea hanga atu ‘a Sīsū ki he‘ene kau akó, ‘o ne pehē ange kiate kinautolu, “‘E tāpuaki‘i ‘e he ‘Otuá ‘a kimoutolu ‘oku masivá. He kuo mou ‘osi hoko ko e kakai ‘o hono pule‘angá.
LUK.6.21	‘E tāpuaki‘i ‘e he ‘Otuá ‘a kimoutolu ‘oku fiekaiá. He ‘e lahi ho‘omou me‘atokoni ‘e ma‘ú. ‘E tāpuaki‘i ‘e he ‘Otuá ‘a kimoutolu ‘oku tangí. He te mou malimali fiefia.
LUK.6.22	‘E tāpuaki‘i kimoutolu ‘e he ‘Otuá ‘o ka fehi‘a atu e kakaí mo nau fakamama‘o meiate kimoutolu. ‘E tāpuaki‘i kimoutolu ‘e he ‘Otuá ‘o ka fai atu ha ngaahi lau kovi mo fasitu‘u koe‘uhí ko ho‘omou kau mo e Foha ‘o e Tangatá!
LUK.6.23	Ko e me‘a ia na‘e fai ‘e homou kakaí ki he kau palōfita he kuo hilí. Pea ka hoko ha ngaahi me‘a pehē kiate kimoutolu, pea mou fiefia mo hākahaka. He ‘e fakapale‘i lahi ai kimoutolu ‘i langi.
LUK.6.24	Ka ko kimoutolu hena ‘oku tu‘umālié,
LUK.6.24	te mou tō ki ha faingata‘a lahi.
LUK.6.24	Kuo mou ‘osi ma‘u ‘e kimoutolu ‘a e mo‘ui fiemālié.
LUK.6.25	Mo kimoutolu e kakai kuo mākoná,
LUK.6.25	te mou tō ki ha faingata‘a lahi.
LUK.6.25	Te mou mate kimoutolu he fiekaiá!
LUK.6.25	Ko kimoutolu hena ‘oku kakata fiefiá,
LUK.6.25	te mou tō ki ha faingata‘a lahi.
LUK.6.25	Te mou fetāngihi,
LUK.6.25	mo tēngihia.
LUK.6.26	Te mou tō ki ha faingata‘a lahi ‘oka lea lelei atu e kakai kotoa pē. He na‘e lea lelei homou kakaí ki he kau palōfita loi he kuo hilí.
LUK.6.27	Ka ko ‘eku akonaki eni ‘oku fai atu kiate kimoutolu kotoa kuo fie fakaongo mai kiate aú: ‘Ofa ki homou ngaahi filí, pea fai lelei ki he kakai kotoa ‘oku nau fehi‘a mai kiate kimoutolú. 
LUK.6.28	Kole ki he ‘Otuá ke ne tāpuaki‘i ha taha ‘e kape mai kiate kimoutolu, pea mou lotu ma‘á e kakai kotoa ‘oku nau ngaohikovi‘i kimoutolú.
LUK.6.29	Ka paa‘i ‘e ha taha ho kou‘ahe ko eé, pea tuku ke ne paa‘i mo ho kou‘ahe e tahá. Pea ka holi ha taha ke fa‘oa ho koté, pea tuku ke ne ‘ave mo ho soté.
LUK.6.30	Foaki ki ha taha pē ‘e kole atu, pea ‘oua te ke holi ke fakafoki atu ha me‘a na‘e kole atu ‘e ha taha. 
LUK.6.31	Fai ki he kakaí e me‘a ko ē ‘okú ke loto ke nau fai kiate koé. 
LUK.6.32	He ‘e fakamālō atu e ‘Otuá koā ‘o kapau te ke ‘ofa pē ki ha taha ‘okú ne ‘ofa kiate koe? Na‘a mo e kakai faikoví ‘oku nau ‘ofa ki he fa‘ahinga ‘oku nau ‘ofa kiate kinautolú! 
LUK.6.33	‘E fiefia koā ‘a e ‘Otuá ‘i ha‘o toki anga-lelei ki ha taha kuo anga-lelei mai kiate koe? Na‘a mo e kau faikoví ‘oku nau anga-lelei pē ki he fa‘ahinga ‘e toe anga-lelei mai kiate kinautolú! 
LUK.6.34	‘E fiefia koā ‘a e ‘Otuá ‘iate koe ‘o kapau te ke toki fie nō atu ha pa‘anga ki ha taha ‘oku mahino te ne totongi fakafoki atu? Na‘a mo e kakai faikoví ‘oku nau fie nō atu ‘enau pa‘angá, ‘o kapau kuo mahino te nau toe ma‘u kotoa mai!
LUK.6.35	Ka mou ‘ofa kimoutolu ki homou ngaahi filí, mo fie ‘aonga kiate kinautolu. Tali e ngaahi kole nō ‘oku fai atú, pea ‘oua ‘e hoha‘a homou lotó pe ‘e toe fakafoki atu pe ‘ikai. He ‘e fakapale‘i lahi ai kimoutolu, pea te mou toki hoko ai ko e fānau mo‘oni ‘a e ‘Otua ‘i Langí. He ‘oku ‘ofa ‘a e ‘Otuá ki he kakai mo‘ui ta‘ehoungá, mo fieta‘á. 
LUK.6.36	Mou manava‘ofa ki he kakai kehé, ‘o hangē pē ko e manava‘ofa ho‘omou Tamaí kiate kimoutolú.”
LUK.6.37	Pea na‘e toe pehē ange ‘e Sīsū kiate kinautolu, “‘Oua ‘e fakamāu‘i e kakaí, pea ‘e ‘ikai leva ke fakamāu‘i kimoutolu ‘e he ‘Otuá. Faka‘atu‘i e kakaí, kae faka‘atu‘i kimoutolu ‘e he ‘Otuá. Fakamolemole‘i e ngaahi kovi ‘oku fai atú, kae fakamolemole‘i ‘e he ‘Otuá ho‘omou ngaahi faikoví. 
LUK.6.38	Foaki ki he kakaí, pea ‘e fakafoki kakato atu kiate kimoutolu. ‘Io, ‘e fa‘o atu ‘o hulu noa, pea toe tūtuu‘i, mo lolomi hifo, pea ‘e a‘u ai pē ‘o mahua. Ko ho‘omou me‘a ‘oku fai ki he kakaí, ko ia pē ‘e fai kiate kimoutolú.” 
LUK.6.39	Na‘e toe fai foki ‘e Sīsū mo e ngaahi talanoa fakatātā ko ení ki he kakaí, “E lava koā ‘e ha taha kui ‘o toe taki ha taha kui? ‘Ikai te na fakatou tō lōua ki ha luo? 
LUK.6.40	Kuo te‘eki ke laka hake ha kau ako ‘i he‘enau faiakó. Ka ko ‘enau fakakakato pē ‘enau akó, te nau hangē kotoa pē ko ‘enau faiakó.
LUK.6.41	‘Okú ke fakatokanga‘i ‘e koe ‘a e me‘i efu kuo tau he kano‘i mata ho kāingá, kae ‘ikai ‘aupito te ke fakatokanga‘i e fu‘u potu‘i ‘akau kuo tu‘u ho kano‘i mata ‘o‘oú. 
LUK.6.42	‘Oku ou tumu au ‘i ho‘o pehē ange ki ho kāingá, ‘Ka u to‘o ange ‘a e me‘i efu kuo tau ho kano‘i matá’, kae lolotonga iá ‘oku ‘ikai te ke fakatokanga‘i e fu‘u potu‘i ‘akau kuo tu‘u ho kano‘i matá. Mālualoi! Tomu‘a to‘o ange ‘a e fu‘u potu‘i ‘akau kuo tu‘u ho kano‘i mata ‘o‘oú kae sai ho‘o sió, peá ke toki to‘o leva e me‘i efu he kano‘i mata ho kāingá!
LUK.6.43	‘E ‘ikai fai angé pea fua kovi ha fu‘u ‘akau ‘oku mo‘ui lelei. Pea ‘e ‘ikai fua lelei ha fu‘u ‘akau ‘oku ‘ikai mo‘ui lelei. 
LUK.6.44	‘Oku ‘ilonga pē ‘a e ‘akau mo‘ui leleí ‘i hono fuá. He‘ikai te ke toli fiki, pe toli kālepi, ‘i ha fu‘u vao talatala.
LUK.6.45	Ko e failelei ‘a e kakai faileleí, koe‘uhí ko e lelei ‘oku fā‘ofale ‘i honau lotó. Pea ko e faikovi ‘a e kakai faikoví, koe‘uhí ko e kovi ‘oku fā‘ofale ‘i honau lotó. ‘Oku ‘ilonga pē e me‘a ‘oku fā‘ofale ‘i homou lotó he me‘a ‘oku mou lea‘akí.
LUK.6.46	Ko e hā ‘oku mou fa‘a ui ai, ‘‘Eikí, ‘Eiki’ kae ‘osi angé ia ‘oku ‘ikai te mou fie fai e ngaahi me‘a ‘oku ou tala atú? 
LUK.6.47	‘Ilonga ha taha kuo ha‘u ‘o fanongo ki he‘eku ngaahi fakahinohinó, mo talangofua ki ai, 
LUK.6.48	‘oku hangē ia ko ha tufunga na‘á ne keli e fakava‘e ‘o ha fale ‘o tau ki he maká. ‘E fā e vaitafé ‘o fa‘afa‘aki he falé, ka ‘e ‘ikai momo‘i ngaue ai e falé, koe‘uhí ko e mālohi hono fakava‘é.
LUK.6.49	Pea ka ‘ilonga leva ha taha kuo fanongo ki he‘eku ngaahi fakahinohinó kae ‘ikai talangofua ki ai, ‘oku hangē ia ko ha tufunga na‘e ‘ikai ke ne keli e fakava‘e ‘o e falé he maká. Pea ko ‘ene hake mai pē ‘a e vaitafé ‘o fa‘aki he falé, kuo holofa ia ‘o ‘auha.”
LUK.7.1	Pea hili e faiako ‘a Sīsū ki he kakaí, peá ne ‘alu ki Kāpaneume.
LUK.7.2	Na‘e nofo he kolo ko iá ha ‘eikitau na‘e puke lahi ‘ene tamaio‘eiki ‘o tei mate. Ko e ‘ofa lahi ‘a e ‘eikitaú he‘ene tamaio‘eikí. 
LUK.7.3	Pea na‘á ne fanongo he ngaahi ongoongo ‘o kau kia Sīsuú, peá ne fekau ha mātu‘a Siu ke nau ō mu‘a ‘o kole kia Sīsū ke ‘alu ange ‘o fakamo‘ui ‘ene tamaio‘eikí.
LUK.7.4	Pea a‘u mai e mātu‘á kia Sīsuú, pea nau kole fakamātoato kiate ia ke ne fai mu‘a ha me‘a. Na‘a nau pehē ange, “Ko e tangata eni ‘oku taau ke ke tokoni‘i! 
LUK.7.5	He ‘oku ‘ofa ‘i hotau fonuá, pea a‘u ki he‘ene langa homau fale lotú.” 
LUK.7.6	Pea na‘e ‘alu atu ‘a Sīsū mo kinautolu. Pea fakaofiofi mai ‘a Sīsū ki he ‘apí, kuo toe fekau ‘e he ‘eikitaú hano ngaahi kaungāme‘a ke nau ō ‘o fakahoko ki ai, “‘Eiki, ‘oua te ke toe ongosia mai koe‘uhí ko au. He ‘oku ‘ikai te u taau au mo ha‘o afe mai ki hoku ‘apí. 
LUK.7.7	Pea ‘oku ‘ikai pē ha‘aku taau ke lele atu kiate koe. Fai mai pē ha‘o folofola, pea ‘e mo‘ui ai ‘eku tamaio‘eikí. 
LUK.7.8	He ‘oku ou fakaongoongo mo au ki ha pule. Pea ‘oku toe ‘i ai mo ha kau tau ‘oku nau fakaongoongo mai kiate au. Ko ‘eku pehē ange pē ki ha taha, ‘‘Alu!’ kuo ‘alu. Peá u pehē ki ha taha, ‘Ha‘u!’ kuo ha‘u. Pea ko ‘eku pehē ki he‘eku tamaio‘eikí, ‘Fai ē!’ kuó ne fai leva.”
LUK.7.9	Na‘e ‘ohovale ‘aupito ‘a Sīsū he lau ‘a e ‘eikitaú, peá ne tafoki ‘o hanga fakahangatonu ki he kakaí, mo ne pehē ange kiate kinautolu, “Kuo te‘eki ke u fetaulaki mo ha tui mālohi pehē ‘i ‘Isileli!”
LUK.7.10	Pea na‘e foki atu e ngaahi kaungāme‘a ‘o e ‘eikitaú, tā kuo mo‘ui e tamaio‘eikí ia.
LUK.7.11	Pea fuoloa si‘i pē mei ai, pea fononga ‘a Sīsū mo ‘ene kau akó, mo ha toe kakai tokolahi, ki he kolo ko Neini. 
LUK.7.12	Pea fakaofiofi atu ‘enau fonongá ki he hū‘anga ki he koló, kuo fata mai ‘e ha ni‘ihi ha me‘a faka‘eiki, ko e tamasi‘i pē taha ‘a e fefine uitou. Pea kuo holo mai mo ha tokolahi mei he koló.
LUK.7.13	Na‘e fetaulaki ‘a Sīsū mo e fefiné, peá ne ongo‘i ‘aupito e me‘a kuo hoko ki aí, ‘o ne pehē ange, “Tuku ā ho‘o tangí.”
LUK.7.14	Pea laka atu ‘a Sīsū ‘o ala atu ki he fatá. Pea tu‘u hifo ai e kau fatá. Pea pehē atu ‘e Sīsū, “Tamasi‘i, tu‘u ki ‘olunga!”
LUK.7.15	Pea ta‘utu hake ai e tamasi‘í, ‘o ne kamata lea. Pea na‘e fakafoki ange ia ‘e Sīsū ki he‘ene fa‘eé.
LUK.7.16	Na‘e manavahē kotoa ai e kakaí, pea nau lau taha ai ki he ivi ‘o e ‘Otuá. Na‘a nau pehē ‘e kinautolu, “Tā ko e palōfita lahi eni ‘i hotau lotolotongá. Kuo afe mai ‘a e ‘Otuá ki he‘ene kakaí.”
LUK.7.17	Pea na‘e mafola atu ‘a e ongoongo ‘o kau kia Sīsuú ki he feitu‘u kotoa he fonua ko iá mo e tapa kotoa ‘o Siuteá.
LUK.7.18+LUK.7.19	Na‘e fakahoko ange ‘e he kau ako ‘a Sioné kia Sione ‘a e ngaahi talanoa kuo fai holo ‘o kau kia Sīsuú. Pea fekau ‘e Sione ha toko ua he‘ene kau akó ke na ō ‘o fehu‘i kia Sīsū, “Ko koe nai ‘oku fai ki ai ‘a e ‘amanakí? Pe te mau toe tatali ki ha taha?”
LUK.7.20	Pea a‘u mai ‘a e ongo talafekaú kia Sīsuú, peá na fehu‘i ange, “Na‘e fekau ‘e Sione Papitaiso ke ma ō mai ‘o ‘eke atu pe ko koe ‘apē ‘oku totonu ke mau ‘amanaki ki aí? Pe te mau toe tatali ki ha taha?”
LUK.7.21	Na‘e fe‘unga eni ‘oku lolotonga fakamo‘ui ‘e Sīsū ha tokolahi na‘e mahamahaki, mo faingata‘a‘ia, pe ma‘u ‘e ha fanga tēvolo. Pea kuó ne toe faka‘ā mo ha tokolahi na‘e kui. 
LUK.7.22	Pea pehē ange ‘e Sīsū ki he ongo talafekau ‘a Sioné, “Mo ō ‘o tala ange kia Sione ‘a e ngaahi me‘a kuó mo mamata ki aí mo fanongo ki aí. Kuo ‘ā e kau kuí. Kuo ‘alu e kau heké. Kuo malanga‘i e Ongoongo Leleí ki he kakai masivá. 
LUK.7.23	Pea ‘e tāpuaki‘i ‘e he ‘Otuá ‘a e kakai kotoa ‘oku ‘ikai te nau fehi‘a ‘iate au koe‘uhi ko ‘eku ngaahi me‘a ‘oku faí.”
LUK.7.24	Pea foki atu ‘a e ongo talafekau ‘a Sioné, pea toki fai ‘e Sīsū ki he kakaí ‘ene fakamatala ‘o kau kia Sione, ‘o pehē, “Na‘a mou ō atu ki he toafá mo e ‘amanaki te mou sio ki ha tangata ‘oku fēfē? Ki ha tangata ‘oku hangē ha va‘a kaho kuo femaleleaki he matangí? 
LUK.7.25	Ka ko e fa‘ahinga tangata hā na‘a mou ‘amanaki te mou ō atu ‘o sio ki aí? Ko ha taha koā ‘oku teunga faka‘ofo‘ofa? Ka ko e ‘api ‘o e tu‘í ‘oku nofo ai e kau teunga faka‘ofo‘ofá! 
LUK.7.26	Ko e hā leva e me‘a na‘a mou ō atu ke mamata ki aí? Ko ha palōfita koā? ‘Io, ko e palōfita! Ka ‘oku ou tala fakamātoato atu kiate kimoutolu, ‘oku ‘ikai ko ha palōfita pē. 
LUK.7.27	He kuo ui ‘e he ‘Otuá ‘a Sione ko ‘ene talafekau. ‘Io, ko e lau eni ‘a e Tohitapú, ‘Te u fekau ‘eku talafekau ke mu‘omu‘a atu ‘iate koe ‘o teuteu ho halá.’ 
LUK.7.28	Kuo te‘eki ke fanau‘i ‘e ha fefine he maama ko ení ha taha ‘e mā‘olunga ‘ia Sione. Ka na‘a mo ia ‘oku mā‘ulalo taha he Pule‘anga ‘o e ‘Otuá, ‘oku mā‘olunga ia ‘ia Sione.” 
LUK.7.29	Na‘e fakaongo kotoa kia Sione ‘a e kakaí. Pea na‘a mo e kau tānaki tukuhaú, na‘a nau talangofua ki he ‘Otuá ‘o tali ke papitaiso kinautolu ‘e Sione. 
LUK.7.30	Ka na‘e ‘ikai ke fie fakaongo ki he ‘Otuá ‘a e kau Fālesí mo e kau faiako Lao ‘a Mōsesé, pea na‘e ‘ikai te nau tali ke papitaiso kinautolu ‘e Sione.
LUK.7.31	Pea na‘e pehē ange ‘e Sīsū ki he kakaí, “Ko e hā te u fakatātā ki ai ‘a kimoutolú? 
LUK.7.32	Kuo mou hangē ko ha longa‘i fānau ‘oku fakamuna ‘i ha māketi mo feui‘aki,
LUK.7.32	‘Na‘a mau ifi fangufangu atu,
LUK.7.32	kae ‘ikai ke mou fie tau‘olunga!
LUK.7.32	Pea mau hiva putu atu,
LUK.7.32	kae ‘ikai ke mou fie tangi!’
LUK.7.33	Na‘e ‘ikai ke fa‘a kai fakaafe ‘a Sione, pe inu kava mālohi, pea mou lau ‘e kimoutolu, ‘Kuo ma‘u ia ‘e ha tēvolo!’ 
LUK.7.34	Pea kai fakaafe mo inu kava mālohi e Foha ‘o e Tangatá, pea mou lau ‘e kimoutolu, ‘Ko e tangata fa‘a kai mo fa‘a konā ‘a Sīsū, pea ko e kaume‘a ia ‘o e kau tānaki tukuhaú mo e kau faikoví!’ 
LUK.7.35	Kaekehe, ‘oku hā ‘a e mo‘oni ‘a Potó ‘i he ngaahi me‘a kotoa ‘oku fai ‘e he fa‘ahinga ‘oku nau kau mo iá.”
LUK.7.36	Na‘e fakaafe‘i ‘a Sīsū ‘e ha Fālesi ke ma‘u me‘atokoni ‘i hono ‘apí. Pea ‘alu ‘a Sīsū ki he ‘apí ‘o ta‘utu hifo ke ma‘u e me‘atokoní.
LUK.7.37	Pea tā ‘oku ‘i ai ha fefine fai angahala he koló, pea kuó ne ‘ilo ‘a e afe ‘a Sīsū ki he ‘api ‘o e Fālesí. Na‘e fakatau ‘e he fefiné ha fo‘i hina lolo mahu‘inga, 
LUK.7.38	peá ne ha‘u ‘o tu‘u mei he tu‘a ‘o Sīsuú ‘o tangitangi ai pē mo tafitafi ‘a e va‘e ‘o Sīsuú ‘aki hono lo‘imatá, mo holoholo mātu‘u ia ‘aki hono lou‘ulú. Pea toutou ‘uma e fefiné ki he va‘e ‘o Sīsuú mo tākai ‘aki e loló.
LUK.7.39	Pea sio atu e Fālesi na‘á ne fakaafe‘i ‘a Sīsuú ki he me‘a ‘oku fai ‘e he fefiné, peá ne pehē ‘i hono lotó, “Na‘e tonú ke fakatokanga‘i ‘e he tangatá ni ‘a e anga ‘o e fefine ‘oku ala ki aí, ‘o kapau ko ha palōfita mo‘oni ia.”
LUK.7.40	Pea pehē ange ‘e Sīsū ki he Fālesí, “Saimone! ‘Oku ‘i ai e me‘a ‘oku ou fie lea atu ai kiate koe.” Pea pehē ange ‘e Saimone, “Ko e hā e me‘a ‘okú ke tokanga mai ki aí, Tangata‘eiki?”
LUK.7.41	Pea pehē ange ‘e Sīsū, “Na‘e ‘i ai ha ongo me‘a ‘e toko ua na‘á na nō pa‘anga he motu‘a. Ko e pa‘anga siliva ‘e nima ngeau ‘a e mo‘ua ‘o e toko taha, pea nima ngofulu ‘a e mo‘ua ‘o e toko taha. 
LUK.7.42	Ka na‘e ‘ikai te na lava ‘o tā hona mo‘uá, pea toe tāmate‘i ai pē ‘e he motu‘á hona mo‘uá. Ko hai he ongo me‘á ‘e lahi ange ‘ene ‘ofa ki he motu‘á?”
LUK.7.43	Pea pehē ange ‘e Saimone, “Mahalo ko e toko taha na‘e mo‘ua lahi ki aí.”
LUK.7.44	Pea pehē ange leva ‘e Sīsū, “Tonu ho‘o talí.” Peá ne tafoki ‘o hanga ki he fefiné, mo ne toe pehē ange kia Saimone, “Saimone, ‘okú ke fakatokanga‘i e fefiné ni? Na‘á ku hū mai ki ho lotofalé, na‘e ‘ikai te ke ‘omi ha me‘i vai ke tafitafi ‘aki hoku va‘é. Ka kuo tafitafi ‘e he fefiné ni hoku va‘é ‘aki hono lo‘imatá, mo holo mātu‘u ‘aki hono lou‘ulú. 
LUK.7.45	Na‘e ‘ikai te ke ‘uma fakafe‘iloaki mai kiate au, ka ko e talu eni ‘eku hū mai mo e ‘uma ai pē e fefiné ki hoku va‘é. 
LUK.7.46	Na‘e ‘ikai te ke pani lolo hoku ‘ulú, ka kuo tākai ‘e he fefiné ni hoku va‘é ‘aki e lolo mahu‘inga. 
LUK.7.47	Pea ‘oku ou tala atu kiate koe, ko e ngaahi angahala kotoa ‘a e fefiné ni, kuo ‘osi fakamolemole‘i. Pea ko e ‘uhinga ia ‘oku lahi pehē ai ‘ene ‘ofá. Ko e kakai kuo fakamolemole‘i he me‘a si‘isi‘i, ‘oku si‘isi‘i ‘enau ‘ofá.”
LUK.7.48	Pea toki pehē ange ‘e Sīsū ki he fefiné, “Ko ho‘o ngaahi angahalá, kuo ‘osi fakamolemole‘i.”
LUK.7.49	Pea kamata felāuaki ai e kau fakaafe kehé, “Ko hai eni ‘oku fie fakamolemole angahalá!” 
LUK.7.50	Kae toe pehē ange ‘e Sīsū ki he fefiné, “Kuo fakamo‘ui koe koe‘uhi ko ho‘o tuí. ‘Alu fiemālie ā!”
LUK.8.1	Pea fuoloa si‘i pē mei aí, pea ‘alu ‘a Sīsū ki he ngaahi kolo lalahí mo e ngaahi kolo īkí ‘o malanga‘i ai ‘a e Ongoongo Lelei ‘o kau ki he Pule‘anga ‘o e ‘Otuá. Pea na‘á ne fononga holo mo ‘ene kau ‘apōsitolo ‘e toko hongofulu mā uá, 
LUK.8.2	mo ha kau fefine na‘á ne kapusi mei ai ha fanga tēvolo mo fakamo‘ui honau ngaahi alanga mahaki. Ko e fefine ‘e taha ai, ko Mele Makitala, na‘e ma‘u ia ‘e ha tēvolo e toko fitu. 
LUK.8.3	Pea na‘e hanga ‘e Sioana, mo Sūsana, pea mo e tokolahi kehe, ‘o tokoni‘i ‘a Sīsū mo ‘ene kau akó mei he‘enau me‘a na‘e ma‘ú. Ko e mali ‘o Sioaná, ‘a Susa, na‘e kau he kau ngāue ‘a Hēlotá.
LUK.8.4	Na‘e holo mai kia Sīsū ha tokolahi mei he ngaahi koló, peá ne fai kiate kinautolu e talanoa ko ení,
LUK.8.5	“Na‘e ‘alu atu ha tangata ngoue ke fai ‘ene lulu pulopula ‘i hono ‘api ‘utá. Pea ngangana e pulopula ‘e ni‘ihi he kau halá, pea tā moloki ia mo kai ‘e he fanga manupuná. 
LUK.8.6	Pea ngangana e pulopula ‘e ni‘ihi he kelekele makamaka, pea kamata tupu hake ia. Ka na‘e si‘isi‘i ai e vaí, pea toe mae hifo ai pē e pulopula ko iá. 
LUK.8.7	Pea ngangana e pulopula ‘e ni‘ihi he pota vao talatala. Pea tupu fakataha hake ai pē e vao talatalá mo e pulopula ko iá ‘o malumalungia ai e pulopula leleí.
LUK.8.8	Ka na‘e ngangana e pulopula ia ‘e ni‘ihi he kelekele lelei, pea na‘e tupu hake e pulopula ko iá ‘o fua teau.” Pea ‘osi e talanoa ko eni ‘a Sīsuú, peá ne pehē ange ki he kakaí, “Ko kimoutolu ‘oku lava ‘o fanongó, mou fanongo lelei mai!”
LUK.8.9	Na‘e toki ‘eke ange ‘e he kau akó kia Sīsū ‘a e ‘uhinga ‘o e talanoa ki he pulopulá, peá ne tala ange kiate kinautolu, 
LUK.8.10	“Kuó u ‘osi fakamahino atu kiate kimoutolu e ngaahi fakalilolilo ‘o e Pule‘anga ‘o e ‘Otuá. Ka kuo pau ke u ako‘i e kakai kehé ‘aki e ngaahi talanoa fakatātā. He ‘oku nau sio mai, ka ‘oku ‘ikai ke nau fakatokanga‘i ha me‘a. Pea ‘oku nau fanongo mai, ka ‘oku ‘ikai ke nau ongo‘i ha me‘a.”
LUK.8.11	Ko e ‘uhinga eni ‘o e talanoá. Ko e pulopulá, ko e Folofola ia ‘a e ‘Otuá. 
LUK.8.12	Pea ko e pulopula na‘e ngangana he kauhalá, ko e kakai ia kuo nau fanongo ki he Folofolá, pea ‘oku ha‘u e tēvoló ‘o fa‘ao e Folofolá mei honau lotó, na‘a faifai ka nau tui ‘o mo‘ui ai. 
LUK.8.13	Ko e pulopula na‘e ngangana he kelekele makamaká, ko e kakai ia kuo nau fanongo fiefia ki he Folofolá, pea nau tali. Kae tupunga he te‘eki ai ke aka loloto ‘i he‘enau mo‘uí, pea fuonounou ‘enau tuí. Ko e kamata pē ke faingata‘a e nofó pea nau holomui leva. 
LUK.8.14	Pea ko e pulopula na‘e ngangana he pota vao talatalá, ko e kakai mo kinautolu kuo nau fanongo ki he Folofolá, ka koe‘uhí ko e lahi ‘enau tokanga ki he koloá mo e ngaahi mālie ‘o māmaní pea nau hala ‘atā mo ha fua. 
LUK.8.15	Ka ko e pulopula na‘e ngangana he kelekele leleí, ko e kakai ia kuo nau fanongo ki he Folofolá, pea nau puke loto lelei ia mo loto ma‘a. Ko kinautolu ia ‘oku nau fa‘a kātaki, pea hoko ai pē mo e fakafua lelei mai e Folofolá ‘i he‘enau mo‘uí.
LUK.8.16	‘E ‘ikai fai ange pea tutu ‘e ha taha ha maama pea fakapūlou‘i ‘aki ha me‘a, pe te ne ‘ave ‘o fokotu‘u ‘i ha lalo mohenga. Ko e māmá ke fokotu‘u ki ha tu‘unga maama, koe‘uhí ke hū mai ha taha ki lotofale, ‘oku maama lelei. 
LUK.8.17	Ko e me‘a kotoa kuo fufuú, kuo pau ke hā. Pea ko e fakapulipuli kotoa pē, kuo pau ke ‘ilo. 
LUK.8.18	Mou tokanga lelei ki he anga ho‘omou fanongó! ‘Ilonga ha taha ‘oku ‘i ai ha‘ane me‘a ‘oku ma‘u, ‘e toe ‘oange ki ai mo ha me‘a. Pea ‘ilonga leva ha taha ‘oku hala mo ha me‘a, na‘a mo ‘ene ki‘i me‘a ‘oku ma‘ú, ‘e fa‘ao mo ia mei ai.”
LUK.8.19	Na‘e kumi mai kia Sīsū ‘a ‘ene fa‘eé mo hono ngaahi tokouá. Ka na‘e fu‘u tokolahi e kakaí, pea nau fiu feinga ke a‘u mai kiate ia. 
LUK.8.20	Pea pehē ange ‘e he toko taha kia Sīsū, “Ko ho‘o fa‘eé ē ‘i tu‘a, mo ho ngaahi tokouá. ‘Oku nau fie ma‘u koe.”
LUK.8.21	Pea tala ange ‘e Sīsū kiate kinautolu, “Ko ‘eku fa‘eé mo hoku ngaahi tokouá ‘a e kakai kuo nau fanongo ki he Folofola ‘a e ‘Otuá pea nau fakaongo ki aí.”
LUK.8.22	Na‘e heka vaka ‘a Sīsū mo ‘ene kau akó he ‘aho ‘e taha. Peá ne pehē ange kiate kinautolu, “Tau folau ki he kauvaí.” Pea nau tuku folau atu. 
LUK.8.23	Pea lolotonga ‘enau kei folaú, pea tō hifo ‘a Sīsū ‘o mohe. Pea fokifā pē kuo tō mai ha taufa ki ano, pea kamata ngoto e vaká.
LUK.8.24	Pea feinga e kau akó ke fafangu ‘a Sīsū mo nau kaikaila, “Tangata‘eiki! Tangata‘eiki! Te tau ‘auha!” Pea mālanga ‘a Sīsū ki ‘olunga ‘o fekau e matangí mo e tahí ke nonga. Pea na‘e ongo ‘a e matangí mo e tahí kiate ia, ‘o tofu ai e me‘a kotoa. 
LUK.8.25	Pea pehē ange ‘e Sīsū ki he kau akó, “Kuo hā ho‘omou tuí?” Pea nau manavahē ‘aupito mo ‘ohovale, ‘o nau pehē, “Ko hai nai eni? He kuó ne lea‘i e matangí mo e peaú, peá na ongo ki ai!”
LUK.8.26	Na‘e tau atu e folau ‘a Sīsū mo ‘ene kau akó ki he fonua ‘o e kau Kelasiní, ‘a ē he kauvai ‘o Ano Kālelí.
LUK.8.27	Pea lolotonga e kei hifo atu ‘a Sīsū ki ‘utá mo e fakafetaulaki mai ha tangata mei he koló. Ko e tangata eni na‘e ma‘u ‘e ha tēvolo. Pea kuo fuoloa mai mo e ‘ikai ke ne toe tui ha vala, pe nofo ha fale, kae nofo holo pē he ngaahi fa‘itoka he feitu‘u ko iá.
LUK.8.28	Pea sio atu e tangatá kia Sīsuú, peá ne kekē. Peá ne toki tō tū‘ulutui atu kia Sīsū mo kaila, “‘E Sīsū! Foha ‘o e ‘Otua ‘i langi! Ko e hā ‘okú ke tokanga mai ai kiate aú? ‘Oua mu‘a te ke fakamamahi‘i au!” 
LUK.8.29	Ko ‘ene lea peheé, he kuo ‘osi fekau ‘e Sīsū e tēvoló ke mavahe mei ai. Ne tā tu‘o lahi e fa‘a ‘ohofi e tangatá ni ‘e he tēvoló. Pea neongo hono fa‘a ha‘i seini he nima mo e va‘e, mo le‘ohi, ka ne laiki pē ‘e ia e me‘a kotoa, kae toki tekelele atu ia ‘e he tēvoló ki he ngaahi feitu‘u lala.
LUK.8.30	Pea pehē ange ‘e Sīsū ki he tangatá, “Ko hai ho hingoá?” Peá ne tali mai, “Ko Kongakau au!” Ko e ‘uhinga ‘o ‘ene talí, he ko e fanga tēvolo tokolahi kuo nau ma‘u iá. 
LUK.8.31	Pea nau kole fakamātoato kia Sīsū ke ‘oua te ne kapusi kinautolu ki he vanú, na‘a tautea ai kinautolu.
LUK.8.32	Pea lolotonga iá ‘oku huohua ha fanga puaka he tafatafa mo‘unga ofi maí. Pea kole ange ai e fanga tēvoló kia Sīsū ke tukuange mu‘a ke nau hū he fanga puaká, pea ‘io ange ‘a Sīsū kiate kinautolu. 
LUK.8.33	Pea nau mahu‘i mei he tangatá ‘o hū he fanga puaká. Pea ‘oho ai e fanga puaká ‘o felelei hifo he tahifohifo ki anó, ‘o ngangana ai pē ‘o melemo.
LUK.8.34	Pea sio ki ai e kau tauhi puaká, pea nau felelei ki he koló mo e ngaahi nofo vaó, ‘o tala ki he kakaí e me‘a kuo hokó. 
LUK.8.35	Pea toki holo mai ai e kakaí kia Sīsū mo e tangatá. Ka kuo mavahe foki mei ai e fanga tēvoló, pea kuo ta‘utu mai he tafa‘aki ‘o Sīsuú ‘oku toe tui vala mo toe ‘atamai lelei. Pea na‘e fu‘u manavahē ‘aupito ai e kakaí.
LUK.8.36	Pea ko e kakai na‘a nau sio tonu he anga hono fakamo‘ui e tangatá, na‘a nau tala ange ki he fa‘ahinga na‘e toki a‘u maí. 
LUK.8.37	Pea kole ange leva e kakai Kelesá kotoa kia Sīsū ke ‘alu ā mu‘a mei honau fonuá. He na‘a nau fu‘u manavahē ‘aupito. Pea heka ‘a Sīsū ki vaka ke tuku folau atú, 
LUK.8.38	kuo kole ange ‘e he tangata na‘e fakamo‘uí ke nau ō mu‘a mo ia. Kae tala ange ‘e Sīsū ki ai, 
LUK.8.39	“Foki koe ki ‘api ‘o tala ki he kakai kotoa pē ‘a e ngaahi me‘a kuo fai ‘e he ‘Otuá ma‘aú.” Pea ‘alu e tangatá ki he tukui koló ‘o tala ai e ngaahi me‘a kotoa na‘e fai ‘e Sīsū ma‘aná.
LUK.8.40	Pea kuo tatali e kakai kotoa pē he kauvaí ke a‘u mai ‘a Sīsū. Pea tū‘uta mai e folaú, pea talitali fiefia ia ‘e ha fu‘u kakai tokolahi. 
LUK.8.41	Pea ‘iloangé kuo a‘u mai e tangata na‘á ne tauhi e fale lotu ‘o e kakai Siu he feitu‘u ko iá. Ko hono hingoá ko Sailosi. Na‘e tō tū‘ulutui atu kia Sīsū mo ne kole fakamātoato ke ne ‘alu ange mu‘a ki hono ‘apí. 
LUK.8.42	He kuo tei mate hono ki‘i ‘ōfefine ta‘u hongofulu mā ua, pea ‘oku ‘ikai ke toe ‘i ai ha‘ane fānau. Pea fononga atu ‘a Sīsū he halá, kuo feta‘ota‘omi mai ha kakai tokolahi.
LUK.8.43	Pea tā ‘oku ‘i ai ha fefine he kakai na‘e feta‘ota‘omi mai kia Sīsuú kuo fe‘unga mo ha ta‘u ‘e hongofulu mā ua ‘ene puke he ‘aú. Pea kuo ‘osi‘osingamālie ‘ene pa‘angá he totongi e kau fai faito‘ó mo e te‘eki pē ke sai.
LUK.8.44	Na‘e tutui mai e fefiné he tu‘a ‘o Sīsuú ‘o ala ki he tapa hono kofú, pea matu‘u ai pē e ‘aú.
LUK.8.45	Pea pehē mai ‘e Sīsū, “Ko hai na‘e ala mai kiate aú?” Pea lolotonga e kei fe‘ekenaki e kakaí, pea lea ange ‘a Pita kia Sīsū, “Tangata‘eiki! Kuo feta‘ota‘omi e kakaí kiate koe mo pā atu mei he tafa‘aki kotoa pē!”
LUK.8.46	Kae pehē ange ‘e Sīsū, “Na‘e ‘i ai pē e taha na‘e ala mai kiate au. He na‘á ku ongo‘i ‘oku tafe atu ha ivi fakamo‘ui meiate au.” 
LUK.8.47	Pea toki mahino ai ki he fefiné he‘ikai te ne toe lava ‘o fufuu‘i ‘ene me‘a na‘e faí. Peá ne hūhū tetetete hake leva ki mu‘a ‘o tō tū‘ulutui atu kia Sīsū, peá ne fakamatala ange kiate kinautolu kotoa ‘a e ‘uhinga ‘o ‘ene ala kia Sīsuú, pea mo e mo‘ui ai hono alanga mahakí.
LUK.8.48	Pea pehē ange ‘e Sīsū ki he fefiné, “Ko ho‘o tuí kuó ke mo‘ui aí. ‘Alu fiemālie ā!”
LUK.8.49	Pea lolotonga e kei lea ‘a Sīsuú mo e a‘u mai ha taha mei he ‘api ‘o Sailosí ‘o tala ange kia Sailosi, “Kuo mālōlō ho ‘ōfefiné! ‘Oua te ke toe fakahoha‘asi e Tangata‘eikí!”
LUK.8.50	Pea fanongo ki ai ‘a Sīsuú, peá ne pehē ange kia Sailosi, “‘Oua ‘e lotosi‘i! Tui pē koe, pea ‘e mo‘ui ai ho ‘ōfefiné.”
LUK.8.51	Pea a‘u atu ‘a Sīsū ki he ‘apí, peá ne afe ki ai. Pea na‘e ‘ikai te ne tali ke toe muimui ange ha taha, tukukehe pē ‘a Pita mo Sione mo Sēmisi, pea mo e ongo mātu‘a ‘a e ki‘i ta‘ahiné.
LUK.8.52	Pea kuo fetāngihi e kakai kotoa pē he ki‘i ta‘ahiné. Pea pehē ange ‘e Sīsū kiate kinautolu, “Tuku ho‘omou tangí. He ‘oku ‘ikai mate e ki‘i ta‘ahiné. ‘Oku mohe pē ia.” 
LUK.8.53	Pea kata‘i ia ‘e he kakaí, koe‘uhí ko ‘enau fakakaukau kuo ‘osi mate e ki‘i ta‘ahiné. 
LUK.8.54	Pea lea ange ‘a Sīsū ki he ki‘i ta‘ahiné mo ne ala atu ki hono nimá, “Ta‘ahine, tu‘u hake!” 
LUK.8.55	Pea toe mo‘ui ai pē e ki‘i ta‘ahiné, peá ne ta‘utu hake. Pea na‘e fekau ‘e Sīsū ke ‘oange ha me‘atokoni ke ne ma‘u.
LUK.8.56	Na‘e ‘ohovale ‘aupito ‘a e ongo mātu‘a ‘a e ki‘i ta‘ahiné he me‘a na‘e hokó. Ka na‘e fekau ‘e Sīsū ke ‘oua te na talanoa ia ki ha taha.
LUK.9.1	Na‘e fekau ‘e Sīsū ‘ene kau ‘apōsitolo ‘e toko hongofulu mā uá ke nau kātoa mai, peá ne toki fakamafai‘i kinautolu ke nau kapusi tēvolo mo fakamo‘ui mahaki. 
LUK.9.2	Peá ne toki fekau ke nau ō ‘o malanga‘i e Pule‘anga ‘o e ‘Otuá mo fakamo‘ui ‘a e kakai mahamahakí. 
LUK.9.3	Peá ne tala ange kiate kinautolu, “Vakai na‘a mou ‘ave ha me‘a! ‘Oua ‘e to‘o ha tokotoko, pe ko ha kato ‘oho, pe ko ha pa‘anga, pe vala fetongi. 
LUK.9.4	Ka talitali lelei kimoutolu ‘e ha ‘api, pea mou nofo ai ‘o a‘u ki ho‘omou hiki mei he kolo ko iá. 
LUK.9.5	Pea kapau leva ‘e ‘ikai ke talitali lelei kimoutolu ‘e he kakai ‘o ha kolo, pea mou tūtuu‘i ‘a e efu ‘o e kolo ko iá mei homou va‘é ko e fakatokanga kiate kinautolu, pea mou hiki leva ki ha kolo ‘e taha.”
LUK.9.6	Pea mātuku atu e kau ‘apōsitoló, ‘o malanga‘i e Ongoongo Leleí ki he kolo mo e kolo he feitu‘u kotoa pē, mo fakamo‘ui e kakai na‘e mahamahakí.
LUK.9.7	Pea na‘e a‘u mai ki he tu‘í, kia Hēlota, ‘a e ongoongo ‘o kau ki he ngaahi me‘a kuo hokó, pea na‘e hoha‘a lahi ai hono lotó. He na‘e ‘i ai e ni‘ihi na‘a nau pehē, “Ko Sione Papitaiso eni kuo toe tu‘u mei he maté.” 
LUK.9.8	Pea pehē ‘e he ni‘ihi ia, “Ko ‘Ilaisiā eni kuo toe foki mai”, pe “Ko e taha eni he kau palōfita fuoloá kuo toe mo‘ui.” 
LUK.9.9	Pea pehē ai ‘e Hēlota, “Ko hai ‘oku fai ki ai e ngaahi lau ko ení? He na‘á ku ‘osi tu‘usi e ‘ulu ‘o Sioné!” Pea feinga leva ‘a Hēlota ke fe‘iloaki mo Sīsū.
LUK.9.10	Na‘e foki mai e kau ‘apōsitoló ‘o fakamatala ange kia Sīsū ‘enau ngaahi me‘a kotoa na‘e faí. Pea na‘e taki atu kinautolu ‘e Sīsū ki he kolo ko Petesaita ke nau nofo fakaekinautolu.
LUK.9.11	Pea ‘ilo ‘e he tokolahi ‘enau oó, pea nau muimui atu. Ka na‘e talitali lelei pē ‘e Sīsū kinautolu. Peá ne malanga‘i kiate kinautolu ‘a e Pule‘anga ‘o e ‘Otuá, mo fakamo‘ui e fa‘ahinga ‘iate kinautolu na‘e mahamahakí.
LUK.9.12	Pea kamata tō e la‘aá, pea ‘unu‘unu mai e kau ‘apōsitolo ‘e toko hongofulu mā uá kia Sīsū ‘o tala ange, “Fekau e kakaí ke ō ki he ngaahi koló mo e ngaahi ‘api ‘uta ‘oku ofi maí ‘o kumi ha feitu‘u ke nau mālōlō ai, mo ha me‘a ke nau kai. ‘Oku ‘ikai ha me‘a ‘e taha ‘e ma‘u he feitu‘ú ni. ‘Oku hangē tofu pē ia ha toafá!”
LUK.9.13	Pea tala ange ‘e Sīsū kiate kinautolu, “Mou ‘oange ‘e kimoutolu ha me‘a ke nau kai!” Ka nau tali mai ‘e kinautolu, “Ko ‘emau me‘a pē ‘oku ma‘ú ko e fo‘i mā pē ‘e nima mo e ongo mata‘i ika ‘e ua. ‘E toki lava ‘o fafanga e fu‘u kakai tokolahi ko ení ‘o kapau te mau ō ‘o fakatau mai ha me‘akai.” 
LUK.9.14	He na‘e ‘i he toko nima afe e tokolahi ‘o e kakai tangatá, tukukehe e kakai fefiné mo e fānaú. Pea pehē ange ‘e Sīsū ki he kau akó, “Fekau e kakaí ke nau ta‘utu ‘o tautau toko nima ngofulu.” 
LUK.9.15	Pea ko ‘ene lava iá, 
LUK.9.16	na‘e to‘o hake leva ‘e Sīsū ‘a e fo‘i mā ‘e nimá mo e ongo mata‘i ika ‘e uá, mo ne hanga hake ki he langí ‘o tāpuaki‘i. Peá ne toki pakipaki e maá mo e iká ‘o ‘oange ki he kau akó ke nau tufa ki he kakaí. 
LUK.9.17	Pea nau kai kātoa ‘o mākona. Pea na‘e fonu ha ngaahi kato ‘e hongofulu mā ua he toenga me‘akaí.
LUK.9.18	Na‘e mavahe atu ‘a Sīsū ‘o fai ‘ene lotu. Pea lolotonga ‘ene kei lotú, kuo a‘u mai ‘ene kau akó. Peá ne fehu‘i ange kiate kinautolu, “Ko e hā e lau ‘a e kakaí ‘o kau kiate aú?”
LUK.9.19	Pea nau tala ange, “Ko e lau ‘a e kakaí, ko Sione Papitaiso koe, pe ko ‘Ilaisiā, pe ko ha palōfita fuoloa kuo toe tu‘u mei he maté.”
LUK.9.20	Pea toe fehu‘i ange ‘e Sīsū kiate kinautolu, “Ka ‘oku mou pehē ‘e kimoutolu ko hai au?” Pea tali atu ‘a Pita, “Ko e Mīsaia koe kuo fekau ‘e he ‘Otuá ke ha‘u ki māmani.”
LUK.9.21	Na‘e fekau leva ‘e Sīsū ‘ene kau akó ke ‘oua ‘aupito te nau toe talanoa ki ha taha ‘a e me‘a kuo hokó.
LUK.9.22	Na‘e pehē ange ‘e Sīsū ki he‘ene kau akó, “‘E fakamamahi‘i lahi e Foha ‘o e Tangatá ‘e he kau taki ‘o e fonuaá, mo e kau taula‘eiki lahí, mo e kau faiako Lao ‘a Mōsesé. Te nau fakasītu‘a‘i ia pea toki tāmate‘i. Ka ‘e a‘u ki he ‘aho hono tolú, pea ‘e toe tu‘u leva ia mei he maté.”
LUK.9.23	Pea pehē ange ‘e Sīsū ki he kakaí kotoa, “Ka ai ha taha ‘iate kimoutolu ‘e fie kaungāfononga mo au, kuo pau ke ke tuku ho lotó. Kuo pau ke ke fie fua ho kolosí he ‘aho kotoa pē ‘o muimui mai ‘i hoku halá. 
LUK.9.24	Ko ho‘o holi ke fakahaofi ho‘o mo‘uí, ko ho‘o tukuange ia ke ‘auha. Ka ko ho‘o tali ke ‘auha ho‘o mo‘uí koe‘uhí ko au, ko ‘ene hao ia ho‘o mo‘uí. 
LUK.9.25	He ka ké ka ma‘u ‘a māmani kātoa, kae ‘auha ai ho‘o mo‘uí, Ko e hā leva ha‘o me‘a kuo ma‘u ai? 
LUK.9.26	Kapau te ke maa‘i au mo ‘eku ngaahi fakahinohinó, ‘e maa‘i koe ‘e he Foha e Tangatá ‘i ha‘ane hā‘ele mai mo hono lāngilangí, mo e lāngilangi ‘o ‘ene Tamaí, mo e lāngilangi ‘o e kau ‘āngelo mā‘oni‘oní. 
LUK.9.27	Ka ‘oku ou tala fakamātoato atu, ‘oku ‘i ai e ni‘ihi ‘iate kimoutolu ‘e ‘ikai te nau mate kae‘oua kuo nau mamata ki he pule‘anga ‘o e ‘Otuá.”
LUK.9.28	Na‘e ‘osi mei ai ha ‘aho ‘e valu nai, pea ō hake ‘a Sīsū mo Pita mo Sione mo Sēmisi ki ha funga mo‘unga ke fai ai ‘e Sīsū ha‘ane lotu. 
LUK.9.29	Pea lolotonga ‘ene kei lotú kuo liliu hono fofongá mo hono kofú ‘o huhulu ‘o hangē ha māmá. 
LUK.9.30	Pea fakafokifā kuo ‘asi mai ‘a Mōsese mo ‘Ilaisiā ‘okú na feme‘a‘aki mo Sīsū. 
LUK.9.31	Pea ‘okú na fotu mai mo hona lāngilangi fakahēvaní mo fakamatala kakato ki he ‘uhinga ‘o e pekia ‘a Sīsū ‘e fai ‘i Selusalemá.
LUK.9.32	Ka ko Pita mo e toko ua ko eé, na‘a nau mate mohe kinautolu. Pea ‘ohovale pē kuo nau ofo hake ‘o sio atu ki he lāngilangi ‘o Sīsuú, pea nau toe fakatokanga‘i mo e ongo tangata ‘oku tutu‘u mo iá.
LUK.9.33	Pea na‘e kamata mavahe atu ‘a Mōsese mo ‘Ilaisiaá. Pea pehē ange ‘e Pita kia Sīsū, “Fakalata mo‘oni ‘etau ‘i hení, Tangata‘eiki! Tuku mu‘a ke mau ngaohi ha fakahekeheke ‘e tolu, ko e taha mo‘óu, pea taha mo‘o Mōsese, pea taha mo‘o ‘Ilaisiā.” Ka na‘e ‘ikai ke mahino kia Pita ‘a e me‘a ‘okú ne lea‘akí.
LUK.9.34	Pea lolotonga pē e kei lea ‘a Pitá kuo nau malungia ‘i ha konga ‘ao. Pea na‘e toki kāpui hifo kinautolu ‘e he konga ‘aó, ‘o nau manavahē ‘aupito. 
LUK.9.35	Pea ongo mai mei he loto ‘aó ha le‘o ‘oku pehē, “Ko hoku Foha eni kuó u filí! Mou fakaongoongo kiate ia!”
LUK.9.36	Pea ko ‘ene longo pē e le‘ó, pea ko Sīsū pē ‘oku kei ‘iloa maí. Na‘e fuoloa ‘aupito mei ai pea toki lea‘aki ‘e Pita mo Sione mo Sēmisi ‘a e me‘a na‘a nau mamata ki aí.
LUK.9.37	Pea a‘u ai ki he ‘aho ‘e tahá, kuo hifo mai ‘a Sīsū mo ‘ene kau ako ‘e toko tolú mei he funga mo‘ungá. Pea na‘e fakafetaulaki atu ki ai ha fu‘u kakai tokolahi. 
LUK.9.38	Pea ‘iloangé kuo kaila mai ha tangata mei he kakaí, “Tangata‘eiki! Anga‘ofa mu‘a ‘o tokoni‘i hoku ki‘i fohá. Ko hoku ki‘i foha pē ia ‘e taha. 
LUK.9.39	‘Oku fa‘a ‘ohofi ‘e ha tēvolo, ‘o ne si‘i valevalelau ai. Pea ‘oku toe hamu holo ‘o a‘u ki he koa hono ngutú. Pea ‘oku toki mavahe atu e tēvoló mei ai kuo ‘osi‘osingamālie e ivi ‘o e tamasi‘í. 
LUK.9.40	Na‘á ku kole fakamātoato ange ki ho‘o kau akó ke nau kapusi e tēvoló meiate ia, ka na‘e ‘ikai te nau lava.”
LUK.9.41	Pea pehē ange ‘e Sīsū kiate kinautolu, “Toki kakai ongongata‘a mo ta‘etui! Ko ‘eku nofo mo kimoutolú ke a‘u ki fē? Ko ‘eku kātaki‘i kimoutolú ke a‘u ki ‘afē?” Pea toki pehē ange ‘e Sīsū ki he tangatá, “Taki mai ho fohá kiate au.” 
LUK.9.42	Pea lolotonga e kei taki mai e tamasi‘í, kuo ‘ohofi ia ‘e he tēvoló ‘o ha‘aki ki lalo ‘o si‘i tetetete ai. Pea ta‘ofi ‘e Sīsū e tēvoló, peá ne toki fakamo‘ui e tamasi‘í, ‘o fakafoki ange ki he‘ene tamaí. 
LUK.9.43	Pea fakatumutumu kātoa ai e kakaí ‘i he fu‘u ivi ‘o e ‘Otuá kuo hā maí.
LUK.9.43	Pea lolotonga e kei fakatumutumu ‘a e kakaí he ngaahi me‘a ‘a Sīsū kuo faí, kuo pehē ange ‘e Sīsū ki he‘ene kau akó, 
LUK.9.44	“Mou tokanga ki he me‘a ‘oku ou tala atú. He ‘e tukuange e Foha ‘o e Tangatá ke fa‘iteliha ai hono ngaahi filí.” 
LUK.9.45	Ka na‘e ‘ikai ke mahino ki he kau akó ‘a e ‘uhinga ‘o ‘ene laú. He kuo fufū ia meiate kinautolu. Na‘e ‘ikai ke mahu‘ingamālie kiate kinautolu ‘ene laú, pea nau toe ilifia hono faka‘eke‘eke ange.
LUK.9.46	Na‘e hoko ha felāuaki ‘a e kau akó pe ko hai ‘iate kinautolu ‘oku tu‘ukimu‘á. 
LUK.9.47	Pea na‘e ‘ilo lelei foki ‘e Sīsū ‘a e anga ‘o ‘enau fakakaukaú. Peá ne puke mai ha ki‘i tamasi‘i ‘o fokotu‘u ‘i hono tafa‘akí. 
LUK.9.48	Peá ne toki pehē ange ki he kau akó, “Ka tali ‘e ha taha ‘a e ki‘i tamasi‘í ni koe‘uhí ko aú, ko ‘ene tali ia au. Pea ka tali ‘e ha taha au, ko ‘ene tali ia ‘a e Toko Taha na‘á ne fekau ke u ha‘u ki māmani. Ko ia ‘e fakatōkilalo ‘iate kimoutolú, ko ia ia ‘e tu‘ukimu‘a ‘iate kimoutolu.”
LUK.9.49	Pea pehē ange ‘e Sione kia Sīsū, “Tangata‘eiki, na‘a mau sio ki ha taha ‘okú ne kapusi tēvolo ‘aki ho hingoá, pea mau ta‘ofi ia. He ‘oku ‘ikai ke ne kau mo kitautolu.”
LUK.9.50	Pea pehē ange ‘e Sīsū kiate kinautolu, “‘Oua te mou ta‘ofi! He ko ia ‘oku ‘ikai ke fakafili atú, ‘oku kau pē mo kimoutolu.”
LUK.9.51	Na‘e panaki ‘a e ngaahi ‘aho ke ‘ohake ai ‘a Sīsū mei māmaní, peá ne fakapapau‘i hono lotó ke fononga ki Selusalema, 
LUK.9.52	peá ne fekau ha kau talafekau ke nau mu‘omu‘a atu ki ha kolo ‘i Samēlia, ‘o teuteu ki ha‘ane a‘u atu. 
LUK.9.53	Ka na‘e ‘ikai ke tali kinautolu ‘e he kakai ‘o e koló, koe‘uhí ko e taumu‘a ‘a e fononga ‘a Sīsuú ki Selusalema. 
LUK.9.54	Pea sio atu ‘a e toko ua he‘ene kau akó, ‘a Sione mo Sēmisi, ki he me‘a ‘oku hokó, peá na tala ange kia Sīsū, “‘Eiki! ‘Okú ke loto ke ma kole ke ‘alu hifo ha afi mei langi ‘o faka‘auha ‘a e kakaí ni?” 
LUK.9.55	Ka na‘e hanga atu ‘a Sīsū ‘o valoki‘i kinaua koe‘uhí ko ‘ena lea ko iá.
LUK.9.56	Pea afe leva ‘a Sīsū mo ‘ene kau akó ki ha kolo ‘e taha.
LUK.9.57	Pea lolotonga ‘enau kei fononga atu he halá, kuo pehē ange ‘e he toko taha kia Sīsū, “Ko e fē pē ha feitu‘u te ke ‘alu ki ai, te ta ō ai pē mo koe.”
LUK.9.58	Pea tala ange ‘e Sīsū, “Na‘a mo e fanga fōkisí ‘oku ‘i ai pē honau nofo‘anga. Pea ko e fanga manupuná, ‘oku ‘i ai honau pununga. Ka ko e Foha e Tangatá, ‘oku ‘ikai ha feitu‘u ke ne nofo ai.”
LUK.9.59	Na‘e toe tala ange ‘e Sīsū ki ha toko taha kehe ke ha‘u ke na ō. Kae pehē ange ‘e he toko taha ko iá kia Sīsū, “Tuku mu‘a, ‘Eiki, ke u tomu‘a ‘alu ‘o tanu si‘eku tangata‘eikí.”
LUK.9.60	Kae pehē ange ‘e Sīsū ki ai, “Tuku e kau maté ke nau tokanga‘i ‘enau kau maté. Ka ke ‘alu koe ‘o malanga‘i e Pule‘anga ‘o e ‘Otuá.”
LUK.9.61	Pea toe pehē ange ‘e he toko taha kia Sīsū, “‘Oku ou loto, ‘Eiki, ke ta ō mo koe. Kae tuku mai mu‘a ke u ‘uluaki ‘alu ‘o fakamāvae mo homau ‘apí.”
LUK.9.62	Ka ko e tali ‘a Sīsū ki aí, “Ko ia ‘oku ala ki he kau ‘o e palaú mo toe fakasiosio ki muí, ‘oku ‘ikai taau ia mo e Pule‘anga ‘o e ‘Otuá.”
LUK.10.1	Pea hili iá, pea toe fili ‘e he ‘Eikí ‘ene kau ako ‘e toko fitu ngofulu mā ua kehe. Peá ne fekau ke nau tautau tokoua atu ki he ngaahi koló pea mo e ngaahi feitu‘u na‘e ‘amanaki ke ne fou atu aí.
LUK.10.2	Peá ne pehē ange kiate kinautolu, “Kuo ‘osi fe‘unga e ta‘ú ke utu. Ka ‘oku kaungatāmaki e kau utú. Mou kole ki he ‘Eiki ‘oku ‘a‘ana e ta‘ú ke fakatokolahi ange ‘a e kau utú. 
LUK.10.3	Mou ō atu ā. Ka mou manatu‘i, ko ‘eku fekau ko eni ke mou ō atú, ‘oku mou hangē ai ha fanga lami he lotolotonga ‘o ha fanga ulofí.
LUK.10.4	Vakai na‘a mou toe to‘o ha kato pa‘anga, pe ko ha kato leta, pe ko ha sū. Pea ‘oua te mou fakamoleki homou iví he toe fepōpoaki‘aki he halá. 
LUK.10.5	Ka moú ka afe leva ki ha ‘api, pea mou fai e kupu‘i lotu ko ení, ‘Tāpuaki‘i, ‘e ‘Otua, ‘a e ‘api ko ‘eni. Tuku mu‘a ke hā ai e melino ‘oku meiate koé.’ 
LUK.10.6	Kapau ko e kaume‘a he ‘apí ko e fa‘ahinga ‘oku nau mo‘ui ‘aki e melinó, ‘e tāpuaki‘i kinautolu ‘e he ‘Otuá ‘i ha‘amou lotu pehē. Pea kapau ‘oku ‘ikai ke nau mo‘ui ‘aki e melinó, ‘e toe foki atu pē ‘a e tāpuakí kiate kimoutolu.
LUK.10.7	Ka tali kimoutolu ‘e ha ‘api, pea mou nofo pē he ‘api ko iá. Kai mo inu he me‘a ‘oku nau ma‘ú. He ‘oku taau ‘a e totongi ‘o ha taha ‘oku ngāue. Vakai na‘a mou hikihiki holo he tukui ‘apí. 
LUK.10.8	Kapau ‘e talitali lelei kimoutolu ‘e ha ‘api ‘i ha kolo, pea mou ma‘u pē ‘a e me‘akai ‘e ‘oatu ‘e he ‘api ko iá. 
LUK.10.9	Fakamo‘ui ha fa‘ahinga ‘iate kinautolu ‘oku mahamahaki, pea tala kiate kinautolu, ‘Kuo vave pē ke hoko mai e Pule‘anga ‘o e ‘Otuá.’
LUK.10.10	Pea kapau ‘e teke‘i kimoutolu ‘e ha kolo, pea mou fakalea ange kiate kinautolu mei honau tu‘a koló, 
LUK.10.11	‘Na‘a mo e efu kuo tau homau va‘é, ‘oku mau tuu‘i atu ko e fakatokanga kiate kimoutolu. He ‘oku mau fakapapau‘i atu, kuo vave ke hoko mai e Pule‘anga ‘o e ‘Otuá!’ 
LUK.10.12	Tui mai ki he me‘a ‘oku ou tala atú. ‘E hoko mai e ‘aho fakamāú, pea ‘e faka‘atu‘i ange ‘e he ‘Otuá ‘a Sōtoma he kolo ko iá!
LUK.10.13	Kau Kolesini! Kau Petesaita! Ko e tu‘utāmaki lahi te mou tō ki aí! He kapau na‘e fai ‘i Taia mo Saitoni ‘a e ngaahi mana na‘e fai ‘i homou ongo koló, kuo fuoloa ‘a e tafoki ki he ‘Otuá e kakai ‘o e ongo kolo ko iá, pea fuoloa mo ‘enau ‘ai tauanga‘a mo laku efuefu honau ‘ulú. 
LUK.10.14	Ka hoko mai e ‘aho fakamāú, ‘e faka‘atu‘i ange ‘e he ‘Otuá e kakai ‘o Taia mo Saitoní ‘iate kimoutolu.
LUK.10.15	Kau Kāpaneume! ‘Oku mou fakakaukau koā kuo pau ke fakalāngilangi‘i kimoutolu ‘i langi? ‘Oku ou tala fakamātoato atu kiate kimoutolu, te mou ō kimoutolu ki Heli!
LUK.10.16	Ka ‘ilonga ha taha ‘e fakaongo kiate kimoutolu, ko ‘ene fakaongo ia kiate aú. Pea ka ‘ilonga ha taha ‘e ‘ikai ke ne tali kimoutolu, koe ‘ikai ia ke ne tali aú. Pea ‘ilonga ha taha te ne teke‘i au, ko ‘ene teke‘i ia ‘a e Toko Taha na‘á ne fekau ke u ha‘u ki māmaní.”
LUK.10.17	Na‘e foki fiefia mai e toko fitu ngofulu mā uá, ‘o tala ange kia Sīsū, “‘Eiki, na‘a mo e fanga tēvoló, na‘a nau fakaongo kiate kimautolu ‘i he‘emau lea‘aki ho hingoá.”
LUK.10.18	Pea tala ange ‘e Sīsū kiate kinautolu, “Na‘á ku sio kia Sētane ‘oku tū‘ulu hifo ‘o hangē ko e tapa ‘a e ‘uhilá he langí. 
LUK.10.19	Kuó u ‘osi fakamafai‘i kimoutolu ke mou tāmolo he fanga ngata mo e manu huhu kona, mo ikuna‘i homou fili ko Sētané. Pea he‘ikai fai ange pea mou lavea ‘i ha me‘a. 
LUK.10.20	Kaekehe, ‘oua te mou fiefia he fakaongo atu kiate kimoutolu ‘a e fanga tēvoló, ka mou fiefia ‘i hono ‘osi tohi homou hingoá ‘i Langí.”
LUK.10.21	Na‘e ongo‘i ai ‘e Sīsū ‘i hono lotó ‘a e fiefia ‘oku ha‘u mei he Laumālie Mā‘oni‘oní, peá ne lotu ai, ‘o ne pehē, “‘Oku ou fakamālō kiate koe, ‘e Tamai, ‘Eiki ‘o langi mo māmani, koe‘uhí ko ho‘o fufū kotoa e ngaahi me‘a ko ení mei he kakai poto mo ‘ilo‘iló, ka ke fakahā ia ki he kāinanga e fonuá. ‘Io, ‘e Tamai, he ko ho finangaló ia.
LUK.10.22	Kuo tuku mai kiate au ‘e he‘eku Tamaí ‘a e me‘a kotoa. Ko ia pē toko taha ‘okú ne ‘ilo‘i e Fohá. Pea ko e Fohá pē toko taha ‘okú ne ‘ilo‘i e Tamaí. Ka ko e loto ‘o e Fohá ke fakahā e Tamaí ki he kakaí, koe‘uhí ke nau lava mo kinautolu ‘o ‘ilo‘i ia.”
LUK.10.23	Pea hanga atu ‘a Sīsū ki he‘ene kau akó, ‘o ne lea ange kiate kinautolu pē, “Ko e fa‘ahinga kimoutolu kuo tāpuaki‘i lahi ‘e he ‘Otuá, koe‘uhí ko e ngaahi me‘a kuo mou ma‘u faingamālie ke sio aí. 
LUK.10.24	He ko e fiha‘i palōfita mo e tu‘i na‘a nau fie sio ki he ngaahi me‘a kuo mou sio aí, mo fanongo he ngaahi me‘a kuo mou fanongo aí, ka na‘e ‘ikai hanau faingamālie.”
LUK.10.25	Na‘e tu‘u hake ai pē ha faiako Lao ‘a Mōsese ‘o ‘eke kia Sīsū, “Tangata‘eiki, Ko e hā te u fai, ka u ma‘u e mo‘ui ta‘engatá?”
LUK.10.26	Pea pehē ange ‘e Sīsū, “Ko e hā e me‘a kuo tohi he Laó? Ko e hā ho‘o ma‘u ki aí?”
LUK.10.27	Pea tala ange ‘e he tangatá, “Ko e lau eni ‘a e Laó, ‘‘Ofa ki he ‘Eiki ko ho ‘Otuá, ‘aki e kotoa ho lotó, mo ho laumālié, mo ho iví, pea mo ho ‘atamaí.’ Pea mo eni, ‘‘Ofa ki ho kaungā‘apí ‘o hangē ko ho‘o ‘ofa kiate koé.’”
LUK.10.28	Pea pehē ange ‘e Sīsū ki ai, “Tonu ho‘o talí. Kapau te ke fai pehe, te ke ma‘u ‘e koe e mo‘ui ta‘engatá.”
LUK.10.29	Ka na‘e ‘ikai ke fie ‘ulutukua e tangatá, ‘o ne toe ‘eke ange kia Sīsū, “He ko hai koā hoku kaungā‘apí?”
LUK.10.30	Pea ko e tali ‘a Sīsuú, “Na‘e ‘i ai ha tangata na‘e fononga hifo mei Selusalema ki Sēlikō. Pea fakafokifā kuo ‘ohofi ia ‘e ha kau kaiha‘a, ‘o nau taa‘i, pea toki fa‘ao ‘ene me‘a kotoa pē. Pea nau hola leva kae lī‘aki e tangatá he ve‘ehalá kuo meimei mate.
LUK.10.31	Pea faifaí, kuo fou mai ha faifekau he hala ko iá. Ka ko ‘ene sio atu pē ki he tangatá, na‘á ne afe ki he kauhala ‘e tahá ‘o hoko atu ‘ene fonongá. 
LUK.10.32	Pea fuoloa si‘i, kuo a‘u mai ha tangata na‘e ngāue fakataula‘eiki. Ka ko ‘ene sio atu pē ki he tangatá, peá ne afe hake he kauhala ‘e tahá.
LUK.10.33	Pea ha‘u leva ha tangata Samēlia he hala ko iá. Pea ko ‘ene fakatokanga‘i pē ‘a e tangatá, na‘á ne ongo‘i faka‘ofa‘ia ‘aupito ai. 
LUK.10.34	Peá ne afe atu ‘o tulu‘i lolo mo e uaine hono ngaahi laveá mo ha‘iha‘i. Peá ne fakaheka ‘a e tangatá ki he‘ene ‘así ‘o ‘ave ki he fale tali-fononga ‘o tauhi ai. 
LUK.10.35	Pea ma‘a hake e ‘ahó he ‘aho ‘e tahá, peá ne ‘oange ki he tauhi fale tali-fonongá ha pa‘anga siliva ‘e ua, mo ne tala ange ki ai, ‘Tauhi pē mu‘a e tangatá. Pea kapau ‘e lahi ange ho‘o fakamolé ‘i he pa‘anga ko ení, pea te u toe totongi atu ‘i ha‘aku foki mai.’”
LUK.10.36	Pea pehē ange ‘e Sīsū ki he tangata faiako Laó, “Ko hai ‘i he toko tolu ko iá ‘a e kaungā‘api mo‘oni ‘o e tangata na‘e ‘ohofi ‘e he kau kaiha‘á?”
LUK.10.37	Pea tala ange ‘e he faiako Laó, “Ko e tangata na‘e ‘ofa ki aí.” Pea ko e tali ‘a Sīsū ki aí, “Tā ko e me‘a ia ke ke ‘alu ‘o faí!”
LUK.10.38	Na‘e toe fononga atu ‘a Sīsū mo ‘ene kau akó he halá, ‘o nau a‘u ki ha kolo na‘e ‘i ai ha fefine ko Mā‘ata. Pea na‘e talitali ‘e Mā‘ata ‘a Sīsū ki hono ‘apí.
LUK.10.39	Na‘e ‘i ai mo e tehina ‘o Mā‘ata, ko Mele. Pea na‘e fāite atu ‘a Mele kia Sīsū ‘o fanongo ki he‘ene ngaahi fakahinohinó. 
LUK.10.40	Ka na‘e femo‘uekina ‘a Mā‘ata ia hono fai e ngaahi fatongia kehekehe. Pea ha‘u ai ‘a Mā‘ata ‘o fakalea ange kia Sīsū, “‘Eiki, ‘oku ‘ikai te ke tokanga mai ki he nofo pē hoku tokouá ka u fai toko taha e me‘a kotoa. Lea ki ai ke ha‘u ‘o tokoni mai!”
LUK.10.41	Kae tali atu ‘a Sīsū, “‘E Mā‘ata, si‘i Mā‘ata! ‘Okú ke loto mo‘ua mo hoha‘a ki he ngaahi me‘a kehekehe. 
LUK.10.42	Ka ko e me‘a pē ‘e taha ‘oku mahu‘ingá. Ko e me‘a ia kuo fili ‘e Melé, pea he‘ikai toe to‘o ia meiate ia.”
LUK.11.1	Na‘e fai e lotu ‘a Sīsū he feitu‘u ‘e taha. Pea ‘osi ‘ene lotú, pea lea ange ‘a e toko taha he‘ene kau akó, “‘Eiki, fakahinohino mu‘a kimautolu ke mau lava ‘o lotu, ‘o hangē ko e fakahinohino‘i ‘e Sione ‘ene kau akó.”
LUK.11.2	Pea pehē ange ‘e Sīsū, “Ka moú ka lotu, pea mou pehē,
LUK.11.2	‘‘E Tamai, tokoni‘i ange kimautolu
LUK.11.2	ke mau fakalāngilangi‘i ho huafá.
LUK.11.2	Fokotu‘u ā ho Pule‘angá.
LUK.11.3	Foaki mai ‘i he ‘aho kotoa pē
LUK.11.3	ha‘amau me‘atokoni.
LUK.11.4	Fakamolemole‘i ‘emau ngaahi faihalá,
LUK.11.4	‘o hange ko ‘emau fakamolemole‘i
LUK.11.4	‘a kinautolu kotoa kuo faihala mai kiate kimautolú.
LUK.11.4	Pea ‘oua na‘á ke tuku ange ke ‘ahi‘ahi‘i kimautolu.’”
LUK.11.5	Pea toe tala ange ‘e Sīsū kiate kinautolu, “Tau pehē, tokua, na‘e ‘alu tu‘apō ha taha ‘iate kimoutolu ki hano kaungāme‘a ‘o kole ange, ‘‘Ofa mu‘a ‘o ‘omai ha fo‘i mā ‘e tolu ka u toki totongi atu. 
LUK.11.6	‘Āsingá, he ko hoku kaume‘a kuo afe ange ki ‘api. Pea ‘oku ‘ikai ha‘aku me‘a ke talitali‘aki.’ 
LUK.11.7	Ko e hā leva ha‘o lau ‘oka pehē atu ‘e ho kaungāme‘á mei fale, ‘Tuku ho‘o fakahoha‘asi aú! Kuo ‘osi loka e matapaá, pea kuo mau mohe kimautolu. He‘ikai toe lava ke u tu‘u hake ke ‘oatu ha‘o fo‘i mā!’
LUK.11.8	Mahalo nai he‘ikai te ne tu‘u ‘o ‘oatu ha‘o fo‘i mā koe‘uhí ko ho‘omo mahení. Ka te ne ‘oatu ‘e ia koe‘uhí ko ho‘o vili ta‘e‘unuá.
LUK.11.9	Ko ia ai, ‘oku ou tala atu kiate kimoutolu, mou kole pea ‘e ‘oatu. Kumi, pea te mou ma‘u. Tukituki he matapaá, pea ‘e to‘o atu. 
LUK.11.10	He ko kinautolu kotoa ‘e kolé, ‘e foaki kiate kinautolu. Ko kinautolu kotoa ‘e kumí, te nau ma‘u. Pea ko kinautolu kotoa ‘e tukitukí, ‘e to‘o ange kiate kinautolu ‘a e matapaá. 
LUK.11.11	He ko fē ha mātu‘a ‘iate kimoutolu ‘e tangi kai ika atu ha‘ane tamasi‘i, peá ne ‘oange ha ngata? 
LUK.11.12	Ko hai ‘iate kimoutolu ‘e tangi kai fo‘i moa atu ha‘ane tamasi‘i, peá ne ‘oange ha sikopio? 
LUK.11.13	He neongo ho‘omou fai koví, ka ‘oku mou lava pē ‘o foaki me‘a lelei ma‘a ho‘omou fānaú! Pea huanoa ai ho‘omou Tamai fakalangí ‘ene fie foaki ‘a e Laumālie Mā‘oni‘oní ki ha taha te ne kole ki ai.”
LUK.11.14	Na‘e hanga ‘e Sīsū ‘o kapusi ha fa‘ahikehe mei ha tangata na‘e noa. Pea ko ‘ene mavahe atu pē ‘a e fa‘ahikehé kuo toe lea e tangatá. Pea ofo ‘aupito ai e kakaí. 
LUK.11.15	Kae pehē ‘e he ni‘ihi ia, “Ko e kapusi tēvolo ‘a Sīsuú, he ‘oku kau mo e pule ‘o e fanga tēvoló!”
LUK.11.16	Na‘e ‘i ai mo ha ni‘ihi na‘a nau holi ke sivi‘i ‘a Sīsū, ‘o nau toutou vili ange ke ne ‘ai ke hoko mai ha faka‘ilonga mei langi. 
LUK.11.17	Ka na‘e mahino kia Sīsū e anga ‘enau fakakaukaú, peá ne tala ange kiate kinautolu, “Ka ‘i ai ha pule‘anga ‘e fekainaki hono kakaí, pea ‘e ‘auha! Pea ka ‘i ai ha kāinga ‘e fekovikovi‘i, kuo pau ke nau movete. 
LUK.11.18	Ka tau pē ‘a Sētane mo Sētane, pea ‘e lava fēfē ke tu‘uloa hono pule‘angá? He kuo mou tukuaki‘i ‘e kimoutolu ko ‘eku kapusi tēvoló ‘aki e ivi ‘o e taki ‘o e fanga tēvoló! 
LUK.11.19	Pea kapau ko e mo‘oni ia, pea ko e ivi leva ‘o hai ‘oku fai ‘aki e kapusi tēvolo ‘a ho‘omou kau akó. Tā ko kinautolu pē te nau fakahalaia‘i kimoutolú. 
LUK.11.20	Pea kapau ko e ivi ‘o e ‘Otuá ‘oku ou kapusi tēvolo ‘akí, pea tā ko e fakamo‘oni ia kuo ‘osi tu‘u ‘i homou lotolotongá ‘a e Pule‘anga ‘o e ‘Otuá.
LUK.11.21	Ka to‘o mahafu ha to‘a ke malu‘i ‘aki hono ‘apí, pea ‘e malu kotoa ‘ene koloá. 
LUK.11.22	Pea ka ‘iloange kuo ikuna‘i ia ‘e ha taha ‘oku to‘a angé, kuo pau ke ne fa‘ao e mahafu na‘e falala ki ai ‘a e to‘á, pea toki vahevahe ‘ene koloá mo ha ni‘ihi kehe.
LUK.11.23	Ka ‘i ai ha taha ‘oku ‘ikai ke kau mo au, ko ‘ene fakafepaki ia kiate aú. Pea ko ia ‘oku ‘ikai ke utu ta‘u mo aú, ko ‘ene veuki ia ‘a e ta‘ú.
LUK.11.24	Ka mavahe ha fa‘ahikehe mei ha taha, pea ‘oku faai holo e fa‘ahikehe ko iá he toafá ‘o kumi ha nofo‘anga ke mālōlō ai. Pea ka ‘ikai ke ma‘u hano nofo‘anga, peá ne pehē leva ‘e ia, ‘Te u toe foki au ki he ‘api na‘á ku ha‘u mei aí!’ 
LUK.11.25	Pea ka a‘u mai ki he ‘api ko iá, kuo ma‘a ia mo maau, 
LUK.11.26	pea ‘e toe ‘alu ia ‘o uki mai mo ha fanga fa‘ahikehe ‘e toko fitu ‘oku toe kovi ange ai. Pea te nau ōmai kotoa ‘o fā‘ofale he toko taha ko iá. Pea ko ‘ene tō ia ki ha faingata‘a ‘oku toe kovi ange.”
LUK.11.27	Pea lolotonga e kei fakamatala ‘a Sīsuú, mo e fakalea mai ha fefine mei he kau fanongó, “Monū‘ia mo‘oni ko e fefine na‘á ne fā‘ele‘i mo ‘ohake koe!”
LUK.11.28	Kae pehē atu ‘e Sīsū ia, “‘Oku monū‘ia ange ‘a e kakai ‘oku nau fanongo ki he Folofola ‘a e ‘Otuá pea fakaongo leva ki aí.”
LUK.11.29	Na‘e kamata ke tokolahi mai e kakaí kia Sīsuú, peá ne pehē ange kiate kinautolu, “Ko e kakai ‘o e ‘aho ní ko e kakai kovi! ‘Oku nau havala ke mamata ki ha faka‘ilonga mei he ‘Otuá. Ka he‘ikai ‘oange ma‘anautolu ha faka‘ilonga, ngata pē he faka‘ilonga na‘e hoko mai ‘ia Sioná. 
LUK.11.30	He hangē ko e hoko ‘a Siona ko e faka‘ilonga ma‘á e kakai Ninivé, ‘e pehē pē ‘a e hoko e Foha ‘o e Tangatá ko e faka‘ilonga ma‘á e kakai ‘o e ‘ahó ni. 
LUK.11.31	Pea ka hoko mai e ‘aho fakamāú, pea ‘e tutu‘u fakataha mei he maté ‘a e Kuini ‘o Sipá mo e kakai ‘o e ‘ahó ni. Pea te ne fakahalaia‘i kinautolu. He na‘á ne fononga mama‘o mai ke vakai‘i e poto ‘o Solomoné. Ka ‘oku ‘i heni ha taha ‘oku mahulu hake ‘ia Solomone! 
LUK.11.32	‘E tutu‘u fakataha mei he maté ‘a e kakai Ninivé mo e kakai ‘o e ‘aho ní, pea te nau fakahalaia‘i e kakai ‘o e ‘ahó ni. He na‘a nau tafoki kinautolu ki he ‘Otuá he malanga ‘a Sioná. Ka ‘oku ‘i heni ha taha ‘oku mahulu hake ‘ia Siona.
LUK.11.33	‘E ‘ikai tutu maama ha taha pea ‘ufi‘ufi‘i ‘aki ha nge‘esi puha. Ka te ne fokotu‘u ki ha tu‘unga maama ke māmangia kotoa ai e kakai ‘oku hū ki falé.
LUK.11.34	Ko ho matá, ko e maama ia ki ho sinó. Ka sai e sio ho matá, pea ko e koto maama leva ‘oku ‘iate koé. Pea ka kovi e sio ho matá, ko e koto fakapo‘uli ‘oku ‘iate koé. 
LUK.11.35	Ko ia ai, mou vakai‘i e maama ‘oku ‘iate kimoutolú, na‘a ko e koto fakapo‘uli ia. 
LUK.11.36	Kapau ko e maama ‘ata‘atā pē ‘oku ‘iate koé, ‘o ‘ikai ha me‘i fakapo‘uli ‘e taha, pea ‘e māmangia leva ‘a e me‘a kotoa, ‘o hangē kuo ulo mai ha fu‘u maama lahi kiate koé.”
LUK.11.37	Pea lolotonga e kei fakamatala ‘a Sīsuú, kuo fakaafe‘i ia ‘e ha tangata‘eiki Fālesi ke ma‘u me‘atokoni ‘i hono ‘apí. Pea ‘alu ‘a Sīsū ‘o ta‘utu hifo mo ia ke ma‘u e me‘atokoní.
LUK.11.38	Pea na‘e ‘ohovale ‘aupito e tangata‘eiki Fālesí ‘ia Sīsū ‘i he ‘ikai ke ne fanofano pea toki ma‘u e me‘atokoní. Pea pehē ange ‘e he ‘Eikí ki ai, 
LUK.11.39	“Ko kimoutolu, kau Fālesi, ‘oku mou fufulu e tu‘a ipú, mo e peletí. Ka ‘oku fonu homou lotó he mānumanú mo e kovi kehekehe. 
LUK.11.40	Kau vale! ‘Ikai ko e ‘Otuá pē na‘á ne fakatou fakatupu ‘a loto mo tu‘á? 
LUK.11.41	Pehēange mai na‘a mou lava ‘o foaki ho‘omou koloá ma‘á e kakai masivá, koe‘uhí kae hōifua ‘a e ‘Otuá ki ho‘omou me‘a kotoa ‘oku faí.
LUK.11.42	‘Oiauē kau Fālesi! Ko e tu‘utāmaki lahi te mou tō ki aí! He ‘oku mou foaki ki he ‘Otuá ‘a e vahe hongofulu ho‘omou ngoué, ‘a e sipaisí mo e sinamoní, mo e la‘i ‘akau kehekehe, ka mou kākaa‘i e kakaí mo tukunoa ‘a e faitotonú mo e ‘ofa ki he ‘Otuá. Ko e tō‘onga ia na‘e totonu ke mou faí, mo mou kei foaki ai pē ma‘á e ‘Otuá ‘a e vahe hongofulú.
LUK.11.43	‘Oiauē kau Fālesi! Ko e tu‘utāmaki lahi te mou tō ki aí! He ‘oku mou holi ke nofo mei mu‘a ‘i fale lotu, mo holi ke fetapa faka‘ei‘eiki atu e kakaí ‘i loto kolo. 
LUK.11.44	Ko e faingata‘a lahi kuo tokonaki ma‘amoutolú! He ‘oku mou hangē ha ngaahi fa‘itoka kuo holofa pea ‘oku tāmolo noa‘ia ai e kakaí.”
LUK.11.45	Na‘e lea hake ai ha toko taha he kau faiako Lao ‘a Mōsesé, “‘E Tangata‘eiki, ko ho‘o lea peheé ‘oku mau lavea ai mo kimautolu!”
LUK.11.46	Pea pehē ange ‘e Sīsū ki ai, “‘Oiauē kau faiako lao! Ko e toe tautea lahi kuo tokonaki ma‘amoutolú! He ‘oku mou hilifaki ‘a e ngaahi kavenga mamafa he uma ‘o e kakaí. Ka ‘oku ‘ikai te mou momo‘i ala atu ke tokoni‘i kinautolu! 
LUK.11.47	Ko e tautea lahi kuo tokonaki ma‘amoutolú! He kuo mou langa maka fakamanatu ke fakalāngilangi‘i ‘aki e kau palōfita na‘e fakapoongi ‘e ho‘omou fanga kuí ‘i ono‘ahó. 
LUK.11.48	Pea ‘oku mahino ‘aupito ho‘omou tui na‘e tonu ‘enau me‘a na‘e faí. He ka ne ‘ikai, na‘e ‘ikai te mou langa maka fakamanatu ma‘á e kau palōfita na‘a nau fakapōngí.
LUK.11.49	Na‘e tupunga ai ‘a e pehē ‘e he Poto-‘o-e-‘Otuá, ‘Te u tuku atu ha kau palōfita mo ha kau ‘apōsitolo. Ka te mou fakapoongi e ni‘ihi mo ngaohikovia e ni‘ihi.’ 
LUK.11.50	‘E tautea ‘a e to‘utangata ko ení koe‘uhí ko e kau palōfita kotoa kuo fakapoongi mei he kamata‘anga ‘o māmaní, 
LUK.11.51	‘o kau ai mo e kau palōfita kātoa meia ‘Ēpeli ‘o a‘u kia Sākalaia, ‘a ia na‘e fakapoongi he vaha‘a ‘o e ‘ōlitá pea mo e Temipalé. ‘Io, kuo pau ke tautea ‘a e to‘utangata ko ení koe‘uhí ko kinautolu kotoa pē. 
LUK.11.52	Ko e tautea lahi kuo tokonaki ma‘amoutolú, kau faiako Lao ‘a Mōsese! ‘Oku ‘iate kimoutolu e kī ‘o e matapā ki he ‘ilo ‘Otuá. Ka ‘oku ‘ikai te mou fie hū kimoutolu, pea mou toe ta‘ofi mo kinautolu ‘oku fie huú.”
LUK.11.53	Pea teuteu ‘a Sīsū ke ‘alu, kae kei feinga atu ‘a e kau faiako Laó mo e kau Fālesí hanau faingamālie ke fakangalikovi‘i ia. Na‘a nau fakaanga‘i lahi ia mo faka‘eke‘eke ange ‘a e ngaahi me‘a kehekehe, 
LUK.11.54	hei‘ilo te nau ma‘u ha‘ane lea hala.
LUK.12.1	Na‘e feta‘ota‘omi ha kakai ‘e lauiafe kia Sīsū, pea iku ai ‘o tāmoloki ha ni‘ihi. Pea pehē ange ‘e Sīsū ki he‘ene kau akó, “Vakai na‘a mou fai e fa‘ahinga fakahinohino kākā ‘a e kau Fālesí! He ko e me‘a ia ‘oku nau takihala‘i ‘aki e kakaí.
LUK.12.2	Ko e me‘a kotoa kuo fufuú, ‘e ‘ilo. Pea ko e fakapulipuli kotoa ‘e e‘a. 
LUK.12.3	Ka ‘i ai ha me‘a te mou lea‘aki he fakapo‘ulí, ‘e fanongonongo he ‘ahó. Pea ka ‘i ai ha me‘a te mou fanafana‘aki ‘i ha loki kuo tātāpuni, ‘e kailangaki‘i mei tu‘a fale.
LUK.12.4	Si‘oku ngaahi kaungāme‘a, ‘oua te mou manavahē ki he kakaí. Neongo nai ‘e lava ke nau tāmate‘i kimoutolu, ka ko e ngata‘anga ia ‘enau me‘a ‘e lava ‘o fai kiate kimoutolú. 
LUK.12.5	Ko e ‘Otuá pē ‘oku totonu ke mou manavahē ki aí. He ‘oku ‘ikai ngata pē he‘ene malava ke to‘o ho‘omou mo‘uí, ka te ne toe lava foki ‘o lī kimoutolu ki heli. ‘Io, ‘oku ou tala fakamātoato atu, ko e ‘Otuá pē ‘oku totonu ke mou manavahē ki aí!
LUK.12.6	Ko e fakatau manupuná, ‘oku sēniti pē ‘e ua ki he fanga ki‘i manu ‘e nima. Ka ‘oku ‘ikai mangalo ‘i he ‘Otuá ha taha ‘iate kinautolu. 
LUK.12.7	Na‘a mo homou tu‘oni lou‘ulú, kuo ‘osi lau fakalāutelau ‘e he ‘Otuá. Ko ia, ‘oua ‘e manavahē! He ‘oku mou mahu‘inga ange kimoutolu ‘i ha fanga manupuna tokolahi.
LUK.12.8	‘Oku ou tala fakamātoato atu kiate kimoutolu, kapau te ke fakahā ki he kakaí ho‘o kau mo aú, pea ‘e fakahā ‘e he Foha ‘o e Tangatá ki he kau ‘angelo ‘a e ‘Otuá ‘a ho‘o kau he‘eku kau akó. 
LUK.12.9	Pea kapau te ke fakahā ki he kakaí ho‘o ta‘e kau mo aú, pea ‘e fakahā ‘e he Foha ‘o e Tangatá ki he kau ‘āngelo ‘o e ‘Otuá ‘a ho‘o ta‘e kau mo iá. 
LUK.12.10	‘E ala fakamolemole‘i ha taha ‘e lau kovi ki he Foha ‘o e Tangatá. Ka ‘e ‘ikai ala fakamolemole‘i ha taha ‘e lau kovi ki he Laumālie Mā‘oni‘oní. 
LUK.12.11	Ka naú ka ‘ave kimoutolu ‘o fakamāu‘i ‘i ha fakamāu‘anga ‘o e kakai Siú, pe ko ha loto‘ā ‘o ha kōvana, pe ko ha pule mā‘olunga, pea ‘oua te mou hoha‘a pe ko e hā ha‘amou tali pe fakamatala ‘e fai. 
LUK.12.12	He ‘e fakahā atu ai ‘e he Laumālie Mā‘oni‘oní ‘a e me‘a ke mou lea‘akí.”
LUK.12.13	Na‘e lea ange kia Sīsū ha toko taha he kakaí, “‘E Tangata‘eiki, lea ange ki hoku tokouá ke ne tuku mai hoku ‘inasi he koloa ‘a ‘ema tangata‘eikí.”
LUK.12.14	Pea tala ange ‘e Sīsū, “Ko hai na‘á ne fakamafai‘i au ke u fakamaau ho‘omo kē he koloa ‘a ho‘omo tangata‘eikí?”
LUK.12.15	Pea toe pehē ange ‘e Sīsū ki he kakaí, “Vakavakai lelei na‘a mou mānumanu! He ‘oku ‘ikai ko e lahi ho‘omou koloá ‘e malu ai ho‘omou mo‘uí.”
LUK.12.16	Pea fai leva ‘e Sīsū kiate kinautolu ‘a e fo‘i talanoa fakatātā ko eni, “Na‘e ‘i ai ha tangata tu‘umālie na‘e lelei ‘aupito ‘ene ngoué. 
LUK.12.17	Peá ne pehē ai ‘i hono lotó, ‘Ko e hā ‘eku me‘a ‘e faí? Ko hoku feleokó ‘oku fu‘u si‘isi‘i! He‘ikai ke kei hao ai ‘eku ngoué.’
LUK.12.18	Peá ne pehē ‘e ia, ‘Kuo mahino ‘eku me‘a ‘e faí. Te u holoki hoku ki‘i feleokó kae toe langa ha ‘ū feleoko ‘oku lalahi ange, ke hao ai ‘eku ngoué mo ‘eku ‘ū koloa kehé. 
LUK.12.19	Pea te u toki pehē leva ki hoku lotó, ‘Ko ena kuó ke tokonaki ma‘á u ha ngaahi me‘a lelei ‘e fe‘unga mo ha ngaahi ta‘u lahi. Mālōlō ā koe. Kai mo ke inu, mo fakafiefia!’
LUK.12.20	Ka na‘e folofola ange ki ai e ‘Otuá, ‘Tangata fakavalevale. Te ke mate pē he poó ni. Pea ko hai leva te ne ma‘u ho ngaahi fu‘u feleokó?’”
LUK.12.21	Pea faka‘osi ‘aki ‘e Sīsū ‘ene fakamatalá ‘ene pehē, “Ko e me‘a ia ‘e hoko ki he kakai ‘oku nau tānaki koloa pē ma‘anautolú, ka ‘oku nau masiva ‘i he vakai ‘a e ‘Otuá.”
LUK.12.22	Pea toki pehē ange ‘e Sīsū ki he‘ene kau akó, “‘Oku ou tala fakamātoato atu kiate kimoutolu, ‘oua te mou loto mo‘ua ki he anga ho‘omou nofó, pe ‘e ma‘u ha me‘a ke mou kai, pe ko ha me‘a ke mou vala! 
LUK.12.23	He ‘oku ‘ikai ko e taumu‘a ia ‘o e mo‘uí ‘a e me‘atokoní, mo e valá. 
LUK.12.24	Sio ange ki he fanga manupuná! ‘Oku ‘ikai ke nau tō ta‘u, pe utu ta‘u. Pea ‘oku ‘ikai hanau peito, pe feleoko. Ka ‘oku tokanga‘i kinautolu ‘e he ‘Otuá. Pea ‘oku mou mahu‘inga ‘ānoa kimoutolu ‘i he fanga manupuna kotoa pē.
LUK.12.25	‘E toe lōloa atu koā ho‘omou mo‘uí koe‘uhí ko ho‘omou loto mo‘ua ki aí? 
LUK.12.26	Pea kapau ‘oku ‘ikai te mou lava ha ki‘i me‘a si‘isi‘i pehē, pea ko e hā ‘oku mou loto mo‘ua ai ki he ngaahi me‘a kehé?
LUK.12.27	Vakai ki he faka‘ofo‘ofa ‘o e ngaahi matala‘i‘akau vaó! ‘Oku ‘ikai ke nau hela tuitui hanau teunga. Ka ‘oku ou tala fakamātoato atu, na‘a mo e tu‘i poto mo koloa‘ia ko Solomoné, na‘e ‘ikai ke ne teunga faka‘ofo‘ofa ‘o hangē ko e ngaahi matala‘i‘akau ko ení. 
LUK.12.28	‘Oku ‘ai ‘e he ‘Otuá ke faka‘ofo‘ofa ‘a e ‘akau kotoa pē ‘oku tupu ‘i he vaó, ‘osi angé ‘oku ‘i heni he ‘ahó ni, kae laku ki he afí ‘apongipongi. ‘Ikai koā ‘e toe mahulu atu ‘ene fakateunga kimoutolú? Me‘a si‘isi‘i mo‘oni ho‘omou tuí!
LUK.12.29	Ko ia, ‘oua ‘e fa‘a loto mo‘ua pe ‘e ma‘u ha‘amou me‘a ke kai pe inu. 
LUK.12.30	Ko e ‘ū me‘a ia ‘oku hoha‘a ki ai e kakai ta‘e lotú. Pea ‘oku ‘afio‘i pē ‘e ho‘omou Tamaí ‘a e ‘aonga ke mou ma‘u e ngaahi me‘a ko iá. 
LUK.12.31	Ka mou fakamu‘omu‘a ‘a e ngāue ‘a e ‘Otuá, pea ‘e ‘oatu ‘e he ‘Otuá ma‘amoutolu ‘a e ngaahi me‘a kātoa ko iá.
LUK.12.32	“Si‘eku ki‘i tākanga, ‘oua te mou manavahē. He ko e finangalo ‘o ho‘omou Tamaí ke foaki atu ma‘amoutolu ‘a hono Pule‘angá. 
LUK.12.33	Mou fakatau atu ho‘omou me‘a kotoa ‘oku ma‘ú, pea foaki ma‘á ha kakai masiva e pa‘anga ‘e ma‘u aí. ‘Ai ha‘amou kato pa‘anga ‘e ‘ikai popo. Tānaki koloa ki he Langí. He ‘e malu ai mei he kau kaiha‘á, mo hao mei he ané. 
LUK.12.34	Ko e feitu‘u ‘oku ‘i ai ho‘omou koloá, ‘e nofo ai foki mo homou lotó.
LUK.12.35	“Mou ‘ai ke mou mateuteu ma‘u pē, pea ulo ma‘u pē ho‘omou māmá, 
LUK.12.36	‘o hangē ko ha kau tamaio‘eiki ‘oku nau nofo‘aki tali ki ha foki mai honau pulé mei ha fakaafe malí. Ko ‘ene tukituki pē honau pulé he matapaá, kuo nau fakaava leva ia. 
LUK.12.37	Pea ko e monū‘ia lahi ‘a e kau tamaio‘eiki ko iá ‘oka foki mai honau pulé ‘oku nau kei ‘ā mo mateuteu. ‘Oku ou tala fakamātoato atu kiate kimoutolu, te ne fetongi leva hono teungá, pea fekau ke nau ta‘utu atu ki he tēpilé, ka ne teuteu ‘enau me‘atokoní. 
LUK.12.38	Ko e kau tamaio‘eiki monū‘ia mo‘oni kinautolu ‘oka foki mai honau pulé ‘oku nau kei mateuteu, neongo kuo ‘osi tu‘apō, pe hengihengi.
LUK.12.39	He‘ikai foki te ke tuku ke hae ho falé ‘e ha kaiha‘a, ‘o kapau kuó ke ‘osi ‘ilo‘i ‘ene teu ha‘ú. 
LUK.12.40	Ko ia, mou mateuteu ma‘u pē! He ‘oku ‘ikai ke mou ‘ilo pe ‘e ha‘u fakakū e Foha ‘o e Tangatá.”
LUK.12.41	Pea fehu‘i ange ‘e Pita kia Sīsū, “‘Eiki, ko ho‘o lea peheé, ko ho‘o ‘uhinga mai pē kiate kimautolu, pe ko e kakai kotoa pē?”
LUK.12.42	Pea pehē ange ‘e Sīsuú, “Ko hai e tamaio‘eiki faitotonu mo fakapotopotó? Ko hai e tamaio‘eiki ‘e fili ‘e hono pulé ke ne vahevahe e me‘atokoni ‘a ‘ene kau ngāué ‘oka hoko e ma‘u me‘atokoní? 
LUK.12.43	Ko e tamaio‘eiki monū‘ia ia ‘oka foki mai hono pulé ‘okú ne kei fai hono fatongiá. 
LUK.12.44	‘Io, ‘oku ou tala fakamātoato atu, ‘e hanga ‘e hono pulé ‘o tuku ange kotoa ‘ene koloá ke ne tauhi.
LUK.12.45	Pea kapau ‘e fakakaukau e tamaio‘eiki ko iá ‘e tuai mai hono pulé, peá ne tā hono kaungātamaio‘eikí, mo fa‘a kai, mo fa‘a konā, 
LUK.12.46	pea ‘e foki fakatu‘upakē mai hono pulé. Pea ‘e hanga ‘e hono pulé ‘o tu‘utu‘u ia, ‘o lī ki tu‘a fakataha mo e kau ngāue ta‘e falala‘angá.
LUK.12.47	Ka ‘i ai ha kau tamaio‘eiki ‘oku ‘ikai ke nau mateuteu ki he fatongia kuo tuku kiate kinautolu ‘e honau pulé, pe ko ‘enau ta‘e fie fai honau fatongiá, pea ‘e taa‘i lahi kinautolu. 
LUK.12.48	Ka ‘o ka ‘i ai ha kau tamaio‘eiki ‘oku ‘ikai ke nau ‘ilo e fatongia ‘oku loto honau pulé ke nau faí, ‘o nau fai ai ha me‘a ‘oku taau ke taa‘i ai kinautolu, pea ‘e tautea‘i leva kinautolu ‘aki ha tā si‘isi‘i pē. Ko ia kuo foaki ki ai ha me‘a ‘oku lahí, ‘e lahi e me‘a ‘e fie ma‘u mai meiate iá. Pea ko ia kuo foaki ki ai ha me‘a ‘oku lahi angé, ‘e lahi ange e me‘a ‘e fie ma‘u meiate iá.
LUK.12.49	“Ko ‘eku ha‘u ki māmaní ke tafu ai ha afi. Pea pehēange mai kuo ‘osi tafu!
LUK.12.50	‘Oku ‘i ai e papitaiso‘anga ke u papitaiso ai. Pea ko e faingata‘a‘ia lahi ‘o‘okú kae‘oua kuo lava ia.
LUK.12.51	‘Oku mou pehē koā ko ‘eku ha‘u ki māmaní ke fakatupu melino? ‘Ikai! Ko ‘eku ha‘ú ke fakafa‘afa‘ahi ‘a māmani. 
LUK.12.52	Ka ‘i ai ha fāmili ‘oku toko nima, pea ‘e fa‘ahi ua ia. ‘E fakafepaki e toko tolu ki he toko ua, pea fakafepaki e toko ua ki he toko tolu. 
LUK.12.53	‘E vākovi ha ngaahi tamai mo honau ngaahi fohá. ‘E vākovi ha ngaahi fa‘ē mo ‘enau fānau fefiné. ‘E vākovi ha ngaahi fa‘ē mo e ngaahi mali ‘enau fānau tangatá.”
LUK.12.54	Pea toe pehē ange ‘e Sīsū ki he kakaí, “Ko ho‘omou sio atu pē ‘oku lele hake ha konga ‘ao mei he hihifó pea mou pehē ‘e kimoutolu, ‘‘E ‘uha’, pea ‘oku ‘uha. 
LUK.12.55	Pea ko ‘ene angi pē ‘a e matangí mei he tongá, kuo mou tala, ‘‘E ‘afu’, pea ‘oku pehē. 
LUK.12.56	He kakai kākā mo‘oni! Ko ho‘omou hanga ki he ‘ataá mo e ‘ātakaí kuo mou lava ‘o ‘ilo ‘a e tu‘u e ‘eá ki he kaha‘ú! ‘Osi angé ia, ‘oku ‘ikai ke mou ‘ilo‘i e me‘a ‘oku hoko he ‘ahó ni.
LUK.12.57	Ko e hā ‘oku ‘ikai ke mou fei mo fakapapau‘i ai e me‘a ‘oku totonu ke mou faí? 
LUK.12.58	Ka faifai pea hanga ‘e ha taha ‘o tukuaki‘i atu ha me‘a kiate koe, fai ho‘o tūkuingatá ke mo fakalelei ‘oku te‘eki ai ke fai e hopó. He ka ‘ikai, te ne toho atu koe ki he fakamāú. Pea ‘e tuku ange koe ‘e he fakamāú ki he kau polisí. Pea ‘e fakahū pilīsone koe. 
LUK.12.59	Pea he‘ikai te ke ‘atā koe kae‘oua kuó ke totongi kotoa ho mo‘uá.”
LUK.13.1	Na‘e fakahā ange ‘e he kakaí kia Sīsū he ‘aho ‘e taha na‘e lolotonga fai feilaulau ha kau Kāleli he Temipalé kuo tu‘utu‘uni ‘e Pailato ke tāmate‘i kinautolu. 
LUK.13.2	Pea ko e tali ‘a Sīsū kiate kinautolú, “‘Oku mou pehē koā ko e hoko kiate kinautolu e me‘a ko iá koe‘uhí he ko e kau fai angahala lalahi taha kinautolu ‘i Kālelí? 
LUK.13.3	‘Oku hala ‘aupito ho‘omou laú! Pea ‘oku ou tala atu kiate kimoutolu, ka ‘ikai pē ke mou tafoki ki he ‘Otuá, ‘e faka‘auha mo kimoutolu. 
LUK.13.4	Fēfē e kakai ko ē ‘e toko hongofulu mā valu na‘e mate he holo ‘iate kinautolu e taua ‘i Sailoamé? ‘Oku mou fakakaukau koā na‘a nau kovi ange kinautolu ‘i ha toe kakai ‘i Selusalema? 
LUK.13.5	‘Ikai! Pea ‘oku ou tala atu, ka ‘ikai ke mou tafoki ki he ‘Otuá, te mou mate mo kimoutolu.”
LUK.13.6	Na‘e fai ‘e Sīsū kiate kinautolu ‘a e fo‘i talanoa ko ení, “Na‘e ‘i ai ha tangata ngoue na‘á ne tō ha fu‘u fiki he‘ene ngoue‘angá. Peá ne ‘alu atu he ‘aho ‘e taha ke toli fiki. Ka na‘e ‘ikai ke ‘i ai ha fo‘i fua he fu‘u fikí. 
LUK.13.7	Peá ne fakalea ange ai ki he tangata tauhi ngoué, ‘Ko e ta‘u eni ‘e tolu mo ‘eku fiu kumi ha fua ‘o e fu‘u fikí ni! Tā ia mo e maumau kelekele!’
LUK.13.8	Kae kole ange ‘e he tauhi ngoué, ‘Tangata‘eiki, toe tuku mai ha ta‘u ‘e taha, ka u keli takai hono tefitó mo fafanga, 
LUK.13.9	na‘a fakafua mai he ta‘u kaha‘ú. Pea ka ‘ikai, peá ke toki fakahoko leva ho‘o tu‘utu‘uní.’”
LUK.13.10	Na‘e faiako ‘a Sīsū he Sāpate ‘e taha ‘i ha fale lotu o e kakai Siu. 
LUK.13.11	Pea na‘e ‘i ai ha fefine kuo ta‘u ‘e hongofulu mā valu ‘ene nofo tu‘a piko, koe‘uhí ko hono ma‘u ia ‘e ha fa‘ahikehe. Pea kuo ‘ikai ke toe lava ‘o tu‘u tonu. 
LUK.13.12	Pea sio atu ‘a Sīsū ki he fefiné, peá ne ui ange ke ha‘u. Peá ne pehē ange ki ai, “Fefine, kuó ke mo‘ui koe!” 
LUK.13.13	Peá ne toki hilifaki hono nimá he fefiné, peá ne tu‘u tonu hake ‘o fakamālō ki he ‘Otuá.
LUK.13.14	Na‘e ‘ita ‘a e pule fale lotú he fakamo‘ui mahaki ‘a Sīsū he Sāpaté. Peá ne pehē ange ki he kakaí, “Ko e uike kotoa pē, ‘oku ‘i ai e ‘aho ‘e ono ke tau ngaūe ai. Mou omi ‘i he ngaahi ‘aho ko iá ke fakamo‘ui homou ngaahi alanga mahakí, kae tuku ho‘omou omi he Sāpaté.”
LUK.13.15	Pea pehē atu ‘a e ‘Eikí kiate ia, “He kau kākaá! Ko hai ‘iate kimoutolu ‘oku ‘ikai ke ne fa‘a vete ‘ene pulú, pe ‘así, he Sāpaté ‘o taki ke fakainu? 
LUK.13.16	Ko e hako ‘o ‘Epalahame si‘i fefiné ni, ka ko e ta‘u eni ‘e hongofulu mā valu hono puke pōpula ‘e Sētane. Ko e hā hano kovi ‘eku fakatau‘atāina ia he Sāpaté?”
LUK.13.17	Na‘e mā ‘aupito e ngaahi fili ‘o Sīsuú he‘ene lau ko iá. Ka na‘e fiefia lahi ‘a e toenga ‘o e kakaí ‘i he‘ene ngaahi me‘a mālie kuo faí.
LUK.13.18	Na‘e pehē ange ‘e Sīsū ki he kakaí, “‘Oku anga fēfē nai ‘a e Pule‘anga ‘o e ‘Otuá? Te u fakatatau ia ki he hā nai? 
LUK.13.19	‘Oku hangē ia ko ha taha kuó ne tō ha tenga‘i mūsita he‘ene ngoue‘angá. ‘Oku tupu ia ‘o hoko ko e fu‘u ‘akau lahi, pea fa‘u pununga ai e fanga manupuná ‘i hono ngaahi va‘á.”
LUK.13.20	Pea toe pehē ange ‘e Sīsū ki he kakaí, “Ko e hā te u toe fakatātā ‘aki e Pule‘anga ‘o e ‘Otuá? 
LUK.13.21	‘Oku tatau ia mo e to‘o ‘e ha fefine ha falukunga mahoa‘a ‘e tolu ‘o natu ‘aki ha lēvani, pea tupu kotoa e mahoa‘á.”
LUK.13.22	Na‘e fononga atu ‘a Sīsū he hala ki Selusalemá, mo ne faiako he ngaahi kolo lalahi mo iiki. 
LUK.13.23	Pea fehu‘i ange ‘e he toko taha ki ai, “‘Eiki, ‘e tokosi‘i koā e kakai ‘e fakahaofí?” Pea tala ange ‘e Sīsū, 
LUK.13.24	“Mou fai homou tūkuingatá ke hū he matapā fāsi‘í! He ‘e tokolahi e kakai ‘e feinga ke huú, ka ‘e ‘ikai ke nau lava ‘o hū. 
LUK.13.25	Pea ‘e tu‘u mai e tangata ‘oku ‘o‘ona e falé ‘o tāpuni e matapaá ka mou mo‘utu‘ua kimoutolu ‘i tu‘a. Te mou toki tukituki ai he matapaá mo ui, ‘‘Eiki, to‘o e matapaá!’ Ka ‘e tali mai e toko taha ‘oku ‘o‘ona e falé, ‘‘Oku ‘ikai te u ‘ilo ‘e au kimoutolu.’
LUK.13.26	Pea te mou toki pehē ange ai, ‘Ka na‘a tau kai mo inu mo koe. Na‘á ke faiako ‘i homau ngaahi koló.’
LUK.13.27	Pea te ne pehē mai ‘e ia, ‘‘Oku ‘ikai te u teitei ‘ilo ‘e au kimoutolu! Mou fakamama‘o meiate au, kau faikovi!’
LUK.13.28	Pea ka lī leva kimoutolu ki tu‘a, pea te mou tangi mamahi. He te mou sio kia ‘Epalahame, mo ‘Aisake, pea mo e kau palōfita kotoa, ‘oku nau kau he Pule‘anga ‘o e ‘Otuá. 
LUK.13.29	Pea ‘e toki ‘aukau mai e kakaí mei he feitu‘u kotoa pē ‘o ma‘u honau nofo‘anga he kātoanga ‘i he Pule‘anga ‘o e ‘Otuá.
LUK.13.30	Pea ko e kakai ‘oku li‘ekina ‘i he ‘aho ní, ko kinautolu ‘e tu‘ukimu‘a ‘i he kātoanga ko iá. Pea ko e kakai ‘oku tu‘ukimu‘a ‘i he ‘aho ní, ko kinautolu ‘e li‘ekina he kātoanga ko iá.”
LUK.13.31	Na‘e ha‘u ha kau Fālesi he ‘aho ko iá ‘o tala ange kia Sīsū, “Fei mo ke hola! He ‘oku loto ‘a Hēlota ke tāmate‘i koe.”
LUK.13.32	Pea pehē ange ‘e Sīsū kiate kinautolu, “Mou ō ‘o fakahā ange ki he pule kākā ko iá, ‘Ko au eni te u kei kapusi fa‘ahikehe pē mo fakamo‘ui mahaki he ‘ahó ni mo ‘apongipongi! Pea ‘e toki ‘osi ia ki he ‘aho hono tolú.’ 
LUK.13.33	Ka te u kei fononga pē he ‘ahó ni, mo ‘apongipongi, mo ‘anoiha, ‘i hoku fononga‘angá. He ko Selusalema pē ‘a e feitu‘u ‘oku fakapoongi ai e kau talafekau ‘a e ‘Otuá.
LUK.13.34	‘E Selusalema! Si‘i Selusalema! Ko kimoutolu e kakai na‘a mou fakapoongi e kau palōfitá, mo tolomaka‘i e kau talafekau na‘e fekau‘i mai kiate kimoutolú. Pea kuo tā tu‘o fiha ‘eku faka‘amu ke tātānaki mai kimoutolu, ‘o hangē ko e ‘ō‘ōfaki ‘e ha motu‘a moa hono fāngangá ki hono lalo kapakaú. Kae ‘ikai te mou loto ki ai.
LUK.13.35	Pea ko eni ‘e lī‘aki homou Temipalé. Pea he‘ikai te mou toe sio mai kiate au kae ‘oua leva kuo hoko mai e ‘aho te mou kalanga ai,
LUK.13.35	‘Tauange ke fai tāpuekina
LUK.13.35	‘a e toko taha ‘oku hā‘ele mai ‘i he huafa o e ‘Eikí.’”
LUK.14.1	Na‘e kai fakaafe ‘a Sīsū ‘i he ‘aho Sāpate ‘e taha ‘i he ‘api ‘o ha toko taha he kau Fālesi ‘iloá. Pea na‘e lamasi ‘a Sīsū ‘e he kau Fālesi ko iá. 
LUK.14.2	Pea ‘iloangé kuo tu‘u mai kia Sīsū ha tangata na‘e fefulofulai hono va‘é. 
LUK.14.3	Pea tafoki ‘a Sīsū ‘o fehu‘i ange ki he kau Fālesí mo e kau faiako Lao ‘a Mōsesé, “‘Oku ngofua ‘apē ke fai ha ngāue fakafaito‘o ‘i he Sāpaté?” 
LUK.14.4	Ka na‘e ‘ikai ke lea mai ha taha ia. Pea na‘e ala atu ‘a Sīsū ki he tangatá ‘o fakamo‘ui ia, peá ne tala ange ke ‘alu ā.
LUK.14.5	Pea fehu‘i ange ‘e Sīsū ki he kakaí, “Tau pehē ko hao foha pe ko ha‘o pulu kuo tō ‘i ha vaitupu he ‘aho Sāpate. Ko e hā ho‘o me‘a ‘e faí? ‘Ikai te ke fusi hake, neongo ko e ‘Aho Sāpate?” 
LUK.14.6	Ka na‘e ‘ikai ha‘anau tali ‘e fai.
LUK.14.7	Na‘e fakatokanga‘i ‘e Sīsū e holi ‘a e ni‘ihi ke ma‘u e ngaahi nofo‘anga lelei he fakaafé, peá ne pehē ange kiate kinautolu,
LUK.14.8	“Ka fakaafe‘i kimoutolu ki ha kātoanga mali, ‘oua ‘e ta‘utu he ngaahi nofo‘anga lelei tahá, na‘a kuo fakaafe‘i mai ha taha mā‘olunga. 
LUK.14.9	He ka pehē, na‘a ha‘u e toko taha na‘á ne fakaafe‘i koé ‘o pehē atu, “Faka‘atā ange mu‘a ho nofo‘angá ma‘á e toko taha ko ení.” Te ke mā lahi ai, pea te ke hiki leva ki he nofo‘anga mā‘ulalo tahá.
LUK.14.10	Ka fakaafe‘i koe ‘e ha taha, peá ke ‘alu ‘o ta‘utu ‘i he nofo‘anga mā‘ulalo tahá. Pea ko e toko taha na‘á ne fakaafe‘i koé, ‘e ha‘u ‘o pehē atu, ‘Kāinga, kātaki ‘o ma‘uma‘u atu ki mu‘a!’ Pea te ke lāngilangi‘ia ai koe ‘i he ha‘oha‘onga ‘o e hou‘eiki fakaafé.
LUK.14.11	Kapau te ke fie mā‘olunga, ‘e tuku hifo koe ki lalo. Pea kapau te ke anga fakatōkilalo, pea ‘e fakahīkihiki‘i koe.
LUK.14.12	Pea toki pehē ange ‘e Sīsū ki he tangata na‘á ne fakaafe‘i iá, “Ka fai ha‘o fakaafe, pe kātoanga kai, pea ‘oua ‘e fakaafe‘i pē ho ngaahi kaungāme‘á, mo ho kāingá, pea mo ho ngaahi kaungā‘api tu‘umālié. He kapau te ke fai pehē, pea te nau toe fakaafe‘i pē koe ko e fetongi ho‘o ‘ofá.
LUK.14.13	Ka fai leva ha‘o fakaafe, peá ke fakaafe‘i e kakai masivá mo e kakai ‘oku mamatea, mo heke, mo kui. 
LUK.14.14	He‘ikai ke nau lava ‘o fetongi atu ho‘o fakaafé. Ka ‘e tāpuaki‘i mo fakapale‘i koe ‘e he ‘Otuá ‘i he ‘aho ‘e toe tu‘u ai ‘ene kakaí mei he maté.”
LUK.14.15	Pea lea hake ai ha toko taha he kau fakaafé, “Ko e tāpuaki mahu‘inga tahá ‘a ‘ete kau he kai kātoanga ‘i he Pule‘anga ‘o e ‘Otuá!”
LUK.14.16	Pea pehē ange ‘e Sīsū ki ai, “Na‘e ‘i ai ha tangata na‘á ne tokonaki ha fu‘u fakaafe, peá ne fakaafe‘i ha tokolahi ki ai.
LUK.14.17	Pea maau e fakaafé, peá ne fekau ‘ene tamaio‘eiki ke ‘alu ‘o tala ki he kau fakaafé, ‘Kuo maau e me‘a kotoa! Mou me‘a mai ā.’
LUK.14.18	Ka na‘a nau poaki tahataha kinautolu mei he fakaafé. Na‘e pehē ‘e he ‘uluakí, ‘Ko e me‘á, he na‘á ku toki fakatau ‘eku konga kelekele, pea kuo pau ke u ‘alu au ‘o sio ki ai. Kātaki, he‘ikai te u lava atu ki ho‘o fakaafé.’
LUK.14.19	Pea ko e toko taha, na‘á ne pehē mai, ‘Ko e me‘á, he na‘á ku toki fakatau mai ‘eku hoa‘i pulu toho palau ‘e nima! Pea kuo pau ke u ‘alu au ‘o ‘ahi‘ahi‘i ia. Kātaki, he‘ikai te u lava atu ki ho‘o fakaafé.’
LUK.14.20	Ka ko e toko taha ia, na‘á ne pehē mai, ‘Kātaki, na‘á ku toki mali au. He‘ikai ke u lava atu au ki ho‘o fakaafé.’
LUK.14.21	Pea foki ‘a e tamaio‘eikí ‘o fakahoko ange ‘enau ngaahi poakí ki hono pulé. Pea ‘ita lahi ai hono pulé, peá ne tala ange ki he‘ene tamaio‘eikí, ‘Fakato‘oto‘o atu ki he ngaahi hala pule‘anga kotoa pē mo e ngaahi hala vaha‘a koló! Fakaafe‘i kātoa mai ‘a e kau masivá, mo e kau mamateá, pea mo e kau kuí, mo e kau heké.’
LUK.14.22	Na‘e foki mai e tamaio‘eikí ‘o tala ange ki hono pulé, ‘Tangata‘eiki, ko eni kuo ‘osi fai e me‘a kotoa na‘á ke tu‘utu‘uni maí. Ka ‘e toe hao pē ha ni‘ihi ia ki he fakaafé.’
LUK.14.23	Pea tala ange ‘e hono pulé, ‘‘Alu ā ki he ngaahi hala ‘utá mo e ‘ū hala vaha‘a ‘apí ‘o toe taki mai ha kakai kae‘oua leva kuo fonu hakehake hoku ‘apí. 
LUK.14.24	He ‘oku ou tala fakamātoato atu, he‘ikai pē ke kau he‘eku fakaafé ha taha he fa‘ahinga na‘á ku fuofua fakaafe‘í’.”
LUK.14.25	Na‘e fononga atu ‘e taha ‘a Sīsū mo ha kakai tokolahi, peá ne tafoki ‘o tala ange kiate kinautolu,
LUK.14.26	“He‘ikai ke lava ke mou kau he‘eku kau akó ‘o kapau ‘e ‘ikai hulu atu ho‘omou ‘ofa ‘iate aú ‘i ho‘omou ‘ofa ‘i ho‘omou mātu‘á, mo homou malí, mo ho‘omou fanaú, pea mo homou fanga tokouá mo e tuofāfiné, pea na‘a mo ho‘omou mo‘ui pē ‘amoutolú.
LUK.14.27	Te mou toki lava ‘o kau he‘eku kau akó ‘o kapau te mou fua homou kolosí ‘o muimui mai kiate au.
LUK.14.28	Tau pehē ko ha taha ‘iate kimoutolu ‘oku faka‘amu ke fai ha langa taua. ‘Oku mou pehē ko e hā ‘a e me‘a ‘oku totonu ke ne tomu‘a faí? ‘Ikai koā te ne tomu‘a ta‘utu hifo ‘o fika‘i pe ‘e fiha hono fakamolé, mo vakai pe ‘oku fe‘unga ‘ene pa‘angá mo e langa ko iá? 
LUK.14.29	Pea kapau ‘oku ‘ikai, pea ‘e kamata ‘ene langa tauá, ka ‘e ‘ikai ‘osi. Pea ‘e kata‘i ia ‘e he kakai kotoa ‘e sio ki aí. 
LUK.14.30	Te nau pehē ‘e kinautolu, ‘Na‘e kamata e ngāué, ka ‘oku ‘ikai lava ke faka‘osi.’
LUK.14.31	Fēfē ha tu‘i ‘oku teu laka atu ke tau mo ha tu‘i ‘e taha? ‘Ikai te ne tomu‘a ta‘utu hifo ke fakapapau‘i pe ‘e fe‘unga ‘ene kau tau ‘e toko taha manó ke ikuna‘i ‘a ia ‘oku ha‘u mo ‘ene kau tau ‘e toko ua mano? 
LUK.14.32	Pea kapau te ne pehē ‘e ia ‘e ‘ikai ke ne lava ‘o ikuna‘i hono filí, ‘ikai te ne fekau ha kau talafekau ke ō ‘o alea melino he kei mama‘o e tu‘i ‘e tahá? 
LUK.14.33	Ko ia, kapau he‘ikai ke mou lava ‘o tukuange kotoa ho‘omou koloá, pea he‘ikai ke mou lava kimoutolu ‘o kau he‘eku kau akó.
LUK.14.34	“Ko e me‘a ‘aonga e māsimá. Ka ‘oka mole hono konokoná, pea ‘e toe fakakonokona‘i fēfē? 
LUK.14.35	‘E ‘ikai ‘aonga ki he kelekelé, pe ko ha toe me‘a. ‘E lī‘aki ia. Ko koe ‘okú ke lava ‘o fanongó, tokanga lelei mai.”
LUK.15.1	Na‘e haha‘o mai kia Sīsū ha kau tānaki tukuhau mo ha kakai fai angahala na‘e fie fanongo malanga ‘iate ia. 
LUK.15.2	Pea kamata muhu ai e kau Fālesí mo e kau faiako Lao ‘a Mōsesé, “Ko e siana ko ení, ‘oku fakamaheni ki he kakai angahalá. ‘Oku a‘u pē ki he‘ene ma‘u me‘atokoni fakataha mo kinautolu!”
LUK.15.3	Pea na‘e fai ‘e Sīsū kiate kinautolu ‘a e fo‘i talanoa fakatātā ko ení,
LUK.15.4	“Tau pehē ko ha taha ‘iate kimoutolu na‘e ‘i ai ha‘ane fanga sipi ‘e toko teau, pea hē e ki‘i toko taha ai. Ko e hā ho‘o me‘a ‘e faí? ‘Ikai te ke tuku e fanga sipi e toko hiva ngofulu mā hivá ‘i honau kaikai‘angá, ka ke ‘alu ‘o kumi e sipi na‘e heé, kae ‘oua leva kuo ma‘u?
LUK.15.5	Pea ka ma‘u leva, pea te ke fiefia lahi ‘o ha‘amo ki ‘api, 
LUK.15.6	pea te ke toki ui ki ho kaungā‘apí mo ho ngaahi mahení ‘o tala ange kiate kinautolu, ‘Tau fakafiefia mu‘a! He ko eni kuo toe ma‘u mai ‘eku sipi na‘e heé!’”
LUK.15.7	Pea toki pehē ange ‘e Sīsū ki he kakaí, “‘Oku pehē tofu pē ‘a e lahi ange ‘a e fiefia ‘i langi ‘i he tafoki mai ha toko taha angahala ki he ‘Otuá, ‘i ha toko hiva ngofulu mā hiva ‘oku ‘ikai ha ‘uhinga ke nau tafoki ai.”
LUK.15.8	Na‘e toe fai ‘e Sīsū ki he kakaí ‘a e fo‘i talanoa fakatātā ko ení, “Tau pehē ko ha fine‘eiki na‘e ‘i ai ‘ene pa‘anga siliva ‘e hongofulu. Pea ‘iloangé kuo puli ‘ene pa‘anga siliva ‘e taha. Ko e hā ‘ene me‘a ‘e faí? ‘Ikai te ne tutu ‘ene māmá, pea tafi hono falé ‘o kumi fakamātoato kae ‘oua leva kuó ne ma‘u ‘ene pa‘anga na‘e pulí?
LUK.15.9	Pea te ne ui leva hono kaungāme‘á mo hono kaungā‘apí ‘o tala ange kiate kinautolu, ‘Tau fakafiefia mu‘a! He ko eni kuo toe ‘ilo ‘eku pa‘anga na‘e pulí!’”
LUK.15.10	Pea toki pehē ange ‘e Sīsū ki he kakaí, “‘E pehē tofu pē ‘a e fiefia ‘a e kau ‘āngeló he tafoki mai ha toko taha ki he ‘Otuá.”
LUK.15.11	Na‘e toe fai ‘e Sīsū kiate kinautolu mo e fo‘i talanoa fakatātā ko ení, “Na‘e ‘i ai ha tangata mo hono ongo foha. 
LUK.15.12	Pea na‘e lea ange e si‘í ki he‘ene tangata‘eikí, ‘Tuku mai mu‘a hoku ‘inasi ‘i ho‘o koloá’. Pea hanga ‘e he tangata‘eikí ‘o ‘oange ‘ene koloá ma‘a hono ongo fohá ‘o na vaeua.
LUK.15.13	Pea fuoloa si‘i mei aí, kuo fakamā‘opo‘opo kotoa ‘e he foha si‘í hono ‘inasi he koloá, peá ne fetukutuku ki he fonua mama‘o ‘o fakamoleki noa ai ‘ene koloá he mo‘ui fakalusá. 
LUK.15.14	Pea ‘auha ai ‘ene koloá. Pea faifai atú, kuo tō ha fu‘u honge he fonuá, ka kuo ‘ikai ke ne toe ma‘u ha me‘a ke kai. 
LUK.15.15	Pea ‘alu leva ia ‘o ngāue totongi he tangata he fonua ko iá. Pea na‘e fekau ‘e he tangatá ke ne ‘alu ‘o tokanga‘i ‘ene fanga puaká.
LUK.15.16	Na‘e fa‘a faka‘amu e tamasi‘í ke ne kai mai e me‘akai ‘a e fanga puaká. Ka na‘e ‘ikai pē ke ‘oange ‘e ha taha ha me‘a ke ne kai.
LUK.15.17	Pea faifaí pea maama hono lotó, peá ne pehē ‘e ia, ‘‘Oku kai pāhia e kau ngāue ‘a ‘eku tangata‘eikí, ka u mate au heni he fiekaiá. 
LUK.15.18	Te u foki ā ki he‘eku tangata‘eikí ‘o tala ange, ‘Alā tamai, kuó u faihala ki he ‘Otuá ‘i langi, kae tautautefito kiate koe. 
LUK.15.19	‘Oku ‘ikai ke toe taau ke lau au ko ho foha. Ka ke tali pē mu‘a au ko e toko taha ‘i ho‘o kau ngāué.’
LUK.15.20	Pea foki e tamasi‘í ki he‘ene tangata‘eikí. Pea lolotonga ‘oku kei mama‘ó, kuo fakatokanga‘i atu ia ‘e he‘ene tangata‘eikí. Pea ‘ofa lahi ‘ene tangata‘eikí ki aí, ‘o ne lele atu ‘o fā‘ofua mo ‘uma ki ai.
LUK.15.21	Pea lea ange leva ‘a e tamasi‘í, ‘Si‘eku tamai, kuó u faihala ki he ‘Otuá ‘i langi, pea mo koe foki. Pea ‘oku ‘ikai ke toe taau ke lau au ko ho foha.’
LUK.15.22	Kae tala ange ‘e he tangata‘eikí ki he‘ene kau ngāué, ‘Mou fakavavevave ‘o to‘o mai ‘a e pulupulu faka‘ofo‘ofa tahá ‘o ‘ai he tamasi‘í. Pea ‘ai mo hano mama mo hano senitolo. 
LUK.15.23	Pea taki mai mo e ki‘i pulu sino tahá ‘o ngaohi ke tau kai fakafiefia. 
LUK.15.24	He ko eni kuo toe mo‘ui ‘a hoku foha na‘e maté. Na‘e hē, ka kuo toe fakafoki mai.’ Pea kamata leva ‘enau fakafiefiá.
LUK.15.25	Pea lolotonga iá ‘oku kei ‘i ‘uta e foha lahí. Pea ko ‘ene foki mai ‘o fakaofiofi mai ki ‘apí, peá ne fanongo ki he hiva mo e fakataupasi. 
LUK.15.26	Peá ne ui e tamaio‘eiki ‘e taha ‘i honau ‘apí ke ha‘u, ‘o ne ‘eke ange, ‘Ko e hā e me‘a ‘oku hokó?’
LUK.15.27	Peá ne tala ange, ‘Ko ho tehiná, kuo foki mo‘ui mai ki ‘api. Pea kuo fekau ‘e ho‘o tangata‘eikí ke mau tāmate‘i e ki‘i pulu sino tahá.’
LUK.15.28	Na‘e ‘ita lahi ai e ta‘oketé, pea na‘e ‘ikai ke ne fie hū ki fale. Pea hū mai leva e tangata‘eikí ‘o fakakolekole ange ke ne hū ange mu‘a ki fale. 
LUK.15.29	Kae talitu‘u pē e tamasi‘í ki he‘ene tangata‘eikí, ‘Ko e ta‘u eni ‘e fiha ‘eku ngāue ‘o hangē ha pōpulá, mo fakaongo ai pē kiate koe! Kae hala ‘atā ha‘o tuku mai ha ki‘i kosi ke u fakafiefia ‘aki mo hoku ngaahi kaungāme‘á. 
LUK.15.30	Kae foki mai ho foha ko ena na‘á ne fakamoleki noa ho‘o pa‘angá he kau fe‘auaki, kuó ke tu‘utu‘uni leva ke tāmate‘i e ki‘i pulu faka‘ofo‘ofa tahá, mo fai ha kātoanga fakafiefia.’
LUK.15.31	Pea pehē ange ‘e he tangata‘eikí, ‘Si‘oku foha. Ko koé, ‘okú ta nofo ma‘u pē. Pea ko ‘eku me‘a kotoa pē, ko ho‘o me‘a. 
LUK.15.32	‘Oku totonu ke tau fiefia mo fai kātoanga! He ko ho tehina na‘e maté, kuo mo‘ui. Na‘e si‘i hē, ka kuo toe foki mai.’”
LUK.16.1	Na‘e toe fai ‘e Sīsū mo e talanoa fakatātā ko ení ki he‘ene kau akó, “Na‘e ‘i ai ha tangata tu‘umālie. Pea faifaí kuo lāunga‘i mai ‘oku kai ‘ene koloá ‘e he‘ene tauhi koloá. 
LUK.16.2	Pea fekau leva ‘e he tangata tu‘umālié ‘ene tauhi koloá ke ‘alu ange, peá ne ‘eke ange, ‘Ko e hā e me‘a ko eni kuo fakahā mai kiate au ‘o kau kiate koé? Ko e hā ho‘o me‘a na‘e faí? Ko hono mo‘oní, he‘ikai te ke toe tauhi ‘e koe ‘eku koloá.’
LUK.16.3	Pea pehē ‘e he tauhi koloá ‘i hono lotó, ‘Ko e hā nai ‘eku me‘a ‘e faí? He ko eni ‘e tuli au he ngāué! Ka ‘oku ou nima mamahi he kelí, mo toe mā foki he kolekolé. 
LUK.16.4	Pea ‘oku ou ‘ilo fakapapau, ka tuli au he ngāué, he‘ikai ke toe tali au ‘e ha taha ki hono ‘apí. Ko e me‘a eni te u faí’.
LUK.16.5	Na‘á ne ui tahataha leva e kakai na‘e mo‘ua ki he tangata koloa‘iá. Peá ne fehu‘i ange ki he ‘uluakí, ‘Ko e fiha ho mo‘ua ki hoku pulé?’ 
LUK.16.6	Pea tala ange ‘e he toko taha ko iá, ‘Ko e hina lolo ‘ōlive ‘e teau.’ Peá ne tala ange, ‘Ha‘u ke vave ‘o ‘atu ho‘o tohi mo‘ua, peá ke tohi pē ko e hina ‘e nima ngofulu!’
LUK.16.7	Peá ne toe fehu‘i ange ki ha tangata ‘e taha na‘e mo‘ua ki hono pulé, ‘‘Oku fiha ho mo‘uá ‘ou?’
LUK.16.7	‘Ko e tangai uite ‘e taha afe’, ko e tali ia ‘a e tangata ko iá. Pea pehē ange ‘e he tauhi koloá, ‘Ko ena ho‘o tohi mo‘uá. Tohi pē ‘e koe ko e tangai ‘e valu ngeau!’
LUK.16.8	Na‘e mālie‘ia e tangata tu‘umālié he‘ene tauhi koloa kākaá, koe‘uhí ko ‘ene fu‘u poto he feinga‘i hono kaha‘ú. Pea ko hono ‘ātungá ē! ‘Oku taukei ange e kakai ‘o māmaní he kakai ‘o e māmá!
LUK.16.9	Si‘eku kau ako, mou faka‘aonga‘i e koloa fakamāmaní ke ma‘u mai hamou ngaahi kaungāme‘a. Pea ka ‘osi ia, pea ‘e talitali fiefia kimoutolu ki he ‘api ‘oku fai ai e mo‘ui ta‘engatá.
LUK.16.10	Ko ia ‘oku falala‘anga ‘i ha me‘a ‘oku si‘isi‘í, ‘e falala‘anga foki ‘i ha me‘a ‘oku lahi. Pea ko ia ‘oku faihala ‘i ha me‘a ‘oku ma‘ama‘á, ‘e faihala foki ‘i ha me‘a ‘oku mamafa. 
LUK.16.11	Pea kapau ‘oku ‘ikai ke mou falala‘anga ‘i he koloa fakamāmaní, pea ko hai te ne falala atu ‘i he koloa mo‘oní?
LUK.16.12	Kapau ‘oku ‘ikai ke mou fai totonu he koloa ‘a ha taha kehe, pea ko hai te ne fie foaki atu ha koloa ma‘amoutolu pē?
LUK.16.13	‘E ‘ikai lava ‘e ha tamaio‘eiki ‘o fakaongoongo ki ha ongo ‘eiki ‘e toko ua. He kuo pau ke ne ‘ofa ki hē, kae fehi‘a ki hē. Kuo pau ke ne tonu ki he taha kae fakatakākā ki he taha. ‘Oku ‘ikai malava ke mou fakatou tauhi ki he ‘Otuá pea mo e koloá.”
LUK.16.14	Na‘e ‘ilo ‘e ha kau Fālesi ‘a e lau ko ia ‘a Sīsuú, pea nau faka‘aluma ki ai. He ko e kakai mānumanu pa‘anga kinautolu. 
LUK.16.15	Pea pehē ange ‘e Sīsū kiate kinautolu, “‘Oku mou feinga ma‘u pē ke mou ngali lelei ki he kakaí. Ka ‘oku tokanga atu ‘a e ‘Otuá ia ki he anga homou lotó. Pea ‘oku lahi e ngaahi me‘a ‘oku mahu‘inga‘ia ai e kakaí ka ‘oku ‘ikai hano mahu‘inga ‘e taha ki he vakai ‘a e ‘Otuá.
LUK.16.16	Talu e ngāue ‘a Sione Papitaiso mo e mahino ki he kakaí a e pau ke nau fakaongo ki he Lao ‘a Mōsesé mo e ngaahi tohi ‘a e kau Palōfitá. Ka kuo malanga‘aki eni ‘a e Pule‘anga ‘o e ‘Otuá, pea kuo nimamoeva‘e ‘a e toko taha kotoa he feinga ke hū ki aí. 
LUK.16.17	‘Oku ou tala atu kiate kimoutolu, ‘e faingofua ange ke mole ‘a e langí mo māmani ‘i ha mole ha kupu ‘e taha ‘o e Lao ‘a Mōsesé, pea na‘a mo ha fo‘i koma, pe piliote ‘e taha, he‘ikai pē.
LUK.16.18	Ko e hia mamafa ‘a e vete mali ha taha peá ne toe mali mo ha taha kehe. Pea ko e toe hia mamafa foki ‘a e toe mali ha taha mo ia kuó ne vete hono malí.”
LUK.16.19	“Na‘e ‘i ai ha tangata tu‘umālie mo ma‘u me‘a. Na‘e vala faka‘ofo‘ofa mo kai fakaafe he ‘aho kotoa pē. 
LUK.16.20	Ka na‘e fa‘a tangutu ‘i he ve‘e matapā hono falé ha tangata kolekole ko Lāsalosi na‘e masiva ange fau. 
LUK.16.21	Pea na‘e faka‘amu ai pē ‘a Lāsalosi ke kai mai e momo ‘oku ngangana ki he lalo tēpile kai ‘a e tangata tu‘umālié. Ko e sino ‘o Lāsalosí na‘e papala ‘aupito. Pea na‘e fa‘a ‘emo hono palá ‘e he fanga kulií.
LUK.16.22	Pea faifaí pea mate e tangata masivá, pea ‘ave ia ‘e he kau ‘āngeló ‘o fakata‘utu tonu pē he tafa‘aki ‘o ‘Epalahamé. Pea na‘e mate mo e tangata tu‘umālié, pea tanu ia. 
LUK.16.23	Pea ‘alu ia ki heli ‘o faingata‘a‘ia lahi ai. Peá ne sio haké, ‘oku ‘asi mama‘o mai ‘a ‘Epalahame pea mo Lāsalosi ‘i hono tafa‘akí. 
LUK.16.24	Peá ne to‘e hake kia ‘Epalahame, ‘‘Ofa mai! Fekau mu‘a ‘a Lāsalosi ke unu hono tuhú he vaí ‘o fakahauhau ‘aki hoku ‘eleló. He ‘oku ou faingata‘a‘ia ‘aupito he afi ko ení’.
LUK.16.25	Ka ko e tali ‘a ‘Epalahamé ki aí, ‘‘E si‘oku foha, manatu‘i na‘á ke ma‘u e me‘a lelei kotoa pē ‘i ho‘o kei mo‘uí! Ka ko Lāsalosi ia, na‘e ‘ikai ha‘ane me‘a ‘e ma‘u. Pea ko eni kuo fiefia ia ka ke mamahi koe. 
LUK.16.26	Pea toe ‘āsili aí, he ‘oku ‘i ai e fu‘u vanu ‘i hotau vaha‘á. Pea he‘ikai pē ke lava ha taha ia ‘o laka atu ai ki hena, pe laka mai ki heni’.
LUK.16.27	Kae toe pehē mai ‘e he tangata tu‘umālié, ‘‘Epalahame, fekau ā mu‘a ‘a Lāsalosi ke ‘alu ki homau ‘apí 
LUK.16.28	‘o tala ange ki hoku ngaahi tokoua ‘e toko nimá ke ‘oua na‘a faifai angé pea nau a‘u mai ki he feitu‘u fakatu‘utāmaki ko ení.’
LUK.16.29	Pea pehē ange ‘e ‘Epalahame ki ai, ‘‘Oku ‘atā ki ho ngaahi tehiná ke nau lau e ngaahi Tohi ‘a Mōsese pea mo e kau Palōfitá mo fakaongo ki ai.’
LUK.16.30	Pea pehē ange ‘e he tangata tu‘umālié, ‘‘Ikai! ‘E ‘ikai fe‘unga ia! Ka ‘o kapau ‘e foki atu ha taha mei he maté kiate kinautolu, te nau fakaongo ki ai, pea tafoki ki he ‘Otuá.’
LUK.16.31	Pea pehē ange leva ‘e ‘Epalahame ki ai, ‘Kapau ‘oku ‘ikai ke nau tokanga ki he lau ‘a Mōsese mo e kau palōfitá, he ‘ikai ‘aupito te nau fakaongo kinautolu ki ha taha kuo toe tu‘u mei he maté.’”
LUK.17.1	Na‘e pehē ange ‘e Sīsū ki he‘ene kau akó, “‘E ‘i ai ma‘u pē ha ngaahi me‘a fakatupu angahala ki he kakaí. Ka ko e toko taha ‘e tupu ai ‘a e angahalá, kuo pau ke tō ia ki ha faingata‘a lahi. Ka ‘i ai ha taha te ne fakatupu angahala ki he si‘i taha he‘eku kau akó, 
LUK.17.2	na‘e mei sai ange ki ai ke ne nono‘o ha fu‘u maka hono kiá, pea hopo ki he moana lolotó.
LUK.17.3	Ko ia, mou tokanga ki ho‘omou me‘a ‘oku faí. Ka faihala ha taha he‘eku kau akó, pea mou fakatonutonu. Pea ka naú ka vete atu ha‘anau faihala, pea mou fakamolemole‘i. 
LUK.17.4	Pea neongo ha faikovi kiate koe ha taha ‘o tu‘o fitu he ‘aho mo ‘ene pehē atu, ‘‘Oku tautea hoku lotó’, mou fakamolemole‘i pē ia.”
LUK.17.5	Pea pehē mai e kau ‘apōsitoló kia Sīsū, “Fakalahi ange mu‘a ‘emau tuí!”
LUK.17.6	Pea pehē ange ‘e Sīsuú, “Kapau na‘e lahi tatau ho‘omou tuí mo ha tenga‘i mūsita, pea ‘e lava pē ke mou pehē atu ki he fu‘u ‘akau ko eé, ‘Mahiki ki tahi’, pea ‘e hoko.
LUK.17.7	Ko hai ‘iate kimoutolu ‘e foki mai ha‘ane tamaio‘eiki ki ‘api, ‘oka hili ha‘ane palau pe tauhi sipi ‘i ‘uta, peá ke pehē ange ki ai, ‘Mālō e lava mai! Ha‘u ā ki fale ‘o ma‘u ha‘o me‘atokoni’? 
LUK.17.8	He‘ikai te ke lea pehē koe! Te ke tala ange ‘e koe ia, ‘Laka hake ‘o teuteu mai ‘eku me‘atokoní. Peá ke fetongi ho valá ‘o teuteu mai ‘eku me‘atokoní, ka u kai au. Pea ka hili iá, peá ke toki kai koe mo inu.’ 
LUK.17.9	He ‘oku ‘ikai ke toe fai ha fakamālō makehe ki ha tamaio‘eiki koe‘uhí ko ‘ene fai e ngaahi me‘a ‘oku totonu ke ne faí.
LUK.17.10	‘Oku totonu ke mou pehē foki mo kimoutolu. Ka lava ho‘omou ngaahi ngāue na‘e totonu ke faí, pea mou pehē, ‘Ko homau fatongia pē ia. He ko e kau tamaio‘eiki pē kimautolu ia.’”
LUK.17.11	Pea lolotonga e kei fononga ‘a Sīsū ki Selusalemá, na‘á ne fou atu ‘i he kau‘ā fonua ‘o Sāmelia mo Kālelí.
LUK.17.12	Pea fakaofiofi atu ‘ene fonongá ki ha ki‘i kolo ai, kuo fakafetaulaki mai ha kau kilia ‘e toko hongofulu. Pea nau kaila mai mei he mama‘ó, 
LUK.17.13	“‘Eiki Sīsū, ‘ofa mai mu‘a kiate kimautolu.”
LUK.17.14	Pea tafoki ‘a Sīsū ‘o hanga atu kiate kinautolu, peá ne pehē atu, “Mou ō ki he kau faifekaú ke nau sivi kimoutolu.” Pea lolotonga ‘enau kei fononga atú kuo fakamo‘ui honau kiliá.
LUK.17.15	Pea fakatokanga‘i hifo ‘e he toko taha ‘iate kinautolu tā kuo ma‘a hono kiliá, peá ne foki mai mo ne fakafeta‘i le‘olahi ki he ‘Otuá. 
LUK.17.16	Peá ne tō tū‘ulutui atu ki he va‘e ‘o Sīsuú ‘o fakamālō ange ki ai. Ka ko e Samēlia ia.
LUK.17.17	Pea fehu‘i ange ‘e Sīsū ki ai, “‘Ikai koā ko e toko hongofulu na‘e fakamo‘uí? Ko e fē e toko hivá ia? 
LUK.17.18	Ko e hā kuo foki toko taha mai ai pē ‘a e muli ko ení ke fakamālō ki he ‘Otua?”
LUK.17.19	Pea lea ange ‘a Sīsū ki he tangatá, “Tu‘u, peá ke ‘alu. Kuo fakamo‘ui koe koe‘uhí ko ho‘o tuí.”
LUK.17.20	Na‘e fehu‘i ange ‘e ha kau Fālesi kia Sīsū pe ‘e hoko mai ‘afē ‘a e Pule‘anga ‘o e ‘Otuá. Pea ko e tali ‘a Sīsuú, “Ko e Pule‘anga ‘o e ‘Otuá ‘oku ‘ikai ko ha me‘a ‘oku lava ke te mamata ki ai. 
LUK.17.21	‘E ‘ikai lava ke pehē ‘e ha taha, ‘Ko ē ia! Sio atu!’ pe ‘Ko eni ia! Sio mai!’ He ko e Pule‘anga ‘o e ‘Otuá ‘oku ‘i homou lotolotongá.”
LUK.17.22	Pea toe pehē ange ‘e Sīsū ki he‘ene kau akó, “‘E faifai pea te mou faka‘amu ke a‘usia ha fo‘i ‘aho pē ‘e taha e Foha ‘o e Tangatá. Ka he‘ikai te mou lava. 
LUK.17.23	Pea ka pehē atu ‘e he kakaí, ‘Ko ē ia! Sio atu!’, pe ‘Ko eni ia! Sio mai!’ pea vakai na‘a mou ō ‘o kumi. 
LUK.17.24	He ‘e hangē ko e tapa ‘a e ‘uhilá ‘i he langí ‘a e hoko mai e ‘aho e Foha ‘o e Tangatá.
LUK.17.25	Ka ‘e tomu‘a fakamamahi‘i lahi ia. Pea ‘e fakasītu‘a‘i ‘e he kakai ‘o e ‘aho ní.
LUK.17.26	‘E hā‘ele mai e Foha ‘o e Tangatá ‘oku tatau e tu‘u e me‘a kotoa pē mo ia he kuonga ‘o Noá. 
LUK.17.27	He na‘e a‘u mai pē ki he heka ‘a Noa ki he vaká mo e kei kai, mo inu, mo alea mali e kakaí. Pea lōmaki leva e fonuá ‘o nau melemo kotoa.
LUK.17.28	‘E hangē ko e me‘a na‘e hoko he kuonga ‘o Loté. Na‘e kai pē mo inu e kakaí. Na‘a nau fakatau atu ‘enau koloa mo hū mai ‘enau koloa. Na‘a nau tō ta‘u, mo langa fale. 
LUK.17.29	Ka ko e ‘aho na‘e mavahe ai ‘a Lote mei Sōtomá, kuo tō hifo ha afi mei he ‘ataá ‘o nau mate kātoa ai. 
LUK.17.30	‘E pehē pē he ‘aho ‘e hoko mai ai e Foha e Tangatá.
LUK.17.31	Ka hoko mai e ‘aho ko iá ‘oku nofo ha taha he funga ‘ato hono falé, pea ‘oua te ne toe hifo ke to‘o ha me‘a mei lotofale. Pea pehē pē mo ia ‘oku ‘i ‘utá, vakai na‘a toe foki ki kolo. 
LUK.17.32	Manatu‘i e me‘a na‘e hoko ki he hoa ‘o Loté.
LUK.17.33	Ko ia ‘e feinga ke fakahaofi ‘ene mo‘uí, ko ‘ene mole ia ‘ene mo‘uí. Pea ko ia ‘e loto ke mole ‘ene mo‘uí, ko ‘ene haó ia.
LUK.17.34	‘Oku ou tala fakamātoato atu, ka tākoto ha toko ua ‘i ha mohenga he pō ko iá, pea ‘e ‘ave ‘a e taha kae tuku e taha. 
LUK.17.35	Ka feime‘atokoni fakataha ha ongo fefine, pea ‘e ‘ave ē kae tuku ē. 
LUK.17.36	Ka toungāue fakataha ha ongo tangata ‘i ‘uta, pea ‘e ‘ave e taha kae tuku e taha.
LUK.17.37	Pea ‘eke ange leva ‘e he kau ako ‘a Sīsuú, “Ko e feitu‘u fē ‘e hoko ai e ngaahi me‘a ko iá, ‘Eiki?” Pea ko e tali ‘a Sīsuú, “Ko e feitu‘u ‘oku lī ai ha ‘anga‘anga, ‘e fakapotanga ai mo e fanga ‘īkalé.”
LUK.18.1	Na‘e fai ‘e Sīsū ha fo‘i talanoa fakatātā ki he‘ene kau akó ko ‘ene fakahinohino kinautolu ke nau lotu ma‘u pē pea ‘oua ‘e lotosi‘i,
LUK.18.2	“Na‘e ‘i ai ha fakamaau ‘i ha ki‘i kolo ‘e taha. Pea ko e fakamaau ko iá na‘e ‘ikai ke ne ‘apasia ki he ‘Otuá, pe te ne toka‘i ha taha. 
LUK.18.3	Pea na‘e ‘i ai ha uitou he koló na‘e ‘alu ma‘u pē ‘o vili ange ki he fakamāú, ‘Fei mo fai ha tu‘utu‘uni ke malu‘i au mei hoku filí!’ 
LUK.18.4	Pea na‘e fuoloa ‘a e ta‘e tali ‘e he fakamāú e kole ‘a e uitoú. Kae faifaí peá ne pehē ‘i hono lotó, ‘Neongo ‘oku ‘ikai ha‘aku momo‘i ‘apasia ki he ‘Otuá, pe te u pehē atu ko hai ha taha he kakaí, 
LUK.18.5	ka te u tokoni‘i ‘a e fefiné ni mo e fakafiu ‘ene me‘a ‘oku faí. He ka ‘ikai, pea he‘ikai tuku ‘ene fakahoha‘asi aú.’”
LUK.18.6	Pea pehē ange ‘e he ‘Eikí kiate kinautolu, “Mou fakakaukau ange ki he lea ‘a e fakamaau kovi ko ení. 
LUK.18.7	‘Ikai koā ‘e malu‘i ‘e he ‘Otuá ‘ene kakai ‘ofeina ‘oku nau lotu ki ai he ‘aho mo e pō? Ko e me‘a ní ‘e hanga kehe ai pē meiate kinautolu? 
LUK.18.8	‘Oku ou tala fakamātoato atu kiate kimoutolu, te ne tokoni‘i leva kinautolu. Ka ‘oka hoko mai e Foha ‘o e Tangatá ki māmani, he te ne kei ma‘u ha kakai ‘oku tui?”
LUK.18.9	Ko e fo‘i talanoa fakatātā eni na‘e fai ‘e Sīsū ke fanongo ki ai e kakai na‘e fie mā‘oni‘oni, ‘o nau sio lalo ki he kakai kehé.
LUK.18.10	“Tokua na‘e tutu‘u atu ha ongo me‘a ki he Temipalé ke fai ha‘ana lotu. Ko e toko taha ko ha Fālesi, pea ko e toko taha ko ha tangata tānaki tukuhau.
LUK.18.11	Pea tu‘u toko taha atu ‘a e Fālesí ‘o ne fai ‘ene lotu, ‘‘E ‘Otua, ‘oku ou fakamālō atu ‘i he ‘ikai te u mānumanu, pe kākā, pe fe‘auaki, ‘o hangē ko e kakai kehé. Pea ‘oku ou toe fiefia ‘i he ‘ikai ke u hangē ko e motu‘a tānaki tukuhau ko eé. 
LUK.18.12	‘Oku ou ‘aukai he ‘aho ‘e ua ‘i he uike, peá u toe foaki mo e vahe hongofulu ‘o e koloa kotoa ‘oku ou ma‘u!’
LUK.18.13	Kae tu‘u punopunou pē e tangata tānaki tukuhaú mei he mama‘ó mo pehē ‘i hono lotó, ‘‘Oku ‘ikai ke u taau ke hanga hake ki he langí.’ Na‘e mamahi hono lotó koe‘uhí ko ‘ene ngaahi faihalá, peá ne kole mo sīfatafata, ‘‘E ‘Otua, ‘alo‘ofa mai. He ko e angahala au.’”
LUK.18.14	Pea pehē ‘e Sīsū, “‘Oku ou tala fakamātoato atu kiate kimoutolu, na‘e foki e ongo tangatá ki ‘apí, ko e tangata tānaki tukuhaú kuo fakalelei mo e ‘Otuá, ka ko e Fālesí na‘e ‘ikai. He ko e kakai kotoa ‘oku fie mā‘olungá, ‘e fakamo‘ulaloa‘i. Ka ko kinautolu kotoa ‘oku fakatōkilaló, ‘e fakalāngilangi‘i.”
LUK.18.15	Na‘e ‘i ai ha mātu‘a na‘a nau fetuku mai ‘enau fānaú kia Sīsū ke ne tāpuaki‘i. Pea fakatokanga‘i ia ‘e he kau ako ‘a Sīsuú, pea nau tafulu‘i e mātu‘a ko iá. 
LUK.18.16	Pea ui ‘e Sīsū e longa‘i fānaú, peá ne lea‘i ‘ene kau akó, “Tuku ke ōmai kiate au e longa‘i fānaú. ‘Oua ‘e ta‘ofi kinautolu. He ‘oku ‘ulungāanga tatau e fānaú mo e kakai ‘o e Pule‘anga ‘o e ‘Otuá. 
LUK.18.17	‘Oku ou tala fakamātoato atu, ka ‘ikai ke mou hangē ha fānau īkí, pea he‘ikai ‘aupito te mou lava ‘o hū ki he Pule‘anga ‘o e ‘Otuá!”
LUK.18.18	Na‘e ‘i ai ha tangata ‘iloa na‘á ne fehu‘i ange kia Sīsū, “Tangata‘eiki, Ko e hā te u fai ka u ma‘u e mo‘ui ta‘engatá?”
LUK.18.19	Pea pehē ange ‘e Sīsū ki ai, “Ko e hā ‘okú ke ‘ai mai ai ‘a e leleí kiate aú? Ko e ‘Otuá pē taha ‘oku leleí. 
LUK.18.20	‘Okú ke ‘ilo‘i pē e ngaahi fekaú, ‘‘Oua ‘e fe‘auaki. ‘Oua ‘e fakapō. ‘Oua ‘e kaiha‘a. ‘Oua ‘e fakamo‘oni loi. Faka‘apa‘apa ki ho‘o tamaí mo ho‘o fa‘eé.’”
LUK.18.21	Pea pehē ange ‘e he tangatá kia Sīsū, “Talu ‘eku kei si‘i mo ‘eku talangofua ki he ngaahi fekaú.”
LUK.18.22	Pea tupunga he tali ko ia ‘a e tangatá, na‘e toe pehē ange ‘e Sīsū ki ai, “‘Oku toe ha me‘a ‘e taha ke ke fai! ‘Alu ‘o fakatau atu kotoa ho‘o koloa ‘oku ma‘ú, peá ke foaki ma‘á e kakai masivá ‘a e pa‘angá, ka ke ma‘u koloa ‘i langi. Peá ke ha‘u leva ‘o muimui ‘iate au.”
LUK.18.23	Pea loto mamahi ‘aupito ai e tangatá. He ko e tangata na‘e lahi ‘ene koloá.
LUK.18.24	Pea sio atu ‘a Sīsū ‘oku mata mamahi ‘aupito e tangatá. Peá ne pehē ange ki he‘ene kau akó, “‘Oku faingata‘a ‘aupito ke hū ha taha koloa‘ia ki he Pule‘anga ‘o e ‘Otuá.” 
LUK.18.25	Ko hono mo‘oní, ‘oku faingofua ange ke hū ha kāmeli ‘i ha ava‘i hui tuitui, ‘i he hū ha taha koloa‘ia ki he Pule‘anga ‘o e ‘Otuá.”
LUK.18.26	Pea pehē ange kia Sīsū ‘e ha ni‘ihi na‘e fanongo ki he‘ene lau ko iá, “Pea ko hai leva ‘e lava ke fakahaofi?”
LUK.18.27	Pea ko e tali ‘a Sīsuú, “‘Oku ‘i ai e ngaahi me‘a ‘oku ‘ikai ke lava ‘e he kakaí, ka ‘oku malava ‘e he ‘Otuá ‘a e me‘a kotoa.”
LUK.18.28	Pea pehē ange ai ‘e Pita kia Sīsu, “Manatu‘i, kuo mau lī‘aki ‘emau me‘a kotoa, ka mau muimui atu.”
LUK.18.29	Pea pehē ange ‘e Sīsuú, “‘Oku ou tala fakamātoato atu, ka ‘i ai ha taha te ne tukuange hono ‘apí, pe ko hono hoá, pe ko hono ngaahi tokouá, pe kāingá, pe fānaú, koe‘uhi ko e Pule‘anga ‘o e ‘Otuá, 
LUK.18.30	te ne toe ma‘u pē ‘i he mo‘ui ko ení ‘o liuliunga. Pea ‘i he maama ka hoko maí, ko e mo‘ui ta‘engatá.”
LUK.18.31	Na‘e taki atu ‘e Sīsū e toko hongofulu mā uá, ‘o nau nofo fakataha. Peá ne tala ange kiate kinautolu, “Ko ‘etau ō eni ki Selusalema. Pea ko e me‘a kotoa na‘e tohi ‘e he kau Palōfitá ‘o kau ki he Foha ‘o e Tangatá, kuo pau ke hoko. 
LUK.18.32	‘E lavaki‘i ia ki he kau Lomá. Pea te nau fakakata ‘aki ia, mo ngaohikovia, mo ‘anuhia! 
LUK.18.33	Te nau tā ia mo haha, pea toki tāmate‘i leva. Ka ‘i he ‘aho hono tolu mei aí te ne toe tu‘u ki he mo‘uí.”
LUK.18.34	Ka na‘e ‘ikai ke mahino ki he kau ‘apōsitoló ‘a e lau ko ia ‘a Sīsuú. He kuo fufū hono ‘uhingá meiate kinautolu.
LUK.18.35	Pea fakaofiofi mai ki Selikoō ‘a e fononga ‘a Sīsuú, ‘oku ‘i ai ha tangata kui ‘oku ta‘utu mai he toumu‘á ko ‘ene kolekole. 
LUK.18.36	Pea fanongo e tangatá ki he longolongoa‘a ‘a e fonongá, peá ne ‘eke holo pe ko e hā e me‘a ‘oku hokó. 
LUK.18.37	Pea tala ange ‘e he ni‘ihi, “‘Oku fou mai heni ‘a Sīsū mei Nāsaletí.” 
LUK.18.38	Pea kalanga atu e tangata kuí, “Sīsū, ‘Alo ‘o Tēvita! ‘Ofa mai kiate au!” 
LUK.18.39	Kae fekau ‘e he kaungāfononga ‘o Sīsuú ke ne longo mo e longoa‘a. Kae toe taha ange ‘ene kailá, “‘Alo ‘o Tēvita! ‘Ofa mai kiate au!”
LUK.18.40	Pea tu‘u hifo ai ‘a Sīsū ‘o fekau ke taki mai e tangata kuí. Pea ko ‘ene fakaofiofi maí, pea ‘eke ange ‘e Sīsū, 
LUK.18.41	“Ko e hā ‘okú ke loto ke u fai ma‘a ú?” Pea pehē ange ‘e he tangata kuí, “‘Eiki, ‘oku ou loto ke u toe ‘ā mu‘a.”
LUK.18.42	Pea tala ange ‘e Sīsū, “Pe‘i ‘ā ā! Kuo fakamo‘ui ho matá koe‘uhí ko ho‘o tuí!” 
LUK.18.43	Pea ‘ā ai pē e mata ‘o e tangatá. Peá ne ‘alu atu ‘o kau he muimui ‘ia Sīsuú, mo fakamālō ki he ‘Otuá. Pea mamata e kakaí ki he me‘a kuo hokó, pea nau fakafeta‘i ki he ‘Otuá.
LUK.19.1	Na‘e fononga atu ‘a Sīsū he halá, ‘o ne fou ‘i Sēlikoó.
LUK.19.2	Pea na‘e nofo ai ha tangata ko Sākeasi. Ko Sākeasí, ko e pule tānaki tukuhau. Pea ko e tangata tu‘umālie. 
LUK.19.3	Na‘e faka‘amu ‘a Sākeasi ke sio kia Sīsū pe ko hai ia. Ka na‘e ‘ikai ke ne lava. He ko e tangata pukupuku ia. 
LUK.19.4	Pea talu ai ‘ene lele ‘o ki‘i mu‘omu‘a atu he kakaí ‘o kaka ‘i ha fu‘u sukamino.
LUK.19.5	Pea a‘u atu ‘a Sīsū ki aí, peá ne hanga hake ‘o fakalea kia Sākeasi, “Sākeasi, hifo mai ke vave! He kuo pau ke u afe atu ki ho ‘apí he ‘ahó ni.” 
LUK.19.6	Pea na‘e hifo fakavave leva ‘a Sākeasi ‘o taki fiefia ‘a Sīsū ki hono ‘apí.
LUK.19.7	Pea lāunga kotoa ai e kakai na‘a nau sio aí, “Kuo ‘alu e sianá ni ‘o kai he ‘api ‘o e tangata angahala.”
LUK.19.8	Pea lolotonga ‘enau kei nofo he ‘api ‘o Sākeasí, kuo tu‘u ‘a Sākeasi ‘o lea ki he ‘Eikí, “‘Eiki! Ko au, te u foaki e vaeua ‘o ‘eku koloá ma‘á e kakai masivá! Pea te u totongi fakafoki ‘o liunga fā ‘a e pa‘anga ‘a ha taha pē na‘á ku kākaa‘i.”
LUK.19.9	Pea pehē ange ‘e Sīsū kia Sākeasi, “Sākeasi, kuo hoko mai e fakamo‘uí kiate koe pea mo ho kāingá he ‘ahó ni! He ko e hako mo‘oni koe ‘o ‘Epalahame. 
LUK.19.10	Pea ko e ha‘u e Foha ‘o e Tangatá ke kumi e kakai kuo heé ‘o fakahaofi.”
LUK.19.11	Na‘e fakaofiofi ki Selusalema ‘a e fononga ‘a Sīsū, mo e kei fakafanongo ‘a e kakaí ki he‘ene ngaahi fakahinohinó.
LUK.19.11	Ko e ‘amanaki ‘a e tokolahi kuo vave hoko mai e Pule‘anga ‘o e ‘Otuá. 
LUK.19.12	Pea na‘e fai ai ‘e Sīsū e fo‘i talanoa ko ení kiate kinautolu, “Na‘e ‘i ai ha pilinisi na‘e ‘alu ki ha fonua muli mama‘o ke hilifaki kalauni ai. Pea ko ‘ene fakakaukaú, ‘e hili iá pea ‘e toe foki mai. 
LUK.19.13	Pea te‘eki ai ke ‘alú, na‘á ne ui ‘ene kau tamaio‘eiki ‘e toko hongofulú, peá ne tuku ange ha pa‘anga kiate kinautolu tāutaha. Peá ne tala ange kiate kinautolu, ‘Ka u ka ‘alu, pea mou faka‘aonga‘i e pa‘anga ko ená ke toe ma‘u mai ai ha pa‘anga.’
LUK.19.14	Ka na‘e fehi‘a ‘aupito ‘iate ia ‘a e kakai ‘o hono fonuá, pea nau tuku atu ha kau talafekau ki he fonua mulí mo ‘enau pōpoaki, ‘‘Oku ‘ikai te mau loto ke tu‘i e tangata ko ená kiate kimautolu.’
LUK.19.15	Pea ‘osi hono fakanofo tu‘i ‘o e pilinisí, peá ne foki mai ki hono fonuá. Peá ne ui ‘ene kau tamaio‘eikí ke vakai pe ko e pa‘anga ‘e fiha ‘enau taki taha tupu.
LUK.19.16	Pea ha‘u e ‘uluaki tamaio‘eikí ‘o pehē ange, ‘Tangata‘eiki, ko e pa‘anga ko ē na‘á ke tuku mai kiate aú, ko eni kuo liunga hongofulu ‘eku tupú.’
LUK.19.17	Pea pehē ange ‘e he tu‘í, ‘Mālō! Ko e tamaio‘eiki falala‘anga koe. Ha‘u ‘o pule ‘i ha kolo ‘e hongofulu. He ‘oku mahino ko e tangata koe ‘oku falala‘anga he me‘a si‘isi‘i.’
LUK.19.18	Pea tu‘u mai e tamaio‘eiki hono uá ‘o pehē ange, ‘Tangata‘eiki, ko e pa‘angá eni na‘á ke tuku mai kiate aú, kuo tupu ‘o liunga nima.’
LUK.19.19	Pea tala ange ‘e he tu‘í, ‘‘E tuku atu kiate koe ha kolo ‘e nima.’
LUK.19.20	Pea ha‘u e tamaio‘eiki ‘e taha ‘o pehē ange, ‘Tangata‘eiki, ko ho‘o pa‘angá eni. Na‘á ku nono‘o ‘e au ‘i ha holoholo ‘o fufuu‘i. 
LUK.19.21	He ko e tangata anga velevela‘a koe, peá u manavahē aí. ‘Okú ke fa‘a to‘o e me‘a ‘oku ‘ikai ko ho‘o me‘a, mo ta‘aki e me‘a na‘e ‘ikai te ke tō.’
LUK.19.22	Na‘e valoki‘i ai ia ‘e he tu‘í, ‘Tamaio‘eiki ta‘e‘aonga! ‘Okú ke halaia koe ‘i ho‘o lau pē ‘a‘aú. Tā na‘á ke ‘osi ‘ilo lelei ko e tangata anga velevela‘a au ‘oku ou fa‘a to‘o e me‘a ‘oku ‘ikai ko ‘eku me‘a, peá u ta‘aki e me‘a na‘e ‘ikai te u tō! 
LUK.19.23	Ka Ko e hā na‘e ‘ikai te ke fakahū ai ‘eku pa‘angá he pangikeé? He na‘á ku mei foki mai ko ení ‘o ma‘u mai ‘eku pa‘angá, mo hono tupú.’
LUK.19.24	Pea fakalea ange leva ‘a e tu‘í kiate kinautolu na‘e tutu‘u aí, ‘Mou to‘o e pa‘angá mei ai ‘o ‘oange ki he tamaio‘eiki na‘e liunga hongofulu ‘ene tupú!’
LUK.19.25	Ka nau pehē ange, ‘Tangata‘eiki, kuo ‘osi liunga hongofulu hono ‘inasí ‘ona ia.’
LUK.19.26	Pea ko e tali ‘a e tu‘í, ‘Ko e kakai kuo ‘osi ma‘u ha‘anau me‘a, ‘e toe ‘oange mo ha me‘a. Ka ko e kakai ‘oku ‘ikai ha‘anau me‘a ‘e ma‘u, na‘a mo ‘enau ki‘i me‘a ‘oku ngali ma‘ú, ‘e toe fa‘ao ia meiate kinautolu. 
LUK.19.27	Mou taki mai ā hoku ngaahi fili ko ē na‘e ‘ikai ke nau loto ke fakanofo au ko honau tu‘í, pea tāmate‘i kinautolu ka u sio atu!’”
LUK.19.28	Pea hili e fakamatala ko ia ‘a Sīsuú, peá ne taki mu‘a atu e fonongá ki Selusalema. 
LUK.19.29	Pea nau fakaofiofi atu ki Petefesi mo Pētani ‘i ve‘e Mo‘unga ‘Ōlive, pea fekau ‘e Sīsū ha toko ua he‘ene kau akó ke mu‘omu‘a atu ‘iate kinautolu. Na‘á ne tala ange ‘e ia, 
LUK.19.30	“Mo mu‘omu‘a atu ki he kolo ‘oku hoko maí. Pea te mo a‘u atú ‘oku nono‘o ai ha ki‘i ‘asi mui ‘oku te‘eki ke heka ai ha taha. Mo vete ia ‘o taki mai.” 
LUK.19.31	Pea kapau ‘e ‘eke atu ‘e ha taha pe Ko e hā ho‘omo me‘a ‘oku faí, peá mo tala ange, ‘‘Oku fie ma‘u ia ‘e he ‘Eikí.’”
LUK.19.32	Pea ō leva e toko ua ko iá, pea tā ko e me‘a kotoa na‘e hokó, na‘e hangē tofu pē ko e fakamatala ‘a Sīsuú. 
LUK.19.33	Pea lolotonga ‘ena vete ‘a e ki‘i ‘así, mo e lea mai e tangata na‘e ‘a‘ana iá, “Ko e hā ‘okú mo vete ai e ‘así?”
LUK.19.34	Peá na tala ange, “‘Oku fie ma‘u ia ‘e he ‘Eikí.”
LUK.19.35	Peá na taki atu e ki‘i ‘así kia Sīsū. Pea hanga ‘e he kau akó ‘o lī honau pulupulú he tu‘a ‘o e ‘así, pea nau fakaheka ai ‘a Sīsū.
LUK.19.36	Pea nau fononga atú, kuo fola ‘e he kakaí honau pulupulú he halá.
LUK.19.37	Pea fakaofiofi atu ki Selusalema ‘a e fonongá ‘o a‘u ki he tahifohifo e halá ‘i Mo‘unga ‘Ōlivé. Pea na‘e kamata fakamālō fiefia mo le‘olahi ki he ‘Otuá ‘a e kau ako tokolahi na‘a nau kaungāfononga mo Sīsuú, koe‘uhí ko e ngaahi mana lalahi kuo nau mamata ki aí.
LUK.19.38	Pea ko ‘enau kalanga eni na‘e faí,
LUK.19.38	“Tauange ke fai tāpuekina
LUK.19.38	‘a e Tu‘i ‘oku hā‘ele mai
LUK.19.38	‘i he huafa ‘o e ‘Eikí!
LUK.19.38	Tauange ke fakatoka ha melino ‘i langi,
LUK.19.38	mo fakalāngilangi‘i e ‘Otuá.”
LUK.19.39	Pea lea ange ha kau Fālesi ‘i he kakai na‘e fakataha aí, “Tangata‘eiki, fekau ho‘o kau akó ke longo!”
LUK.19.40	Kae pehē ange ‘e Sīsū kiate kinautolu, “Kapau ‘e longo ‘eku kau akó, pea ‘e kaikaila ‘a e ngaahi maká ni.”
LUK.19.41	Pea toe taha atu e fonongá ki Selusalema, ‘o lava ai ‘a Sīsū ‘o sio ki he koló, pea tō ai hono lo‘imatá, ‘o ne pehē ‘e ia, 
LUK.19.42	“Pehēange mai kuo mahino kiate kimoutolu he ‘ahó ni a e me‘a ‘oku fai ai e melinó. ‘Io, kuo fufū ia meiate kimoutolu. 
LUK.19.43	‘E hoko mai ha ‘aho ‘e ‘ākolo‘i ai kimoutolu ‘e homou ngaahi filí. Te nau ta‘ofi ho‘omou hū atú mo ho‘omou hū maí, pea te nau ‘oho atu mei he tafa‘aki kotoa pē.
LUK.19.44	Te nau holoki homou ngaahi falé, mo tāmate‘i kimoutolu. ‘E ‘ikai ha maka ‘e kei hilifaki ‘i ha funga maka. Pea ‘e hoko e ngaahi me‘a ko ení koe‘uhí ko e ‘ikai ke mou fakatokanga‘i e hā‘ele atu ‘a e ‘Otuá ke fakahaofi kimoutolu.”
LUK.19.45	Na‘e hū atu ‘a Sīsū ki he Temipalé ‘o kamata tuli ki tu‘a e kakai na‘e fai fakatau aí. 
LUK.19.46	Na‘á ne tala ange kiate kinautolu, “Ko e lau ‘a e Folofolá, ‘Ko hoku falé, ke fai ai e lotú!’ Ka kuo hoko ia ko e tānaki‘anga ‘o e kau kaihaha‘a.”
LUK.19.47	Na‘e faiako ‘a Sīsū he Temipalé he ‘aho kotoa pē. Pea na‘e loto e kau faiako Lao ‘a Mōsesé mo e kau takí ke tāmate‘i ia. 
LUK.19.48	Ka na‘a nau fiu lama ha faingamālie. He na‘e kei fie fanongo kotoa e kakaí ki he‘ene ngaahi akonakí.
LUK.20.1	Na‘e faiako ‘a Sīsū he Temipalé he ‘aho ‘e taha mo malanga‘aki ‘a e Ongoongo Leleí. Pea ō mai e kau taula‘eiki pulé, mo e kau faiako Lao ‘a Mōsesé, pea mo e kau taki ‘o e fonuá, ‘o nau ‘eke ange, 
LUK.20.2	“Ko e mafai mei fē ‘okú ke fai ai e ngaahi me‘a ko ení? Ko hai na‘á ne fakamafai‘i koé?”
LUK.20.3	Pea tala ange ‘e Sīsū kiate kinautolu, “Ka u tomu‘a fai atu ha fehu‘i. 
LUK.20.4	Ko hai na‘á ne fakamafai‘i ‘a Sione ke fai papitaisó? Ko e ‘Otua ‘i Langí nai, pe ko ha taha ‘i māmani?”
LUK.20.5	Pea nau kamata felāuaki, “Ko e hā ‘etau tali ki he fehu‘í ni? He kapau te tau tala ange, ‘‘E he ‘Otuá’, pea te ne pehē mai ‘e ia, ‘Ka Ko e hā na‘e ‘ikai te mou tui ai kiate iá?’ 
LUK.20.6	Pea kapau leva te tau tala ange, ‘‘E ha taha ‘i māmani’, pea ‘e tolomaka‘i kitautolu ‘e he kakaí. He ‘oku nau tui ko e palōfita ‘a Sione.”
LUK.20.7	Pea talu ai pē ‘enau tala ange kia Sīsū, “‘Oku ‘ikai te mau ‘ilo ‘e kimautolu pe ko hai na‘á ne fakamafai‘i ‘a Sione ke fai papitaisó.”
LUK.20.8	Pea pehē ange ‘e Sīsū kiate kinautolu, “Pea mo au foki, he‘ikai te u tala atu ‘a e toko taha na‘á ne fakamafai‘i au ke u fai e fatongia ‘oku ou faí.”
LUK.20.9	Na‘e fai ‘e Sīsū e fo‘i talanoa fakatātā ko ení ki he kakaí, “Tokua ko ha tangata na‘á ne ‘ai ‘ene ngoue kālepi, peá ne lisi atu ia ki ha kau ngoue kae ‘alu ia ‘o nofo fuoloa he feitu‘u kehe.
LUK.20.10	Pea motu‘a e kālepí, peá ne fekau ha‘ane tamaio‘eiki ke ‘alu ki he kau ngoué ‘o ‘omai hono ‘inasi he kālepí. Ka na‘e tā ‘e he kau ngoué ‘ene tamaio‘eikí ‘o fakafoki ‘ata‘atā.
LUK.20.11	Pea toe fekau ‘e he tangata na‘e ‘a‘ana e ngoue kālepí ‘ene tamaio‘eiki ‘e taha ke ‘alu ki he kau ngoué. Ka na‘e tā mo ia ‘e he kau ngoué mo nau ngaohikovia, pea nau toe fakafoki ‘ata‘atā.
LUK.20.12	Pea toe fekau ‘e he tangatá ‘ene toe tamaio‘eiki ‘e taha! Kae toe hanga atu e kau ngoué ia ‘o tā ‘o lavea. Pea nau toki fakapuna ia ki tu‘a mei he ngoue‘anga kālepí.
LUK.20.13	Pea pehē leva ‘e he tangatá ‘i hono lotó, “Ko e hā nai ‘eku me‘a ‘e toe faí? ‘Oku ou ‘ilo! Te u fekau hoku foha ‘ofa‘angá ke ‘alu. ‘Oku ou tui te nau faka‘apa‘apa‘i ia ‘e kinautolu.”
LUK.20.14	Kae sio atu e kau ngoué ki aí, pea nau pehē, ‘Ko e tama eni te ne ma‘u e ngoue‘angá ha ‘aho. Tau hanga ‘o tāmate‘i, ka tau ma‘u ‘e kitautolu e ngoue‘angá.’ 
LUK.20.15	Pea nau lī ia ki tu‘a mei he ngoue‘anga kālepí ‘o tāmate‘i.” Pea pehē leva ‘e Sīsū, “Ko e hā e me‘a ‘e fai ‘e he tangata na‘e ‘a‘ana e ngoue‘angá ki he kau ngoué? 
LUK.20.16	Ka u tala atu ‘ene me‘a ‘e faí. ‘E ha‘u ‘o faka‘auha kinautolu kae tuku ange e ngoue‘angá ma‘á ha kakai kehe.” Pea fanongo ki ai e kakaí pea nau pehē ‘e kinautolu kātoa, “Tapu ‘aupito ia!”
LUK.20.17	Kae sio fakamama‘u ‘a Sīsū kiate kinautolu, peá ne pehē atu, “Ka ‘oku ‘uhinga ki he hā ‘a e lau ko eni ‘a e Folofolá,
LUK.20.17	‘Ko e maka na‘e lī‘aki ‘e he kau tufungá,
LUK.20.17	kuo hoko ia ko e pou tulikí?
LUK.20.18	Ka ‘i ai ha taha ‘e tūkia he maka ko iá,
LUK.20.18	pea ‘e fasifasi!
LUK.20.18	Pea ka holo e maka ko iá ‘i ha taha,
LUK.20.18	pea ‘e lailai ai.’”
LUK.20.19	Na‘e mahino ki he kau taula‘eiki pulé mo e kau faiako Lao ‘a Mōsesé ‘oku ‘uhinga mai kiate kinautolu e talanoa na‘e fai ‘e Sīsuú. Pea na‘a nau loto ke puke ai leva ia ‘o fakahū pilīsone, ka na‘a nau teteki ki he kakaí.
LUK.20.20	Na‘e lamalamasi ai pē ‘a Sīsū ‘e hono ngaahi filí. Pea faifai pea nau fekau ha kau tangata ke ō ‘o faka‘alinga lelei kia Sīsū ‘o fakafehufehu‘i, hei‘ilo ‘e ma‘ungatāmakia ha‘ane lea hala ka nau toki tuku ange ki he kōvana Lomá ke fakamāu‘i.
LUK.20.21	Pea pehē ange ‘e he kau tangata kākā ko iá kia Sīsū, “Tangata‘eiki, ‘oku mau lave‘i pē ‘oku mo‘oni e ngaahi me‘a ‘okú ke lea‘akí, mo malanga‘akí. ‘Oku ‘ikai te ke toe afe ‘i ha taha, ‘o tatau ai pē pe ko e hā hono lakangá, ka ke ako‘i e finangalo ‘o e ‘Otuá ki he kakai kotoa pē.
LUK.20.22	Ka ke ‘ai ange mu‘a ha‘o lau. ‘Oku totonu koā ke tau kei totongi tukuhau kia Sisa, pe ‘ikai?”
LUK.20.23	Na‘e ‘ilo lelei ‘e Sīsū ‘enau kākaá. Peá ne pehē ange kiate kinautolu, 
LUK.20.24	“Fakahā mai angé ha pa‘anga.” Pea nau fakahā ange, peá ne pehē ange, “Ko e ‘īmisi mo e hingoa ‘o hai ‘oku tu‘u aí?” Pea nau tali, “‘O Sisá.”
LUK.20.25	Pea pehē ange ‘e Sīsū kiate kinautolu, “Pe‘i ‘ave ma‘a Sisa e me‘a ‘a Sisá, kae ‘ave ma‘á e ‘Otuá e me‘a ‘a e ‘Otuá.”
LUK.20.26	Na‘e ‘ikai ke lava ‘e he ngaahi fili ‘o Sīsuú ‘o ma‘u ia ‘i ha me‘a ‘e taha ‘i he lotolotonga ‘o e kakaí. Pea talu ai pē ‘enau fakalongolongo mo fakatumutumu he‘ene tali na‘e faí.
LUK.20.27	Na‘e ō mai ha kau Sātusi, ko e fa‘ahinga ‘oku ‘ikai ke nau tui ‘e fai ha toe tu‘u mei he maté. Pea nau pehē ange kia Sīsū, 
LUK.20.28	“Tangata‘eiki, na‘e hiki ‘e Mōsese e kupu‘i Lao ko eni ma‘atautolu, ‘Kapau ‘e mate ha tangata, ka ‘oku kei mo‘ui hono malí pea ‘oku ‘ikai ha‘ana fānau, pea kuo pau ke mali e tehina ‘o e tangata ko iá mo e uitoú ke ‘i ai ha fānau ke lau ko e hako ‘o e tangata na‘e maté.’ 
LUK.20.29	Sai. Tau pehē na‘e ‘i ai ha tautehina ‘e toko fitu. Na‘e mali e lahí, kae mālōlō ia kuo te‘eki ke fanau. 
LUK.20.30	Pea mali e uitoú mo e hoko haké. Kae toe mālōlō mo ia ‘oku te‘eki ke ‘i ai ha fānau. 
LUK.20.31	Pea pehē mo e fika tolú, pea a‘u ki he tehina si‘i tahá mo e ‘ikai ha fānau. Na‘a nau mate kotoa mo e ‘ikai pē ha fānau. 
LUK.20.32	Pea faifaí pea mālōlō mo e fefiné. 
LUK.20.33	Ko hai leva ‘a e mali ‘o e fefiné ‘i he ‘aho ‘e fokotu‘u hake ai ‘e he ‘Otuá ‘a e kakaí mei he maté ki he mo‘uí? He na‘e mali kātoa mo e uitoú ‘a e tautehina ‘e toko fitú.”
LUK.20.34	Pea ko e tali ‘a Sīsuú, “‘Oku mali e kakaí ‘i he maama ko ení, 
LUK.20.35	ka he‘ikai ke toe mali pe mate ha taha ‘e toe tu‘u mei he maté ‘o ma‘u mo‘ui he maama kaha‘ú. 
LUK.20.36	He te nau hangē ko ha kau ‘āngeló, ‘o ‘ikai ala mate. Ko e fānau kinautolu ‘a e ‘Otuá, he kuo fokotu‘u kinautolu ki he mo‘uí.
LUK.20.37	Na‘e fakamo‘oni‘i ‘e Mōsese ‘a e toe tu‘u ki he mo‘uí ‘a e kakai kuo maté ‘i he talanoa ki he fu‘u ‘akau na‘e velá. He na‘á ne pehē ‘e ia, ‘Ko e ‘Eikí ‘a e ‘Otua ‘oku lotu ki ai ‘a ‘Epalahame, mo ‘Aisake mo Sēkopé.’ 
LUK.20.38	‘A ia, ko e ‘Eikí ‘oku ‘ikai ko e ‘Otua ‘o e kakai maté, ka ko e ‘Otua ‘o e kakai mo‘uí. He ‘oku mo‘ui e kakai kotoa ko iá ki he vakai ‘a e ‘Otuá.”
LUK.20.39	Pea lea hake ai ha kau faiako Lao ‘a Mōsese, “Tangata‘eiki, ko e tali mālie kuó ke faí!” 
LUK.20.40	He na‘e ‘ikai ha taha ‘e toe fakato‘oto‘a ke fakafehu‘i ‘a Sīsū.
LUK.20.41	Pea fehu‘i ange leva ‘a Sīsū kiate kinautolu, “Ko e hā hono ‘uhinga ‘oku lau ai ‘e he kakaí ‘a e Mīsaiá ko e ‘Alo ‘o Tēvita? 
LUK.20.42	He ‘oku tu‘u he Tohi Sāmé ‘a e lau ko eni ‘a Tēvita,
LUK.20.42	‘Kuo folofola ‘a e ‘Eikí ki hoku ‘Eikí,
LUK.20.42	Me‘a hifo ‘i hoku tafa‘aki to‘omata‘ú,
LUK.20.43	Ka u ‘ai ho ngaahi filí
LUK.20.43	ko ho holoholo‘anga.’
LUK.20.44	Kapau ko Tēvita ‘eni ‘okú ne lau e Mīsaiá ko hono ‘Eikí, pea ‘oku lava fēfē ke ne toe ui e Mīsaiá ko hono ‘Alo?”
LUK.20.45	Pea lolotonga e kei fakafanongo kātoa e kakaí kia Sīsuú, kuo pehē ange ‘e Sīsū ki he‘ene kau akó,
LUK.20.46	“Vakai na‘a mou hangē ko e kau faiako Lao ‘a Mōsesé. ‘Oku nau manako he tui kofu tōtōlofa holó, mo e fetapa faka‘ei‘eiki atu e kakaí ‘i loto koló, pea mo e nofo mu‘a he ngaahi fale lotú, mo e ngaahi fakaafé. 
LUK.20.47	Ka ‘oku nau ma‘u kākā e kelekele ‘o e kau uitoú, kae faka‘alinga lelei ‘aki ‘enau fa‘a lotu lōloá. Ko kinautolu ‘e tautea‘i lahi tahá.”
LUK.21.1	Na‘e hanga holo ‘a Sīsū peá ne fakatokanga‘i ha kakai tu‘umālie ‘oku fai ‘enau lī me‘a‘ofa he puha tānaki‘anga me‘a‘ofa he Temipalé. 
LUK.21.2	Peá ne toe fakatokanga‘i mo ha uitou masiva na‘e lī ‘ene sēniti pē ‘e ua ki he puhá. 
LUK.21.3	Peá ne pehē ange ki he‘ene kau akó, “‘Oku ou tala fakamātoato atu kiate kimoutolu, ‘oku laka hake e lī ‘a e fefine masiva ko ení ‘i he kakai kātoa ko eé. 
LUK.21.4	He ko e lī ‘a e kakai ko eé mei he toenga ‘o e koloa lahi ‘oku nau ngāue‘akí. Ka ko e foaki ‘a e uitou ko ení, ‘oku ‘ai ai ‘ene masivá mo ‘ene toe foaki kakato ‘ene me‘a na‘e ma‘ú.”
LUK.21.5	Na‘e ‘i ai ha kakai ‘e ni‘ihi na‘a nau lau e faka‘ofo‘ofa ‘o e ngaahi maka lalahi na‘e langa ‘aki e Temipalé, pea mo e ngaahi me‘a‘ofa mahu‘inga kuo fakasanisani ‘akí. Pea pehē ange ai ‘e Sīsū kiate kinautolu, 
LUK.21.6	“Mou vakai ki he ngaahi fu‘u langa ko ení. Kuo vavé ni ha ‘aho ‘e ‘ikai kei hilifaki ai ha maka ‘i ha funga maka. He ‘e holoki kotoa ki lalo.”
LUK.21.7	Pea fehu‘i ange ‘e ha ni‘ihi kia Sīsū, “‘E Tangata‘eiki, ‘e hoko ‘afē ‘a e ngaahi me‘a ‘okú ke laú? ‘E lava fēfē ke mau ‘ilo e ‘amanaki hoko mai e ngaahi me‘a ko iá?” 
LUK.21.8	Pea ko e tali ‘a Sīsuú, “Vakai na‘a takihala‘i kimoutolu! He ‘e feinga mai ha tokolahi te nau tala atu ‘oku nau fakafofonga‘i au. Te nau pehē atu, ‘Ko au ‘a Kalaisi!’ Pe te nau tala atu, ‘Kuo hoko mai e ‘ahó.’ ‘Oua te mou tui kiate kinautolu. 
LUK.21.9	Ka moú ka fanongo ‘i ha lau tau, mo ha lau liukava, pea ‘oua te mou manavahē. He kuo pau ke tomu‘a hoko ha ngaahi me‘a pehē. Ka ‘oku ‘ikai ke ‘uhinga ia kuo ofi e ngata‘anga ‘o māmaní.”
LUK.21.10	Pea toe hoko atu ‘e Sīsū ‘ene fakamatalá, “‘E tau e fonua mo e fonua. ‘E ‘ohofi e pule‘anga ‘e he pule‘anga. 
LUK.21.11	‘E tō mo ha ngaahi mofuike lalahi! Pea mate noa ha kakai ‘i ha ngaahi honge, mo ha ngaahi mahaki fakalilifu. Pea ‘e ‘asi mo ha ngaahi faka‘ilonga fakailifia kehekehe ‘i he langí.
LUK.21.12	Ka ‘e tomu‘a faka‘ilo kimoutolu pea tautea‘i, pea toki hoko mai e ngaahi me‘a ko iá. ‘E fakamāu‘i kimoutolu he ngaahi fakamāu‘anga ‘o e kau Siú pea fakahū pilīsone kimoutolu. ‘E fakamāu‘i kimoutolu ‘i ha ngaahi fakamāu‘anga ‘o ha ngaahi tu‘i mo ha kau kōvana, koe‘uhí ko au. 
LUK.21.13	Ka ‘e hoko ia ko homou faingamālie ke fakahā ho‘omou tuí.
LUK.21.14	Mou fakapapau‘i kimu‘a homou lotó ke ‘oua te mou hoha‘a pe Ko e hā ha‘amou fakamatala ‘e fai. 
LUK.21.15	He te u ‘oatu ai ‘e au ha ngaahi lea mo ha poto ‘e ‘ikai lava ‘e homou ngaahi filí ‘o matatali, pe faka‘ikai‘i.
LUK.21.16	‘E lavaki‘i kimoutolu ‘e ho‘omou mātu‘á, pea mo homou ngaahi tokouá, mo homou kāingá, mo homou ngaahi kaungāme‘á. ‘E tāmate‘i ha ni‘ihi ‘iate kimoutolu. 
LUK.21.17	‘E fehi‘anekina kimoutolu ‘e he kakai kotoa pē koe‘uhí ko au. 
LUK.21.18	‘Oua te mou loto hoha‘a ai. 
LUK.21.19	He te mou hao kimoutolu koe‘uhí ko ho‘omou tu‘uma‘ú.
LUK.21.20	“Pea ka moú ka sio atu kuo ‘ākilotoa ‘a Selusalema ‘e ha kau tau, pea ‘e mahino leva kiate kimoutolu kuo vavé ni hono faka‘auhá. 
LUK.21.21	Pea ko kinautolu ‘oku ‘i Siutea he ‘aho ko iá, hola kinautolu ki mo‘unga. Ko kinautolu ‘oku ‘i kolo he ‘aho ko iá, mavahe mei ai ke vave. Pea ko kinautolu ‘oku ‘i ‘uta he ‘aho ko iá, ‘oua te nau toe foki ki kolo. 
LUK.21.22	He ko e ngaahi ‘aho ia ‘o e tautea, ‘a ia ‘oku lau ki ai e Folofolá.
LUK.21.23	Ko e ngaahi ‘aho fakamamahi ia ki he kakai fefine feitamá, mo e kakai fefine toutamá. ‘E faingata‘a‘ia ‘aupito e kakaí pea ‘e tautea‘i kinautolu he tapa kotoa ‘o e fonuá. 
LUK.21.24	‘E tāmate‘i ha ni‘ihi ‘aki e heletā, pea fakahee‘i ha ni‘ihi ki he ngaahi fonua muli. Pea ‘e tāmoloki ‘a Selusalema ‘e he kakai muli kae ‘oua leva kuo ngata ho‘onautolú kuonga.
LUK.21.25	‘E hoko foki mo ha ngaahi me‘a faikehe ki he la‘aá, mo e māhiná, pea mo e ngaahi fetu‘ú. ‘E loka mo longolongoa‘a e tahí, pea ‘e teteki e ngaahi pule‘anga ‘o māmaní, pea mole ai ‘enau fakakaukau leleí. 
LUK.21.26	‘E pongia ha ni‘ihi he manavahē koe‘uhí ko e ngaahi me‘a fakalilifu ‘e hoko ki māmani kātoa. He na‘a mo e ngaahi mālohinga ‘o e vavaá ‘e uesia. 
LUK.21.27	Pea ka toki hili iá, pea ‘e hā mai e Foha ‘o e Tangatá ‘oku hā‘ele mai he ‘aó mo e lāngilangi mo e mafai lahi. 
LUK.21.28	Ko e kamata pē ke hoko e ngaahi me‘a ko ení, pea mou tu‘u ‘o hanga ki ‘olunga. He ko ‘ene kamata ia homou fakahaofí.”
LUK.21.29	Na‘e fai leva ‘e Sīsū ha fo‘i talanoa kiate kinautolu, “Ko ho‘omou sio pē kuo fai lau mai e fikí, pe ko ha toe ‘akau, 
LUK.21.30	pea mahino kuo ofi e fa‘ahi ta‘u māfaná. 
LUK.21.31	Ko ia, ko ho‘omou vakai pē kuo hoko e ngaahi me‘a na‘á ku fakalau atú, pea mahino kiate kimoutolu kuo vave ke hoko mai e Pule‘anga ‘o e ‘Otuá. 
LUK.21.32	Ka ‘oku ou tala fakamātoato atu, ‘e hoko mai e ngaahi me‘a ko iá kuo te‘eki ai ke mate kotoa e kakai ‘oku lolotonga mo‘uí. 
LUK.21.33	‘E ‘ikai tu‘u loa ‘a e langí mo māmani. Ka ko ‘eku ngaahi leá ‘e tu‘uloa.
LUK.21.34+LUK.21.35	Vakai na‘a faifaí pea mou fu‘u femo‘uekina he fa‘a kai fakaafe mo e ngaahi feliha‘a ‘o e nofó, na‘a fakafokifā kuo hoko mai e ‘aho fakamuí, ‘o hangē ha tauhelé, pea ma‘ungatāmaki ai kimoutolu. He ‘e hoko mai ki he kakai kotoa ‘o māmani. 
LUK.21.36	Mou le‘o mo lotu ma‘u pē ka mou ma‘u ha ivi ke mou hao atu ‘aki ‘i he uhouhonga ‘o e ngaahi me‘a ko iá, koe‘uhi kae lava ke mou fehangahangai mo e Foha ‘o e Tangatá.”
LUK.21.37+LUK.21.38	Pea na‘e faiako ai pē ‘a Sīsū he Temipalé he ngaahi ‘aho ko iá. Pea ko ‘ene efiafi pē peá ne ‘alu ‘o mohe ki Mo‘unga ‘Ōlive. Pea na‘e uhu atu e kakaí kotoa ki he Temipalé ke fanongo kia Sīsuú.
LUK.22.1	Na‘e ofi e ‘aho Kātoanga Mā Ta‘e Lēvaní, ‘a ē ‘oku ui ko e Pāsová. 
LUK.22.2	Pea kuo alēlea ‘a e kau taula‘eiki pulé mo e kau faiako Lao ‘a Mōsesé pe ‘e anga fēfē ha‘anau fakapoongi fakafufū ‘a Sīsū. He na‘a nau manavasi‘i na‘a fai ‘e he kakaí ha me‘a.
LUK.22.3	Pea hū ‘a Sētane ‘ia Siutasi ‘Isikāliote, ko e toko taha ia he toko hongofulu mā uá.
LUK.22.4	Pea ‘alu ‘a Siutasi ki he kau taula‘eiki pulé, mo e kau ‘ōfisa le‘o he Temipalé, ‘o nau alea ki ha founga ‘e lava ke ne lavaki‘i ai ‘a Sīsū kiate kinautolu. 
LUK.22.5	Na‘a nau fiefia lahi ai, pea nau tala ange te nau ‘oange ha pa‘anga. 
LUK.22.6	Na‘e loto ki ai ‘a Siutasi. Pea na‘e kamata ai pē ‘ene kumi faingamālie ke lavaki‘i fakapulipuli ‘a Sīsū.
LUK.22.7	Pea a‘u ki he ‘aho Kātoanga Mā Ta‘e Lēvaní, ‘a ē ‘oku feilaulau‘i ai e Lami Pāsová, 
LUK.22.8	pea tala ange ‘e Sīsū kia Pita mo Sione, “Mo ō ‘o teuteu e Pāsová ma‘atautolu.”
LUK.22.9	Pea nau ‘eke ange, “Ko fē e feitu‘u ‘okú ke loto ke ma teuteu aí?”
LUK.22.10	Pea tala ange ‘e Sīsū, “Ko ho‘omo a‘u atu pē ki koló, te mo fetaulaki mo ha tangata ‘okú ne fua mai ha hina vai. Mo muimui ai. Pea ko e ‘api ‘e afe ki aí, 
LUK.22.11	peá mo fakalea ange ki he toko taha ‘oku ‘o‘ona e ‘apí, ‘‘Oku ‘eke mai ‘e he tangata‘eikí pe ko fē e loki te ne fakamanatu ai e Pāsová mo ‘ene kau akó.’ 
LUK.22.12	Pea te ne taki kimoua ki ha loki lahi ‘i ‘olunga kuo ‘osi maau. Mo teuteu ai ‘etau me‘atokoní.”
LUK.22.13	Pea ō leva ‘a Pita mo Sione. Pea tā ko e me‘a kotoa na‘e hokó, na‘e tatau tofu pē mo e lau ‘a Sīsuú. Peá na teuteu ai e Pāsová.
LUK.22.14	Pea hokosia mai ke kai e Pāsová, pea ta‘utu hifo ‘a Sīsū mo ‘ene kau ‘apositoló. 
LUK.22.15	Peá ne lea ange kiate kinautolu, “Ko e faka‘amu lahi ‘a hoku lotó ke tau ma‘u fakataha e Pāsová kimu‘a peá u toki fekuki mo e faingata‘a ‘oku hanga mai kiate aú. 
LUK.22.16	He ‘oku ou tala fakamātoato atu, he‘ikai te u toe kai au ‘i ha Pāsova kae ‘oua kuo fakakakato ia ‘i he Pule‘anga ‘o e ‘Otuá.”
LUK.22.17	Pea to‘o hake ‘e Sīsū ha ipu uaine, ‘o ne fakafeta‘i ki he ‘Otuá, peá ne toki pehē ange kiate kinautolu, “To‘o e uaine ko ení ‘o mou inu kātoa ai. 
LUK.22.18	He ‘oku ou tala fakamātoato atu, he‘ikai te u toe inu he uainé kae ‘oua kuo hoko mai e Pule‘anga ‘o e ‘Otuá.”
LUK.22.19	Pea to‘o ‘e Sīsū mo ha fo‘i mā, ‘o ne fakafeta‘i. Peá ne pakipaki ia ‘o tufotufa kiate kinautolu. Peá ne lea ange kiate kinautolu, “Ko hoku sinó eni. Kuo foaki ia ma‘amoutolu. Mou fai ia ko hoku fakamanatu.”
LUK.22.20	Pea hili ‘enau ma‘u me‘atokoní, pea toe to‘o ‘e Sīsū ‘a e ipu uainé. Peá ne pehē ange kiate kinautolu, “Ko e ipu ko ení, ko e kovinānite fo‘ou ia kuo fai ‘e he ‘Otuá. Pea kuo sila‘i ‘aki hoku totó, ‘a ia kuo lilingi ma‘amoutolú. 
LUK.22.21	Pea ko e toko taha te ne lavaki‘i aú, ko eni ‘okú ma kai fakataha!
LUK.22.22	Ko e mate e Foha ‘o e Tangatá, ‘e hangē pē ko ia kuo tu‘utu‘uni ‘e he ‘Otuá. Ka ko e toko taha kuó ne lavaki‘i iá, ‘e fakalilifu ange fau ‘a hono iku‘anga!”
LUK.22.23	Pea nau kamata fe‘ekenaki ai pe ko hai ‘iate kinautolu te ne fai ha me‘a pehē.
LUK.22.24	Pea na‘e fai ha fekīhiaki ‘a e kau akó pe ko hai ‘iate kinautolu ‘oku tu‘ukimu‘a tahá! 
LUK.22.25	Pea lea ange ai ‘a Sīsū kiate kinautolu, “‘Oku angi fa‘iteliha holo ‘e he ha‘a tu‘i ‘o e ngaahi fonua mulí ‘enau kakaí. Pea ‘oku tala ‘e he kau pule mā‘olungá ko e kau mateaki fonua kinautolu, tokua! 
LUK.22.26	‘Oua te mou fa‘ifa‘itaki kinautolu! Ko ia ‘oku mā‘olunga taha ‘iate kimoutolú, ‘ai ke ne hoko ko e mā‘ulalo taha. Pea ko ia ‘oku taki ‘iate kimoutolú, ‘ai ke ne hoko ko e tamaio‘eiki. 
LUK.22.27	Ko hai ‘oku mā‘olunga tahá? Ko ia koā ‘okú ne teuteu e me‘atokoní? Pe ko ia ‘okú ne ma‘u e me‘atokoni kuo teuteú? Ko ia foki ‘okú ne ma‘u e me‘atokoní! Ka ‘oku ou ‘i heni au ko e sevāniti!
LUK.22.28	Talu ‘eku fekuki mo e faingata‘a ko ení mo ho‘omou kei kau mo au. 
LUK.22.29	Pea te u tuku atu kiate kimoutolu ‘a e mafai ke mou pule fakatu‘i, ‘o hangē ko e tuku mai ‘e he‘eku Tamaí ‘a e mafai ke u pule fakatu‘í. 
LUK.22.30	Te mou kai hau mo inu mo au ‘i hoku pule‘angá. Pea te mou nofo ‘i ha ngaahi taloni ‘e hongofulu mā ua ‘o pule ki he matakali ‘Isileli ‘e hongofulu mā uá.”
LUK.22.31	Pea pehē ange ‘e Sīsū kia Pita, “‘E Saimone, fanongo lelei mai kiate au! Kuo ‘osi fakangofua ‘a Sētane ke ne sivi‘i kimoutolu tāutaha, ‘o hangē ko ha sivi ‘e ha tangata ngoué ‘ene uité mei hono kafukafú. 
LUK.22.32	Ka kuó u hūfia koe, Saimone, ke ‘oua ‘e vaivai ho‘o tuí. Pea ka ké ka toe tafoki mai leva, peá ke tokoni‘i ho ngaahi tokouá.”
LUK.22.33	Pea pehē ange ‘e Pita, “‘Eiki, ka fakahū pilīsone fakataha au mo koe, pe ‘e a‘u ki hano tāmate‘i au, pea te u kei fiemālie pē au ki ai.”
LUK.22.34	Pea pehē ange ‘e Sīsū, “‘Oku ou tala fakamātoato kiate koe, Pita, ‘e te‘eki ke ‘u‘ua e moá he poó ni, kuó ke ‘osi tala tu‘o tolu ‘oku ‘ikai te ke ‘ilo ‘e koe au.”
LUK.22.35	Na‘e fai ‘e Sīsū e fehu‘i ki he‘ene kau akó, “Na‘á ku fekau ko ē ke mou ō atu ki he kakaí, pea ‘oua te mou ō mo ha kato pa‘anga, pe ko ha kato vala, pe ko ha senitolo, na‘a mou masiva koā ‘i ha me‘a?” Pea nau pehē ange, “‘Ikai!”
LUK.22.36	Pea tala ange leva ‘e Sīsū kiate kinautolu, “Ka ko eni ia, kapau ‘oku ‘i ai ha‘o kato pa‘anga, pe kato leta, ‘alu mo ia. Pea ko ia ‘oku ‘ikai ha‘ane heletā, fakatau atu hono pulupulú kae kumi ha‘ane heletā! 
LUK.22.37	He ‘oku ou tala fakamātoato atu, kuo pau ke hoko ‘a e lau ko eni ‘a e Folofolá, ‘Na‘e lau ia ko e faihia.’ He ko e ngaahi kikite ‘o kau kiate au ‘i he Tohitapú ‘oku lolotonga hoko.”
LUK.22.38	Pea pehē ange ‘e he kau akó kia Sīsū, “‘Eiki, ko e heletā ‘eni ‘e ua!” Pea pehē atu ‘a Sīsuú, “Fai‘aki ia!”
LUK.22.39	Na‘e ‘alu atu ‘a Sīsū ki Mo‘unga ‘Ōlive, ‘o hangē ko ia na‘á ne anga maheni ‘akí. Pea ō ‘ene kau akó mo ia. 
LUK.22.40	Pea nau a‘u atu ki Mo‘unga ‘Ōlivé, kuo tala ange ‘e Sīsū kiate kinautolu, “Mou lotu ke ‘oua na‘a ‘ahi‘ahi‘i kimoutolu.”
LUK.22.41	Pea ki‘i laka si‘i atu ‘a Sīsū, ‘o ne tū‘ulutui ‘o lotu. Peá ne pehē he‘ene lotú, 
LUK.22.42	“‘E Tamai, to‘o ange meiate au ‘a e ipu kona ko ení, ‘o kapau ko ho finangaló ia. Kae kehe pē ke fai ho finangaló, ‘o ‘ikai ko hoku lotó.”
LUK.22.43	Pea ‘alu hifo ai ha ‘āngelo mei langi ‘o tokoni‘i ‘a Sīsū. 
LUK.22.44	Ka ko e faingata‘a‘ia lahi ‘o Sīsuú, pea toe fakautuutu ai ‘ene lotú, ‘o a‘u ki he tō hono pupuhá ki he kelekelé, ‘o hangē ha tulutā totó.
LUK.22.45	Pea faifai pea tu‘u hake ‘a Sīsū mei he‘ene lotú, ‘o toe foki atu ki he‘ene kau akó. Peá ne a‘u atú, tā kuo nau mohe kinautolu, koe‘uhí ko e fu‘u mafasia honau lotó.
LUK.22.46	Pea pehē ange ‘e Sīsū kiate kinautolu, “Ko e hā kuo mou mohe aí? Mou ‘ā ‘o lotu ke ‘oua na‘a ‘ahi‘ahi‘i kimoutolu!”
LUK.22.47	Pea lolotonga e kei lea ‘a Sīsuú mo e ‘asi mai ha kakai ‘oku taki mai ‘e Siutasi, ko e toko taha ia he toko hongofulu mā uá. Pea tu‘u mai ‘a Siutasi kia Sīsū ‘o ‘uma ki ai. 
LUK.22.48	Pea pehē ange ‘e Sīsū ki ai, “‘E Siutasi, ko e ‘uma koā ‘okú ke lavaki‘i ‘aki e Foha e Tangatá?”
LUK.22.49	Pea sio atu e kau ako ‘a Sīsuú ki he me‘a ‘oku teu hokó. Peá nau pehē ange kia Sīsū, “‘E toho ‘a e heletaá?” 
LUK.22.50	Pea na‘e taa‘i leva ‘e he toko taha he kau akó ha tamaio‘eiki ‘a e Taula‘eiki Pulé, ‘o motu ai hono telinga to‘omata‘ú.
LUK.22.51	Pea tala ange ‘e Sīsū, “Fai ‘aki ia!” mo ne ala atu ki he telinga ‘o e tamaio‘eikí. Pea mo‘ui leva hono telingá.
LUK.22.52	Pea fakalea ange a Sīsū ki he kau taula‘eiki pulé, mo e kau le‘o Temipalé, pea mo e kau mātu‘a na‘e ō mai hono puké, “Ko ho‘omou to‘o heletā mai mo e ‘akaú, he ko ha hia au? 
LUK.22.53	Ko e ‘aho kotoa pē mo ‘etau ‘i he Temipalé, kae ‘ikai te mou ala mai ai kiate au. Ka ko e vaa‘i hala eni ‘oku mou pule aí. Pea ko e pule ia ‘a e fakapo‘ulí.”
LUK.22.54	Na‘a nau puke ‘a Sīsū ‘o taki ki he ‘api ‘o e Taula‘eiki Pulé. Kae muimui mama‘o atu pē ‘a Pita. 
LUK.22.55	Pea kuo tafu ha afi he loto‘ā ‘o e ‘apí. Pea ‘alu atu ‘a Pita ‘o kau he mūmū aí.
LUK.22.56	Pea ‘iloangé kuo fakatokanga‘i ‘a Pita ‘e ha ta‘ahine ngāue he ‘apí. Na‘e sio fakamama‘u ki ai e ta‘ahiné, peá ne toki pehē ange, “Ko e siana eni na‘e kau mo Sīsū!”
LUK.22.57	Kae tala ange ‘e Pita, “Fefine, ‘oku ‘ikai te u maheni au mo e tangata ko ená!”
LUK.22.58	Pea fuoloa si‘i pē mei ai, kuo toe fakatokanga‘i ‘e he toko taha kehe ‘a Pita. Peá ne pehē ange, “‘Okú ke kau pē koe ia mo kinautolu.” Kae toe tala ange ‘e Pita ki ai, “‘Ikai!”
LUK.22.59	Pea ‘osi nai ha houa ‘e taha, kuo toe vivili hake e toko taha kehe ia, “Na‘e kau e tangatá ni mo Sīsū. He ko ena, ko e tangata Kāleli mo ia!”
LUK.22.60	Pea pehē atu ‘e Pitá, “Tangata! ‘Oku ‘ikai ke mahino kiate au ho‘o laú.” Pea lolotonga e kei lea ‘a Pitá mo e ‘u‘ua mai e moá.
LUK.22.61	Pea tafoki ‘a e ‘Eikí ‘o sio fakahangatonu ange kia Pita. Pea toki manatu‘i ai ‘e Pita e lea ange ‘a e ‘Eikí, “‘E te‘eki ke ‘u‘ua e moá he poó ni, kuó ke tala tu‘o tolu ‘oku ‘ikai te ke ‘ilo ‘e koe au.”
LUK.22.62	Pea ‘alu ‘a Pita ki tu‘a ‘o tangi mamahi.
LUK.22.63	Pea na‘e fakakata ‘aki ‘a Sīsū mo taa‘i ‘e he kau tangata na‘a nau le‘ohi iá. 
LUK.22.64	Na‘a nau fakapūlou hono fofongá, pea nau pehē ange, “Tala mai angé pe ko hai na‘á ne taa‘i koé!” 
LUK.22.65	Pea na‘e toe lahi mo ‘enau ngaahi lea kovi kehekehe na‘e fai kia Sīsū.
LUK.22.66	Pea pongipongi haké, pea fakataha e kau taki fakafonuá, mo e kau taula‘eiki pulé, mo e kau faiako Lao ‘a Mōsesé. Pea na‘e taki mai ‘a Sīsū ‘o fokotu‘u ‘i honau lotolotongá. 
LUK.22.67	Pea nau ‘eke ange, “Ko e Mīsaiá koā koe? Fei mo fakahā mai!” Pea pehē atu ‘e Sīsuú, “Kapau te u ‘io atu, pea he‘ikai te mou tui mai kiate au. 
LUK.22.68	Pea kapau te u fai atu ha fehu‘i kiate kimoutolu, pea he‘ikai te mou tali mai!
LUK.22.69	Ka ‘e kamata he ‘ahó ni e nofo ‘a e Foha e Tangatá mei he to‘omata‘u ‘o e ‘Otua Māfimafí.”
LUK.22.70	Pea nau pehē ange, “Tā ko e ‘Alo koe ‘o e ‘Otuá!” Pea ko e tali ‘a Sīsuú, “Ko ho‘omou laú ia.”
LUK.22.71	Pea nau kaila kotoa, “‘Oua te tau toe ‘ai kau fakamo‘oni! He na‘a tau fanongo tonu kotoa ki he‘ene tali na‘e faí!”
LUK.23.1	Na‘e tutu‘u kātoa hake ‘a e kau fakatahá ‘o taki atu ‘a Sīsū kia Pailato 
LUK.23.2	‘o kamata talatalaaki‘i ange ia, “Na‘a mau ma‘u atu e sianá ni ‘okú ne fakatupu moveuveu mo fakaloto‘i homau kakaí ke ‘oua te nau toe totongi tukuhau kia Sisa. Pea ‘okú ne toe tala holo ko e Mīsaiá ia, ko ha tu‘i.”
LUK.23.3	Pea fehu‘i ange ‘e Pailato kia Sīsū, “Ko e tu‘i koā koe ‘o e kakai Siú?” Pea tali atu ‘a Sīsuú, “Ko ho‘o laú ia.”
LUK.23.4	Pea tala ange ‘e Pailato ki he kau taula‘eiki pulé mo e kakaí, “‘Oku ‘ikai te u ma‘u ‘e au ha halaia ‘a e tangatá ni.”
LUK.23.5	Ka nau vilitaki ai pē ‘enau talatalaaki‘í, “Kuo moveuveu e kakaí he‘ene faiako takai holo ‘i Siuteá. Na‘e kamata mei Kāleli, pea kuo a‘u mai eni ki Selusalema.”
LUK.23.6	Pea ko e fanongo pē ‘a Pailato ki he lau ko iá, peá ne pehē atu, “Ko e Kāleli koā e tangatá ni?” 
LUK.23.7	Ko Kāleli foki ‘oku ‘i he vāhenga ‘o Hēlotá. Pea ko ‘ene mahino pē kia Pailato ko e ha‘u ‘a Sīsū mei aí, peá ne fekau ke ‘ave ‘a Sīsū kia Hēlota. He na‘e fe‘unga ia ‘oku ‘i Selusalema ‘a Hēlota.
LUK.23.8	Na‘e fiefia ‘a Hēlota he‘ene sio kia Sīsuú. He kuó ne ‘osi fanongo talanoa ai. Pea kuo fuoloa ‘ene fie mamata ki aí. Ko ‘ene faka‘amú ke mamata ki ha fai mana ‘a Sīsū.
LUK.23.9	Pea na‘e fai ‘e Hēlota ha ngaahi fehu‘i lahi kia Sīsū. Ka na‘e ‘ikai ha tali ‘e taha ‘a Sīsū.
LUK.23.10	Pea toki puna hake e kau taula‘eiki pulé mo e kau faiako Lao ‘a Mōsesé, ‘o talatalaaki‘i ‘a Sīsū ‘i ha ngaahi me‘a lahi. 
LUK.23.11	Pea hanga ‘e Hēlota mo ‘ene kau sōtiá ‘o manuki‘i mo ngaohikovi‘i ‘a Sīsū. Na‘a nau fakakofu ‘aki ia ha pulupulu faka‘ofo‘ofa, pea nau toki fakafoki kia Pailato. 
LUK.23.12	Pea talu mei ai mo e kaume‘a lelei ‘a Hēlota mo Pailato. He na‘á na vātamaki kinaua kimu‘a.
LUK.23.13	Na‘e fekau ‘e Pailato ke kātoa mai e kau taula‘eiki pulé, mo e kau takí, pea mo e kakaí. 
LUK.23.14	Peá ne tala ange kiate kinautolu, “Na‘a mou taki mai e tangatá ni kiate au ‘o fakahā mai ko e tangata fakatupu moveuveu ia. Pea kuó u ‘osi faka‘eke‘eke ia ka mou fanongo. Pea na‘e ‘ikai te u ma‘u ‘e au ha‘ane halaia ‘i ha me‘a ‘e taha kuo mou talatalaaki‘i mai ai ia. 
LUK.23.15	Pea pehē mo Hēlota. Na‘e ‘ikai te ne ma‘u ha‘ane halaia. He na‘á ne fakafoki mai ia kiate kitautolu. Kuo te‘eki ai ke fai ‘e he tangatá ni ha me‘a ‘e taau ke tāmate‘i ai. 
LUK.23.16+LUK.23.17	Te u fekau pē ‘e au ke hilifaki hano tautea tā, pea toki tuku ange ke ‘alu.” 
LUK.23.18	Kae kaila kotoa mai e kakaí, “Tāmate‘i ia, kae tuku ange mai ‘a Palapasa!” 
LUK.23.19	Ko Palapasá, foki, ko e tangata na‘e fakahū pilīsone koe‘uhi ko ha fakatupu moveuveu na‘e hoko ‘i he koló, pea mo ‘ene toe fakapō.
LUK.23.20	Ka ko e faka‘amu ‘a Pailató ke tuku ange ‘a Sīsū, ‘o ne toe taha ange ai ‘ene feinga ke fakalotoa e kakaí. 
LUK.23.21	Kae kaila mai pē e kakaí ia, “Tukifa‘o ki ha kolosi! Tukifa‘o ki ha kolosi!” 
LUK.23.22	Ka na‘e toe feinga ‘a Pailato ia ke fakalotoa kinautolu, ko hono tu‘o tolú ia. Peá ne lea ange kiate kinautolu, “He ko e hā ha‘ane hia kuo fai! ‘Oku ‘ikai te u sio au kuó ne fai ha me‘a ke taau mo e tautea maté. Te u fekau pē ke tautea tā, pea toki tuku ange ke ‘alu.” 
LUK.23.23	Kae kaila le‘o lahi mai pē ‘a e kakaí ke tukifa‘o ‘a Sīsū ki ha kolosi. 
LUK.23.24	Pea talu ai e hilifaki ‘e Pailato kia Sīsū ‘a e tautea na‘a nau vili ki aí.
LUK.23.25	Pea na‘e vete ange ‘e Pailato e tangata na‘e kole ki ai e kakaí, ‘a e tangata na‘e fakahū pilīsone ko ‘ene fakatupu moveuveu mo fakapoó, ka ne tuku atu ‘a Sīsū ki he kakaí ke nau fa‘iteliha ki ai.
LUK.23.26	Pea nau taki atu ‘a Sīsū. Pea lolotonga ‘enau oó, na‘a nau fetaulaki mo Saimone, ko e tangata Sailine, ‘oku ha‘u ki kolo mei ‘uta. Na‘e puke mai ia ‘e he kau sōtiá, pea nau hili e kolosí ‘i hono umá, ‘o fekau ke ne ha‘amo atu ‘o muimui ‘ia Sīsuú.
LUK.23.27	Na‘e toe muimui atu mo ha kakai tokolahi ‘iate kinautolu, ‘o kau ai mo ha kau fefine kuo nau tēngihia koe‘uhí ko Sīsū. 
LUK.23.28	Pea tafoki ‘a Sīsū ‘o lea ange kiate kinautolu, “Kau fefine Selusalema. ‘Oua te mou tēngihia koe‘uhí ko au. Ka mou tēngihia pē koe‘uhí ko kimoutolu mo ho‘omou fānaú. 
LUK.23.29	He kuo vavé ni ha ‘aho ‘e pehē ai ‘e he kakaí, ‘‘Amusia ‘a e kakai fefine pa‘á, mo e kakai fefine kuo te‘eki fanaú, pe toutamá.’ 
LUK.23.30	Ka hoko mai e ‘aho ko iá, ‘e kaila kotoa e kakaí ki he mo‘ungá, ‘Holo mai ‘o tanu kimautolu.’ Pea te nau kaila ki he ngaahi tafungofungá, ‘‘Ufi‘ufi‘i kimautolu.’ 
LUK.23.31	Kapau ‘oku lava ke pehē ‘a e ‘akau matá, pea huanoa ‘a e ‘akau mōmoá.”
LUK.23.32	Na‘e taki atu ai mo ha ongo tangata kehe, ko e ongo faihia, ke tāmate‘i fakataha mo Sīsū.
LUK.23.33	Pea nau a‘u atu ki he feitu‘u ko ‘Ulu Poko, pea nau toki tukifa‘o ai ‘a Sīsū ki he kolosí, pea pehē mo e ongo faihiá, ko e taha mei he tafa‘aki to‘omata‘u ‘o Sīsuú, pea taha mei hono to‘ohemá.
LUK.23.34	Pea pehē ‘e Sīsū, “‘E Tamai, fakamolemole‘i kinautolu, he ‘oku ‘ikai te nau ‘ilo ‘enau me‘a ‘oku faí!” Na‘e vahevahe ‘e he kau sōtiá e vala ‘o Sīsuú ‘aki ‘enau talotalo, kae tu‘u matanga e kakaí. 
LUK.23.35	Pea na‘e toe manuki‘i ‘a Sīsū ‘e he kau taki ‘o e kakai Siú, ‘aki ‘enau pehē, “Na‘á ne fakahaofi e kakai kehe. Fei mo ne fakahaofi ‘e ia ia, ‘o kapau ko e Mīsaia ia kuo fili ‘e he ‘Otuá.”
LUK.23.36+LUK.23.37	Na‘e kau mo e kau sōtiá he manuki kia Sīsuú, pea nau ‘ohake ki ai ha vinika, mo tala ange, “Fakahaofi koe ‘o kapau ko e tu‘i koe ‘o e kakai Siú!”
LUK.23.38	Pea na‘e tohi mei he funga kolosi ‘o Sīsuú ‘a e fakamatala ko eni, “Ko e Tu‘i ‘o e kakai Siú.”
LUK.23.39	Na‘e kau he lau kovi kia Sīsuú mo e toko taha he ongo faihia na‘e tukifa‘o fakataha mo iá. Na‘á ne pehē ange kia Sīsū, “‘Ikai ko e Mīsaiá koe? Fei mo ke fakahaofi koe, mo kimaua!”
LUK.23.40	Kae valoki‘i ia ‘e he faihia ‘e tahá, “‘Oku ‘ikai te ke ‘apasia ki he ‘Otuá? ‘Ikai kuo tautea‘i tatau koe mo e tangatá ni. 
LUK.23.41	Ko hota tauteá, ‘oku tuha mo e kovi na‘á ta faí. Ka na‘e ‘ikai ke ne fai ‘e ia ha hia ‘e taha.” 
LUK.23.42	Pea lea ange leva ‘a e tangatá kia Sīsū, “Manatu‘i ange au ‘o ka hoko mai ho‘o pulé.”
LUK.23.43	Pea pehē ange ‘e Sīsū ki ai, “‘Oku ou tala atu kiate koe, ko e ‘ahó ni te ta ‘i Palataisi mo au.”
LUK.23.44	Pea a‘u nai ki he ho‘atā mālié, na‘e fakafokifā kuo tō ha fu‘u fakapo‘uli he funga e fonuá, ‘o a‘u ki he tolu efiafí. 
LUK.23.45	Pea mahae e puipui e Temipalé mei ‘olunga ‘o a‘u ki lalo.
LUK.23.46	Pea toki kaila le‘olahi ‘a Sīsū, “‘E Tamai! ‘Oku ou tuku atu hoku laumālié ki ho ‘aofi nimá!” Pea hili pē ‘ene leá pea pekia leva ‘a Sīsū.
LUK.23.47	Pea sio ki ai ‘a e ‘ōfisa Lomá, peá ne fakafeta‘i ki he ‘Otuá. Peá ne pehē leva, “Tā ko e mo‘oni, ko e tangata lelei ‘a Sīsū!”
LUK.23.48	Na‘e tokolahi e kakai na‘e tutu‘u ai ‘o mamata ki he me‘a fakalilifu na‘e hokó. Pea hili iá, pea nau foki mo sīfatafata kotoa ki honau ngaahi ‘apí.
LUK.23.49	Ka na‘e mamata atu mei he mama‘ó ‘a e ngaahi maheni ‘o Sīsuú, ‘o kau ai mo ha kau fefine na‘e muimui mai ‘iate ia mei Kāleli.
LUK.23.50+LUK.23.51	Pea na‘e ‘i ai ha tangata ko Siosifa mei he kolo ‘i Siutea ko ‘Alematea. Ko e tangata failelei mo faitotonu, pea na‘e kau he nofo‘aki tali ki he hoko mai e Pule‘anga ‘o e ‘Otuá. Pea neongo ‘ene kau he Fakataha‘anga Lahi ‘o e kakai Siú, ka na‘e ‘ikai te ne loto ki he tu‘utu‘uni na‘e fai ‘e he Fakataha‘angá.
LUK.23.52	Na‘e ‘alu ‘a Siosifa kia Pailato, ‘o kole ange ke tuku mai mu‘a ‘a e sino ‘o Sīsuú. 
LUK.23.53	Peá ne fakahā‘ele hifo ‘a e sino ‘o Sīsuú mei he kolosí, ‘o teuteu ‘aki ha tupenu mahu‘inga. Peá ne toki telio ia ‘i ha fonualoto na‘e tā ‘i ha makatu‘u pea kuo te‘eki ke ngāue‘aki.
LUK.23.54	Ko e ‘aho Falaite eni, pea kuo ofi ke kamata ‘a e tapu ‘o e Sāpaté. 
LUK.23.55	Na‘e ō fakataha mo Siosifa ‘a e kau fefine na‘e muimui mai ‘ia Sīsū mei Kālelí, ‘o nau sio ki he anga hono fakatokoto ‘o e sino ‘o Sīsuú he fonualotó.
LUK.23.56	Pea foki ‘a e kau fefiné ki ‘api, ‘o teu ha ngaahi lolo kakala ki he sino ‘o Sīsuú. Pea a‘u ki he Sāpaté pea nau mālōlō ai, ‘o fakatatau ki he Lao ‘a Mōsesé.
LUK.24.1	Pea a‘u ki he hengihengi e ‘uluaki ‘aho ‘o e uiké, 
LUK.24.2	Pea nau a‘u atú, tā kuo ‘osi teka‘i e maka tāpuni ‘o e fonualotó.
LUK.24.3	Pea nau toe hū atu ki he loto fonualotó, tā kuo ‘ikai ke kei ‘i ai e sino ‘o e ‘Eiki ko Sīsuú. 
LUK.24.4	Pea puputu‘u ai ‘enau fakakaukaú. Pea fakafokifā kuo tutu‘u mai ‘i honau tafa‘akí ha ongo tangata ‘oku fetapatapaki hona teungá. 
LUK.24.5	Pea manavahē ‘aupito ai e kau fefiné, ‘o nau fepūnou‘i ki lalo. Kae pehē ange ‘e he ongo tangatá, “Ko e hā ‘oku mou kumi ai ‘a e mo‘uí he feitu‘u ‘o maté? 
LUK.24.6	‘Oku ‘ikai ke ne ‘i heni! Kuo fokotu‘u hake ia! Manatu‘i ‘ene fakalea atu ‘oku mou kei ‘i Kālelí, 
LUK.24.7	‘‘E lavaki‘i e Foha ‘o e Tangatá ki ha kakai angahala. Pea te nau tuki fa‘o ia ki ha kolosi. Pea ko e ‘aho hono tolu mei aí ‘e fokotu‘u ia ki he mo‘uí.’” 
LUK.24.8	Pea toki manatu‘i ai ‘e he kau fefiné ‘a e lea ko ia ‘a Sīsuú.
LUK.24.9	Pea foki e kau fefiné mei fa‘itoka ‘o tala ki he toko hongofulu mā tahá, mo hono toé, ‘a e ngaahi me‘a kotoa kuo hokó. 
LUK.24.10	Ko e kau fefine na‘e ō ki he fonua lotó ko Mele Makitala, mo Sioana, mo Mele ko e fa‘ē ‘a Sēmisí, pea mo ha ni‘ihi kehe. 
LUK.24.11	Ka na‘e launoa‘ia ‘a e kau ‘apōsitoló he fakamatala ‘a e kau fefiné, pea na‘e ‘ikai te nau tui ai.
LUK.24.12	Ka na‘e lele ‘a Pita ki he fa‘itoká. Pea ko ‘ene a‘u atu ki aí, peá ne punou hifo ‘o sio atu ki loto, tā ko e me‘a pē na‘e ‘iloa aí ko e ngaahi tupenu na‘e kofukofu ‘aki e sino ‘o Sīsuú. Pea talu ai pē ‘ene foki ki ‘api mo e fifili hono lotó pe ko e hā e me‘a kuo hokó.
LUK.24.13	Pea ko e ‘aho pē ko iá, na‘e fononga atu ha toko ua he kau ako ‘a Sīsuú ki he ki‘i kolo ko ‘Emeasi na‘e kilomita ‘e hongofulu mā taha nai mei Selusalema.
LUK.24.14	Pea lolotonga ‘ena kei talatalanoa mo fifili ki he ngaahi me‘a kuo hokó, 
LUK.24.15	mo e fakaofiofi mai ‘a Sīsū ‘o fononga fakataha mo kinaua. 
LUK.24.16	Ka na‘e ‘ikai ke na fakatokanga‘i ko ia.
LUK.24.17	Pea pehē ange ‘e Sīsū kiate kinaua, “Ko e hā ho‘omo talanoa ‘oku fai ‘i ho‘omo fonongá?” Pea tu‘u si‘i hifo ai ‘ena fonongá, kuó na fakatou fofonga mamahi ‘aupito. 
LUK.24.18	Pea pehē ange ‘e he toko taha, ko Kaliopasi, kia Sīsū, “Mahalo ko koe pē mei Selusalema ‘oku ‘ikai te ke ‘ilo ‘a e ngaahi me‘a kuo toki hokó.”
LUK.24.19	Pea toe pehē ange ‘e Sīsū, “‘A e hā?” Peá na pehē ange, “‘A e ngaahi me‘a na‘e hoko kia Sīsū mei Nāsaletí! Ko e tangata ko iá ko e palōfita na‘á ne fai ha ngaahi ngāue mo e ngaahi lea ma‘ongo‘onga na‘e fakahōifua ki he ‘Otuá mo fakafiefia ki he kakaí. 
LUK.24.20	Ka na‘e hanga ‘e he‘etau kau faifekau pulé mo hotau kau takí ‘o hilifaki ‘iate ia ‘a e tautea maté. Pea na‘e tukifa‘o ia ki ha kolosi. 
LUK.24.21	Na‘a mau ‘amanakí ko ia te ne fakatau‘atāina ‘a ‘Isilelí! Pea ‘āsili aí, ko e ‘aho eni hono tolu mei ai. 
LUK.24.22	Pea kuo faka‘ohovale‘i kimautolu ‘e he kau fefine na‘e uhu hengihengi ki he fonualotó. 
LUK.24.23	Na‘a nau a‘u atú, tā ‘oku ‘ikai ke kei ‘i ai e sino ‘o Sīsuú. Pea nau foki mai leva ‘o tala mai na‘a nau mata vīsone ‘i ha kau ‘āngelo na‘a nau fakahā ange ‘oku mo‘ui ‘a Sīsū.
LUK.24.24	Pea ō ha ni‘ihi ‘iate kimautolu ki he fonualotó, tā ‘oku hangē pē ko e lau ‘a e kau fefiné. Ka na‘e ‘ikai te nau sio mo kinautolu ki ai.”
LUK.24.25	Pea pehē ange leva ‘e Sīsū kiate kinaua, “Ongongata‘a mo‘oni ko kimoua! Ko e hā ‘oku tuai ai ho‘omo tui ki he ngaahi tukutala kotoa ‘a e kau palōfitá! 
LUK.24.26	Na‘e ‘ikai koā ke mahino kiate kimoutolu ‘a e pau ke tomu‘a fetaulaki e Mīsaiá mo ha mamahi lahi pea toki fai hono fakalāngilangi‘í?”
LUK.24.27	Pea toki fakamahino ange ‘e Sīsū kiate kinaua e ngaahi lau kiate ia ‘a e Tohitapú kātoa, ‘o kamata mei he ngaahi tohi ‘a Mōsesé ‘o a‘u ki he ngaahi tohi ‘a e kau palōfitá.
LUK.24.28	Pea fakaofiofi atu ‘enau fonongá ki ‘Emeasí, kuo hangē ka hoko atu pē ‘a e fononga ‘a Sīsuú. 
LUK.24.29	Pea ta‘ofi ia ‘e he ongo uá, ‘o na tala ange, “Afe mai mu‘a ke tau ki‘i nofo! He kuo efiafi po‘uli!” Pea toki afe ai ‘a Sīsū ki he ‘apí mo kinaua.
LUK.24.30	Pea nau ta‘utu hifo ke fakaefiafi, pea to‘o ‘e Sīsū ha konga mā ‘o tāpuaki‘i, peá ne toki pakipaki ia ‘o ‘oange kiate kinaua. 
LUK.24.31	Pea ‘ā ai hona matá, tā ko Sīsū! Ka kuo puli ia meiate kinaua.
LUK.24.32	Peá na pehē, “Ne‘ine‘i vela hota lotó ‘i he‘ene talatalanoa mai mo tatala kiate kitaua ‘a e Folofolá ‘i he halá.” 
LUK.24.33	Peá na tutu‘u hake leva ‘o foki ki Selusalema. Peá na a‘u atú, tā kuo kātoa ai e kau ‘apōsitolo ‘e toko hongofulu mā tahá, pea mo hono toenga ‘o e kau akó. 
LUK.24.34	Pea nau tala mai ‘e kinautolu, “‘Oku mo‘oni! Kuo toe tu‘u ‘a e ‘Eikí, pea na‘e hā kia Saimone.”
LUK.24.35	Pea toki fakahā ange ‘e he ongo uá ‘a e me‘a na‘e hoko he halá, pea mo ‘ena toki fakatokanga‘i ko e ‘Eikí ia ‘i he pakipaki e maá.
LUK.24.36	Pea lolotonga ‘a e kei talanoa e kau akó ki he ngaahi me‘a kuo hokó, mo e fakafokifā kuo tu‘u ‘a Sīsū ‘i honau lotolotongá, ‘o ne pehē ange kiate kinautolu, “Mou ma‘u ‘a e melinó!”
LUK.24.37	Na‘e manavahē ‘aupito ‘a e kau akó mo tetetete, koe‘uhí ko ‘enau pehē tokua ko ha fa‘ahikehe ‘oku nau mamata ki ai. 
LUK.24.38	Kae pehē ange ‘e Sīsū kiate kinautolu, “Ko e hā ‘oku mou manavahē pehē aí mo kei veiveiua homou lotó? 
LUK.24.39	Mou sio mai! Ko hoku ongo nimá ē mo hoku va‘é ke fakamo‘oni‘i kiate kimoutolu ko au pē ia. Fā mai ka mou ‘ilo. He ko e fa‘ahikehé, ‘oku ‘ikai ke kakano mo hui ‘o hangē ko aú.”
LUK.24.40	Na‘e fakahā ange leva ‘e Sīsū kiate kinautolu ‘a hono ongo nimá, pea mo hono va‘é. 
LUK.24.41	Ka na‘e ‘ikai pē ke nau tui, koe‘uhí ko e hulu tu‘a ‘enau fiefiá mo ‘enau ofoofó. Pea pehē ange ‘e Sīsū, “‘Oku ‘i ai ha‘amou me‘akai heni?” 
LUK.24.42	Pea nau ‘oange ki ai ha konga ika tunu. 
LUK.24.43	Pea na‘e kai ‘e Sīsū ‘a e konga iká ka nau mamata pē.
LUK.24.44	Pea pehē ange ‘e Sīsu kiate kinautolu, “‘I he‘etau kei kaungāfononga holó, na‘á ku ‘osi tala atu kiate kimoutolu ‘a e pau ke hoko kotoa e ngaahi lau kiate au ‘i he Lao ‘a Mōsesé, mo e ngaahi tohi ‘a e kau palōfitá, pea mo e ngaahi Sāmé.
LUK.24.45	Pea na‘e tatala leva ‘e Sīsū ‘a e Folofolá ki honau ‘atamaí, 
LUK.24.46	‘o ne tala ange, “Ko e lau eni ‘a e Folofolá, ‘Kuo pau ke fou e Mīsaiá ‘i ha mamahi lahi. Pea ‘i he ‘aho hono tolú ‘e toe tu‘u mei he maté.’” 
LUK.24.47	Pea ‘oku toe pehe pē ‘i he Folofolá kuo pau ke malanga‘i ‘i hoku hingoá ‘a e tafoki ki he ‘Otuá mo e fakamolemole angahalá ki he ngaahi pule‘anga kotoa pē, ‘o kamata mei Selusalema.
LUK.24.48	Ko e kau fakamo‘oni kimoutolu ki he ngaahi me‘a kuo hokó. 
LUK.24.49	Pea te u tuku atu ‘a e toko taha kuo tala‘ofa ‘aki kiate kimoutolu ‘e he‘eku Tamaí. Mou tatali ‘i Selusalema kae‘oua leva kuo ‘alu hifo kiate kimoutolu ha ivi mālohi mei he Langí.
LUK.24.50	Na‘e taki atu ‘e Sīsū ‘ene kau akó ki Pētani. Peá ne toki hiki hake hono nimá ‘o tāpuaki‘i kinautolu. 
LUK.24.51	Pea lolotonga ‘ene kei leá, kuo hiki hake ia ki he Langí.
LUK.24.52	Na‘e lotu ai pē ‘a e kau akó kia Sīsū, pea nau toki foki fiefia ki Selusalema. 
LUK.24.53	Pea nau ō ma‘u pē ki he Temipalé ‘o fai ‘enau fakafeta‘i ki he ‘Otuá.
JHN.1.1	‘I he kamata‘angá,
JHN.1.1	kuo ‘i ai ‘a Folofola.
JHN.1.1	Na‘e feangai ‘a Folofola mo e ‘Otuá.
JHN.1.1	Pea ko e ‘Otuá mo Folofola, na‘á na taha.
JHN.1.2	Pea talu mei he kamata‘angá
JHN.1.2	mo e feangai pē ‘a Folofola mo e ‘Otuá.
JHN.1.3	Na‘e tu‘unga ‘ia Folofola
JHN.1.3	‘a hono fakatupu ‘o e me‘a kotoa.
JHN.1.3	Na‘e ‘ikai fakatupu ha me‘a ‘e taha
JHN.1.3	ka na‘e tu‘unga ‘ia Folofola.
JHN.1.3	Ko e me‘a kotoa kuo fakatupú
JHN.1.4	‘oku ma‘u mo‘ui meiate ia.
JHN.1.4	Pea ko e mo‘ui ko iá
JHN.1.4	ko e maama ki he kakai kotoa pē.
JHN.1.5	‘Oku ulo ai pē ‘a e maama ko iá
JHN.1.5	he fakapo‘ulí.
JHN.1.5	Pea kuo te‘eki ke mate ‘a e maama ko iá
JHN.1.5	‘i he ‘oho mai ‘a e fakapo‘ulí.
JHN.1.6	Na‘e tuku mai ‘e he ‘Otuá ‘a e tangata ko Sione
JHN.1.7	ke ne fakamo‘oni ki he maama ko iá,
JHN.1.7	ke tui ai e kakai kotoa pē.
JHN.1.8	Na‘e ‘ikai ko e māmá ‘a Sione.
JHN.1.8	Ko hono fatongiá pē
JHN.1.8	ko e fakamo‘oni ki he māmá.
JHN.1.9	He na‘e teu ke hoko mai ki māmani
JHN.1.9	‘a e maama mo‘oní,
JHN.1.9	‘a e maama ‘oku māmangia ai
JHN.1.9	‘a e kakai kotoa pē.
JHN.1.10	Na‘e nofo ‘i māmani ‘a Folofola.
JHN.1.10	Ka na‘e ‘ikai ha taha te ne fakatokanga‘i.
JHN.1.10	Kae hili angé ko e fakatupu ‘e he ‘Otuá ‘a māmani
JHN.1.10	‘iate ia.
JHN.1.11	Na‘á ne hoko mai ki hono fonuá.
JHN.1.11	Ka na‘a mo hono kakai tonú,
JHN.1.11	na‘e ‘ikai ke nau tali ia.
JHN.1.12	Ka na‘e tali ia ‘e ha ni‘ihi,
JHN.1.12	pea nau tui ki ai.
JHN.1.12	Peá ne fakahoko leva ‘a e kakai ko iá
JHN.1.12	ko e fānau ‘a e ‘Otuá.
JHN.1.13	Na‘e ‘ikai ke nau hoko ko e fānau ‘a e ‘Otuá
JHN.1.13	koe‘uhí ko honau fanau‘i mai ki māmani ‘e he‘enau mātu‘á,
JHN.1.13	pe ko e loto ‘o ha taha.
JHN.1.13	Ka ko e ‘Otuá pē na‘á ne fakahoko kinautolu
JHN.1.13	ko ‘ene fānau.
JHN.1.14	Na‘e hoko mai ‘a Folofola
JHN.1.14	ko e tangata,
JHN.1.14	peá ne ‘afio ‘i hotau lotolotongá.
JHN.1.14	Na‘a mau mamata tonu ki hono ngeiá.
JHN.1.14	Ko e ngeia ‘o e Foha pē taha
JHN.1.14	‘o e Tamaí.
JHN.1.14	Kuo hā kakato mai ‘iate ia
JHN.1.14	‘a e ‘ofa ‘a e ‘Otuá,
JHN.1.14	mo fakahā kakato mai
JHN.1.14	‘a e mo‘oní.
JHN.1.15	Ne fakamo‘oni ki ai ‘a Sione ‘aki ‘ene kalanga, “Ko eni ia ‘a e toko taha na‘á ku tala atu ‘oku teu ke ha‘ú! ‘Oku lahi ia ‘iate au. He na‘e te‘eki ke fanau‘i aú kuo ‘osi ‘i ai ia.”
JHN.1.16	Kuo taulōfu‘u mai e ngaahi tāpuaki ma‘atautolu kotoa pē koe‘uhí ko e fu‘ufu‘unga mo‘ui ‘oku ‘iate iá. 
JHN.1.17	Ko Mōsese na‘á ne tuku mai e Lao ‘a e ‘Otuá. Ka kuo fakafou mai ‘ia Sīsū Kalaisi ‘a ‘ene ‘ofa tu‘unga‘á mo e mo‘oní. 
JHN.1.18	Kuo te‘eki ke mamata ha taha ki he ‘Otuá, ko e Fohá pē taha, ‘a ē ‘oku taupotu ki he Tamaí, kuó ne fakahā mai ia.
JHN.1.19+JHN.1.20	Na‘e hanga ‘e he kau ma‘u mafai ‘i Selusalemá ‘o fekau ha kau taula‘eiki mo ha kau Līvai ke nau ō ‘o fehu‘i ange kia Sione pe ko hai ia. Peá ne tala totonu mai, “‘Oku ‘ikai ko e Mīsaiá au.”
JHN.1.21	Pea nau ‘eke ange leva kia Sione pe ko ‘Ilaisiā nai ia, pea tala ange ‘e Sione, “‘Ikai!”
JHN.1.21	Pea nau toe ‘eke ange pe ko e Palōfitá ia, pea ko ‘ene talí ai pē, “‘Ikai!”
JHN.1.22	Pea nau toki pehē ange ki ai, “Ka ko hai leva koe? Fai mai mu‘a ha‘o tali, ke mau fakahoko kiate kinautolu na‘a nau fekau ke mau ō mai kiate koé.”
JHN.1.23	Pea tali ‘e Sione ‘enau fehu‘í ‘aki e lau ‘a e palōfita ko ‘Aiseá, “Ko e toko taha pē au ‘oku kalanga he toafá, ‘Mou fakatonutonu e hā‘ele‘anga ‘o e ‘Eikí.’”
JHN.1.24	Na‘e kau mo ha kau Fālesi he fa‘ahinga na‘e fekau ke ō mai kia Sioné. 
JHN.1.25	Pea nau ‘eke ange kia Sione, “Ko e hā leva ‘okú ke papitaiso aí? He tā ko ē ‘oku ‘ikai ko e Mīsaiá koe, pe ko ‘Ilaisiā, pe ko e Palōfitá!”
JHN.1.26	Pea pehē atu ‘e Sione kiate kinautolu, “‘Oku ou papitaiso vai au ia. Ka ‘oku nofo ‘i homou lotolotongá ha toko taha kuo te‘eki ai ke mou fakatokanga‘i. 
JHN.1.27	Na‘á ku tomu‘a ngāue au ‘iate ia. Ka ‘oku ‘ikai te u taau au ke vete ‘a e ha‘i hono senitoló.”
JHN.1.28	Na‘e fai ‘a e fakafehufehu‘i ko eni ‘o Sioné ‘okú ne lolotonga papitaiso ‘a e kakai ‘i Pētani, ko e kolo ia he ve‘e kauvai fakahahake ‘o Vaitafe Soataní.
JHN.1.29	Ko e ‘aho hono hokó na‘e sio atu ‘a Sione ‘oku ha‘u ‘a Sīsū. Pea pehē ‘e Sione, “Ko e Lami ena ‘a e ‘Otuá, ‘a ia ‘okú ne ‘ave ‘a e angahala ‘a māmaní. 
JHN.1.30	Ko e toko taha ia na‘á ku ‘uhinga ki ai ‘i he‘eku pehē atu, ‘‘E toe tu‘u hake ha taha.’ Ko e toko taha ko iá ‘oku lahi ‘iate au. He na‘e te‘eki ai ke fanau‘i aú kuo ‘osi ‘i ai ia. 
JHN.1.31	Na‘e ‘ikai te u ‘ilo ‘e au pe ko hai e toko taha ko iá. Ka ko ‘eku ‘i hení ke papitaiso vai kimoutolu koe‘uhí kae ‘ilo‘i ia ‘e he ‘Isileli kotoa.”
JHN.1.32	Pea toe tānaki atu ‘e Sione mo ‘ene fakamo‘oni pau ko ení, “Na‘á ku sio atu ‘oku ‘alu hifo kiate ia ‘a e Laumālié, ‘o hangē ha ‘alu hifo ha fo‘i lupe mei he langí ‘o nofo ma‘u ‘iate ia. 
JHN.1.33	Na‘e te‘eki ai te u ‘ilo pe ko hai e toko taha ko iá. Ka na‘e fakahā mai kiate au ‘e he toko taha ko ē na‘á ne fekau ke u papitaiso vai e kakaí, ‘Te ke sio atu ‘oku ‘alu hifo e Laumālié ‘o nofo ‘i he toko taha. Pea te ke toki ‘ilo ai e toko taha te ne papitaiso e kakaí ‘aki e Laumālie Mā‘oni‘oní.’ 
JHN.1.34	Ko e me‘a ko iá kuo hoko. Peá u mamata tonu ki ai. Pea ‘oku ou fakapapau‘i atu ko e ‘Alo ia ‘o e ‘Otuá.”
JHN.1.35	Ko e ‘aho hono hokó na‘e tu‘u ai pē ‘a Sione he feitu‘u ko iá. Pea ‘oku tutu‘u fakataha mo ia ha toko ua he‘ene kau akó. 
JHN.1.36	Pea sio atu ‘a Sione ‘oku ‘alu hake ‘a Sīsuú, peá ne pehē ange, “Ko e Lami ena ‘a e ‘Otuá!” 
JHN.1.37	Pea fanongo ki ai e toko ua ko ē he kau ako ‘a Sioné, peá na muimui atu ‘ia Sīsū.
JHN.1.38	Pea tafoki atu ‘a Sīsū ‘o fakatokanga‘i ‘ena muimui maí, peá ne pehē atu kiate kinaua, “Ko e hā e me‘a ‘okú mo tokanga ki aí?”
JHN.1.38	Peá na pehē atu, “‘E Lāpai. ‘Okú ke nofó ‘i fē?” (Ko e ‘uhinga ‘o e ‘Lāpaí’ ko e ‘Faiako.’)
JHN.1.39	Pea pehē ange ‘e Sīsū kiate kinaua, “Mo omi ke tau ō ‘o vakai!” Pea nau ō.
JHN.1.39	Na‘e fe‘unga mo e fā efiafí ‘enau ō ‘o sio he feitu‘u na‘e nofo ai ‘a Sīsuú. Pea nau nofo ai pē ‘o a‘u ki he po‘uli. 
JHN.1.40	Na‘e kau he muimui atu ‘ia Sīsuú ‘a ‘Anitelū ko e tokoua ‘o Pita. 
JHN.1.41	Pea ko e ‘uluaki me‘a ‘a ‘Anitelū na‘e faí, ko ‘ene ‘alu ‘o kumi hono tokouá ‘o tala ange, “Kuo mau femātaaki mo e Mīsaiá!” (Ko e ‘uhinga ‘o e ‘Mīsaiá’ ko e ‘Kalaisí.’)
JHN.1.42	Na‘e taki mai leva ‘e ‘Anitelū hono tokouá kia Sīsū. Pea ko e sio mai pē ‘a Sīsū ki aí na‘á ne pehē ange, “‘E Saimone, foha ‘o Sione, ‘e ui koe ko Kīfasi.” (Ko e faka-Kalisi ‘o e hingoa ko ení ko ‘Pita,’ pea ko hono ‘uhingá ko ‘Maka.’)
JHN.1.43	Ko e ‘aho hono hokó na‘e loto ‘a Sīsū ke ‘alu ki Kāleli. Pea a‘u atu ‘a Sīsū ki Kālelí, peá na fe‘iloaki ai mo Filipe. Pea tala ange ‘e Sīsū kia Filipe, “Ha‘u ke ta ō!” 
JHN.1.44	Ko Filipé ko e tangata Petesaita, ko e kolo na‘e tupu ai ‘a ‘Anitelū mo Pitá.
JHN.1.45	Pea ‘alu ‘a Filipe ‘o kumi ‘a Natāniela. Peá ne tala ange, “Kuo mau femātaaki mo e toko taha na‘e lau ki ai ‘a Mōsese mo e kau Palōfitá ‘i he‘enau ngaahi tohí. Ko Sīsū ia, ko e foha ‘o e tangata Nāsaleti ko Siosifa.”
JHN.1.46	Pea pehē ange ‘e Natānielá, “He ‘e ma‘u koā ha me‘a ‘oku sia‘a mei Nāsaleti?”
JHN.1.46	Pea tala ange ‘e Filipe, “Ha‘u ‘o vakai.”
JHN.1.47	Pea ko e sio atu pē ‘a Sīsū ‘oku ha‘u ‘a Natānielá, na‘á ne pehē ‘e ia, “Ko e taha eni ha ‘Isileli mo‘oni! ‘Oku ‘ikai ha kākā he‘ene mo‘uí.”
JHN.1.48	Pea ‘eke mai ‘e Natāniela, “Na‘e anga fēfē ho‘o ‘ilo‘i aú?”
JHN.1.48	Pea tala ange ‘e Sīsū, “Na‘e te‘eki ai ke fakalea atu ‘a Filipé, ne u ‘osi ‘ilo‘i atu ho‘o nofo he lolo fikí.”
JHN.1.49	Pea pehē ange ‘e Natāniela, “‘E Lāpai, ko e ‘Alo koe ‘o e ‘Otuá, ko e Tu‘i ‘o ‘Isileli!”
JHN.1.50	Pea pehē ange leva ‘e Sīsū, “Kuó ke tui koā he‘eku pehē atu na‘á ku ‘ilo‘i ho‘o nofo he lolo fikí? Te ke sio ki ha ngaahi me‘a ‘oku fakaofo ange ai. 
JHN.1.51	Ko e mo‘oni eni ‘oku ou tala atu he ‘ahó ni, te mou sio kuo fakaava e langí, pea ‘oku ‘alu hake mo ‘alu hifo ‘a e kau ‘āngelo ‘a e ‘Otuá ‘i he Foha e Tangatá.”
JHN.2.1	Pea ‘osi ha ‘aho ‘e tolu mei ai kuo fai ha mali ‘i he kolo ko Kena ‘i Kālelí. Na‘e ‘alu ki he malí ‘a Mele, ‘a e fa‘ē ‘a Sīsuú. 
JHN.2.2	Pea na‘e fakaafe‘i ki ai mo Sīsū pea mo ‘ene kau akó.
JHN.2.3	Pea faifai kuo maha e uainé, pea lea ange ‘a Mele kia Sīsū, “Kuo ‘osi ‘enau uainé.”
JHN.2.4	Pea pehē ange ‘e Sīsū kia Mele, “He ko e hā, fine‘eiki, ‘eta kaunga ki aí? He ‘oku te‘eki ke hoko mai hoku houá!”
JHN.2.5	Pea lea ange leva ‘a Mele ki he kau ngāue he ‘apí, “Mou fai e me‘a kotoa ‘e tala atu ‘e Sīsū.”
JHN.2.6	Pea na‘e tu‘u he ‘apí ha ‘ū hina maka lalahi ‘e ono na‘e fa‘a ‘utu vai ke fanofano ai e kakai Siú, ‘o fakatatau ki he‘enau ouau fakalotú. Na‘e fe‘unga ‘a e ‘ū hina ko iá mo e taki lita ‘e teau.
JHN.2.7	Na‘e fekau ‘e Sīsū ‘a e kau ngāue ‘a e ‘apí ke nau ‘utu ke fonu e ‘ū hiná. Pea ko e fonu pē ‘a e ‘ū hiná, 
JHN.2.8	pea fekau ‘e Sīsū kiate kinautolu, “‘Ave ā ki he matāpule ‘oku fai tu‘utu‘uni he malí.”
JHN.2.8	Pea nau ‘ave leva ki ai. 
JHN.2.9	Pea hanga ‘e he matāpule na‘e fai tu‘utu‘uni he malí ‘o ‘ahi‘ahi‘i e vaí, ‘a ia kuo ‘osi liliu eni‘o uaine. Na‘e ‘ikai te ne ‘ilo ‘e ia pe ko e uaine mei fē, ka na‘e ‘ilo ia ‘e he kau ngāué.
JHN.2.10	Na‘e ui leva ‘e he matāpulé ni ‘a e tangata malí ke ‘alu ange, peá ne pehē ange, “‘Oku tomu‘a ‘ave e uaine lelei tahá ma‘á e kau fakaafé, pea ka lahi leva ‘enau inú, pea toki ‘ave e uaine ‘oku ‘ikai ke loko saí. Ka kuó ke ‘ave fakamuimui ‘e koe ia ‘a e uaine lelei tahá.”
JHN.2.11	Na‘e fai ‘e Sīsū ‘ene fuofua mana ko ení ‘i he kolo ko Kena ‘i Kāleli. Na‘e fakahā ai ‘e Sīsū hono lāngilangí. Pea na‘e tui ai ‘ene kau akó kiate ia.
JHN.2.12	Pea hili ení pea fononga fakataha ‘a Sīsū mo ‘ene fa‘eé, mo hono ngaahi tehiná, mo ‘ene kau akó, ki he kolo ko Kāpaneume, ‘o nau nofo ai ‘i ha ngaahi ‘aho.
JHN.2.13	Pea ofi mai e kātoanga Pāsova ‘a e kakai Siú, pea fononga hake ‘a Sīsū ki Selusalema. 
JHN.2.14	Pea a‘u atu ‘a Sīsū ki he Temipalé, ‘oku fe‘aveaki mai ai ha ni‘ihi he fakatau pulu, mo e fakatau sipi mo e lupe, pea toe nofo mai ai mo ha kau liliu pa‘anga. 
JHN.2.15	Na‘e to‘o mai leva ‘e Sīsū ha maea ‘o ne fī ‘aki ha uipi, peá ne toki se‘e kitu‘a ‘a e fanga sipí mo e fanga pulú mei he Temipalé. Na‘á ne ha‘aki mo e ‘ū tēpile ‘a e kau liliu pa‘angá ‘o movete ai ‘enau pa‘angá. 
JHN.2.16	Peá ne tala ange ki he kau fakatau lupé, “Mou ō ki tu‘a mo e fanga lupe ko ená! Tuku ho‘omou fakamāketi ‘aki e fale ‘o ‘eku Tamaí!” 
JHN.2.17	Pea manatu ai ‘a e kau ako ‘a Sīsuú ki he lau ‘a e Folofolá, “‘Oku vivili ‘i hoku lotó ‘a ‘eku mamahi‘i ho falé.”
JHN.2.18	Na‘e ‘eke ange leva ‘e he kau taki Siú kia Sīsū, “Ko e hā ha mana te ke lava ka mau tali ho‘o me‘a ‘oku faí?”
JHN.2.19	Pea ko e tali eni ‘a Sīsuú, “Holoki e Temipale ko ení, ka u toe langa ia ‘i ha ‘aho ‘e tolu!”
JHN.2.20	Pea toe pehē ange ‘e he kau takí, “Na‘e ta‘u ‘e fāngofulu mā ono ‘a e langa ‘o e Temipalé. Pea ko e ‘ai koā ke ke toe langa ia ‘e koe ‘i ha ‘aho pē ‘e tolu?”
JHN.2.21	Ka ko e Temipale foki na‘e lau ki ai ‘a Sīsuú ko hono sinó.
JHN.2.22	Pea hili e toe tu‘u ‘a Sīsū mei he maté, pea manatu ‘ene kau akó ki he‘ene leá, pea nau tui ai ki he Folofolá pea mo e me‘a na‘e lea‘aki ‘e Sīsuú.
JHN.2.23	Na‘e Kātoanga Pāsova ‘a Sīsū ‘i Selusalema. Pea na‘e tui e tokolahi kiate ia koe‘uhí ko ‘enau sio he ngaahi mana na‘á ne fai he kātoangá. 
JHN.2.24	Ka na‘e ‘ikai ke fakafalala ‘a Sīsū kiate kinautolu. 
JHN.2.25	He na‘á ne ‘ilo‘i lelei honau lotó tāutaha. Na‘e ‘ikai te ne toe hela faka‘eke‘eke ‘e ia ‘a e anga ‘o ha taha. He na‘á ne ‘osi ‘ilo‘i pē ia ‘iate ia.
JHN.3.1	Na‘e ‘i ai ha tangata Fālesi ko Nikotimasi na‘e kau he taki e kakai Siú. 
JHN.3.2	Pea ko e pō ‘e taha, na‘e ‘alu e tangatá ni kia Sīsū ‘o lea ange kiate ia, “Tangata‘eiki, ‘oku mau lave‘i pē kuo tuku mai koe ‘e he ‘Otuá ke fakahinohino kimautolu. He na‘e ‘ikai te ke mei lava ‘o fai e ngaahi mana ko ení ‘o kapau na‘e ‘ikai ke kau mo koe ‘a e ‘Otuá.”
JHN.3.3	Pea pehē ange ‘e Sīsū, “Ko e mo‘oni eni ‘oku ou tala atú, he‘ikai lava ke mamata ha taha ki he pule‘anga ‘o e ‘Otuá ‘o kapau kuo te‘eki ai ke fanau‘i ia mei ‘olunga!”
JHN.3.4	Pea ‘eke ange leva ‘e Nikotimasi, “‘O lava fēfē ha taha kuo fu‘u lahi ‘o toe fanau‘i tu‘o ua mai mei he manava ‘o ‘ene fa‘eé?”
JHN.3.5	Pea toki pehē ange ‘e Sīsū, “Ko e mo‘oni e mo‘oni, ‘e ‘ikai lava ke ke hū ki he Pule‘anga ‘o e ‘Otuá ‘o kapau kuo te‘eki ai ke fanau‘i koe he vaí mo e Laumālié. 
JHN.3.6	Ko e fanau‘i fakasino ha taha, ‘oku fai ia ‘e he‘ene ongo mātu‘á. Ka ko hono fanau‘i fakalaumālié, ‘oku fai ‘e he Laumālié. 
JHN.3.7	‘Oua te mou ofo he‘eku tala atu kuo pau ke toe fanau‘i fo‘ou kimoutolú. 
JHN.3.8	Ko e Laumālie pē ‘o e ‘Otuá ‘okú ne malava ke ‘omi ha mo‘ui fo‘ou. Pea ko e Laumālié ‘oku hangē ko e matangí. ‘Oku feangi‘aki fa‘iteliha pē. ‘Okú ke fanongo ki he‘ene feangi‘akí, ka ‘oku ‘ikai te ke ‘ilo pe ko ‘ene angí mei fē, pe ‘oku angi ki fē. Pea ‘oku pehē pē mo e kakai kotoa kuo fanau‘i ‘e he Laumālié.”
JHN.3.9	Pea ‘eke ange ‘e Nikotimasi, “‘E lava fēfē ke hoko ha me‘a pehē?” 
JHN.3.10	Pea tala ange ‘e Sīsū, “Ko koe koā ko e faiako ‘iloa ‘i ‘Isilelí, ka kuo te‘eki ke ‘uhinga lelei kiate koe ‘a e me‘a ko ení? 
JHN.3.11	‘Oku ou lea mo‘oni atu, ‘oku mau lea‘aki ‘e kimautolu e ngaahi me‘a ‘oku mau ‘ilo pau, mo fakamatala ki he ngaahi me‘a kuo mau mamata tonu ki aí, ka ‘oku ‘ikai te mou tali ‘e kimoutolu e ngaahi me‘a ‘oku mau tala atú. 
JHN.3.12	Kapau ‘oku ‘ikai te mou fie tui ki he ngaahi me‘a fakamatelie kuó u tala atú, pea ‘e lava fēfē ke mou tui ki ha me‘a faka-hēvani te u tala atu?
JHN.3.13	Kuo te‘eki ai ha taha ‘e ‘alu hake ki hēvani, ngata pē he Foha ‘o e Tangatá. He na‘á ne ‘alu hifo mei hēvani. 
JHN.3.14	Pea kuo pau ke hiki hake ‘a e Foha ‘o e Tangatá, ‘o hangē pē ko hono hiki hake ‘e Mōsese ‘a e ngata palasa he toafá. 
JHN.3.15	Pea ‘e toki ma‘u ai ‘e he kakai kotoa kuo tuí ‘a e mo‘ui ta‘engatá.
JHN.3.16	He ko e me‘a ‘i he hulu atu ‘a e ‘ofa ‘a e ‘Otuá ki he kakai kotoa pē, na‘á ne tuku mai hono Foha pē ‘e tahá, koe‘uhí ke ‘ilonga ha taha ‘e tui ki ai peá ne hao mei he faka‘auhá kae ma‘u e mo‘ui ta‘engatá. 
JHN.3.17	Na‘e ‘ikai ke tuku mai ‘e he ‘Otuá hono Fohá ki māmani ke ne fakamāu‘i ‘a māmani, ka koe‘uhí ke ne fakamo‘ui ‘a māmani. 
JHN.3.18	He‘ikai ke fakamāu‘i ha taha ‘oku tui ki he Foha ‘o e ‘Otuá. Ka ko kinautolu kotoa ‘oku ‘ikai ke nau tui ki aí, kuo ‘osi fakamāu‘i kinautolu koe‘uhi ko ‘enau ta‘etui ki he Foha pē ‘e taha ‘o e ‘Otuá. 
JHN.3.19	Pea ko eni ia ‘a e fakamāú, kuo hoko mai e māmá ki māmani, ka ‘oku kei lata ange e kakaí he fakapo‘ulí ‘i he māmá. He ko ‘enau tō‘onga mo‘uí ‘oku kovi. 
JHN.3.20	‘Oku fehi‘a e kakai faikoví ki he māmá, pea ‘oku ‘ikai te nau fie hiki mai ki he māmá, na‘a ‘ilonga ai ‘enau tō‘onga mo‘uí. 
JHN.3.21	Ka ko kinautolu kotoa ‘oku nau mo‘ui ‘aki e mo‘oní, ‘oku nau hiki mai ki he māmá koe‘uhí ke hā ai ko e ‘Otuá ‘a e tupu‘anga ‘o ‘enau tō‘onga mo‘uí.
JHN.3.22	Pea hili ení, pea hiki leva ‘a Sīsū mo ‘ene kau akó ki Siutea, ‘o nau nofo ai. Pea lolotonga ‘enau kei nofo aí na‘e papitaiso ha ni‘ihi ‘e Sīsū.
JHN.3.23	Na‘e papitaiso ‘e Sione mo ha ni‘ihi ‘i ‘Ēnoni, ofi ki Sēlemi. He ko e feitu‘u ia ‘oku lahi ai e vaí. Pea na‘e holo mai ki ai e kakaí ke ne papitaiso kinautolu.
JHN.3.24	Pea lolotonga ení kuo te‘eki ai ke fakahū pilīsone ‘a Sione.
JHN.3.25	Pea faifaí kuo hoko ha fakakikihi ha kau ako ‘a Sione mo ha tangata‘eiki Siu ‘o felāve‘i mo e ouau fufulu vai ‘oku ngāue‘aki he lotu fakaSiú. 
JHN.3.26	Pea ha‘u ai e kau akó ‘o tala ange kia Sione, “Tangata‘eiki, ko e toko taha ko ē na‘á ke fakahinohino maí, ‘a ē na‘e ‘alu atu ‘okú ke kei nofo he kauvai fakahahake ‘o Vaitafe Soataní, ko eni ‘oku fai papitaiso mo ia pea kuo ‘osi kotoa ki ai e kakaí.”
JHN.3.27	Pea pehē ange leva ‘e Sione kiate kinautolu, “‘E toki lava pē ‘e ha taha ‘o fai ha me‘a ‘i hano fakangofua mei langi. 
JHN.3.28	Na‘a mou fanongo kātoa ki he‘eku tala ‘oku ‘ikai ko e Mīsaiá aú, ka ko ha talafekau pē ke mu‘omu‘a ‘iate ia.
JHN.3.29	He ka hoko ha mali, ko e tangata malí pē ‘oku malí. Ko e fakafe‘aó, ‘oku fiefia pē hono lotó he‘ene ma‘u faingamālie ke kau he malí mo fanongo he le‘o ‘o e tangata malí. ‘Oku pehē ‘a e fiefia hoku lotó. 
JHN.3.30	Kuo pau ke tupulekina ‘a Sīsuú ia ka u holo hifo au.”
JHN.3.31	“Na‘e ‘alu hifo ‘a e Foha ‘o e ‘Otuá mei hēvani, pea ‘oku mā‘olunga taha pē ia. ‘Ilonga ha taha ‘oku tupu pē ‘i māmani, ‘e nofo ai pē ia ‘i māmani, mo lea‘aki ai pē ‘a e ngaahi me‘a ‘i māmani. Ka ko ia na‘e ‘alu hifo mei hēvaní, ‘oku mā‘olunga ia ‘i ha toe taha. 
JHN.3.32	‘Okú ne tala e ngaahi me‘a kuó ne mamata tonu ki ai, mo fanongo ki ai. Ka ‘oku ‘ikai ke tali ia. 
JHN.3.33	Ka ko kinautolu ‘oku nau tali iá, ‘oku nau fakamo‘oni ki he fai pau ‘a e ‘Otuá ki he‘ene folofolá. 
JHN.3.34	Kuo tuku mai ‘e he ‘Otuá hono Fohá ke ne tala e ngaahi folofola ‘a e ‘Otuá. He kuo foaki kakato mo‘ona ‘e he ‘Otuá ‘a e ivi ‘o hono Laumālié.
JHN.3.35	‘Oku ‘ofa ‘a e Tamaí ‘i hono Fohá. Pea kuó ne tuku ange kiate ia ‘a e mafai ki he me‘a kotoa pē. 
JHN.3.36	Ko kinautolu kotoa ‘oku tui ki he Foha ‘o e ‘Otuá, ‘oku nau ‘inasi he mo‘ui ta‘e ngatá. Ka ko kinautolu ‘oku ‘ikai te nau tui ki aí, he‘ikai pē ke nau ‘inasi he mo‘uí. Ka te nau feangai ai pē mo e houhau ‘o e ‘Otuá ‘o ta‘e ngata.”
JHN.4.1+JHN.4.2+JHN.4.3	Na‘e ‘ilo ‘e Sīsū kuo fanongo e kau Fālesí he faka‘au ke tokolahi ange e kau ako ‘okú ne ma‘u mo papitaisó ‘ia Sione, peá ne mavahe atu leva mei Siutea ke foki ki Kāleli. Ka ko hono mo‘oní na‘e ‘ikai ko Sīsū na‘á ne fai papitaisó, ka ko ‘ene kau akó.
JHN.4.4	Ko e fononga ‘a Sīsū ki Kālelí, na‘e pau ke fou atu ‘i Samēlia. 
JHN.4.5	Peá ne a‘u atu ai ki he kolo ko Saika, ko e kolo ‘oku ofi atu ki he konga kelekele ‘o Siosifa na‘e ‘oange mo‘ó na ‘e he‘ene tamaí, ‘e Sēkope. 
JHN.4.6	Na‘e kei tu‘u ai ha vaitupu na‘e keli ‘e Sēkope. Pea kuo ongosia ‘aupito ‘a Sīsū he fonongá, ‘o ne ta‘utu hifo ai pē he ve‘e vaitupú. Na‘e fe‘unga eni ‘oku ho‘atā mālie. 
JHN.4.7+JHN.4.8	Pea kuo ō ‘ene kau akó ‘o kumi me‘atokoni ki he koló.
JHN.4.7+JHN.4.8	Pea lolotonga ení kuo ha‘u ha fefine Samēlia ke ‘utu vai.
JHN.4.7+JHN.4.8	Pea lea ange ‘a Sīsū ki ai, “‘Omi angé haku inu.”
JHN.4.9	Pea pehē ange ‘e he fefiné, “Ko e Siu koe ka ke kole inu mai kiate au, ko e fefine Samēlia au.” He na‘e ‘ikai foki ke fe‘uhi‘aki e kakai Samēliá mo e kakai Siú.
JHN.4.10	Pea pehē ange ‘e Sīsū, “Kapau na‘á ke ‘ilo‘i e me‘a‘ofa ‘oku fie foaki atu ‘e he ‘Otuá, pea mo e toko taha ‘okú ne kole inu atú, kuó ke kole ‘e koe ki ai ha vai ‘oku mo‘ui, pea te ne ‘oatu ia ma‘au.”
JHN.4.11	Pea pehē ange e fefiné, “Ko ho‘o vai mo‘ui ‘au mei fē! He ko e vaitupu loloto eni. Pea ‘oku ‘ikai ha‘o me‘a ‘utu vai. 
JHN.4.12	Ko homau vai tupu eni na‘e keli ‘e he‘emau kuí, ‘e Sēkope, peá ne inu mei ai mo ‘ene fānaú, mo toe fakainu ai pē mo ‘ene monumanú. Me‘a ní ‘okú ke lahi koe ‘ia Sēkope?”
JHN.4.13	Pea pehē ange ‘e Sīsū, “‘E toe fieinua pē ha taha ‘e inu he vai ko ení. 
JHN.4.14	Ka ko ia ‘e inu he vai te u ‘oange ma‘aná, he‘ikai pē ke toe fieinua ‘o ta‘e ngata. ‘E hoko e vai ko iá ‘i hono lotó ko e matavai mo‘ui ke ne inu ai pea ma‘u mo e mo‘ui ta‘engatá.”
JHN.4.15	Pea pehē ange ‘e he fefiné, “Tangata‘eiki, ‘omi ma‘aku e vai ko ená. Pea he‘ikai leva te u toe fieinua, pe toe hela he tou vai mai ki hení.”
JHN.4.16	Kae pehē ange ‘e Sīsū ki he fefiné, “‘Alu ‘o ui mai ho malí.”
JHN.4.17	Pea pehē ange e fefiné, “‘Oku ‘ikai haku mali ‘oku ia.”
JHN.4.17	Pea ko e tali eni ‘a Sīsuú, “‘Oku mo‘oni ‘aupito ho‘o laú. ‘Oku ‘ikai hao mali ‘ou ia. 
JHN.4.18	Ka ko e tangata eni ‘e toko nima ho‘o nofo mo kinautolu. Pea ‘oku ‘ikai ko ho mali ‘a e tangata ‘okú mo lolotonga nofó. ‘Oku mo‘oni ‘aupito ho‘o pehē ‘oku ‘ikai hao mali.”
JHN.4.19	Pea pehē ange leva ‘e he fefiné, “Matāpule, tā ko ē ko e palōfita koe! 
JHN.4.20	Ko ‘emau fanga kuí, na‘a nau lotu ki he ‘Otuá he funga mo‘unga ko ení. Ka ko kimoutolu e kakai Siú, ‘oku mou lau ‘a Selusalema ko e feitu‘u ‘oku totonu ke fai ai e lotú.”
JHN.4.21	Pea pehē ange ‘e Sīsū ki ai, “Fefine, tui mai kiate au. Kuo vave ‘a e ‘aho ‘e ‘ikai ke toe fai ‘a e lotú ki he Tamaí he mo‘unga ko ení, pe ko Selusalema. 
JHN.4.22	Ko kimoutolu e kakai Samēliá, ‘oku ‘ikai te mou ‘ilo‘i mo‘oni e toko taha ‘oku mou lotu ki aí. Ka ko kimautolu e kakai Siú, ‘oku mau ‘ilo‘i lelei e toko taha ‘oku mau lotu ki aí. He kuo fakafou mai ‘e he ‘Otuá ‘ene ngāue fakamo‘uí ‘i he kakai Siú. 
JHN.4.23	Ka kuo vave e ‘aho, ‘io, kuo ‘osi a‘u mai e ‘aho ‘e lotu mo‘oni ai e kakaí ki he Tamaí ‘i he ivi ‘o e Laumālié pea mo e ‘ilo lelei ‘enau me‘a ‘oku faí. Ko kinautolu ia ‘oku finangalo e ‘Otuá ke nau lotu ange kiate iá. 
JHN.4.24	Ko e ‘Otuá ko e Laumālie. Pea ko e lotu kiate iá kuo pau ke fai ke mo‘oni, pea fai he ivi ‘o hono Laumālié.”
JHN.4.25	Pea pehē ange leva ‘e he fefiné, “‘Oku ou ‘ilo ‘e ‘i ai e ‘aho ‘e hoko mai ai e Mīsaiá, ‘a ē ‘oku mau ui ko e Kalaisí. Pea te ne fakahā mai ‘a e me‘a kotoa pē kiate kimautolu.”
JHN.4.26	Pea pehē ange ‘e Sīsū ki ai, “Ko au ia, ‘a eni ‘oku lolotonga talanoa mo koé.”
JHN.4.27	Pea fe‘unga ia kuo a‘u mai ‘ene kau akó, ‘o nau ‘ohovale he‘enau sio atu ‘oku talanoa ‘a Sīsū mo ha fefine. Ka na‘e ‘ikai ke ‘eke atu ‘e ha taha pe ko e hā e me‘a ‘oku tokanga ki ai e fefiné, pe ko e hā e ‘uhinga ‘oku talanoa ai ‘a Sīsū mo iá.
JHN.4.28	Na‘e lī‘aki ai pē ‘e he fefiné ‘ene me‘a ‘utu vaí, kae foki ki kolo ‘o tala holo ki he kakaí, 
JHN.4.29	“Mou ō mai ‘o sio he tangata na‘á ne fakamatala kakato mai kiate au hoku kuo hilí. Vakai na‘a ko e Mīsaiá ia!” 
JHN.4.30	Pea holo mai e kakaí mei he koló kia Sīsū.
JHN.4.31	Kae lolotonga iá, ‘oku fakakolekole ‘e he kau akó ‘a Sīsū, “Tangata‘eiki, ‘ofa mai ‘o ma‘u ha me‘a tokoni!”
JHN.4.32	Kae pehē ange ‘e Sīsū ia, “‘Oku ‘i ai ‘eku me‘atokoni ‘oku ‘ikai ha‘amou ‘ilo ki ai.”
JHN.4.33	Pea pehē ‘e he kau akó, “Na‘e ‘oange nai ‘e ha taha ha‘ane me‘atokoni?”
JHN.4.34	Pea pehē ange ‘e Sīsū, “Ko ‘eku me‘atokoní ko e fai e finangalo ‘o e toko taha na‘á ne fekau ke u ha‘ú mo fakakakato e ngaahi ngāue na‘á ne tuku maí. 
JHN.4.35	‘Oku mou fa‘a lau foki, ‘‘Oku toe pē e māhina ‘e fā pea toli e uité.’ Ka mou hanga atu ki he ngaahi ngoue uité! Kuo ‘osi motu‘a lelei e uité mo fe‘unga ke toli leva! 
JHN.4.36	‘Oku lolotonga ma‘u palé ni ‘a e kau tolí, koe‘uhí ko ‘enau tānaki e fua ‘o e ta‘ú ke fakaa‘u ki he mo‘ui ta‘engatá. Pea ‘e fakafiefia fakataha ai e kau tō uité mo e kau toli uité. 
JHN.4.37	He ‘oku mo‘oni e laú, ‘‘Oku tō ‘e he ni‘ihi, kae toli ‘e he ni‘ihi.’ 
JHN.4.38	Na‘á ku fekau kimoutolu ke mou ō ‘o toli ha ngaahi ngoue‘anga na‘e ‘ikai te mou fakaongosia ai. Na‘e fakaongosia ai ha ni‘ihi kehe. Ka mou toki ō atu pē kimoutolu ‘o ma‘u pale ‘i he‘enau fakaongosiá.”
JHN.4.39	Na‘e tui kia Sīsū ha kau Samēlia tokolahi he kolo ko iá koe‘uhi ko e pehē ‘e he fefiné, “Na‘e fakamatala kakato mai kiate au ‘e he tangatá ni hoku kuo hilí.” 
JHN.4.40	Pea omi leva ‘a e kakaí ‘o kole ange kia Sīsū ke ne nofo pē mu‘a mo kinautolu. Peá ne nofo ai ‘i ha ‘aho ‘e ua.
JHN.4.41	Pea toe tui mo ha kakai Samēlia tokolahi kehe kia Sīsū koe‘uhí ko ‘enau fanongo tonu kiate iá. 
JHN.4.42	Pea nau tala ange ki he fefiné, “‘Oku ‘ikai ke kei tu‘unga pē ‘emau tui kia Sīsuú he me‘a na‘á ke tala maí. He kuo mau fanongo tonu kiate ia. Pea kuo mau ‘ilo pau eni ko e Fakamo‘ui ia ‘o māmani!”
JHN.4.43	Na‘e toe nofo atu ai ‘a Sīsuú ‘i ha ‘aho ‘e ua. Peá ne toki mavahe mei ai ‘o ‘alu ki Kāleli. 
JHN.4.44	Ko Sīsū pē foki ‘oku ‘a‘ana ‘a e lea ko ení, “Kuo te‘eki ai ha palōfita ‘e faka‘apa‘apa‘i ‘i hono kolo tupu‘angá.”
JHN.4.45	Na‘e a‘u atu ‘a Sīsū ki Kālelí, pea talitali lelei ia ‘e he kakaí. He na‘a nau kau mo kinautolu he Pāsova ki Selusalemá, ‘o nau ‘ilo ai ‘ene me‘a kotoa na‘e fai aí.
JHN.4.46	Pea toki foki leva ‘a Sīsū ki Kena. Ko e kolo ia na‘á ne liliu ai e vaí ‘o uainé.
JHN.4.46	Na‘e ‘i Kena ha tangata ngāue fakapule‘anga na‘e puke hano foha ‘i Kāpaneume. 
JHN.4.47	Pea ko ‘ene fanongo pē ‘a e tangatá kuo a‘u mai ‘a Sīsū mei Siutea ki Kālelí, na‘á ne fakafe‘iloaki atu leva ki ai ‘o kole ange ke ha‘u mu‘a ki Kāpaneume ‘o faito‘o hono fohá. He kuo tei mate. 
JHN.4.48	Pea pehē ange ‘e Sīsū, “Ko kimoutolu, ke toki fai pē ha mana pe ko ha me‘a fakaofo pea mou toki tui.”
JHN.4.49	Pea toe pehē ange pē e tangatá, “Ha‘u pē mu‘a, Tangata‘eiki, na‘a mate hoku fohá.”
JHN.4.50	Pea pehē ange ‘e Sīsū ki ai, “‘Alu pē koe. He kuo mo‘ui ho fohá!”
JHN.4.50	Na‘e tui e tangatá ki he lea ‘a Sīsuú. Peá ne ‘alu. 
JHN.4.51	Pea lolotonga e kei fononga atu e tangatá kuo fakafetaulaki mai ha kau ngāue mei hono ‘apí ‘o fakahā ange, “Kuo mo‘ui ho fohá!”
JHN.4.52	Pea fehu‘i atu e tangatá pe na‘e mo‘ui fakakū hono fohá, pea nau tala ange, “Na‘e mahu‘i hono mofí he tahá ‘aneafi.” 
JHN.4.53	Na‘e fakatokanga‘i ‘e he tangatá ko e taimi eni na‘e pehē ange ai ‘e Sīsū, “Kuo mo‘ui ho fohá.” Pea tui ai pē ia mo hono fāmilí kātoa.
JHN.4.54	Ko e mana hono ua ia ‘a Sīsū ‘i he hili ‘ene hiki mei Siutea ki Kālelí.
JHN.5.1	Pea hili ení na‘e ‘alu hake ‘a Sīsū ki Selusalema ke kau ‘i ha kātoanga ‘a e kakai Siú. 
JHN.5.2	Pea na‘e ‘i ai ha vai ‘i Selusalema na‘e tu‘u he ve‘e matapā fakahū‘anga sipi. Ko e vaí na‘e fakafaletolo tapa nima. Pea na‘e ui faka-Hēpelū ia ko Peteseta. 
JHN.5.3+JHN.5.4	Na‘e tokolahi e kakai mahamahaki na‘a nau fetākoto‘i takai he vaí, ko e kau kui, mo e kau heke, mo e kau mamatea. 
JHN.5.5	Na‘e kau ai ha tangata na‘e ta‘u ‘e tolungofulu mā valu ‘ene mahamahakí. 
JHN.5.6	Pea ‘ilo ‘e Sīsū ‘ene tokotó, pea mo e fu‘u fuoloa ‘ene mahamahakí, peá ne pehē ange, “‘Okú ke fie mo‘ui?”
JHN.5.7	Pea pehē ange e tangatá, “‘Oku ‘ikai ke ‘i ai ha taha heni, Tangata‘eiki, ke ne tuku hifo au ki he vaí ‘i he‘ene fa‘a ngaué. Pea lolotonga pē ‘eku feinga atu ki he vaí kuo tomu‘a a‘u atu ha taha ia ‘iate au.”
JHN.5.8	Pea lea ange ‘a Sīsū kiate ia, “Tu‘u ki ‘olunga ‘o takai ho mohengá, peá ke ‘alu.” 
JHN.5.9	Pea mo‘ui ai pē e tangatá. Peá ne takai hono mohengá ‘o laka takai holo.
JHN.5.9	Ko e me‘a ko ení na‘e hoko he ‘aho Sāpate. 
JHN.5.10	Pea fakalea‘i ai e tangatá ‘e he kau taki ‘o e kakai Siú, “Ko e ‘aho Sāpate eni! Pea ‘oku tapu ‘i he‘etau laó ke to‘o holo ha me‘a he Sāpaté!”
JHN.5.11	Pea pehē atu e tangatá, “Na‘e fekau ‘e he tangata na‘á ne fakamo‘ui aú ke u to‘o hoku mohengá ‘o ‘alu.”
JHN.5.12	Pea nau ‘eke ange, “Ko hai e tangata ko iá?”
JHN.5.13	Ka na‘e ‘ikai ke ne ‘ilo ‘e ia pe ko hai ‘a Sīsū. He na‘e tokolahi ‘aupito ‘a e kakai he feitu‘u ko iá, pea kuo mavahe atu ‘a Sīsū ia mei ai.
JHN.5.14	Na‘e toki ma‘u atu ‘e Sīsū e tangatá he Temipalé, peá ne pehē ange, “Ko ena kuó ke mo‘ui. Tuku ā ho‘o fai halá, na‘a faifai kae toe hoko atu kiate koe ha kovi ‘oku lahi angé.”
JHN.5.15	Pea ‘alu e tangatá ‘o fakahā ange ki he kau taki ‘o e kakai Siú ko Sīsū na‘á ne fakamo‘ui iá.
JHN.5.16	Ko e ngaahi tō‘onga eni ‘a Sīsū he Sāpaté na‘e tu‘unga ai hono fakafe‘ātungia‘i ‘e he kau taki ‘o e kakai Siú. 
JHN.5.17	Kae pehē ange ‘e Sīsū kiate kinautolu, “Ko ‘eku Tamaí, ‘oku ngāue ma‘u ai pē. Pea kuo pau leva ke u ngāue ma‘u ai pē mo au.”
JHN.5.18	Na‘e fakautuutu ai pē ‘a e pau e loto ‘o e kau takí ke tāmate‘i ‘a Sīsuú. He na‘e ‘ikai ngata pē he‘ene maumau‘i e Sāpaté, ka kuó ne toe lau e ‘Otuá ko ‘ene Tamaí tonu ia, ‘o ne ‘ai ia ke tatau mo e ‘Otuá.
JHN.5.19	Pea ko e tali eni ‘a Sīsū kiate kinautolu, “Ko e mo‘oni eni ‘oku ou tala atú, ‘oku ‘ikai ke lava ‘a e Fohá ‘o fai ‘iate ia pē ha me‘a ‘e taha. Ko ‘ene me‘a pē ‘oku lava ‘o faí, ‘a e me‘a ‘okú ne sio ‘oku fai ‘e he‘ene Tamaí. Ko e ngaahi me‘a ‘oku fai ‘e he‘ene Tamaí, ko ia pē ‘oku fai ‘e he Fohá. 
JHN.5.20	He ‘oku ‘ofa ‘a e Tamaí he Fohá, pea ‘okú ne fakahā ki ai ‘ene me‘a kotoa ‘oku fai. Pea te ne fakahā ki ai mo ha ngaahi me‘a ‘oku lalahi ange, pea te mou fakatumutumu ai. 
JHN.5.21	‘Oku fokotu‘u hake ‘e he‘eku Tamaí ‘a e kakai kuo maté, mo fakamo‘ui kinautolu. Pea ‘oku fakamo‘ui ai pē ‘e he Fohá ‘a e kakai ‘okú ne fie fakamo‘uí.
JHN.5.22	‘Oku ‘ikai ke fakamāu‘i ‘e he‘eku Tamaí ha taha. He kuó ne fakanofo hono Fohá ko e fakamaau ‘o e kakai kotoa pē. 
JHN.5.23	Ko ‘ene fai peheé kae fakalāngilangi‘i tatau ai pē ‘a e Fohá mo e Tamaí. Pea ka ‘i ai leva ha taha ‘oku ‘ikai ke ne fakalāngilangi‘i e Fohá, ko e ‘ikai ai pē ia ke ne fakalāngilangi‘i e Tamai na‘á ne tuku mai e Fohá.
JHN.5.24	‘Oku ou fakapapau‘i atu, ko kinautolu kuo nau fanongo ki he ngaahi lea ‘oku ou faí, pea nau tui ki he toko taha na‘á ne fekau ke u ha‘ú, ‘oku nau ma‘u e mo‘ui ta‘e ngatá. He‘ikai faifai ange pea fakamāu‘i kinautolu. ‘Io, kuo nau ‘osi hiki mei he maté ki he mo‘uí. 
JHN.5.25	‘Oku ou fakapapau‘i atu, ‘oku vave e ‘aho--‘io, kuo ‘osi a‘u mai e ‘aho ‘e ongo atu ai ki he kakai maté ‘a e le‘o e Foha ‘o e ‘Otuá. Pea ko kinautolu te nau fanongo ki hono le‘ó te nau mo‘ui. 
JHN.5.26	Ko e Tamaí, ko e tupu‘anga ia ‘o e mo‘uí. Pea kuo toe hanga ‘e he Tamaí ‘o fakahoko hono Fohá ko e tupu‘anga mo ia ‘o e mo‘uí. 
JHN.5.27	Pea ko e Tamaí, ko ia kuó ne fakamafai‘i e Fohá ke fai fakamāú. He ko e Foha ia e Tangatá.
JHN.5.28	Pea ‘oua te mou ‘ohovale ai. He kuo vavé ni pē ‘a e fanongo ‘a e kakai mate kotoa pē ki he le‘o ‘o e Fohá. 
JHN.5.29	Pea te nau tutu‘u hake mei fa‘itoka. ‘E tutu‘u hake e fa‘ahinga na‘e fai leleí ‘o mo‘ui. Kae tutu‘u hake e fa‘ahinga na‘e fai koví ke fakamāu‘i kinautolu.
JHN.5.30	‘Oku ‘ikai te u lava au ‘o fai ha me‘a ‘e taha ‘iate au pē. Ko ‘eku fai fakamāú, ‘oku tu‘unga ia he me‘a ‘oku fakahā mai ‘e he Tamaí. ‘Oku haohaoa ‘eku fai fakamāú. He ‘oku ‘ikai te u feinga ke fai hoku lotó, ka ko e loto ‘o e toko taha na‘á ne fekau ke u ha‘ú.
JHN.5.31	Kapau ko e fakamatala pē ‘a‘aku kiate au, pea ‘oku ‘ikai ke taau ke fai ha falala ia ki ai. 
JHN.5.32	Ka ‘oku toe ‘i ai mo ha taha ‘okú ne fakamatala kiate au. Pea ‘oku ou ‘ilo ‘oku falala‘anga ‘ene fakamatalá. 
JHN.5.33	Na‘a mou fekau ha ni‘ihi ke ō ‘o faka‘eke‘eke au kia Sione. Pea na‘á ne fakahā atu e mo‘oní kiate kimoutolu. 
JHN.5.34	‘Oku ‘ikai te u fakafalala ki ha lau ‘a e kakaí kiate au. Ko e ‘uhinga pē ‘oku ou tala atu ai e ngaahi me‘á ni, kae lava ke fakamo‘ui kimoutolu. 
JHN.5.35	Ko Sioné ko e maama na‘e ulo lahi. Pea na‘a mou fiefia he maama ko iá. 
JHN.5.36	Ka ‘oku ‘i ai e fakamo‘oni kiate au ‘oku mahu‘inga ange he fakamo‘oni ‘a Sioné. Ko ‘eku ‘uhingá ki he ngaahi me‘a kuo tuku mai ‘e he Tamaí ke u faí! Ko e ngaahi fakamo‘oni ia kiate au, pea mo ‘eku fai ‘a e fekau ‘a e Tamaí.
JHN.5.37	Pea ko ‘eku ngaahi fakamatala kiate aú, ‘oku toe fakamo‘oni‘i pē ‘e he Tamaí, ‘a ē na‘á ne fekau ke u ha‘ú. Ka kuo te‘eki ai ke mou ongo‘i hono le‘ó pe femātaaki tonu mo ia. 
JHN.5.38	Pea ‘oku ‘ikai te mou tauhi ‘ene ngaahi fekaú ‘i homou lotó, he ‘oku ‘ikai te mou tui ki he toko taha na‘á ne fekau ke u ha‘ú. 
JHN.5.39	‘Oku mou pehē te mou ma‘u e mo‘ui ta‘engatá ‘i ho‘omou fa‘a lau Folofolá. Pea ‘oku ‘i ai e lau ‘a e Folofolá kiate au! 
JHN.5.40	Ka ‘oku ‘ikai te mou fie kau mo au ka mou ma‘u e mo‘ui ta‘engatá.
JHN.5.41	‘Oku ‘ikai te u kumi lāngilangi au mei he kakaí. 
JHN.5.42	Ka ‘oku ou ‘ilo‘i lelei ‘e au kimoutolu. Pea ‘oku ‘ikai ha‘amou ‘ofa ‘amoutolu he ‘Otuá. 
JHN.5.43	Ko hono fakamafai‘i au ‘e he‘eku Tamaí, ko ia ‘oku ou ‘i heni aí. Ka ‘oku ‘ikai pē te mou tali au. Ka ko ‘ene ha‘u pē ha taha ‘aki hono mafai pē ‘o‘ona, kuo mou tali leva ia. 
JHN.5.44	Ka ‘e lava fēfē ke mou tui. He ‘oku mou manako pē hono fakalāngilangi‘i kimoutolu ‘e he kakaí, kae lī‘aki e lāngilangi ‘oku ngata pē he ‘Otuá ‘okú ne lava ‘o foaki atú!
JHN.5.45	‘Oua te mou pehē ko au te u talatalaaki‘i kimoutolu ki he Tamaí. ‘E talatalaaki‘i kimoutolu ‘e Mōsese, ‘a ē ‘oku tu‘unga ai ho‘omou fakatu‘amelié. 
JHN.5.46	Kapau na‘a mou tui mo‘oni kia Mōsese, na‘a mou tui mai foki kiate au. He na‘e fakamatala ‘a Mōsese kiate au he‘ene ngaahi tohí. 
JHN.5.47	‘E lava fēfē ke mou tui mai ki he ngaahi me‘a ‘oku ou lea‘akí, kae lolotonga iá ‘oku ‘ikai te mou tui ki he ngaahi me‘a na‘e tohi ‘e Mōsesé?”
JHN.6.1	Pea hili iá, pea folau atu ‘a Sīsū ki he kauvai ‘o e Tahi Kālelí, ko e ano ia na‘e toe ui pē ko Taipiliō. 
JHN.6.2	Pea na‘e muimui atu ‘ia Sīsū ha kakai tokolahi, koe‘uhí ko ‘enau mamata ki he‘ene ngaahi mana fakamo‘ui mahakí. 
JHN.6.3	Pea ō hake ‘a Sīsū mo ‘ene kau akó ki ha funga mo‘unga, peá ne nofo hifo ai ki lalo. 
JHN.6.4	Na‘e lolotonga iá ‘oku teu e Pāsová.
JHN.6.5	Pea vakai atu ‘a Sīsū ‘oku holo mai ha fu‘u kakai tokolahi, peá ne fehu‘i ange kia Filipe, “Te tau ma‘u mei fē ha me‘atokoni ke fafanga ‘aki e fu‘u kakai ko ení?” 
JHN.6.6	Ko e sivi‘i eni ‘e Sīsū ‘a Filipe. He ko hono mo‘oní kuó ne ‘osi ‘ilo pē ‘ene me‘a ‘e faí.
JHN.6.7	Pea pehē ange ‘e Filipe, “Na‘a mo ha‘anau takitaha pē ha ki‘i konga mā ‘a e fu‘u kakai tokolahi ko ení, ‘e lahi ange hono totongí ‘i ha pa‘anga siliva ‘e uangeau.”
JHN.6.8	Pea lea hake e toko taha he kau ako ‘a Sīsuú, ko ‘Anitelū, ko e tokoua ‘o Saimone Pitá, 
JHN.6.9	“‘Oku ‘i ai e tamasi‘i heni ‘oku ‘i ai ha‘ane fo‘i mā pā‘ale ‘e nima mo ha ongo mata‘i ika ‘e ua. Kae tala’ehai ‘e totofu ai e fu‘u kakai ko ení.”
JHN.6.10	Pea tala ange ‘e Sīsū ki he‘ene kau akó, “Fekau e kakaí ke nau nofo ki lalo.” He ko e feitu‘u musie‘ia ia. Pea nau nofo leva ki lalo. Ko honau tokolahí na‘e ‘i he toko nima afe. 
JHN.6.11	Pea to‘o ‘e Sīsū e maá, peá ne fakamālō ki he ‘Otuá. Peá ne toki tufotufa leva ki he kakaí. Peá ne toe fai pehē pē foki ki he iká. Pea na‘e kai kotoa e kakaí ‘o mākona.
JHN.6.12	Pea hili iá, pea fekau ‘e Sīsū ‘ene kau akó ke nau tānaki mai e toengá, ke ‘oua na‘a maumau ha me’a. 
JHN.6.13	Pea tānaki mai ‘e he kau akó ‘a e toenga mā pā‘ale ‘e nima na‘e kai ‘e he kakaí, ‘o fonu ai ha ngaahi kato lalahi ‘e hongofulu mā ua.
JHN.6.14	Pea ko e sio pē ‘a e kakaí ki he mana ko ‘eni na‘e fai ‘e Sīsuú na‘a nau pehē, “Tā ko e Palōfita eni ‘oku lau ‘e ha‘u ki māmani!” 
JHN.6.15	Na‘e mahino kia Sīsū ‘e feinga ‘a e kakaí ke fakamālohi‘i ia ke ne hoko ko honau tu‘i, pea ‘alu ia ki ha funga mo‘unga ‘o nofo toko taha ai.
JHN.6.16	Pea efiafi hifo he ‘aho ko iá, pea ‘alu hifo leva e kau akó ki he anó, 
JHN.6.17	‘o nau tuku folau atu ki Kāpaneume. Pea na‘e po‘uli hifo mo e te‘eki pē ke a‘u mai ‘a Sīsū kiate kinautolu. 
JHN.6.18	Pea kuo tātā e matangí pea fisihina e peaú.
JHN.6.19	Pea hili e kilomita ‘e nima pe ono e ‘a‘alo ‘a e kau akó, pea nau sio atu, ko Sīsū ē ‘oku laka mai he fukahi vaí, ‘o fakaofiofi mai ki he vaká. Pea nau ilifia ‘aupito. 
JHN.6.20	Pea pehē mai ‘e Sīsū, “Tuku e ilifiá! He ko au pē!” 
JHN.6.21	Pea nau fakaheka fiefia leva ia ki vaka.
JHN.6.21	Pea fe‘unga tonu mo iá kuo tū‘uta e vaká ki he feitu‘u na‘a nau fakataumu‘a ki aí.
JHN.6.22	Pea a‘u ki he ‘aho ‘e tahá kuo fakatokanga‘i ‘e he kakai na‘e kei nofo pē he kauvai fakahahaké ko e vaka pē ‘e taha na‘e tau aí. Pea na‘a nau ‘ilo foki kuo te‘eki ai ke heka ‘a Sīsū ki he vaka ko iá, ka ko ‘ene kau akó pē. 
JHN.6.23	Pea toki lele ofi mai leva ha fanga ki‘i vaka mei Taipiliō ki he feitu‘u na‘e kai ai ‘e he kakaí ‘a e mā ko ē na‘e fakamālō ai ‘a e ‘Eikí. 
JHN.6.24	Pea ‘i he ‘ilo ‘e he kakaí ‘oku ‘ikai ke ‘iloa ‘a Sīsū mo ‘ene kau akó he feitu‘u ko iá, na‘a nau heka leva ki he fanga ki‘i vaká, ‘o nau ō ki Kāpaneume ke kumi ‘a Sīsū.
JHN.6.25	Pea nau ma‘u atu ‘a Sīsū ki he kauvai ‘e tahá, pea nau ‘eke ange, “‘E Tangata‘eiki, na‘á ke ha‘u fakakū ki heni?”
JHN.6.26	Pea pehē ange ‘e Sīsū kiate kinautolu, “Ko hono mo‘oní, ‘oku ‘ikai ko ho‘omou kumi aú koe‘uhi ko e mahino kiate kimoutolu ‘eku ngaahi mana kuo faí, ka ko ho‘omou mākona he maá. 
JHN.6.27	Tuku ho‘omou fekumi ki he me‘atokoni ‘oku ‘osi ngofuá, ka mou fekumi ki he me‘atokoni tolonga ‘oku ma‘u ai e mo‘ui ta‘engatá. Ko e Foha ‘o e Tangatá, te ne ‘oatu e me‘atokoni ko iá. He kuo fakamafai‘i ia ‘e he Tamaí ke ne ‘oatu.”
JHN.6.28	Pea pehē ange ‘e he kakaí, “Ko e hā leva ‘emau me‘a ‘e fai kae lava ke mau ‘ilo pau ‘oku mau fai e finangalo ‘o e ‘Otuá?”
JHN.6.29	Pea pehē ange ‘e Sīsū, “Ko e finangalo ‘o e ‘Otuá, ke mou tui ki he toko taha na‘á ne fekau ke u ha‘ú.”
JHN.6.30	Pea nau tali mai, “Ko e hā ha‘o mana ‘e fai ke mau sio ki ai pea tu‘unga ai ha‘amau tui kiate koe? Ko e hā ho‘o me‘a ‘e faí? 
JHN.6.31	Hangē ko ení, na‘e kai mana ‘emau fanga kuí he toafá, ‘o fakatatau ki he lau ‘a e Folofolá, ‘Na‘á ne ‘oange ‘a e mā mei hēvaní ke nau kai.’”
JHN.6.32	Pea toe pehē ange ‘e Sīsū, “Ko hono mo‘oní, na‘e ‘ikai ko Mōsese na‘á ne ‘oatu e mā faka-hēvaní. Ka ko e toko taha ‘okú ne ‘oatu e mā faka-hēvani totonú, ko ‘eku Tamaí ia.
JHN.6.33	Pea ko e toko taha ko ē na‘e ‘alu hifo mei hēvani ke foaki mo‘ui ma‘a māmaní, ko ia pē ‘a e mā ‘oku ‘oatu ‘e he ‘Otuá.”
JHN.6.34	Pea pehē ange leva ‘e he kakaí, “‘Eiki, ‘omi ma‘u pē ‘a e mā ko iá ke mau kai.”
JHN.6.35	Pea lea ange ‘a Sīsū, “Ko au pē ‘a e mā ‘oku ma‘u ai e mo‘uí! Ka kau ha taha mo au, pea ‘e ‘ikai toe fiekaia ia ‘o ta‘e ngata. Pea ka tui mai ha taha kiate au, pea ‘e ‘ikai toe fieinua ‘o ta‘e ngata. 
JHN.6.36	Na‘á ku pehē atu ‘anenaí kuo mou ‘osi femātaaki tonu mo au ka mou kei ta‘etui mai pē kiate au. 
JHN.6.37	Ka ko kinautolu kotoa pē kuo tuku mai ma‘aku ‘e he Tamaí, te nau kau mo au. He‘ikai te u fakasītu‘a‘i ha taha ‘iate kinautolu.
JHN.6.38	He na‘e ‘ikai foki ke u ‘alu hifo mei hēvaní ke fai hoku lotó, ka ko e finangalo ‘o e toko taha na‘á ne fekau ke u ha‘ú. 
JHN.6.39	Pea ko e finangalo ‘o e toko taha na‘á ne fekau ke u ha‘ú, ke ‘oua ‘e ‘auha ha taha he fa‘ahinga kotoa kuó ne tuku mai ma‘akú, ka u fokotu‘u hake kotoa kinautolu mei he maté ‘i he ‘aho faka‘osí. 
JHN.6.40	Ko e finangalo ‘o ‘eku Tamaí ke ma‘u mo‘ui ta‘e ngata ‘a e kakai kotoa te nau mamata ki he Fohá pea tui ki aí. Pea te u fokotu‘u hake kinautolu mei he maté ‘i he ‘aho faka‘osí.”
JHN.6.41	Pea muhu leva e kakaí, koe‘uhí ko e pehē ‘e Sīsū, “Ko aú, ko e mā na‘e ‘alu hifo mei hēvani.” 
JHN.6.42	Pea nau pehē, “‘Ikai koā ko Sīsū eni, ‘a e foha ‘o Siosifá? ‘Oku tau maheni mo ‘ene tamaí mo ‘ene fa‘eé! ‘Oku lava fēfē leva ke ne toe tala mai na‘e ‘alu hifo mei hēvani?”
JHN.6.43	Pea tala ange ‘e Sīsū, “Tuku e muhú. 
JHN.6.44	‘E ‘ikai lava ke kau ha taha mo au kae‘oua leva kuo taki mai ia kiate au ‘e he toko taha na‘á ne fekau ke u ha‘ú. Pea te u fokotu‘u hake ia mei he maté ‘i he ‘aho faka‘osí. 
JHN.6.45	Ko e lau eni ‘a e palōfita ‘e taha, ‘‘E fakahinohino ‘a e kakai kotoa pē ‘e he ‘Otuá.’ Pea ko kinautolu kotoa kuo nau fanongo ki he le‘o ‘o e Tamaí mo tali ‘ene fakahinohinó, te nau kau mo au.
JHN.6.46	Ko e toko taha ko ē na‘e ‘alu hifo mei he Tamaí, ko ia pē toko taha kuo femātaaki tonu mo e Tamaí. Kuo te‘eki ai ha toe taha ia ‘e femātaaki mo e Tamaí. 
JHN.6.47	‘Oku ou fakapapau‘i atu, ko kinautolu kotoa ‘oku tui mai kiate aú, ‘oku nau ma‘u ‘e kinautolu e mo‘ui ta‘e ngatá.
JHN.6.48	Ko au ‘a e mā ‘oku ‘o e mo‘uí! 
JHN.6.49	Na‘e kai mana ho‘omou ngaahi kuí he toafá ka nau mate pē. 
JHN.6.50	Ka ko e anga eni ‘o e mā na‘e ‘alu hifo mei hēvaní, ka kai ai ha taha pea ‘e ‘ikai ke mate ia ‘o ta‘e ngata. 
JHN.6.51	Ko au pē ‘a e mā mo‘ui ko ia kuo ‘alu hifo mei hēvaní! Ko kinautolu kotoa te nau kai aí, te nau mo‘ui ‘o ta‘e ngata. Ko e mā te u ‘oatu ke mo‘ui ai ‘a māmaní, ko hoku sinó ia.”
JHN.6.52	Pea felāuaki leva e kakaí, “‘E lava fēfē ke ‘omi ‘e he tangatá ni hono sinó ke tau kai?”
JHN.6.53	Pea tala ange ‘e Sīsū kiate kinautolu, “‘Oku ou fakapapau‘i atu, ka ‘ikai ke mou kai he sino ‘o e Foha ‘o e Tangatá, mo inu ‘i hono totó, pea he‘ikai pē te mou ma‘u e mo‘uí. 
JHN.6.54	Ka ‘o kapau te mou kai hoku sinó mo inu hoku totó, pea te mou ma‘u ai e mo‘ui ta‘e ngatá. Pea te u fokotu‘u hake kimoutolu mei he maté ‘i he ‘aho faka‘osí. 
JHN.6.55	Ko hoku sinó ko e me‘akai mo‘oni ia. Pea ko hoku totó ko e me‘a inu mo‘oni ia. 
JHN.6.56	Ko kimoutolu te mou kai hoku sinó mo inu hoku totó, te mou taha ai kimoutolu mo au, peá u taha ai au mo kimoutolu.
JHN.6.57	Ko ‘eku Tamaí, ‘oku mo‘ui. Ko ia na‘á ne fekau ke u ha‘ú. Pea ‘oku ou ma‘u mo‘ui au koe‘uhí ko ia. Pea ka ai leva ha taha te ne kai hoku sinó, pea ‘e mo‘ui koe‘uhí ko au. 
JHN.6.58	Ko eni ‘a e mā na‘e ‘alu hifo mei hēvaní. ‘Oku ‘ikai tatau ia mo e mā na‘e kai ‘e ho‘omou ngaahi kuí pea nau toe mate pē. Ka ko kinautolu te nau kai e mā te u ‘oatú, te nau mo‘ui ai pē ‘o ta‘e ngata.”
JHN.6.59	Ko lea eni ‘a Sīsū ‘i he’ene faiako ‘i Kāpaneume ‘i he fai‘anga lotu ‘o e kakai Siú.
JHN.6.60	Ko e ngaahi lea ko eni ‘a Sīsuú, na‘e tokolahi ‘ene kau ako na‘a nau fanongo ki ai pea nau pehē leva, “Ko e toki fakahinohino faikehe eni. Ko hai te ne makātaki‘i?”
JHN.6.61	Pea ‘ilo ‘e Sīsū e muhu ‘ene kau akó, peá ne lea atu, “Me‘a ní ‘oku hoha‘a homou lotó koe‘uhi ko ‘eku lea na‘e faí? 
JHN.6.62	‘E fēfē leva ‘o ka moú ka sio ki he Foha ‘o e Tangatá ‘oku toe foki hake ki he feitu‘u na‘e ‘alu hifo mei aí? 
JHN.6.63	Ko e Laumālié pē ‘oku fakamo‘uí! Ka ko e ivi ‘o e kakanó, ‘oku ‘ikai ke ne lava ha me‘a. Ko ‘eku lea na‘e fai atú, na‘e fou mai mei he Laumālie fakamo‘ui ko iá. 
JHN.6.64	Ka ‘oku ‘i ai ha ni‘ihi ‘iate kimoutolu ‘oku ‘ikai ke tui kiate au.” Ko e lau pehē ‘a Sīsuú, he na‘á ne ‘ilo‘i pē mei mu‘a ‘a e fa‘ahinga te nau tui ki aí, pea mo e fa‘ahinga te nau lavaki‘i iá.
JHN.6.65	Pea toki pehē ange ‘e Sīsū kiate kinautolu, “Ko hono ‘uhinga ia na‘á ku tala atu ai ‘e ‘ikai lava ke mou kau mo au kae‘oua leva kuo taki mai kimoutolu ‘e he‘eku Tamaí.”
JHN.6.66	Na‘e tokolahi e kau ako ‘a Sīsū na‘a nau tafoki meiate ia koe‘uhí ko ‘ene ngaahi lea ko ení. Pea na‘e ‘ikai te nau toe fononga holo mo ia. 
JHN.6.67	Pea fehu‘i ange ‘e Sīsū ki he toko hongofulu mā uá, “Fēfē kimoutolu? ‘Oku mou fie ō mo kimoutolu?”
JHN.6.68	Pea tali ange ‘e Pita ‘a e fehu‘i ‘a Sīsuú, “‘Eiki, ke mau toe oó kia hai? He ko ho‘o ngaahi leá ‘oku mau ma‘u ai e mo‘ui ta‘e ngatá. 
JHN.6.69	‘Oku mau tui kiate koe. Pea ‘oku mau fakapapau‘i ko e Toko Taha Mā‘oni‘oni koe ‘a e ‘Otuá.”
JHN.6.70	Pea tala ange ‘e Sīsū ki he‘ene kau akó, “Ko kimoutolu e toko hongofulu mā uá, ko au na‘á ku fili kotoa kimoutolu, neongo ko homou toko taha ko e tēvolo.” 
JHN.6.71	Ko e lau eni ‘a Sīsū kia Siutasi, ‘a e foha ‘o Saimone ‘Isikālioté. He kuo mateuteu ‘a Siutasi ke lavaki‘i ‘a Sīsū, neongo ‘ene kau he toko hongofulu mā uá.
JHN.7.1	Na‘e mavahe atu ‘a Sīsū mei Siutea, ‘o ne ‘alu takai holo ‘i Kāleli. He kuo ‘osi alea ‘a e kau taki ‘o e kakai Siú ke tāmate‘i ia. 
JHN.7.2	Ko e lolotonga ení ‘oku teu e Kātoanga ‘o e Palepalé. 
JHN.7.3	Pea na‘e tala ange ‘e hono ngaahi tehiná, “Ko e hā ‘oku ‘ikai ke fei mo ke ‘alu ai ki Siutea kae hā ki ho‘o kau akó ho‘o ngaahi me‘a ‘oku faí. 
JHN.7.4	He kapau ‘okú ke loto ke ‘ilo ho‘o ngāué, pea ‘oua ‘e toe fai fakapulipuli ia. ‘Ai ke hā ki māmani kātoa ho‘o ngaahi me‘a ‘oku faí.” 
JHN.7.5	He na‘a mo e ngaahi tehina ‘o Sīsuú, ne te‘eki ke nau tui ki ai.
JHN.7.6	Pea tala ange ‘e Sīsū kiate kinautolu, “Kuo te‘eki ai ke hoko mai hoku houá. Ka ko e houa ‘omoutolú ‘oku hoko ma‘u ai pē. 
JHN.7.7	‘E ‘ikai faifai ange pea fehi‘a ‘iate kimoutolu e kakai ‘o e maama ko ení. Ka ‘oku nau fehi‘a ‘iate au. He ‘oku ou tala ma‘u pē kiate kinautolu ‘enau ngaahi faikoví. 
JHN.7.8	Mou ‘alu kimoutolu ki he kātoangá. Kuo te‘eki ke hoko mai hoku houá. He‘ikai te u ‘alu ki he kātoangá.” 
JHN.7.9	Ko e tali ia ‘a Sīsū ki hono ngaahi tehiná. Peá ne nofo atu pē ‘i Kāleli.
JHN.7.10	Pea hili e mavahe atu ‘a e ngaahi tehina ‘o Sīsuú ki he kātoangá na‘e toe ‘alu mo Sīsū ki ai. Ka na‘á ne ‘ai ‘e ia ke ‘oua na‘a ‘ilo ‘e ha taha.
JHN.7.11	Pea lolotonga e kātoangá kuo kumi ‘a Sīsū ‘e he kau taki ‘o e kakai Siú mo nau faka‘eke‘eke holo, “Ko fe‘ia ‘a Sīsū?” 
JHN.7.12	Pea a‘u ai pē ki he tokolahi he kakaí, na‘a nau fakakikihi ‘ia Sīsū, ko e pehē ‘e he ni‘ihi, “Ko e tangata fai totonu ‘a Sīsū,” kae pehē ‘e he ni‘ihi, “Ko e tangata ‘okú ne takihala‘i e kakaí.” 
JHN.7.13	Ka na‘e ‘ikai ke fai fakahāhā ‘enau talanoa kia Sīsuú, koe‘uhí he na‘a nau ilifia ki honau kau takí.
JHN.7.14	Pea meimei vaeua e kātoangá, kuo hū atu ‘a Sīsū ki he Temipalé ‘o kamata fai ‘ene fakahinohino. 
JHN.7.15	Pea ofo lahi ai e kau takí, ‘o nau pehē, “Ko e fu‘u poto ‘o e tangatá ni ko e ma’u mei fē? He tala‘ehai na‘e ako!”
JHN.7.16	Pea lea ange ‘a Sīsū kiate kinautolu, “Ko e ngaahi fakahinohino ‘oku ou faí, ‘oku ‘ikai ko e fakahinohino ‘a‘aku. Ka ko e fakahinohino ia ‘a e toko taha na‘á ne fekau ke u ha‘ú. 
JHN.7.17	‘Ilonga ha taha te ne fie fai e finangalo ‘o e ‘Otuá, ‘e mahino ki ai pe ko e fakahinohino ‘oku ou faí ko e fakahinohino mei he ‘Otuá, pe ko e fakahinohino pē ‘a‘aku. 
JHN.7.18	Kapau ko ‘eku kumi lāngilangi pē, pea tā ko e fakahinohino pē ‘a‘aku ‘oku ou faí. Ka ‘oku ou fie fakalāngilangi‘i ‘e au ‘a e toko taha na‘á ne fekau ke u ha‘ú. Ko ia, ko e me‘a ‘oku ou lea‘akí, ko e mo‘oní ia. ‘Oku ‘ikai ko ha loi. 
JHN.7.19	‘Ikai na‘e tuku atu ‘e Mōsese ‘a e Laó? Ka ‘oku ‘ikai ha taha ‘iate kimoutolu ‘e talangofua ki he Laó. Ko e hā leva e me‘a ‘oku mou fie tāmate‘i ai aú?”
JHN.7.20	Pea pehē ange ‘e he kakaí, “‘Okú ke fakasesele? He ko hai ‘okú ne fie tāmate‘i koé?”
JHN.7.21	Pea toe pehē atu ‘e Sīsū, “Ko e mana pē eni ‘e taha kuó u faí, pea mou ofo kotoa ai. 
JHN.7.22	Ko Mōsese na‘á ne fekau ke mou kamu ho‘omou fānau tangatá (neongo na‘e ‘ikai ko Mōsese tonu na‘á ne tuku atu e fekau ko iá ka ko ho‘omou ngaahi kuí). Pea a‘u ai pē ki he Sāpaté ‘oku mou fa‘a fai ai e ouau ko iá 
JHN.7.23	ko hono tauhi e Lao ‘a Mōsesé. Pea ko e ha leva ‘oku mou ‘ita ai ‘iate au he‘eku fakamo‘ui ha taha he Sāpaté? 
JHN.7.24	Tuku ā e fai fakatu‘asino ho‘omou fakaangá, kae fai ia he funga ‘o e mo‘oní.”
JHN.7.25	Pea lea hake ‘e ha kaume‘a mei Selusalema, “‘Ikai koā ko e tangata eni ‘oku feinga ‘e he kau takí ke tāmate‘í? 
JHN.7.26	Ka ‘oku malanga holo heni kae hala ke lea ange ha taha ia! Na‘a kuo fakapapau‘i ‘e he kau takí ko e Mīsaiá ia. 
JHN.7.27	Ka ‘e lava fēfē ia? He ‘oku ‘ikai ke ‘ilo ‘e ha taha e tupu‘anga ‘o e Mīsaiá. Ka ‘oku tau ‘ilo kātoa e tupu‘anga ‘o e tangata ko ení.”
JHN.7.28	Pea lolotonga e kei faiako ‘a Sīsū he Temipalé kuó ne kaila le‘o-lahi, “‘Oku mou pehē koā ‘oku mou ‘ilo‘i au mo hoku tupu‘angá? ‘Oku ‘ikai te u ‘i heni au ia ko e loto pē ‘o‘oku. Ko e toko taha na‘á ne fekau ke u ha‘ú, ‘oku falala‘anga, pea kuo te‘eki ai ke mou maheni mo ia. 
JHN.7.29	Ka ‘okú ma maheni mo e toko taha na‘á ne fekau ke u ha‘ú. He ko ‘eku ha‘ú mei ai.”
JHN.7.30	Na‘e loto e ni‘ihi ke puke ai leva ‘a Sīsū. Ka na‘e ‘ikai ha taha ‘e ala ki ai. He kuo te‘eki ke hoko mai hono houá.
JHN.7.31	Ka na‘e tui kiate ia ha tokolahi, pea nau pehē ‘e kinautolu, “He ka hoko mai e Mīsaiá pea ‘e laka hake koā ‘ene fai maná he tangatá ni?”
JHN.7.32	Na‘e ‘ilo ‘e he kau Fālesí ‘a e felāuaki pehē ‘a e kakaí koe‘uhí ko Sīsuú, pea nau kau fakataha leva mo e kau taula‘eiki pulé hono fekau ha kau sōtia ke ō ‘o puke mai. 
JHN.7.33	Pea pehē ange ‘e Sīsū kiate kinautolu, “‘E fuoloa si‘i atu pē ‘etau nofó, peá u foki leva au ki he toko taha na‘á ne fekau ke u ha‘ú. 
JHN.7.34	Te mou kumi au, ka he‘ikai te mou ma‘u au. Pea he‘ikai ke mou lava ‘o ō ki he feitu‘u ‘oku ou teu ‘alu ki aí.”
JHN.7.35	Pea fe‘ekenaki leva ‘e he kakaí, “Ko ‘ene teu ‘alu koā ki fē? Pea ko e ha koā he‘ikai ke tau lava ai ‘o ō ki aí? ‘E ‘alu nai ki muli, ki ha feitu‘u ‘oku nofo ai hatau kakai? ‘E ‘alu nai ‘o faiako ki he kakai Kalisí? 
JHN.7.36	Ko e ha e ‘uhinga ‘o ‘ene pehē te tau kumi ia ka he‘ikai te tau ma‘u ia. Pea ko e ha e ‘uhinga ‘o ‘ene pehē he‘ikai ke tau lava ‘o ō ki he feitu‘u ‘okú ne teu ‘alu ki aí?”
JHN.7.37	Pea faifaí pea a‘u ki he ‘aho faka‘osi ‘o e kātoangá. Ko e ‘aho molumalu taha ia. Pea tu‘u hake ai ‘a Sīsū ‘o ne kaila le‘o-lahi, “Ko koe ‘oku fieinuá, ha‘u ‘o inu! 
JHN.7.38	Tui mai kiate au, pea ‘‘e tafe ma‘u pē mei ho loto‘i lotó ha vai fakamo‘ui,’ ‘o hangē ko e lau ‘a e Folofolá!” 
JHN.7.39	Ko e lau eni ‘a Sīsū ki he Laumālié, ‘a ē na‘e ‘amanaki ke faka‘inasi ai e kakai kotoa pē ‘e tui ki aí. Na‘e te‘eki ai foki ke tuku mai e Laumālié. He na‘e te‘eki ai ke kakato hono fakalāngilangi‘i ‘o Sīsuú.
JHN.7.40	Na‘e ‘ilo e lau ko eni ‘a Sīsuú ‘e ha ni‘ihi he kakai na‘e ‘i aí, pea nau pehē ‘e kinautolu, “Tā ‘oku mo‘oni pē, ko e Palōfitá eni!”
JHN.7.41	Pea pehē ‘e he ni‘ihi, “Ko e Mīsaiá ia!”
JHN.7.41	Kae toe pehē ‘e he ni‘ihi ia, “‘Oku ‘ikai ko Kāleli ‘a e tupu‘anga ‘o e Mīsaiá! 
JHN.7.42	‘Oku pehē he Folofolá ‘e tupu e Mīsaiá he kāinga ‘o Tēvita ‘i Pētelihema, ko e kolo na‘e nofo ai ‘a Tēvitá.” 
JHN.7.43	Na‘e fakafa‘afa‘ahi leva e kakaí ‘ia Sīsū. 
JHN.7.44	Pea na‘e loto e ni‘ihi ke fei mo fakahū ia. Ka na‘e ‘ikai ke ala ha taha ia ki ai.
JHN.7.45	Na‘e foki atu e kau sōtiá, pea tala ange leva ‘e he kau Fālesí kiate kinautolu, “Ko e hā na‘e ‘ikai te mou taki mai aí?”
JHN.7.46	Pea nau tala ange, “Talu e tu‘u ‘a māmani mo e te‘eki ai ke lea‘aki ‘e ha taha ‘a e ngaahi me‘a ‘oku lea‘aki ‘e he tangata ko ení!”
JHN.7.47	Pea pehē ange ‘e he kau Fālesí, “Tā kuo mou kau mo kimoutolu he takihala‘i ‘e he sianá ni! 
JHN.7.48	Tala mai angé ha fo‘i toko taha matematē he kau taula‘eiki pulé mo e kau Fālesí kuo tui ki ai! 
JHN.7.49	‘E mala‘ia e kakai masiva ‘ilo Lao ko ená.”
JHN.7.50	Na‘e ‘i ai mo Nikotimasi, ‘a e toko taha na‘e ‘alu ‘o fe‘iloaki mo Sīsuú. Pea pehē ange ‘e Nikotimasi ki he kau Fālesi ko eé, 
JHN.7.51	“Ko ‘etau Laó, ‘oku tapu ai ke fakamāu‘i ha taha ‘o kapau kuo te‘eki ai ke tuku ange ha faingamālie ke fai ha‘ane fakamatala, pe ‘e fakatotolo fakalelei ‘ene me‘a na‘e faí.”
JHN.7.52	Pea nau pehē ange, “Tā ko e Kāleli mo koe, Nikotimasi! Lau e Folofolá ke ke ‘ilo ‘oku ‘ikai ha palōfita ‘e tupu ‘i Kāleli.”
JHN.7.53	Pea nau mātuku leva ‘o taki taha foki ki hono ‘api.
JHN.8.1	Kae ‘alu hake ‘a Sīsū ki Mo‘unga ‘Ōlive. 
JHN.8.2	Pea pongipongi haké, na‘e toe ‘alu ‘a Sīsū ki he Temipalé. Pea kātoa mai e kakaí, peá ne nofo hifo ki lalo ‘o kamata fai ‘ene fakahinohino kiate kinautolu. 
JHN.8.3	Pea na‘e taki mai ‘e he kau faiako Laó mo e kau Fālesí ha fefine na‘e ma‘u atu ‘oku tono mali. Pea nau fokotu‘u ia he lotolotonga ‘o e kakaí. 
JHN.8.4	Pea nau pehē ange kia Sīsū, “‘E Tangata‘eiki, na‘e ma‘u atu e fefiné ni ‘oku tono mali. 
JHN.8.5	Ko e tu‘utu‘uni ‘a e Lao ‘a Mōsesé ki ha fefine pehē ke tolomaka‘i ke mate. Ko e hā ha‘o lau ‘au ki ai?”
JHN.8.6	Ko ‘enau lea pehē kia Sīsuú hei‘ilo ‘e homo mai ha‘ane lau ke nau lava ai ‘o faka‘ilo ia. Kae punou hifo pē ‘a Sīsū ‘o tohitohi he kelekelé ‘aki hono tuhú.
JHN.8.7	Pea faka‘eke‘eke ai pē ‘e he kakaí ‘a Sīsū ‘o kau ki he fefiné. Pea faifaí kuo mālanga hake ‘a Sīsū, peá ne pehē ange kiate kinautolu, “Ko koe kuo te‘eki ai ke ke fai ha angahala, peá ke tolo leva.” 
JHN.8.8	Pea toe punou hifo ai pē ‘a Sīsū ‘o tohitohi ai pē he kelekelé. 
JHN.8.9	Pea tafoki tahataha atu e kakaí hono kotoa ‘o ‘alu, ‘o kamata mei he kau mātu‘á, kae toe pē ‘a Sīsū mo e fefiné.
JHN.8.10	Pea toe mālanga hake ‘a Sīsū, ‘o ne pehē ange ki he fefiné, “Ko e fē kinautolu? ‘Oku ‘ikai koā ke toe nofo mai ha taha ke fakamāu‘i koe?”
JHN.8.11	Pea pehē ange ‘e he fefiné, “‘Ikai, Tangata‘eiki.”
JHN.8.11	Pea tala ange leva ‘e Sīsū, “Mo au ‘oku ‘ikai te u fakamāu‘i koe. ‘Alu ā, pea ‘oua te ke toe fai angahalá.”
JHN.8.12	Na‘e toe lea‘aki ‘e Sīsū mo eni ki he kau Fālesí, “Ko aú ko e māma‘anga ‘o māmani. Kapau te mou muimui ‘iate au, ‘e ‘ikai te mou fononga he fakapo‘ulí, ka te mou fononga he maama ‘oku ma‘u ai e mo‘uí.”
JHN.8.13	Pea pehē ange ‘e he kau Fālesí, “‘Oku ‘ikai ha mo‘oni ho‘o fakamatalá. He ‘okú ke fakamatala pē koe kiate koe.”
JHN.8.14	Kae pehē ange ‘e Sīsū, “Neongo ‘oku ou fakamatala au kiate au, ka ‘oku mo‘oni ‘eku fakamatalá. He ‘oku ou ‘ilo e feitu‘u na‘á ku ha‘u mei aí, mo e feitu‘u ‘oku ou ‘alu ki aí. Ka ‘oku ‘ikai te mou ‘ilo ‘e kimoutolu e feitu‘u na‘á ku ha‘u mei aí, mo e feitu‘u ‘oku ou ‘alu ki aí. 
JHN.8.15	‘Oku fakaemāmani pē ho‘omou fakamāú. Ka ‘oku ‘ikai te u fakamāu‘i ‘e au ha taha. 
JHN.8.16	Pea kapau te u fakamāu‘i ‘e au ha taha, pea ‘e ma‘a ‘eku fakamāú, koe‘uhí he ‘e ‘ikai te u fai fakamāu‘i ‘iate au toko taha pē. He ko e Tamaí, ‘a ia na‘á ne fekau ke u ha‘ú, ‘okú ne kau mo au. 
JHN.8.17	Ko e tu‘utu‘uni ‘a e Lao ‘amoutolú, ‘e toki lau ‘oku mo‘oni ha fakamatala ‘a ha taha ‘o ka toe fakamo‘oni ki ai mo ha toko ua kehe. 
JHN.8.18	Ko e toko taha ‘i he ongo fakamo‘oni kiate aú, ko au pē. Pea ko e toko taha ko eé, ko e Tamaí na‘á ne fekau ke u ha‘ú.”
JHN.8.19	Pea nau pehē ange, “He ko e fē‘ia ho‘o tamaí?”
JHN.8.19	Pea ko e tali eni ‘a Sīsuú, “‘Oku ‘ikai te mou maheni kimoutolu mo au. Pea ‘oku ‘ikai te mou maheni mo ‘eku Tamaí. Kapau na‘a mou maheni mo au, na‘a mou maheni ai pē mo ‘eku Tamaí.”
JHN.8.20	Ko e lau ia ‘a Sīsū ‘okú ne lolotonga faiako ki he kakaí ‘i he feitu‘u na‘e tauhi ai e koloa ‘a e Temipalé. Ka na‘e ‘ikai ha taha ‘e ala ki ai. He kuo te‘eki ai ke hoko hono houá.
JHN.8.21	Pea toe pehē ange ‘e Sīsū kiate kinautolu, “Ko aú, ‘oku ou teu ‘alu. Pea te mou kumi au. Ka ko e feitu‘u ‘oku ou teu ‘alu ki aí, ‘oku ‘ikai lava ke mou ō ki ai. Pea te mou mate kimoutolu kuo te‘eki ai ke fakamolemole‘i ho‘omou ngaahi angahalá.”
JHN.8.22	Pea pehē leva ‘e he kau taki ‘o e kakai Siú, “Na‘a ‘oku teu ke ne tāmate‘i pē ‘e ia ia. Na‘a ko e ‘uhinga ia ‘o ‘ene pehē ‘oku ‘ikai lava ke tau ō ki he feitu‘u ‘okú ne teu ‘alu ki aí.”
JHN.8.23	Pea pehē ange ‘e Sīsū, “Na‘a mou tupu kimoutolu ‘i laló ni. Ka ko aú, na‘á ku tupu mei ‘olunga. Na‘a mou tupu kimoutolu ‘i māmani. Ka na‘e ‘ikai ke u tupu au ‘i māmani. 
JHN.8.24	Ko hono ‘uhinga ia na‘á ku tala atu ai te mou mate kuo te‘eki ai ke fakamolemole‘i ho‘omou ngaahi angahalá. Kapau ‘e ‘ikai te mou tui ko au ia, te mou mate pē mo ho‘omou ngaahi angahalá.”
JHN.8.25	Pea nau pehē ange, “He ko hai tū koe?”
JHN.8.25	Pea pehē ange ‘e Sīsū, “Ko ē pē na‘á ku tala atu mei mu‘á. 
JHN.8.26	‘Oku kei toe lahi mo e ngaahi me‘a na‘á ku mei lea ki ai ko hono fakamāu‘i kimoutolú. Ka ‘oku falala‘anga ‘a e toko taha na‘á ne fekau ke u ha‘ú. Pea ‘oku ngata pē he ngaahi me‘a kuó ne fakahā mai kiate aú ‘oku ou tala ki he kakai ‘o e maama ko ení.”
JHN.8.27	Ka na‘e ‘ikai ke mahino ki ha taha ko e lau ‘a Sīsuú ki he Tamaí.
JHN.8.28	Pea toe pehē ange ‘e Sīsū kiate kinautolu, “Te mou toki hiki hake ki ‘olunga ‘a e Foha e Tangatá, pea ‘e toki mahino atu ai ko au ia. Pea ‘e mahino ai mo e ‘ikai te u fai pē ‘iate au ha me‘a, ka ‘oku ou lea‘aki ‘a e ngaahi me‘a na‘e ako‘i mai ‘e he‘eku Tamaí. 
JHN.8.29	Pea ‘oku kau ma‘u pē mo au ‘a e toko taha na‘á ne fekau ke u ha‘ú. ‘Oku ou fai ma‘u pē ‘a e me‘a ‘oku hoa mo hono finangaló. Pea he‘ikai te ne lī‘aki au ‘o ta‘engata.”
JHN.8.30	Na‘e tui e tokolahi kia Sīsū ‘i he‘enau fanongo ki he‘ene fakamatala ko iá.
JHN.8.31	Na‘e toe tala ange ‘e Sīsū ki he kakai Siu na‘e tui ki aí, “Te mou hoko ko ‘eku kau ako mo‘oni ‘o kapau te mou kei fai ‘a e ngaahi me‘a na‘á ku ako‘i kiate kimoutolú. 
JHN.8.32	‘E toki mahino atu ai e mo‘oní. Pea ‘e fakatau‘atāina‘i kimoutolu ‘e he mo‘oní.”
JHN.8.33	Pea nau pehē ange, “Ko e fānau kimautolu ‘a ‘Ēpalahame! Kuo te‘eki ai ke mau hoko kimautolu ko e pōpula ‘a ha taha. Ko e hā leva ‘a e ‘uhinga ho‘o pehē ‘e fakatau‘atāina‘i kimautolu ‘e he mo‘oní?”
JHN.8.34	Pea ko e tali eni ‘a Sīsū kiate kinautolú, “Ko e mo‘oni eni ‘oku ou tala atú, ko ha taha pē ‘oku fai angahala, ko e pōpula ia ‘a e angahalá. 
JHN.8.35	Pea ‘oku ‘ikai ha pōpula ia ‘e nofo ai pē ‘o ta‘e ngata he ‘api ‘oku pōpula aí. Ka ko e foha he ‘apí, ko ia ‘e nofo ai pē ai ‘o ta‘e ngatá. 
JHN.8.36	Kapau kuo fakatau‘atāina‘i koe ‘e he Fohá, ko ho‘o tau‘atāina mo‘oni ia. 
JHN.8.37	‘Oku mahino kiate au ko e fānau kimoutolu ‘a ‘Ēpalahame. Ka ‘oku mou loto ke tāmate‘i au. He ‘oku ‘ikai ke mou fie tali ‘eku ngaahi fakahinohinó. 
JHN.8.38	‘Oku ou fakamatala atu e ngaahi me‘a kuo fakahā mai ‘e he‘eku Tamaí. Ka ‘oku mou fai ‘e kimoutolu e ngaahi me‘a kuo ako‘i atu ‘e ho‘omou tamai ‘amoutolú.”
JHN.8.39	Pea pehē ange leva ‘e he kakaí kia Sīsū, “Ko ‘emau tamaí ‘a ‘Ēpalahame.”
JHN.8.39	Pea pehē ange ‘e Sīsū, “Ka ne ko e fānau kimoutolu ‘a ‘Ēpalahame, te mou fai e ngaahi me‘a na‘e fai ‘e ‘Ēpalahamé. 
JHN.8.40	Ko ‘eku me‘a pē taha kuo faí ko ‘eku tala atu e mo‘oni na‘e fakahā mai ‘e he ‘Otuá. Ka ‘oku mou loto ke tāmate‘i au. Na‘e ‘ikai ke fai ‘e ‘Ēpalahame ia ha me‘a pehē. 
JHN.8.41	Ko e me‘a pē ko ē ‘oku fai ‘e ho‘omou tamaí, ko ia pē ‘oku mou faí.” Pea pehē ange ‘e he kakaí, “‘Oua te ke tukuaki‘i ko e fānau tu‘utāmaki kimautolu. ‘Oku taha pē ‘emau Tamaí, ko e ‘Otuá. Pea ko ‘ene fānau mo‘oni kimautolu.”
JHN.8.42	Pea tala ange ‘e Sīsū, “Ka ne ko ho‘omou Tamai mo‘oni e ‘Otuá, te mou ‘ofa ‘iate au. He na‘á ku ha‘u au mei he ‘Otuá, pea ko ia pē ‘oku ou ‘i heni aí. Ko e ‘Otuá na‘á ne fekau ke u ha‘ú. Na‘e ‘ikai te u ha‘u pē ‘iate au. 
JHN.8.43	Ko e hā ‘oku ‘ikai ke mahino ai kiate kimoutolu ‘eku fakahinohinó? Ko hono mo‘oní, he ‘oku ‘ikai te mou makātaki‘i ‘eku lea atú. 
JHN.8.44	Ko ho‘omou tamaí ko e tēvoló. Pea ko hono lotó tonu pē ‘oku mou faí. Ko e toko taha fakapō ia mei mu‘a. Pea kuo te‘eki ai ke ne kau mo e mo‘oní. ‘Oku hala mo ha me‘i mo‘oni ‘iate ia. Ka fai ha‘ane loi, ko ‘ene fai pē ‘e ia hono tefito‘i ‘ulungāangá. He ko e toko taha fa‘a loi ia. Pea ko e tamai ia ‘a e loi kotoa pē.
JHN.8.45	Ko e ngaahi me‘a na‘á ku tala atú, ko e mo‘oni kātoa ia. Pea ko e ‘uhinga pē ia ho‘omou ta‘e fie tui mai kiate aú. 
JHN.8.46	Ko hai ‘iate kimoutolu te ne lava ‘o tala mai ha‘aku kovi? Kapau ‘oku hala ha‘aku kovi, pea ko e ha ‘oku ‘ikai te mou fie tui mai ai kiate aú? 
JHN.8.47	Ko kinautolu kotoa ‘oku kau mo e ‘Otuá, ‘oku nau fanongo ki he‘ene ngaahi folofolá. Ka ‘oku ‘ikai te mou kau kimoutolu mo e ‘Otuá, pea ko hono ‘uhinga ia ‘oku ‘ikai te mou fanongo ai ki he‘ene ngaahi folofolá.”
JHN.8.48	Pea pehē ange leva ‘e he kakaí kia Sīsū, “Tā na‘e tonu pē ‘emau pehē ko e Samēlia koe, pea kuo ma‘u koe ‘e ha tēvolo.”
JHN.8.49	Pea pehē ange ‘e Sīsū, “‘Oku ‘ikai ke ma‘u au ‘e ha tēvolo. ‘Oku ou fakalāngilangi‘i ‘e au ‘eku Tamaí. Ka ‘oku ‘ikai te mou fie fakalāngilangi‘i au. 
JHN.8.50	‘Oku ‘ikai te u kumi lāngilangi au. Ka ‘oku ‘i ai e toko taha ia ‘okú ne loto ke u ma‘u lāngilangi. Pea ko ia pē te ne fai e fakamāú. 
JHN.8.51	‘Oku ou fakapapau‘i atu, ko koe te ke fai e ngaahi me‘a na‘á ku fakahinohino atú, ‘e ‘ikai te ke mate ‘o ta‘e ngata.”
JHN.8.52	Pea nau pehē ange, “Kuo mau ‘ilo pau eni ‘oku ma‘u koe ‘e ha tēvolo. He kuo ‘osi mate ‘a ‘Ēpalahame, pea ‘osi mate mo e kau palōfitá, ka ke tala mai ‘e koe ‘e ‘ikai mate ha taha te ne fai e ngaahi me‘a ‘okú ke fakahinohino maí. 
JHN.8.53	Tā ‘okú ke lahi koe ‘ia ‘Ēpalahame. He na‘e mate ‘a ‘Ēpalahame ia, pea na‘e mate mo e kau palōfitá. Ko hai tū koe?”
JHN.8.54	Pea pehē ange ‘e Sīsū, “Kapau ko ‘eku me‘a ‘oku faí ko ‘eku fakalāngilangi‘i pē ‘e au au, ko e muna pē ‘a e lāngilangi ko iá. Ka ‘oku fakalāngilangi‘i au ‘e he‘eku Tamaí, ‘e he toko taha pē ko ē ‘oku mou pehē ko homou ‘Otuá ia. 
JHN.8.55	Kae hili angé ‘oku ‘ikai te mou maheni mo‘oni mo ia. Kapau te u pehē atu ‘oku ‘ikai te u maheni mo ia, te u loi au, pea te u tatau ai mo kimoutolu. Ka ‘oku ou maheni au mo ia, peá u fai e ngaahi me‘a ‘okú ne folofola‘aki maí. 
JHN.8.56	Na‘e hākahaka e loto ‘o ho‘omou tamai ko ‘Ēpalahamé he‘ene ‘ilo te ne a‘usia hoku ‘ahó. Na‘á ne a‘usia, peá ne fiefia ai.”
JHN.8.57	Pea nau pehē ange, “Kuo te‘eki ke ke ta‘u nimangofulu koe ka kuó ke sio koā koe ‘ia ‘Ēpalahame?”
JHN.8.58	Pea pehē ange ‘e Sīsū, “‘Oku ou fakapapau‘i atu, na‘e te‘eki ke fanau‘i ‘a ‘Ēpalahamé, kuó u ‘osi ‘i ai au.” 
JHN.8.59	Pea toki tufi maka leva e kakaí ke tolo ‘aki ‘a Sīsū. Ka na‘á ne fufuu‘i ia, peá ne moulu atu mei he Temipalé ‘o ‘alu.
JHN.9.1	Na‘e fononga atu ‘a Sīsū he feitu‘u ‘e taha, na‘á ne fakatokanga‘i ha tangata na‘e fanau‘i mai ‘oku kui. 
JHN.9.2	Pea pehē ange ‘e he kau akó, “‘E Tangata‘eiki, ko e angahala ‘a hai na‘e fanau‘i mai ai e toko tahá ni ‘oku kuí? Ko e angahala nai ‘a‘ana, pe ko ‘ene ongo mātu‘á?”
JHN.9.3	Pea pehē ange ‘e Sīsū kiate kinautolu, “‘Oku ‘ikai ha felāve‘i ‘ene kuí mo ha‘ane angahala, pe ko ha angahala ‘ene ongo mātuá. Ka ko ‘ene kuí koe‘uhí kae lava ke fakahā ‘iate ia ‘a e ivi ‘o e ‘Otuá. 
JHN.9.4	Pea lolotonga ‘oku kei ‘ahó, kuo pau ke tau fai e ngaahi me‘a ‘oku finangalo ki ai e toko taha na‘á ne fekau ke u ha‘ú. ‘Oku toe si‘i pea po‘uli, pea ‘oku ‘ikai ke lava ha taha ia ‘o ngāue he po‘ulí. 
JHN.9.5	‘Oku ou kei ‘i māmani au ia. Pea lolotonga ‘eku kei ‘i māmaní ko e māma au ‘o māmani.”
JHN.9.6	Pea hili e lea ko eni ‘a Sīsuú, peá ne ‘a‘anu ‘o fakahauhau ‘aki ha me‘i kelekele. Peá ne toki vali ‘aki e mata ‘o e tangata kuí. 
JHN.9.7	Pea tala ange ‘e Sīsū ki ai, “‘Alu ‘o fufulu e pelepelá mei ho matá he Vai ko Sailoamé.” Ko e ‘uhinga ‘o e Sailoamé ko e “Fekau‘i.” Pea ‘alu leva e tangata kuí ‘o fufulu e pelepelá, peá ne foki mai kuo ‘ā hono matá.
JHN.9.8	Pea ko e kaungā‘api ‘o e tangata kuí mo e kakai na‘a nau ‘ilo ‘ene mo‘ui kolekole ki mu‘á, na‘a nau pehē, “‘Ikai koā ko e tangata eni na‘e kolekole holó?”
JHN.9.9	Pea pehē ‘e he ni‘ihi, “Ko ia pē.” Kae pehē ‘e he ni‘ihi ia, “‘Oku ‘ikai ko ia. Ka ‘oku mata tatau mo e tangata ko iá.”
JHN.9.9	Pea toki lea mai ‘a e tangata na‘e kuí, “Ko au pē ia.”
JHN.9.10	Pea pehē ange ‘e he kakaí, “Ka na‘e anga fēfē ho‘o lava ‘o sió?”
JHN.9.11	Pea pehē ange ‘e he tangatá, “Na‘e hanga ‘e he tangata ko Sīsū ‘o ‘ai ha me‘i pelepela ‘o vali ‘aki hoku matá, peá ne fekau ke u ‘alu ki he Vai ko Sailoamé ‘o fufulu e pelepelá. Peá u ‘alu au ‘o fufulu hoku matá, pea ‘ā ai pē hoku matá.”
JHN.9.12	Pea nau toe fehu‘i ange, “Pea ko fē ‘a e tangata ko iá?”
JHN.9.12	Peá ne pehē ange, “‘Oku ‘ikai te u ‘ilo ‘e au.”
JHN.9.13+JHN.9.14	Ko e ‘aho Sāpate na‘e ‘ai ai ‘e Sīsū e me‘i pelepelá ‘o faito‘o ‘aki e mata ‘o e toko taha na‘e kuí. Pea na‘e hanga ‘e he kakaí ‘o taki e tangatá ki he kau Fālesí. 
JHN.9.15	Pea ‘eke ange ‘e he kau Fālesí pe na‘e anga fēfē ‘ene lava ‘o sió. Pea pehē ange ‘e he tangatá, “Na‘e hanga ‘e Sīsū ‘o ‘ai e me‘i pelepela ‘o vali ‘aki hoku matá. Peá u fufulu e me‘i pelepelá, peá u lava leva au ‘o sio.”
JHN.9.16	Pea pehē ‘e he kau Fālesi ‘e ni‘ihi, “Tā ko e tangata ko eni ko Sīsuú, na‘e ‘ikai tuku mai ‘e he ‘Otuá. He ‘oku maumau Sāpate.”
JHN.9.16	Kae toe pehē pē ‘e he ni‘ihi ia, “‘E lava fēfē ‘e ha tangata fai angahala ‘o fai ha mana pehē?” Pea nau fakakikihi ai.
JHN.9.17	Pea nau toe ‘eke ange ki he tangatá, “Ko e hā ho‘o lau ‘au ki he tangata na‘á ne faka‘ā ho matá?” Pea pehē ange ‘e he tangatá, “Ko e palōfita ia!”
JHN.9.18	Ka na‘e ‘ikai ke tui e kau taki ‘o e kakai Siú ko e tangata ia na‘e kui ki mu‘á. Pea nau ui leva ‘ene ongo mātu‘á. 
JHN.9.19	Pea nau ‘eke ange kiate kinaua, “Ko ho‘omo tama koā eni na‘á mo pehē na‘e fanau‘i mai ‘oku kuí? Na‘e anga fēfē ‘a e ‘ā hono matá?”
JHN.9.20	Pea pehē ange ‘e he ongo mātu‘a e tangatá, “‘Okú ma fakapapau‘i atu, ko ‘ema tamasi‘í ia. Pea ‘okú ma ‘ilo pau na‘e fanau‘i mai ‘oku kui. 
JHN.9.21	Ka ko e me‘a ki he ‘ā hono matá, ‘oku ‘ikai te ma ‘ilo ‘e kimaua pe na‘e lava fēfē, pe ko hai na‘á ne faito‘o iá. Mou ‘eke ange ki ai. Te ne lava pē ‘o tali atu. He kuo ‘osi fu‘u tangata ia.”
JHN.9.22+JHN.9.23	Ko e tali pehē ‘a e ongo mātu‘a ‘a e tangatá, koe‘uhí ko ‘ena ilifia ki he kau taki ‘o e kakai Siú. He kuo nau ‘osi tapui e feohi ‘a e kakaí mo ha taha te ne lau ko e Mīsaiá ‘a Sīsū.
JHN.9.24	Na‘e toe fekau leva ‘e he kau takí ke toe foki mai e ongo mātu‘a ‘a e tangatá, pea nau pehē ange ki he tangatá, “Fuakava mai he ‘ao e ‘Otuá te ke lea mo‘oni! He ‘oku mau ‘ilo pau ko e tangata fai angahala ‘a Sīsū.”
JHN.9.25	Pea pehē ange ‘e he tangatá, “Hei‘ilo pe ko e tangata fai angahala ia pe ‘ikai. Ko e me‘a pē ‘oku ou ‘iló, na‘á ku kui, ka kuó u ‘ā.”
JHN.9.26	Pea nau pehē ange, “Ko e hā e me‘a na‘á ne fai ki ho matá? Na‘e anga fēfē ‘ene faito‘o ho matá?”
JHN.9.27	Pea tali atu e tangatá, “Kuó u ‘osi tala atu. Ka ‘oku ‘ikai te mou fie fanongo mai. Ko e hā ‘oku mou holi ai ke u toe tala atu tu‘o uá? Kuo mou fie kau koā mo kimoutolu he‘ene kau akó?”
JHN.9.28	Pea toki lea kovi ki ai e kau takí ‘o nau pehē ange, “Ko koe pē ‘oku kau he‘ene kau akó. Ko e kau ako kimautolu ia ‘a Mōsese. 
JHN.9.29	‘Oku ‘ikai toe fakaveiveiua e folofola ange ‘a e ‘Otuá kia Mōsesé, ka ‘oku ‘ikai te mau ‘ilo ‘e kimautolu pe ko e tangata mei fē ‘a Sīsū.”
JHN.9.30	Pea pehē ange e tangatá, “Toki me‘a faikehe ia. ‘Oku ‘ikai te mou ‘ilo pe ko e tangata mei fē ia, ka na‘á ne faito‘o hoku kuí. 
JHN.9.31	‘Oku tau ‘ilo lelei pē ‘oku ‘ikai ke toka‘i mai ‘e he ‘Otuá ‘a e kakai fai angahalá, kae ngata pē he kakai ‘oku ‘apasia ki ai mo fai hono finangaló. 
JHN.9.32	Pea ko e talu e tupu ‘a māmani mo e te‘eki ke faito‘o ha taha na‘e fanau‘i mai ‘oku kui. 
JHN.9.33	Kapau na‘e ‘ikai ke ha‘u e tangatá ni mei he ‘Otuá, ‘e ‘ikai te ne lava ‘e ia ha me‘a ‘e taha.”
JHN.9.34	Pea nau pehē ange, “Tapu ‘aupito ho‘o fie akonaki mai kiate kimautolú. He ko e talu ho‘o tupu mo ho‘o fai angahala. Pea tapu ‘aupito ke toe tu‘u mai ho va‘é ki fale lotu.”
JHN.9.35	Pea ‘ilo ‘e Sīsū e me‘a kuo hokó, peá ne ‘alu ‘o kumi e tangatá. Pea pehē ange ‘e Sīsū ki ai, “‘Okú ke tui ki he Foha e Tangatá?”
JHN.9.36	Peá ne tala ange, “Ko hai ia, Tangata‘eiki? Fakahā mai ia kiate au ka u tui leva ki ai.”
JHN.9.37	Pea tala ange ‘e Sīsū, “Kuó ke ‘osi sio ai. Pea ‘okú ke lolotonga talanoa mo ia.”
JHN.9.38	Pea lea atu e tangatá mo ‘ene tū‘ulutui kia Sīsū, “‘Eiki, ‘oku ou tui au kiate koe.”
JHN.9.39	Pea lea ange ‘a Sīsū, “Ko ‘eku ha‘u ki he maama ko ení ke fai fakamaau, kae lava ke sio ‘a e mata ‘o e kakai ‘oku kuí, kae hoko ‘o kui e mata ‘o e kakai ‘oku lava ‘o sió.”
JHN.9.40	Na‘e ‘ilo ‘e he kau Fālesi ‘e ni‘ihi ‘a e lau ko eni ‘a Sīsuú pea nau pehē ange kiate ia, “Ko ho‘o lau koā ko e kakai kui kimautolu?”
JHN.9.41	Pea tali atu ‘e Sīsū, “Kapau na‘a mou kui, na‘a mou tonuhia. Ka ko eni ‘oku mou lau ‘oku mou lava ‘o sio, pea ‘oku mou halaia leva.”
JHN.10.1	Pea toe pehē ange ‘e Sīsū, “Ko e mo‘oni eni ‘oku ou tala atú, ko e kau kaiha‘á pē mo e kau kākaá ‘oku nau kaka he ‘ā ‘o e loto‘ā sipí kae ‘ikai hū atu he matapaá. 
JHN.10.2+JHN.10.3	Ko e tauhi sipí, ‘oku hū ma‘u pē ia he matapā ‘o e loto‘ā sipí ‘i hono fakaava ‘e he le‘o matapaá. ‘Oku maheni e fanga sipí mo e le‘o ‘o honau tauhí. ‘Okú ne ui e fanga sipí ‘aki honau taki taha hingoa ke nau hū mai. Peá ne toki taki atu kinautolu. 
JHN.10.4	Ka ‘osi ‘ene fakahū atu kinautolu ki tu‘á, peá ne mu‘omu‘a atu ‘iate kinautolu ka nau muimui. ‘Oku nau ‘ilo hono le‘ó. 
JHN.10.5	‘E ‘ikai muimui e fanga sipí ‘i ha taha kehe, ka te nau hola meiate ia. He ‘oku ‘ikai te nau ‘ilo hono le‘ó.”
JHN.10.6	Ko e lea fakatātā ia ‘a Sīsū kiate kinautolu. Ka na‘e ‘ikai ke mahino ia kiate kinautolu. 
JHN.10.7	Peá ne toe tala ange kiate kinautolu, “Ko e mo‘oni eni ‘oku ou tala atú, ko au e matapā ‘oku hū ai e fanga sipí ki he loto‘ā sipí. 
JHN.10.8	Ko kinautolu kotoa na‘e mu’omu‘a mai ‘iate aú, ko e kau kaiha‘a kinautolu mo e kau kākā. Pea na‘e ‘ikai ke ongo e fanga sipí ki honau le‘ó. 
JHN.10.9	Ko e matapaá au. ‘E fakamo‘ui e fa‘ahinga kotoa ‘e hū atu ‘iate aú. Te nau hū atu, mo hū mai, pea ‘e fakakaikai kinautolu ki ha ngaahi feitu‘u lau ma‘ui‘ui. 
JHN.10.10	Ko e ha‘u e kaiha‘á ke kaiha‘a, mo fakamoveuveu, mo faka‘auha. Ka na‘á ku ha‘u au ke mou ma‘u e mo‘ui ‘oku fonu mahuohua.
JHN.10.11	Ko e tauhi sipi lelei au. Pea kuo pau ke tuku ange ‘e he tauhi sipí ‘ene mo‘uí ma‘a ‘ene fanga sipí. 
JHN.10.12	Ka ko ha taha tauhi sipi totongi, ‘oku ‘ikai ke hangē ia ko e tauhi sipi leleí. ‘Oku ‘ikai foki ko ‘ene fanga sipi. Pea ko e sio atu pē ‘a e toko taha ngāue totongí ‘oku ha‘u ha ulofi, kuo hola ia kae lī‘aki e fanga sipí. Pea ‘oho mai leva e ulofí ‘o fakamovetevete e fanga sipí. 
JHN.10.13	Ko e hola ‘a e toko taha ngāue totongí, he ‘oku ‘ikai ke ne mahu‘inga‘ia he fanga sipí.
JHN.10.14+JHN.10.15	Ko aú, ko e tauhi sipi lelei. ‘Oku ou maheni mo ‘eku fanga sipí. Pea ‘oku maheni ‘eku fanga sipí mo au. ‘Oku hangē pē ia ko e maheni ‘eku Tamaí mo aú, peá u maheni au mo iá. Kuó u toe mateuteu au ke u a‘u ‘o mate ma‘anautolu, ka nau hao. 
JHN.10.16	‘Oku ‘i ai ‘eku fanga sipi kehe kuo te‘eki ke fakahū mai ki he loto‘ā sipí. Kuo pau ke fakahū mai mo kinautolu. Te nau fakaongo mo kinautolu ki hoku le‘ó. Pea ‘e taha ‘a e tākanga sipí, pea taha e tauhi sipí.
JHN.10.17	‘Oku tupunga e ‘ofa ‘a e Tamaí ‘iate aú ko ‘eku fie tuku ange ‘eku mo‘uí ka u toe ma‘u mai ia ‘e au. 
JHN.10.18	‘Oku ‘ikai ke fakapōpula‘i au ‘e ha taha ke u tuku ange ‘eku mo‘uí. Ko hoku loto pē ke u foaki ‘eku mo‘uí! ‘Oku ou ma‘u mafai ke foaki atu ‘eku mo‘uí, peá u toe ma‘u mafai ke fakafoki mai. Ko e fatongia ia kuo tuku mai ‘e he‘eku Tamaí kiate au.”
JHN.10.19	Na‘e fakafa‘afa‘ahi e kakai Siú koe‘uhi ko e ngaahi lau ko eni ‘a Sīsuú. 
JHN.10.20	Na‘e pehē ‘e he tokolahi, “Kuo ma‘u ia ‘e ha tēvolo. Pea ‘oku vale ia. ‘Oua ‘e fai ha tui ki ai.” 
JHN.10.21	Kae pehē ‘e he ni‘ihi ia, “He ‘e lava fēfē ke lea pehē ha taha kuo ma‘u ‘e ha tēvolo? ‘E ‘ikai lava ‘e ha taha pehē ia ‘o ‘ai ha taha ke sio.”
JHN.10.22	Ko e lolotonga ia ‘a e Kātoanga Fakamanatu ‘o hono Huufi e Temipalé. Pea ko e fa‘ahi ta‘u momokó ia. 
JHN.10.23	Pea lolotonga e fou atu ‘a Sīsū he ‘aho ‘e taha he fa‘ahi Temipale na‘e ui ko e “Fakafaletolo ‘o Solomoné,” 
JHN.10.24	kuo haha‘o mai ha kakai tokolahi. Pea nau ‘eke ange, “‘Ai ange ke mahino pe ko e Mīsaiá koe pe ‘ikai. Me‘a ní te ke tuku ke mau veiveiua ai pē?” 
JHN.10.25	Pea pehē ange ‘e Sīsū, “Na‘á ku ‘osi tala atu pē. Ka na‘e ‘ikai te mou fie tui mai kiate au. Ko e ngaahi ngāue ‘oku ou fai ‘i hono fakamafai‘i au ‘e he‘eku Tamaí, ko e ngaahi fakamo‘oni ia kiate au. 
JHN.10.26	Ka ‘oku ‘ikai te mou tui mai kiate au. He ‘oku ‘ikai ko ‘eku fanga sipi kimoutolu.
JHN.10.27	Ko ‘eku fanga sipí, ‘oku nau ‘ilo hoku le‘ó, peá u ‘ilo ‘e au kinautolu. ‘Oku nau muimui kinautolu ‘iate au. 
JHN.10.28	‘Oku ou ‘oange ma‘anautolu e mo‘ui ta‘engatá. He‘ikai te nau mate ‘o ta‘engata. ‘E ‘ikai faifai angé pea lava ‘e ha taha ‘o hamusi kinautolu meiate au. 
JHN.10.29	Ko ‘eku Tamaí, ko ia na‘á ne tuku mai kinautolu ma‘akú. Pea ‘oku mafai lahi ange ‘eku Tamaí ‘i ha toe taha. ‘E ‘ikai malava ke hamusi kinautolu meiate au ‘e ha taha. 
JHN.10.30	Ko e Tamaí mo au, ‘okú ma taha.”
JHN.10.31	Pea toe tufi maka mai leva e kakaí ke tolo ‘aki ‘a Sīsū. 
JHN.10.32	Kae tala ange ‘e Sīsū kiate kinautolu, “Ko ‘eku me‘a pē na‘e faí ko e ngaahi me’a lelei na‘e tuku mai ‘e he Tamaí ke u fai, pea mou sio tonu ai. Ko e fē leva e lelei ‘oku ‘ai ke mou tolo ai aú?”
JHN.10.33	Pea nau pehē ange, “‘Oku ‘ikai ko ‘emau teu tolo koé ko ha lelei na‘á ke fai. Ko ‘emau teu tolo koé koe‘uhí ko ho‘o fai koví. Ko ha tangata pē koe, ka kuó ke lau ko e ‘Otuá koe.”
JHN.10.34	Pea pehē ange ‘e Sīsū, “‘Ikai koā kuo tohi he Folofolá, ‘Ko e ngaahi ‘otua kimoutolu’? 
JHN.10.35	Ko e Folofolá ‘oku mo‘oni ma‘u ai pē. Pea ‘oku ui ai ‘e he ‘Otuá ‘a e kakai na‘á ne tō folofola ki aí ko e ngaahi ‘otua. 
JHN.10.36	Ko e hā leva ‘oku mou tukuaki‘i ai ko e tangata faikovi au koe‘uhí ko ‘eku lau ko e Foha au ‘o e ‘Otuá. He ko e Tamaí, foki, na‘á ne fili aú, peá ne toe fekau ke u ha‘u ki māmaní. 
JHN.10.37	Kapau ko e ngaahi me‘a ‘oku ou faí ‘oku ‘ikai ke fai ‘e he‘eku Tamaí, pea ‘oua te mou tui mai kiate au. 
JHN.10.38	Pea kapau leva ko e ngaahi me‘a ‘oku ou faí, ‘oku fai pē ia ‘e he‘eku Tamaí, pea mou tui ā ki he‘eku ngaahi me‘a ‘oku faí, neongo ho‘omou ta‘e tui mai kiate aú. Pea te mou toki ‘ilo pau ‘a e taha ‘a e Tamaí mo aú, peá u taha au mo e Tamaí.”
JHN.10.39	Pea toe feinga e kakaí ke puke fakamālohi‘i ‘a Sīsū. Kae toe moulu atu ‘a Sīsū ia meiate kinautolu, 
JHN.10.40	‘o ne ‘alu ki he kauvai ‘o e Vaitafe ko Soataní ki he feitu‘u na‘e fai papitaiso ai ‘a Sione ki mu‘a atú. Pea lolotonga e kei ‘i ai ‘a Sīsuú, 
JHN.10.41	kuo holo mai ha kakai tokolahi kiate ia. Pea nau toe felāuaki ai, “Na‘e ‘ikai ke faimana ‘a Sione. Ka ko ‘ene fakamatala kotoa ‘o kau kia Sīsuú, ko e mo‘oni ia.” 
JHN.10.42	Pea na‘e tui ai kia Sīsū ha tokolahi he kakai ko iá.
JHN.11.1	Na‘e ‘i ai e tangata ko Lāsalosi he kolo ko Pētani, ko e kolo na‘e nofo ai hono ongo tuofāfine ko Mele mo Mā‘ata. 
JHN.11.2	Ko Mele ia na‘á ne tākai lolo kakala ‘a e ‘Eikí mo holo ‘aki hono lou‘ulú ‘a hono va‘é. Na‘e puke ‘a Lāsalosi. 
JHN.11.3	Pea ko hono ongo tuofāfine ko ení, na‘á na pōpoaki kia Sīsū ‘o fakahā ange, “‘Eiki, ko ho kaume‘á eni, ‘a Lāsalosi, ‘oku puke.”
JHN.11.4	Pea a‘u mai e pōpoakí kia Sīsuú pea pehē ‘e Sīsū, “Ko e puke ko eni ‘o Lāsalosí, ‘e ‘ikai te ne mate ai. Ka ‘e fakalāngilangi‘i ai e ‘Otuá pea mo hono Fohá.”
JHN.11.5	Na‘e ‘ofa ‘a Sīsū ‘ia Mā‘ata, mo hono tokouá, pea mo Lāsalosi. 
JHN.11.6	Kae toe nofo atu pē ia he feitu‘u na‘á ne ‘i aí ‘i ha toe ‘aho ‘e ua. 
JHN.11.7	Peá ne toki pehē ange ki he‘ene kau akó, “Tau foki ā ki Siutea.”
JHN.11.8	Pea pehē ange ‘e he‘ene kau akó, “Ko e toki ‘osi eni, Tangata‘eiki, ‘a e feinga ‘a e kakai he feitu‘u ko iá ke tolomaka‘i koe! Ko e hā hono ‘uhinga ho‘o toe fie ‘alu ki aí?” 
JHN.11.9	Pea pehē ange ‘e Sīsū, “‘Ikai ‘oku houa ‘e hongofulu mā ua ‘a e ‘ahó? Ko ho‘o ‘alu holo he ‘ahó, ‘oku māmangia ho halá he la‘aá, pea he‘ikai te ke tūkia. 
JHN.11.10	Ka ko ho‘o ‘alu holo he po‘ulí, te ke tūkia. He ‘oku ‘ikai ke māmangia ho halá he po‘ulí.” 
JHN.11.11	Pea toe pehē ange ‘e Sīsū ki he‘ene kau akó, “Ko hotau kaume‘a ko Lāsalosí ‘oku mohe. Ko ‘eku ‘alu eni ‘o fafangu.” 
JHN.11.12	Pea nau pehē ange, “Kapau ā ‘oku mohe, ‘Eiki, pea ‘e toe sai pē hono puké ‘ona ia.” 
JHN.11.13	Ko e ‘uhinga ‘a Sīsuú, kuo mate ‘a Lāsalosi. Kae pehē ‘e he kau akó ia ‘oku mohe pē. 
JHN.11.14	Pea toe ‘ai mahino ange ‘e Sīsū kiate kinautolu, “Ko Lāsalosí kuo mate! 
JHN.11.15	Ka ‘oku fiefia hoku lotó ‘i he‘ene ‘i Siuteá ka u ‘i heni aú. He ‘e hoko ia ko ha me‘a ke mou tui ai kiate au. Tau ō ā ki ai.”
JHN.11.16	Pea pehē ange ‘e Tōmasi (‘a ē na‘e ui ko Māhangá) ki he kau ako ko eé, “Tau ō ai ā ‘o mate fakataha mo ia.”
JHN.11.17	Na‘e a‘u atu ‘a Sīsū ki Pētaní, tā ko e ‘aho ia ‘e fā hono ‘osi tanu ‘o Lāsalosí.
JHN.11.18	Ko e vāmama‘o ‘o Pētani mo Selusalemá, ko e kilomita nai ‘e tolu. 
JHN.11.19	Pea kuo holo mai ha kakai Siu tokolahi ko e fie kaungāmamahi fakataha mo Mele mo Mā‘ata ‘i he mālōlō hona tuonga‘ané.
JHN.11.20	Pea ko e fanongo pē ‘a Mā‘ata kuo a‘u mai ‘a Sīsuú, na‘á ne fakafe‘iloaki atu leva ki ai. Kae nofo pē ‘a Mele ‘i fale. 
JHN.11.21	Pea lea ange ‘a Mā‘ata kia Sīsū, “‘Eiki, kapau na‘á ke ‘i heni, na‘e ‘ikai ke mālōlo hoku tuonga‘ané! 
JHN.11.22	Ka neongo ia, ‘oku ou ‘ilo ‘e au ‘e fai ‘e he ‘Otuá ha me‘a pē te ke kole ki ai.”
JHN.11.23	Pea pehē ange ‘e Sīsū, “Ko ho tuonga‘ané ‘e toe tu‘u!” 
JHN.11.24	Pea tali atu ‘e Mā‘ata, “‘Oku mahino pē kiate au ‘e toe tu‘u hoku tuonga‘ané he ‘aho fakamuí.”
JHN.11.25	Pea toki lea ange ‘a Sīsū ki ai, “Ko au ‘a e toe tu‘ú mo e mo‘uí. Ko kinautolu kotoa pē te nau tui kiate aú te nau mo‘ui, neongo kuo nau mate. 
JHN.11.26	‘E ‘ikai mate ‘o ta‘e ngata ha taha ‘e tui kiate au ka te ne mo‘ui pē. ‘Okú ke tui ki ai?”
JHN.11.27	Pea pehē ange ‘e Mele, “‘Io, ‘Eiki! ‘Oku ou tui ko e Kalaisí koe, ko e ‘Alo ‘o e ‘Otuá, ko e toko taha kuo pau ke ha‘u ki māmani”
JHN.11.28	Pea hili e tali ko ia ‘a Mā‘ata kia Sīsuú, pea ‘alu ‘a Mā‘ata ‘o fafana ange kia Mele, “Kuo a‘u mai e Tangata‘eikí, pea ‘okú ne ‘eke koe.” 
JHN.11.29	Ko e fanongo pē ‘a Mele kuo a‘u mai ‘a Sīsuú, pea tu‘u leva ia ‘o fakatovave atu ki ai. 
JHN.11.30	Na‘e kei ‘i tu‘a kolo ‘a Sīsū ‘i he feitu‘u na‘á na fe‘iloaki ai mo Mā‘atá. 
JHN.11.31	Pea ko e kakai na‘a nau nofo‘aki me‘a fakataha mo Melé, na‘a nau fakatokanga‘i ‘ene fakavavevave atu mei falé, pea nau muimui atu mo kinautolu, koe‘uhí ko ‘enau ‘amanaki ‘oku ‘alu ia ke tēngihia he fonualotó. 
JHN.11.32	Kae ‘alu ‘a Mele ia ki he feitu‘u na‘e ‘i ai ‘a Sīsuú.
JHN.11.32	Pea ko ‘ene a‘u atu pē ‘a Mele kia Sīsuú, peá ne tū‘ulutui atu ki hono va‘é mo ne pehē, “‘Eiki, ka ne ke ‘i heni, na‘e ‘ikai mate hoku tuonga‘ané.”
JHN.11.33	Pea vakai atu ‘a Sīsū ki he tangi mamahi ‘a Mele mo e kakai na‘e muimui mai ‘iate iá, na‘á ne faingata‘a‘ia lahi ‘aupito ai. 
JHN.11.34	Peá ne ‘eke ange kiate kinautolu, “Ko e fē e feitu‘u kuo mou telio ai iá?”
JHN.11.34	Pea nau tala ange, “‘Eiki, ha‘u ke tau ō ki ai.” 
JHN.11.35	Pea tangi ‘a Sīsū. 
JHN.11.36	Pea pehē ‘e he kakaí, “Sio ki he lahi ‘ene ‘ofa ‘ia Lāsalosí.”
JHN.11.37	Kae pehē ‘e he ni‘ihi ia, “‘Ikai na‘á ne faka‘ā ‘a e kuí? Ko e hā na‘e ‘ikai ke ne ta‘ofi ai e mate ‘a Lāsalosí?”
JHN.11.38	Na‘e kei fu‘u loto mamahi pē ‘a Sīsū, peá ne ‘alu ki he fonualotó.
JHN.11.38	Ko e fonualotó ko ha ‘ana na‘e tāpuni‘i ‘aki ha fu‘u maka. 
JHN.11.39	Pea ko ‘ene a‘u atu pē ‘a Sīsū ki he ‘aná peá ne fekau e kakaí ke nau to‘o atu e maká. Kae tala ange ‘e Mā‘ata ia, “‘Eiki, ‘e ‘i ai hano anga, he ko e ‘aho foki eni ‘e fā.”
JHN.11.40	Pea pehē ange ‘e Sīsū, “‘Ikai na‘á ku tala atu te ke mamata ki he ngeia ‘o e ‘Otuá ‘o kapau te ke tui kiate au?” 
JHN.11.41	Pea nau to‘o leva e maká. Pea toki hanga hake ‘a Sīsū ki langi ‘o ne pehē ‘e ia, “Fakafeta‘i, ‘e Tamai, ho‘o tali ‘eku lotú. 
JHN.11.42	‘Okú ke tali ma‘u pē ‘eku ngaahi lotú. Ka ‘oku tu‘unga ‘eku lotu ko ení kae fei mo tui e kakaí ni ko koe na‘á ke fekau ke u ha‘ú.” 
JHN.11.43	Pea ‘osi e lotu ‘a Sīsuú peá ne kalanga le’o-lahi atu, “‘E Lāsalosi, ha‘u kitu‘a.” 
JHN.11.44	Pea hū leva ‘a Lāsalosi kitu‘a ‘oku kei lalava tupenu hono nimá mo hono va‘é, pea kei pūlou hono fofongá.
JHN.11.44	Pea lea ange ‘a Sīsū ki he kakaí, “Vete hono ngaahi lalavá pea tuku ange ke ‘alu.”
JHN.11.45	Ko e tokolahi he kakai Siu ne kaungā mamahi mo Melé, na‘a nau sio tonu he me‘a na‘e fai ‘e Sīsuú, pea nau tui ai pē kiate ia. 
JHN.11.46	Kae ō e ni‘ihi ki he kau Fālesí ‘o fakahā ange kiate kinautolu ‘a e me‘a na‘e fai ‘e Sīsuú. 
JHN.11.47	Pea ui ‘e he kau Fālesí mo e kau taula‘eiki pulé ha fono ‘a e Fakataha Lahi e kakai Siú, ‘o nau fehu‘i ai, “Ko e hā leva ha‘atau me‘a ‘e faí? He ‘oku fu‘u lahi e faimana ‘a e tangatá ni. 
JHN.11.48	Kapau ‘e ‘ikai ke fei mo ta‘ofi ia, pea ‘e ‘osi kotoa e kakaí he tui ki ai. Pea ‘e omi ‘a e kau Lomá ‘o faka‘auha hotau Temipalé mo hotau fonuá.”
JHN.11.49	Pea lea ai e toko taha ko Kaiafasi hono hingoá. Ko ia na‘e Taula‘eiki Lahi he ta‘u ko iá. Peá ne pehē ‘e ia, “Ko kimoutolú, ‘oku ‘ikai ke mou ‘ilo ha me‘a. 
JHN.11.50	Kuo te‘eki koā ke hū ki homou ‘atamaí ‘oku sai ange ke mate ha toko taha ma‘á e kakaí ‘i hano faka‘auha kotoa hotau fonuá?” 
JHN.11.51	Ko hono mo‘oní, na‘e ‘ikai ko ‘ene leá ‘iate ia pē. He ko e Taula‘eiki Lahi ia he ta‘u ko iá. Pea ko ‘ene sinaki tala ia ‘a e pau ke pekia ‘a Sīsū ma‘á e kakai Siú. 
JHN.11.52	Ka na‘e ‘ikai ke pekia pē ‘a Sīsū ma‘á e kakai Siú, kae pehē pē ki he fānau kotoa ‘a e ‘Otuá, ‘a ia kuo movete ‘i māmaní. 
JHN.11.53	Pea talu pē mei ai mo e fa‘ufa‘u ‘a e kau taki ‘o e kakai Siú ke fakapoongi ‘a Sīsū. 
JHN.11.54	Pea na‘e ‘ikai ke toe fononga tau‘atāina holo ‘a Sīsū ‘i Siutea. Ka na‘á ne ‘alu ki ‘Ifalemi, ko e kolo ia ‘oku ofi atu ki he toafá, ‘o ne nofo ai mo ‘ene kau akó. 
JHN.11.55	Lolotonga iá ‘oku teu e Kātoanga Pāsova. Pea kuo ō hake ‘a e tokolahi ki Selusalema mei ‘uta ke kau he ngaahi ouau fakama’a na‘e fai ‘aki e teuteu ki he kātoanga ko iá. 
JHN.11.56	Na‘a nau kumi holo ‘a Sīsū. Pea lolotonga ‘enau kei haha‘o he Temipalé, na‘a nau fe‘ekenaki, “Me‘a ní ‘e ha‘u ‘o kau he kātoangá? Ko e hā ha‘amou lau?” 
JHN.11.57	He kuo fekau ‘e he kau taula‘eiki pulé mo e kau Fālesí, ka faifai pea ‘ilo e feitu‘u ‘oku nofo ai ‘a Sīsuú, pea fakahā ange kiate kinautolu, ka nau puke ‘o fakahū pilīsone.
JHN.12.1	Na‘e toe pē e ‘aho ‘e ono ki he Kātoanga Pāsová, kuo toe foki ‘a Sīsū ki Pētani. Ko e kolo ia ‘o Lāsalosí, ‘a e toko taha na‘e fokotu‘u ‘e Sīsū mei he maté. 
JHN.12.2	Kuo teuteu ha me‘atokoni ma‘a Sīsū. Pea ko Mā‘ata, na‘e nofo atu ke tauhi e me‘a tokoní. Pea na‘e kau mo Lāsalosi he fa‘ahinga na‘e ma‘u me‘atokoni mo Sīsuú. 
JHN.12.3	Pea to‘o mai ‘e Mele ha hina lolo mahu‘inga ‘aupito, ko e lolo na‘ati, ‘o ne takai ‘aki ‘a e va‘e ‘o Sīsuú, peá ne toki holoholo ‘aki ia hono lou‘ulú. Kae ‘alaha e loló he falé kotoa. 
JHN.12.4	Pea lea hake ha toko taha he kau ako ‘a Sīsuú, ko Siutasi ‘Isikāliote, ‘a e tangata na‘e ‘amanaki ke ne lavaki‘i ‘a Sīsuú, 
JHN.12.5	“Ko e lolo ko ení na‘e totonu ke fakatau atu ke ma‘u ha pa‘anga ‘e tolungeau ke tufa ma‘á e kakai masivá.” 
JHN.12.6	Na‘e ‘ikai ke ‘ofa mo‘oni ‘a Siutasi ki he kakai masivá. Ka ko ‘ene lau peheé he ko e tama kaiha‘a ia. Ko ia na‘á ne tauhi ‘enau kato pa‘angá, peá ne fa‘a to‘o pē ‘e ia ‘enau pa‘angá. 
JHN.12.7	Kae pehē ange ‘e Sīsū ki ai, “Tuku ai pē ‘a Mele ia! He ko e lolo ko ení, kuó ne tauhi mai ki he ‘aho ‘e tanu ai aú. 
JHN.12.8	Pea ko e kakai masivá, te mou nofo ma‘u pē mo kinautolu, ka he‘ikai te mou nofo ma‘u ai pē mo au.”
JHN.12.9	Na‘e fanongo e tokolahi ‘oku ‘i Pētani ‘a Sīsū, pea nau ō hake ki ai.
JHN.12.9	Na‘a nau fie sio kia Lāsalosi, koe‘uhí ko hono fokotu‘u ia ‘e Sīsū mei he maté. 
JHN.12.10	Pea alēlea leva ‘a e kau faifekau pulé ke tāmate‘i mo Lāsalosi. 
JHN.12.11	He kuo tafoki ha kakai Siu tokolahi meiate kinautolu ‘o tui kia Sīsū.
JHN.12.12	Ko e ‘aho hono hokó kuo ‘i Selusalema ha kakai tokolahi ko ‘enau omi ki he Kātoanga Pāsová. Pea ko ‘enau fanongo pē he ha‘u ‘a Sīsū ki Selusalemá, 
JHN.12.13	pea nau tutu‘u mai ha ngaahi va‘a paame ‘o ō atu mo ia ke talitali ‘a Sīsū. Pea nau kalakalanga,
JHN.12.13	“Fakafeta‘i ki he ‘Otuá!
JHN.12.13	Tauange ke tāpuaki‘i e toko taha ‘oku hā‘ele mai he huafa ‘o e ‘Eikí!
JHN.12.13	Tauange ke tāpuaki‘i e Tu‘i ‘Isilelí!”
JHN.12.14	Pea taki mai ‘e Sīsū ha ‘asi, peá ne heka ai, ‘o hangē pē ko e lau ‘a e Folofolá,
JHN.12.15	“‘Oua ‘e manavahē, hako ‘o Saione!
JHN.12.15	He ko homou Tu‘í eni, ‘oku hā‘ele mai,
JHN.12.15	Pea ‘okú ne heka he ‘asi.”
JHN.12.16	Ko e me‘a ko ení, na‘e ‘ikai ke mahino leva ki he kau akó. Kae hili hono fakalāngilangi‘i ‘o Sīsuú, pea nau toki manatu‘i e me‘a na‘e hokó. Pea tā ‘oku tatau pē mo e me‘a na‘e tomu‘a fakahā he Folofolá. 
JHN.12.17+JHN.12.18	Na‘e ‘aukau mai ha kakai tokolahi ke fakafe‘iloaki kia Sīsū. He na‘a nau sio tonu he‘ene fekau ‘a Lāsalosi ke hū mai mei he fonualotó. Pea kuo nau talanoa taha ai pē ‘ia Sīsū pea mo e mana ko iá. 
JHN.12.19	Kae pehē ‘e he kau Fālesí, “Sio ange ā! ‘E ‘ikai ha‘atau me‘a ‘e lava. Kuo ‘osi ‘a māmani he kau mo iá.”
JHN.12.20	Na‘e ‘i ai mo ha kau Kalisi na‘e ō hake ki Selusalema ‘o lotu he Kātoangá. 
JHN.12.21	Pea nau omi kia Filipe, ko e tangata mei Petesaita ‘i Kāleli, ‘o kole ange, “Kātaki, matāpule, ‘oku mau fie fe‘iloaki mo Sīsū.”
JHN.12.22	Pea ‘alu ‘a Filipe ‘o fakahoko ange kia ‘Anitelū. Peá na toki ō kinaua ‘o fakahoko ange kia Sīsū.
JHN.12.23	Pea pehē ange ‘e Sīsū kiate kinaua, “Kuo hokosia mai eni ke fakakakato e lāngilangi e Foha e Tangatá. 
JHN.12.24	Ko e mo‘oni eni ‘oku ou tala atú, ka ‘ikai tō ha fo‘i uite ki he kelekelé ‘o mate, pea ‘e kei nofo ai pē ko e fo‘i uite ‘e taha. Ka ‘o ka mate, pea ‘e toki fakafua ‘o lahi. 
JHN.12.25	Ko kinautolu te nau ‘ofa pē he‘enau mo‘uí, ‘e faka‘auha ‘enau mo‘uí. Pea ko kinautolu te nau lī‘aki ‘enau mo‘ui he maama ko ení, ‘e ‘oange ma‘anautolu e mo‘ui ta‘e ngatá. 
JHN.12.26	Ko kinautolu ‘oku nau fie fai ‘eku ngāué, kuo pau ke nau muimui ‘iate au. Ko ‘eku kau ngāué, kuo pau ke nau kau fakataha mo au ‘i ha feitu‘u pē te u ‘i ai. Pea ka ai leva ha taha te ne fai ‘eku ngāué, pea ‘e fakalāngilangi‘i ia ‘e he Tamaí. 
JHN.12.27	Ka ko eni ‘oku mafasia hoku lotó. Ka ko e ha ha‘aku toe lau ‘e fai? He‘ikai te u kole ki he Tamaí ke ne haofaki‘i au mei he houa ko ení. He ko ‘eku ha‘u ki māmaní ka u a‘u ki he houa ko ení. 
JHN.12.28	Ko ia ai, ‘e Tamai, fakalāngilangi‘i ā ho huafá.”
JHN.12.28	Pea ongo mai ha le‘o mei he langí, “Kuó u ‘osi fakalāngilangi‘i, pea te u toe fakalāngilangi‘i pē.”
JHN.12.29	Na‘e fanongo ki he le‘ó ‘a e kakai na‘e ‘i aí. Pea fakakaukau e ni‘ihi ‘iate kinautolu ko e ‘u‘ulu pē ‘a e maná. Pea pehē ‘e he ni‘ihi ia ko ha ‘āngelo ‘oku lea kia Sīsū.
JHN.12.30	Kae tala ange ‘e Sīsū kiate kinautolu, “Na‘e ‘ikai ko e ongo mai e le‘ó koe‘uhi ko au, ka koe‘uhí ko kimoutolu. 
JHN.12.31	Ko eni kuo fai e fakamāu‘i ‘o māmaní, pea ko e pule ‘o māmaní kuo ‘osi kamata hono kapusí. 
JHN.12.32	Ka hiki hake au ki ‘olunga, pea te u toki tohoaki mai e kakai kotoa pē kiate au.” 
JHN.12.33	Ko e lau eni ‘a Sīsū ki he anga ‘o e mate‘anga ‘e iku ia ki aí.
JHN.12.34	Pea pehē mai ‘e he kakaí, “Ko e hā ‘okú ke pehē ai ‘e hiki ki ‘olunga ‘a e Foha e Tangatá? He ko e lau ‘a e Folofolá, ko e Mīsaiá ‘e mo‘ui ai pē ‘o ta‘e ngata. He ko hai koā e Foha e Tangatá?”
JHN.12.35	Pea tali ‘e Sīsū, “‘E ‘ikai toe fuoloa ‘a e nofo e māmá mo kimoutolú. Mou fononga he māmá ‘i he‘ene kei faingamālié, ke ‘oua na‘a fakafokifā pē kuo mou taufā he po‘ulí. 
JHN.12.36	Tui ki he māmá he‘ene kei nofo mo kimoutolú, ka mou hoko ko e kakai ‘o e māmá.”
JHN.12.37	Na‘e lahi e ngaahi mana ‘a Sīsū na‘e fai he lotolotonga ‘o e kakaí. Ka na‘e ‘ikai ke nau tui ki ai, 
JHN.12.38	‘o mo‘oni ai e lau ‘a e palōfita ko ‘Aiseá,
JHN.12.38	“‘Eiki, ko hai kuo tui
JHN.12.38	ki he me‘a na‘a mau fanongonongó?
JHN.12.38	Ko hai kuó ne mamata
JHN.12.38	ki ho ivi māfimafí?”
JHN.12.39	Pea ko e ta‘e tui ‘a e kakaí, ke mo‘oni mo e lau ko eni ‘e taha ‘a ‘Aisea,
JHN.12.40	“Kuo ‘ai ‘e he ‘Eikí
JHN.12.40	ke kui e mata ‘o e kakaí.
JHN.12.40	Kuó ne ‘ai ke nau ongongata‘a.
JHN.12.40	Pea ko ‘ene fai peheé
JHN.12.40	ke ‘oua ‘e sio honau matá,
JHN.12.40	pe ‘e hū ha me‘a ki honau ‘atamaí,
JHN.12.40	telia na‘a nau hanga ki he ‘Eikí,
JHN.12.40	pea mo‘ui ai.”
JHN.12.41	Ko e lea pehē ‘a ‘Aiseá he na‘á ne mamata ki he lāngilangi ‘o Sīsuú, pea ko ‘ene lau ia ki ai. 
JHN.12.42	Ko hono mo‘oní, ne tui kia Sīsū ha tokolahi he kau taki ‘o e kakai Siú. Ka na‘e ‘ikai ke nau lava ‘o fakahā ki ha taha. He kuo ‘osi tapui ‘e he kau Fālesí ‘a e toe fetu‘utaki mo ha taha ‘oku tui kia Sīsū. 
JHN.12.43	Na‘e mahu‘inga ange ki he kau taki ko iá ‘a e loto lelei mai kiate kinautolu ‘a e kakaí ‘i he finangalo lelei mai ‘a e ‘Otuá.
JHN.12.44	Na‘e kalanga le‘o-lahi ‘a Sīsū, ‘o ne pehē, “Ko e tui kiate aú, ko e tui ai pē ia ki he toko taha na‘á ne fekau ke u ha‘ú. 
JHN.12.45	Ko e sio kiate aú, ko e sio ai pē ia ki he toko taha na‘á ne fekau ke u ha‘ú. 
JHN.12.46	Ko ‘eku ha‘u ki māmaní ko e maama. ‘E ‘ikai nofo ai pē he fakapo‘ulí ha taha ‘e tui kiate au.
JHN.12.47	‘Oku ‘ikai ko au te u fakamāu‘i ‘a kinautolu ‘oku nau faka‘ikai‘i ‘eku ngaahi fakahinohinó. Na‘e ‘ikai te u ha‘u ke fakamāu‘i ‘a māmani. Na‘á ku ha‘ú ke fakahaofi ‘a māmani. 
JHN.12.48	Ka ko kinautolu te nau faka‘ikai‘i au pea mo ‘eku ngaahi fakahinohinó, ‘e fakamāu‘i kinautolu ‘i he ‘aho fakamuí ‘aki pē ‘eku ngaahi fakahinohino ko iá. 
JHN.12.49	‘Oku ‘ikai ko ‘eku lea pē eni ‘iate au. He ‘oku ou lea‘aki ‘e au e ngaahi me‘a kuo fekau ‘e he‘eku Tamaí ke u lea‘akí. 
JHN.12.50	‘Oku ou ‘ilo‘i ‘oku ma‘u e mo‘ui ta‘e ngatá ‘i he‘ene ngaahi fekaú. Pea ko hono ‘uhinga ia ‘oku ou lea‘aki ai pē ‘a e ngaahi me‘a kuó ne fakahā mai kiate aú.”
JHN.13.1	Na‘e teu e Kātoanga Pāsová, pea na‘e ‘ilo ‘e Sīsū kuo hoko mai e houa ke ne mavahe ai mei māmani ‘o foki ki he Tamaí. Na‘e talu pē mei mu‘a mo e ‘ofa ‘a Sīsū he fa‘ahinga na‘e kau mo ia ‘i māmaní. Peá ne ‘ofa ai pē ‘iate kinautolu ‘o a‘u ki he ngata‘angá.
JHN.13.2	Na‘e te‘eki ke kamata e ma‘u me‘atokoni ‘a Sīsū mo ‘ene kau akó, kuo ‘osi fakahū ‘e he tēvoló ki he ‘atamai ‘o Siutasí, ‘a e foha ‘o ‘Isikālioté, ke ne lavaki‘i ‘a Sīsū.
JHN.13.3	Na‘e ‘ilo pē ‘e Sīsū ko e ‘Otuá na‘e ha‘u mei aí, pea ko e ‘Otuá pē ‘e foki ki aí. Peá ne toe ‘ilo foki kuo foaki mo‘óna ‘e he Tamaí ‘a e mafai ki he me‘a kotoa pē. 
JHN.13.4	Pea lolotonga ‘enau kei ma‘u me‘atokoní, kuo tu‘u ‘a Sīsū ki ‘olunga ‘o to‘o hono pulupulú, peá ne ha‘i ha taueli ‘i hono kongalotó, 
JHN.13.5	peá ne toki ‘omi ha vai ‘o kamata fufulu e va‘e ‘o ‘ene kau akó mo holo mātu‘u ‘aki e tauelí. 
JHN.13.6	Peá ne a‘u atu kia Saimone Pitá, pea pehē ange ‘e Pita, “‘Eiki, ko e hā e me‘a ‘oku ‘ai ai ke ke fufulu hoku va‘é?”
JHN.13.7	Pea pehē ange ‘e Sīsū, “‘E ‘ikai mahino leva kiate koe ‘eku me‘a ‘oku faí. Ka ‘e toki mahino atu ‘amui.”
JHN.13.8	“He‘ikai pē te ke teitei fufulu ‘e koe hoku va‘é.” Ko Pita ange ia kia Sīsū.
JHN.13.8	Pea pehē ange ‘e Sīsū, “Ka ke ta‘ofi ‘eku fufulu ho va‘é, pea ‘e ‘ikai te ke toe kau koe mo au.”
JHN.13.9	Pea tala ange ‘e Pita, “Pe‘i ‘oua ā, ‘Eiki, ‘e fufulu pē hoku va‘é, ka ke fulufulu mo hoku nimá mo hoku ‘ulú!”
JHN.13.10	Pea pehē ange ‘e Sīsū ki ai, “Ko ia kuo ‘osi kaukau ‘o ma‘á, ko hono va‘é pē ‘oku fie ma‘u ke fufulú. Pea kuo mou ‘osi ma‘a kimoutolu kotoa. Tukukehe pē hamou toko taha.” 
JHN.13.11	He na‘e ‘ilo pē ‘e Sīsū e toko taha ‘okú ne teu lavaki‘i iá, pea na‘e tupunga ai ‘ene pehē, “Tukukehe pē hamou toko taha.”
JHN.13.12	Pea hili e fufulu ‘e Sīsū e va‘e ‘o ‘ene kau akó, peá ne toe tui hono pulupulú, peá ne nofo hifo ki lalo. Peá ne pehē ange ki he‘ene kau akó,
JHN.13.13	“‘Oku mou ui au ko e faiako mo e ‘Eiki, pea ‘oku taau pē ke pehē, he ko e mo‘oni ia. 
JHN.13.14	Pea kapau kuó u fufulu ‘e au homou va‘é, ka ko e faiako au mo e ‘Eiki, pea mou fai pehē mo kimoutolu ‘iate kimoutolu. 
JHN.13.15	Kuó u tuku atu ha sīpinga ma‘amoutolu. Ko e me‘a na‘á ku fai kiate kimoutolú, mou fa‘ifa‘itaki ki ai. 
JHN.13.16	He ko e mo‘oni eni ‘oku ou tala atú, kuo te‘eki ai ke mā‘olunga ha tamaio‘eiki ‘i hono ‘eikí, pea te‘eki ai ke mā‘olunga ha fakafofonga ‘iate ia ‘okú ne fakafofonga‘í. 
JHN.13.17	Kuo ‘osi mahino kiate kimoutolu e ngaahi me‘a ‘oku ou laú. Kapau te mou fai e ngaahi me‘a ko iá, pea ‘e tāpuaki‘i kimoutolu ‘e he ‘Otuá.
JHN.13.18	‘Oku ‘ikai ko ‘eku lau eni kiate kimoutolu kotoa pē. He ‘oku ou ‘ilo ‘e au ‘a e fa‘ahinga kuó u filí. Ka kuo pau ke hoko e me‘a ko ē na‘e kikite‘i he Folofolá, ‘Ko e tangata na‘á ma ma‘u me‘atokoni fakatahá, kuó ne fakasīkaka‘i au.’ 
JHN.13.19	Ko ‘eku fakahā atu eni kiate kimoutolu he kei tuai ‘ene hokó, koe‘uhí ka toki hoko ia pea mou toki tui leva ko e toko taha au na‘á ku fakahā atú. 
JHN.13.20	Ko e mo‘oni eni ‘oku ou tala atú, ka talitali lelei ‘e ha taha ha‘aku talafekau, pea ko ‘ene talitali lelei ia aú. Pea ko e talitali lelei aú, ko e talitali lelei ai pē ia ‘a e toko taha na‘á ne fekau ke u ha‘ú.”
JHN.13.21	Pea hili e lea‘aki ‘e Sīsū e ngaahi me‘a ko iá, pea mafasia lahi hono lotó, peá ne tala ange ki he‘ene kau akó, “Ko e mo‘oni eni ‘oku ou tala atú, ‘oku ‘i ai e toko taha ‘iate kimoutolu te ne lavaki‘i au.”
JHN.13.22	Na‘e puputu‘u ai e loto ‘o e kau akó ‘o nau mo‘ulongoa. 
JHN.13.23	Ka na‘e taupotu atu kia Sīsū ‘a e toko taha na‘á ne ‘ofa taha ai he‘ene kau akó. 
JHN.13.24	Pea kamo atu ‘a Saimone Pita ki he toko taha ko iá ke ne ‘eke ange kia Sīsū pe ko ‘ene laú kia hai. 
JHN.13.25	Pea hanga ange leva e toko taha ko iá kia Sīsū ‘o ne pehē ange, “Ko hai ia, ‘Eiki?”
JHN.13.26	Pea tala ange ‘e Sīsū, “Te u unu ‘eku konga mā ko ení. Pea te u ‘oange ia ki he toko taha ‘oku ou ‘uhinga ki aí.” Pea toki hanga ‘e Sīsū ‘o unu ‘ene konga maá ‘o ‘oange kia Siutasi, ‘a e foha ‘o ‘Isikālioté. 
JHN.13.27	Pea hū leva ‘a Sētane ‘ia Siutasi.
JHN.13.27	Pea pehē ange ‘e Sīsū kia Siutasi, “Ko e me‘a ‘okú ke teu faí, fei mo fai ia!” 
JHN.13.28	Ka na‘e ‘ikai ke mahino ki ha taha he tēpilé pe ko e hā e me‘a ‘oku lau ki ai ‘a Sīsuú. 
JHN.13.29	Na‘e pehē ‘e he ni‘ihi ko ‘ene fekau ‘a Siutasi ke ‘alu ‘o fakatau ha tokonaki ki he kātoangá. He ko Siutasi na‘á ne tauhi ‘enau pa‘angá. Kae pehē ‘e he ni‘ihi ia ko e fekau ‘e Sīsū ke ne ‘alu ‘o tufa ha sēniti ma‘á e kakai masivá.
JHN.13.30	Pea ko e to‘o pē ‘e Siutasi ‘a e konga maá, peá ne hū atu leva ki tu‘a. Pea kuo po‘uli.
JHN.13.31	Pea hili e ‘alu ‘a Siutasí, pea pehē ange ‘e Sīsū kiate kinautolu,
JHN.13.31	“‘E fakalāngilangi‘i heni e Foha e Tangatá. Pea ‘e toe fakalāngilangi‘i ‘e he Foha e Tangatá ‘a e ‘Otuá. 
JHN.13.32	Pea hili hono fakalāngilangi‘i e ‘Otuá ‘i he Foha e Tangatá, pea ‘e fakalāngilangi‘i leva e Foha e Tangatá ‘e he ‘Otuá. ‘E vavé ni pē hono fakalāngilangi‘i ia ‘e he ‘Otuá. 
JHN.13.33	‘E toe si‘i pē, fānau, ‘etau ‘i heni mo aú, pea te mou toki fiu kumi au. Ko ia ai na‘á ku tala ange ki he kakaí, ‘‘E ‘ikai ke mou lava ke ‘alu ki he feitu‘u ‘oku ou teu ‘alu ki aí.’ 
JHN.13.34	Pea ko e fekau fo‘ou eni ‘oku ou tuku atu kiate kimoutolu, ‘Ai ke mou fe‘ofo‘ofani, ‘o hangē ko ‘eku ‘ofa‘i kimoutolú. 
JHN.13.35	Kapau te mou fe‘ofo‘ofani, pea ‘e mahino leva ki he kakai kotoa pē ko ‘eku kau ako kimoutolu.”
JHN.13.36	Pea pehē ange ‘e Saimone Pita, “Ko ho‘o teu ‘alú ki fē, ‘Eiki?”
JHN.13.36	Pea tala ange ‘e Sīsū, “Ko e feitu‘u ‘oku ou teu ‘alu ki aí, he‘ikai lava ke ta ō leva mo au ki ai. Ka te ke toki ‘alu koe ki ai ‘amui ange.”
JHN.13.37	“Ko e hā e ‘uhinga, ‘Eiki, ‘oku ‘ikai ke malava ai ke ta ō leva mo koé? He te u fie luva ‘eku mo‘uí ma‘áu” ko Pita ange ia.
JHN.13.38	Pea pehē ange ‘e Sīsū, “Te ke fie luva koā ho‘o mo‘uí ma‘áku? Ko e mo‘oni eni ‘oku ou tala atú, ‘e te‘eki ke ‘u‘ua e moá kuo tu‘o tolu ho‘o fakafisinga‘i au.”
JHN.14.1	Na‘e tala ange ‘e Sīsū ki he‘ene kau akó, “‘Oua te mou loto-mo‘ua. Ka mou tui ki he ‘Otuá, pea mo au. 
JHN.14.2	‘Oku lahi e ngaahi nofo‘anga he fale ‘o ‘eku Tamaí. Pea ko ‘eku ‘alu eni ke teuteu hamou nofo‘anga ai. Ka ne ‘ikai ko e mo‘oni ia, na‘e ‘ikai te u tala atu ia ‘e au. 
JHN.14.3	Pea ka hili ‘eku ‘alu ‘o teuteu homou nofo‘angá, pea te u toe foki mai ‘o ‘ave kimoutolu ke tau nofo fakataha. 
JHN.14.4	Pea ‘oku mou ‘ilo e hala ki he feitu‘u ‘oku ‘ou teu ‘alu ki aí.”
JHN.14.5	Pea pehē ange ‘e Tōmasi, “‘Eiki, ko e feitu‘u ‘okú ke teu ‘alu ki aí, ‘oku ‘ikai te mau ‘ilo ia ‘e kimautolu. Pea ‘e anga fēfē leva ha‘amau ‘ilo e hala ki aí?”
JHN.14.6	Pea lea ange ‘a Sīsū kiate ia, “Ko au pē ‘a e halá, mo e mo‘oní, mo e mo‘uí. ‘E ‘ikai lava ha taha ‘o ha‘u ki he Tamaí, ‘o kapau ‘e ‘ikai fou ‘iate au. 
JHN.14.7	Ka ne mou ‘ilo‘i lelei au, na‘a mou ‘ilo‘i lelei mo e Tamaí. Ka ‘e kamatá ni pē ho‘omou ‘ilo‘i lelei ia, pea mo ho‘omou mātā tonu ia.”
JHN.14.8	Pea pehē ange ‘e Filipe, “‘Eiki, fakahā mai e Tamaí kiate kimautolu, ka mau fiemālie.”
JHN.14.9	Pea pehē ange ‘e Sīsū, “Talu eni ‘etau nofo mei ‘anefē, Filipe, mo e te‘eki pē ke ke ‘ilo ‘e koe au? Ko ho‘o sio kiate aú, ko ho‘o sio ia ki he Tamaí. Ko e hā leva ho‘o toe kole ko eni ke u fakahā atu e Tamaí? 
JHN.14.10	‘Oku ‘ikai koā te ke tui ‘okú ma taha mo e Tamaí, pea ‘oku taha e Tamaí mo au? Ko e me‘a ‘oku ou fakamatala atú, ‘oku ‘ikai ko ha me‘a ‘a‘aku pē ia, ka ko e me‘a tonu ‘a e Tamaí, ‘a ia ‘okú ne fakahoko ‘ene ngāué ‘iate au. 
JHN.14.11	Tui mai ki he‘eku tala atu ‘okú ma taha mo e Tamaí, pea ‘oku taha e Tamaí mo au. Pea ka ‘ikai leva ke mou lava ‘o tui ki ai, pea mou tui mai ā koe‘uhí ko ‘eku ngaahi me‘a ‘oku faí. 
JHN.14.12	Ko e mo‘oni eni ‘oku ou tala atú, ka tui ha taha kiate au, te ne fai e ngaahi me‘a ‘oku ou faí. ‘Io, ko e toko taha ko iá, te ne fai me‘a lalahi ange ‘iate au, koe‘uhí ko ‘eku foki ki he Tamaí. 
JHN.14.13	Pea ko ha me‘a te mou kole mai ke u fai, te u fai ia ‘e au koe‘uhí ke lāngilangi‘ia e Tamaí ‘i he Fohá. 
JHN.14.14	Ko e hā ha me‘a te mou kole mai ke u fai, pea te u fai ia ma‘amoutolu.”
JHN.14.15	Pea toe lea ange ‘a Sīsū ki he‘ene kau akó, ‘o ne pehē ‘e ia, “Kapau ‘oku mou ‘ofa ‘iate au, pea mou fai e ngaahi me‘a kuó u fekau ke mou faí. 
JHN.14.16	Te u kole ki he Tamaí ke ne tuku atu e Laumālie Mā‘oni‘oní, pea te ne tokoni‘i kimoutolu, mo nofo ma‘u pē mo kimoutolu. 
JHN.14.17	‘E fakahā atu ‘e he Laumālié ‘a e mo‘oní. ‘Oku ‘ikai lava ke tali ia ‘e he kakai ‘o e maama ko ení, he ‘oku ‘ikai ke lava ke nau mamata ki ai, pe ‘ilo ki ai. Ka ‘oku mou ‘ilo kimoutolu ki ai. He ‘okú ne nofo mo kimoutolu, pea te ne nofo ma‘u mo kimoutolu.
JHN.14.18	He‘ikai te u ‘alu kae tuku ke mou paea. Te u toe foki mai pē kiate kimoutolu. 
JHN.14.19	Kuo vavé ni ‘a e ‘ikai ke toe sio ‘a e kakai ‘o e maama ko ení kiate au. Ka te mou toe sio kimoutolu kiate au. Pea te mou mo‘ui, he ‘oku ou mo‘ui. 
JHN.14.20	‘E toki mahino ai kiate kimoutolu ‘ema taha mo e Tamaí, mo ho‘omou taha mo aú, pea mo ‘eku taha mo kimoutolú. 
JHN.14.21	Kapau ‘oku mou ‘ofa ‘iate au, pea te mou fai e ngaahi me‘a kuó u fekau atú. Pea ‘e ‘ofa ai ‘eku Tamaí ‘iate kimoutolu. Pea te u ‘ofa mo au ‘iate kimoutolu, mo fakahā tonu atu au kiate kimoutolu.”
JHN.14.22	Pea pehē ange ‘e Siutasi (na‘e ‘ikai ko Siutasi ‘Isikāliote), “Ko e hā hono ‘uhinga ho‘o pehē te ke fakahā tonu mai koe kiate kimautolú, kae ‘ikai ki he kakai ‘o e maama ko ení.”
JHN.14.23	Pea pehē ange ‘e Sīsū, “Ka ‘i ai ha taha ‘e ‘ofa ‘iate au, pea ‘e talangofua ia ki he‘eku ngaahi fakahinohinó. Pea ‘e ‘ofa ai ‘eku Tamaí. Pea te ma omi ‘o nofo mo ia.
JHN.14.24	Ka ko ia ‘oku ‘ikai ke ne ‘ofa ‘iate aú, pea ‘e ‘ikai talangofua ia ki he‘eku fakahinohinó. Pea ko e fakahinohino ‘oku ou faí, ‘oku ‘ikai ‘a‘aku pē ia, ka ko e fakahinohino ‘a e Tamaí, ‘a ia na‘á ne fekau ke u ha‘u.
JHN.14.25	‘Oku ou tala atu e me‘á ni ‘i he lolotonga ‘etau kei nofo mo aú.
JHN.14.26	Ka ko e Laumālie Mā‘oni‘oní, te ne tokoni‘i kimoutolu. He ‘e hanga ‘e he Tamaí ‘o ‘omi e Laumālié ke ne fetongi au. Pea ‘e fakahinohino atu ‘e he Laumālié ‘a e me‘a kotoa pē, mo fakamanatu atu e ngaahi fakahinohino na‘á ku faí.
JHN.14.27	Ko ‘eku ‘alu eni ka u ‘oatu ma‘amoutolu ‘a e fiemālie. Pea ko au pē ‘oku ou lava ke ‘oatu e fiemālie ko iá. ‘Oku ‘ikai ke hangē ia ko e fa‘ahinga fiemālie ‘oku ‘omi ‘e māmaní. Ko ia, ‘oua te mou loto mo‘ua mo puputu‘u.
JHN.14.28	Na‘a mou ‘osi fanongo he‘eku tala atu te u ‘alu ka te u toe foki mai kiate kimoutolu. Ka ne mou ‘ofa mo‘oni ‘iate au, na‘a mou fiefia he‘eku teu ‘alu ki he Tamaí. He ‘oku mafai lahi ange ia ‘iate au.
JHN.14.29	Ko ‘eku tala atu eni ki mu‘a peá u toki ‘alu, koe‘uhí ka hoko ‘eku ‘alú, pea mou toki tui mai kiate au.
JHN.14.30	Ko eni ‘oku ha‘u e pule ‘o e maama ko ení, pea ‘e ‘ikai te tau toe lava ai ‘o talanoa fuoloa. Ka ‘oku ‘ikai hano kaunga ‘ona kiate au.
JHN.14.31	Ka ‘oku ou talangofua au ki he‘eku Tamaí, koe‘uhí ke mahino ‘eku ‘ofa ‘iate iá ki he kakai kotoa ‘o māmaní.
JHN.14.31	Mou tu‘u ā ke tau ō.”
JHN.15.1	Na‘e lea ange ‘a Sīsū ki he‘ene kau akó, “Ko au e vaine mo‘oní. Pea ko e tauhi ngoué ‘a ‘eku Tamaí. 
JHN.15.2	‘Okú ne tu‘usi kotoa hoku ngaahi va‘a ‘oku ‘ikai ke fuá. Pea ko hoku ngaahi va‘a ‘oku fuá, ‘okú ne ‘auhani ke toe lahi ange ‘ene fuá. 
JHN.15.3	Kuo ‘osi ‘auhani kimoutolu ‘aki e ngaahi fakahinohino na‘á ku fai atú. 
JHN.15.4	Mou piki mai kiate au, pea te u piki atu kiate kimoutolu. Hangē pē ko e ‘ikai ke malava ke fua ha va‘a vaine ‘oku ‘ikai ke kei piki ki ha fu‘u vainé, ‘e ‘ikai ke ‘i ai ha fua ho‘omou ngāué ‘o kapau ‘e ‘ikai ke mou piki mai kiate au. 
JHN.15.5	Ko e sino‘i vainé au. Ko e ngaahi va‘a kimoutolu. Kapau te mou piki kiate au, peá u piki kiate kimoutolu, ‘e fua lahi ho‘omou ngāué. ‘E ‘ikai te mou malava ha me‘a ‘e taha ‘o kapau ‘e ‘ikai te mou piki mai kiate au. 
JHN.15.6	Ko ia ‘e tuku ‘ene piki mai kiate aú, ‘e laku ia ki tu‘a. ‘E hangē ia ko ha va‘a vaine mōmoa ‘oku tufi mai ‘o tutu.
JHN.15.7	Kapau te mou piki kiate au, mo toe piki pē he ngaahi fakahinohino na‘á ku fai atú, pea ‘e ‘oatu ha me‘a pē te mou lotu ‘o kole ki ai. 
JHN.15.8	‘E lāngilangi‘ia ‘eku Tamaí ‘o kapau ‘e fua lahi ho‘omou ngāué ‘i ho‘omou hoko ko ‘eku kau ako. 
JHN.15.9	Na‘á ku ‘ofa‘i ‘e au kimoutolu, ‘o hangē pē ko hono ‘ofa‘i au ‘e he‘eku Tamaí. Mou mo‘ui ‘aki ‘eku ‘ofa ko iá. 
JHN.15.10	Ko ho‘omou fai e ngaahi me‘a na‘á ku fekau ke mou faí, ko ho‘omou mo‘ui ‘aki ia ‘eku ‘ofá. He ko ‘eku fai e ngaahi me‘a na‘e fekau ‘e he‘eku Tamaí ke u faí, ko ‘eku mo‘ui ‘aki ia ‘ene ‘ofá. 
JHN.15.11	Ko ‘eku lea pehē atú ke kakato ho‘omou fiefiá, ‘o hangē pē ko e kakato ‘eku fiefia ‘a‘akú. 
JHN.15.12	Ko ‘eku fekau eni kiate kimoutolu, mou feofo‘ofani, ‘o hangē ko ‘eku ‘ofa ‘iate kimoutolú. 
JHN.15.13	Ko e ‘ofa taupotu ‘e lava ‘o fai ‘e ha taha ma‘a hono ngaahi kaume‘á, ko ‘ene lī‘aki ‘ene mo‘uí koe‘uhí ko kinautolu. 
JHN.15.14	Ko hoku ngaahi kaume‘a kimoutolu ‘o kapau ‘oku mou fai e ngaahi me‘a na‘á ku fekau ke mou faí. 
JHN.15.15	‘Oku ‘ikai te u kei lau kimoutolu ko ‘eku kau ngāue. He ‘oku ‘ikai ke ‘ilo ‘e ha kau ngāue ‘a e me‘a ‘oku fai ‘e honau pulé. Ka ‘oku ou lau kimoutolu ko hoku ngaahi kaume‘a. Pea kuó u ‘osi fakahā atu ‘e au ‘a e me‘a kotoa na‘e fakahā mai ‘e he‘eku Tamaí.
JHN.15.16	Na‘e ‘ikai te mou fili ‘e kimoutolu au. Ka ko au na‘á ku fili kimoutolú, peá u fekau ke mou ō atu ‘o fai ha ngāue ‘e fua mo tolonga. Pea ‘e ‘oatu ‘e he Tamaí ha me‘a pē te mou lotu ki ai ‘i hoku hingoá. 
JHN.15.17	Ko ‘eku fekau ia ‘oku fai kiate kimoutolú, mou fe‘ofo‘ofani.”
JHN.15.18	“Ka tāufehi‘a atu e kakai ‘o e maama ko ‘ení, pea mou manatu‘i ‘enau tomu‘a tāufehi‘a kiate aú. 
JHN.15.19	Ka ne mou kau he kakai ‘o e maama ko ení, na‘a nau ‘ofa ‘iate kimoutolu. Ka ‘oku ‘ikai te mou kau kimoutolu he kakai ‘o e maama ko ení. He na‘á ku fili kimoutolu ke mou sītu‘a ki he maama ko ení. Pea ko hono ‘uhinga ia ‘oku tāufehi‘a atu ai kiate kimoutolu e kakai ‘o e maama ko ení. 
JHN.15.20	Manatu‘i, na‘á ku tala atu ‘e ‘ikai ke faifai pea laka hake ha kau ngāue ‘i honau pulé. Ko e ngaohikovia au ‘e he kakaí, ko ia ai pē te nau fai kiate kimoutolú. Pea kapau te nau fai e me‘a na‘á ku fakahinohino ‘aki kinautolú, pea te nau fai leva e me‘a te mou fakahinohino ‘aki kinautolú. 
JHN.15.21	Ko e me‘a na‘e fai ‘e he kakaí kiate aú, ko e me‘a tatau pē ia te nau fai kiate kimoutolú. Te nau fai pehē kiate kimoutolú koe‘uhí ko ho‘omou kau mo aú, pea koe‘uhí ko e ‘ikai ke nau maheni mo e toko taha na‘á ne fekau ke u ha‘u ki māmaní. 
JHN.15.22	Ka ne ‘ikai te u lea kiate kinautolu, na‘e ‘ikai ha‘anau halaia. Ka ko eni ‘e ‘ikai lava ke nau tuli tonuhia, he kuó u ‘osi lea kiate kinautolu. 
JHN.15.23	Ko ia ‘oku fehi‘a ‘iate aú, ko ‘ene fehi‘a ai pē ia he‘eku Tamaí 
JHN.15.24	Na‘á ku fai ‘e au e ngaahi me‘a ne te‘eki ai ke fai ‘e ha taha. Kapau na‘e ‘ikai ke nau sio tonu he‘eku fai e ngaahi me‘a ko iá, na‘e ‘ikai ha‘anau halaia. Ka na‘a nau sio tonu ai, ka nau kei fehi‘a ‘iate au mo ‘eku Tamaí. 
JHN.15.25	Ka na‘e pau ke hoko e me‘a ko iá, koe‘uhí ke mo‘oni e lau ‘a e Folofolá, ‘Na‘a nau fehi‘a tu‘unga‘a pē ‘iate au.’
JHN.15.26	Te u toki tuku atu ‘e au e Laumālié, ‘a ia ‘oku ha‘u mei he Tamaí, pea ‘okú ne fakahā ‘e ia ‘a e mo‘oní. ‘E tokoni‘i kimoutolu ‘e he Laumālié, pea te ne fakamatala atu au kiate kimoutolu. 
JHN.15.27	Pea te mou toe fakamatala ‘e kimoutolu au ki ha kakai kehe. He kuo talu pē mei he kamata‘angá mo ho‘omou nofo mo au.”
JHN.16.1	“Ko ‘eku lea pehē kiate kimoutolú ke ‘oua te mou loto-si‘i. 
JHN.16.2	He ‘e tuli kimoutolu mei he ngaahi fale lotu ‘o e kakai Siú. Pea ‘e faifai pea tāmate‘i kimoutolu ‘e ha ni‘ihi mo lau tokua ko ‘enau fai ia e ngāue ‘a e ‘Otuá. 
JHN.16.3	Te nau fai peheé koe‘uhí ko e ‘enau masiva ‘ilo ki he Tamaí mo au. 
JHN.16.4	Ko ‘eku lea atu ko ‘ení, koe‘uhí ka hoko leva e ngaahi me‘a ko iá pea mou manatu‘i na‘á ku ‘osi tala atu.”
JHN.16.5	“Kuo ofi ‘eku foki ki he Tamai, ‘a ia na‘á ne fekau ke u ha‘ú. Pea kuo te‘eki ai ke ‘eke mai ‘e ha taha ‘iate kimoutolu pe ko ‘eku ‘alú ki fē. 
JHN.16.6	Kuo mafasia homou lotó he ngaahi me‘a ‘oku ou tala atú. 
JHN.16.7	Ka ‘oku mo‘oni pē ‘eku laú, ‘e lelei ange kiate kimoutolu ‘eku ‘alú. He kapau te u nofo ai pē, pea ‘e ‘ikai leva ke ha‘u e Laumālie Mā‘oni‘oní ‘o tokoni‘i kimoutolu. Ka u ka ‘alu au, pea te u fekau ke ne ha‘u kiate kimoutolu. 
JHN.16.8	‘E ha‘u ia ‘o valoki‘i e kakai ‘o e maama ko ení koe‘uhi ko e anga ‘enau fakakaukau ki he angahalá, mo e faitotonú, mo e fakamaau ‘a e ‘Otuá. 
JHN.16.9	Ko e hala ‘enau fakakaukau ki he angahalá, he ‘oku ‘ikai te nau tui kiate au. 
JHN.16.10	Ko e hala ‘enau fakakaukau ki he faitotonú, he kuo vave ‘eku ‘alu ki he Tamaí, pea he‘ikai te mou toe sio kimoutolu kiate au. 
JHN.16.11	Pea ko e hala ‘enau fakakaukau ki he fakamaau ‘a e ‘Otuá, he kuo ‘osi fakamāu‘i ‘e he ‘Otuá ‘a e hau ‘o e maama ko ení.
JHN.16.12	‘Oku lahi e ngaahi me‘a ‘oku toe ke u fakahā atú. Ka ‘e fu‘u fakamafasia fau kiate kimoutolu he lolotongá ni. 
JHN.16.13	Ko e Laumālié, ‘okú ne fakahā e ngaahi me‘a ‘oku mo‘oní. Pea ‘e ha‘u ia ‘o tataki kakato kimoutolu ki he mo‘oní. ‘Oku ‘ikai te ne lea‘aki ‘e ia ha‘ane ngaahi me‘a ‘a‘ana pē. Ka te ne fakahā atu e ngaahi me‘a kuo fakahā ange ki ai. Pea te ne toki fakahā atu ‘e ia mo ha ngaahi me‘a ‘e hoko ‘amui ange. 
JHN.16.14	‘E fakalāngilangi‘i au ‘e he Laumālié ‘aki ‘ene fakahā atu kiate kimoutolu e ngaahi me‘a kuó ne ma‘u meiate aú. 
JHN.16.15	Ko e me‘a kotoa ‘a e Tamaí, ko ‘eku me‘a ia. Ko hono ‘uhinga ia na‘á ku tala atu ai ‘e fakahā atu ‘e he Laumālié ‘a e ngaahi me‘a kuó ne ma‘u meiate aú.”
JHN.16.16	Na‘e tala ange ‘e Sīsū ki he‘ene kau akó, “‘E fuoloa si‘i pē pea ‘e ‘ikai te mou toe sio kimoutolu kiate au. Ka ‘e toe fuoloa si‘i pē pea te mou toe sio kiate au.” 
JHN.16.17	Pea fe‘ekenaki leva e kau ako ‘e ni‘ihi, “Ko e hā e ‘uhinga ‘o e pehē ‘e Sīsū ‘e fuoloa si‘i pē pea ‘e ‘ikai te tau toe sio ki ai, ka ‘e toe fuoloa si‘i atu pea te tau toe sio ki aí? Ko e hā e ‘uhinga ‘o ‘ene pehē kuo vave ‘ene ‘alu ki he Tamaí? 
JHN.16.18	Ko e hā e ki‘i vaha‘a si‘i ko eni ‘okú ne laú? ‘Oku ‘ikai mahino ‘ene laú.”
JHN.16.19	Na‘e ‘ilo pē ‘e Sīsū ‘oku ‘i ai e me‘a ‘oku nau fie fehu‘i ange, peá ne pehē ange kiate kinautolu, “‘Oku fifili homou lotó pe ko e hā e ‘uhinga ‘o ‘eku pehē ‘e fuoloa si‘i pē pea ‘e ‘ikai te mou toe sio kiate au, pea ‘e toe fuoloa si‘i pē pea te mou toe sio kiate au. 
JHN.16.20	‘Oku ou fakapapau‘i atu, te mou tangi mo loto mamahi. Ka ‘e fiefia ‘a māmani. Te mou loto mamahi kimoutolu. Ka te mou toki fiefia. 
JHN.16.21	Ka tei fā‘ele ha fefine, pea ‘oku mamahi‘ia lahi. Ka ko ‘ene fanau‘i mai pē ‘ene tamá kuo ngalo ‘ene mamahi‘iá kae fiefia, koe‘uhí ko e ki‘i valevale kuo ‘omai ki māmani. 
JHN.16.22	‘Oku mou loto mamahi eni. Ka te tau toe fe‘iloaki pē, pea ‘e fonu homou lotó he fiefiá. Pea he‘ikai toe lava ‘e ha taha ke liliu ho‘omou fiefiá.
JHN.16.23	Ka a‘u leva ki he ‘aho ko iá, he‘ikai te mou toe ongosia he kole mai ha me‘a. He ‘oku ou tala fakamo’omo’oni atu, ‘e ‘oatu ‘e he Tamaí ha me‘a pē te mou kole ki ai ‘i hoku hingoá. 
JHN.16.24	Kuo te‘eki ai ke mou fai ‘e kimoutolu ha kole pehē. Ka ko eni kuo pau ke fai ho‘omou ngaahi kolé ‘i hoku hingoá. Pea ‘e tali ho‘omou ngaahi kolé, koe‘uhí ke kakato ho‘omou fiefiá.”
JHN.16.25	“Ko e ngaahi me‘a ‘oku ou tala atu ko ‘ení, ‘oku ou fai ‘aki e ngaahi fakatātā. Ka kuo vavé ni ke tuku ‘eku lea fakatātaá ka u fakamatala fakahangatonu atu e Tamaí. 
JHN.16.26	Ka a‘u leva ki ai, pea te mou fai ‘i hoku hingoá ho‘omou ngaahi kole ki he Tamaí, pea he‘ikai te u toe fakahoko ‘e au ho‘omou ngaahi kolé ki ai. 
JHN.16.27	He ‘oku ‘ofa‘i kimoutolu ‘e he Tamaí.
JHN.16.27	Ko ‘ene ‘ofa‘i kimoutolú koe‘uhí ko ho‘omou ‘ofa‘i aú mo ho‘omou tui ki he‘eku ha‘u mei he ‘Otuá. 
JHN.16.28	Ko ‘eku ha‘ú mei he Tamaí ki māmani. Pea kuo ofi eni ‘eku ‘alu mei māmani ki he Tamaí.” 
JHN.16.29	Pea pehē ange ‘e he kau akó kia Sīsū, “Ko ho‘o toki lea mahinó mai ena. ‘Oku ‘ikai te ke kei lea fakatātā mai. 
JHN.16.30	Ko ‘ene toki mahino eni kiate kimautolu ho‘o ‘ilo e me‘a kotoa pē. ‘Oku ‘ikai ha‘amau toe fehu‘i ‘amautolu. Kuo mau toki tui eni ki ho‘o ha‘u mei he Tamaí.” 
JHN.16.31	Pea tali ange ‘e Sīsū kiate kinautolú,
JHN.16.32	“Kuo mou tui koā eni kiate au? Vakai, ‘oku vavé ni pē ha ‘aho, ‘io kuo ‘osi a‘u mai e ‘aho te mou lī‘aki toko taha au ka mou movete ‘o takitaha foki ki hono ‘api. Ka ko hono mo‘oní, ‘e ‘ikai tuku toko taha au. He ko e Tamaí ‘oku nofo ma‘u mo au. 
JHN.16.33	Ko ‘eku tala atu eni kiate kimoutolu, ke ‘oua te mou loto-mo‘ua koe‘uhí ko au. Ko ho‘omou kei nofo ‘i māmaní, ko e kei pau ai pē ia ke mou mo‘ua ‘i ha ngaahi faingata‘a. Ka mou loto-to‘a pē, he kuó u ikuna ‘e au ‘a māmani.”
JHN.17.1	Pea hili e lea ko eni ‘a Sīsū ki he‘ene kau akó, peá ne hanga hake ki langi ‘o lotu, “‘E Tamai, fakalāngilangi‘i ā ho Fohá, kae fakalāngilangi‘i koe ‘e ho Fohá.
JHN.17.2	He na‘á ke ‘oange ki ai e mafai ke pule ki he kakai kotoa pē, koe‘uhí ka ne foaki ‘e ia ‘a e mo‘ui ta‘e ngatá ma‘á e kakai kotoa kuó ke tuku ange ma‘aná. 
JHN.17.3	Pea ko e mo‘ui ta‘e ngatá eni, ‘a e ‘ilo‘i koe, ko e ‘Otua mo‘oni pē taha, pea mo e ‘ilo‘i ‘o Sīsū Kalaisi, ‘a ia na‘á ke fekau ke ha‘u ki māmaní. 
JHN.17.4	Kuó u fakalāngilangi‘i koe ‘i māmani. Kuó u ‘osi fai e fatongia na‘á ke tuku mai ke u faí. 
JHN.17.5	‘E Tamai, toe fakafoki mai mo‘óku e lāngilangi na‘á ta lāngilangi‘ia taha ai ‘i he te‘eki ke fakatupu ‘a māmaní. 
JHN.17.6	Kuó u ‘osi fakahā koe ki he kakai na‘á ke tuku mai ma‘áku mei he kakai ‘o māmaní. Ko ho kakai kinautolu, ka na‘á ke tuku mai kinautolu ma‘áku, pea kuo nau fakaongoongo eni kiate koe. 
JHN.17.7	Kuo mahino kiate kinautolu ko ‘eku me‘a kotoa pē ko ho‘o foaki mai. 
JHN.17.8	Na‘á ku fakahoko kiate kinautolu e ngaahi me‘a kotoa na‘á ke fakahā mai kiate aú, pea nau tali. Kuo mahino kiate kinautolu ko ‘eku ha‘ú meiate koe, pea ‘oku nau tui kinautolu ko koe na‘á ke fekau ke u ha‘ú.
JHN.17.9	‘Oku ou hūfia kinautolu. ‘Oku ‘ikai te u hūfia ‘a e kakai ‘o e maama ko ení, ka ko e kakai na‘á ke tuku mai ma‘akú. He ko ho kakai kinautolu. 
JHN.17.10	Ko ‘eku me‘a kotoa pē ko ho‘o me‘a. Pea ko ho‘o me‘a kotoa pē ko ‘eku me‘a. Pea te u lāngilangi‘ia au ‘iate kinautolu. 
JHN.17.11	Pea ko eni, ‘e Tamai Mā‘oni‘oni, ‘oku ‘ikai te u kei nofo au ‘i māmani. Ko eni te u ‘alu atu au kiate koe. Ka ‘oku kei nofo ‘eku kau akó ‘i māmani. Malu‘i kinautolu ‘aki ho huafa ko ē na‘á ke foaki mai kiate aú, koe‘uhí ke nau taha, ‘o hangē pē ko ‘eta tahá. 
JHN.17.12	Lolotonga ‘emau kei nofo fakatahá, na‘á ku malu‘i kinautolu ‘aki e māfimafi ko ē na‘á ke foaki maí. Na‘á ku le‘ohi kinautolu. Pea na‘e ‘ikai mole ha taha ‘iate kinautolu, tukukehe e tangata na‘e pau ke ‘auha koe‘uhí ke mo‘oni e lau ‘a e Tohi Tapú. 
JHN.17.13	Pea ko eni te u ‘alu atu kiate koe.
JHN.17.13	Ko ‘eku lea‘aki e ngaahi me‘a ko ení koe‘uhí ke kakato e fiefia ‘a ‘eku kau akó, ‘o hangē pē ko e kakato e fiefia ‘a‘akú. 
JHN.17.14	Na‘á ku fakahā kiate kinautolu e ngaahi me‘a na‘á ke fakahā mai kiate aú. Ka na‘e fehi‘a ‘iate kinautolu e kakai ‘o e maama ko ení, koe‘uhí ko e ‘ikai ke nau kau fakataha mo kinautolu, ‘o hangē pē ko e ‘ikai ke u kau fakataha au mo kinautolú.
JHN.17.15	‘Oku ‘ikai ko ‘eku kole atu ke ke to‘o atu kinautolu mei māmani. Ko ‘eku kole atú ke ke malu‘i kinautolu mei he Filí. 
JHN.17.16	‘Oku ‘ikai ke kau ‘eku kau akó mo e kakai ‘o e maama ko ení. Pea ‘oku ‘ikai te u kau au mo e kakai ‘o e maama ko ení.
JHN.17.17	Ko ho‘o folofolá, ko e mo‘oní ia. Fakatāpui kinautolu ‘aki e mo‘oni ko iá.
JHN.17.18	Na‘á ku fekau ke nau ō atu ki māmani, ‘o hangē pē ko ho‘o fekau au ke u ha‘u ki māmaní.
JHN.17.19	Na‘á ku lī‘aki mo‘ui ma‘anautolu, koe‘uhí ke nau kau kakato mo e mo‘oní.
JHN.17.20	‘Oku ‘ikai ko ‘eku hūfia pē ‘eku kau akó, kae pehē pē kiate kinautolu kotoa te nau tui kiate au koe‘uhí ko e malanga‘aki au ‘e he‘eku kau akó. 
JHN.17.21	‘Oku ou hūfia kinautolu, ‘e Tamai, ke nau taha, ‘o hangē pē ko ‘eku taha mo koé, pea mo ho‘o taha mo aú. Ko hoku lotó ke nau taha pē mo kitaua, kae tui e kakai ‘o e maama ko ení ko koe na‘á ke tuku mai aú.
JHN.17.22	Na‘á ku fakalāngilangi‘i ‘e au ‘eku kau akó ‘aki e lāngilangi ko ia na‘á ke ‘ai ‘iate aú, koe‘uhí ke nau taha, ‘o hangē pē ko ‘eta tahá.
JHN.17.23	‘Oku mau taha pē, pea ‘okú ta taha, koe‘uhí ke nau taha faka‘āufuli, kae lava ke mahino ki he kakai ‘o e maama ko ení ko koe na‘á ke fekau ke u ha‘ú, pea ‘oku tatau ho‘o ‘ofa ‘i he‘eku kau akó pea mo ho‘o ‘ofa ‘iate aú. 
JHN.17.24	‘E Tamai, ko hoku loto ki he kakai kuó ke tuku mai ma‘akú, ke nau nofo fakataha mo au ‘i ha feitu‘u pē te u ‘i ai, koe‘uhí ke nau mamata ki he lāngilangi na‘á ke foaki maí. He na‘e te‘eki ai ke fakatupu ‘a māmaní kuó ke ‘osi ‘ofa koe ‘iate au.
JHN.17.25	Ko e Tamai faitotonu koe. ‘Oku ‘ikai ke feongoongoi mo koe ‘a e kakai ‘o e maama ko ení, ka ‘okú ta feongoi kitaua. Pea kuo ‘osi mahino ki he‘eku kau akó ko koe na‘á ke fekau ke u ha‘ú. 
JHN.17.26	Na‘á ku fakahā ange koe kiate kinautolu. Pea te u toe fakahā ange koe kiate kinautolu, kae lava ke nofo ‘i honau lotó ho‘o ‘ofa ko ia ‘oku fai mai kiate aú, mo lava foki ke nau taha mo au.”
JHN.18.1	Pea hili ‘a e lotu ‘a Sīsuú peá ne ‘alu mo ‘ene kau akó ki he tafa‘aki ‘e taha ‘o e tele‘a ko Kitiloné. Na‘e tu‘u ai ha ngoue. Pea na‘e ‘alu ‘a Sīsū mo ‘ene kau akó ‘o nofo ai. 
JHN.18.2	Na‘e ‘ilo ‘e Siutasi e feitu‘u ko iá. He na‘e tu‘o lahi e fa‘a nofo ai ‘a Sīsū mo ‘ene kau akó. 
JHN.18.3	Pea ‘alu ‘a Siutasi ki he feitu‘u ko iá, ‘o ne taki atu ki ai ha kau sōtia Loma mo ha kau le‘o Temipale na‘e fekau ‘e he kau taula‘eiki pulé mo e kau Fālesí ke nau ō fakataha mo Siutasi. Na‘a nau ō atu mo ha ngaahi maama, mo ha ngaahi ama. Pea kuo nau to‘o mahafu. 
JHN.18.4	Na‘e ‘ilo ‘e Sīsū e me‘a kotoa ‘e hoko ki aí, peá ne ‘alu atu kiate kinautolu ‘o fehu‘i atu, “Ko hai ‘oku mou kumí?” 
JHN.18.5	Pea nau tala ange, “Ko e tangata Nāsaleti ko Sīsū.”
JHN.18.5	Pea tala ange ‘e Sīsū, “Ko au eni.”
JHN.18.5	Ko Siutasi, na‘e tu‘u fakataha mo kinautolu. 
JHN.18.6	Pea ko e pehē atu pē ‘e Sīsū kiate kinautolu, “Ko au eni,” pea nau malele kotoa ‘o tō mape‘e ki lalo. 
JHN.18.7	Pea toe pehē atu ‘e Sīsū, “Ko hai ‘oku mou kumí?”
JHN.18.7	Pea nau tala ange, “Ko e tangata Nāsaleti ko Sīsuú.”
JHN.18.8	Pea tali ange ‘e Sīsū, “Na‘á ku ‘osi tala atu ko Sīsū au. Kapau ko au ‘oku mou kumí, pea mou tuku ange hono toe ko ení ke nau ō.” 
JHN.18.9	Ko ‘ene lea ko iá koe‘uhí ke mo‘oni ‘ene lotu na‘e pehē, “Na‘e ‘ikai ke hē meiate au ha fo‘i toko taha he fa‘ahinga na‘á ke tuku maí.”
JHN.18.10	Na‘e ‘i ai e heletā ‘a Saimone Pita. Peá ne unuhi ia ‘o taa‘i ‘aki e tamaio‘eiki ‘a e taula‘eiki lahí, ‘o motu ai hono telinga to‘omata‘ú. Ko Malekusi ‘a e hingoa ‘o e tamaio‘eikí. 
JHN.18.11	Pea fekau ‘e Sīsū kia Pita, “Fakafoki e heletaá ki hono ‘ai‘angá. He kuo pau ke u inu he ipu kuo tuku mai ‘e he‘eku Tamaí ke u inu aí.”
JHN.18.12	Pea toki puke ‘a Sīsū ‘e he sōtia Lomá mo ‘ene kau tangatá mo e kau le‘o Temipalé, ‘o nau ha‘i hono ongo nimá, 
JHN.18.13	‘o tomu‘a taki atu ia kia ‘Ānasi, ko e tamai e mali ‘o Kaiafasí. He ko Kaiafasi na‘e taula‘eiki lahi he ta‘u ko iá. 
JHN.18.14	Ko ia ia na‘á ne tala ange ki he kau taki ‘o e kakai Siú, “‘E sai ange ke mate ha toko taha kae hao e kakaí.”
JHN.18.15	Na‘e muimui atu ‘ia Sīsū ‘a Saimone Pita mo ha toe toko taha he kau akó. Ko e toko taha ko iá, na‘e maheni mo e taula‘eiki lahí, pea muimui atu ai pē ia ‘ia Sīsū ki he loto‘ā ‘o e taula‘eiki lahí, 
JHN.18.16	kae nofo pē ‘a Pita ia ‘i tu‘a ‘i he ve‘e matapā hū‘anga ki he ‘apí. Pea toe hū atu e toko taha ko eé ki tu‘a ‘o fakalea ange ki he ta‘ahine le‘o matapaá, peá ne fakahū mai ‘a Pita ki loto. 
JHN.18.17	Pea pehē ange ‘e he ta‘ahiné kia Pita, “‘Ikai koā ko e toko taha koe he kau ako ‘a e tangatá?”
JHN.18.17	Pea pehē ange ‘e Pita, “‘Oku ‘ikai.”
JHN.18.18	Ko e pō momoko ia. Pea kuo tafu ‘e he kau ngāué mo e kau le‘o Temipalé ‘enau afi ‘o nau mūmū ai. Pea ‘alu atu ‘a Pita ‘o kau he mūmuú.
JHN.18.19	Pea kuo faka‘eke‘eke ‘e he taula‘eiki lahí ‘a Sīsū ‘o fekau‘aki mo ‘ene kau akó pea mo ‘ene faiakó. 
JHN.18.20	Pea tala ange ‘e Sīsū ki ai, “Ko e ngaahi me‘a na‘á ku lea‘akí, na‘e ‘ikai te u fufuu‘i mei ha taha. Peá u faiako ma‘u pē he ngaahi feitu‘u ‘oku fa‘a feohi kotoa ai hotau kakaí--‘i hotau ngaahi fai‘anga fakatahá mo e Temipalé. Na‘e ‘ikai te u lea‘aki fakapulipuli ha me‘a ‘e taha. 
JHN.18.21	Ka ko e hā ‘oku mou faka‘eke‘eke ai aú? Mou ō ‘o faka‘eke‘eke ‘a e kakai na‘a nau fanongo ki he me’a na’á ku lea’aki. He ‘oku nau ‘ilo ‘e kinautolu e ngaahi me‘a na‘á ku lea‘akí.” 
JHN.18.22	Pea ko e lea pē ko ē ‘a Sīsuú, kuo sipi‘i ia ‘e ha toko taha ‘i he kau le‘o Temipalé, peá ne pehē ange, “Tapu ‘aupito ho‘o lea pehē ki he taula‘eiki lahí.”
JHN.18.23	Kae pehē ange ‘e Sīsū ki ai, “Kapau na‘e kovi ‘eku leá, peá ke fakamahino mu‘a ki he kakai ko ení ‘a hono koví. Pea kapau na‘e ‘ikai ke kovi ‘eku leá, pea ko e hā na‘á ke sipi‘i ai aú?” 
JHN.18.24	Na‘e kei ha‘i ‘a e ongo nima ‘o Sīsuú. Pea na‘e fekau ‘e ‘Ānasi ke ‘ave ia kia Kaiafasi ko e taula‘eiki lahí.
JHN.18.25	Ko Saimone Pita, na‘e kei tu‘u pē ‘o mūmū he afi na‘e tafu he ‘api ‘o ‘Ānasí. Pea nau pehē ange kiate ia, “‘Ikai koā ko e toko taha koe he kau ako ‘a Sīsuú?” Pea ne fakafisinga’i ia mo ne pehē, “‘Oku ‘ikai”.
JHN.18.26	Na‘e tu‘u ai e tamaio‘eiki ‘e taha ‘a e taula‘eiki lahí. Ko e kāinga ia ‘o e tangata na‘e tu‘usi ‘e Pita hono telingá. Pea ‘eke ange ‘e he tamaio‘eikí kia Pita, “‘Ikai na‘á ku sio kiate koe he ngoué mo e siana ko ená?” 
JHN.18.27	Pea toe faka‘ikai‘i ai pē ‘e Pita.
JHN.18.27	Pea fe‘unga tonu mo ia mo e ‘u‘ua ‘a e moá.
JHN.18.28	Pea hengihengi hake, pea nau taki atu ‘a Sīsū mei he ‘api ‘o Kaiafasí ki he loto‘ā ‘o e kōvana Lomá. Ka na‘e ‘ikai ke hū ki loto ‘a e kau taki ‘o e kakai Siú, koe‘uhí ke nau kei ma‘a fakalao ai pē, ka nau lava ‘o kai ‘a e Pāsová. 
JHN.18.29	Pea hū mai ai ‘a Pailato ki tu‘a ‘o ‘eke ange kiate kinautolu, “Ko e hā ‘oku mou faka‘ilo mai ai e tangatá ni?”
JHN.18.30	Pea nau tala ange, “Ko e hia ia! Ko hono ‘uhinga ia ‘emau taki mai ia kiate koé!”
JHN.18.31	Pea tala ange ‘e Pailato kiate kinautolu, “Pe‘i ‘ave ‘o fakamāu‘i ‘aki ho‘omou lao ‘amoutolú.”
JHN.18.31	Pea pehē atu ‘e he kakaí, “‘Oku tapu ke mau hilifaki e tautea maté ki ha taha.”
JHN.18.32	Ko ‘enau lea ko iá, na‘e toki mo‘oni ai ‘a e lea na’e fai ‘e Sīsū ‘o kau ki hono mate‘angá.
JHN.18.33	Pea foki ‘a Pailato ki loto‘ā ‘o ‘eke ange kia Sīsū, “Ko e tu‘i koā koe ‘o e kakai Siú?”
JHN.18.34	Pea pehē ange ‘e Sīsū, “Ko e fehu‘i ia ‘a‘au? Pē, na‘e fakamatala atu au ‘e ha taha kehe kiate koe?”
JHN.18.35	Pea pehē atu ‘e Pailato, “He ko ha Siu au? Ko e kakai pē ‘o‘oú mo e kau taula‘eiki pulé na‘a nau taki mai koe kiate aú. Ko e hā ho‘o me‘a na‘e faí?”
JHN.18.36	Pea pehē ange ‘e Sīsū, “Ko hoku pule‘angá ‘oku ‘ikai ko ha pule‘anga faka-e-maama ko eni. He ka ne ko ha pule‘anga pehē ia, na‘e tau ‘eku kau taú ke ‘oua ‘e tuku ange au ki he kau taki ‘o e kakai Siú. ‘Io, ko hoku pule‘angá, ‘oku ‘ikai ko ha pule‘anga faka-e-māmani.”
JHN.18.37	Pea toki pehē ange ‘e Pailato, “Tā ko e tu‘i koe!”
JHN.18.37	Pea pehē ange ‘e Sīsū, “‘Okú ke pehē mai ko e tu‘i au. He na‘e fanau‘i mai au ki he maama ko ení ke fakahā e mo‘oní. Pea ko kinautolu kotoa ‘oku nau kau mo e mo‘oní, ‘oku nau fakaongo ki hoku le‘ó.”
JHN.18.38	Pea tali ‘a Pailató, “He ko e hā ‘a e mo‘oní?”
JHN.18.38	Na‘e toe hū atu ‘a Pailato ki tu‘a ki he kakaí, peá ne pehē ange kiate kinautolu, “‘Oku ‘ikai te u sio au ‘oku halaia e tangatá ni. 
JHN.18.39	Ka ‘oku ou fa‘a tuku ange atu ha pōpula he Pāsová. Fēfē ke u tuku ange atu ‘a e Tu‘i ‘o e kakai Siú?”
JHN.18.40	Pea nau kaila mai, “‘Oua ‘e tuku ange ia! Tuku ange mai ‘a Palāpasa!” Ka ko Palāpasá ko e tangata fai hia ia.
JHN.19.1	Na‘e fekau leva ‘e Pailato ke taa ‘a Sīsū ‘aki ha maea. 
JHN.19.2	Pea na‘e hanga ‘e he kau sōtiá ‘o fī hano kalauni ‘aki ha ngaahi va‘akau talatala ‘o ‘ai ki hono ‘ulú. Pea nau toe ‘ai kiate ia mo ha pulupulu lanu-kulokula. 
JHN.19.3	Pea nau pehē ange, “Ke lākoifua ‘a e tu‘i ‘o e kakai Siú!” mo nau tuki ia.
JHN.19.4	Pea hū mai ‘a Pailato ‘o tala ange ki he kakaí, “Te u fekau ke taki mai ia ki heni. Pea ‘e toki mahino ai kiate kimoutolu ‘oku ‘ikai te u ‘ilo ‘e ha’ane hala.” 
JHN.19.5	Pea hū mai ‘a Sīsū ki tu‘a kuo kalauni talatala mo pulupulu kulokula. Pea pehē atu ‘e Pailato ki he kakaí, “Ko e tangatá ena!”
JHN.19.6	Pea sio ki ai e kau taula‘eiki pulé mo e kau le‘o Temipalé, pea nau fekaila’i leva, “Tukifa‘o ia ki ha kolosi! Tukifa‘o ia!”
JHN.19.6	Kae pehē atu ‘e Pailato kiate kinautolu, “Mou ‘ave ia ‘e kimoutolu ‘o tukifa‘o. He ko au ia, ‘oku ‘ikai te u ‘ilo ‘e au ha’ane hala.”
JHN.19.7	Pea tali atu e kakaí, “‘Oku ‘i ai ‘emau lao ‘oku tu‘utu‘uni ai ke tāmate‘i ia. Koe‘uhí he kuó ne tala ko e ‘Alo ia ‘o e ‘Otuá.”
JHN.19.8	Pea manavahē ‘a Pailato ‘i he‘enau lau ko iá. 
JHN.19.9	Peá ne toe hū ki loto‘ā ‘o ‘eke ange kia Sīsū, “Ko ho‘o ha‘ú mei fē?”
JHN.19.9	Kae fakalongolongo pē ‘a Sīsū ia. 
JHN.19.10	Pea pehē ange ‘e Pailato, “Ko e hā ‘oku ‘ikai te ke lea mai aí? Manatu‘i, ‘oku ou ma‘u mafai ke tuku ange koe, mo toe ma‘u mafai ke tukifa‘o koe ki ha kolosi.”
JHN.19.11	Pea pehē ange ‘e Sīsū ki ai, “Na‘e ‘ikai te ke mei ma‘u ha mafai ‘e taha kiate au ka ko hono foaki atu mei ‘olunga. Ka ‘oku halaia lahi ange ‘a e toko taha na‘á ne tuku atu aú.”
JHN.19.12	‘I he lau pehē ‘a Sīsuú, na‘e feinga leva ‘e Pailato ke tuku ange ia. Kae kaikaila atu e kakaí kia Pailato, “Kapau te ke tuku ange ia, pea ‘oku ‘ikai ko e kaume‘a koe ‘o Sisa! He ka tala ‘e ha taha ko e tu‘i ia, ko ‘ene fakafepaki ia kia Sisa.” 
JHN.19.13	Pea ‘i he kaikaila pehē ‘a e kakaí, na‘e taki atu leva ‘e Pailato ‘a Sīsū ki tu‘a. Pea nofo hifo ‘a Pailato he sea fai‘anga fakamaau ko “Falikimaka,” ‘a ia ko hono faka-Hepeluú ko “Kapata.”
JHN.19.14	Na‘e fe‘unga eni kuo ofi ke ho‘atā mālie he ‘aho ki mu‘a ‘i he ‘aho Pāsová.
JHN.19.14	Pea pehē ange ‘e Pailato ki he kakaí, “Ko homou tu‘í eni!”
JHN.19.15	Pea nau kaikaila, “Tāmate‘i ia! Tāmate‘i! Tukifa‘o ki ha kolosi!”
JHN.19.15	Pea fehu‘i atu ‘e Pailato kiate kinautolu, “Ke u tukifa‘o koā homou tu‘í?”
JHN.19.15	Pea tali mai ‘a e kau taula‘eiki pulé, “Ko homau tu‘í pē ‘a Sisa.” 
JHN.19.16+JHN.19.17	Pea toki tuku ange ‘e Pailato ‘a Sīsū kiate kinautolu ke nau ‘ave ‘o tukifa‘o ki he kolosí.
JHN.19.16+JHN.19.17	Na‘a nau taki atu ‘a Sīsū ‘okú ne ha‘amo hono kolosí. Pea nau a‘u ki he feitu‘u ko “‘Ulu Poko,” ko hono faka-Hepeluú ko “Kolokota.” 
JHN.19.18	Pea nau tutuki ai ia ki he kolosí, mo ha ongo tangata ‘e toko ua, ‘o na taki taha e ongo tafa‘aki ‘o Sīsuú.
JHN.19.19	Na‘e tu‘utu‘uni ‘e Pailato ke tohi ‘i ha konga papa ‘a e me‘a na‘e fakamāu‘i ai ‘a Sīsuú, pea fakapipiki ia ki he funga kolosí. Ko e ngaahi lea eni na‘e tohi he konga papá, “Ko Sīsū mei Nāsaleti, ko e Tu‘i ‘o e kakai Siú.” 
JHN.19.20	Pea na‘e tohi ‘i he lea Hepeluú, Latiná mo e Kalisí.
JHN.19.20	Ko e feitu‘u na‘e tutuki ai ‘a Sīsuú, na‘e ‘ikai ke fu‘u mama‘o mei kolo. Pea na‘e lau ‘e he tokolahi ‘a e me‘a na‘e tohi ‘i he konga papá. 
JHN.19.21	Pea ō leva e kau taula‘eiki pulé kia Pailato ‘o tala ange, “Ko e hā na‘á ke tohi ai he konga papá ko e Tu‘i ia ‘o e kakai Siú? Na‘e tonú ke ke tohi, ‘Na‘e tala ‘e he tangatá ni ko e Tu‘i ia ‘o e kakai Siú.’”
JHN.19.22	Kae tala ange ‘e Pailato kiate kinautolu, “Ko e me‘a kuó u tohí, fai’aki pē ia.”
JHN.19.23	Pea hili hono tukifa‘o ‘e he kau sōtiá ‘a Sīsuú pea nau vahe fā hono valá ke nau taki taha tāuhi. Ka ko hono pulupulú na‘e lalanga to‘ofua pē, ‘o ‘ikai ke hoko. 
JHN.19.24	Pea pehē ‘e he kau sōtiá, “‘Oua te tau hae, ka tau talotalo pē pe ko hai ‘iate kitautolu te ne ma‘ú.” Na’e hoko e me‘a ko ení ke mo‘oni ai e Folofola ‘oku pehē,
JHN.19.24	“Na‘a nau vahevahe hoku valá,
JHN.19.24	mo talotalo ki hoku pulupulú.”
JHN.19.25	Na‘e ofi atu ki he ve‘e kolosí ‘a e fa‘ē ‘a Sīsuú, mo e tokoua ‘o ‘ene fa‘eé, mo Mele ko e uaifi ‘o Kaliopasí, pea mo Mele Makitaline. 
JHN.19.26	Pea sio atu ‘a Sīsū ki he‘ene fa‘eé mo e toko taha na‘á ne ‘ofa taha ai ‘i he‘ene kau akó, peá ne pehē ange ki he‘ene fa‘eé, “Ko ho‘o tama ena.” 
JHN.19.27	Peá ne toe pehē ange ki he tangatá, “Ko ho‘o fa‘ē ena.” Pea talu pē mei ai mo e nofo ‘a e fa‘ē ‘a Sīsuú he ‘api ‘o e tangatá.
JHN.19.28	Pea hili ia na’e ‘ilo ‘e Sīsū kuo kakato ‘a e me’a kotoa, peá ne ‘ai leva ke mo‘oni ‘a e lau ‘a e Folofolá ‘aki ‘ene pehē, “‘Oku ou fieinua.”
JHN.19.29	Na‘e tu‘u ai ha hina uaine mahi. Pea na‘e hanga ‘e he toko taha ‘o unu ai ha oma ‘o velo hake ‘aki ha va‘a ‘īsope ke inu mei ai ‘a Sīsū. 
JHN.19.30	Pea inu ‘e Sīsū e uainé, peá ne toki pehē, “Kuo lava!”
JHN.19.30	Peá ne punou hifo ‘o pekia.
JHN.19.31	Na‘e kole ange ‘a e kau taki Siú kia Pailato ke ne fakangofua ke nau fesi‘i e va‘e e kau tangata na‘e tukifa‘ó, kae fei mo ‘ohifo honau sinó mei he kolosí. Ko ‘enau kole peheé he ko e ‘aho Falaite ia, pea na‘e ‘ikai te nau loto ke tautau ai pē honau sinó he kolosí he Sāpaté, he ko e ‘aho tapu ia. 
JHN.19.32	Na‘e ‘uluaki fesi‘i ‘e he kau sōtiá ‘a e va‘e ‘o e ongo tangata na‘e tukifa‘o fakataha mo Sīsuú. 
JHN.19.33	Pea nau a‘u atu kia Sīsū, kuo ‘osi pekia ia. Pea na‘e ‘ikai leva te nau fesi‘i hono va‘é. 
JHN.19.34	Kae hanga ‘e he sōtia ‘e taha ‘o hoka‘i e vakavaka ‘o Sīsuú ‘aki hono taó. Pea na‘e tafe mai ai e toto mo e vai. 
JHN.19.35	Na‘e fakamatala ki ai ha toko taha na‘e mamata tonu ki ai, kae lava ai ke mou tui. ‘Oku mo‘oni ‘ene fakamatalá, pea ‘okú ne ‘ilo pau e mo‘oni ‘ene fakamatalá.
JHN.19.36	Na’e hoko e ngaahi me‘a ko ení ‘o fakamo‘oni ki he Folofola ‘oku pehē, “‘E ‘ikai fesi’i hano hui ‘e taha,” 
JHN.19.37	mo e Folofola ko eni, “Te nau sio ki he toko taha na‘a nau hoka‘í.”
JHN.19.38	Na‘e ‘i ai ha tangata mei ‘Alematea ko Siosifa na‘e muimui fakafufū pē ‘ia Sīsū, koe‘uhí ko ‘ene ilifia he kau taki ‘o e kakai Siú. Pea ‘alu e tangatá ni kia Pailato ‘o kole ke tuku ange mu‘a ke ne ‘ave ‘a e sino ‘o Sīsuú. Pea loto ki ai ‘a Pailato, pea ‘ave leva ‘e Siosifa ‘a e sino ‘o Sīsuú.
JHN.19.39	Na‘e ‘alu fakataha ‘a Siosifa mo Nikotimasi, ‘a e tangata na‘e ‘alu po‘uli kia Sīsuú. Pea na‘e ‘alu ‘a Nikotimasi mo ha ngaahi me‘a fakanamulelei, ko e mula mo e ‘ālosi na‘e fe‘unga mo e kilo ‘e tolungofulu. 
JHN.19.40	Na‘e hanga ‘e he ongo tangatá ‘o fakakoloa ‘a e sino ‘o Sīsuú ‘aki ha tupenu līneni, fakataha mo e ngaahi me‘a fakanamuleleí, ‘o fakatatau ki he founga ‘a e kakai Siú ‘i hono teuteu ha taha ke telió. 
JHN.19.41	Na‘e ‘i ai ha ngoue na‘e tu‘u he feitu‘u na‘e tukifa‘o ai ‘a Sīsuú. Pea na‘e ‘i ai ha fonualoto na‘e te‘eki ke telio ai ha taha. 
JHN.19.42	Pea nau telio ‘a e sino ‘o Sīsuú he fonualoto ko iá, koe‘uhí ko ‘ene ofi maí mo e vave ‘a e kamata ‘a e Sāpaté. 
JHN.20.1	Na‘e ‘alu kei po‘uli ‘a Mele Makitaline ki he fonualotó he hengihengi ‘o e ‘uluaki ‘aho ‘o e uiké, 
JHN.20.2	Pea lele leva ia kia Saimone Pita mo e toko taha ko ē na‘e ‘ofa ai ‘a Sīsū he‘ene kau akó, peá ne tala ange kiate kinaua, “Kuo nau ‘ave ‘a e ‘Eikí mei he fonualotó, pea ‘oku ‘ikai te mau ‘ilo pe kuo nau tuku ia ki fē.”
JHN.20.3	Pea tutu‘u hake leva ‘a Pita mo e toko taha ko eé ke ō ki he fonualotó, 
JHN.20.4	Peá na kamata lele fakataha. Kae ve‘e vave ange ‘a e toko taha ko eé ‘ia Pita, pea fua a‘u atu ia ki he fonualotó. 
JHN.20.5	Pea punou hifo ia ‘o sio ki loto, ‘oku tuku mai e ‘ū kongokonga tupenu līneni. Ka na‘e ‘ikai te ne hū atu ki loto. 
JHN.20.6	Ka ko ‘ene a‘u mai pē ‘a Pitá ‘o hū ki loto ‘o sio ki he ‘ū kongokonga tupenu līnení, 
JHN.20.7	pea mo e konga tupenu na‘e takai ‘aki e ‘ulu ‘o Sīsuú. Na‘e ‘ikai ke tuku fakataha ia mo e kongokonga tupenu ko eé, ka kuo fatufatu ia ‘o tuku he feitu‘u kehe.
JHN.20.8	Pea hū atu leva ‘a e toko taha ko eé, ‘a ē na‘e fua a‘u atu ki he fonualotó. Pea ne sio atu ia ki ai pea ne tui.
JHN.20.9	Na‘e hoko e me‘a ko ení kuo te‘eki ke mahino ‘e Pita mo e toko taha ko eé ‘a e lau ‘a e Folofolá ki he pau ke toe tu‘u ‘a Sīsū mei he maté.
JHN.20.10	Pea toki foki atu e ongo tangatá ki he kau ako ko eé.
JHN.20.11	Na‘e tu‘u tangi ai pē ‘a Mele ia he ve‘e fonualotó. Pea lolotonga pē ‘ene tangí, na‘á ne punou hifo ‘o fakasio atu ki he loto fonualotó, 
JHN.20.12	tā ‘oku ‘i ai ha ongo ‘āngelo teunga hina ‘okú na ta‘utu he me‘a na‘e fakatokoto ai e sino ‘o Sīsuú, ko e taha mei ‘ulu pea taha mei va‘e. 
JHN.20.13	Pea ‘eke ange kia Mele ‘e he ongo ‘āngeló, “Fefine, Ko e hā ‘okú ke tangi aí?”
JHN.20.13	Peá ne tala ange, “Kuo nau ‘ave hoku ‘Eikí, pea ‘oku ‘ikai te u ‘ilo pe kuo nau tuku ia ki fē.”
JHN.20.14	Pea toki tafoki ai ‘a Mele ‘o sio atu ‘oku tu‘u mai ‘a Sīsū. Ka na‘e ‘ikai ke mahino ki ai ko Sīsū ia. 
JHN.20.15	Pea ‘eke ange ‘e Sīsū, “Fefine, Ko e hā ‘okú ke tangi aí? Ko hai ‘okú ke kumí?”
JHN.20.15	Na‘e pehē ‘e Mele ko e tauhi ngoué ia. Peá ne pehē ange ki ai, “Kapau ko koe na‘á ke ‘ave iá, peá ke tala mai mu‘a ‘a e feitu‘u na‘á ke tuku ia ki aí, ka u ‘alu ‘o ‘omai.”
JHN.20.16	Pea pehē ange ‘e Sīsū ki ai, “‘E Mele!”
JHN.20.16	Pea toki hanga atu ‘a Mele ki ai ‘o fakalea atu he lea faka-‘Alameá, “Lāponai!” ko hono ‘uhingá ko e “Faiako.”
JHN.20.17	Pea tala ange ‘e Sīsū, “‘Oua ‘e ala mai kiate au. He kuo te‘eki ai ke u ‘alu ki he Tamaí. Ka ke ‘alu ki he‘eku kau akó ‘o tala ange kiate kinautolu te u ‘alu au ki he‘eku Tamaí mo ‘enau Tamaí, ki hoku ‘Otuá mo honau ‘Otuá.”
JHN.20.18	Pea na‘e ‘alu ‘a Mele ‘o tala ange ki he kau akó ‘ene mamata ki he ‘Eikí. Peá ne fakahoko ange kiate kinautolu ‘a e me‘a na‘e tala ange ‘e he ‘Eikí ki aí.
JHN.20.19	Pea efiafi hifo he ‘aho Sāpate ko iá, kuo nofo taha ‘a e kau akó he fale kuo tātāpuni koe‘uhí ko ‘enau ilifia ki he kau taki e kakai Siú. Pea ‘fakafokifa pē kuo tu‘u ‘a Sīsū ‘i honau lotolotongá. Peá ne fetapa ange kiate kinautolu, 
JHN.20.20	peá ne toki fakahā ange leva hono ongo nimá mo hono vakavaká.
JHN.20.20	Pea na‘e fiefia lahi e kau akó ‘i he‘enau mamata ki he ‘Eikí.
JHN.20.21	Na‘e toe fetapa ange ‘a Sīsū kiate kinautolu, peá ne toki pehē, “Hangē ko hono tuku mai au ‘e he Tamaí, ‘oku pehē pē ‘eku tuku atu kimoutolú.” 
JHN.20.22	Pea toki hō leva ‘a Sīsū kiate kinautolu. Peá ne toki pehē ange, “Mou ma‘u ā ‘a e Laumālie Mā‘oni‘oní. 
JHN.20.23	Kapau te mou fakamolemole‘i e angahala ‘a ha taha, pea kuo ke fakamolemole‘i ia. Pea kapau ‘e ‘ikai te mou fakamolemole‘i, pea ‘e ‘ikai ke fakamolemole‘i ia.”
JHN.20.24	Ko e toko taha he kau akó, ko Tōmasi, ko hono hingoa fakatenetené ko “Māhanga,” na‘e ‘ikai ke kau he nofo taha ‘i he ha‘u ko eni ‘a Sīsuú. 
JHN.20.25	Pea tala ange ‘e hono toé ki ai, “Na‘a mau sio kimautolu ki he ‘Eikí!”
JHN.20.25	Pea pehē mai leva ‘e Tōmasi, “Ko ‘eku toki sio pē ki he lavea hono nimá he fa‘ó mo ala ki ai, mo toe ala ki he lavea hono vakavaká, ko ‘eku toki tuí ia.” 
JHN.20.26	Pea ‘osi ha uike ‘e taha mei aí, kuo toe nofo taha ‘a e kau akó, pea na‘e ‘i ai mo Tōmasi. Na‘e tātāpuni e falé. Ka na‘e ha‘u pē ‘a Sīsu ‘o tu‘u honau lotolotongá ‘o fetapa ange kiate kinautolu. 
JHN.20.27	Pea toki pehē ange ‘e Sīsū kia Tōmasi, “Ala mai ki hē. Peá ke sio mai ki hoku nimá. Peá ke toki ala mai ki hoku vakavaká. Tuku ho‘o tāla‘á, ka ke tui.”
JHN.20.28	Pea pehē ange ‘e Tōmasi ki ai, “Tā ko hoku ‘Eikí koe mo hoku ‘Otuá!”
JHN.20.29	Pea tali ‘a Sīsū ki aí, “Ko ho‘o toki tui koā ‘i ho‘o sio tonu kiate aú? ‘Oku ou fakapapau‘i atu, ko e kakai ‘oku tui ka na‘e ‘ikai te nau sio tonu kiate aú, ‘e lahi ange ‘a e tāpuaki te nau ma‘ú.”
JHN.20.30	Na‘e fai ‘e Sīsū ha ngaahi mana lahi na‘e sio ki ai ‘ene kau akó ka ‘oku ‘ikai hiki he tohi ko ení. 
JHN.20.31	Ka kuo hiki eni ia ke mou tui ko e Mīsaiá ‘a Sīsū, ko e ‘Alo ‘o e ‘Otuá, mo mou ma‘u e mo‘uí ‘i ho‘omou tui ki hono huafa.
JHN.21.1	Na‘e toe hā ‘a Sīsū ki he‘ene kau akó he mataano ‘o e Ano ko Taipilioó. 
JHN.21.2	Na‘e nofo taha ai ‘a Saimone Pita, mo Tōmasi “Māhanga,” mo Natāniela ko e tangata mei Kena Kālelí, mo e ongo tautehina ko Sēmisi mo Sione ko e ongo foha ‘o Sēpetí, mo e toe toko ua kehe he kau ako ‘a Sīsuú. 
JHN.21.3	Pea faifaí kuo pehē ‘e Pita kiate kinautolu, “Ko au, te u ‘alu au ‘o toutai.”
JHN.21.3	Pea nau pehē ange kātoa ki ai, “Tau ō pē.” Pea nau heka vaka leva ‘o ō. Ka na‘e ‘ahoia ‘enau toutaí mo e hala ha‘anau me‘a ‘e ma‘u. 
JHN.21.4	Pea maama hake e ‘ahó ia, tā ko Sīsū ‘ena ‘oku tu‘u mai he mataanó. Ka na‘e ‘ikai ke fakatokanga‘i ‘e he kau akó ko Sīsū ia. 
JHN.21.5	Peá ne ‘eke ange kiate kinautolu, “Tamaiki, ne ma‘u ha me‘a?”
JHN.21.5	Pea nau pehē ange, “Hala‘atā!”
JHN.21.6	Peá ne tala ange kiate kinautolu, “‘A‘au e kupengá ki he to‘omata‘u ‘o e vaká, kae ma‘u ha‘amou ika.” Pea nau ‘a‘au leva e kupengá, pea nau fiu hono toho mai e kupengá koe’uhi ko e lahi e ika na‘e ma‘ú.
JHN.21.7	Pea pehē ange kia Pita ‘e he toko taha na‘e ‘ofa ai ‘a Sīsū he‘ene kau akó, “Tā ko e ‘Eikí!” Pea ko ‘ene pehē pē “Ko e ‘Eikí iá,” pea toe ‘ai leva ‘e Pita hono kofu tu’a na’e vete kae fai ‘ene ngāué, pea hopo ia ki ano. 
JHN.21.8	Ko e ofa pē ‘e nimangofulu nai ‘a e mama‘o ‘o e vaká mei ‘utá. Pea na‘e nofo ai pē ‘a e kau ako ko eé ‘i vaka ke toho e kupengá.
JHN.21.9	Pea nau hake atu ki ‘utá, tā kuo tuku hake ai ha mā, pea toe tafu ai mo ha afi. Pea ‘oku tunu ai e ika. 
JHN.21.10	Pea tala ange ‘e Sīsū ki he kau akó, “‘Omai ha ika he me‘a na‘a mou ma‘ú.”
JHN.21.11	Pea toe heka ‘a Pita ki he vaká ‘o toho mai e kupengá ki ‘uta. Na‘e ‘i ai e mata‘i ika ‘e teau nima ngofulu mā tolu. Ka na‘e ‘ikai ke mahae e kupengá.
JHN.21.12	Pea pehē ange ‘e Sīsū kiate kinautolu, “Mou omi ‘o kai.”
JHN.21.12	Na‘e ‘ikai ha taha he kau akó te ne lava ‘o ‘eke ange pe ko hai ia. He na‘e mahino kiate kinautolu ko e ‘Eikí. 
JHN.21.13	Pea toki to‘o mai ‘e Sīsū e maá, ‘o ne vahevahe atu kiate kinautolu, pea pehē pē mo e iká.
JHN.21.14	Ko hono tu‘o tolu ia ‘a e hā ‘a Sīsū ki he‘ene kau akó ‘i he hili ‘ene toe tu‘u mei he maté.
JHN.21.15	Na‘e ‘osi ‘enau kaí, pea pehē ange ‘e Sīsū kia Saimone Pita, “‘E Saimone, foha ‘o Sione, ‘oku lahi ange koā ho‘o ‘ofa ‘iate aú ‘i ho’o ‘ofa ‘iate kinautolu ní?”
JHN.21.15	Pea tala ange ‘e Pita, “‘Io, ‘Eiki, ‘okú ke ‘ilo‘i pē ‘eku ‘ofa ‘iate koé.”
JHN.21.15	“Pe‘i tauhi ‘eku fanga sipí,” ko Sīsū ange ia. 
JHN.21.16	Pea toe ‘eke tu‘o ua ange ‘e Sīsū, “‘E Saimone, foha ‘o Sione, ‘okú ke ‘ofa koā ‘iate au?”
JHN.21.16	“‘Io ‘Eiki,” ko Pita ange ia, “‘okú ke ‘ilo‘i pē ‘eku ‘ofa ‘iate koé.”
JHN.21.16	Pea toe pehē ange ‘e Sīsu, “Tauhi ‘eku fanga sipí.” 
JHN.21.17	Pea toe ‘eke ange ‘e Sīsū, ko hono tu‘o tolú eni, “‘E Saimone, foha ‘o Sione, ‘okú ke ‘ofa koā ‘iate au?”
JHN.21.17	Pea mamahi e loto ‘o Pitá ‘i hono ‘eke tu‘o tolu ange ‘e Sīsū pe ‘okú ne ‘ofa aí, peá ne pehē ange, “‘Eiki, ‘okú ke ‘ilo‘i ‘e koe ‘a e me‘a kotoa pē. ‘Okú ke ‘ilo‘i pē ‘eku ‘ofa ‘iate koé.”
JHN.21.17	Pea toe tala ange ai pē ‘e Sīsū, “Fafanga ‘eku fanga sipí. 
JHN.21.18	‘Oku ou fakapapau‘i atu, na‘a mou kei talavoú na‘a mou fa‘a tu‘u hake ‘o ō ki ha feitu‘u pē na‘a mou fie ō ki ai. Ka ‘o ka moú ka mātutu‘a, pea te mou hiki hake homou nimá ke ha‘i ‘e ha kakai kehe ka nau toki taki atu kimoutolu ki ha feitu‘u ‘e ‘ikai te mou fie ō ki ai.” 
JHN.21.19	Ko e lau ko ia ‘a Sīsuú ke mahino kia Pita ‘a e anga ‘o ‘ene mate ‘e fai ko hono fakalāngilangi‘i e ‘Otuá. Pea toki pehē ange ‘e Sīsū ki ai, “Muimui mai kiate au.”
JHN.21.19	Ko Sīsū mo e Toko taha Na‘á ne ‘Ofa ai He‘ene Kau Akó
JHN.21.20	Na‘e tafoki ai ‘a Pita ‘o sio atu ‘oku muimui mai ‘i hono tu‘á ‘a e toko taha ko ē na‘e ‘ofa ai ‘a Sīsuú, ‘a ē na‘e taupotu kia Sīsū he kaí, peá ne ‘eke ange, “Ko hai te ne lavaki‘i koé, ‘Eiki?” 
JHN.21.21	Pea sio atu ‘a Pita ki aí peá ne ‘eke ange kia Sīsū, “Fēfē ‘a e tangata ko ená, ‘Eiki?”
JHN.21.22	Pea tali ‘e Sīsū, “Kapau te u loto au ke ne tolonga ‘o a‘u ki he‘eku toe foki maí, he ‘okú ke kau ai? Muimui mai pē koe ‘iate au!”
JHN.21.23	Na‘e sasala holo leva he kau ako ‘a Sīsuú ‘a e pehē ‘e ‘ikai mate ‘a e toko taha ko iá. Ka na‘e ‘ikai ke pehē ‘e Sīsū ‘e ‘ikai te ne mate, ka ne pehē pē ‘e ia, “Kapau te u loto au ke ne tolonga ‘o a‘u ki he‘eku toe foki maí, he ‘okú ke kau ai?”
JHN.21.24	Ko e toko taha ko ia he kau ako ‘a Sīsuú, ko ia ia na‘á ne fakamatala e ngaahi me‘á ni mo hiki-tohi. Pea ‘oku mau ‘ilopau ‘oku mo‘oni ‘ene fakamatalá.
JHN.21.25	Na‘e toe lahi mo e ngaahi me‘a na‘e fai ‘e Sīsū. Pea kapau ‘e hiki-tohi kotoa, ‘oku ou tui ‘e ‘ikai hao ‘i māmani kātoa ‘a e ngaahi tohi ‘e fa‘ú.
ACT.1.1	‘E Tiofilusi, Ko ‘eku ‘uluaki tohi atú, na‘á ku fakamatala ai ki he ngaahi ngāue mo e ngaahi fakahinohino na‘e fai ‘e Sīsū mei he kamata‘angá 
ACT.1.2	‘o a‘u ki he ‘aho na‘e ‘ohake ai ia ki he langí. ‘I he te‘eki ai ke ‘ohake iá, na‘á ne fai ha tu‘utu‘uni ki he kau ‘apōsetoló, ‘a ē na‘á ne fili kinautolu ‘i hono tokoni‘i ia ‘e he Laumālie Mā‘oni‘oní.
ACT.1.3	Na‘e fe‘unga mo ha ‘aho ‘e fāngofulu mei he falengā mamahi ‘a Sīsuú ‘a ‘ene toutou fakamo‘oni‘i ki he‘ene kau ‘apōsitoló ‘okú ne mo‘ui, mo ‘ene toutou fakamatala ange kiate kinautolu e anga ‘o e pule‘anga e ‘Otuá. 
ACT.1.4	Pea lolotonga ‘enau kei nofo fakatahá, na‘á ne tala ange kiate kinautolu,
ACT.1.4	“Mou nofo ai pē ‘i Selusalema ‘o talitali ki hano foaki atu ‘e he Tamaí ‘a e Laumālie Mā‘oni‘oní, ‘o hangē pē ko ‘ene tala‘ofa na‘á ku tala atú. 
ACT.1.5	He na‘e papitaiso vai kimoutolu ‘e Sione, ka ‘o ka hili pē ha ngaahi ‘aho si‘i pea ‘e papitaiso kimoutolu ‘aki e Laumālie Mā‘oni‘oní.”
ACT.1.6	‘I he kei nofo e kau ‘apōsitoló mo Sīsuú na‘a nau fehu‘i ange, “‘Eiki, te ke toe fokotu‘u leva ‘a e pule‘anga ‘Isilelí?”
ACT.1.7	Pea tali ange ‘e Sīsū, “‘Oku ‘ikai ko kimoutolu ke mou ‘ilo e ngaahi kuongá. Ko e Tamaí pē ‘okú ne fokotu‘utu‘u e ngaahi kuongá. 
ACT.1.8	Ka ‘e ha‘u e Laumālie Mā‘oni‘oní ‘o fakaivia kimoutolu. Pea te mou hoko ai ko ha kau fakamo‘oni kiate au ‘i Selusalema, mo Siutea kātoa, mo Samēlia, mo e tapa kotoa ‘o māmani.” 
ACT.1.9	Pea hili pē ‘ene fakamatala ko iá, na‘e ‘ohake ia ki he langí ka nau sio pē, pea hoko ai pē mo ‘ene pulia ‘i ha konga ‘ao.
ACT.1.10	Pea fakafokifā pē kuo tutu‘u mai ha ongo tangata teunga hina. 
ACT.1.11	Pea pehē mai ‘e he ongo tangatá, “Kau Kāleli, ko e hā ‘oku mou mo‘usioa ai ki he langí? Kuo ‘osi ‘ohake ‘a Sīsū ki he langí, ka te ne toe foki mai. Pea ko e anga ‘o ‘ene foki maí, ‘e tatau pē mo ‘ene ‘alu na‘a mou mamata ki aí.”
ACT.1.12+ACT.1.13	Na‘e foki leva ‘a e kau ‘apōsitoló ki he Mo‘unga ko ‘Ōlivé, ‘a ia ko hono vāmama‘o mo Selusalemá ko e vauea nai ‘o e maile. Pea nau a‘u atu ki ai, ‘o hū ki honau loki ‘i he fungavaka ki ‘olunga ‘o e fale na‘a nau nofo aí, ko Pita, mo Sione, Sēmisi, ‘Anitelū, Filipe, Tōmasi, Pātolomiu, Mātiu, mo Sēmisi ‘a e foha ‘o ‘Alefiusí, mo Saimone Mamahi‘i Fonua, pea mo Siutasi ‘a e foha ‘o Sēmisí.
ACT.1.14	Na‘e fa‘a lotu fakataha ‘a e kau ‘apōsitoló. Pea na‘e fa‘a kau ai e kau fefiné, mo Mele ‘a e fa‘ē ‘a Sīsuú, pea mo e ngaahi tehina ‘o Sīsuú.
ACT.1.15	Pea ko e ‘aho hono hokó, kuo ‘i he toko teau uofulu ‘a e kāinga lotu ‘oku nau nofo fakatahá. Pea tu‘u hake ‘a Pita ‘o lea kiate kinautolu,
ACT.1.16	“Kāinga, na‘e pau pē ke fakahoko e folofola na‘e fakafou mai ‘ia Tēvita ‘e he Laumālie Mā‘oni‘oní, ‘a ē ‘oku kau kia Siutasí, ‘a e tangata na‘á ne taki ange ‘a e fa‘ahinga na‘a nau puke ‘a Sīsuú. 
ACT.1.17	Na‘e kau foki ‘a Siutasi mo kitautolu, pea na‘e ‘oange hono fatongia ke fai. 
ACT.1.18	Ka na‘e fakatau ‘e Siutasi ha konga ‘api ‘aki e pa‘anga na‘e totongi ange ki ai ke ne fai e kovi ko iá, peá ne tō tū‘ulu he konga ‘api ko iá ‘o mafa‘a hono keté, pea mahua ki tu‘a hono to‘oto‘ongá. 
ACT.1.19	Na‘e ‘ilo ki ai e kakai nofo Selusalemá, pea nau ui leva ‘a e ‘api ko iá ko ‘ĀKELETAMA. Ko e ‘uhinga ‘o e ‘Ākeletamá ‘i he he‘enau leá ko e “‘Api ko Toto.” 
ACT.1.20	He kuo tohi he Tohi Sāmé,
ACT.1.20	‘Tuku ke lī‘aki ai pē hono ‘apí,
ACT.1.20	‘Oua ‘e nofo ai ha taha.’
ACT.1.20	Pea mo eni,
ACT.1.20	‘Tuku ke fai ‘e he taha kehe
ACT.1.20	‘a hono fatongiá.’
ACT.1.21+ACT.1.22	Pea ‘i he‘ene peheé leva, kuo pau ke tau fakanofo ha taha kehe ke kau mo kitautolu ‘i hono fanongonongo e fokotu‘u ‘o Sīsū mei he maté. ‘Oku ‘aonga pē ha taha kuo talu ‘etau kau fakataha mei he kamata‘angá--mei he papitaiso ‘o e ‘Eiki ko Sīsuú ‘o a‘u ki hono ‘ohake ki he langí.” 
ACT.1.23	Pea ko e ongo tangata ‘e toko ua na‘e fokotu‘u hona hingoá. Ko Siosifa na‘e ui ko Pāsapa, ka ko hono fakaikú ko Siusitasa, pea mo Mataiasi.
ACT.1.24	Na‘e fai leva ‘enau lotu, ‘o nau pehē ‘i he‘enau lotú, “‘Eiki, ‘oku tokaima‘ananga kiate koe ‘a e loto ‘o e kakai kotoa pē. Faka‘ilo mai mu‘a kiate kimautolu ‘a e toko taha kuó ke fili ke ne hoko ko e ‘apōsetolo 
ACT.1.25	‘o fetongi‘i ‘a Siutasi, ‘a ē kuó ne kai e nunu‘a ‘o ‘ene fai koví.” 
ACT.1.26	Pea nau fai leva ‘enau talotalo, ‘o toho e hingoa ‘o Mataiasí. Pea nau tānaki ia ki he kau ‘apōsitolo ‘e toko hongofulu mā taha ko eé.
ACT.2.1	‘I he hoko mai e ‘aho Penitekosí, pea kuo fakatefua ‘a e fa‘ahinga kotoa na‘e tui kia Sīsuú he feitu‘u pē ‘e taha. 
ACT.2.2	Pea fakafokifā pē kuo ongo hifo mei he langí ha fu‘u mumuhu, ‘o hangē ko e mumuhu ‘a ha matangi mālohi. Pea kuo fā‘ofale ia he loki na‘a nau nofo aí.
ACT.2.3	Na‘e ‘asi mo ha ngaahi ulo‘i afi ‘oku fōtunga‘i ‘elelo, ‘o ‘alu hifo ia ‘iate kinautolu tāutaha. 
ACT.2.4	Na‘e toki fā‘ofale leva ‘a e Laumālie Mā‘oni‘oní ‘iate kinautolu kotoa pē, ‘o nau kamata lea‘aki ha ngaahi lea kehekehe na‘e tuku ‘e he Laumālié ke nau lea‘aki.
ACT.2.5	Na‘e tokolahi e kau Siu lotu kuo omi ki Selusalema mei he fonua kotoa pē ‘i māmani. 
ACT.2.6	Pea ko ‘enau fanongo atu ki he vākē ko ení, pea nau ‘aukau mai. 
ACT.2.7	Na‘e fakatumutumu honau ‘atamaí ‘i he‘enau taki taha fanongo ‘oku lea‘aki mai ‘ene lea fakafonua totonú. Pea nau fe‘ekenaki, “‘Ikai koā ko e kau Kāleli eni ‘oku leá? 
ACT.2.8	Ka ko e hā ‘oku tau fanongo atu ai kiate kinautolu ‘oku nau lea mai ‘i he‘etau ngaahi lea totonú? 
ACT.2.9	He ko e ni‘ihi ‘iate kitautolu mei Pātia, Mītia, mo ‘Ilami, ka ko e ni‘ihi ia mei Mesopotēmia, Siutea, Kapatōsia, Ponitō, ‘Ēsia, 
ACT.2.10	mo Filīsia, Pamifilia, ‘Isipite, mo e ‘ū fonua ‘i Lītia he feitu‘u Sailiné mo Loma, 
ACT.2.11+ACT.2.12	pea mo Kēliti mo ‘Ālepea. Ko e ni‘ihi ‘iate kitautolu ko e tupu‘i Siu, pea ko e ni‘ihi ko e toki ului mai pē ki he lotu faka-Siú. Ka ko eni ‘oku tau fanongo atu kotoa pē ‘oku fanongonongo mai ‘i he‘etau lea totonu taki taha ‘a e ngaahi me‘a fakaofo kuo fai ‘e he ‘Otuá!”
ACT.2.11+ACT.2.12	Na‘a nau ‘ohovale kotoa mo puputu‘u, pea nau fe‘ekenaki, “Ko e hā koā ‘a e me‘a ko eni kuo hokó?”
ACT.2.13	Ka ko e ni‘ihi, na‘a nau manuki‘i e kau ako ‘a Sīsuú, mo tala holo ‘oku nau konā.
ACT.2.14	Na‘e tutu‘u hake leva ‘a Pita mo e kau ‘apōsitolo ko eé, ‘o lea ‘a Pita ki he kakaí, ko ‘ene kalanga le‘o lahi mo mahino, “‘E Kāinga, mo kimoutolu kotoa pē ‘oku nofo ‘i Selusalema. Mou fanongo lelei mai ka u lea atu. 
ACT.2.15	‘Oku hala ho‘omou pehē ‘oku konā ‘a si‘i tu‘unga mātu‘á ni. He ko e hiva pongipongí pē eni ia. 
ACT.2.16	He ko e me‘a ko eni ‘oku hokó, ko e me‘a ia na‘e lau ki ai e palōfita ko Sioelí,
ACT.2.17	‘Ka hoko mai leva ‘a e ngaahi ‘aho faka‘osi‘osi ‘o māmaní,
ACT.2.17	Pea te u foaki hoku Laumālié ki he kakai kotoa pē.
ACT.2.17	‘E palōfisai homou ngaahi fohá, mo homou ngaahi ‘ōfefiné.
ACT.2.17	‘E mata vīsone ho‘omou kau talavoú,
ACT.2.17	‘E mohe misi ho‘omou mātu‘á.
ACT.2.18	Te u foaki hoku Laumālié he ngaahi ‘aho ko iá
ACT.2.18	ki he kakai ‘oku nau fai ‘eku ngāué,
ACT.2.18	ki he kakai tangata mo e kakai fefine fakatou‘osi.
ACT.2.18	Pea te nau palōfisai.
ACT.2.19	Te u fai ha ngaahi me‘a fakaofo he ‘ataá,
ACT.2.19	mo ha ngaahi mana he funga ‘o e fonuá.
ACT.2.19	‘E ‘asi mai ai e toto, mo e afi, mo e kohu tu‘u.
ACT.2.20	‘E fakapo‘uli e la‘aá
ACT.2.20	pea kulokula e māhiná ‘o hangē ko ha totó,
ACT.2.20	‘i he ‘ama‘amanaki ke hoko mai e ‘aho lahi mo fungani ‘o e ‘Eikí.
ACT.2.21	Pea ‘e fakahaofi ‘e he ‘Eikí ‘a e kakai kotoa pē ‘e kole tokoni kiate iá.’
ACT.2.22	Mou fanongo mai ka u fakamatala atu ‘a Sīsū mei Nāsaletí. Na‘e fakamo‘oni‘i ‘e he ‘Otuá ‘ene tuku mai ma‘amoutolu ‘a Sīsū mei Nāsaletí ‘aki ha ngaahi mana mo ha ngaahi faka‘ilonga fakaofo. ‘Oku ‘ikai ke puli ia ‘i ha taha ‘iate kimoutolu. 
ACT.2.23	Pea na‘e ‘afio‘i pē ‘e he ‘Otuá ‘e lavaki‘i ‘a Sīsū kiate kimoutolu, pea ko ia pē na‘á ne fokotu‘utu‘u ke peheé. Pea na‘a mou taki atu ‘a Sīsū ‘o tuku ange ke tāmate‘i he kolosí. 
ACT.2.24	Ka na‘e hanga ‘e he ‘Otuá ‘o vete ange ‘a Sīsū mei he maté ‘o fokotu‘u ki he mo‘uí. He na‘e ‘ikai ke mafai ‘e he mate ke ta’ofi ‘a Sīsū ‘e he maté. 
ACT.2.25	He ko e lau eni ‘a Tēvita ki aí,
ACT.2.25	‘‘Oku hā mai ma‘u pē ‘a e ‘Eikí kiate au.
ACT.2.25	‘Oku ofi ma‘u ai pē ‘iate au.
ACT.2.25	He‘ikai te u manavahē,
ACT.2.25	he ‘okú ne tu‘u mei hoku to‘omata‘ú.
ACT.2.26	‘E fiefia ma‘u ai pē hoku lotó.
ACT.2.26	Te u lea fiefia ma‘u ai pē mo fakatu‘amelie,
ACT.2.27	‘E ‘ikai lī‘aki au ‘e he ‘Eikí ‘i fonualoto.
ACT.2.27	Ko ‘ene pani au.
ACT.2.27	‘E ‘ikai tuku hoku sinó ke ‘auha.
ACT.2.28	Kuó ne fakamahino mai kiate au ‘a e hala ki he mo‘uí.
ACT.2.28	‘Oku fakafiefia ma‘u pē kiate au ‘ene ofi maí.’
ACT.2.29	Si‘oku kāinga, ‘oku tau ‘ilo kotoa pē na‘e pekia pea telio hotau tupu‘anga ko Tēvitá. Pea ‘oku kei ‘ilonga pē hono fonualotó ‘o a‘u ki he ‘ahó ni. 
ACT.2.30	Ko e palōfita foki ‘a Tēvita, ‘o ne ‘ilo lelei kuo fai kiate ia ‘e he ‘Otuá ha tala‘ofa ‘e ‘ikai ke lava ‘e he ‘Otuá ‘o fakafoki. Ko e tala‘ofa ko iá, ko e fakahā ange ‘e he ‘Otuá kia Tēvita ‘e ‘i ai hano hako ‘e hoko ko e tu‘i.
ACT.2.31	Na‘e ‘ilo ‘e Tēvita ‘e hoko e tala‘ofa ko ení. Pea na‘e tupunga ai e fakahā mai ‘e Tēvita ‘a e pau ke fokotu‘u ‘a Kalaisi mei he maté. Na‘e fakahā mai ‘e Tēvitá, ‘e ‘ikai ke lī‘aki ‘e he ‘Otuá ‘a Kalaisi ‘i fonualoto, pe te ne tuku hono sinó ke ‘au‘aunga. 
ACT.2.32	Pea na‘e hoko ‘o mo‘oni eni i hono fokotu‘u hake ‘e he ‘Otuá ‘a Sīsū mei he maté. Pea ko e kau fakamo‘oni kātoa kimautolu ki ai.
ACT.2.33	Na‘e ‘ohake ‘a Sīsū ke ne nofo mei he to‘omata‘u ‘o e ‘Otuá. Pea na‘e ‘oange ma‘ána ‘a e Laumālie Mā‘oni‘oní, ‘o hangē pē ko e tala‘ofa na‘e fai ‘e he Tamaí. Ko Sīsū foki na‘á ne foaki mai e Laumālié kiate kitautolú. Pea ko ia eni ‘oku mou mamata mo fanongo ki aí.
ACT.2.34	Na‘e ‘ikai foki ke ‘alu hake ‘a Tēvita ki he langí. Pea na‘e ‘ikai ke ‘uhinga pē kiate ia ‘ene pehē,
ACT.2.34	‘Na‘e fekau ‘e he ‘Eikí ki hoku ‘Eikí
ACT.2.34	ke ne nofo ‘i hono to‘omata‘ú,
ACT.2.35	kae ‘oua kuó ne ‘ai hono ngaahi filí
ACT.2.35	ke nau hoko ko hono tu‘unga va‘e.’
ACT.2.36	Ke ‘ilo pau eni ‘e he ‘Isileli kotoa, kuo fakanofo ‘e he ‘Otuá ‘a Sīsū ko e ‘Eiki, mo e Kalaisi foki, neongo ho‘omou tāmate‘i ia ‘i he kolosí.”
ACT.2.37	Na‘e puputu‘u lahi e loto ‘o e kakaí he fakamatala ko eni ‘a Pitá, ‘o nau fehu‘i ange ki ai mo e kau ‘apōsitoló, “Ko e hā leva e me‘a te mau faí?”
ACT.2.38	Pea tali atu ‘e Pita, “Mou tafoki ki he ‘Otuá. Pea mou papitaiso ‘i he huafa ‘o Sīsū Kalaisí kae fakamolemole‘i ho‘omou ngaahi angahalá. Pea te mou ma‘u ‘a e Laumālie Mā‘oni‘oní. 
ACT.2.39	Ko e tala‘ofa ko ení, ‘oku ‘uhinga ia ma‘amoutolu mo ho‘omou fānaú. Ko e tala‘ofa ia ma‘á e fa‘ahinga kotoa ‘e fili ‘e he ‘Eiki ko hotau ‘Otuá, ‘o tatau ai pē pe ko e fē e feitu‘u na‘a nau tupu aí.”
ACT.2.40	Na‘e lahi foki mo e ngaahi me‘a kehekehe na‘e lea‘aki ‘e Pita kiate kinautolu. Peá ne toki pehē ange kiate kinautolu, “‘Oku ou kole atu kiate kimoutolu ke mou fei mo hola mei he faingata‘a ‘oku ‘amanaki ke tō mai ki he kakai kovi ko ení.”
ACT.2.41	Na‘e tui e toko tolu afe nai ki he malanga ‘a Pita he ‘aho ko iá, ‘o nau papitaiso. 
ACT.2.42	Na’a nau matu’aki nofo ki he fakahinohino ‘a e kau ‘apōsitolo, mo e feohi, mo e pakipaki mā, mo e ngaahi feinga lotu.
ACT.2.43	Na‘e ‘ohovale ‘a e kakai kotoa pē ‘i he ngaahi mana mo e ngaahi me‘a fakaofo na‘e fai ‘e he kau ‘apōsitoló. 
ACT.2.44	Pea na‘e feohi e kakai na‘e tui kia Sīsuú, mo nau me‘a taha. 
ACT.2.45	Na‘a nau fakatau atu ‘enau nga‘oto‘otá mo ‘enau koloá, pea foaki e pa‘anga na‘e ma‘u aí ‘o fakatatau ki he’enau fiema’u taki taha. 
ACT.2.46	Pea ko e ‘aho kotoa pē na‘a nau kaungā lotu he Temipalé, mo kaungāpakipaki mā ‘i honau ngaahi ‘apí, mo kaungāma‘u me‘atokoni mo e loto fiefia mo nonga, 
ACT.2.47	mo nau fakamālō ki he ‘Otuá. Na‘e ‘ofeina kinautolu ‘e he kakai kotoa pē, pea ‘alu pē e ‘ahó mo e tupu tokolahi e kakai kuo fakamo‘ui ‘e he ‘Eikí.
ACT.3.1	Na‘e ō hake ‘a Pita mo Sione ki he Temipalé he ‘aho ‘e taha ke lotu efiafi he tolú, 
ACT.3.2	kuo fata mai ki he ve‘e matapā na‘e ui ko e Matapā Masanisaní ha tangata ne talu pē ‘ene tupu mo ‘ene heke. He ko e ‘aho kotoa pē mo hono fata mai ia ki he ve‘e matapā ko ení ke fai ‘ene kolekole ki he kakai ‘oku ma‘u lotu he Temipalé.
ACT.3.3	Na‘e sio atu e tangatá kia Pita mo Sione ‘oku ‘ai ke na hū ki he Temipalé, peá ne kole pa‘anga atu. 
ACT.3.4	Pea sio fakamama‘u ‘a Pita mo Sione ki he tangatá, peá na pehē ange, “Sio mai kiate kimaua.”
ACT.3.5	Pea sio hake leva e tangatá kiate kinaua ko ‘ene ‘amanaki te na ‘oange ha pa‘anga. 
ACT.3.6	Kae pehē ange ‘e Pita, “‘Oku ‘ikai ha siliva pe ko ha koula ‘iate au! Ka te u ‘oatu ma‘áu e me‘a ‘oku ou ma‘ú. ‘I he huafa ‘o Sīsū Kalaisi mei Nāsaletí, tu‘u ki ‘olunga ‘o ‘alu!” 
ACT.3.7	Pea hanga ‘e Pita ‘o puke e nima to‘omata‘u ‘o e tangatá, peá ne fokotu‘u ki ‘olunga e tangatá. Pea mālohi ai pē ‘a e ongo va‘e ‘o e tangatá, mo hono tunga‘i va‘é. 
ACT.3.8	Pea puna ki ‘olunga e tangatá ‘o tu‘u ‘aki hono va‘é. Pea toki hū fakataha atu ia mo Pita mo Sione ki he Temipalé kuo laka mo puna takai holo mo fakamālō ki he ‘Otuá. 
ACT.3.9	Na‘e sio atu e kakai kotoa pē ki he‘ene laka mo puna holo mo fakafeta‘i ki he ‘Otuá, 
ACT.3.10	pea nau fakatokanga‘i atu pē tā ko e tangata ia na‘e fa’a nofo ‘o kolekole he ve‘e Matapā Masanisaní, pea nau ‘ohovale mo ofoofo he me‘a kuo hoko kiate ia.
ACT.3.11	Na‘e kei tukutāupe ‘a e tangatá ‘ia Pita mo Sioné, mo e ‘aukau mai e kakaí kiate kinaua ki he Fale Fakatolo ‘o Solomoné. Pea kuo fakatumutumu honau lotó. 
ACT.3.12	Na‘e vakai atu ‘a Pita ki he kakaí, peá ne pehē ange kiate kinautolu, “Kāinga, ko e hā ‘oku mou ‘ohovale ai he me‘a kuo hokó? Ko e hā ‘oku mou mo‘usioa ai kiate kimauá? ‘Oku mou pehē koā ‘oku ‘i ai ha ivi ‘omaua? ‘Oku mou fakakaukau koā ko e lava ‘a e tangatá ni ‘o ‘alú ko e sai ‘ema lotú? 
ACT.3.13	Ko e me‘a ko eni kuo hokó ko e hanga ‘e he ‘Otua ‘o ‘Ēpalahame, mo ‘Aisake, mo Sēkope, mo ‘etau ngaahi kuí, ‘o hākeaki‘i mo fakalāngilangi‘i ‘ene tamaio‘eiki ko Sīsuú, ‘a ē na‘a mou lavaki‘í. Na‘a mou sītu‘a ki ai ‘i hono fakamāu‘i ‘e Pailató, neongo ‘a e loto ‘a Pailato ke tuku ange iá.
ACT.3.14	Na‘a mou fakafisinga‘i ‘a Sīsū, ka ko e tangata mā‘oni‘oni ia mo faitotonu. Na‘a mou vili ke tuku ange ha tangata na‘e fakapō. 
ACT.3.15	Na‘a mou tāmate‘i e toko taha ‘oku ma‘u ai e mo‘uí. Ka kuo fokotu‘u hake ia ‘e he ‘Otuá mei he maté. Pea ko e kau fakamo‘oni ki ai ‘a kimautolu kātoa. 
ACT.3.16	‘Oku mou vakai mai ki he tangatá ni, pea ‘oku mou maheni kotoa pē mo ia. Kuo tui ia kia Sīsū, pea ko ia kuo mo‘ui ai hono va‘é. Ko e tui kia Sīsuú, ko ia kuo fakamo‘ui ai e tangatá ni ‘o mou mamata kātoa ki ai.
ACT.3.17	Kāinga, ‘oku ou tui na‘e ‘ikai ke mahino kiate kimoutolu mo homou kau takí ‘a e pango ho‘omou me‘a na‘e faí. 
ACT.3.18	Ka na‘e fakahā ‘e he kau palōfita ‘a e ‘Otuá ‘a e pau ke fakamamahi‘i e Mīsaiá. Pea ko eni kuo fakahoko ‘e he ‘Otuá ‘ene folofolá. 
ACT.3.19	Ko ia, mou tafoki ā ki he ‘Otuá. Tuku ā ho‘omou fai angahalá kae lava ke fakamolemole‘i kimoutolu. 
ACT.3.20	Pea ‘e toki hoko mai ha ngaahi ‘aho ‘e fakafo‘ou ai homou iví ‘e he Eikí. He te ne fekau ‘a Sīsū, ‘a ‘ene Mīsaia kuo filí, ke ne ha‘u kiate kimoutolu. 
ACT.3.21	Ka kuo pau ke ‘afio ai pē ‘a Sīsū ‘i he langí kae ‘oua kuo fakafo‘ou ‘e he ‘Otuá ‘a e me‘a kotoa pē, ‘o hangē pē ko ‘ene ngaahi tala‘ofa ki he kau palōfita mei fuoloá. 
ACT.3.22	He na‘e pehē foki ‘e Mōsesé, ‘Ko e ‘Eiki ko homou ‘Otuá, te ne fili ha palōfita ma‘a homou kakaí, ‘o hangē pē ko ‘ene fili aú. Mou fai e me‘a kotoa te ne tala atú. 
ACT.3.23	Pea ka ai ha toko taha ‘e talangata‘a ki he palōfita ko iá, ‘e ‘ikai toe kau e toko taha ko iá he kakai ‘a e ‘Otuá.’
ACT.3.24	Ko e ngaahi me‘a ko eni ‘oku lolotonga hokó, na‘e lea‘aki pē foki ‘e Sāmiuela mo e kau palōfita kotoa ki mui maí. 
ACT.3.25	Ko kimoutolu tonu na‘e fekau ‘e he ‘Otuá ‘ene kau palōfitá ke nau lea ki aí. Pea ko kimoutolu tonu kuo mou ma‘u e tala‘ofa na‘e fai ‘e he ‘Otuá ki ho‘omou ngaahi kuí. Ko ‘ene folofola ē kia ‘Ēpalahame, ‘Ko e ngaahi pule‘anga kotoa pē ‘i māmani, ‘e monū‘ia koe‘uhí ko hamou hako.’ 
ACT.3.26	Pea kuo fekau ‘e he ‘Otuá ke tomu‘a ha‘u hono ‘Aló kiate kimoutolu, koe‘uhí ke tāpuaki‘i kimoutolu mo fakatafoki kimoutolu kotoa pē mei ho‘omou angahalá.”
ACT.4.1	Lolotonga e kei lea ‘a e ongo ‘apōsitoló ki he kakaí, mo e a‘u mai ha kau faifekau, mo e pule ‘o e kau le‘o Temipalé, pea mo ha kau Sātusi. 
ACT.4.2	Kuo ‘ita e kau tangatá ni koe‘uhí ko e malanga‘aki ‘e he ongo ‘apōsitoló ki he kakaí ‘a e fokotu‘u ‘o e kakai kuo maté ki he mo‘uí. 
ACT.4.3	Ko e me‘a eni kuo ‘osi efiafi po‘uli, pea na‘a nau fakahū leva ‘a Pita mo Sione ke na nofo pōpula ‘i he pō ko iá. 
ACT.4.4	Ka na‘e tui ki he‘ena malangá ‘a e tokolahi na‘e fanongo ki ai. Pea kuo meimei toko nima afe eni e kakai kuo tui kia Sīsuú.
ACT.4.5	Pea pongipongi hake, kuo kātoa mai ki Selusalema ‘a e kau taki ‘o e kakai Siú, mo e kau mātu‘á, mo e kau faiako Lao ‘a Mōsesé. 
ACT.4.6	Pea na‘e ‘i ai e faifekau pule ko ‘Ānasi, mo Kaiafasi foki, mo Sione, mo ‘Alekisānita, pea mo ha ni‘ihi na‘e fāmili mo e taula‘eiki lahí. 
ACT.4.7	Na‘a nau fekau ke taki mai ‘a Pita mo Sione ‘o fokotu‘u ‘i honau lotolotongá. Pea nau fehu‘i atu, “Ko e mafai ‘o hai pē ko e hingoa ‘o hai na’amo fai ai ‘a e me’á ni?” 
ACT.4.8	Pea kuo fonu ‘a Pita he Laumālie Mā‘oni‘oní, ‘o ne pehē atu ai ki he kau taki ‘o e kakaí mo e mātu‘á,
ACT.4.9	“Ko ho‘omou faka‘eke‘eke kimaua he ‘aho ní, ‘i he ‘ofa na‘e fai ki he tangata heké ‘o ne mo‘ui aí. 
ACT.4.10	Ka ‘oku ‘i ai e me‘a ‘okú ma fie fakahā atu kiate kimoutolu mo e kakai ‘Isileli kotoa pē. Ko e mo‘ui ‘a e tangata ko ení ‘i he ivi ‘o Sīsū Kalaisi mei Nāsaletí. Na‘a mou tāmate‘i ‘e kimoutolu ‘a Sīsū ‘i he kolosí. Ka kuo fokotu‘u ia ‘e he ‘Otuá ki he mo‘uí. 
ACT.4.11	Ko e maka ia na‘a mou fakata‘e‘aonga‘i ‘e kimoutolu ‘a e kau tufungá. Ka ko eni, ko e maka mahu‘inga tahá ia. 
ACT.4.12	Ko Sīsū pē ‘oku ‘i ai hono ivi fakamo‘uí! ‘Oku ‘ikai ha toe taha ‘i māmani kātoa kuo fakamafai‘i ‘e he ‘Otuá ke fakamo‘ui ai ha taha!” 
ACT.4.13	Na‘e sio atu e kau takí ki he loto-to‘a ‘a Pita mo Sioné, ‘o nau ‘ohovale ‘aupito. He tā ko e ongo tangata me‘avale pē kinaua na‘e ‘ikai ako lelei. Pea kuo mahino ai pē ki he fakatahá kātoa ko e ongo tangata eni na‘e kau he ō holo mo Sīsuú. 
ACT.4.14	Ka na‘e ‘ikai ke lava ke nau faka‘ikai‘i e me‘a kuo hokó. He ko e tangata na‘e fakamo‘uí, ‘oku tutu‘u fakataha hē mo e ongo ‘apōsitoló. 
ACT.4.15	Pea tu‘utu‘uni ‘a e kau takí ke hū ki tu‘a ‘a Pita mo Sione mo e tangatá mei he loki fakataha‘angá, pea nau pehē, 
ACT.4.16	“Ko e hā ha me‘a te tau lava ‘o fai ki he ongo tangatá ni? He kuo ‘ilo ‘e he kakai kotoa pē ‘i Selusalema ‘a e mana kuo faí, pea ‘e ‘ikai lava ke tau faka‘ikai‘i. 
ACT.4.17	Ko e me‘a pē te tau lava ‘o faí, ko ‘etau ta‘ofi ha toe mafola e me‘á ni. Tau fakatokanga ange pē kiate kinaua ke ‘oua te na toe malanga‘i e hingoa ‘o Sīsuú.” 
ACT.4.18	Na‘á na ui leva ki he ongo ‘apōsitoló ke na toe hū mai. Peá nau tu‘utu‘uni ke ‘oua te na toe lea ‘aki pe malanga ‘aki e huafa ‘o Sīsuú. 
ACT.4.19	Pea tali ‘e Pita mo Sione kiate kinautolu, “‘Oku mou pehē koā ‘oku totonu ke ma talangofua ki he finangalo ‘o e ‘Otuá, pe ko e loto ‘omoutolú. Ko e hā ho’omou lau? 
ACT.4.20	Te ma lea‘aki pē ‘e kimaua ‘a e me‘a na‘á ma mamata mo fonongo ki aí.” 
ACT.4.21+ACT.4.22	Na‘e ‘ikai pē ke lava ‘e he fakatahá ke ‘ilo ha me‘a ke tautea ai ‘a Pita mo Sione. Pea nau fakamanamana‘i ai pē kinaua pea fekau ke na ō.
ACT.4.21+ACT.4.22	Ko e tangata na‘e fakamo‘ui ‘aki e mana ko ení, na‘e ta‘u fāngofulu tupu. Pea na‘e fakahīkihiki‘i e ‘Otuá ‘e he kakai kotoa pē koe‘uhí ko e me‘a na‘e hokó.
ACT.4.23	Pea ko ‘ene tuku ange pē ‘e he kau takí ‘a Pita mo Sioné, kuo foki atu ‘a Pita mo Sione ‘o tala ange ki he kāingá ‘a e tu‘utu‘uni kotoa pē na‘e fai kiate kinaua ‘e he kau faifekau pulé, mo e kau takí. 
ACT.4.24	Pea fanongo ki ai e kāingá pea nau fai ‘enau lotu,
ACT.4.24	“‘E ‘Eiki ‘Otua, ko koe na‘á ke fakatupu e langí, mo māmani, mo e tahí, mo e me‘a kotoa ‘oku ‘i aí. 
ACT.4.25	Pea na‘á ke folofola mai ‘i he Laumālie Mā‘oni‘oní ki he‘emau kui ko Tēvitá. Ko ho‘o tamaio‘eiki ia, pea na‘á ke folofola ange ki ai,
ACT.4.25	‘Ko e hā ‘oku teketekelili ai e kakai mulí?
ACT.4.25	Pea ko e hā ‘oku fakaongosia noa ‘a e tūkui kakaí he fakamuna?
ACT.4.26	‘Oku teu tau ‘a e ha‘a tu‘i ‘o māmani,
ACT.4.26	pea alēlea ‘a e kau taki ‘o e fonuá,
ACT.4.26	ke fakafepaki‘i ‘a e ‘Eikí
ACT.4.26	pea mo ‘ene Mīsaiá.’
ACT.4.27	He ko e mo‘oni e mo‘oni, na‘e kautaha ‘a Hēlota mo Ponitusi Pailato ‘i Selusalemá ni, ‘o na kau mo e kakai mulí mo e kakai ‘Isilelí ke fakafepaki ki ho‘o Tamaio‘eiki Mā‘oni‘oní, ‘a Sīsū, ko ho‘o Mīsaia na‘á ke fili. 
ACT.4.28	Ka ko ‘enau fakahoko pē ia ‘a e me‘a na‘á ke finangalo ki ai ‘i he funga ho māfimafí mo ho potó. 
ACT.4.29	‘Eiki, fanongo mai ki he‘enau fakamanamaná. Ko kimautolu eni ko ho‘o kau tamaio‘eiki. Fakalotolahi‘i kimautolu ke mau malanga‘aki ai pē ho‘o Ongoongo Leleí. 
ACT.4.30	Tuku ke hā ai pē ho ivi māfimafí ‘i he‘emau fakamo‘ui e kakaí mo fai e ngaahi mana kehekehe ‘i he huafa ho‘o Sevāniti Mā‘oni‘oni ko Sīsuú.”
ACT.4.31	Na‘e ‘ohovale pē ‘i he ‘osi ‘enau lotú, kuo ngalulu e feitu‘u na‘e fai ai ‘enau fakatahá. Pea na‘e fakafonu ‘aki kinautolu e Laumālie Mā‘oni‘oní ‘o nau to’a kelea ‘aki ‘a e folofola ‘a e ‘Otuá.
ACT.4.32	Na‘e loto-taha ‘a e kāinga lotú ‘i he me‘a kotoa pē. Na‘e ‘ikai ha taha ‘iate kinautolu te ne lau ‘ene koloá ko e me‘a pē ‘a‘ana. Na‘a nau vahevahe tatau ‘enau me‘a kotoa na‘e ma‘ú. 
ACT.4.33	Pea na‘e ma‘u ivi ‘aupito ‘a e kau ‘apōsitoló he malanga ‘aki e toe mo‘ui ‘a e ‘Eiki ko Sīsuú mei he maté. 
ACT.4.34	Na‘e ‘ikai ha taha ‘e masiva ‘i ha me‘a. Ko kinautolu kotoa na‘e ‘i ai hanau kelekele, pe ko hanau fale, na‘a nau fakatau atu ‘o ‘omi e pa‘angá 
ACT.4.35	ki he kau ‘apōsitoló, kae ‘ave ‘e he kau ‘apōsitoló ‘a e pa‘angá ma‘á ha taha ‘oku ‘i ai ha‘ane fe‘amokaki.
ACT.4.36+ACT.4.37	Na‘e ‘i ai ha motu‘a Līvaite ko Siosifa mei Saipalo na‘e kau he fa‘ahinga na‘e tui kia Sīsuú. Na‘e fakatau atu ‘e he motu‘a ko iá hono konga ‘api ‘o ‘ave ki he kau ‘apōsitoló ‘a e pa‘anga na‘á ne ma‘u aí. Na‘e fakahingoa ‘e he kau ‘apōsitoló ‘a e tangata ko ení ko Pānepasa. Ko e ‘uhinga ‘o e Pānepasá, “Ko ha taha ‘okú ne fakalotolahi‘i ha kakai.”
ACT.5.1	Na‘e fakatau atu ‘e ‘Ananaia mo hono uaifí, ‘a Sāfaila, ha konga ‘api. 
ACT.5.2	Peá na alea ke na kākā ‘o fufuu‘i ma‘anaua ha konga ‘o e pa‘angá, pea ‘oatu leva ‘e ‘Ananaia ‘a e toenga pa‘angá ki he kau ‘apōsitoló. 
ACT.5.3	Na‘e pehē ange ‘e Pita ki ai, “Ko e hā kuó ke tuku ai ke fakaloto‘i koe ‘e Sētane ke ke ala ki he konga ‘o e pa‘anga mei ho‘o fakatau ‘apí? Ko e hā kuó ke loi ai ki he Laumālie Mā‘oni‘oní? 
ACT.5.4	Ko e konga ‘api ‘o‘ou foki ki mu‘a. Pea hili ho‘o fakatau atu iá, ko e pa‘anga ai pē ia ‘a‘au. Pea ko e hā na‘á ke fai ai e kovi ko ení? Na‘e ‘ikai ko ho‘o lohiaki‘i e kakaí, ka ko e ‘Otuá.” 
ACT.5.5	Pea lolotonga pē ‘a e kei lea atu ‘a Pita kia ‘Ananaiá, kuo tō ‘a ‘Ananaia ki lalo ‘o mate. Pea ko e kakai kotoa na‘e fanongo ki he talanoa ko iá, na‘a nau manavahē ‘aupito.
ACT.5.6	Na‘e hū mai leva ha kau talavou ‘o kofu e sino ‘o ‘Ananaiá, ‘o fata atu ia ‘o tanu.
ACT.5.7	Pea ‘osi nai ha houa ‘e tolu mei ai, kuo a‘u mai ‘a Sāfaila. Ka na‘e ‘ikai te ne ‘ilo e me‘a kuo hoko ki hono husepānití. 
ACT.5.8	Na‘e pehē ange ‘e Pita ki he fefiné, “Ko e pa‘anga koā eni na‘á mo ma‘u ‘i ho‘omo fakatau atu homo konga ‘apí?” Pea tala ange ‘e he fefiné, “‘Io, ko e pa‘angá ia.” 
ACT.5.9	Pea pehē ange ‘e Pita, “Ka ko e hā na‘á mo alea ai ke ‘ahi‘ahi‘i e Laumālie ‘o e ‘Eikí? Ko e kau tangata na‘a nau toki ‘ave atú ni ‘a ‘Ananaia ‘o tanú, ko kinautolu ena he ve‘e matapaá. Pea te nau toe fata atu mo koe ki tu‘a.” 
ACT.5.10	Pea tō hifo ai pē e fefiné ‘o mate he ve‘e va‘e ‘o Pitá.
ACT.5.10	Pea foki mai ki fale ‘a e kau talavoú, tā ko Sāfaila kuo mate. Pea nau fata ia ki tu‘a ‘o tanu he tafa‘aki ‘o hono husepānití. 
ACT.5.11	Na‘e manavahē kotoa ai e kakai ‘o e siasí, pea pehē pē mo kinautolu kotoa na‘e fanongo talanoa ki he me‘a na‘e hokó.
ACT.5.12	Na‘e fai ‘e he kau ‘apōsitoló ‘a e ngaahi mana mo e ngaahi me‘a fakaofo ‘o sio tonu ai e kakaí. Pea na‘e fa‘a ma‘unga nofo e kau akó ki he tafa‘aki Temipale na‘e ui ko e Falefakatolo ‘o Solomoné. 
ACT.5.13	Pea neongo ‘a e ‘ofeina kinautolu ‘e he kakaí, ka na‘e ‘ikai ha taha ‘e fakato‘oto‘a ke kau mo kinautolu. 
ACT.5.14	Na‘e tokolahi e kakai tangata mo e kakai fefine na‘e kamata tui ki he ‘Eikí. 
ACT.5.15	Na‘a nau ‘ohake ki hala pule‘anga ‘enau kau mahamahakí ‘o fakatākoto he ‘ū mohenga mo e fala, hei‘ilo ‘e fou mai ‘a Pita ‘i hala ‘o lave mai hono ‘atá kiate kinautolu. 
ACT.5.16	Na‘e ‘aukau mai e kakai ‘o e ngaahi kolo he feitu‘u Selusalemá, ‘o nau fetuku mai ha tokolahi na‘e puke, pe ma‘u ‘e ha tēvolo, pea na‘e fakamo‘ui kātoa kinautolu.
ACT.5.17	Na‘e loto kovi ‘a e Taula‘eiki Lahí mo e kau Sātusi kotoa pē na‘e kau mo iá, 
ACT.5.18	‘o nau puke ‘a e kau ‘apōsitoló ‘o fakahū ki he pilīsone he koló. 
ACT.5.19	Ka ko e pō ko iá, na‘e fakaava ‘e ha ‘āngelo ‘a e ‘Eikí e matapā ‘o e pilīsoné, ‘o tataki atu e kau ‘apōsitoló ki tu‘a. Pea fekau ‘e he ‘āngeló, 
ACT.5.20	“Mou ō ki he Temipalé ‘o talaki ki he kakaí ‘a e mo‘ui fo‘ou kuo mou a‘u ki aí.” 
ACT.5.21	Pea nau uhu hengihengi atu ki he Temipalé, ‘o kamata faiako ai.
ACT.5.21	Na‘e ui leva ‘e he Taula‘eiki Lahí mo ‘ene kau tangatá ha fono e Fakataha‘anga Lahí, ‘a ē na‘e kau kotoa ki ai e kau taki ‘o e kakai ‘Isilelí. Pea nau fekau ha kau tamaio‘eiki ke ‘omi e kau ‘apōsitoló mei pilīsone. 
ACT.5.22	Pea a‘u atu e kau le‘o Temipalé ki he pilīsoné, tā ‘oku ‘ikai ke ‘iloa e kau ‘apōsetoló ia. Pea nau foki mai leva ‘o fakahā ki he Fakataha‘angá, 
ACT.5.23	“Na‘a mau ō kimautolu ki he pilīsoné ‘oku kei tātāpuni pea loka‘i, pea kei tu‘u ai pē e kau selá he ngaahi matapaá. Ka ko ‘emau fakaava e matapaá ‘o hū ki lotó, tā ‘oku ‘ikai ‘iloa ha taha ia ai.” 
ACT.5.24	Pea fifili ai e loto e pule ‘o e kau le‘o Temipalé mo e kau taula‘eiki pulé pe ko e puli nai e kau ‘apōsitoló ki fē.
ACT.5.25	Lolotonga pē iá, mo e hū mai ha toko taha ‘o ne pehē mai ‘e ia, “Ko e kau tangata ko ē na‘a mou fakahū pilīsoné, ko eni ‘oku nau lolotonga faiako atu he Temipalé!” 
ACT.5.26	Na‘e ō leva e pulé mo e kau le‘o Temipale ‘e ni‘ihi ‘o fakafoki mai e kau ‘apōsitoló. Ka na‘e ‘ikai te nau ‘omi fakamālohi‘i, ko ‘enau ilifia‘i na‘a tolomaka‘i kinautolu ‘e he kakaí.
ACT.5.27	Na‘e fakahū mai ai e kau ‘apōsitoló ki he Fakataha‘anga Lahí, pea lea ange ‘a e Taula‘eiki Lahí kiate kinautolu, 
ACT.5.28	“Na‘a mau ‘osi fakamahino atu ke ‘oua te mou toe faiako ‘i he hingoa ‘o Sīsuú. Ka mou vakai ange ki he me‘a kuo mou faí. Ko ena kuo ‘osi ‘a Selusalema ho‘omou faiako takai holo aí. Pea kuo mou holi eni ke tukuaki’i ko kimautolu na‘a mau tāmate‘i e tangata ko ená.”
ACT.5.29	Pea tali atu ‘e Pita mo e kau ‘apōsitoló, “‘Oku mau fakaongo kimautolu ia ki he ‘Otuá, ‘o ‘ikai ko e kakaí.
ACT.5.30	Na‘a mou tutuki ‘a Sīsū ki he kolosí ke ne mate ai. Ka ko e ‘Otua na‘e lotu ki ai ‘etau ngaahi kuí, na‘á ne fokotu‘u ‘a Sīsū ki he mo‘uí, 
ACT.5.31	peá ne fakanofo ia ko hotau ‘Eiki mo Fakamo‘ui. Pea na‘e ‘ohake ‘e he ‘Otuá ‘a Sīsū ki hono tafa‘aki to‘omata‘ú, koe‘uhí kae tafoki kiate ia ‘a e kakai ‘Isilielí ke fakamolemole‘i ‘enau angahalá. 
ACT.5.32	‘Oku mau ‘i hení ko e kau fakamo‘oni ki he ngaahi me‘a kotoa ko iá. Pea ‘oku fakamo‘oni ki ai mo e Laumālie Mā‘oni‘oní. Ko e Laumālie Mā‘oni‘oní, ko e me‘a‘ofa ia ‘a e ‘Otuá kiate kinautolu kotoa ‘oku fakaongo kiate iá.”
ACT.5.33	Ko ‘ene fanongo pē ‘a e kau fakatahá ki he lea ko eni ‘a Pita mo e kau ‘apōsitoló kuo nau tekelili, ‘o nau loto ke tāmate‘i e kau ‘apōsitoló. 
ACT.5.34	Ka ko e toko taha ‘iate kinautolu ko e Fālesi, ko Kāmelieli, ko e faiako ‘iloa. Na‘e fekau ‘e Kāmilieli ke taki atu ki tu‘a ‘a e kau ‘apōsitoló mei he fakatahá kae fai ha‘ane lea. Peá ne pehē ange leva ‘e ia ki he fakatahá,
ACT.5.35	“Mātu‘a ‘Isileli, vakavakai lelei ho‘omou me‘a ‘e fai ki he kau tangatá ni. 
ACT.5.36	Manatu‘i ‘a Teutasi ki mu‘a atu, ‘a e tangata ko ē na‘á ne tala ko ha taha lahi ia, ‘o muimui ai e toko fāngeau nai. Ka na‘e tāmate‘i ia, ‘o movete ai e kakai na‘e muimui aí, pea iku launoa ai pē ‘ene feingá.
ACT.5.37	Pea fe‘unga leva mo e tohi kakaí, mo e tu‘u mai e tangata Kāleli ko Siutasi, ‘o muimui ai mo e tokolahi. Ka na‘e tāmate‘i mo ia, ‘o movete ai pē ha‘aná ia kakai.
ACT.5.38	Ko ia ai, ko ‘eku fale‘i kiate kimoutolú, ke ‘oua te mou ala ki he kau tangatá ni. Tukunoa‘i kinautolu. He kapau ko e me‘a ‘oku nau feinga ki aí ko e fakakaukau pē ‘anautolu, kuo pau ke iku launoa. 
ACT.5.39	Pea kapau leva ‘oku kau e ‘Otuá mo kinautolu, pea ‘e ‘ikai lava ke ta‘ofi. Mou vakai lelei na‘a ‘ai angé ko e ‘Otuá ‘oku mou fakafepaki ki aí.”
ACT.5.39	Na‘e tali ‘e he fakatahá ‘ene fale‘í. 
ACT.5.40	Na‘a nau toe ui ki he kau ‘apōsitoló ke nau hū mai, pea nau fekau ke ‘oua te nau toe faiako ‘i he hingoa ‘o Sīsuú. Na‘a nau toe fekau ke haha kinautolu ‘aki ha maea, mo nau fakamanamana‘i ke ‘oua te nau toe faiako ‘i he hingoa ‘o Sīsuú. Pea nau toki tuku ange kinautolu ke nau ō.
ACT.5.41	Na‘e ō e kau ‘apōsitoló mei he Fakataha‘angá kuo fiefia honau lotó koe‘uhí ko e lau ‘e he ‘Otuá ‘oku nau taau ke kātaki‘i ha ngaahi mamahi koe‘uhí ko Sīsū. 
ACT.5.42	Pea ko e ‘aho kotoa pē na’a nau ō ki he Temipalé mo e tukui ‘apí ‘o faiako mo fanongonongo ‘a e ongoongo lelei ‘o Sīsū ko e Mīsaiá.
ACT.6.1	Faifaí pea tokolahi e kakai kuo tui kia Sīsuú. Pea na‘e ‘i ai ha ni‘ihi ‘i he fa‘ahinga na‘e lea faka-Kalisí na‘a nau kamata lāunga’i e fa‘ahinga na‘e lea faka-Hepeluú, 
ACT.6.2	Pea fekau leva ‘e he kau ‘apōsitolo ‘e toko hongofulu mā uá ke kātoa mai e kāinga lotú, pea nau lea ange kiate kinautolu, “‘Oku ‘ikai ke totonu ke tuku ‘emau malanga‘i e folofola ‘a e ‘Otuá kae tufa me‘a kai. 
ACT.6.3	Kāinga, mou fili mai meiate kimoutolu ha kau tangata falala’anga ‘e toko fitu pea fonu ‘i he Laumālie ‘o e ‘Eiki mo poto. Pea tau tuku kiate kinautolu ke nau fai e fatongia ko ‘ení, 
ACT.6.4	ka mau nofo taha pē kimautolu ki he lotu mo e malanga‘i e Folofolá.”
ACT.6.5	Na‘e fakafiemālie ki he kāinga lotú ‘a e fokotu‘u ko ení, pea nau ‘uluaki fili ‘a Sitīveni. He ko e tama tui mālohi, pea fonu ‘ene mo‘uí he Laumālie Mā‘oni‘oní. Pea nau toki fili leva mo Filipe, mo Pōkolo, Naikano, Taimoni, Pāmina, mo Nikola, ko e tama muli mei ‘Anitioke na‘e ului ki he lotu ‘a e kau Siú ki mu‘a atu. 
ACT.6.6	Na‘e taki mai e kau tangatá ni ki he kau ‘apōsitoló. Pea lotu leva e kau ‘apōsitoló, ‘o hilifaki nima ‘iate kinautolu. 
ACT.6.7	Pea mafola ai pē e folofola ‘a e ‘Otuá, ‘o tupulekina ai e tokolahi ‘o e kakai ‘i Selusalema na‘e tui kia Sīsuú. Pea na‘a mo e kau taula‘eiki tokolahi na‘a nau tui kiate ia.
ACT.6.8	Na‘e fakaivia ‘e he ‘Otuá ‘a Sitīveni ke fai ha ngaahi mana mo e ngaahi me‘a fakaofo, ‘o sio tonu ai e kakaí. 
ACT.6.9	Ka na‘e ‘i ai e kau Siu mei Sailine mo ‘Alekisānitia na‘e kau ki ha fa‘ahinga na‘a nau ui kinautolu ko e “Kau Tau‘atāina.” Na‘a nau kamata fakakikihi mo Sitīveni, pea na‘e kau ai mo ha ni‘ihi mei Silisia, mo ‘Ēsia. 
ACT.6.10	Ka na‘e ‘ikai te nau lava‘i ‘a Sitīveni. He na‘e hā he fakamatala ‘a Sitīvení ha poto makehe na‘e ‘oange ‘e he Laumālie Mā‘oni‘oní.
ACT.6.11	Pea nau fakaloto‘i leva ha ni‘ihi ke nau fakahā mai, “Na‘a mau fanongo kia Sitīveni ‘oku lea kovi kia Mōsese mo e ‘Otuá.”
ACT.6.12	Na‘e iku ai ‘o tafoki meia Sitīveni ‘a e loto ‘o e kakaí, mo ‘enau kau faiakó, mo honau kau takí. Pea nau puke ‘a Sitīveni ‘o taki atu ‘o fokotu‘u he Fakataha‘anga Lahí.
ACT.6.13	Na‘e alea leva ‘a e ni‘ihi ke talatalaaki‘i loi ‘a Sitīveni, ‘o nau pehē ‘e kinautolu, “Ko e siana ko ení, ‘oku ‘ikai ke tuku ‘ene lea kovi ki he Temipale Tapú ni mo e Lao ‘a Mōsesé. 
ACT.6.14	Na‘a mau fanongo tonu ki ai ‘okú ne tala holo ‘e faka‘auha ‘e Sīsū mei Nāsaleti ‘a e potu toputapú ni, pea te ne liliu hotau ngaahi ‘ulungāanga kuo tukufakaholo mai meia Mōsesé.” 
ACT.6.15	Na‘e sio fakamama‘u kātoa ‘a e hou‘eiki fakatahá kia Sitīveni, pea ta kuo hā mai hono fofongá ‘o hangē ko e fofonga ‘o ha ‘āngeló.
ACT.7.1	Na‘e ‘eke ange ‘e he Taula‘eiki Lahí kia Sitīveni, “Ko e mo‘oni ‘apē ‘enau lau kiate koé?”
ACT.7.2	Pea tali atu ‘e Sitīvení, “Kāinga, mou fanongo mai. Na‘e kei nofo ‘etau kui ko ‘Ēpalahamé ‘i Mesopotēmiá, pea te‘eki ai ke ne hiki ki Hālaní, na‘e hā ange ki ai hotau ‘Otua mohu lāngilangí, 
ACT.7.3	‘o ne folofola ange, ‘Hiki atu mei ho fonuá ni mo ho kāingá ki he fonua te u toki fakahā atu.’
ACT.7.4	Pea hiki leva ‘a ‘Ēpalahame ki he fonua ‘o e kau Kālitiá, ‘o nofo ‘i Hālani. Pea pekia e tamai ‘a ‘Ēpalahamé, pea ha‘u leva ‘a ‘Ēpalahame ‘o nofo ‘i he fonua ko eni ‘oku mou lolotonga nofo aí.
ACT.7.5	Na‘e ‘ikai ke ‘oange ‘e he ‘Otuá mo‘o ‘Epalahame ha konga ‘o e fonuá, pea na‘a mo ha ki‘i hanga ‘e taha. Ka na‘á ne tala‘ofa ‘aki ange ‘a e fonuá mo‘óna mo hono fāmilí, neongo na‘e ‘ikai ke ‘i ai ha fānau ‘a ‘Epalahame. 
ACT.7.6	Na‘e fakahā ange ‘e he ‘Otuá ki ai ‘e nofo hono hakó ‘i ha fonua muli ‘o fuofuoloa. Te nau nofo pōpula ai, pea ‘e ngaohikovi‘i kinautolu ‘o ta‘u ‘e fāngeau. 
ACT.7.7	Peá ne toe fakahā ange, ‘Te u tautea ‘a e pule‘anga te nau nofo pōpula aí. Pea ‘e faifai ange ha ‘aho te nau omi ai ‘o lotu kiate au he feitu‘ú ni.’
ACT.7.8	Pea folofola ange ‘a e ‘Otuá kia ‘Ēpalahame, ‘‘E kamu e tamasi‘i kotoa pē ‘i he fāmili taki taha, ke fakamo‘oni ho‘o fai ki he‘eta aleá.’ Pea ‘aho valu ‘a ‘Aisaké, pea kamu leva ia ‘e ‘Ēpalahame. Pea hili iá, pea kamu leva ‘e ‘Aisake hono foha ko Sēkopé, pea kamu ‘e Sēkope hono ngaahi foha ‘e hongofulu mā uá. Ko e kau tangata eni na‘a tau tupu mei aí.
ACT.7.9	Ko hotau tupu‘anga ‘iloa ‘e taha foki ko Siosifa. Na‘e meheka ai hono ngaahi ta‘oketé ‘o nau fakatau pōpula ki ‘Isipite. Ka na‘e kau ‘a e ‘Otuá mo ia 
ACT.7.10	‘o ne fakahaofi mei hono ngaahi faingata‘a‘ia kotoa pē. Na‘e ‘oange ‘e he ‘Otuá ke ne ‘atamai poto, pea na‘e ‘ofeina ia ‘e he tu‘i ‘Isipité, ‘e Felo. Na‘e a‘u ai pē ‘o fakanofo ‘e he tu‘í ‘a Siosifa ke ne kōvana ‘i ‘Isipite, mo pule‘i ‘ene me‘a kotoa pē na‘e ma‘ú.
ACT.7.11	Faifai atu, kuo kovi e to‘u uité ‘i ‘Isipite mo Kēnani kātoa. Pea ko ‘etau fanga kuí, na‘e ‘ikai te nau ma‘u ha me‘atokoni ‘e fe‘unga. 
ACT.7.12	Pea ‘ilo ‘e Sēkope ‘oku ‘i ai e uite ‘i ‘Isipite, peá ne fekau ‘etau ngaahi kuí ke hiki ki ai. Ko ‘enau ‘uluaki fononga ia ki aí. 
ACT.7.13	Pea nau fononga ki ‘Isipite hono uá, pea hanga leva ‘e Siosifa ‘o fakahā ange ia ki hono ngaahi ta‘oketé, ‘o ‘ilo ai ‘e Felo ‘a e fāmili ‘o Siosifá.
ACT.7.14	Na‘e fekau leva ‘e Siosifa hono ngaahi tokouá ke nau ‘omi ‘ene tamaí mo hono kāingá. Ko honau fakakātoá ko e toko fitungofulu mā nima. 
ACT.7.15	Pea ‘alu leva ‘a e tamai ‘a Siosifá ki ‘Isipite peá ne pekia ai, pea pehē pē mo ‘etau ngaahi kuí. 
ACT.7.16	Pea na‘e toki hikitanga kinautolu ki Sīkemi ‘o telio fakataha ‘i he fonualoto ko ē na‘e fakatau ‘e ‘Ēpalahame mei he fānau ‘a Hēmoá.
ACT.7.17	Faifaí pea hoko mai e ‘aho ke fakahoko ai ‘e he ‘Otuá ‘ene tala‘ofa kia ‘Ēpalahamé. Pea kuo tokolahi ‘aupito eni hotau kakaí ‘i ‘Isipité. 
ACT.7.18	Pea kuo hau eni ‘i ‘Isipite ha tu‘i na‘e ‘ikai te ne ‘afio‘i ha me‘a ‘e taha ‘o kau kia Siosifa.
ACT.7.19	Na‘e kākaa‘i mo ngaohikovi‘i ‘e he tu‘i ko iá ‘etau ngaahi kuí. Pea a‘u pē ki he‘ene tu‘utu‘uni ke nau lī‘aki ‘enau fānau valevalé koe’uhi ke nau mate ai.
ACT.7.20	Pea lolotonga ení, kuo fā‘ele‘i ‘a Mōsese. Ko e tamasi‘i faka‘ofo‘ofa ia. Pea na‘e māhina ‘e tolu hono tauhi ‘a Mosese ‘i he fale ‘o ‘ene tamai 
ACT.7.21	pea na toki lī‘aki ia. Ka na‘e ‘ilo ia ‘e he ‘ōfefine ‘o e tu‘í, peá ne ‘ave ‘o ohi ko ‘ene tama. 
ACT.7.22	Na‘e ako’i ‘a Mōsese ‘i he fa’ahinga poto kotoa ‘o e kakai ‘Esipité. Pea ko e tangata kaukaua ‘ene lea mo e ngāue.
ACT.7.23	‘I he ta‘u fāngofulu ‘a Mōsesé, na‘á ne loto ke tokoni‘i e kakai ‘Isilelí, he ko hono kāinga kinautolu. 
ACT.7.24	Faifai, peá ne sio ‘oku ngaohikovi‘i ‘e ha tangata ‘Isipite ha tangata ‘Isileli. Pea na‘e tāmate‘i ‘e Mōsese ‘a e tangata ‘Isipité ke fakahaofi e tangata ‘Isilelí. 
ACT.7.25	Ko e fakakaukau ‘a Mōsesé, tokua ‘e mahino ki hono kakaí ‘a e pau ke nima‘aki ia ‘e he ‘Otuá ke fakatau‘atāina kinautolu. Ka na‘e ‘ikai ke mahino ia kiate kinautolu. 
ACT.7.26	Pea ko e ‘aho hono hokó, kuo fakatokanga‘i ‘e Mōsese ha ongo ‘Isileli ‘okú na kē, peá ne feinga ke ta‘ofi ‘ena keé. Na‘á ne tala ange kiate kinaua, ‘‘E ongo tangata, ko e ongo ‘Isileli fakatou‘osi kimoua. Ko e hā ‘okú mo fekainaki pehē aí?’
ACT.7.27	Kae tekelele ‘a Mōsese ‘e he tangata na‘á ne fakalanga e keé, peá ne pehē ange ki ai, “Ko hai na‘á ne fakanofo koe ke pule mai kiate kimautolú, mo fakamāu‘i kimoutolú? 
ACT.7.28	Te ke tāmate‘i koā mo au, ‘o hangē ko ho‘o tāmate‘i ‘aneafi e tangata ‘Isipité?’ 
ACT.7.29	Na‘e hola leva ‘a Mōsese he lea pehē ange ki ai ‘a e tangata ‘Isilelí, ‘o ne ‘alu ‘o nofo hili he fonua ko Mitiani. Pea na‘e fanau‘i ai hono ongo fohá.
ACT.7.30	Pea ‘osi ha ta‘u ‘e fāngofulu mei ai, kuo hā ange kia Mōsese ha ‘āngelo mei ha loto ‘akau vela he loto toafa he feitu‘u Mo‘unga Sainaí. 
ACT.7.31	Na‘e ‘ohovale lahi ‘a Mōsese ‘i he me‘a na‘á ne mamata ki aí, ‘o ne ‘unu‘unu atu ke ofi ange ke sio lelei ki ai. Kae folofola mai ki ai ‘a e ‘Eikí, 
ACT.7.32	‘Ko au ‘a e ‘Otua na‘e lotu ki ai ho‘o ngaahi kuí, ‘a ‘Ēpalahame, mo ‘Aisake, mo Sēkope.’ Pea kuo tetetete ‘a Mōsese, ‘o ‘ikai ke ne fakato‘oto‘a ke hanga atu ki he fu‘u vao velá. 
ACT.7.33	Pea folofola ange ‘a e ‘Eikí ki ai, ‘Vete ho senitoló, he ko e kelekele toputapu ‘okú ke tu‘u aí. 
ACT.7.34	Kuó u ‘osi mamata tonu ki he faingata‘a‘ia hoku kakaí ‘i ‘Isipité, mo fanongo tonu ki he‘enau to‘é. Pea kuó u ‘alu hifo ke fakahaofi kinautolu. Ko ‘eku fekau eni kiate koe, ‘alu koe ki ‘Isipite.’
ACT.7.35	Ko Mōsese ko iá, ko ia pē na‘e fakafisinga‘i ‘e hono kakaí ‘aki ‘enau pehē, ‘Ko hai na‘á ne fakanofo koe ke ke pule mai kiate kimautolu, mo fakamāu‘i kimautolú?’ Ko ha ‘āngelo ‘a e ‘Otuá na‘e lea kia Mōsese mei he loto vao velá. Pea ko e ‘uhinga hono fekau mai ‘e he ‘Otuá ‘a e ‘āngeló, ke tokoni‘i ‘a Mōsese ke ne fakahaofi e kakaí, mo hoko ko honau taki.
ACT.7.36	Na‘e fakahaofi ‘e Mōsese ‘a e kakaí ‘i he Tahi Kulokulá mo e toafá, ‘aki ‘ene fai e ngaahi mana mo e ngaahi me‘a fakaofo, ‘i he ta‘u ‘e fāngofulu. 
ACT.7.37	Ko Mōsese foki na‘á ne tala ange ki he kakai ‘Isilelí, ‘‘E fili ‘e he ‘Otuá ha taha ‘iate kimoutolu ke ne hoko ko ha palōfita, ‘o hangē pē ko ‘ene fili aú.’ 
ACT.7.38	Na‘e tānaki ‘e Mōsese hotau kakaí he toafá, pea na‘e lea ange ki ai ‘a e ‘āngeló ‘i funga Mo‘unga Sainaí. Pea na‘e foaki ai pē kiate ia ‘a e ngaahi folofola mo‘ui ke ‘omi ma‘atautolu. 
ACT.7.39	Ka na‘e angatu‘u ‘etau ngaahi kuí kia Mōsese, pea nau fakasītu‘a‘i ia, ‘o holi ke foki ki ‘Isipite. 
ACT.7.40	Na‘e pehē ange ‘e he kakaí kia ‘Ēlone, ‘Ngaohi ha ngaahi ‘otua tamapua ke nau taki kitautolu. He na‘e taki mai kitautolu ‘e Mōsese mei ‘Isipite, ka ‘oku ‘ikai te tau ‘ilo pe ko e hā e me‘a kuo hoko kiate iá.’ 
ACT.7.41	Pea nau ngaohi leva ha tamapua‘i pulu mui ‘o fai feilaulau ki ai, pea nau fai e fu‘u kātoanga ko hono fakalāngilangi‘i e me‘a kuo nau faí.
ACT.7.42	Pea sītu‘a e ‘Otuá ki hono kakaí, ‘o ne lī‘aki kinautolu. Pea talu ai pē mo ‘enau lotu ki he pupunga fetu‘u he vavaá, ‘o hangē pē ko e lau ‘a e Tohi ‘a e Kau Palōfitá, ‘‘E kakai ‘Isileli, na‘e ‘ikai te mou fai feilaulau kiate au ‘i he ta‘u ‘e fāngofulu na‘a mou nofo ai he toafá. 
ACT.7.43	Na‘a mou hikihiki holo mo e tēniti ‘oku fai ai e lotu kia Moloké, mo fetuku holo e tamapua ‘o Lēfani ko homou fetu‘u ‘otuá. Ko e ngaahi tamapua ko iá, na‘a mou ngaohi pē ‘e kimoutolu ke mou lotu ki ai. Pea ko eni te u fekau ke fetukutuku kimoutolu ki Pāpilone.’ 
ACT.7.44	Ko e tēniti na‘e lotu ai ‘etau ngaahi kuí ki he ‘Otuá, na‘e ‘iate kinautolu he toafá, ko e tēniti na‘e fekau ‘e he ‘Otuá ‘a Mōsese ke ne ngaohí. Na‘e fa‘u ia ‘o fakatatau ki he sīpinga na‘e mamata ki ai ‘a Mōsesé. 
ACT.7.45	Na‘e toki ‘oange ‘a e tēnití ki he‘etau ngaahi kuí ki mui mai, ‘o nau fononga holo mo ia ‘i honau taki ‘e Siosiuá. Na‘a nau fononga holo ai pē mo ia ‘i he‘enau fa‘ao e fonuá mei he kakai na‘e kapusi ‘e he ‘Otuá meiate kinautolú. Pea na‘e ngāue‘aki mai ai pē ‘a e tēniti ko iá ‘o a‘u ki he kuonga ‘o e tu‘i ko Tēvitá. 
ACT.7.46	Na‘e hoa ‘a e mo‘ui ‘a Tēvitá mo e finangalo ‘o e ‘Otuá, peá ne kole ki he ‘Otuá ke tuku ange ke ne langa ha fale ke lotu ai e kakai ‘Isilelí. 
ACT.7.47	Na‘e toki langa ‘e he tu‘i ko Solomoné e Temipale ‘o e ‘Otuá.
ACT.7.48	Ka ko e ‘Otua Fungani Mā‘olungá, ‘oku ‘ikai ke ne ‘afio ‘i ha fale kuo langa ‘e ha tangata. Hangē pē ko e lau ‘a e palōfitá,
ACT.7.49	‘Ko hoku nofo‘angá ‘a langi,
ACT.7.49	Pea ko hoku tu‘unga va‘é ‘a māmani.
ACT.7.49	Ko e fale hā te ke langa moóku?
ACT.7.49	Pea ko e feitu‘u fē te u nofo aí?
ACT.7.50	He ko e me‘a kotoa ‘oku ‘i aí,
ACT.7.50	ko ‘eku me‘a.’
ACT.7.51	‘A e kakai ongongata‘a! Ko homou angá ai pē ‘a e fakafepaki ki he Laumālie Mā‘oni‘oní, ‘o hangē pē ko ho‘omou ngaahi kuí. 
ACT.7.52	Mou tala mai angé ha palōfita ‘e toko taha na‘e tuku ta‘e fakatanga‘i ‘e ho‘omou ngaahi kuí! Na‘a nau tāmate‘i ‘e kinautolu ‘a e kau palōfita na‘a nau malanga‘i e ‘amanaki hoko mai ‘a e Toko Taha Faitotonú. Pea ko eni kuo mou fakasītu‘a‘i ia pea tāmate‘i. 
ACT.7.53	Ko e Lao ‘a e ‘Otuá, na‘e ‘oatu ‘e ha kau ‘āngelo, ka mou kei talangata‘a ai pē ki ai.”
ACT.7.54	Na‘e tuputāmaki ‘a e hou‘eiki fakatahá ‘i he malanga ‘a Sitīvení. 
ACT.7.55	Ka na‘e fonu ‘a Sitīveni ‘i he Laumālie Mā‘oni‘oní. Na‘á ne hanga hake ki he langí kuo hā mai ai ‘a e ‘Otuá mo hono lāngilangí, pea mo Sīsū ‘oku tu‘u mei hono tafa‘aki to‘omata‘ú. 
ACT.7.56	Pea lea ‘a Sitīveni ‘o ne pehē, “‘Oku ou sio ki he langí kuo matangaki mai, pea ko e Foha e Tangatá ‘oku tu‘u mei he tafa‘aki to‘omata‘u ‘o e ‘Otuá.”
ACT.7.57	Pea kaikaila ai e hou‘eiki fakatahá, pea nau tāpuni’i honau telingá. Pea nau toki mālanga hake ‘o ‘ohofi ‘a Sitīveni, 
ACT.7.58	‘o nau toho ki tu‘akolo ‘o tolomaka‘i. Pea ko e kakai na‘a nau talatalaaki‘i iá, na‘a nau vete honau pulupulú ‘o tuku ke tauhi ‘e ha talavou ko Saula hono hingoá.
ACT.7.59	Lolotonga ‘enau tolomaka‘i ‘a Sitīveni, na‘e kaila ia ‘o pehē, “‘Eiki, Sīsū, ke ke ma‘u atu au!” 
ACT.7.60	Peá ne toki tū‘ulutui hifo leva ‘o kaila, “‘Eiki, ‘oua te ke fakamāu‘i kinautolu ‘i he me‘a kuo nau faí.” Peá ne pekia leva.
ACT.8.1	Na‘e loto pē ‘a Saula ki he tolomaka‘i ‘o Sitīvení.
ACT.8.1	Na‘e kamata ai pē he ‘aho ko iá ‘a hono fakatanga‘i ‘o e siasi ‘i Selusalemá, ‘o movetevete ai he tapa kotoa ‘o Siuteá mo Samēliá ‘a e kakai kuo tui kia Sīsuú. 
ACT.8.2	Na‘e tanu ‘a Sitīveni ‘e ha kau fai mateaki he lotú mo e tēngihia lahi.
ACT.8.3	Na‘e feinga leva ‘a Saula ke faka‘auha e Siasí, ‘o ne ‘alu ki he fale mo e fale ‘o fau mai e kakai na‘e tui kia Sīsuú ‘o fakahū pilīsone.
ACT.8.4	Na‘e movete atu ‘a e kakai kuo tui ki he ‘Eikí ki he feitu‘u kotoa pē, ‘o nau fanongonongo ai pē ‘a e Ongoongo Leleí. 
ACT.8.5	Ko Filipe, na‘e ‘alu ki he kolomu‘a ‘o Samēliá, ‘o malanga‘i ‘a Kalaisi ki he kakaí. 
ACT.8.6	Pea na‘e ‘aukau mai e kakaí kia Filipe ke fanongo ki he‘ene malangá, mo sio ki he ngaahi mana ‘okú ne faí. 
ACT.8.7	Na‘e fakamo‘ui ha tokolahi kuo ma‘u ‘e ha fanga tēvolo, pea mavahe ai e fanga tēvoló meiate kinautolu mo e kaikaila. Na‘e fakamo‘ui mo ha kau heke mo ha kau mamatea tokolahi. 
ACT.8.8	Na‘e fiefia lahi ‘a e kakai ‘o e koló ‘i he ngaahi me‘a na‘e hokó.
ACT.8.9	Na‘e ‘i ai e tangata ko Saimone kuo fuofuoloa ‘ene nofo ‘i Samēliá. Pea fa‘a ofo e kakaí ‘i he ngaahi me‘a na‘á ne faí. He ko e tangata fai fakalou‘akau, peá ne tala holo ko ha toko taha lahi ia. 
ACT.8.10	Na‘e holo mai ki ai e kakai kotoa pē, ‘a e kau tu‘umālié mo e kau masivá. Pea ko ‘enau fa‘ahinga lau eni na‘e faí, “Ko e tangatá ni, ko e ivi ia ‘o e ‘Otuá ‘oku ui ko e ‘Mafi’.”
ACT.8.11	Ne fuoloa mai e fai fakalou‘akau ‘a Saimone ke ofo ai e kakaí. Pea na‘e ‘ikai ke tūkua ‘enau ‘aukau mai ki aí. 
ACT.8.12	Ka na‘a nau fanongo ki he fakamatala ‘a Filipe ki he Pule‘anga ‘o e ‘Otuá, mo e huafa ‘o Sīsū Kalaisí, pea nau tui ki ai, ‘o nau papitaiso kotoa pē. 
ACT.8.13	Pea na‘a mo Saimone, na‘e tui pea papitaiso. Pea lafi holo ai pē ia ‘ia Filipe ko e to‘oa hono lotó ‘i he ngaahi mana mo e ngaahi me‘a fakaofo na‘á ne faí.
ACT.8.14	Na‘e ongo atu ki Selusalema ki he kau ‘apōsitoló ‘a e tali ‘e he ni‘ihi ‘i Samēlia ‘a e folofola ‘a e ‘Otuá, pea nau fekau ‘a Pita mo Sione ke ō ki Samēlia. 
ACT.8.15	Na‘e a‘u atu ki Samēlia ‘a e ongo ‘apōsitoló, ‘o hūfia e kakaí ke foaki mai kiate kinautolu ‘a e Laumālie Mā‘oni‘oní. 
ACT.8.16	He na‘e te‘eki ai ke foaki e Laumālie Mā‘oni‘oní ki ha taha ‘i Samēlia, neongo kuo papitaiso e ni‘ihi ai ‘i he huafa ‘o e ‘Eiki ko Sīsuú. 
ACT.8.17	Pea hilifaki ‘e Pita mo Sione hona nimá ki he kakai kotoa pē kuo tui ki he ‘Eikí, pea na‘e foaki kiate kinautolu e Laumālie Mā‘oni‘oní.
ACT.8.18	Na‘e fakatokanga‘i ‘e Saimone ‘oku toki foaki pē ‘a e Laumālié ki ha taha ‘i he hilifaki ‘e he ongo ‘apōsitoló hona nimá ki ai pea ha‘u ia mo e pa‘anga 
ACT.8.19	‘o ne pehē ange kia Pita mo Sione, “Tuku mai mu‘a haku ivi pehē, ke u hilifaki nima pē ‘i ha taha pea ne ma’u leva ‘a e Laumālie Mā‘oni‘oní.”
ACT.8.20	Pea pehē ange ‘e Pita ki ai, “Ko koe, te ke iku atu ki heli mo ho‘o pa‘angá koe‘uhí ko ho‘o fakakaukau te ke lava ‘o fakatau e me‘a‘ofa ‘a e ‘Otua. 
ACT.8.21	‘Oku ‘ikai ha‘o kaunga he me‘á ni. He ‘oku ‘afio‘i ‘e he ‘Otuá ‘a e angahala‘ia ho lotó. 
ACT.8.22	Tuku ‘a e fakakaukau kovi ko ená. Peá ke kole ki he ‘Otuá ke ne fakamolemole‘i koe. 
ACT.8.23	‘Oku mahino kiate au ko koé ko e tangata loto-meheka ‘okú ke kei ‘efihia he angahalá.”
ACT.8.24	Pea pehē ange ‘e Saimone kia Pita, “Fakamolemole, ka ke kole ki he ‘Eikí ke ‘oua na‘a hoko kiate au ‘a e me‘a kuó ke lea ‘akí.”
ACT.8.25	Pea hili hono malanga‘i ‘e Pita mo Sione ‘a e ‘Eikí ‘i Samēliá, na‘á na foki ki Selusalema. Pea lolotonga ‘ena foki atú, na‘á na malanga‘i ai pē e Ongoongo Leleí ‘i he ngaahi kolo lahi ‘i Samēlia.
ACT.8.26	Na‘e lea ange ‘a e ‘āngelo ‘a e ‘Eikí kia Filipe, “‘Alu ki he tongá he hala toafa mei Selusalema ki Kesá.” 
ACT.8.27+ACT.8.28	Pea na‘e ‘i ai ha tangata ‘Itiopea ngāue fakapule‘anga mā‘olunga ‘oku fononga sāliote atu he hala ko iá. Ko e pule tauhi pa‘anga ia ‘a Kanitake, ko e Kuini ‘o ‘Itiopeá, pea ko ‘ene foki ia ki ‘api ‘i he hili ha‘ane lotu na‘e fai ki Selusalema. Na‘e heka pē he‘ene sālioté mo lautohi he tohi ‘a e palōfita ko ‘Aiseá.
ACT.8.29	Na‘e fekau ‘e he Laumālié ‘a Filipe ke tulituli atu ki he sālioté. 
ACT.8.30	Pea lele ‘a Filipe ‘o fakaofiofi atu ki ai. Peá ne fanongo atú ‘oku lau e matāpulé he tohi ‘Aiseá. Pea pehē ange ‘e Filipe ki ai, “‘Oku ‘mahino nai kiate koe ‘a e me‘a ‘oku ke laú?”
ACT.8.31	Pea tali mai e matāpulé, “‘O mahino fēfē kiate au, ‘o kapau ‘oku ‘ikai ke ‘i ai ha taha ke tokoni mai?” Peá ne fakaafe‘i ‘a Filipe ke heka hake ki he sālioté.
ACT.8.32	Ko e potu tohi eni na‘e lau ai e matāpulé,
ACT.8.32	“Na‘e taki atu ia,
ACT.8.32	‘o hangē ko ha sipi ‘oku ‘ave ke tamate‘í.
ACT.8.32	Na‘e fakalongolongo pē,
ACT.8.32	‘o hangē ko ha lami ‘oku kosi hono fulufulú.
ACT.8.32	Na‘e ‘ikai ha‘ane lea ‘e taha ‘e fai.
ACT.8.33	Na‘e lau ia ko ha taha noa‘ia.
ACT.8.33	Na‘e ‘ikai ke ma‘a hono fakamāu‘í.
ACT.8.33	Pea ‘e lava fēfē ke fanau?
ACT.8.33	He kuo tu‘usi ‘ene mo‘uí.”
ACT.8.34	Na‘e pehē ange leva ‘e he matāpulé kia Filipe, “Tala mai angé, ko e ‘uhinga ‘a e palōfitá kiate ia pē, pe ko ‘ene lau ki ha taha kehe?” 
ACT.8.35	Pea na‘e fakamatala ange leva ‘e Filipe ‘a e Ongoongo Lelei ‘o kau kia Sīsuú, ‘o kamata pē mei he potu tohi na‘e lautohi ai e matāpulé.
ACT.8.36	Na‘e fai atu ‘ena fononga he halá ‘o a‘u ki he feitu‘u ‘oku tu‘u ai ha vai. Pea tala ange ‘e he matāpulé kia Filipe, “Ko e vai ē! Fēfē ke papitaiso ai leva au.”
ACT.8.37	Pea pehē ange ‘e Filipe, “‘Oku lelei. Kehe pē kuó ke tui mo‘oni.”
ACT.8.37	Pea tali ‘e he matāpulé, “‘Oku ou tui mo‘oni au ko e Kalaisí ‘a Sīsū, pea ko e ‘Alo ia ‘o e ‘Otuá.” 
ACT.8.38	Na‘e ta‘ofi ‘e he matāpulé ‘a e sālioté, ‘o na hopo ‘o hifo ki he vaí, pea papitaiso leva ‘e Filipe ‘a e matāpulé.
ACT.8.39	Pea ko ‘ena heka hake pē mei he vaí, mo e ‘ave ‘e he Laumālie ‘o e ‘Eikí ‘a Filipe.
ACT.8.39	Pea talu pē mei ai mo e ‘ikai ha toe sio ‘a e matāpulé kia Filipe. Kae hoko atu ai pē ‘ene fonongá mo e loto-fiefia ‘aupito.
ACT.8.40	Na‘e faka‘ohovale pē kuo ‘i ‘Āsota ‘a Filipe ia. Peá ne hoko atu ai ki Sēsalia mo malanga‘i ai pē e Ongoongo Leleí ‘i he tukui kolo kotoa pē.
ACT.9.1	Na‘e fai ai pē ‘e Saula ‘ene fakamanamana te ne tāmate‘i e kakai kuo tui kia Sīsuú. Peá a‘u pe ‘o kole ki he Taula‘eiki Lahí 
ACT.9.2	ke fai ha tohi ki he ngaahi fai’anga-lotu ‘i Tāmasikusí ke nau faka‘atā ange ke ne puke ha taha pē kuó ne tali e ‘Alunga ‘o e ‘Eikí, ‘o tatau pe ko e tangata pe ko e fefine, pea ha‘i ‘o taki atu ki Selusalema. 
ACT.9.3	Na‘e faka‘ohovale pē ‘i he fakaofiofi atu e fononga ‘a Saulá ki Tāmasikusí kuo kāpui ‘a Saula ‘e ha fu‘u maama na‘e huhulu hifo mei he langí. 
ACT.9.4	Na‘e tō ‘a Saula ki lalo. Pea ongo mai ha le‘o na’e pehē, “Saula! Saula! Ko e hā ‘okú ke fakatanga‘i ai aú?”
ACT.9.5	“He ko hai koe?” Ko Saula atu ia. Pea tali mai e ‘Eikí, “Ko Sīsū au. Pea ko au ‘okú ke fakatanga‘í. 
ACT.9.6	Tu‘u ki ‘olunga ‘o ‘alu ki he koló. ‘E toki fakahā atu ai e me‘a ke ke faí.”
ACT.9.7	Na‘e mo‘utāfu‘ua ‘a e kaungāfononga ‘o Saulá. He na‘a nau fanongo ki he le‘ó, ka na‘e ‘ikai te nau sio ki ha taha. 
ACT.9.8	Na‘e tu‘u ‘a Saula ki ‘olunga ‘o faka‘ā‘ā hake, tā kuo kui. Pea na‘e taki atu ia ‘e hono kaungāfonongá ki Tāmasikusi.
ACT.9.9	Na‘e ‘aho ‘e tolu e kui ‘a Saulá, mo ‘ene ta‘e kai mo inu.
ACT.9.10	Pea na‘e ‘i ai e toko taha nofo Tāmasikusi ko ‘Ananaia na‘e tui kia Sīsū. Na‘e hā mai ‘a e Eikí kia ‘Ananaia, peá ne folofola ki ai. Pea tali atu ‘e ‘Ananaia, “Ko au eni, ‘Eiki.”
ACT.9.11	Pea folofola mai ‘a e ‘Eikí, “Tu‘u ki ‘olunga ‘o ‘alu ki Hala Hangatonu ki he ‘api ‘o Siutasí. Te ke a‘u atu ki aí pea te mo fe‘iloaki mo ha tangata ko Saula mei Tāsusi. ‘Oku lolotonga fai ‘ene lotu, 
ACT.9.12	pea kuo hā ange kiate ia ha tangata ko ‘Ananaia ‘oku ha‘u ‘o hilifaki ki ai hono nimá ke ne toe lava ‘o sio.”
ACT.9.13	Pea pehē ange ‘e ‘Ananaia, “‘Eiki, kuo fakamatala mai ‘e he tokolahi ‘a e ngaahi me‘a fakamamahi kuo fai ‘e he tangata ko ená ki he kakai ‘i Selusalema ‘oku tui kiate koé. 
ACT.9.14	Pea ko eni kuo fakamafai‘i ia ‘e he kau taula‘eiki pulé ke ne ha‘u ki heni ‘o puke ha taha pē ‘e lotu kiate koe.”
ACT.9.15	Pea folofola ange ‘a e ‘Eikí kia ‘Ananaia, “‘Alu! He kuó u fili ia ke ne malanga‘i au ki he kakai mulí, mo ha‘a tu‘i, pea mo e kakai ‘Isilelí. 
ACT.9.16	Te u fakahā ange ki ai ‘a e lahi faufau e ngaahi faingata‘a te ne a‘u ki ai koe‘uhí ko aú.”
ACT.9.17	Na‘e ‘alu leva ‘a ‘Ananaia ki he ‘api na‘e nofo ai ‘a Saulá ‘o ne hilifaki hono nimá kiate ia. Peá ne pehē ange, “‘E Saula, ko ‘eku ha‘ú ko e fekau ‘a e ‘Eiki ko Sīsuú. Ko ia na‘e hā atu he halá. Pea ko hono finangaló ke ‘ā leva ho matá, mo fakafonu koe ‘aki ‘a e Laumālie Mā‘oni‘oní.”
ACT.9.18	Na‘e fakafokifā pē kuo ngangana mei he mata ‘o Saulá ha me‘a na‘e hangē ha ‘uno‘i iká, peá ne toe lava ‘o sio. Pea tu‘u hake ‘a Saula, pea papitaiso ia.
ACT.9.19	Pea hili ‘ene ma‘u ha me‘atokoni na‘á ne ongo‘i kuo mālohi hono sinó.
ACT.9.19	Na‘e nofo ‘a Saula mo e kakai ‘i Tāmasikusi na‘e tui kia Sīsuú ‘o ‘osi ha ngaahi ‘aho. 
ACT.9.20	Pea toki ‘alu ia ki he ngaahi fai‘anga lotu ‘o e kakai Siú ‘o kamata malanga‘i kiate kinautolu ko Sīsuú ko e ‘Alo ia ‘o e ‘Otuá. 
ACT.9.21	Na‘e ofo ai e loto ‘o e kakai kotoa pē, ‘o nau pehē ‘e kinautolu, “‘Ikai ko e tangata eni na‘á ne fakatanga‘i e kakai ‘i Selusalema kuo lotu kia Sīsuú? ‘Ikai koā ko ‘ene ha‘u ki hení ke puke kinautolu ‘o taki pōpula ki he kau taula‘eiki pulé?”
ACT.9.22	Ko e mafai lahi na‘e fai ‘aki ‘e Saula ‘ene malangá, pea hoko ai pē mo e puputu‘u e loto ‘o e kakai Siu ‘i Tāmasikusí ‘i he fu‘u o‘o ‘ene ngaahi fakamo‘oni ki he‘ene pehē ko e Kalaisí ‘a Sīsuú.
ACT.9.23	Na‘e fa‘ufa‘u leva ‘e he ni‘ihi ai ke tāmate‘i ‘a Saula, 
ACT.9.24	ka na‘e ‘ilo ki ai ‘a Saula.
ACT.9.24	Ko ‘enau fa‘ufa‘ú, ke lamasi ‘a Saula he ngaahi matapā ‘o e koló ‘o tāmate‘i. 
ACT.9.25	Ko e pō ‘e taha, na‘e hanga ‘e ha ni‘ihi na‘e kau mo Saula ‘o tukutuku hifo ia he ‘ā ‘o e koló ‘i ha fu‘u kato.
ACT.9.26	Na‘e a‘u atu ‘a Saula ki Selusalema, ‘o ne feinga ke kaungāngāue fakataha ai mo e kakai na‘e tui kia Sīsuú. Ka na‘a nau manavahē ‘ia Saula, ko ‘enau pehē ‘oku ‘ikai ke ne tui mo‘oni kia Sīsū. 
ACT.9.27	Pea tokoni mai leva kiate ia ‘a Pānepasa ‘aki ‘ene fakafe‘iloaki ange ia ki he kau ‘apōsitoló.
ACT.9.27	Na‘e fakamatala ange ‘e Pānepasa ki he kau ‘apōsitoló ‘a e anga e hā ‘a e ‘Eikí kia Saulá, mo e anga e lea ange ‘a e ‘Eikí kiate iá. Peá ne fakamatala ange kiate kinautolu ‘a e tu‘uaki mālohi ‘e Saula ‘a Sīsū ‘i Tāmasikusí.
ACT.9.28	Na‘e fononga holo ‘a Saula ‘i Selusalema mo e kakai na‘e tui kia Sīsuú, ‘o ‘ikai te ne ufi hono malanga‘i e ‘Eikí. 
ACT.9.29	Na‘e fakakikihi ma‘u pē ‘a Saula mo e kakai Siu na‘e lea faka-Kalisí, pea nau feinga leva ke tāmate‘i ia. 
ACT.9.30	Pea ‘ilo ki ai e kakai na‘e tui kia Sīsuú, pea nau holataki‘i ‘a Saula ki Sēsalia, ‘o toki tuku atu ai ki he kolo ko Tāsusi.
ACT.9.31	Na‘e fuofuoloa ai e nofo fiemālie ‘a e siasi ‘i Siutea, mo Kāleli, mo Samēliá. Na‘e hokohoko atu ai pē ‘enau ‘apasia ki he ‘Eikí. Pea na‘e faka‘au ke nau kaukaua ‘i hono fakalotolahi‘i mo tokoni‘i ‘e he Laumālie Mā‘oni‘oní. Pea fakautuutu ai pe ‘enau tokolahí.
ACT.9.32	Lolotonga ‘a e fononga holo ‘a Pita he feitu‘u kehekehe, na‘á ne ‘a‘ahi ki he kakai na‘e tui kia Sīsū ‘i he kolo ko Litá. 
ACT.9.33	Na‘á ne fe‘iloaki ai mo ha tangata, ko ‘Eneasi hono hingoá, kuo ta‘u ‘e valu ‘ene tokoto ko e mamatea. 
ACT.9.34	Na‘e pehē ange ‘e Pita kia ‘Eneasi, “Kuo fakamo‘ui koe ‘e Sīsū. Tu‘u ki ‘olunga, pea takai ho mohengá.” Peá ne tu‘u ai pē ki ‘olunga.
ACT.9.35	Na‘e sio kia ‘Eneasi ha kakai tokolahi ‘i he ongo kolo ko Lita mo Sāloní, pea nau tui ai kia Sīsū.
ACT.9.36	Na‘e ‘i ai ha fefine nofo Siopa ko Tāpaita na‘e tui kia Sīsū. Ko hono hingoa faka-Kalisí ko Toakase, ko hono ‘uhingá ko e ‘Tia’. Ko e fefine anga-lelei mo ‘ofa, pea lahi ‘ene ngaahi tokoni ki he kakai masivá. 
ACT.9.37	Na‘e si‘i puke hake pē ‘a Tāpaita ‘o mālōlō. Pea nau tatafi ia ‘o fakatokoto ‘i ha loki ‘i he fungavaka ki ‘olunga ‘o e falé.
ACT.9.38	Na‘e ‘ikai ke vāmama‘o ‘a Siopa mo Lita.
ACT.9.38	Na‘e fanongo e kakai na‘e tui kia Sīsuú ‘oku ‘i Siopa ‘a Pitá, pea nau fekau ha ongo tangata ke ō ‘o tala ange, “Kātaki fakamolemole, ka ke feinga mai he vave tahá!” 
ACT.9.39	Pea nau ō.
ACT.9.39	Pea nau a‘u atu ki Siopa, pea taki hake ‘e he ongo tangatá ‘a Pita ki he loki he fungavaka ki ‘olunga ‘o e falé. Pea kuo nofo ai ha kau uitou tokolahi. Na‘e lolofi mai e kau uitoú kia Pita ‘oku nau fetāngihi mo faka‘ali‘ali ange kiate ia ‘a e ngaahi pulupulu mo e kofu na‘e tuitui ‘e Toakase ‘i he‘ene kei mo‘uí.
ACT.9.40	Pea fekau ‘e Pita ke nau ō ki tu‘a, kae tū‘ulutui hifo ia ‘o fai ‘ene lotu. Peá ne toki hanga atu ki he me‘a faka‘eikí, ‘o ne pehē, “Tāpaita, tu‘u ki ‘olunga!” Pea ‘ā‘ā hake ai ‘a e mata ‘o e fefiné. Pea ko ‘ene sio hake pē kia Pitá, peá ne ta‘utu hake leva. 
ACT.9.41	Pea puke ‘e Pita hono nimá ‘o ne fokotu‘u hake ia.
ACT.9.41	Pea ui ‘e Pita ki he kau uitoú mo e kakai na‘e tui kia Sīsuú ke nau kātoa mai. Peá ne fokotu‘u ‘a Toakase ‘i honau lotolotongá ke nau sio ki ai ‘oku mo‘ui.
ACT.9.42	Na‘e ‘ilo e kakai kotoa pē ‘i Siopá ki he me‘a kuo hokó, pea tui ai e tokolahi ki he ‘Eikí.
ACT.9.43	Na‘e nofo atu ai ‘a Pita ‘i Siopa ‘i he ‘api ‘o e tangata ko Saimone, na‘e ngaohi koloa kili‘i manu.
ACT.10.1	Na‘e ‘i ai ha tangata nofo Sēsalia ko Kōniliusi, ko e ‘eikitau ia he vāhenga tau na‘e ui ko e “Vāhengatau ‘Itali.” 
ACT.10.2	Ko e tangata lotu ‘a Kōniliusi. Pea na‘e tui ‘Otua kotoa mo e kakai ‘i hono ‘apí. Na‘á ne fa‘a foaki pa‘anga ma‘á e kakai masivá, peá ne lotu ma‘u pē ki he ‘Otuá.
ACT.10.3	Pea fe‘unga nai mo e tolu efiafi he ‘aho ‘e taha, kuo hā ange ha ‘āngelo ‘a e ‘Otuá kia Kōniliusi, ‘o ne ui mai kiate ia. 
ACT.10.4	Na‘e ‘ohovale ai ‘a Kōniliusi, ‘o ne sio fakamama‘u ki he ‘āngeló. Peá ne ‘eke ange ki he ‘āngeló, “Ko e hā e ‘uhinga ‘o e me‘á ni?” Pea tali mai e ‘āngeló, “Kuo tali ‘e he ‘Otuá ho‘o lotú, pea kuó ne ‘afio‘i ho‘o ‘ofa ki he kakai masivá. 
ACT.10.5	Fekau ha tamaiki ki Siopa ke nau ‘omai e tangata ko Saimone Pita. 
ACT.10.6	‘Oku lolotonga nofo ia ‘ia Saimone ko e tangata ngaohi koloa kili‘imanu ‘oku tu‘u hono ‘apí ‘i matātahi.” 
ACT.10.7	Na‘e ‘alu leva e ‘āngeló, kae ui ‘e Kōniliusi ha‘ane ongo tamaio‘eiki mo ha‘ane sōtia na‘e tui ‘Otua, 
ACT.10.8	‘o ne fakamatala ange e me‘a kotoa pē kiate kinautolu, peá ne toki fekau ke nau ō ki Siopa.
ACT.10.9	Pea ko e ho‘atā mālie he ‘aho na‘e hokó, kuo fakaofiofi atu e kau tangatá ki Siopa, pea ‘oku lolotonga fai ‘e Pita ‘ene lotu he funga fale na‘á ne nofo aí. 
ACT.10.10	Pea faifai ‘ene lotú, peá ne ongo‘i ‘oku fu‘u fiekaia ‘aupito. Pea lolotonga ‘enau teuteu ‘ene me‘atokoní, kuo mata-visone ia, 
ACT.10.11	‘o ne sio ki he langí kuo fakaava kae tuku hifo ai ki māmani ha me‘a na‘e hangē ha fu‘u tupenú, pea ‘oku pukepuke ‘aki hono ngaahi tuliki ‘e faá. 
ACT.10.12	Pea kuo fonu ai e fanga manu kehekehe, ‘o kau ai e manu e funga fonua mo e manupuná.
ACT.10.13	Pea ongo mai ha le‘o ‘oku pehē, “Tu‘u ki ‘olunga Pita! Tāmate‘i ena ‘o kai.” 
ACT.10.14	Pea pehē atu ‘e Pita, “‘Ikai! Kuo te‘eki ai ke u kai ha me‘a ‘oku tapui he Laó ke ‘oua ‘e kai.”
ACT.10.15	Na‘e toe ongo mai e le‘ó, “Kapau kuo fakahā mai ‘e he ‘Otuá ‘oku ngofua ha me‘a ke kai, pea ‘oua te ke lau ‘e koe ‘oku tapu ke kai.”
ACT.10.16	Na‘e tu‘o tolu ‘ene hoko e me‘á ni, pea toki fakafoki e tupenú ki langi.
ACT.10.17	Na‘e fifili ‘a Pita ‘i hono lotó pe ko e hā e ‘uhinga ‘o e me‘á ni, mo e a‘u mai e kau tangatá meia Kōniliusi 
ACT.10.18	‘o faka‘eke‘eke pe ko e ‘api koā ia ‘oku nofo ai ‘a Saimone Pitá.
ACT.10.19	Pea lolotonga ‘a e kei fifili e loto ‘o Pitá ‘i he me‘a na‘á ne mamata ki aí, kuo folofola ange ‘a e Laumālie Mā‘oni‘oní, “Ko e kau tangata ‘e toko tolu ena ‘oku nau kumi koe. 
ACT.10.20	Hifo ki lalo ‘o ō mo kinautolu. ‘Ai ke fiemālie ho lotó. He ko au na‘á ku fekau ke nau ō mai kiate koé.” 
ACT.10.21	Na‘e hifo leva ‘a Pita ki lalo ‘o lea ange ki he kau tangatá, “Ko au ia ‘oku mou kumí. Ko e hā e ‘uhinga ho‘omou ō maí?”
ACT.10.22	Pea nau tala ange, “Ko ‘emau ō maí ko e fekau ‘a e ‘eikitau ko Kōniliusi. Ko e tangata anga-lelei, mo tui ‘Otua. ‘Oku ‘ofa ai e kakai Siu kotoa pē. Pea na‘e fekau ‘e he ‘Otuá ha‘ane ‘āngelo mā‘oni‘oni ke ha‘u kia Kōniliusi ‘o fakahā ange ke ne fakaafe‘i koe ki hono ‘apí, ka ne fanongo ‘i ha‘o malanga.”
ACT.10.23	Na‘e fakaafe‘i kinautolu ‘e Pita ke nau mohe he pō ko iá.
ACT.10.23	Pea pongipongi hake, pea nau ō mo ha ni‘ihi Siopa na‘e tui kia Sīsū. 
ACT.10.24	Pea ko e ‘aho hono hokó, na‘a nau tau ki Sēsalia. Pea kuo talitali mai ai ‘a Kōniliusi mo hono kāingá, mo hono ngaahi kaungāme‘á.
ACT.10.25	Pea a‘u atu ‘a Pita, pea fakafe‘iloaki mai ‘a Kōniliusi. Pea tū‘ulutui hifo ia ‘i mu‘a ‘ia Pita, ‘o kamata hū ki ai. 
ACT.10.26	Kae fokotu‘u ia ‘e Pita ki ‘olunga, ‘o ne pehē ange, “Tu‘u ki ‘olunga. He ko e tangata pē au.”
ACT.10.27	Na‘e hū atu ‘a Pita ki fale mo talatalanoa ai mo Kōniliusi. Ko e kakai tokolahi kuo nofo mei falé. 
ACT.10.28	Pea lea ange ‘a Pita kiate kinautolu, “‘Oku mou ‘ilo‘i pē ko kimautolu e kakai Siú, ‘oku ‘ikai ngofua ‘emau feohi mo ha toe kakai. Ka kuo fakahā mai ‘e he ‘Otuá kiate au ‘oku ‘ikai ha taha te ne lau ‘oku ta‘e ma‘a, pe ta‘e fe‘unga ke fai ha fetu‘utaki mo ia. 
ACT.10.29	Na‘á ku loto au ke u ha‘u ki hení, koe‘uhí ko ‘eku fie ‘ilo e ‘uhinga ho‘o pōpoaki ange ke u ha‘ú.”
ACT.10.30	Pea tali atu ‘e Kōniliusi, “Na‘e fai ‘eku lotu ‘i ‘api he ‘aho ‘e fā kuo hilí he tolu e fiafí. Pea fakafokifā pē kuo tu‘u mai kiate au ha tangata kofu ngingila. 
ACT.10.31	Pea pehē mai ‘e he tangatá, ‘‘E Kōniliusi, kuo tali ‘e he ‘Otuá ho‘o lotú, pea kuó ne ‘afio‘i ho‘o ngaahi ‘ofa ‘oku fai ma‘á e kakai masivá. 
ACT.10.32	Fekau ha taha ke ‘alu ki Siopa ‘o ‘omai ‘a Saimone Pita. ‘Oku lolotonga nofo he ‘api ‘o Saimone, ko e tangata ngaohi koloa kili‘imanu. ‘Oku tu‘u hono ‘apí ‘i matātahi.’
ACT.10.33	Na‘á ku pōpoaki atu leva ke ke ha‘u. Pea mālō ‘aupito ho‘o lava maí. Kuo mau kātoa heni he ‘ao ‘o e ‘Eiki ‘Otuá ke fanongo ki ha‘ane tō folofola.”
ACT.10.34	Pea tali atu ‘e Pita, “Ko ‘eku toki ‘ilo pau eni ‘oku tatau matematē e ‘ulungāanga ‘o e ‘Otuá ki he kakai kotoa pē. 
ACT.10.35	‘Oku fakatupu hōifua kiate ia ‘a e kakai kotoa pē ‘oku nau lotu ki ai mo failelei, ‘o tatau ai pē pe ko e fa‘ahinga fē na‘a nau tupu aí. 
ACT.10.36	Ko ia pē ‘a e Ongoongo Lelei na‘e fakahā ange ‘e he ‘Otuá ki he kakai ‘Isilelí ‘aki ‘ene tuku mai ‘a Sīsū Kalaisi, ko e ‘Eiki ‘o e kakai kotoa pē, ke nau a‘usia ‘a e melinó.
ACT.10.37	Pea ‘oku ‘ikai ke puli ‘iate kimoutolu ‘a e me‘a na‘e hoko ‘i he tapa kotoa ‘o Siuteá. Na‘e fua kamata pē mei Kāleli ‘i he hili e malanga ‘a Sione ke papitaiso e kakai kotoa pē.
ACT.10.38	Na‘e foaki ‘e he ‘Otuá ‘a e Laumālie Mā‘oni‘oní kia Sīsū ‘o Nāsaleti, ‘o fakaivia ia. Pea na‘e toki fai holo ‘e Sīsū ‘ene tokoni‘i e kakaí mo ‘ene fakamo‘ui kotoa ‘a e kakai na‘e pule‘i ‘e he tēvoló. He na‘e kau e ‘Otuá mo ia. 
ACT.10.39	Na‘a mau mamata tonu he‘ene me‘a kotoa na‘e fai ‘i ‘Isileli mo Selusalemá.
ACT.10.39	Na‘e tāmate‘i ‘a Sīsū ‘aki hono tutuki ki he kolosí. 
ACT.10.40	Ka ‘i he ‘aho hono tolu mei aí, na‘e fokotu‘u ia ‘e he ‘Otuá ‘o mo‘ui, peá ne ‘ai ke ne hā holo. 
ACT.10.41	Na‘e ‘ikai te ne hā ki he kakai kotoa pē. Na‘á ne hā pē kiate kimautolu na‘a mau kai mo inu mo ia ‘i he hili hono fokotu‘u mei he maté. He na‘e fili kimautolu ‘e he ‘Otuá ke mau talaki ia ki he kakaí.
ACT.10.42	Na‘e fekau ‘e he ‘Otuá ke mau fanongonongo ki he kakaí ko Sīsū ‘a e toko taha kuó ne fili ke fakamāu‘i e kakai mo‘uí mo e kakai maté. 
ACT.10.43	He na‘e tala pē ‘e he kau palōfita kotoa ‘a e pau ke fakamolemole‘i ‘i he huafa ‘o Sīsuú ‘a e ngaahi angahala ‘a e kakai kotoa pē ‘e tui ki aí.”
ACT.10.44	Pea lolotonga ‘a e lea ‘a Pitá, mo e hifo ‘a e Laumālie Mā‘oni‘oní ki he kakai kotoa na‘e fanongo maí. 
ACT.10.45	Na‘e ‘i ai ha kau Siu na‘e omi mo Pita na‘e ofo ‘i hono foaki pehē ‘o e Laumālie Mā‘oni‘oní ki he kakai mulí. 
ACT.10.46	He kuo nau fanongo tonu eni ki he lea‘aki ‘e ha kakai muli ‘a e ngaahi lea kehekehe mo fakahīkihiki‘i e ‘Otuá.
ACT.10.46	Pea pehē ‘e Pita, 
ACT.10.47	“Kuo foaki e Laumālie Mā‘oni‘oní ki he kakai muli ko ení, ‘o hangē pē ho hono foaki kiate kitautolú. Ko hai leva te ne loto ke ta‘ofi ha‘atau papitaiso kinautolu?”
ACT.10.48	Na‘e fekau ‘e Pita ke papitaiso kinautolu ‘i he huafa ‘o Sīsū Kalaisí. Pea nau kole ange ke ne ki‘i nofo atu mo kinautolu ‘i ha ngaahi ‘aho.
ACT.11.1	Na‘e fanongo ‘a e kau ‘apōsitoló mo e kakai ‘i Siutea na‘e tui kia Sīsuú kuo tali ‘e he kakai mulí e Ongoongo Lelei ‘a e ‘Otuá. 
ACT.11.2	Pea na‘e foki atu ‘a Pita ki Selusalema, pea kamata fakakikihi mo ia ha ni‘ihi he kakai Siu na‘e tui kia Sīsuú. Ko honau lotó ke kamu e kakai muli na‘e tui kia Sīsuú. 
ACT.11.3	Na‘a nau pehē ange kia Pita, “Na‘á ke nofo he ngaahi ‘api ‘o e kakai muli, pea a‘u pē ki ho‘o kai mo kinautolu.”
ACT.11.4	Pea fakamatala ange ‘e Pita kiate kinautolu e me‘a na‘e hokó, pea ko ‘ene fakamatalá eni, 
ACT.11.5	“Na‘e fai ‘eku lotu ‘i he kolo ko Siopá, pea fakahā mai ai kiate au ha me‘a na‘e hangē ko ha fu‘u tupenu ‘oku tuku hifo mei langi, pea ‘oku pukepuke ‘aki hono ngaahi tuliki ‘e faá, pea ‘oku tukutuku hifo ki hoku tafa‘akí.
ACT.11.6	Peá u sio ki aí, kuo fonu ai e fanga manu, ‘o kau ai e fanga manu fekai, mo e fanga manu totolo, pea mo e manupuna. 
ACT.11.7	Peá u fanongo ki he le‘o ‘oku pehē mai, “Tu‘u ki ‘olunga, Pita. Tāmate‘i ha manu hena ‘o kai!”
ACT.11.8	Ka u pehē atu ‘e au, “‘Ikai, ‘Eiki! Kuo te‘eki ai ke u kai ha me‘a ‘oku tapui he Laó ke ‘oua ‘e kai.”
ACT.11.9	Pea toe ongo mai e le‘ó mei he langí, “Kapau kuo fakahā mai ‘e he ‘Otuá ‘oku ngofua ha me‘a ke kai, pea ‘oua te ke lau ‘e koe ‘oku tapu ke kai.” 
ACT.11.10	Na‘e tu‘o tolu ‘a e hoko e me‘á ni, pea toki ‘ohake kotoa ia ki he langí. 
ACT.11.11	Fe‘unga tonu pē mo iá, mo e a‘u mai ha kau tangata ‘e toko tolu mei Sēsalia ki he ‘api na‘á ku nofo aí. 
ACT.11.12	Pea na‘e fekau ‘e he Laumālie Mā‘oni‘oní ke ‘oua te u tāla‘a ka u ‘alu mo kinautolu. Pea mau ō leva mo ha toko ono na‘e tui ki he ‘Eikí ki he ‘api ‘o ha tangata 
ACT.11.13	na‘á ne tala mai kuo hā ange ki ai ha ‘āngelo, pea na‘e fekau ‘e he ‘āngeló ke ne pōpoaki ki Siopa ke ha‘u ha tangata ko Saimone Pita, 
ACT.11.14	pea ‘e toki tala mai ‘e Pita kiate kinautolu ‘a e me‘a ‘e fakamo‘ui ai ia pea mo kinautolu ‘oku nofo ‘i honau ‘apí.
ACT.11.15	Pea lolotonga pē ‘eku kei leá, kuo foaki e Laumālie Mā‘oni‘oni kiate kinautolu, ‘o hangē tofu pē ko hono foaki kiate kitautolu ‘i he kamata‘angá. 
ACT.11.16	Peá u manatu‘i ai e me‘a na‘e folofola‘aki ‘e he ‘Eikí, ‘Na‘e fai papitaiso ‘e Sione ‘aki ‘a e vaí, ka ‘e papitaiso kimoutolu ‘aki ‘a e Laumālie Mā‘oni‘oní.’ 
ACT.11.17	Na‘e foaki ‘e he ‘Otuá ma‘á e kakai muli ko iá ‘a e me‘a‘ofa pē ko ē na‘á ne foaki ma‘atautolu ‘i he‘etau tui ki he ‘Eiki ko Sīsū Kalaisí. Pea ko hai au ke u ta‘ofi ‘a e ngāue ‘a e ‘Otuá?”
ACT.11.18	Pea nau ta‘ofi leva ‘enau fakakikihí ka nau fakahīkihiki‘i e ‘Otuá. Na‘a nau pehē ‘e kinautolu, “Ko eni kuo fakatafoki ‘e he ‘Otuá ha kau Senitaile kiate ia ke nau mo‘ui ai.”
ACT.11.19	Na‘e movete atu ki he feitu‘u kehekehe ‘a e ni‘ihi na‘e tui ki he ‘Eikí koe‘uhí ko e fu‘u fakatanga lahi ko ē na‘e tupu mei he tāmate‘i ‘o Sitīvení. Pea a‘u atu ai e ni‘ihi ki Fīnisia, mo Saipalo, mo ‘Aniteoke pea nau tala ai pē ‘a e ongoongo leleí ki he kakai Siú.
ACT.11.20	Ka na‘e ‘i ai ha ni‘ihi nofo Saipalo na‘e kau he ō ki ‘Aniteoke ‘o kamata malanga‘i ki ha kakai mulí ‘a e ongoongo-lelei ‘o kau ki he ‘Eiki ko Sīsuú. 
ACT.11.21	Na‘e kau ‘a e ‘Eikí mo kinautolu, pea ului ai ha tokolahi ‘o tui. 
ACT.11.22	Na‘e a‘u atu ki he siasi ‘i Selusalemá ‘a e ongoongo ‘o kau ki he ngaahi me‘a kuo hokó, pea nau fekau leva ‘a Pānepasa ke ‘alu ki ‘Aniteoke.
ACT.11.23	Na‘e a‘u mai ‘a Pānepasa ki ai, ‘o ‘ilo e fu‘u tapuaki ‘a e ‘Otuá kuo fai ma‘anautolú, pea fiefia ‘aupito ai hono lotó ‘o ne kole kiate kinautolu ke nau piki ma‘u ai pē ki he ‘Eikí. 
ACT.11.24	Ko e tangata anga-lelei ‘a Pānepasa mo tui mālohi, pea fonu ‘ene mo‘uí he Laumālie Mā‘oni‘oní. Pea na‘e tupu fakautuutu ai pē ‘a e tokolahi ‘o e kakai na‘e tafoki ki he ‘Eikí.
ACT.11.25	Na‘e ‘alu ‘a Pānepasa ki Tāsusi ‘o kumi ‘a Saula. 
ACT.11.26	Pea ko ‘ene ma‘u pē ‘a Saulá, peá ne ‘omi ia ki ‘Aniteoke, ‘o na kau he siasi aí mo fakahinohino e kakai tokolahi ‘aupito, ‘o fe‘unga mo ha ta‘u kakato ‘e taha. Ko ‘Aniteoke ‘a e kolo na‘e fuofua ui ai e kakai ‘oku tui kia Sīsuú ko e kau Kalisitiane.
ACT.11.27	Lolotonga iá, mo e a‘u mai ha kau palōfita mei Selusalema ki ‘Aniteoke. 
ACT.11.28	Ko e toko taha ‘iate kinautolu ko ‘Akapusi, ‘a ia na’e kau ‘a e Laumalie mo ia, na’á ne fakahā mai ‘e hoko ha honge lahi ‘i māmani kātoa. Na‘e hoko ‘a e honge ko iá ‘oku lolotonga pule ‘a Kalōtiasi. 
ACT.11.29	Na‘e loto e kakai ‘i ‘Aniteoke na‘e tui kia Sīsuú ke fai ha fa‘ahinga tokoni te nau ala lava ki he siasi ‘i Siuteá, 
ACT.11.30	‘o nau fakamoimoi ‘enau me‘a‘ofá ‘ia Pānepasa mo Saula ki he kau taki siasi ‘i Selusalemá.
ACT.12.1	Pea fe‘unga nai mo iá kuo fakatanga‘i lahi ha ni‘ihi he siasí ‘e he tu‘i ko Hēlotá. 
ACT.12.2	Na‘á ne tu‘utu‘uni ki ha kau sōtia ke tu‘usi e ‘ulu ‘o Sēmisi ko e tokoua ‘o Sioné. 
ACT.12.3	Pea ‘ilo ‘e Hēlota ‘oku hoa ‘ene me‘a na‘e faí mo e loto e kakai Siú, peá ne toe tu‘utu‘uni ke puke ‘a Pita he lolotonga fai e Kātoanga Kai Mā Tapu Lēvaní. 
ACT.12.4	Na‘á ne fakahū pilīsone ‘a Pita. Peá ne fekau ha kau tau ‘e toko hongofulu mā ono ‘o tautau toko fā ke le‘ohi ia.
ACT.12.4	Ko e fakakaukau ‘a Hēlotá ke fakamāu‘i ‘a Pita ‘i he hili ‘a e Kātoangá ke sio ki ai e kakai kotoa pē.
ACT.12.5	Pea lolotonga ‘a e kei fakahū pilīsone ‘o Pitá, na‘e hūfia fakamātoato ia ‘e he siasí ki he ‘Otuá.
ACT.12.6	Na‘e a‘u ki he pō ki mu‘a pea toki fakamāu‘i ‘a Pita he ‘aho ‘e tahá, kuo mohe ‘a Pita, pea kuo ha‘i ‘aki ha ongo sēini. Na‘e le‘ohi ‘e ha ongo sōtia ‘o na taki taha hono tafa‘aki, pea toe le‘ohi ‘e ha ongo sōtia kehe ‘a e matapā ‘o e pilīsoné. 
ACT.12.7	Na‘e fakafokifā pē kuo tu‘u mai ha ‘āngelo ‘a e ‘Eikí, pea kuo tapa takatakai ha fu‘u maama he lokí. Pea lulu ‘e he ‘āngeló ‘a Pita ‘o fafangu, pea ne pehē ange, “Tu‘u ki ‘olunga. Fakato‘oto‘o.” Mo e homo e sēini na‘e ha‘i ‘aki e ongo nima ‘o Pitá. 
ACT.12.8	Pea pehē ange ‘e he ‘āngeló, “‘Ai ho valá, pea tui ho senitoló.” Pea fai ia ‘e Pita. Pea toe pehē ange ‘e he ‘āngeló, “‘Ai ā ho pulupulú peá ke muimui mai ‘iate au.”
ACT.12.9	Peá na ō mo e ‘āngeló. Pea fakakaukau ‘a Pita ko ‘ene misi pē.
ACT.12.10	Na‘á na fakalaka atu ‘i he ongo fale le‘ó. Pea ko ‘ena a‘u atu ki he matapā ukamea na‘e fai ai e hū ki he koló, tā kuo ava e matapaá ia ‘iate ia pē. Pea ko ‘ena hū atu pē ki tu‘a ‘o kamata luelue atu ‘i he halá, mo e puli fakafokifā pē ‘a e ‘āngeló.
ACT.12.11	Na‘e toki fakatokanga‘i lelei ai ‘e Pita ‘a e me‘a kuo hokó, peá ne pehē ‘i hono lotó, “‘Oku toki mahino eni kiate au ‘oku ‘ikai ko ‘eku misi pē eni. Tā na‘e fekau ‘e he ‘Eikí ‘ene ‘āngeló ke ha‘u ‘o fakahaofi au meia Hēlota mo e me‘a kotoa pē na‘e teu fai kiate au ‘e he kau taki ‘o e kakai Siú.” 
ACT.12.12	Pea ‘alu ‘a Pita ki he ‘api ‘o Mele ko e fa‘ē ‘a Sione Ma‘aké. Pea na‘e nofo ‘i loto fale ha tokolahi na‘e tui ki he ‘Eikí ‘o fai ‘enau lotu.
ACT.12.13	Pea tukituki atu ‘a Pita he matapaá, na‘e ha‘u ki aí ‘a e fefine ngāue ko Lota. 
ACT.12.14	Pea ko e fanongo mai pē ‘a Lota ki he le‘o ‘o Pitá, pea to‘oa hono lotó, ‘o ngalo ai ke fakaava e matapaá, kae toe lele ia ki loto fale ‘o tala ange ki he kāingá ko Pita ē ‘oku tu‘u he matapaá.
ACT.12.15	“‘Okú ke sesele?” Ko kinautolu hono kotoa atu ia. Kae vilitaki pē ia ko Pita. Pea talu ai pē ‘enau pehē, “Tā ko hono ‘āngeló.” 
ACT.12.16	Kae kei tukituki pē ‘a Pita ia. Pea nau toki fakaava e matapaá, tā ko e mo‘oni pē ko Pita, ‘o nau fu‘u ‘ohovale ‘aupito.
ACT.12.17	Na‘e feinga atu ‘a Pita ke nau fakalongolongo hifo, ka ne toki fakamatala ange kiate kinautolu ‘a e anga hono taki mai ia ‘e he ‘Eikí mei he pilīsoné. Peá ne tala ange kiate kinautolu, “Mou fakahā ange kia Sēmisi mo hono toé ‘a e me‘a kuo hokó.” Pea ‘alu ‘a Pita ki ha feitu‘u kehe.
ACT.12.18	Pea pongipongi haké, kuo lelea e loto ‘o e kau sōtia le‘ó pe ‘oku ‘i fē koā ‘a Pita. 
ACT.12.19	Na‘e tu‘utu‘uni leva ‘e Hēlota ha‘ane kau sōtia ‘a‘ana ke kumi ‘a Pita, ka nau fiu kumi. Pea toki fekau ‘e Hēlota ke faka‘eke‘eke ‘a e kau le‘ó, peá ne tu‘utu‘uni ke tāmate‘i kinautolu. Na‘e hili iá, pea hiki ‘a Hēlota mei Siutea ‘o nofo fuonounou pē ‘i Sēsalia.
ACT.12.20	Na‘e vākovi ‘a Hēlota mo e kakai ‘o Taia mo Saitoní. Ka na‘e ma‘u me‘akai ‘a e ongo fonuá ni mei he vahefonua na‘e pule ai ‘a Hēlotá. Pea ō ai ha ni‘ihi ‘iate kinautolu kia Palasito, ko e toko taha ia he kau ngāue mā‘olunga ‘a Hēlotá, ‘o nau tala ange kia Palasito kuo loto honau ongo koló ke alea melino mo Hēlota. Na‘e tui ki ai ‘a Palasito. 
ACT.12.21	Pea nau fakamahino leva ‘a e ‘aho te nau fe‘iloaki ai mo Hēlotá.
ACT.12.21	Na‘e hoko ki he ‘aho ko iá, pea hā‘ele mai ‘a Hēlota ‘oku ne tui hono fu‘u teunga fakatu‘í, ‘o ne ‘afio ki hono taloni ‘o ne folofola. 
ACT.12.22	Pea fekāila’i e kakaí, “Ko e le‘o eni ia ‘o ha ‘otua, ‘o ‘ikai ko e tangata!” 
ACT.12.23	Pea tu‘u mai ha ‘āngelo mei he ‘Eikí ‘o taa‘i ‘a Hēlota koe‘uhí ko ‘ene fa‘ao e lāngilangi ‘o e ‘Otuá, ‘o iku ai pē ki he fonu ‘uanga ‘a e sino ‘o Hēlotá, ‘o ne mate.
ACT.12.24	Pea na‘e mafola atu ai pē ‘a e folofola ‘a e ‘Otuá.
ACT.12.25	Pea ‘osi e ngāue ‘a Pānepasa mo Saula na‘e fekau ke na faí, peá na foki mai ki Selusalema mo Sione Ma‘ake.
ACT.13.1	Na‘e ‘i ai ha kau palōfita mo ha kau faiako he Siasi ‘i ‘Aniteoké, ko Pānepasa, mo Simione, ‘a ia ko hono hingoa ‘e tahá ko Naika, ko Lūsio mei Sailine, ko Maneno, ko e kaume‘a fafale ia ‘o Hēlota, pea mo Saula. 
ACT.13.2	Pea lolotonga ha‘anau lotu ki he ‘Eikí mo ‘aukai, kuo folofola mai e Laumālie Mā‘oni‘oní, “Fakanofo ‘a Pānepasa mo Saula ke na fai e ngāue kuó u fili kinaua ki aí.” 
ACT.13.3	Pea toe fakautuutu ange e lotu mo e ‘aukai ‘a e kāinga lotú hono kātoa. Pea hili ia, pea nau hilifaki honau nima kiate kinaua, pea nau toki fekau ke na ō ā.
ACT.13.4	Na‘e hili hono fekau ‘e he Laumālie Mā‘oni‘oní ‘a Pānepasa mo Saula ke na ō ‘o fai e ngāué, peá na’á na ō leva ki Selūsia, ‘o toki folau ai ki he motu ko Saipalo. 
ACT.13.5	Pea ko ‘ena tau atu pē ki he kolo ko Salamisi he motu ko iá, peá na kamata malanga‘i e folofola ‘a e ‘Otuá ‘i he ngaahi fai‘anga lotu ‘o e kakai Siú.
ACT.13.5	Na‘e kau mo Sione he folaú ke tokoni kia Pānepasa mo Saula.
ACT.13.6	Pea fai atu ai pē ‘enau fonongá ‘o a‘u ki he kolo ko Pāfosi ‘i he mui fonua ‘e taha ‘o e motú. Pea nau fe‘iloaki ai mo ha tangata Siu ko Pā-Sīsū, ‘a ia ko hono hingoa ‘e tahá ko ‘Ēlima. Ko e tangata faito‘o fakalou‘akau ia, pea ko e palōfita loi. 
ACT.13.7	Na‘e toe kau ia he kau ngāue e kōvana ‘o e motú, ko Sēsio Paula, ko e tangata ‘atamai‘ia ‘aupito.
ACT.13.7	Na‘e faka‘amu ‘a Sēsio Paula ke fanongo ki he folofola ‘a e ‘Otuá, peá ne fekau ‘a Pānepasa mo Saula ke na ō ange. 
ACT.13.8	Ka na‘e ‘ikai ke loto ki ai ‘a ‘Elimasi. Pea na‘e a‘u ai pē ki he‘ene feinga ke ta‘ofi e kōvaná ke ‘oua ‘e tui ki he ‘Eikí.
ACT.13.9	Pea ko Saula, ko hono hingoa ‘e tahá ko Paula, kuo fā‘ofale ai e Laumālie Mā‘oni‘oní. Peá ne sio fakamama‘u kia ‘Elimasi, 
ACT.13.10	peá ne pehē ange, “Hako‘i tēvolo! Ko e siana loi mo kākā koe. Ko e fili koe ‘o e lelei kotoa pē. ‘E tuku ‘afē ho‘o mimio e mo‘oni ‘a e ‘Eikí? 
ACT.13.11	Ko eni, ‘e tautea koe ‘e he ‘Eikí. Pea te ke kui leva ‘i ha ngaahi ‘aho.”
ACT.13.11	Na‘e fakafokifā pē kuo kui e tangatá, ‘o ne taufā holo ki ha taha ke taki ia. 
ACT.13.12	Pea ko ‘ene mahino pē ki he kōvaná ‘a e me‘a kuo hokó, peá ne tui leva. He na‘e ofo ‘aupito hono ‘atamaí ‘i he fakamatala kuo fai ‘o kau ki he ‘Eikí.
ACT.13.13	Na‘e tukufolau leva ‘a Paula mo ha ni‘ihi mei Pāfosi ki Peaka ‘i he vahefonua Pamifiliá, kae mavahe ‘a Sione meiate kinautolu ‘o foki ki Selusalema. 
ACT.13.14	Na‘a nau toki hoko atu mei Peaka ki ‘Aniteoke ‘i he vahefonua Pisitiá. Pea a‘u ki he Sāpaté, pea nau ma‘u lotu ki ha fai‘anga lotu ‘o e kakai Siú.
ACT.13.15	Pea hili hono lau e folofolá mei he tohi Lao ‘a Mōsesé mo e Tohi ‘a e kau Palōfitá, na‘e fekau ‘e he kau takí ke ‘alu e toko taha ‘o tala ange kia Paula mo Pānepasa, “‘E kāinga, kapau ‘oku ‘i ai ha‘amo poupou ma‘á e kakaí, peá mo lea mai.”
ACT.13.16	Na‘e tu‘u hake leva ‘a Paula ‘o ta‘alo ki he kāinga lotú, peá ne pehē ange kiate kinautolu, “Kāinga ‘Isileli, mo kimoutolu kotoa pē ‘oku lotu ki he ‘Otuá, mou fanongo mai. 
ACT.13.17	Na‘e fili ‘e he ‘Otua ‘o ‘Isilelí ‘etau ngaahi kuí, peá ne tāpuaki‘i hotau kakaí ‘i he‘enau lolotonga nofo ‘i ‘Isipité. Peá ne taki mai kinautolu ‘aki hono to‘ukupu māfimafí 
ACT.13.18	‘o tauhi kinautolu he toafá he ta‘u ‘e fāngofulu nai. 
ACT.13.19	Ko e pule‘anga ‘e fitu na‘á ne faka‘auha ‘i he fonua ko Kēnaní, peá ne foaki honau fonuá ma‘a hotau kakaí. 
ACT.13.20	Ko e ‘ū me‘a ko iá na‘e fe‘unga mo ha ta‘u nai ‘e fāngeau nimangofulu.
ACT.13.20	Pea toki tuku mai ‘e he ‘Otuá ha kau fakamaau ‘o hotau kakaí ‘o a‘u mai ki he kuonga ‘o e palōfita ko Sāmiuelá. 
ACT.13.21	Kae holi e kakaí ia ke ‘ai hanau tu‘i. Pea ‘oange leva ‘e he ‘Otuá honau tu‘i ko Saula, ko e foha ‘o Kisi mei he matakali Penisimaní, ‘o tu‘i ia ‘i ha ta‘u ‘e fāngofulu. 
ACT.13.22	Pea hili iá, pea toe fakahifo ‘e he ‘Otuá ‘a Saula ka ne fokotu‘u ‘a Tēvita ke tu‘i. Pea ko e folofola eni ‘a e ‘Otuá ‘o kau kia Tēvitá, “Ko Tēvita, ‘a e foha ‘o Sesé, ko e fa‘ahinga tangata ‘oku hoa ‘ene mo‘uí mo hoku lotó. He ‘okú ne fai ma‘u pē hoku lotó.”
ACT.13.23	Pea na‘e tala‘ofa ‘a e ‘Otuá ‘e ‘i ai ha taha he hako ‘o Tēvitá te ne fakahaofi e kakai ‘Isilelí. Pea ko Sīsū e toko taha ko iá. 
ACT.13.24	Kae te‘eki ai ke hoko mai ‘a Sīsuú, kuo malanga ‘a Sione ki he kakai ‘Isileli kotoa pē ke nau tafoki leva ki he ‘Otuá, pea papitaiso. 
ACT.13.25	Pea ofi ke ‘osi ‘a e ngāue ‘a Sioné, peá ne pehē ‘e ia, “‘Oku mou pehē ‘e kimoutolu ko hai au? ‘Oku mou pehē koā ko e Toko Taha au kuo tala‘ofa‘aki maí? ‘Oku ou tala atu, ko e Toko Taha ko iá, ‘e toki hoko mai ‘amui ange. Pea ‘oku ‘ikai te u taau au ke vete ‘a e ha‘i hono senitoló.”
ACT.13.26	Fanongo mai ‘a kimoutolu ‘a e hako ‘o ‘Ēpalahamé. Tokanga mai mo kimoutolu ‘a e kakai muli ‘oku ‘i heni ke lotu ki he ‘Otuá. Kuo tuku mai kiate kitautolu e folofola ‘o e fakamo’uí. 
ACT.13.27	Ko e kakai ‘o Selusalemá mo honau kau takí, na‘e ‘ikai ke mahino kiate kinautolu pe ko hai ‘a Sīsū. Pea na‘e ‘ikai ke mahino kiate kinautolu ‘a e ngaahi lea ‘a e kau palōfitá, ‘a ē ‘oku nau lau he Sāpate kotoa pē. Pea talu ai pē ‘enau tu‘utu‘uni ke tāmate‘i ‘a Sīsū, ‘o hangē pē ko ia na‘e tomu‘a fakahā ‘e he kau palōfitá.
ACT.13.28+ACT.13.29	Na‘a nau fai mātē ai ki he me‘a na‘e tomu‘a fakahā he Tohi Tapú te nau faí. Pea neongo na‘a nau fiu fakakaukau‘i ha ‘uhinga ke tāmate‘i ai ‘a Sīsū, ka na‘a nau kei vili pē kia Pailato ke ne tu‘utu‘uni ke tāmate‘i ia.
ACT.13.28+ACT.13.29	Pea hili hono tāmate‘i ‘o Sīsuú, na‘e ‘ohifo ia mei he kolosí, ‘o telio ‘i ha fonualoto. 
ACT.13.30	Ka na‘e fokotu‘u ia ‘e he ‘Otuá mei he maté. 
ACT.13.31	Pea na‘e toutou hā ai pē ‘a Sīsū ‘i he ngaahi ‘aho lahi ki he kakai na‘e kaungāfononga mo ia mei Kāleli ki Selusalemá. Pea ko kinautolu eni ‘oku nau fakamatala ia ki he kakaí.
ACT.13.32	Na‘e fai ‘e he ‘Otuá ha tala‘ofa ki he‘etau ngaahi kuí. Pea ko ‘emau ‘i hení ke tala atu ‘a e Ongoongo Lelei 
ACT.13.33	‘o kau ki he‘ene fakahoko kiate kitautolu ‘ene tala‘ofa ko iá. ‘Oku hangē pē ko e lau kia Sīsū ‘a e Saame Uá,
ACT.13.33	‘Ko hoku fohá koe
ACT.13.33	he kuó u hoko ko ho‘o Tamaí he ‘ahó ni.’
ACT.13.34	Na‘e fokotu‘u ‘e he ‘Otuá ‘a Sīsū mei he maté, pea ‘e ‘ikai ‘aupito te ne tuku hono sinó ke ‘auha. ‘Oku hangē pē ko e folofola ‘a e ‘Otuá,
ACT.13.34	‘Te u fai kiate koe
ACT.13.34	‘a e tala‘ofa toputapu pē ko ia na‘á ku fai kia Tēvitá.’
ACT.13.35	Pea ‘oku toe pehē ‘i he Saame ‘e taha, ‘‘E ‘ikai ‘aupito tuku ‘e he ‘Otuá ke ‘auha ‘a e sino ‘o ‘ene Toko Taha Tāpuhaá.’
ACT.13.36	‘I he kei mo‘ui ‘a Tēvitá, na‘á ne talangofua ki he ‘Otuá. Peá ne pekiá, pea telio ia ‘i he fonualoto ‘o hono fāmilí, pea kuo ‘auha hono sinó. 
ACT.13.37	Ka na‘e fokotu‘u ‘e he ‘Otuá ‘a Sīsū mei he maté. Pea kuo ‘ikai ke ‘auha hono sinó.
ACT.13.38	Kāinga, ko e ongoongo leleí ‘a e lava ‘e Sīsū ‘o fakamolemole‘i ho‘omou ngaahi angahalá. Na‘e ‘ikai lava ke fakatau‘atāina‘i kimoutolu ‘aki e Lao ‘a Mōsesé. 
ACT.13.39	Ka ko e kakai kotoa pē ‘oku tui kia Sīsuú, kuo fakatau‘atāina kinautolu. 
ACT.13.40	Mou vakavakai lelei na‘a hoko kiate kimoutolu ‘a e me‘a ko eni na‘e lea ‘aki ‘e he kau palōfitá,
ACT.13.41	‘Sio mai,
ACT.13.41	‘a kimoutolu ‘oku mou fakakata‘aki ‘a e ‘Otuá.
ACT.13.41	Mou ofo, pea mou toki ‘auha ā!
ACT.13.41	He te u fai he ‘ahó ni
ACT.13.41	ha me‘a ‘e ‘ikai te mou fa‘a tui ki ai,
ACT.13.41	Neongo ai pē hano faka‘āuliliki atu.’
ACT.13.42	Pea teu ‘a Paula mo Pānepasa ke mavahe mei he fai‘anga lotú, kuo kole ‘e he kakaí ke na toe fakamatala ange mu‘a ‘a e ngaahi me‘a tatau kiate kinautolu ‘i he Sāpate ka hokó. 
ACT.13.43	Hili ‘enau matuku mei he fai’anga-lotú, na’e ō a Paula mo Pānepasa mo ha kakai Siu tokolahi, mo ha kakai muli tokolahi na‘e tui ‘Otua. Pea na‘e lea ange ‘e Paula mo Pānepasa kiate kinautolu kotoa ke nau piki ki he ‘Otua kuó ne ‘ofa tu‘unga‘a ‘iate kinautolú.
ACT.13.44	Pea ko e Sāpate hono hokó, kuo meimei ‘osi mai e koló ke fanongo ki he ongoongo lelei ‘o e ‘Eikí. 
ACT.13.45	Ka ‘i he sio ‘a e kakai Siú ki he ‘aukau mai e kakaí, na’e fua‘a honau lotó, ‘o nau lea kovi kia Paula mo fakafepaki‘i ‘a e ngaahi me‘a kotoa na‘á ne lea ‘akí. 
ACT.13.46	Kae loto-to‘a pē ‘a Paula mo Pānepasa, ‘o na pehē, “Na‘e pau pē ke ma tomu‘a tala e folofola ‘a e ‘Otuá kiate kimoutolu peá ma toki tala ki he kakai kehé. Ka kuo mou fakasītua‘i ia. Ko e fakamo‘oni ia ‘oku ‘ikai te mou taau mo e mo‘ui ta‘e ngatá. Te ma ō ai ā ‘o malanga‘i ia ki he kakai mulí. 
ACT.13.47	He ko e fekau eni kuo fai mai ‘e he ‘Eikí kiate kimauá,
ACT.13.47	‘Kuó u ‘ai koe ko ha maama,
ACT.13.47	ke māmangia ai e kakai mulí.
ACT.13.47	Te ke ‘alu mo e ivi fakamo‘ui ‘o e ‘Otuá
ACT.13.47	ki he kakai kotoa pē ‘i māmani.’”
ACT.13.48	Na‘e fiefia lahi ‘a e kakai mulí ‘i he lau ko iá, ‘o nau fakafeta‘i ‘i he me‘a na‘a nau fanongo ki ai ‘o kau ki he ‘Eikí. Pea ko kinautolu kotoa ne fili ‘e he ‘Otuá ke nau ma‘u e mo‘ui ta‘e ngatá, na‘a nau tui ki he ‘Eikí.
ACT.13.49	Na‘e mafola ‘a e ongoongo lelei ‘a e ‘Eikí ki he tapa kotoa ‘o e fonua ko iá. 
ACT.13.50	Kae ō e kau taki ‘o e kakai Siú ki he kau tu‘u-ki-mu‘a ‘e ni‘ihi he koló, mo e kau fefine faka‘apa‘apa‘ia ‘e ni‘ihi na‘e tui ‘Otuá, ‘o fakakovi’i ‘a Paula mo Pānepasa kiate kinautolu, mo fakatanga‘i kinaua. Pea na‘e a‘u ai pē ‘o kapusi ‘a Paula mo Pānepasa mei he vahefonua ko iá.
ACT.13.51	Na‘e tupe‘i leva ‘e Paula mo Pānepasa ‘a e efu ‘o e feitu‘u ko iá mei hona va‘é, ‘o na hiki ki he kolo ko ‘Aikoniume.
ACT.13.52	Pea fiefia ‘a e kakai ‘i ‘Aikoniume na‘e tui kia Sīsuú, pea na‘e fonu ‘enau mo‘uí he Laumālie Mā‘oni‘oní.
ACT.14.1	Na‘e hoko e me‘a tatau ‘i ‘Aikoniume. Na‘e hū ‘a Paula mo Pānepasa ki he fai‘anga-lotu ‘o e kakai Siu ‘i ‘Aikoniumé, ‘o lea ai, pea tui ai e kakai Siu mo e kakai Kalisi tokolahi. 
ACT.14.2	Ka ko e kakai Siu na‘e ‘ikai ke tuí, na‘a nau fakakovi‘i e loto ‘o e kau muli ki he kakai tui.
ACT.14.3	Na‘e nofo ai ‘a Paula mo Pānepasa, ‘o na tu‘uaki mālohi ‘a e ‘Eikí. Pea ‘oange ‘e he ‘Eikí hona mafai ke fai e ngaahi mana mo e ngaahi me‘a fakaofo, ‘o fakamo‘oni‘i ‘aki ‘ena malanga‘i ‘ene ‘ofa lahí.
ACT.14.4	Na‘e mavaeua ‘a e kakai ‘Aikoniumé, ‘o kau e ni‘ihi mo e kakai Siú, kae kau e ni‘ihi mo e ongo ‘apōsitoló. 
ACT.14.5	Faifaí, kuo alea ha kau muli mo ha kau Siu ‘e ni‘ihi, pea mo honau kau takí, ke ngaohikovi‘i ‘a Paula mo Pānepasa, mo tolomaka‘i ke na mate.
ACT.14.6+ACT.14.7	Kae ‘ilo ki ai ‘a Paula mo Pānepasa, peá na hola ki he feitu‘u Laikoniá, ‘o malanga‘i ai ‘a e ongoongo leleí ‘i he ongo kolo ko Līsita mo Teape pea mo e feitu‘u fonua atu ko iá.
ACT.14.8	Na‘e ‘i ai ha tangata ‘i Līsita na‘e heke talu hono fā‘ele‘i. 
ACT.14.9	Pea nofo pē ‘a e tangatá ni ‘o fanongo ki he malanga ‘a Paulá. Na‘e fakatokanga‘i ‘e Paula ‘oku tui e tangatá, pea ‘e lava ai ke fakamo‘ui ai ia, ‘o ne sio fakamama‘u kiate ia. 
ACT.14.10	Peá ne lea malohi ki ai, “Tu‘u ki ‘olunga!” Pea puna hake leva ki ‘olunga e tangatá, ‘o kamata ‘alu holo.
ACT.14.11	Pea sio e kakaí ki he me‘a kuo fai ‘e Paulá, pea nau fekaila’i ‘i he lea faka-Laikōniá, “Kuo liliu ‘a ha‘a ‘otua ia ‘o hangē ha tangatá ‘o hifo mai kiate kitautolu!” 
ACT.14.12	Pea nau fakahingoa ai ‘a Pānepasa ko Siupita, pea Heamasi ‘a Paula, he ko Paula na‘á ne fa‘a fai ‘ena leá.
ACT.14.13	Na‘e tu‘u e Temipale ‘o Siupitá he ve‘e hū‘anga ki he koló. Pea na‘e fakakaukau ha kau taula‘eiki fai fatongia ‘o e koló, mo e kakaí, ke fai feilaulau kia Pānepasa mo Paula. Na‘a nau ‘omi ha fanga pulu mo ha ngaahi kahoa kakala ki he matapā ‘o e koló. 
ACT.14.14	Na‘e ‘ilo ki ai ‘a e ongo ‘apōsitoló, peá na hae hona valá ‘o lele ki he kakaí mo e kaikaila,
ACT.14.15	“Ko e hā fuá ia? Ko e ongo tangata tatau pē kimaua mo kimoutolu. Ta‘ofi e fakavalevale ko ení. Mou tafoki ki he ‘Otua mo‘uí. He ko ia na‘á ne fakatupu e langí mo māmani, ‘a e tahí mo e me‘a kotoa pē ‘oku ‘i aí. 
ACT.14.16	‘I he kuo hilí, na‘e tuku ‘e he ‘Otuá ke taki taha fou pē ‘a e matakali ‘i he‘ene founga tukufakaholo. 
ACT.14.17	Ka na‘á ne fakahā mai ‘ene ‘i aí ‘aki ‘ene ‘ofa kehekehé. ‘Okú ne fakatō e ‘uhá mei he langí ke mo‘ui ai ho‘omou ngoué. ‘Okú ne ‘oatu ho‘omou me‘akaí mo fakafiefia‘i homou lotó.”
ACT.14.18	Ka neongo kotoa ‘a e ngaahi me‘a na‘e lea ‘aki ‘e Paula mo Pānepasá, ka na‘e ‘ikai ke meimei lava ke ta‘ofi ‘a e fie fai feilaulau kiate kinaua ‘a e kakaí.
ACT.14.19	Na‘e omi leva ha kau Siu mei ‘Aniteoke, ‘o fakaangatu‘u e kakaí kia Paula. Pea nau tolomaka‘i ia, ‘o toho ki tu‘a kolo, ko ‘enau ‘amanakí kuo mate. 
ACT.14.20	Ka ko ‘ene a‘u mai pē kia Paula ‘a e kakai na‘e tui kia Sīsuú, kuo mālanga ia ki ‘olunga ‘o foki ki loto kolo. Pea pongipongi hake, pea ō leva ‘a Paula mo Pānepasa ki Teape.
ACT.14.21	Na‘e malanga‘i ‘e Paula mo Pānepasa ‘a e ongoongo leleí ‘i Teape, ‘o ului mai ai ha ni‘ihi ki he ‘Eikí. Peá na toki foki ki Līsita, mo ‘Aikōniume, mo ‘Aniteoke ‘i Pisitia. 
ACT.14.22	Na‘á na fakalotolahi‘i e kakai na‘e tui kia Sīsuú, mo fakakouna kinautolu ke tui ai pē ki he ‘Eikí. Na‘á na tala ange kiate kinautolú, “Kuo pau pē ke tau fepaki mo ha ngaahi faingata‘a lahi pea tau toki a‘u ki he Pule‘anga ‘o e ‘Otuá.”
ACT.14.23	Na‘e hanga ‘e Paula mo Pānepasa ‘o fili ha ni‘ihi ke taki he siasi tāutaha. Peá nau fai ‘enau ‘aukai mo ‘enau lotu ki he ‘Eikí ke ne tauhi mo tokoni‘i e kau taki ko iá.
ACT.14.24	Pea toki hoko atu ai pē ‘a e fononga ‘a Paula mo Pānepasá ‘o a‘u ki Pisitia mo Pamifilia, 
ACT.14.25	‘o na malanga‘i e folofola ‘i he kolo ko Peaka, peá na toki fou atu ai ‘i ‘Atalia 
ACT.14.26	‘o tuku folau ki ‘Aniteoke ‘i Sīlia. Ko e feitu‘u ia na‘e fuofua tuku ai kinaua ki he ‘Otuá ke ne tauhi mo tokoni‘i, koe‘uhí ko e ngāue kuó na toki lavá.
ACT.14.27	‘I he‘ena a‘u ki ‘Aniteoké, na‘á na ui leva e kakai ‘o e siasí ke kātoa mai. Peá na fakamatala ange kiate kinautolu e anga ‘o e tokoni mai ‘a e ‘Otuá kiate kinauá, pea mo e anga ‘o ‘ene fakaava ange ki he kakai mulí ke nau tuí.
ACT.14.28	Na‘e nofo fuoloa ‘a Paula mo Pānepasa ‘i ‘Anitioke mo e kakai na‘e tui kia Sīsuú.
ACT.15.1	Na‘e omi ha ni‘ihi mei Siutea ‘o kamata fai ‘enau fakahinohino ki he kakai na‘e tui kia Sīsuú ‘o pehē ‘e ‘ikai lava ke fakahaofi kinautolu kae ‘oua kuo nau kamu, ‘o fakatatau ki he fakahinohino ‘a Mōsesé. 
ACT.15.2	Na‘a nau fakafekiki lahi mo e kāinga lotú ‘i he fakahinohino ko ení. Pea tu‘utu‘uni leva ‘e he kāinga lotú ke ō ‘a Paula mo Pānepasa ki Selusalema mo ha ni‘ihi kehe, ‘o fai ha feme‘a‘aki mo e kau ‘apōsitoló mo e kau taki ‘o e siasí ‘o felāve‘i mo e me‘á ni.
ACT.15.3	Ko e kau tangata na‘e fekau ‘e he Siasí ke ō ki Selusalemá, na‘a nau fou atu ‘i Fīnisia mo Samēlia, pea nau fakamatala ange ai pē ki he kakai ‘i aí ‘a e anga ‘o e tafoki ‘a e kakai mulí ki he ‘Otuá. Ko e ongoongo fakafiefia lahi eni ki he kakai na‘e tui kia Sīsuú.
ACT.15.4	Na‘e a‘u atu e kau tangatá ki Selusalema, pea talitali lelei kinautolu ‘e he Siasí, ‘o kau ai mo e kau ‘apōsitoló mo e kau takí. Pea toki fakahā ange leva ‘e Paula mo Pānepasa kiate kinautolu ‘a e me‘a kotoa pē kuo tokoni‘i kinautolu ‘e he ‘Otuá ke nau faí. 
ACT.15.5	Ka na‘e tu‘u hake ‘o lea ha kau Fālesi na‘e tui kia Sīsū, ‘o nau pehē ‘e kinautolu, “Kuo pau ke kamu ‘a e kakai muli kuo tui kia Sīsuú. Pea kuo pau ke nau talangofua ki he Lao ‘a Mōsesé.”
ACT.15.6	Pea fakataha leva ‘a e kau ‘apōsitoló mo e kau taki ‘o e Siasí ke alea‘i e tu‘unga ‘o e kakai mulí. 
ACT.15.7	Na‘e fuoloa ‘enau aleá, pea toki tu‘u hake ‘a Pita ‘o lea. Peá ne pehē ‘e ia he‘ene leá, “Kāinga, kuo fuoloa foki hono fili au ‘e he ‘Otuá meiate kitautolu ke u malanga‘i ‘a e Ongoongo Leleí ki he kakai mulí, ke nau fanongo ki ai pea tui kia Sīsū. 
ACT.15.8	‘Okú ne ‘afio‘i e loto ‘o e kakai kotoa pē. Pea na‘á ne fakamahino ‘ene fili e kakai mulí ‘aki ‘ene foaki ma‘anautolu e Laumālie Mā‘oni‘oní, ‘o hangē tofu pē ko ‘ene foaki mai ia ma‘atautolú. 
ACT.15.9	Ko e me‘a na‘e fai ‘e he ‘Otuá kiate kitautolú, ko ia pē na‘á ne fai kiate kinautolú. Na‘a nau tui kinautolu ki ai, peá ne ngaohi leva ‘enau mo‘uí ke ma‘a.
ACT.15.10	Pea ko e hā ‘oku mou fakatupu houhau ai ki he ‘Otuá ‘aki ho‘omou ‘ai ke hilifaki ha ngaahi kavenga mamafa ki he uma ‘o e si‘i kakai ko eni kuo tui kia Sīsuú? He na‘a mo kitautolu mo ‘etau ngaahi kuí, na‘e ‘ikai ke tau mei lava ‘o fuesia mo ia ‘e kitautolu.
ACT.15.11	‘Io! Na‘e ‘alo‘ofa mai kiate kitautolu hotau ‘Eiki ko Sīsuú. Pea kuo fakahaofi kitautolu ‘aki ‘etau tui kiate iá, ‘o tatau matematē mo e kakai mulí.” 
ACT.15.12	Pea fakalongolongo ai pē ‘a e kakai kotoa na‘e ‘i aí, ‘o nau fanongo ki he fakamatala ‘a Pānepasa mo Paula ki he anga hono fakaivia kinaua ‘e he ‘Otuá ke fai e ngaahi mana mo e ngaahi me‘a fakaofo ma‘á e kakai mulí. 
ACT.15.13	Pea ‘osi ‘ena fakamatalá, pea lea ‘a Sēmisi, ‘o ne pehē ‘e ia, “Kāinga, mou tokanga mai kiate au. 
ACT.15.14	Kuo fakamatala mai ‘e Saimone ‘a e anga ‘o e fuofua fakahā ‘e he ‘Otuá ‘ene ‘ofa he kakai mulí ‘aki ‘ene ohi mai ha ni‘ihi ‘iate kinautolu ke hoko ko hono kakai. 
ACT.15.15	Pea ‘oku hoa eni mo e me‘a na‘e tohi ‘e he kau palōfitá,
ACT.15.16	‘Ko e ‘Eikí au.
ACT.15.16	Pea te u foki mai
ACT.15.16	‘o toe langa ‘a e fale ‘o Tēvitá,
ACT.15.16	‘a ē kuo holó.
ACT.15.16	Ko e koto ‘auha ia.
ACT.15.16	Ka te u toe langa ia.
ACT.15.17	Pea ‘e tafoki mai kiate au
ACT.15.17	‘a e ngaahi pule‘anga kehé,
ACT.15.17	‘o hoko ko ‘eku kakai fili.
ACT.15.17	Ko e ‘Eikí au,
ACT.15.17	pea ko ‘eku leá ia.
ACT.15.18	Ko ‘eku tala‘ofá ia,
ACT.15.18	talu mei fuoloa.’
ACT.15.19	Pea ko ia ai, ‘e kāinga, ‘oku ‘ikai te u tui ‘oku totonu ke tau fakakavenga‘i e kakai muli kuo tafoki ki he ‘Otuá. 
ACT.15.20	Tau fai pē mu‘a ha tohi ‘o fakahā ai kiate kinautolu ke ‘oua te nau kai ha kakano‘i manu kuo fai ‘aki ha feilaulau ki ha tamapua, pea ‘oua te nau kai e kakano ‘o ha manu na‘e tāmate‘i fakasisina, pe ‘oku kei toe ai ha toto, pea faka‘ehi‘ehi mei he ‘ulungāanga fakalieliá mo e fe‘auakí.
ACT.15.21	‘Oua ‘e ngalo ‘iate kitautolu na‘e laulau ta‘u e fai mai hono malanga‘i ‘o e Lao ‘a Mōsesé ‘i he ngaahi koló. Pea ‘oku lau ia ‘i he fai‘anga lotu ‘o kitautolu e kakai Siú ‘i he Sāpate kotoa pē.”
ACT.15.22	Na‘e alea leva ‘a e kau ‘apōsitoló mo e kau taki kātoa pē ‘o e siasí ke fekau ha kau tangata ke ō mo Paula mo Pānepasa ki ‘Aniteoke. Pea nau fili ‘a Sailosi mo Siutasi Pāsapa, ko e ongo taki kinaua ‘o e kakai kuo tui kia Sīsuú. 
ACT.15.23	Pea nau fai leva ‘a e tohi na‘e pehē,
ACT.15.23	‘Ko kimautolu ‘a e kau ‘apōsitoló, mo e kau takí, ‘oku ‘oatu heni homau ‘ofa kiate kimoutolu kotoa ‘a e kāinga muli kuo tui ki he ‘Eikí ‘i ‘Aniteoke, mo Sīlia, mo Sīlisiá.
ACT.15.24	Kuo mau fanongo ai na‘e ō atu ha ni‘ihi heni ‘o fakahoha‘asi kimoutolu ‘aki ha‘anau ngaahi fakahinohino. Na‘e ‘ikai ko kimautolu na‘a mau fekau ke nau ō atú. 
ACT.15.25	Kuo mau fai ‘emau fakatahá, pea mau tu‘utu‘uni ke fili ha kau tangata ke ō atu mo si‘otau ongo kāinga ‘ofeina ko Pānepasa mo Paula. 
ACT.15.26	Ko e ongo tangata eni na‘e meimei matu‘utāmaki ‘ena mo‘uí koe‘uhí ko hotau ‘Eiki ko Sīsū Kalaisí. 
ACT.15.27	Na‘a mau toe fekau ke ō atu ai pē mo Siutasi mo Sailosi. Pea te na toe fakamatala atu ‘e kinaua ‘a e ngaahi me‘a kotoa ‘oku mau tohi atu aí.
ACT.15.28	Kuo hā lelei ki he Laumālie Mā‘oni‘oní mo kimautolu, ‘oku ‘ikai totonu ke mau toe fakakavenga‘i kimoutolu. 
ACT.15.29	Ka ‘oku totonu ke ‘oua te mou kai ha kakano‘i manu na‘e fai ‘aki ha feilaulau ki ha tamapua, pea ‘oua te mou kai ha kakano‘i manu ‘oku kei toe ai ha toto, pe te mou kai e kakano ‘o ha manu na‘e fakasisina, pea mou faka‘ehi‘ehi foki mei he ‘ulungāanga fakalieliá mo e fe‘auakí. Kapau te mou fai ki he ngaahi fakahinohino ko ení, kuo fe‘unga noa pē ia. ‘Ofa atu.”
ACT.15.30	Pea tuku fononga ‘a e kau tangata Selusalema ‘e toko fā ko ení, ‘o ō ki ‘Aniteoke. Pea nau a‘u atu ki ai, pea nau fekau ke kātoa mai e siasí, ‘o nau lau ange kiate kinautolu ‘a e tohí. 
ACT.15.31	Pea fanongo ki ai e kakaí, pea fiefia kotoa honau lotó. 
ACT.15.32	Ko Siutasi mo Sailosí, ko ha ongo palōfita, pea na‘á na lea fuoloa ‘o fakalotolahi‘i mo tokoni‘i e kakai ai na‘e tui ki he ‘Eikí.
ACT.15.33	Na‘e nofonofo atu pē ‘a e kau tangata Selusalemá ‘i ‘Aniteoke.
ACT.15.33	Pea hokosia mai ke foki e kau tangatá ki he fa‘ahinga na‘a nau fekau ke nau ō maí, pea talamonū ange leva ‘a e kāinga lotú kiate kinautolu. 
ACT.15.34+ACT.15.35	Ka na‘e nofo ai pē ‘a Paula mo Pānepasa ‘i ‘Aniteoke mo e tokolahi kehe, ‘o nau kaungā ako‘i mo malanga‘i e Folofola ‘a e ‘Eikí.
ACT.15.36	Pea faifai atu ‘enau nofó, kuo pehē ange ‘e Paula kia Pānepasa, “Ta foki mu‘a ‘o ‘a‘ahi ki he kāinga lotu ‘i he ngaahi kolo na‘á ta malanga‘i ai e Ongoongo Leleí, ke ta ‘ilo pe ‘oku nau fēfē.” 
ACT.15.37	Kae loto ‘a Pānepasa ke nau ō mo hono kāinga ko Sione Ma‘ake. 
ACT.15.38	Na‘e ‘ikai ke loto ki ai ‘a Paula, he na‘e lī‘aki kinaua ‘e Ma‘ake ‘i Pamifilia ki mu‘a atu, ‘o ‘ikai te ne toe kaungāngāue mo kinaua.
ACT.15.39	Pea felauaki ai ‘a Paula mo Pānepasa. Pea hoko ai pē mo ‘ena taki taha ma‘ána. Na‘e ‘ave ‘e Pānepasa ‘a Ma‘ake, ‘o na folau ki Saipalo, 
ACT.15.40	kae ‘ave ‘e Paula ‘a Sailosi ‘o na tukufolau, ‘i he hili hono tuku ‘e he kāinga lotú kinaua ki he ‘Otuá ke ne tauhi mo tokoni‘í. 
ACT.15.41	Na‘e fononga holo ‘a Paula mo Sailosi ‘i Sīlia mo Sīlisia, ‘o fakalotolahi‘i e ngaahi siasí.
ACT.16.1	Na‘e foki ‘a Paula mo Sailosi ki Teape mo Līsita. Pea na‘e nofo he feitu‘u ko iá ha toko taha ko Tīmote na‘e tui kia Sīsū. Pea ko ‘ene fa‘eé, ko e fefine Siu, na‘e tui mo ia kia Sīsū. Ka ko e tamai ‘a Tīmoté ko e Kalisi. 
ACT.16.2	Na‘e fakaongoongolelei‘i ange ‘a Tīmote ‘e he kāinga lotu Līsitá kia Paula mo Sailosi, 
ACT.16.3	pea loto ai ‘a Paula ke nau ō mo ia. Ka na‘e tomu‘a ‘ai ‘e Paula ke kamu ia, koe‘uhí he na‘e ‘ilo ‘ene tamai Kalisí ‘e he kakai Siu kotoa pē he feitu‘u ko iá.
ACT.16.4	Na‘e fononga holo ‘a Paula mo hono toé he tukui koló, ‘o fanongonongo ai pē ki he ngaahi kāinga lotú ‘a e tu‘utu‘uni ‘a e kau ‘apōsitoló mo e kau taki ‘i Selusalemá, mo tapou kiate kinautolu ke nau fai ki ai. 
ACT.16.5	Pea na‘e tupulekina ai pē he ‘aho kotoa e kaukaua e tui ‘a e kakai ‘o e ngaahi siasí, pea mo honau tokolahí.
ACT.16.6	Na‘e fou ‘a Paula mo hono kaungāfonongá ‘i Filisia mo Kalētia. Ka na‘e ‘ikai ke tuku ‘e he Laumālie Mā‘oni‘oní ke nau lea’aki e Folofola ‘i ‘Ēsia. 
ACT.16.7	Pea faifaí pea nau tau ki Mīsia, ‘o feinga ke ō ai ki Pitinia. Ka na‘e ‘ikai ke faka‘atā ‘e he Laumālie ‘o Sīsuú, 
ACT.16.8	pea talu ai pē ‘enau fou atu ‘i Mīsia ki Taloasi.
ACT.16.9	Na‘e hā mai kia Paula he pō ko iá ha taha Masitōnia ‘oku tu‘u mai ‘o kole, “Ha‘u ki Masitōnia ‘o tokoni‘i kimautolu.” 
ACT.16.10	Pea hili pē ‘a e mamata ‘a Paula ki he me‘a ko iá, na‘a mau feinga leva ke ō ki Masitōnia. He na‘a mau tui pau kuo ui mai ‘a e ‘Otuá kiate kimautolu ke mau malanga‘i ai ‘a e Ongoongo Leleí.
ACT.16.11	Na‘a mau tuku folau leva mei Taloasi ‘o taloa ki Samōtesia, ‘o tau ki Neapolisi he ‘aho ‘e tahá. 
ACT.16.12	Na‘a mau ō ai ki Filipai, ko e kolo ‘i he vahefonua Masitōnia na‘e pule‘i ‘e Loma, ‘o mau nofo ai ‘i ha ngaahi ‘aho. 
ACT.16.13	Pea a‘u ki he Sāpaté, pea mau ō leva ki tu‘a kolo ki ha feitu‘u he ve‘e vaitafé, ko ‘emau ‘amanakí ‘oku tu‘u ai ha fai‘anga lotu ‘o e kakai Siú. Pea mau ta‘utu ai ‘o talanoa mo ha kau fefine na‘e ō ange. 
ACT.16.14	Ko e toko taha ai ko Litia, ko e fefine mei he kolo ko Taiataila. Pea ko ‘ene ma‘u‘anga mo‘uí ko e tu‘uaki fakatau tupenu kulokula, ko e fa‘ahinga tupenu mahu‘inga ‘aupito. Ko e fefine eni na‘e lotu ki he ‘Otuá, pea kuo ‘ai ia ‘e he ‘Eikí ke ne fie tali ‘a e fakamatala ‘a Paulá. 
ACT.16.15	Pea hili hono papitaiso ia mo e kāinga kotoa na‘e nofo ‘i hono ‘apí, ne toutou kole mai kiate kimautolu, “Kapau ‘oku mou pehē ko e toko taha tui mo‘oni au ki he ‘Eikí, pea mou omi mu‘a ‘o nofo ‘i homau ‘api.” Pea iku ai pē ‘o mau tali ‘ene kolé.
ACT.16.16	Na‘a mau ō atu ki he fai‘anga lotú he ‘aho ‘e taha, kuo fakafetaulaki mai ha ta‘ahine na’e fakapopula’i ‘a ia na‘e ma‘u ‘e ha fa‘ahikehe. Na‘e lava ai e ta‘ahiné ‘o vavalo‘i e kaha‘ú, ‘o ma‘u ai e pa‘anga lahi ‘a e kaume‘a na‘e ‘anautolu e ta‘ahiné. 
ACT.16.17	Na‘e muimui holo e ta‘ahiné ‘ia Paula mo kaikaila, “Ko e ongo tangatá ni, ko e ongo tamaio‘eiki ‘a e ‘Otua Fungani Mā‘olungá. Ko ‘ena me‘a ‘oku faí, ko e fakamatala atu e me‘a te mou mo‘ui aí!”
ACT.16.18	Na‘e laulau ‘aho eni. Pea faifaí, pea hake ‘a e kātaki ‘a Paulá, peá ne tafoki atu ‘o valoki‘i e fa‘ahikehé, “‘Oku ou fekau koe ‘i he huafa ‘o Sīsū Kalaisí ke ke mahu‘i mei he ta‘ahine ko ená!” Pea mahu‘i leva mei ai e fa‘ahikehé.
ACT.16.19	Na‘e ‘ilo ‘e he kaume‘a na‘e ‘anautolu e ta‘ahiné ‘a e mole honau ma‘u‘anga pa‘angá, pea nau puke leva ‘a Paula mo Sailosi ‘o fau atu ki fale hopo. 
ACT.16.20	Na‘a nau tala ange ki he kau takí, “Ko e ongo tangata Siu ko ení, kuó na fakatupu moveuveu ‘i hotau koló. 
ACT.16.21	Ko ‘ena me‘a ‘oku faí, ko e tala mai ke tau fai ha ngaahi me‘a ‘oku tapu ke fai ‘e kitautolu e kakai Lomá.”
ACT.16.22	Na‘e kau mai mo e kakaí hono ‘ohofi ‘o Paula mo Sailosí. Pea toki hanga ‘e he kau pulé ‘o hae hifo e vala ‘o e ongo tangatá, pea nau fekau ke haha kinaua ‘aki ha maea. 
ACT.16.23	Pea hili hona hahá, na‘e fakahū pilīsone kinaua, pea fekau ke le‘ohi fakalelei ‘e he pule pilīsoné. 
ACT.16.24	Na‘e fai ia ‘e he pule pilīsoné. Na‘á ne tuku kinaua ki he loto pilīsoné, peá ne ha‘i sēini hona ongo va‘é ki ha ngaahi kupu‘i ‘akau lalahi. 
ACT.16.25	Kae lotu mo hiva fakafeta‘i pē ‘a Paula mo Sailosi, ‘o fanongo mai ki ai e kau pōpula kehé. Pea lolotonga iá, ‘i he vaeuapoó nai, 
ACT.16.26	na‘e fakafokifā pē kuo mofuike lahi, ‘o ngalulu ai e pilīsoné ‘o a‘u hifo ki hono ngaahi makatu‘ungá. Na‘e ava ai e ngaahi matapaá, pea ngangana e ngaahi sēini na‘e ha‘i ‘aki e kau pōpulá.
ACT.16.27	Pea ‘ā ai e pule pilīsoné ‘o ‘ilo kuo ava e ngaahi matapaá, peá ne ‘amanaki kuo hola e kau pōpulá, peá ne unuhi ‘ene heletaá ke ne tāmate‘i ia. 
ACT.16.28	Kae kaila mai ‘a Paula, “‘Oua te ke fai ha me‘a kiate koe. ‘Oku ‘ikai ha taha ia ‘e hola!”
ACT.16.29	Na‘e fekau ‘e he pule pilīsoné ke ‘omi ha maama, peá ne hū atu ki loto pilīsone ‘o tō tū‘ulutui kia Paula mo Sailosi mo e tetetete. 
ACT.16.30	Peá ne toki taki kinaua mei loto pilīsone, mo ne ‘eke ange, “Ko e hā te u fai ka u mo‘uí?”
ACT.16.31	Pea tali ‘e Paula mo Sailosi, “Tui ki he ‘Eiki ko Sīsuú, pea te ke mo‘ui. Pea ‘e mo‘ui ai pē mo e kāinga kotoa ‘i homou ‘apí.”
ACT.16.32	Na‘e fakamatala ange leva ‘e Paula mo Sailosi ‘a e ‘Eikí kiate ia, pea mo e kaume‘a kotoa na‘e nofo ‘i honau ‘apí. 
ACT.16.33	Pea lolotonga ‘ene kei po‘ulí, na‘e taki atu kinaua ‘e he pule pilīsoné ki ha feitu‘u, ‘o fufulu ai hona lavelaveá. Pea na‘e toki papitaiso ia mo e kaume‘a kotoa pē na‘e nofo ‘i honau ‘apí. 
ACT.16.34	Na’e fiefia lahi honau lotó ‘i he‘enau a‘usia ‘a e tui ki he ‘Otuá. Pea hili ia, na‘e taki ‘e he pule pilīsoné ‘a Paula mo Sailosi ki hono ‘apí ‘o ne ‘oange ha me‘atokoni ke na kai.
ACT.16.35	Pea pongipongi haké, pea fekau ‘e he kau pulé ha kau sōtia ke ō ki he pule pilīsoné mo e tu‘utu‘uni ke tukuange ā ‘a Paula mo Sailosi ke na ō. 
ACT.16.36	Pea tala ange ‘e he pule pilīsoné kia Paula, “Kuo tu‘utu‘uni mai ‘e he kau pulé kiate au ke u tukuange kimoua ke mo ō. Mo ō ā. Pea mo fiemālie ā homo lotó.”
ACT.16.37	Kae pehē ange ‘e Paula kiate kinautolu, “Ko e ongo tangata Loma kimaua ia. Ka kuo hanga ‘e he kau pule Lomá ‘o tu‘utu‘uni ke haha kimaua ke sio mai ki ai e kakai kotoa pē, pea ‘āsili aí mo e ‘ikai ke tuku mai ha faingamālie ke ma hopo. Pea ‘ikai ngata ai, ka nau toe fakahū pilīsone kimaua. He ko e ‘ai koā ke tuku ange fakafufū pē kimaua? Tuku ‘aupito ia. Fekau ke nau omi ki heni ‘o tuku ange kimaua ‘e kinautolu tonu.”
ACT.16.38	Pea ko ‘ene fakahā ange pē ‘e he kau polisí ki he kau pulé ko e ongo tangata‘i fonua Loma ‘a Paula mo Sailosí, pea nau manavahē ‘aupito, 
ACT.16.39	‘o nau omi ‘o kole fakamolemole kia Paula mo Sailosi. Na‘a nau taki atu kinaua mei he pilīsoné ‘o kole ke na kātaki ā mu‘a kae mavahe mei honau koló. 
ACT.16.40	Kae hangatonu atu pē ‘a Paula mo Sailosi ki he ‘api ‘o Litiá, ‘o fe‘iloaki ai mo e kāinga lotú, mo lea fakalotolahi kiate kinautolu. Peá na toki ō kinaua.
ACT.17.1	Na‘e fononga atu ‘a Paula mo hono ngaahi kaungāme‘á ‘o tuku mai ‘a ‘Amifipoli mo ‘Apolonia, pea toki hoko atu ai pē ki Tesalonaika.
ACT.17.1	Na‘e ‘i ai ha fai‘anga lotu ‘o e kakai Siú he kolo ko iá. 
ACT.17.2	Pea ‘alu ai ‘a Paula ‘o ma‘u lotu he Sāpaté, peá ne lea ki he kāinga lotú mei he Folofolá he Sāpate hokohoko ‘e tolu 
ACT.17.3	ke fakamahino kiate kinautolu ‘a e pau ke fepaki ‘a e Mīsaiá mo ha ngaahi faingata‘a, ka ‘e toe tu‘u pē mei he maté. Pea fakahā ai pē ‘e Paula kiate kinautolu ko Sīsū ‘a e Mīsaia ‘okú ne malanga‘í. 
ACT.17.4	Pea tui e kau Siu ‘e ni‘ihi ki he fakamatala ‘a Paulá, ‘o nau kau leva mo Paula mo Sailosi. Na‘e tui mo ha kau muli ‘e ni‘ihi mo ha kau fefine ‘iloa he koló.
ACT.17.5	Ka na‘e meheka ha kau taki ‘e ni‘ihi ‘o e kakai Siú, ‘o nau uki mai ha kau haua he feitu‘u māketí ke fakatupu ha maveueu he koló. Na‘a nau ‘ohofi e ‘api ‘o e motu‘a ko Sēsoni, ko ‘enau fakakaukaú ke fau mai ai ‘a Paula mo Sailosi ‘o taki ki he kakaí. 
ACT.17.6	Pea nau ō atu kinautolu ki he ‘apí, tā ‘oku ‘ikai ke ‘i ai ‘a Paula mo Sailosi, pea talu ai pē ‘enau toho mai ‘a Sēsoni mo e ni‘ihi he fa‘ahinga na‘e tui kia Sīsuú, ‘o taki atu ki he kau ma‘u mafai ‘o e koló. Pea nau kaila, “‘Oku fakatupu moveuveu ‘a Paula mo Sailosi he feitu‘u kotoa pē. Kuó na a‘u mai eni ki hotau koló ni, 
ACT.17.7	pea kuo tali ‘e Sēsoni ke na nofo ‘i honau ‘apí. ‘Oku talangata‘a ‘a e kakai ko ení ki he ngaahi lao kotoa pē ‘a Sisá ko ‘enau tu‘uaki holo ‘oku ‘i ai e tu‘i kehe, ko e tangata ko Sīsú.”
ACT.17.8	Na‘e ‘ita ‘a e kau takí mo e kakaí ‘i he lau ko iá, 
ACT.17.9	‘o nau fekau ‘a Sēsoni mo e kāinga lotú ke totongi ange ha pa‘anga malu‘i kae tuku ange kinautolu ke nau ō.
ACT.17.10	Ko e pō pē ko iá, na‘e tuku atu ‘e he kāinga lotú ‘a Paula mo Sailosi ki Pēlea. Peá na a‘u atu ki Pēlea, ‘o hangatonu ai pē ki he fai‘anga lotu ‘o e kakai Siú. 
ACT.17.11	Ko e kakai Pēleá, na‘a nau anga lelei ange ‘i he kakai Tesalonaiká. Na‘a nau tali fiefia ‘a e Ongoongo Leleí, ‘o nau fekumi ki he folofolá he ‘aho ki he ‘aho ke fakapapau‘i pe ko e mo‘oni e ngaahi me‘a kuo fakahā ange kiate kinautolú. 
ACT.17.12	Na‘e tui ki he ‘Eikí ‘a e tokolahi ‘iate kinautolu, ‘o kau ai mo ha kau fefine Kalisi ‘iloa, mo ha kau tangata Kalisi ‘e ni‘ihi.
ACT.17.13	Pea ‘ilo ‘e he kau taki ‘o e kakai Siu ‘i Tesalonaiká ‘oku malanga‘i ‘e Paula ‘a e Ongoongo Leleí ‘i Pēlea, pea nau omi ‘o fakatupu maveuveu ‘aki ‘enau fakakovi‘i ‘a Paula ki he kakaí. 
ACT.17.14	Pea ‘ave leva ‘e he kāinga lotú ‘a Paula ki he feitu‘u matātahí, kae nofo ai pē ‘a Sailosi mo Tīmote ‘i Pēlea. 
ACT.17.15	Na‘e ō ai pē ha ni‘ihi mo Paula ‘o a‘u ki ‘ātenisi, pea nau toki foki mai mo e fekau ‘a Paula kia Sailosi mo Tīmote ke na ō ange he faingamālie vave tahá.
ACT.17.16	Lolotonga ‘a e kei tatali ‘a Paula ‘i ‘ātenisí, na‘e mamahi hono lotó he fu‘u lahi fau ‘a e fanga tamapua he koló. 
ACT.17.17	Peá ne ‘alu leva ki he fai‘anga lotu ‘o e kakai Siú ke lea kiate kinautolu mo ha taha pē ‘oku kaungālotu mo kinautolu. Pea ko e ‘aho ki he ‘aho mo ‘ene lea ai pē ki he kakai kotoa na‘a nau fetaulaki he feitu‘u māketí. 
ACT.17.18	Ko e ni‘ihi ai ko e kau ‘Epikuliō, pea ko e ni‘ihi ko e kau Sitoiko. Pea nau kamata fakakikihi mo Paula. Pea fe‘ekenaki e ni‘ihi, “Ko e hā koā ‘a e me‘a ‘oku valelau ki ai ‘a e sianá ni?”
ACT.17.18	Pea pehē ‘e he ni‘ihi ia, “Ngalingali ‘okú ne tu‘uaki ‘otua muli!” Ko ‘enau lau peheé koe‘uhí ko e malanga‘aki ‘e Paula ‘a Sīsū pea mo e toe tu‘ú.”
ACT.17.19	Na‘a nau taki mai leva ‘a Paula ki he fakataha‘anga na‘e ui ko e ‘Aleopeiko, ‘o tala ange, “Fakamatala mai angé kiate kimautolu ‘a e fakakaukau fo‘ou ko eni ‘okú ke malanga‘akí. 
ACT.17.20	‘Oku mau ngalikehe‘ia he ngaahi me‘a ‘e ni‘ihi ‘okú ke tu‘uaki, pea ‘oku mau fie ‘ilo ki ai.”
ACT.17.21	Ko e tefito‘i anga ‘o e kakai ‘o ‘ātenisí, mo e kau muli ‘oku nofo aí, ko e manako he fanongo mo talanoa me‘a fo‘ofo‘ou. 
ACT.17.22	Pea tu‘u hake ‘a Paula ‘i he ha‘oha‘ongá ‘o lea. Pea ko ‘ene lea eni na‘e faí, “Kau ‘ātenisi, ‘oku ou fakatokanga‘i ko e kakai mamahi‘i lotu kimoutolu. 
ACT.17.23	Na‘á ku takai holo ‘i homou loto koló, ‘o u mamata ai ki he ngaahi me‘a ‘oku mou lotu ki aí. Peá u a‘u ai ki he ‘ōlita ‘oku tongi ai e ngaahi leá ni, ‘Ki ha ‘otua ta‘e ‘iloa.’ Tā ‘oku mou lotu ki ha ‘Otua ‘oku ‘ikai te mou ‘ilo ki ai. 
ACT.17.24	Ko e ‘Otua ko iá, ko ia na‘á ne ngaohi ‘a māmani mo e me‘a kotoa ‘oku ‘i aí. Ko e ‘Eiki ia ‘o langi mo māmani, pea ‘oku ‘ikai ke nofo ia ‘i ha ngaahi fale lotu kuo fa‘u ‘e ha kakai. 
ACT.17.25	‘Oku ‘ikai ke toe tokoni‘i ia ‘e ha taha. Ka ko ia ‘okú ne foaki mai e mo‘uí, mo e mānavá, mo e me‘a kotoa pē, ma‘á e kakai kotoa pē. 
ACT.17.26	Na‘á ne fakatupu mei he tangata ‘e toko taha pē ‘a e ngaahi matakali kotoa ‘i māmani, peá ne tu‘utu‘uni mo e feitu‘u ‘e tu‘u ai honau ngaahi pule‘anga taki taha, mo e kuonga ‘e taki taha tupu hake aí.
ACT.17.27	Ko e fai kotoa eni ‘e he ‘Otuá, hei‘ilo te tau fekumi kiate ia, pea tau a‘u ai kiate ia. He ‘oku ‘ikai te ne mama‘o mei ha taha ‘iate kitautolu. 
ACT.17.28	‘Okú ne ‘omi mo e ivi ke tau mo‘ui ai, mo fe‘alu‘aki ai, mo tolonga ai, ‘o hangē pē ko e lau ‘a ho‘omou punaké, ‘Ko ‘ene fānau pē mo kitautolu.’
ACT.17.29	Pea kapau leva ko e fānau kitautolu ‘a e ‘Otuá, tā ‘oku taau ke ‘oua te tau fakakaukau ‘oku hangē ia ko ha tamapua kuo ngaohi ‘aki ha koula, pe siliva, pe maka. ‘Oku ‘ikai ke hangē ia ko ha me‘a kuo toki fakakaukau‘i hake pē ‘e ha kakai pea nau ngaohi. 
ACT.17.30	Kuo talu mei mu‘a mo e fakamolemole‘i ‘e he ‘Otuá ‘a e ngaahi fakakaukau peheé koe‘uhí ko hono fai ta‘e ‘ilo ‘e he kakaí. Ka kuó ne tu‘utu‘uni eni ke tafoki kiate ia ‘a e kakai kotoa pē ‘i he feitu‘u kotoa pē. 
ACT.17.31	Kuo ‘osi fakapapau‘i ‘e he ‘Otuá ‘a e ‘aho te ne fakamāu‘i ai ‘a e kakai kotoa pē ‘i māmani ‘aki e faitotonu. Pea kuó ne ‘osi fili e tangata ko Sīsū ke ne fai ‘a e fakamāú. Kuó ne fakamo‘oni‘i kotoa eni ‘aki ‘ene fokotu‘u ‘a Sīsū mei he maté.”
ACT.17.32	Ko ‘ene fanongo atu pē ‘a e kakaí ki he pehē ‘e Paula kuo fokotu‘u ‘e he ‘Otuá ha taha mei he maté, pea kamata kata ‘a e ni‘ihi. Kae pehē ‘e he ni‘ihi ia, “Toki fakamatala mai ena ha ‘aho kehe.” 
ACT.17.33	Na‘e ‘alu leva ‘a Paula mei he fakataha‘angá. 
ACT.17.34	Ka na‘e tui ha ni‘ihi ai ki he ‘Eikí, ‘o nau ō mo Paula. Ko e toko taha ai, ko Taionisio hono hingoá, na‘e kau he fakataha‘angá. Pea na‘e tui ki he ‘Eikí mo ha fefine ko Temalisi hono hingoá, pea mo ha ni‘ihi kehe.
ACT.18.1	Na‘e mavahe atu ‘a Paula mei ‘Ātenisi ki Kolinitō, 
ACT.18.2	‘o ne fe‘iloaki ai mo ‘Akuila, ko e matāpule Siu mei Ponitō. Na‘e fe‘unga ia kuo fuoloa si‘i ‘a e fetukutuku mai ‘a ‘Akuila mei ‘Itali pea mo hono uaifí, ‘a Pīsila, koe‘uhí ko e tu‘utu‘uni ‘a Kalautiasi, ke kapusi kotoa ‘a e kakai Siú mei Lomá. Na‘e ‘alu ‘a Paula ‘o fe‘iloaki mo ‘Akuila mo Pīsila, 
ACT.18.3	peá ne nofo ‘i hona ‘apí ‘o kaungāngāue mo kinaua. He ko e ongo me‘a ngaohi tēniti, ‘o hangē pē ko iá.
ACT.18.4	Na‘e ‘alu ai pē ‘a Paula he Sāpate kotoa ki he fai‘anga lotu ‘o e kakai Siú, ‘o talanoa mo kinautolu mo e kakai mulí ke fakaului kinautolu. 
ACT.18.5	Kae talu e foki mai ‘a Sailosi mo Tīmote mei Masitōnia mo ‘ene malanga‘i ‘a e Mīsaia ‘a Sīsuú ki he kakai Siú.
ACT.18.6	Ka na‘e tafoki hake ‘a e kakai Siú ‘o ngaohikovi‘i ‘a Paula. Pea talu ai pē ‘ene tala ange kiate kinautolu, mo ‘ene tupe‘i e efu honau koló mei hono valá. “‘E ‘eke atu pē kiate kimoutolu ho‘omou heé. ‘Oku ma‘a hoku totó. Te u ‘alu ā au ki he kakai mulí.” 
ACT.18.7	Pea ‘alu ia ‘o nofo he ‘api ‘o e matapule ko Taitusi Siusitasi, ko e matapule tui ‘Otua, pea na‘e fetoumu‘a‘aki hono ‘apí mo e fai‘anga lotu ‘o e kakai Siú. 
ACT.18.8	Ko e taki ‘o e fai‘anga lotú ko Kalisipō, ko e tangata na‘e tui ki he ‘Eikí, pea pehē kātoa mo hono fāmilí. Na‘e fanongo ‘a e tokolahi kehe ‘i Kolinitō ki he Ongoongo Leleí, pea nau tui, pea papitaiso ai pē kinautolu.
ACT.18.9	Na‘e hā mai ‘a e ‘Eikí kia Paula he pō ‘e taha ‘o ne folofola ange, “‘Oua ‘e manavahē. Fai pē ho‘o malangá, pea ‘oua ‘e tuku. 
ACT.18.10	‘Oku ou kau au mo koe, pea he‘ikai hoko ha kovi kiate koe. He ko e tokolahi he kolo ko ená ko e kakai ‘o‘oku.” 
ACT.18.11	Na‘e nofo ai pē ‘a Paula ‘i Kolinitō ‘o ‘osi e ta‘u ‘e taha mo e konga mo ne fakahinohino ki he kakaí e Folofola ‘a e ‘Otuá.
ACT.18.12	Na‘e lolotonga ‘a e kōvana ‘a Kalio ‘i ‘ākeiá, kuo kau fakataha ha kakai Siu ‘o puke ‘a Paula ‘o taki mai ki he fale hopó 
ACT.18.13	‘o tukuaki‘i, “Ko e tangatá ni, ‘okú ne feinga‘i e kakaí ke nau lotu ki he ‘Otuá ‘aki e ngaahi founga ‘oku tapu he laó.”
ACT.18.14	Pea te‘eki ai ke fai ‘e Paula ha‘ane tali, kuo lea ange ‘a Kalio ki he kakai Siú, “Ka ne ko ha hia, pe ko ha toe kovi kehe, ‘oku mou talatalaaki‘i mai ai e tangatá ni, pea te u fie tokanga atu kiate kimoutolu, kāinga Siu. 
ACT.18.15	Ka ko e fekīhiaki pē ena ia he ngaahi faka‘uhinga lea, mo e faka‘uhinga hingoa, mo ho‘omou laó. Mou fakamāu‘i pē ia ‘e kimoutolu. He‘ikai te u kau ai au.” 
ACT.18.16	Peá ne tuli kinautolu mei he fale hopó. 
ACT.18.17	Pea puke leva ‘e he kau taki ‘o e kakai Siú ‘a Sositene ‘o taa‘i ‘i he loto fale hopó. Ka na‘e ‘ikai ke momo‘i tokanga ki ai ‘a Kalio.
ACT.18.18	Na‘e nofo atu pē ‘a Paula mo e kakai ‘i Kolinitō na‘e tui kia Sīsuú, peá nau fakamāvae leva kae folau ‘a Paula ki Sīlia, fakataha mo Pīsila mo ‘Akuila. Kae te‘eki ai ke nau folaú, na‘e tele ‘e Paula hono ‘ulú ‘i Senikelea ko ‘ene fuakava. 
ACT.18.19	Na‘e tū‘uta ‘a e toko tolú ki ‘Efesō, ‘o māvae ai ‘a Paula mo Pīsila mo ‘Akuila, kae ‘alu ‘a Paula ki he fai‘anga lotu ‘o e kakai Siú ‘o talanoa mo e kāinga lotú.
ACT.18.20	Na‘e kole ange ki ai e kakaí ke ne toe nofo atu mu‘a mo kinautolu, ka na‘e ‘ikai ke ne loto ki ai. 
ACT.18.21	Na‘á ne tala ange ‘e ia, “Te u toe foki mai pē, ‘o kapau ko e finangalo ia ‘o e ‘Otuá.” 
ACT.18.22	Pea tuku folau ia ki Sēsalia, ‘o fe‘iloaki ai mo e siasí, peá ne toki hoko atu ai ki ‘Anitioke.
ACT.18.23	Na‘á ne nofo atu pē ‘i ‘Aniteoke, peá ne toki hiki atu ai ‘o fai ‘ene ‘a‘ahi ki he ngaahi feitu‘u ‘i Kalētia mo Filisia, ‘o fakalotolahi‘i e kakai ai na‘e tui kia Sīsuú.
ACT.18.24	Na‘e ha‘u ki ‘Efesō ha tangata Siu ko ‘Apolosi na‘e tupu ‘i he kolo ko ‘Alekisānitia. Ko e tangata pōto‘i lea ia pea ‘ilo lahi ki he Folofolá. 
ACT.18.25	Na‘á ne toe ‘ilo lahi ki he ‘Alunga ‘o e ‘Eikí, peá ne fakahinohino mo e loto māfana ‘aupito ‘a e ngaahi mo‘oni ‘o kau kia Sīsuú. Ka na‘e ngata pē ‘ene ‘ilo ki he papitaisó he papitaiso ‘a Sioné. 
ACT.18.26	Na‘á ne kamata malanga māfana ‘i he fale lotu ‘o e kakai Siú. Pea fanongo ki ai ‘a Pīsila mo ‘Akuilá, pea na fakaafe‘i ia ki hona ‘apí ‘o fakamatala fakaikiiki ange ki ai ‘a e ‘Alunga ‘o e ‘Otuá. 
ACT.18.27	Na‘e fakakaukau leva ‘a ‘Apolosi ke ‘alu ki ‘Ākaia. Pea na‘e tokoni‘i ia ‘e he kakai ‘Efesō na‘e tui kia Sīsuú ‘aki ‘enau tohi ki he fa‘ahinga ‘i ‘Ākaia na‘e tui kia Sīsuú ‘o kole ke nau talitali lelei mu‘a ia. Peá ne a‘u atu ki ai, ‘o tokoni‘i lahi ‘a kinautolu kuo tui kia Sīsū koe‘uhi ko e ‘ofa lahi ‘a e ‘Otuá. 
ACT.18.28	He na‘e lahi ‘ene fakakikihi mo kinautolu ‘i he ngaahi fakataha‘anga ‘o e kakai Siú. Pea na‘e ‘ikai ke lava‘i ‘e he kakai Siú ‘ene ngaahi ‘uhingá, ko ‘ene fa‘a fakamo‘oni‘i mei he Folofolá ko Sīsū ‘a e Mīsaiá.
ACT.19.1	Lolotonga ‘a e kei nofo ‘i Kolinitō ‘a ‘Apolosí, na‘e hala ‘uta atu ‘a Paula he fonua mo‘ungá ki ‘Efesō, ‘o fe‘iloaki ai mo e ni‘ihi na‘e tui kia Sīsuú. 
ACT.19.2	Peá ne ‘eke ange kiate kinautolu, “Na‘a mou tui kia Sīsū pea mou ma‘u ai e Laumālie Mā‘oni‘oní?” Pea nau tala ange, “‘Ikai. Kuo te‘eki ai pē ke mau fanongo ‘oku ‘i ai ha toko taha ko e Laumālie Mā‘oni‘oni.”
ACT.19.3	“Ka ko e ha leva e fa‘ahinga papitaiso na‘a mou papitaiso aí?” Ko Paula atu ia.
ACT.19.3	Pea nau pehē ange, “‘A e papitaiso na‘e fai ‘e Sioné.”
ACT.19.4	Pea tala ange ‘e Paula kiate kinautolu, “Na’e papitaiso ‘e Sione ‘a e kakaí koe‘uhí ke nau tafoki ki he ‘Otuá. Ka na‘á ne tala ange ‘e ia kiate kinautolu ‘oku ‘i ai ha taha kehe ‘oku ‘amanaki ke ha‘u, pea mou tui kiate ia. Ko Sīsū ‘a e toko taha na‘e lau ki ai ‘a Sioné.” 
ACT.19.5	Pea hili ange pē ‘a e fakahinohino ko eni ‘a Paulá, pea nau papitaiso leva ‘i he huafa ‘o e ‘Eiki ko Sīsuú. 
ACT.19.6	Na‘e hilifaki ‘e Paula hono nimá kiate kinautolu, pea na‘e foaki mai kiate kinautolu e Laumālie Mā‘oni‘oní, ‘o nau lea ‘i he ngaahi lea kehekehe mo malanga. 
ACT.19.7	Na‘e toko hongofulu mā ua nai ‘a e fa‘ahinga ko ení.
ACT.19.8	Na‘e māhina ‘e tolu ‘a e toutou ‘alu ‘a Paula ki he fai‘anga lotu ‘o e kakai Siú ‘o fakakikihi mo kinautolu, hei‘ilo te nau tui ki he‘ene fakamatala ki he pule‘anga ‘o e ‘Otuá. 
ACT.19.9	Ka na‘e tuingata‘a e ni‘ihi, ‘o nau lea kovi ki he ‘Alungá kae fanongo mai ki ai e kakai kotoa pē. Pea mavahe leva ‘a Paula meiate kinautolu, ‘o nau hiki kātoa mo e fa‘ahinga na‘e tui kia Sīsuú ki he fale ako ‘o Tilanusí. Pea malanga hokohoko ‘aho ai pē ‘a Paula ‘o ‘osi e ta‘u kakato ‘e ua, 
ACT.19.10	‘o fanongo kātoa leva he Folofola ‘a e ‘Eikí ‘a e kakai na‘e nofo ‘i ‘Ēsiá, ko e kakai Siú mo e kakai Kalisi.
ACT.19.11	Na‘e nima ‘aki ‘e he ‘Otuá ‘a Paula ‘i hono fai ha ngaahi mana fakaofo. 
ACT.19.12	Na‘e a‘u ai ki hono fakamo‘ui ha kakai puke na‘e fakapā kiate kinautolu ha ‘ū holoholo mo e konga tupenu kuo lave ki he sino ‘o Paulá, pea mavahe ai e fanga tēvolo mei he ni‘ihi. 
ACT.19.13	Na‘e kamata ō holo ha kau Siu ‘e ni‘ihi ‘o feinga ke kapusi tēvolo ‘aki e huafa ‘o e ‘Eiki ko Sīsuú, ko ‘enau pehē ange ki he fanga tēvoló, “Hū ki tu‘a. Ko ‘emau fekau eni ‘i he huafa ‘o Sīsū ko ē ‘oku malanga ‘aki ‘e Paulá.” 
ACT.19.14	Na‘e kau ai ‘a e ngaahi foha ‘e toko fitu ‘o e taula‘eiki pule ko Siva, ko ha tangata Siu. 
ACT.19.15+ACT.19.16	Pea faifaí pea pehē mai ‘e he tēvolo ‘e taha kiate kinautolu, “‘Oku ou ‘ilo ‘e au ‘a Sīsū, mo Paula. Ka ko hai kimoutolu?” Mo e ‘oho mai e tangata na‘e ma‘u ‘e he tēvoló ‘o tā kinautolu, ‘o nau toki feholaki tēlefua mo lavelavea mei fale. 
ACT.19.17	Na‘e fanongo ai e kakai na’e nofo ‘i ‘Efesoó, ko e kakai Siú mo e kakai Kalisi, pea nau fu’u ‘apasia ai‘o nau fakahīkihiki‘i e huafa ‘o e ‘Eiki ko Sīsuú.
ACT.19.18	Pea na‘e kamata vete ‘e he tokolahi na‘e tui kia Sīsū ‘enau ngaahi kovi kehekehe kuo fai. 
ACT.19.19	Ko e ni‘ihi na‘e fai fakalou‘akau ki mu‘a, na‘a nau fetuku mai ‘enau ‘ū tohí ‘o tutu kae sio e pē kakaí. Ko e mahu‘inga ‘o e ‘ū tohi, na‘e ‘i he pa‘anga siliva ‘e nima mano. 
ACT.19.20	Na‘e pehē e mo‘ui mo e mafola vave ‘a e folofola ‘a e ‘Eikí, mo ‘ene tupu fakautuutú.
ACT.19.21	Na‘e hili pē iá, pea pehē ‘e Paula, ‘i hono tataki ia ‘e he Laumālie Mā‘oni‘oní, ke ne fou atu ‘i Masitōnia mo ‘ākeia ki Selusalema, ‘o toki fou atu ai pē ki Loma. 
ACT.19.22	Peá ne fekau hono ongo tokoni ko Tīmote mo ‘Elasitō ke na ō ki Masitōnia, kae nofo si‘i atu pē ia ‘i ‘Ēsia.
ACT.19.23	Na‘e lolotonga iá, ‘oku ‘i ai ha moveuveu lahi ‘i ‘Efesō koe‘uhi ko e ‘Alungá. 
ACT.19.24	Na‘e nofo ai ha taha ngāue fakamea‘a siliva ko Temetelio, ko ‘ene ngāué ko e ngaohi e fanga ki‘i ‘īmisi siliva ‘o e temipale ‘o e ‘otua fefine ko ‘Ātemisi. Ko e pa‘anga lahi na‘á ne ma‘u aí, pea pehē pē ki he‘ene kau ngāué. 
ACT.19.25	Na‘e fekau ‘e Temetelio ‘ene kau ngāué, mo hono kaungāngāue fakamea‘a silivá, ke kātoa mai, peá ne lea ange kiate kinautolu, “Kāinga, ko e ma‘u‘anga pa‘anga lelei foki ‘etau ngāué ni. 
ACT.19.26	Pea kuo mou mamata mo fanongo he me‘a ‘oku fai ‘e he siana ko eni ko Paulá. ‘Okú ne tala holo ‘e ia ‘oku ‘ikai ko e ngaahi ‘otua mo‘oni ‘a e ngaahi ‘otua ‘oku tau ngaohi ‘e kitautolu ‘i māmaní. Pea kuo tui ki ai e tokolahi, ‘o ‘ikai ngata pē ‘i ‘Efesoó ni kae pehē ki ‘Ēsia kātoa. 
ACT.19.27	‘E iku pē ‘o ongoongokovi ‘etau ngāué ki he kakai kotoa pē, pea ‘e tuku leva ‘enau faka‘apa‘apa ki he Temipale ‘o e ‘otua fefine lahi ko ‘Ātemisí, ‘a ia ‘oku lotu ki ai ‘a e kakai kotoa ‘i ‘Ēsia mo māmani kātoa. ‘E faifai pea ngalo hotau mafi ‘otua fefiné.” 
ACT.19.28	Na‘e ‘ita ai ‘a e kakaí, ‘o nau kaikaila, “Ko e mafí pē ‘a ‘Ātemisi, ‘a e ‘otua fefine ‘o e kakai ‘Efesoó.” 
ACT.19.29	Pea te‘eki ai ke fuoloa kuo moveuveu kātoa ‘a e koló. Na‘e puke ‘e he ni‘ihi ‘a Keio mo ‘Alisitako, ko e ongo tangata na‘e omi mo Paula mei Masitōniá, ‘o toho atu ki he fai‘anga faiva ‘o e koló. 
ACT.19.30	Na‘e fie ‘alu ‘a Paula ‘o lea ki he kakaí, kae ta‘ofi ia ‘e he kakai na‘e tui kia Sīsuú. 
ACT.19.31	Ko e kau taki ‘e ni‘ihi he koló, ko e ngaahi kaungāme‘a ‘o Paula. Pea na‘a nau pōpoaki mai ki ai ke ‘oua te ne ‘alu ki he fai‘anga fonó. 
ACT.19.32	Lolotonga iá, kuo vālautu‘u ‘a e kakaí he fai‘anga faivá, ko e kaila hake e ni‘ihi ‘oku pehē mo pehē, kae kaila ‘aki ‘e he ni‘ihi e me‘a kehe. Pea ko e tokolahi ia, na‘e ‘ikai pē te nau ‘ilo e ‘uhinga ‘o ‘enau fakatahá. 
ACT.19.33	Na‘e teke‘i ‘a ‘Alekisānita ‘e he kau taki ‘e ni‘ihi ‘o e kakai Siú ke ‘alu atu ki mu‘a ka nau tala ange ‘e kinautolu e lea ke ne faí.
ACT.19.33	Na‘e ta‘alo mai ‘a ‘Alekisānita ki he kakaí ke nau fakalongo hifo, peá ne feinga ke lea kiate kinautolu ke fakamahino e me‘a kuo hokó. 
ACT.19.34	Ka ko e sio atu pē e kakaí ko e Siu ‘a ‘Alekisānitá, pea nau kāila ‘aki ai pē e me‘a tatau, ‘o ‘osi ha houa ‘e ua, “Ko ‘Ātemisi pē ‘a e mafi ‘o e kakai ‘Efesoó.” 
ACT.19.35	Na‘e faifaí pea lava ‘e he pule koló ‘o lolomi e moveuveú, peá ne pehē ange kiate kinautolu, “Kāinga ‘Efesō, ‘oku ‘ikai ke puli ki ha taha ko e kolo ko ‘Efesoó ko e tefito ia ‘o e lotu ki he mafi ‘otua fefine ko ‘Ātemisí. Ko hai ‘oku ‘ikai te ne ‘ilo ‘etau tauhi heni ‘a hono ‘īmisi na‘e tō hifo ki māmani mei langí? 
ACT.19.36	Ko e me‘a ia ‘oku ‘ikai ke ala faka‘ikai‘i. Pea ‘i he‘ene peheé leva, mou fakalongo hifo. Pea ‘oua te mou fai ha me‘a te mou toki fakame‘apango‘ia ai. 
ACT.19.37	Kuo mou taki mai e kau tangatá ni ki heni. Ka kuo te‘eki ai ke nau fai ha pau‘u ki ha temipale, pe lea kovi ki hotau ‘otua fefiné. 
ACT.19.38	Kapau ko e loto ‘o Temetelio mo hono kaungāngāué ke faka‘ilo ha taha, ko e fale hopó ē mo e kau fakamāú. Ō kinautolu ‘o fai ‘enau lāungá ki ai. 
ACT.19.39	Pea kapau ‘oku mou loto ke fai ha me‘a ‘oku lahi ange, pea ‘ave ia ki ha fakataha ‘a e kau fakafofonga ‘o e koló. 
ACT.19.40	‘E faifai pea faka‘ilo kitautolu he ‘ahó ni ko e fakatupu moveuveu. He ko e fu‘u vālautu‘u ko ení, ‘oku hala‘atā hano ‘uhinga lelei.”
ACT.19.41	Pea ‘osi ‘ene lea ko iá peá ne fekau e kakaí ke mātuku.
ACT.20.1	Ko ‘ene nonga pē ‘a e vālautu‘u ‘a e kakaí, pea fekau ‘e Paula ke kātoa mai e kakai na‘e tui kia Sīsuú, ‘o ne lea fakalotolahi kiate kinautolu. Pea hili ‘ene fakamāvae mo kinautolú, na‘á ne toki hoko atu ‘ene fononga ki Masitōniá.
ACT.20.2	Na‘e fou atu ‘a Paula he feitu‘u kehekehe ‘o ne fakalotolahi‘i e kakai ai na‘e tui kia Sīsuú ‘aki ‘ene ngaahi malangá. Na‘á ne a‘u ki ‘Ākaia, 
ACT.20.3	‘o ne nofo ai ‘o ‘osi ha māhina ‘e tolu. Pea fe‘unga mo ‘ene teu ‘alu ki Sīliá, kuo alea fakapulipuli ha kau taki ‘o e kakai Siú ke fai ha kovi kiate ia. Pea talu ai pē ‘ene foki ‘o fou atu ‘i Masitōnia. 
ACT.20.4	Na‘e ‘alu mo ia ha tangata Pēlea ko Sōpeta, ko e foha ‘o Pulo, mo e ongo tangata Tesalonaika ko ‘Alisitako mo Sēkunio, mo Keio mei Teape, mo Tikiko mo Talofima mei ‘Ēsia, pea mo Tīmote. 
ACT.20.5	Na‘e mu‘omu‘a atu ‘a e fa‘ahinga ko iá ‘o tali kimautolu ‘i Taloasi. 
ACT.20.6	‘I he tuku ‘a e Kātoanga Mā Tapu Lēvaní, na‘a mau folau leva mei Filipai. Pea ‘osi ha ‘aho ‘e nima mei aí, na‘a mau fetaulaki mo kinautolu ‘i Taloasi, ‘o mau nofo ai he uike ‘e taha.
ACT.20.7	Pea ko e ‘uluaki ‘aho ‘o e uiké, na‘a mau kātoa mai ai ke pakipaki mā. Pea malanga ai ‘a Paula ‘o toki tuku pē kuo vaeuapō, he na‘e teu ke ‘alu ia he ma‘a hake pē e ‘ahó. 
ACT.20.8	Na‘e lahi ‘a e ‘ū maama na‘e ulo he loki ‘i ‘olunga na‘a mau feohi aí. 
ACT.20.9	Pea fai atu pē e malanga ‘a Paulá, kuo tule mohe ‘a e talavou ko ‘Ūtiko na‘e hekeheka he funga matapā teké, ‘a ia ko e funga vaka hono tolu ia ‘o e falé. Pea ‘ohovale pē kuo mā‘umohe ia pea tō ki lalo, ‘o toki fata hake ia ‘e he kakaí kuo mate. 
ACT.20.10	Ka na‘e ‘alu hifo ‘a Paula ‘o ne punou hifo ‘o fā‘ofua ‘ia ‘Ūtiko, peá ne pehē ange ki he kakaí, “‘Oua ‘e hoha‘a. ‘Okú ne kei mo‘ui pē!” 
ACT.20.11	Na‘e foki hake leva ‘a Paula ki ‘olunga ‘o pakipaki e mā ‘o mau ma‘u. Peá ne fai ‘ene talatalaifale kiate kinautolu, ‘o a‘u pē ki he ma‘a hake ‘a e ‘ahó, peá ne toki‘alu. 
ACT.20.12	Pea ‘ave ‘e he kāinga lotú ‘a e talavoú ki hono ‘apí kuo mo‘ui, pea nau fiefia lahi.
ACT.20.13	Na‘e fakakaukau ‘a Paula ke ne fou ‘i ‘uta ki ‘Āsosi, ka mau folau vaka atu kimautolu peá ne toki heka vaka ai mo kimautolu. 
ACT.20.14	Na‘a mau tau ki ‘Āsosi ‘o fe‘iloaki ai mo Paula, pea heka mai ia ‘o mau folau ki Mitilene. 
ACT.20.15	Na‘a mau folau ai ‘o tele atu ‘i Kaio he ‘aho hono hokó. Pea ‘osi mo e ‘aho ‘e taha mei ai, kuo mau tau ki Samo. Pea ko e ‘aho hono hokó, kuo mau tau ki Mīleto. 
ACT.20.16	Na‘e pehē ‘e Paula ke mau folau fakalaka ‘i ‘Efesō, na‘a fu‘u fuoloa ‘ene nofo ‘i ‘Ēsiá. He na‘á ne loto ke ma‘u atu ‘a e ‘Aho Penitekosí ki Selusalema.
ACT.20.17	Na‘e pōpoaki atu ‘a Paula mei Mīleto ki he kau taki ‘o e siasi ‘i ‘Efesoó ke nau ō mai ke nau fe‘iloaki.
ACT.20.18	Pea nau a‘u maí, peá ne pehē ange kiate kinautolu, “‘Oku mou ‘ilo‘i lelei ‘a e anga ‘o ‘etau nofo mo aú, talu mei he ‘aho na‘á ku ‘uluaki a‘u mai ai ki ‘Ēsiá ni.
ACT.20.19	Na‘e alea fakafufū ha kau Siu ‘e ni‘ihi ke fakafepaki‘i au, peá u faingata‘a‘ia ‘aupito ai. Ka na‘á ku kei fai pē ‘a e ngāue ‘a e ‘Eikí mo anga fakatōkilalo ai pē. 
ACT.20.20	Ko ‘eku fa‘a malanga ki he kakaí mo faiako ‘i homou ngaahi ‘apí, na‘e ‘ikai te u longo ‘i ha me‘a ‘e taha ‘e ‘aonga kiate kimoutolu. 
ACT.20.21	Na‘á ku lea ki he kakai Siú mo e kakai mulí fakatou‘osi ke nau tafoki ki he ‘Otuá pea tui ki hotau ‘Eiki ko Sīsuú. 
ACT.20.22	Pea ko eni kuo fekau ‘e he Laumālié ke u ‘alu ki Selusalema. Pea kuo pau ke u talangofua ki ai, neongo ‘oku ‘ikai te u lave‘i e me‘a ‘e hoko ai kiate aú. 
ACT.20.23	Ko e me‘a pē ‘oku ou ‘iló, ‘oku fakahā mai ‘e he Laumālie Mā‘oni‘oní ‘i he kolo kotoa ‘oku ou ‘a‘ahi ki aí ‘a e tu‘unuku mai kiate au ‘a e pilīsone mo e ngaahi faingata‘á. 
ACT.20.24	Tatau ai pē pe ko e hā ha me‘a ‘e hoko kiate au, kehe pē ke u fai ke a‘u hoku fatongia na‘e ‘omi ‘e he ‘Eiki ko Sīsuú, ko e talaki ‘a e Ongoongo Lelei ‘o e ‘ofa lahi ‘a e ‘Otuá. 
ACT.20.25	Na‘á ku fononga holo ‘o malanga‘i kiate kimoutolu ‘a e Pule‘anga ‘o e ‘Otuá. Ka kuo mahino eni kiate au ‘e ‘ikai te tau toe fe‘iloaki. 
ACT.20.26	Pea mou ‘ilo lelei eni, ‘e ‘ikai ‘eke mai kiate au homou totó. 
ACT.20.27	He kuó u ‘osi fakahā kakato atu ‘a e taumu‘a ‘a e ‘Otuá. 
ACT.20.28	Mou le‘ohi ai pē ho‘omou nofó, mo e tākanga kuo tuku atu ‘e he ‘Otuá ke mou tauhí. ‘Ai ke mou hangē ha kau tauhi sipi ‘o e siasi ‘o e ‘Otuá. He ko e tākanga sipi ia na‘á ne fakatau ‘aki e ta‘ata‘a ‘o hono ‘Alo tonú.
ACT.20.29	‘Oku ou ‘ilo pau ‘e hili pē ‘eku ‘alú pea ‘e hū mai ha ni‘ihi ‘o ‘ohofi kimoutolu, ‘o hangē tofu pē ko ha fanga kulī fekaí. 
ACT.20.30	Pea ‘e ‘i ai mo ha ni‘ihi ‘iate kimoutolu tonu te nau lohiaki‘i e kakai ‘oku tui kia Sīsuú ke nau afe ‘o muimui ‘iate kinautolu. 
ACT.20.31	Ko ia ai, mou tokanga! Pea vakai na‘a ngalo ‘a e ta‘u ‘e tolu na‘á ku fakatokanga atu ai mo ‘eku tangi ‘a lo‘i mata he ‘aho mo e pō.
ACT.20.32	Tau ange mo e ‘Otuá ke ne tauhi kimoutolu. Tukuloto‘i ‘a e Ongoongo Lelei ‘o kau ki he‘ene ‘ofa lahí. He ‘e langa hake ‘aki ia ‘a ho‘omou mo‘uí, mo faka‘inasi ‘aki kimoutolu he koloa kotoa ‘oku finangalo ‘a e ‘Otuá ke ma‘u ‘e hono kakaí. 
ACT.20.33	Na‘e ‘ikai te u mānumanu ki ho‘omou koloa silivá, pe koulá, pe valá. 
ACT.20.34	‘Oku mou ‘ilo lelei ‘eku ngāue‘i pē ‘e au hoku tauhí, mo e tauhi ‘o hoku kaungāngāué. 
ACT.20.35	Na‘á ku feinga ke fakamahino atu ‘i he‘eku me‘a kotoa na‘e faí ‘a e pau ke te ngāue ke lahi ke tokoni‘i e kakai ‘oku vaivai angé. Manatu‘i e lea ‘a hotau ‘Eiki ko Sīsuú, ‘‘Oku tāpuekina lahi ange ‘a e foaki atú ‘i he ma‘u maí.’”
ACT.20.36	Na‘e ‘osi e lea ‘a Paula ki he kāinga lotú, pea nau tū‘ulutui hifo leva mo ia ‘o fai ‘enau lotu, 
ACT.20.37	pea nau toki fetāngihi mo ‘uma mo fā‘ofua ‘ia Paula. 
ACT.20.38	Na‘e ‘ā‘āsili ‘enau loto mafasiá ko ‘ene tala ange kiate kinautolu, “He‘ikai te tau toe fe‘iloaki.”
ACT.20.38	Pea nau ō ‘o fakahekeheka ia ki vaka.
ACT.21.1	Na‘a mau fakamāvae mo e kāinga lotu ‘Efesoó, pea mau taloa ki Kō. Pea ko e ‘aho hono hokó, kuo mau tau ki Lota, pea mau toki hoko atu ai ki Pātala. 
ACT.21.2	Pea na‘e ‘i ai e vaka ‘i Pātala na‘e teu folau ki Finisia, pea mau heka ai ‘o folau. 
ACT.21.3	Pea kite mai ‘a Saipalo, pea mau fākahua ki he Tongá, ‘o mau pehē atu ai pē ki he taulanga ko Taia ‘i Sīlia ke fakahifo ai e uta ‘a e vaká. 
ACT.21.4	Na‘a mau kumi leva ha ni‘ihi na‘e tui kia Sīsū, ‘o mau nofo ‘iate kinautolu he uike ‘e taha. Pea tā ko ē na‘e ‘osi fakahā ange ‘e he Laumālie Mā‘oni‘oní kiate kinautolu ke fakatokanga kia Paula ke ‘oua te ne hoko atu ki Selusalema. 
ACT.21.5	Ka na‘e ‘osi e uike ko iá, pea hoko atu ai pē ‘emau fonongá. Pea ko e mātu‘a tangata kotoa pē, mo honau ngaahi malí, mo e fānaú, na‘a nau lue hifo mo kimautolu ki matātahi, ‘o mau tū‘ulutui kātoa ai pē ‘o fai ‘emau lotu. 
ACT.21.6	Pea ‘osi ‘emau lotú, pea mau fakamāvae ka mau heka ki vaka, ka nau foki kinautolu ki ‘api.
ACT.21.7	Na‘a mau folau mei Taia ki Tolimeasi, ‘o fe‘iloaki ai mo e kakai na‘e tui kia Sīsuú, ‘o mau nofo mo kinautolu he ‘aho ‘e taha. 
ACT.21.8	Pea ko e ‘aho hono hokó, na‘a mau ō ki Sēsalia ‘o nofo ‘ia Filipe, ko e tangata malanga. Ko e toko taha ia he toko fitu na‘e tokoni ki he kau ‘apōsitoló. 
ACT.21.9	Pea na‘e ‘i ai hono ngaahi ‘ōfefine ‘e toko fā te‘eki mali, ko e kau palōfita fefine.
ACT.21.10	Pea ‘osi ha ngaahi ‘aho si‘i ‘emau nofo ‘i Sesaliá kuo a‘u ange mei Siutea ha palōfita ko ‘Akapusi hono hingoá. 
ACT.21.11	Pea ‘alu ange ia ‘o vete ‘a e leta ‘o Paulá, ‘o ha‘i ‘aki hono nima ‘o‘oná mo hono va‘é. Pea lea ange leva ia kia Paula, “Ko e folofola eni ‘a e Laumālie Mā‘oni‘oní, ko e tangata ‘oku ‘o‘ona e leta ko ení ‘e ha‘i ‘e he kau taki ‘o e kakai Siu ‘i Selusalemá pea ‘e tuku atu ki he kakai mulí.”
ACT.21.12	Pea ‘osi e lea ‘a ‘Akapusi kia Paulá, pea mau kole kia Paula, fakataha mo e kakai na‘e tui kia Sīsuú, ke ‘oua te ne ‘alu ki Selusalema. 
ACT.21.13	Kae tali mai ‘e Paula ia, “Ko e hā fua e tangi, mo ho‘omou fakamafasia‘i aú? He ‘oku ‘ikai ngata pē he‘eku loto-fiemālie ke fakahū pilīsone au ‘i Selusalema koe‘uhí ko e huafa ‘o e ‘Eiki ko Sīsuú, ka ‘oku ou toe loto-fiemālie ke mate ma‘ána ‘i Selusalema.”
ACT.21.14	Na‘e ‘ikai te mau lava ‘o liliu e loto ‘o Paulá. Pea talu ai pē ‘emau tala ange, “Fai ā e finangalo ‘o e ‘Eikí.”
ACT.21.15	Na‘a mau nofo atu ai, pea mau toki teu ‘emau fononga ki Selusalemá. 
ACT.21.16	Na‘a mau ō mo ha ni‘ihi mei Sēsalia na‘e tui kia Sīsū, pea na‘a nau taki kimautolu ki he ‘api ‘o e matāpule ko Manasoni ‘o mau nofo ai. Ko e matāpule ia mei Saipalo na‘e talu pē mei he kamata‘angá mo ‘ene tui kia Sīsū.
ACT.21.17	Na‘a mau tau ki Selusalema, pea na‘e talitali fiefia kimautolu ‘e he kakai ai na‘e tui kia Sīsuú.
ACT.21.18	Ko e ‘aho hono hokó, na‘e ‘alu ‘a Paula ‘o fe‘iloaki mo Sēmisi. Pea na‘e kātoa ai ‘a e kau taki ‘o e siasí. 
ACT.21.19	Na‘e fetapa ange ‘a Paula kiate kinautolu, peá ne fakamatala kātoa ‘a e ngaahi me‘a kuo fai ‘e he ‘Otuá ma‘á e kakai mulí ‘i he‘ene ngāué. 
ACT.21.20	Na‘a nau fakafeta‘i kotoa ai ki he ‘Otuá, pea nau pehē ange kia Paula, “Kāinga, vakai ange ki he lauimano ‘a e kakai Siu kuo tui kia Sīsuú, mo e lahi ‘enau mamahi‘i e Lao ‘a Mōsesé. 
ACT.21.21	Ka kuo fakahā ange ‘e ha ni‘ihi kiate kinautolu ‘okú ke fakahinohino e kakai Siu kotoa pē ‘oku nofo hili he ngaahi fonua mulí ke nau talangata‘a ki he Lao ‘a Mōsesé, pea ‘oua te nau kamu ‘enau fānau tangatá, pe te nau toe pipiki ki he‘enau ngaahi ouau tukufakaholó.
ACT.21.22	Ko e hā ‘etau me‘a ‘e faí? He ‘oku pau pē kuo nau ‘osi fanongo ‘okú ke ‘i heni. 
ACT.21.23	Pea ko ia ai, ‘oku ‘i ai ‘emau kole kiate koe. Peá ke kātaki ‘o tali. Ko e kau tangata ko eni ‘e toko faá, kuo fai ‘enau tuku mo‘ui. 
ACT.21.24	Mou ō mu‘a ‘o kau he ngaahi ouau fakama‘a ‘e fai ‘aki ‘enau tuku mo‘uí. Peá ke totongi ‘enau ngaahi fakamolé ka nau tele honau ‘ulú, kae mahino ki he kakai kotoa pē ‘oku loi e ngaahi lau ‘oku fai kiate koé, pea ‘okú ke talangofua pē koe ki he Lao ‘a Mōsesé. 
ACT.21.25	Ka ko e me‘a ki he kakai muli kuo tui kia Sīsuú, na‘a mau tohi kiate kinautolu ‘o fakahā ange ‘emau fale‘i ke ‘oua te nau kai ha me‘akai kuo fai ‘aki ha feilaulau ki ha ‘otua tamapua, pe ko ha kanomate ‘oku kei toe ai ha toto, pe ko ha kanomate ‘o ha manu na‘e fakasisina, pea faka‘ehi‘ehi mei he ‘ulungāanga fakalieliá mo e fe‘auakí.”
ACT.21.26	Pea ko e ‘aho hono hokó, na‘e ō ‘a Paula mo ha kau tangata ‘e toko fā, ‘o teuteu fakataha mo kinautolu. Peá ne ‘alu ki he Temipalé ‘o fakahā ai e ‘aho ‘e fai ai ‘a e ouau tukú, mo e ‘aho ‘e fai ai e feilaulau ma‘anautolu taki taha.
ACT.21.27	Na‘e meimei ‘osi e ‘aho ‘e fitu ‘oku fai ai ‘a e ouau ko iá, kuo fakatokanga‘i ‘a Paula ‘e ha kau Siu mei ‘Ēsia ‘i he Temipalé. Pea nau uki mai ‘e kinautolu ha kakai tokolahi, ‘o kamata ‘ohofi ia, 
ACT.21.28	mo e kaila, “Kāinga! Mou tokoni mai! Ko e tangata eni ‘oku ‘alu takai holo ‘o fakaongoongokovi‘i hotau pule‘angá, mo e lao ‘a Mōsesé, mo e Temipalé. Pea ko eni kuo a‘u ai pē ki he‘ene ‘uli‘i e potu tapú ni ‘aki ‘ene fakahū mai ha kau muli ki ai.” 
ACT.21.29	Ko ‘enau lau peheé, koe‘uhí he na‘a nau sio kia Paula ‘i loto kolo ‘oku ō holo mo Talofima ko e tangata ‘Efesō, ‘o nau pehē kuo fakahū ia ‘e Paula ki he loto Temipalé.
ACT.21.30	Na‘e nga‘uta kotoa ai e koló, ‘o felēleaki noa‘ia holo e kakaí. Na‘a nau puke ‘a Paula ‘o fau ki tu‘a mei he Temipalé, pea nau tāpuni e matapā ‘o e Temipalé. 
ACT.21.31	Pea ko e teu e kakaí ke tāmate‘i ‘a Paulá, mo e ‘ilo ‘e he ‘eikitau Lomá ‘a e moveuveu kātoa ‘a Selusalemá. 
ACT.21.32	Na‘e vahe‘i ‘e he ‘eikitaú ha kau sōtia ke lele mo ia ki he feitu‘u na‘e ‘i ai e kakaí. Pea sio atu e kakaí ki ai mo e kau sōtiá, pea nau ta‘ofi ‘enau tā ‘a Paulá. 
ACT.21.33	Na‘e a‘u atu ‘a e ‘eikitaú kia Paula ‘o puke, peá ne fekau ke ha‘i ‘aki ha ongo sēini. Peá ne ‘eke holo, “Ko hai e tangatá ni? Ko e hā e me‘a kuó ne faí?” 
ACT.21.34	Na‘e kaila mai e tokolahi ‘oku pehē mo pehē, kae kaila‘aki mai ‘e he tokolahi ia ‘a e me‘a kehe. Na‘e fiu faka‘eke‘eke ‘e he ‘eikitaú ‘a e me‘a kuo hokó, koe‘uhí ko e lahi fau e longoa‘á, peá ne tu‘utu‘uni ke taki atu ‘a Paula ‘e he‘ene kau tangatá ki he loto kolo taú. 
ACT.21.35	Na‘a nau a‘u hake ki he kaka‘anga ki he kolo taú, kuo ‘ai e ‘oho tāmate ‘a e kakaí, pea iku ai ‘o ha‘amo ‘e he kau sōtiá ‘a Paula. 
ACT.21.36	Kae fe‘ohofi mai ai pē ‘a e kakaí mo kaila, “Fei mo tāmate‘i!”
ACT.21.37	Na‘e teu e kau sōtiá ke fakahū ‘a Paula ki he loto kolo taú, kae pehē ange ‘e Paula ki he ‘Eikitaú, “Ka u ki‘i fakalea atu mu‘a kiate koe.”
ACT.21.37	Pea pehē ange ‘e he ‘eikitaú, “‘Okú ke poto koā he lea faka-Kalisí? 
ACT.21.38	‘Ai na‘a ko e ‘Isipite koe na‘á ne fai e liukava ‘o taki atu e kau tau toitoi ‘e toko fāafe ki he loto toafá!”
ACT.21.39	Pea tali atu ‘e Paula, “‘Ikai! Ko e motu‘a Siu au mei Tāsusi, ko e kolo ‘iloa ‘i Silisia. Tuku mai mu‘a ke u lea ki he kakaí.”
ACT.21.40	Pea tala ange ‘e he ‘eikitaú, “‘Io.” Pea tu‘u ‘a Paula he kaka‘anga ki he kolo taú, ‘o ta‘alo atu ki he kakaí ke nau fakalongo hifo. Pea nau fakalongo hifo, pea lea ange ‘a Paula kiate kinautolu ‘i he lea faka-‘Alameá.
ACT.22.1	“Si‘oku kāinga mo e kau taki ‘o hotau pule‘angá! Mou fanongo mai mu‘a ka u fakamatala atu e me‘a na‘e hokó.” 
ACT.22.2	Pea ko ‘enau fanongo mai pē ‘oku lea faka-‘Alamea ‘a Paulá, na‘e toe ‘ā‘āsili ai ‘enau fakalongolongó. Pea toki hoko atu ‘a e lea ‘a Paulá, ‘o ne pehē ‘e ia,
ACT.22.3	“Ko e motu‘a Siu pē au. Na‘á ku tupu ‘i Tāsusi, Sīlia, peá u ako ‘ia Kāmilieli ‘i Selusalemá ni. Na‘e ako‘i au ke u talangofua ki he mingimingi‘i lao kotoa pē kuo tukufakaholo mai mei he‘etau ngaahi kuí. Peá u mamahi‘i ‘Otua tatau matematē mo kimoutolu he ‘ahó ni. 
ACT.22.4	Na‘á ku fakatanga‘i e kakai kotoa pē na‘a nau tali ‘a e ‘Alunga ko ení, pea a‘u ai pē ki he‘eku tāmate‘i e ni‘ihi. Na‘á ku puke ‘a e kakai tangata mo e kakai fefine tokolahi ‘o fakahū pilīsone.
ACT.22.5	‘E fakamo‘oni‘i atu ‘eku fakamatala ko ení ‘e he Taula‘eiki Lahí mo e kau fakafofonga kātoa he Fakataha‘anga Lahi hotau fonuá. He na‘a nau ‘omi e ngaahi tohi ke u ‘alu mo ia ki he kau taki ‘o e kakai Siu ‘i Tāmasikusí ke nau faka‘atā au ke u puke ha kakai ai ‘o taki mai ki Selusalemá ni ke tautea. 
ACT.22.6	Pea lolotonga ‘eku fakaofiofi atu ki Tāmasikusí he meimei ho‘atā mālié, na‘e faka‘ohovale pē kuo tapa takai ‘iate au ha fu‘u maama lahi mei he langí. 
ACT.22.7	Na‘á ku tō ki lalo, peá u fanongo he le‘o ‘oku pehē mai, ‘‘E Saula! Saula! Ko e hā ‘okú ke fakatanga‘i ai aú?’
ACT.22.8	Peá u pehē ange, “He ko hai koe, ‘Eiki?” Peá ne tali mai ‘e ia, ‘Ko Sīsū au mei Nāsaleti. Pea ko au ‘okú ke fakatanga‘í.” 
ACT.22.9	Ko e kau tangata na‘a mau kaungā fonongá, na‘a nau sio ki he māmá, ka na‘e ‘ikai te nau fanongo ki he le‘ó.
ACT.22.10	Peá u fehu‘i atu, ‘Ko e hā te u faí, ‘Eiki?’
ACT.22.10	Pea pehē mai ‘e he ‘Eikí, ‘Tu‘u ki ‘olunga ‘o ‘alu ki Tāmasikusi, pea ‘e toki fakamahino atu ai pē e me‘a kotoa ‘oku finangalo ‘a e ‘Otuá ke ke faí.’ 
ACT.22.11	Na‘e kui hoku matá koe‘uhi ko e fu‘u māmá, pea taki atu ai pē au ‘e hoku kaungāfonongá ki Tāmasikusi.
ACT.22.12	Na‘e nofo he kolo ko iá ha tangata ko ‘Ananaia, ko e tangata lotu mo’oni. Na‘á ne mo‘ui talangofua kakato ki he Lao ‘a Mōsesé, pea na‘e faka‘apa‘apa‘i ‘e he kakai Siu kotoa pē na‘e nofo ‘i Tāmasikusí. 
ACT.22.13	Na‘e ‘alu ange ‘a e tangata ko iá kiate au ‘o ne pehē ange, ‘Si‘oku tokoua ko Saula, ‘ā ā ho fofongá!’ Pea ‘ā ai pē hoku matá peá u sio leva kiate ia. 
ACT.22.14	Pea pehē mai kiate au, ‘Kuo fili koe ‘e he ‘Otua na‘e lotu ki ai ‘etau ngaahi kuí ke ke ‘ilo e me‘a ‘okú ne finangalo ke faí. Kuó ne fili koe ke ke sio tonu ki he Toko Taha Talangofuá mo fanongo tonu ki hono le‘ó. 
ACT.22.15	Kuo pau ke ke fakahā ki he kakai kotoa pē ‘a e me‘a na‘á ke sio, mo fanongo ki aí. 
ACT.22.16	‘Oua ‘e toe tatali. Tu‘u ki ‘olunga ke papitaiso koe, peá ke lotu ki he ‘Eikí ke fufulu ke ma‘a ho‘o ngaahi angahalá’
ACT.22.17+ACT.22.18	Pea hili iá, peá u foki leva ki Selusalema, ‘o u ‘alu ki he Temipalé ‘o fai ‘eku lotu. Pea lolotonga ‘eku lotú na‘e hā mai ‘a e ‘Eikí kiate au ‘o ne folofola mai, ‘Mavahe mei Selusalema ke vave. He‘ikai tali ‘e he kakai Selusalemá ho‘o fakamatala ‘o kau kiate aú.’ 
ACT.22.19	Pea ko ‘eku tali eni ki aí, ‘‘Eiki, ‘oku nau ‘ilo lelei ‘eku puke ‘o tā e kakai tokolahi na‘e tui kiate koé. 
ACT.22.20	Ko e tāmate‘i ‘o Sitīveni koe‘uhí ko koe, ka u tu‘u ai pē au ‘o faka‘ai‘ai kinautolu. Pea a‘u ai pē ki he‘eku le‘ohi e vala ‘o e fa‘ahinga na‘a nau tāmate‘i iá.’ 
ACT.22.21	Kae pehē mai pē ‘e he ‘Eikí kiate au, ‘‘Alu! He te u fekau koe ke ke fai fatongia ki he kakai muli he ngaahi fonua mama‘ó.’”
ACT.22.22	Pea ‘osi ai ‘a e fie fanongo ‘a e kakaí ki he fakamatala ‘a Paulá ka nau kaikaila le‘o-lahi, “Lī ki tu‘a! pea tāmate‘i, ‘oku ‘ikai taau ke mo‘ui.” 
ACT.22.23	Pea nau kaikaila ai pē, mo tākalo ‘aki honau ngaahi pulupulú, mo laku efu ki he ‘ataá.
ACT.22.24	Na‘e fekau ‘e he ‘eikitau Lomá ke taki ‘a Paula ki he kolo taú ‘o haha ‘aki ha maea ke ‘ilo e ‘uhinga ‘o e kaikaila ‘a e kakaí.
ACT.22.25	Lolotonga hono ha‘i ‘e he kau sōtiá ‘a Paula, kuo pehē ange ‘e Paula ki honau takí, “‘Oku ngofua koā he laó ke tautea haha ha tangata Loma kae te‘eki ai ke fai ha hopo?”
ACT.22.26	Na‘e ‘alu leva e sōtiá ki he ‘eikitaú ‘o tala ange, “Tokanga ki ho‘o me‘a ‘oku faí. He ko e tangata ko ená, ko e tangata Loma.”
ACT.22.27	Pea ha‘u e ‘eikitaú kia Paula, ‘o fehu‘i ange, “Ko e mo‘oni koā ko e tangata Loma koe?”
ACT.22.27	Pea pehē ange ‘e Paula, “‘Io.”
ACT.22.28	Pea pehē ange leva ‘e he ‘eikitaú, “Ko e pa‘anga lahi na‘á ku totongi ke u hoko ai ko e tangata Loma.”
ACT.22.28	“Ka ko au ia na‘e fā‘ele‘i ko e Loma,” ko Paula atu ia.
ACT.22.29	Tuaiekemo ‘a e momou ai e fa‘ahinga na‘e ‘ai ke nau faka‘eke‘eke ‘a Paulá. Pea ilifia lahi ‘a e ‘eikitau Lomá he‘ene ‘ilo tā ko ē kuó ne ha‘i sēini e tangata Loma.
ACT.22.30	Pea ko e ‘aho hono hokó, na’e feinga ‘a e ‘eikitau Lomá ke ‘ilo ‘a e ‘uhinga totonu hono faka‘ilo ‘o Paula ‘e he kau taki ‘o e kakai Siú. Na‘á ne fekau ke vete ‘a e sēini na‘e ha‘i ‘aki ‘a Paulá, peá ne tu‘utu‘uni ke fakataha ‘a e kau Taula‘eiki Pulé mo e Fakataha Lahi Kātoa ‘a e fonuá. Peá ne toki fekau ke taki mai ‘a Paula ‘o fokotu‘u ‘i honau ha‘oha‘ongá.
ACT.23.1	Na‘e sio fakamama‘u ‘a Paula ki he hou‘eiki fakatahá, peá ne pehē ange kiate kinautolu, “Kāinga ‘Isileli. Talu pē mei mu‘a ‘o a‘u ki he ‘ahó ni mo ‘eku fai fatongia ma‘á e ‘Otuá mo e loto tau‘atāina.” 
ACT.23.2	Pea tu‘utu‘uni ‘e he taula‘eiki lahí, ‘e ‘Ananaia, ke hanga ‘e ha ni‘ihi na‘e ofi atu kia Paula ‘o paa‘i hono ngutú. 
ACT.23.3	Pea tafoki hake ‘a Paula ki he taula‘eiki lahí ‘o ne pehē ange, “Mālualoi! Ko koé, ‘e taa‘i ‘e he ‘Otuá. He ko ho‘o nofo mai ko ená ke fakamāu‘i ‘aki au e Lao ‘a Mōsesé, kae lolotonga ia ‘okú ke maumau‘i e Laó ‘aki ho‘o tu‘utu‘uni ke taa‘i aú.”
ACT.23.4	Pea pehē ange ki ai e fa‘ahinga na‘e tutu‘u hono tafa‘akí, “Ko e ‘ai koā ke ke lea ta‘e faka‘apa‘apa ki he taula‘eiki lahi ‘a e ‘Otuá?”
ACT.23.5	Pea tali ‘e Paula, “Na‘e ‘ikai te u ‘ilo, kāinga, ko e taula‘eiki lahí ia. He ko e lau ē ‘a e Folofolá, ‘‘E ‘ikai te mou fakaongoongokovi‘i ‘a e taki ‘o homou kakaí.’”
ACT.23.6	Pea fakatokanga‘i atu ‘e Paula ko e kau Sātusi ‘a e ni‘ihi ‘i he hou‘eiki fakataha pea ko e kau Fālesi ‘a e ni‘ihi, peá ne kaila atu kiate kinautolu, “Kāinga, ko e Fālesi au, pea ko e foha ‘o e motu‘a Fālesi. Ko hono fakamāu‘i aú koe‘uhí pē ko ‘eku ‘amanaki ‘e toe tu‘u ‘a e pekiá ‘o mo‘uí.”
ACT.23.7	Ko e lea‘aki pē ‘e Paula ‘a e me‘a ko iá kuo hihiki hake ‘a e fu’u fakakikihi ‘a e kau Fālesí mo e kau Sātusí, ‘o hoko ai pē mo e mavaeua e fakatahá. 
ACT.23.8	He ‘oku tui e kau Sātusí ‘oku ‘ikai ke ‘i ai ha ‘āngelo, pe ko ha laumālie, pe ko ha toe tu‘u mei he maté. Ka ‘oku tui e kau Fālesí ki he ‘ū me‘a kātoa ko iá. 
ACT.23.9	Na‘e tupu ai ha fu‘u vālautu‘u, pea ko e ni‘ihi he kau faiako lao ‘a Mōsese, na‘a nau fa‘ahi mo e kau Fālesí. Na‘a nau ‘ita kinautolu pea nau puna ki ‘olunga ‘o kaila, “‘Oku ‘ikai te mau tui kimautolu ‘oku ‘i ai ha kovi ‘a e tangata ko ená. Vakai na‘a ko ha ‘āngelo pe ko ha laumālie na‘e lea kiate iá.”
ACT.23.10	Na‘e fākalalahi e fakakikihí, pea manavahē ‘a e ‘eikitaú na‘a nau fehae ‘a Paula. Peá ne fekau ‘ene kau sōtiá ke nau hū atu ki he loto ha‘oha‘ongá ‘o hamusi mai ‘a Paula meiate kinautolu ‘o fakafoki ki he kolotaú.
ACT.23.11	Pea ko e pō ko iá na‘e tu‘u tafa‘aki ‘a e ‘Eikí ‘ia Paula ‘o ne lea ange ki ai, “To‘a pē koe! He ko eni kuó ke ‘osi fakamo‘oni kiate au ‘i Selusalemá ni, pea te ke fakamo‘oni ai pē kiate au ‘i Loma.”
ACT.23.12+ACT.23.13	Pea pongipongi hake he ‘aho ‘e tahá, kuo fakapapau ha mātu‘a Siu ‘e toko fāngofulu tupu ke ‘oua te nau toe kai pe inu kae ‘oua kuo nau tāmate‘i ‘a Paula. 
ACT.23.14	Pea ō leva ‘a e ni‘ihi ‘iate kinautolu ki he kau taula‘eiki pulé mo e kau taki fakafonuá ‘o tala ange, “Kuo mau fai ‘emau tukupā ki he ‘Otuá he‘ikai te mau toe kai pe inu kae ‘oua kuo mau tāmate‘i ‘a Paula. 
ACT.23.15	Mou ō kotoa ki he ‘eikitaú, ‘a kimoutolu e hou‘eiki fakataha lahí, ‘o faka‘eke‘eke ange ‘a e faka‘ilo ‘o Paulá, ke hangē tofu pē ‘oku ‘ikai ke mou ‘ilo‘í. Kole ange kiate ia ke toe taki mai ‘a Paula kiate kimoutolu ki homou fakamāu‘angá, ka mau teuteu kimautolu ke tāmate‘i ia he lolotonga hono taki atú.”
ACT.23.16	Ka na‘e ‘ilo ‘enau fa‘ufa‘ú ‘e ha talavou, ko e ‘ilamutu ‘o Paula, peá ne ‘alu ki he kolotaú ‘o fakahā ange kia Paula. 
ACT.23.17	Pea fakalea ange ‘a Paula ki ha taki ‘o e kau taú, ‘o ne pehē ange, “Mo ō mo e talavou ko eni ki he ‘eikitaú. He ‘oku ‘i ai ‘ene me‘a ‘oku fie fakahā ki ai.” 
ACT.23.18	Peá ne taki atu e talavoú ki he ‘eikitaú ‘o tala ange, “Kuo kole mai ‘e he pōpula ko Paulá ke u taki mai e talavou ko ení kiate koe. He ‘oku ‘i ai ‘ene me‘a ‘oku fie fakahā atu.”
ACT.23.19	Na‘e taki atu e talavoú ‘e he ‘eikitaú ke na fakaekinaua pē. Pea tala ange ‘e he ‘eikitaú, “Ko e hā e me‘a ‘okú ke fie fakahā mai kiate aú?”
ACT.23.20	Pea tala ange ‘e he talavoú, “‘Oku ‘i ai e kau taki ‘o e kakai Siú kuo nau alea ke kole atu ke ke ‘ohifo ‘a Paula ki he fale fakataha‘angá ‘apongipongi ka nau toe fai hano faka‘eke‘eke. Ka ko e loi ia. 
ACT.23.21	Kātaki mu‘a, ‘oua na‘á ke tui kiate kinautolu. He ‘oku ‘i ai e mātu‘a ‘e toko fāngofulu tupu ‘oku nau teu ke ‘ohofi ‘a Paula. Kuo fai ‘enau fakapapau he‘ikai te nau toe kai pe inu kae ‘oua kuo nau tāmate‘i ia, pea ‘oku nau lolotonga fakaongoongo mai ha‘o tu‘utu‘uni ‘e fai.”
ACT.23.22	Pea tala ange ‘e he ‘eikitaú ki he talavoú, “‘Oua na‘á ke tala ki ha taha ho‘o fakahā mai eni kiate aú.” Peá ne toki fekau e talavoú ke ‘alu.
ACT.23.23	Na‘e fekau ‘e he ‘eikitaú ha‘ane ongo tangata taki tau ‘e toko ua ke na ō mai. Peá ne tala ange kiate kinaua, “Vahe‘i ha kau tau ‘e toko uangeau, mo ha kau tau heka hoosi ‘e toko fitungofulu, mo ha kau to‘o tao ‘e toko uangeau, pea teuteu ke mou ō ki Sesalia he hivá ‘apoó. 
ACT.23.24	Teuteu mo ha hoosi ke heka ai ‘a Paula. Pea fakaa‘u lelei atu ia ki he Kōvana ko Filiké.” 
ACT.23.25	Na‘e fai leva ‘e he ‘eikitaú ‘a e tohi, peá ne pehē ‘e ia he‘ene tohí,
ACT.23.26	“‘E ‘Eiki Kōvana Filike.
ACT.23.26	Mālō e laumālie ‘a e Feitu‘ú na. Ko au Kalautiasi Līsia ‘oku ou tohi atú.
ACT.23.27	Ko e tangata ko ená, na‘e teu ke puke ‘e ha kau Siu ‘o tāmate‘i. Pea ko ‘ene mahino pē kiate au ko e tangata Loma iá peá u vahe‘i leva ha kau tau ‘o mau fakahaofi.
ACT.23.28	Na‘á ku loto ke faka‘eke‘eke ia ke u ‘ilo e me‘a ‘oku nau tukuaki‘i aí. Peá u ‘ohifo ia ki honau fakataha‘angá. 
ACT.23.29	Pea tā ko ‘enau ‘ū lao fakalotu pē kuo faka‘ilo aí. Kuo te‘eki ai ke fai ‘e he tangatá ni ha me‘a ke tāmate‘i ai, pe tuku pōpula.
ACT.23.30	Pea ko ‘ene mahino pē kiate au ‘oku fai e fa‘ufa‘u ke fakapoongi iá, peá u tu‘utu‘uni leva ke taki atu kae fai hono talatalaaki‘í ki he Feitu‘ú na.
ACT.23.30	‘Ofa atu.”
ACT.23.31	Na‘e taki atu ‘e he kau taú ‘a Paula, ‘o fakatatau ki he tu‘utu‘uni ‘a e ‘eikitaú, ‘o nau a‘u hake kei po‘uli ki he kolo ko ‘Anitepeta. 
ACT.23.32	Pea pongipongi haké, na’e foki mai e kau tau ‘alu laló ki he kolotaú kae tuku ki he kau tau heka hōsí ke fononga atu mo Paula. 
ACT.23.33	Pea ko ‘enau a‘u pē ki Sesaliá pea nau ‘ave ‘a e tohí ki he kōvaná mo tuku atu kiate ia ‘a Paula. 
ACT.23.34	Pea lau ‘e he kōvaná e tohí, peá ne ‘eke ange kia Paula ‘a e vahefonua na‘e tupu aí. Pea mahino ki ai ko Silisiá, 
ACT.23.35	peá ne tala ange, “Te u toki fanongo ki ho‘o fakamatalá ‘i ha a‘u mai e fa‘ahinga kuo nau talatalaaki‘i koé.” Peá ne tu‘utu‘uni ke le‘ohi ‘a Paula he loto‘ā ‘o Hēlotá.
ACT.24.1	Na‘e ‘osi ha ‘aho ‘e nima mei ai, kuo a‘u mai ki Sesalia ‘a e taula‘eiki lahi ko ‘Ananaiá pea mo ha kau mātu‘a tauhi fonua mo ha motu‘a loea ko Tetulō. Peá nau fakahā ange ki he kōvaná, kia Filike, ‘a e me‘a ‘oku nau faka‘ilo ai ‘a Paulá. 
ACT.24.2	Na‘a nau fekau ‘a Paula ke ha‘u. Pea toki hanga ‘e Tētulō ‘o fakahoko ki he kōvaná ‘a e talatalaaki‘i ‘o Paulá. Na‘á ne tala ange ‘e ia,
ACT.24.2	“Tapu mo e Feitu‘ú na. Kuo fuoloa mai eni ‘emau nofo melino mo fiemālie koe‘uhí ko e fakapotopoto ho‘o takí. Pea kuo fakalakalaka homau fonuá ko ho‘o ngāué, ‘e Kōvana Filike. 
ACT.24.3	‘Oku hounga lahi ia kiate kimautolu kotoa. 
ACT.24.4	Kātaki, ‘oku mau lave‘i ‘okú ke femo‘uekina, kae tuku mu‘a ke mau fai atu ha ki‘i fakamatala.
ACT.24.5	Ko e sianá ni, ko e siana fakakina mo‘oni. Ko ‘ene me‘a ‘oku faí ko e veuki e nofo ‘a e kakai Siú he tapa kotoa ‘o māmaní. Pea ko e toe taki ia ‘o e kau lotu ko e kau Nasaline. 
ACT.24.6+ACT.24.7+ACT.24.8	Na‘á ne feinga ke maumau‘i e tapu ‘o e Temipalé, pea mau puke ‘o fakahū. Kapau te ke faka‘eke‘eke ia, te ke mea‘i ai pē ‘oku mo‘oni e ngaahi me‘a ‘oku mau talatalaaki‘i atu aí.” 
ACT.24.9	Na‘e fakamo‘oni kātoa ‘a e kakai Siú ki he fakamatala ‘a Tētuloó.
ACT.24.10	Na‘e kamo atu ‘a e kōvaná kia Paula ke fai ha‘ane tali. Pea tali ange ‘e Paulá,
ACT.24.10	“‘Oku ou lave‘i kuo ta‘u lahi ho‘o fakamāu‘i e ngaahi hopo ‘a e kakai ‘o e pule‘angá ni, ‘o u loto-lahi ai ke fai atu ha tali ‘i ho fakamāu‘angá ki hoku talatalaaki‘i kuo faí. 
ACT.24.11	Kuo te‘eki ai ke lava ha ‘aho ‘e hongofulu mā ua ‘eku ‘alu ki Selusalema ke fai ‘eku lotu. Ko e me‘a ia ‘e faingofua ke ke fakapapau‘i. 
ACT.24.12	Na‘e te‘eki ai tu‘o taha ke sio mai ‘a e kakai Siú ‘oku ou fakakikihi mo ha taha ‘i he Temipalé, pe veuki ha kakai ‘i ha fale lotu, pe ko ha toe feitu‘u he koló. 
ACT.24.13	Pea he‘ikai ai pē te nau lava ‘o ‘oatu ha ngaahi fakamo‘oni ki he ngaahi me‘a ‘oku nau talatalaaki‘i atu ai aú. 
ACT.24.14	Ko eni pē ‘oku mo‘oni ‘i he‘enau fakamatalá, ko ‘enau pehē ‘oku ou lotu ki he ‘Otua ‘o ‘emau ngaahi kuí ‘aki ha ‘Alunga ‘oku nau faka‘ikai‘i. Ka ‘oku ou kei tui pē au ki he me‘a kotoa kuo hiki he Lao ‘a Mōsesé mo e ngaahi tohi ‘a e kau palōfitá. 
ACT.24.15	Pea ‘oku ou tui tatau mo e kakai ko ení ‘e fokotu‘u ‘e he ‘Otuá ‘a e kakai kotoa pē mei he maté, ‘a e kakai fai leleí pea mo e kakai faikoví. 
ACT.24.16	‘Oku ou fai hoku tūkuingata ke ma‘a hoku totó he me‘a kotoa pē he ‘ao ‘o e ‘Otuá mo e kakaí.
ACT.24.17	Na‘e lau ta‘u ‘eku mama‘o mei Selusalemá, peá u toki foki mai ki ai ‘o ‘omi e me‘a‘ofa pa‘anga ma‘á e kakai masiva hoku fonuá, pea mo fai ‘eku feilaulau he Temipalé. 
ACT.24.18	Pea lolotonga pē ‘eku fai e fatongia ko iá kuo nau fetaulaki mo au he Temipalé. Ne u ‘osi fakakakato ‘e au e ngaahi ouau fakama‘á ka u hū ki he Temipalé, pea na‘e ‘ikai ke ‘i ai ha fu‘u kakai fēfē ai mo au, pe ko ha moveuveu ‘e hoko. 
ACT.24.19	Ka na‘e ‘i ai ha kakai Siu mei ‘Ēsia ai. ‘Oku totonu ke nau ‘i heni ‘o kapau ‘oku ‘i ai ha me‘a ‘oku nau loto ke talatalaaki‘i atu ai au, 
ACT.24.20	pe te ke faka‘eke‘eke ‘a e fa‘ahinga ‘oku ‘i hení. He te nau fakamo‘oni‘i atu na‘a nau fakamāu‘i au pea na‘e ‘ikai te u mo‘ua ai au ‘i ha hia. 
ACT.24.21	Ko e me‘a pē te nau ala talatalaaki‘i ai aú, ko ‘eku kaila kiate kinautolu, ‘Ko hono fakamāu‘i au he ‘aho ní ko ‘eku ‘amanaki ‘e toe tu‘u e kakai maté ‘o mo‘uí.’”
ACT.24.22	Na‘e lahi e ‘ilo ‘a Filike ki he ‘Alungá. Ka na‘á ne tala ange kiate kinautolu, “Te u toki fai ‘eku tu‘utu‘uní ‘i ha a‘u mai ‘a e ‘eikitau ko Lisiasí.” 
ACT.24.23	Peá ne fekau ‘a e ‘eikitaú ke le‘ohi ai pē ‘a Paula, kae ‘oua ‘e tuku pilīsone ia, pe ta‘ofi ha fie ‘a‘ahi ki ai hono ngaahi kaungāme‘á.
ACT.24.24	Na‘e ‘osi ha ngaahi ‘aho mei ai, pea ō ‘a Filike mo hono uaifí, ‘a Telūsila, ko e fefine Siu, ki he feitu‘u na‘e le‘ohi ai ‘a Paulá. Na‘á na fekau ke taki mai ‘a Paula, pea fakamatala ‘a Paula ki he tui kia Kalaisi Sīsuú ka na fanongo kinaua. 
ACT.24.25	Pea lolotonga ‘a e fakamatala ‘a Paula ki he faitotonú, mo e pule‘i hoto kakanó, mo e fakamaau ‘e fai he kaha‘ú, kuo lelea ‘a e loto ‘o Filiké ‘o ne pehē ange kia Paula, “Ta fai ‘aki ia he ‘ahó ni. ‘Alu ā. Ka toki ai haku faingamālie, te u toe fekau atu ke ke ha‘u.” 
ACT.24.26	Pea toutou fekau ai pē ‘e Filike ke ‘alu ange ‘a Paula ke na talanoa, ko ‘ene ‘amanakí ‘e totongi fakafufū ia ‘e Paula.
ACT.24.27	Na‘e ‘osi ha ta‘u ‘e ua mei ai, pea fetongi ‘e Pōsio Fesitō ‘a Filike he kōvaná. Ka na‘e tuku pōpula ai pē ‘e Filike ‘a Paula ko ‘ene fakalai ki he kau taki ‘o e kakai Siú.
ACT.25.1	Na‘e hili e ‘aho e tolu mei he fakanofo kōvana ‘o Fesitoó, pea mavahe ia mei Sesalia ki Selusalema. 
ACT.25.2	Pea fakahā ange ai ‘e he kau taula‘eiki pulé mo e kau taki ‘o e kakai Siú ‘enau hopo mo Paulá. Pea nau kole ange ai pē 
ACT.25.3	ke ne kātaki mu‘a ‘o fekau ke ‘omi ‘a Paula ki Selusalema. He kuo nau fa‘ufa‘u ke tāmate‘i ‘a Paula he halá. 
ACT.25.4	Kae tala ange ‘e Fesitō ia, “‘E le‘ohi ai pē ‘a Paula ‘i Sesalia, he ‘oku vave pē ‘eku foki ki aí. 
ACT.25.5	Kapau na‘e fai hala, pea mou fekau hamou kau taki ke ō mo au ki Sēsalia ‘o fai hono tukuaki‘í ai.”
ACT.25.6	Na‘e nofo atu pē ‘a Fesitō ‘i Selusalema ‘o ‘aho ‘e valu pe hongofulu, peá ne toki foki ki Sesalia. Pea ko e ‘aho hono hokó na‘á ne nofo ki hono sea he fakamāu‘angá ‘o tu‘utu‘uni ke taki mai ‘a Paula. 
ACT.25.7	Pea ko e a‘u mai pē ‘a Paula ki loto fale, kuo haha‘o mai kiate ia ‘a e kau Siu mei Selusalemá ‘o fai hono tukuaki‘i he ngaahi hia kovi. Ka na‘e ‘ikai te nau lava ‘o fakamo‘oni‘i ha me‘a ‘e taha. 
ACT.25.8	Pea fai ‘e Paula ‘ene tali, ‘o ne pehē ‘e ia, “Kuo te‘eki ai ke u maumau‘i e Lao ‘a e kakai Siú, pe te u fai ha me‘a ‘e kau kovi ki he Temipalé, pe ko e Tu‘i Lomá.”
ACT.25.9	Ka ko e loto ‘o Fesitoó ke fakalai ki he kakai Siú, peá ne ‘eke ange ai kia Paula, “Te ke loto fiemālie ke ‘ave koe ki Selusalema ke u fai ai ho‘o hopo he ngaahi me‘á ni?”
ACT.25.10	Pea tala ange ‘e Paula, “‘Ikai! ko e fakamāu‘anga eni ‘oku totonu ke fakamāu‘i ai aú, ‘a e fakamāu‘anga ‘o e Tu‘i Lomá. ‘Oku mahino lelei kiate koe ‘a e te‘eki ai te u fai ha me‘a ‘e kau kovi ki he kakai Siú. 
ACT.25.11	Ka ne u fai ‘e au ha me‘a ke hilifaki ai ‘iate au e tautea maté, ‘e ‘ikai te u feinga ke kalo mei ai. Ka ‘oku ‘ikai te u halaia au he ngaahi me‘a ko eni kuo tukuaki‘i ai aú, pea he‘ikai tuku ange au kiate kinautolu. ‘Oku ou tautapa atu ke fai ‘e Sisa ‘eku hopó!”
ACT.25.12	Na‘e alēlea leva ‘a Fesitō mo hono kau fale‘í, peá ne pehē ange kia Paula, “Kuó ke tangi koe kia Sisa, pea ko Sisa leva ‘e ‘ave koe ki aí.”
ACT.25.13	Na‘e ‘osi ha ngaahi ‘aho mei ai kuo a‘u mai ki Sesalia ‘a e tu‘i ko ‘Akilipá, mo Pelenaise, ko ‘ena ‘a‘ahi kia Fesitō. 
ACT.25.14	Pea toe hili ha ngaahi ‘aho, pea fakahā ange ‘e Fesitō ki he tu‘í ‘a e ngaahi tukuaki‘i ‘o Paula kuo faí. Na‘á ne tala ange ‘e ia,
ACT.25.14	“‘Oku ‘i ai e tangata heni na‘e tuku pōpula ‘e Filike. 
ACT.25.15	Peá u ‘alu au ki Selusalema, pea kole mai e kau taula‘eiki pulé mo e kau taki ‘o e kakai Siú ke u tautea ia. 
ACT.25.16	Peá u tala ange kiate kinautolu ‘oku ‘ikai ke mau anga‘aki ‘e kimautolu e kakai Lomá ‘a e lī‘aki ha taha kuo te‘eki ai ke tuku ange hano faingamālie ke fehangahangai mo hono kau talatalaakí ‘o fai ha‘ane tali kiate kinautolu. 
ACT.25.17	Pea nau omi ki heni kiate au, na‘e ‘ikai te u toe fakalōloa, ka u fai e hopó he ‘aho pē ‘e tahá ‘o tu‘utu‘uni ke taki mai e tangatá. 
ACT.25.18	Na‘e tu‘u mai hono kau talatalaakí ke fai ‘enau fakamatalá. Ka na‘e ‘ikai te nau tukuaki‘i ia ‘i ha kovi ‘e taha na‘á ku ‘amanaki ki ai. 
ACT.25.19	Ko ‘enau me‘a pē na‘e faí ko ‘enau fakakikihi ‘o kau ki ha ngaahi me‘a fakalotu ‘oku nau tui ki ai, pea kau ki ha tangata ko Sīsū na‘e mate ka ‘oku pehē ‘e Paula ‘oku mo‘ui pē. 
ACT.25.20	Na‘e fihi ki hoku ‘atamaí pe ‘e anga fēfē ‘eku fakatotolo e ngaahi me‘á ni, peá u ‘eke ange kia Paula pe ‘e loto fiemālie ke ‘ave ia ki Selusalema ke hopo ai. 
ACT.25.21	Ka ne kole mai ke tauhi ai pē ia heni kae‘oua ke toki fai ha tu‘utu‘uni ‘a Sisa. Peá u tu‘utu‘uni ke le‘ohi ai pē heni kae‘oua ke faingamālie ke ‘ave ia kia Sisa.”
ACT.25.22	“Te u fie fanongo mo au ki ha fakamatala ‘a e tangatá,” ko ‘Akilipa ange ia kia Fesitō.
ACT.25.22	Pea tali mai ‘e Fesitō, “Ko ‘apongipongi pē te ke fanongo ki ha‘ane fakamatala.” 
ACT.25.23	Pea ko e ‘aho hono hokó na‘e hā‘ele fakatu‘i mai ‘a ‘Akilipa mo Pelenaise mo e lāngilangi mo e ngeia lahi ‘o hū mai ki he loki fakatahá. Pea muimui hā‘ele mai ai mo e kau ‘eikitaú mo e kau taki tu‘ukimu‘a ‘o e koló. Pea tu‘utu‘uni ‘e Fesitō ke taki mai ā ‘a Paula, 
ACT.25.24	‘o ne pehē ‘e ia, “‘E Ho‘o ‘Afio mo e kau ‘a‘ahi mai hono kotoa. Ko e tangata ko eni ‘oku mou me‘a mai ki aí, kuo ‘osi kotoa ‘a e kau Siu nofo Selusalema mo nofo Sesaliá he vili mai kiate au ke u hilifaki ‘iate ia ‘a e tautea maté. 
ACT.25.25	‘Oku ‘ikai ke u tui au ‘oku halaia ‘i ha hia ‘e taha ‘e totonu ke tāmate‘i ai. Ka na‘á ne kole mai ke fai ‘e Sisa ‘ene hopó, peá u tu‘utu‘uni ke ‘ave ā ki Loma.
ACT.25.26	Ka ‘oku ‘ikai ha‘aku fakamatala pau ke fai kia Sisa ‘o kau kiate ia. Peá u ‘omi ai kiate kimoutolu, kae tautefito ki Ho‘o ‘Afió, ‘e ‘Akilipa. Pea ka hili ha‘atau feme‘a‘aki ki ai, pea ‘e ‘i ai ha‘aku fakamatala ke fai. 
ACT.25.27	He ‘e ‘ikai ngali poto ‘eku fekau ke ‘ave ha pōpula kia Sisa ka ‘oku te‘eki ai ke u fakapapau‘i ‘ene hia kuo faka‘ilo ai iá.”
ACT.26.1	Na‘e pehē ange ‘e ‘Akilipa kia Paula, “Fai ā ha‘o fakamatala kiate koe.” Pea fai leva ‘e Paula ‘ene faka‘apa‘apa kia ‘Akilipa, peá ne toki pehē ange toki kiate ai, 
ACT.26.2	“‘E Ho‘o ‘Afio, ‘Akilipa, ‘oku ou lau ko hoku monū ‘eku ma‘u faingamālie he ‘ahó ni ke fai atu ha‘aku fakamatala ki he ngaahi me‘a kotoa kuo faka‘ilo ai au ‘e he kau Siu ko ení. 
ACT.26.3	‘Oku maheni lelei ‘a e ‘Afió na ki he ngaahi ouau tukufakaholo kehekehe mo e ngaahi ‘uhinga ‘oku mau fa‘a alea ai ‘a kimautolu e kakai Siú. Pea ‘oku ou kole atu ai kiate koe ke ke āfeitaulalo mu‘a ‘o me‘a fakalelei ki he fakamatala te u faí.
ACT.26.4+ACT.26.5	Talu ‘eku kei si‘i mo e mea‘i lelei ‘e he kakai Siu kotoa pē ‘eku fa‘ahinga mo‘uí, ‘i he fonua na‘á ku tupu aí, pea pehē pē foki ki Selusalema. Pea ka ne nau loto ke lea heni, na‘a nau fakamo‘oni‘i atu ‘eku kau he fa‘ahi ‘a e kau Fālesí, ko e fa‘ahi lotu fai mateaki taha pē ia ‘a e kakai Siú. 
ACT.26.6	Pea ko eni, kuo fokotu‘u au ‘i hení koe‘uhí ko ‘eku tui ki he tala‘ofa na‘e fai ‘e he ‘Otuá ki homau kakaí ‘i ono‘ahó, 
ACT.26.7	‘a e tala‘ofa pē ko ē ‘oku faka‘amu ke a‘usia ‘e he matakali ‘e hongofulu mā ua ‘o homau kakaí ‘aki ‘enau fai e ngāue ‘a e ‘Otuá he ‘aho mo e pō. Ko ‘eku fakatu‘amelie ko iá, ‘e Ho‘o ‘Afio, ‘Akilipa, ko ia kuo faka‘ilo ai au ‘e he kau taki ‘o e kakai Siú. 
ACT.26.8	Ko e hā ha me‘a ke tāla‘a ai ha taha ‘iate kimoutolu ki he fokotu‘u ‘e he ‘Otuá ‘a e kakai maté ke mo‘uí?
ACT.26.9	Na‘a mo au na‘á ku ‘uluaki lau pē ‘oku totonu ke u fai hoku tūkuingatá hono fakafepaki‘i e ngāue ‘a e tangata Nāsaleti ko Sīsuú. 
ACT.26.10	Na‘á ku fua fakafepaki‘i ia ‘i Selusalema, ‘aki ‘eku ma‘u mafai mei he kau taula‘eiki pulé ke fakahū pōpula ‘a e kakai tokolahi ‘a e ‘Otuá. Pea a‘u ai pē ki he‘eku kau he hikinima ke tāmate‘i kinautolú. 
ACT.26.11	Na‘e tā tu‘o lahi mo ‘eku fekau ke tautea kinautolu ‘i homau ngaahi fai‘anga fakatahá, mo ‘eku feinga ke nau lī‘aki ‘enau tuí, ‘o u a‘u ai pē ‘i he‘eku ‘ita ‘o kumi kinautolu ki he ngaahi fonua muli ‘o fakatanga‘i ai pē.
ACT.26.12	Pea ko e ‘aho hono hokó, ‘e Ho‘o ‘afió, na‘e fai ‘eku fononga ki Tāmasikusi, ko hoku fakamafai‘i ‘e he kau taula‘eiki pulé. 
ACT.26.13	Pea ofiofi pē ke ho‘ataá, kuo hoko mai ha fu‘u maama ‘oku ngingila ange he la‘aá, ‘oku huhulu hifo mei he langí, ‘o hulungia au mo kinautolu kotoa pē na‘a mau fonongá. 
ACT.26.14	Na‘a mau tō kotoa pē ki lalo. Pea ongo mai ha le‘o ‘oku pehē mai he lea faka-‘Alameá, ‘‘E Saula, Saula! Ko e hā ‘okú ke fakatanga‘i ai aú? ‘Oku fakatu‘utāmaki kiate koe ho‘o o‘i mai kiate aú.’
ACT.26.15	‘He ko hai koe?’ Ko au atu ia.
ACT.26.15	Pea tali mai ‘e he ‘Eikí, ‘Ko Sīsū au, pea ko au ia ‘okú ke fakatanga‘í. 
ACT.26.16	Tu‘u ki ‘olunga!
ACT.26.16	Ko ‘eku hā atu ko eni kiate koé, he kuó u fili koe ke ke hoko ko ‘eku tamaio‘eiki. Te ke fakamatala ki he kakaí ‘a e me‘a kuó ke ‘ilo ‘o kau kiate aú, pea mo ia te u toki fakahā atu amui ange.’
ACT.26.17	Pea toe pehē mai ‘e he ‘Eikí, ‘Te u malu‘i koe mei he kakai Siú pea mo e kakai muli te u fekau ke ke ‘alu ki aí. 
ACT.26.18	‘Oku ou loto ke ke faka‘ā honau matá ka nau tafoki mei he fakapo‘ulí ki he māmá, mei he ivi ‘o Sētané ki he ‘Otuá. Pea ‘e fakamolemole‘i ‘enau ngaahi angahalá koe‘uhí ko ‘enau tuí, mo fakakau kinautolu ki he kakai kuo fili ‘e he ‘Otuá.’
ACT.26.19	Pea ko ia ai, ‘e Ho‘o ‘Afio, ‘e ‘Akilipa, na‘e ‘ikai te u faka‘ikai‘i e me‘a na‘e fakahā mai mei hēvaní. 
ACT.26.20	Na‘e talu pē mei ai mo ‘eku malanga‘i ki he kakaí ke tuku ‘enau fai angahalá kae tafoki ki he ‘Otuá, pea fai ha ngaahi tō‘onga ‘e mahino ai ‘a e mo‘oni ‘enau tafokí. Ko ‘eku malanga ko iá, na‘e ‘uluaki fai ‘i Tāmasikusi, pea toki fai leva ‘i Selusalema, mo Siutea kātoa, mo e kakai mulí.
ACT.26.21	Na‘e tupunga ai hono puke au ‘e ha kau Siu ‘i he Temipalé ‘o nau feinga ke tāmate‘i au. 
ACT.26.22	Kae talu pē mei he kamata‘angá mo e tokoni mai ‘a e ‘Otuá kiate au, mo ‘eku malanga ki he kakai tu‘umālié mo e kakai masivá fakatou‘osi. Ko ‘eku malanga kiate kinautolú, na‘e ngata pē ‘i he ngaahi me‘a na‘e tala ‘e Mōsese mo e kau palōfitá kuo pau ke hokó. 
ACT.26.23	Na‘á ku fakamatala kiate kinautolu ‘a e pau ke mo‘ua ‘a e Mīsaiá ‘i ha ngaahi mamahi, pea ko ia te ne fuofua tu‘u mei he maté ka ne ‘ave ‘a e māmá ki he kakai Siú mo e kakai mulí.”
ACT.26.24	Na‘e te‘eki ai ke ‘osi e fakamatala ‘a Paula kiate iá kuo kaila mai ‘a Fesitō, “Ko koe, Paula, ‘okú ke sesele! Kuo hē ho ‘atamaí ko e fu‘u lahi ho‘o lau tohí!”
ACT.26.25	Pea tali ‘e Paula kiate ia, “‘E ‘Eiki Fesitō, ‘oku ‘ikai ke hē hoku ‘atamaí. ‘Oku ou lea atu au he mo‘oní. 
ACT.26.26	Ko e ngaahi me‘a na‘á ku fakamatala atú, na‘e ‘ikai ke fai fakafufū. ‘Oku ou tui ‘oku ‘afio‘i lelei ‘e He‘ene ‘Afió, ‘e ‘Akilipa, ‘a e ‘uhinga ‘eku laú. Pea ko hono ‘uhinga ia ‘oku ou lava ai ‘o lea mahino kiate iá.” 
ACT.26.27	Pea fehu‘i ange ‘e Paula kia ‘Akilipa, “‘E Ho‘o ‘Afio, ‘okú ke tui nai ki he lau ‘a e kau palōfitá? ‘Oku ou ‘ilo ‘okú ke tui ki ai.” 
ACT.26.28	Pea pehē ange ‘e ‘Akilipa, “‘Okú fu‘u vave pehē ho‘o fakaloto’i au keu hoko ko ha Kalisitiané?”
ACT.26.29	Pea tali atu ‘e Paula, “Pe ‘e vave, pe ‘e tuai, ka ko ‘eku faka‘amu ki he ‘Afio ná mo kimoutolu kotoa ‘oku fanongo mai ki he fakamatala ‘oku ou fai atu he ‘aho ní, ke mou hangē pē ko aú, tukukehe foki ‘a e ngaahi ha‘i ko ení.”
ACT.26.30	Pea mālanga ki ‘olunga ‘a e tu‘í, mo e kōvaná, mo Pelenaise, mo kinautolu kotoa na‘a nau nofó, 
ACT.26.31	pea ‘i he’enau hu ki tu’a, na‘a nau pehē, “Kuo te‘eki ai ke fai ‘e he sianá ni ha me‘a ke tāmate‘i ai, pe fakahū pōpula.”
ACT.26.32	Pea talu ai pē ‘a e tala ange ‘e ‘Akilipa kia Fesitō, “Ka ne ‘ikai ke tangi ‘a Paula kia Sisa, kuó u tuku ange ia ‘e au.”
ACT.27.1	Na‘e a‘u ki he ‘aho na‘e tu‘utu‘uni ke mau folau ai ki ‘Italí, pea ‘ave ‘a Paula mo ha kau pōpula kehe ke tauhi ‘e Suliasi, ko e ‘eikitau he kongakau makehe na‘e ui ko e “Kongakau ‘a ‘Akositani.” 
ACT.27.2	Pea mau heka he vaka ‘Atalamaito na‘e teu folau atu ki ha ngaahi taulanga ‘i ‘Ēsia, ‘o mau tuku folau.
ACT.27.2	Na‘a mau folau fakataha mo ‘Alisitako, ko e tangata Masitōnia.
ACT.27.3	Pea ko e ‘aho hono hokó, na‘a mau tū‘uta ki Saitoni.
ACT.27.3	Na‘e ‘ofa lahi ‘a e ‘eikitaú, ‘a Suliasi, kia Paula ‘i Saitoni. He na‘á ne ‘o faka‘atā ‘a Paula ke ‘a‘ahi ki hano ngaahi kaungāme‘á, koe‘uhí ke nau tokanga kiate ia.
ACT.27.4	Pea ko ‘emau tukufolau mei Saitoní, kuo angi mālohi mai e matangí mei mu‘a, pea mau lele fakaūū atu ai pē he motu ko Saipalo.
ACT.27.5	Na‘a mau pehē atu ai pē ‘i Silisia mo Pamifilia ‘o tau ki he taulanga ko Maila ‘i Līsia. 
ACT.27.6	Pea kumi ai ‘e he ‘eikitaú ‘a e vaka ‘Alekisānitia na‘e teu folau ki ‘Itali, peá ne fakaheka kimautolu ki ai.
ACT.27.7	Na‘a mau folau māmālie atu ai pē ‘i ha ngaahi ‘aho, ‘o mau a‘u ki he matātahi ‘o e kolo ko Naitusi. Ka na‘e faingata‘a ‘emau a‘u ki aí, ‘o ‘ikai ke mau toe lava ‘o hoko atu he halanga vaka ko iá ko e kovi e tu‘u ‘a e matangí. Pea talu ai pē ‘emau fakalaka ‘i Salamone ‘o lele fakaūū atu ai pē he motu ko Kēlití.
ACT.27.8	Na‘a mau fakateletele ai pē he motu ko iá, ‘o faifai atu pē, ‘o mau tau ki he taulanga ko Taulanga Lelei he ofi atu ki he kolo ko Laseá.
ACT.27.9	Na‘e fu‘u fuoloa ‘emau taulanga aí. Pea kuo ‘ikai ke kei fe‘unga e matangí mo e folaú. He kuo ‘osi fuoloa ‘a e mahili atu ‘a e ‘Aho Fakaleleí. 
ACT.27.10	Na‘e lea ‘a Paula ki he kauvaká ‘o ne pehē ange, “Kau tangata, mou fanongo mai. Ka hoko atu ai pē ‘etau folaú, pea kuo pau ke maumau lahi hotau vaká mo e utá, pea ‘e mate ai ha tokolahi.” 
ACT.27.11	Ka na‘e falala pē ‘a e ‘eikitaú ia ki he ‘eikivaká, kae tuku e lau ‘a Paulá.
ACT.27.12	Ko Taulanga Leleí, na‘e ‘ikai ko ha taulanga lelei ke fai ai ha fakauū he fa‘ahi ta‘u momokó. Pea loto ai ‘a e tokolahi taha he kau kauvaká ke mau ‘ahi‘ahi folau atu he matātahi ‘o Kēlití, hei‘ilo te mau lava ki Fīnisi. Ko e taulanga ‘i Fīnisí na‘e ava ki he tonga-hihifó mo e tokelau-hihifó, ‘o faingamālie ke mau fakaū ai ke ‘osi e fa‘ahi ta‘u afaá.
ACT.27.13	Na‘e faifaí pea angi faka-tonga mai e matangí, pea pehē ai ‘e he kau tangatá ke fai ā ‘enau fakakaukau ko iá. Pea nau fusi taula ‘o tukufolau atu he matātahi Kēlití. 
ACT.27.14	Kae te‘eki ai ke fuoloa, kuo tō mai mei ‘uta ‘a e matangi mālohi na‘e ui ko e Tokelau-Hahake. 
ACT.27.15	Na‘e fu‘u mālohi e matangí, ‘o ‘ikai te mau toe lava ‘o folau. Pea mau tuku ai pē ke ‘auhia ai e vaká he matangí.
ACT.27.16	Pea faifai atu ‘emau tēkiná, ‘o tuku mai e muifonua faka-tonga ‘o e ki‘i motu ko Kalauta. Pea mālō pē ‘emau lava ‘o fakahaofi homau vaka fokotu‘ú, 
ACT.27.17	he na‘e meimei mole. Kae faifai pē pea mau lava ‘o toho ki vaka, pea lalava maea leva ‘e he kau kauvaká ‘a e vaka lahí ke ‘oua ‘e movete ia, pea nau pelu lā kae tuku ke pāpaea pē e vaká, ko ‘enau manavasi‘i na‘a tūkia ‘i Sītela.
ACT.27.18	Na‘e fakailifia ‘a e mālohi ‘o e afaá. Pea ko e ‘aho hono hokó, na’e laku ki tahi ‘e he kau kauvaká ha konga ‘o ‘emau utá. 
ACT.27.19	Pea ko e ‘aho hono tolú, na‘a nau laku mo e konga ‘o e nāunau vaká. 
ACT.27.20	Na‘e laulau ‘aho mo e hala ke ‘asi mai e la‘aá, pe ko e fetu‘ú, pea angi mālohi e matangí, ‘o hoko ai pē mo e ‘osi‘osingamālie ‘emau ‘amanaki ke haó.
ACT.27.21	Na‘e fuoloa ‘emau ta‘e ma‘u ha me‘a tokoní. Pea tu‘u ai ‘a Paula ‘o lea ki he kau tangatá, “Na‘e totonu ke mou tui mai kiate au. Ka ne tau fakauū ai pē ā ‘i Kēliti, na‘e ‘ikai ke hoko ‘a e maumau mo e mole ko ení. 
ACT.27.22	Kae fiemālie mu‘a homou lotó, he te mou hao pē. Ko e vaká pē ‘e molé.
ACT.27.23	He na‘e hā mai kiate au ‘anepō ha ‘āngelo ‘a e ‘Otua ‘oku ou lotu ki aí. 
ACT.27.24	Peá ne pehē mai kiate au, “‘E Paula, ‘oua ‘e loto-si‘i. He kuo pau ke ke a‘u kia Sisa. He ‘e fakahaofi ‘e he ‘Otuá ho‘omou kau folau kotoa pē koe‘uhí ko koe.” 
ACT.27.25	Pea pehē ange ‘e Paula ki he kau kauvaká, “‘Oua te mou loto-si‘i. ‘E fai pē ‘e he ‘Otuá ‘a e me‘a kuó ne tala‘ofa‘aki maí. 
ACT.27.26	Ka kuo pau ke tau tomu‘a hilifakia ‘i ha motu.”
ACT.27.27	Na‘e fe‘unga mo e ‘aho ‘e taha fā mo e pō ‘e taha fā ‘emau afāngia holo he Tahi Meteleniané. Pea ofi ki he vaeua poó kuo fakatokanga‘i ‘e he kau kauvaká ‘oku mau ofi ki ‘uta. 
ACT.27.28	Pea nau tukutuku, ko e fute ‘e teau ua noa ‘a e lolotó. Pea fuoloa si‘i mei ai pea nau toe tukutuku, kuo fute pē ‘e hivangofulu. 
ACT.27.29	Pea manavasi‘i e kau kauvaká na‘a mau hilifakia, ‘o nau tuku atu ha taula ‘e fā mei taumuli mo ‘enau lotu ke fei mo ‘aho mai.
ACT.27.30	Pea kuo holi e kau kauvaká ke hola, ‘o nau tukutuku hifo e vaka fokotu‘ú ki tahi, ko ‘enau ‘ai ke pehē tokua ko ‘enau lī taula mei taumu‘a. 
ACT.27.31	Kae pehē ange ‘e Paula ki he ‘eikitaú, kia Suliasi, mo ‘ene kau sōtiá, “Kapau ‘e ikai nofo pē ‘i vaka ‘a e kau kauvaká, pea ‘e ‘ikai ‘aupito te mou hao kimoutolu.” 
ACT.27.32	Pea hanga ‘e he kau sōtiá ‘o tu‘usi e ngaahi maea na‘e ha‘i ‘aki e vaka fokotu‘ú, ‘o nau tuku ke homo e vaka fokotu‘ú ki tahi.
ACT.27.33	Pea ko ‘ene ofi ke ‘aho haké, pea lea ange ‘a Paula ki he kau folaú ke nau ma‘u mu‘a ha me‘a tokoni. Na‘á ne tala ange ‘e ia kiate kinautolu, “Ko e ‘aho eni ‘e taha fā mo e te‘eki ai ke mou ma‘u ha momo‘i me‘a tokoni. 
ACT.27.34	Mou kai mu‘a ke ‘i ai hamou ivi ke mou hao. He ‘oku ou tala atu, na‘a mo hamou lou‘ulu ‘e taha ‘e ‘ikai mole.”
ACT.27.35	Pea hili e lea ko ia ‘a Paulá, peá ne to‘o mai ha konga mā ‘o fakamālō ai ki he ‘Otuá. Peá ne toki pakipaki ‘o kai e konga ka nau sio mai. 
ACT.27.36	Na‘e fakalotolahi‘i ai kinautolu ‘o nau taki taha ma‘u ha ki‘i me‘i me‘a tokoni.
ACT.27.37	Na‘e toko ua ngeau fitu ngofulu mā ono ‘emau kau folaú.
ACT.27.38	Pea ‘osi ‘enau kaí, pea nau laku leva ki tahi ‘enau fu‘u uta uité ke ma‘ama‘a ange ai e vaká.
ACT.27.39	Pea pongipongi haké kuo ‘asi mai e matāfonuá, ka na‘e ‘ikai ke mahino ki he kauvaká pe ko e matāfonua ‘o fē. Ka na‘a nau fakatokanga‘i atu ha ki‘i kōmaki mo hono fanga. Pea nau pehē ke fakahake e vaká ki he fanga ko iá. 
ACT.27.40	Na‘a nau tu‘usi e ‘ū taulá ‘o lī‘aki pea nau vete ‘a e ‘ū maea na‘e ha‘i ‘aki e fohe ‘ulí. Pea ‘osi iá pea nau fusi lā ‘i taumu‘a kae tuku ke faka‘oho atu e vaká ki ‘uta. 
ACT.27.41	Ka na‘e tūkia e vaká ia, ‘o toka e taumu‘á he ‘one‘oné kae foa ‘a e taumulí he fasi mai e ngaahi fu‘u peaú.
ACT.27.42	Pea pehē ‘e he kau sōtiá ke tāmate‘i e kau pōpulá. He ka ‘ikai, tokua te nau hopo ki tahi ‘o hola. 
ACT.27.43	Ka ko e loto ‘o e ‘eikitaú, ‘a Suliasi, ke fakahaofi ‘a Paula, ‘o ‘oua ‘e tuku ke fai e fakakaukau ‘a e kau sōtiá. Peá ne fekau ai ke hopo ki tahi e fa‘ahinga kotoa na‘e poto he kakaú ‘o kakau ki ‘uta, 
ACT.27.44	kae taki taha fakasio ‘e hono toé ha konga papa pe alangavaka ke me‘a kakau ‘aki. Pea faifai pea hao ki ‘uta hono kotoa ‘emau kau folaú.
ACT.28.1	Na‘a mau kakau ki ‘uta, tā ko e motu ko Mēlita. 
ACT.28.2	Pea na‘e ‘ofa ‘iate kimautolu ‘a e kakai ‘o e motú, ‘o nau talitali lelei kimautolu ‘aki ‘enau tafu afi ma‘amautolu. He kuo kamata ‘uha pea ko e ‘aho momoko. 
ACT.28.3	Na‘e kumi fefie ‘a Paula. Pea lolotonga ‘ene laku e fefié ki he afí kuo ‘oho mai mei ai ha ngata, koe‘uhí ko e vela ‘a e afí, ‘o u‘u he nima ‘o Paulá. 
ACT.28.4	Pea sio atu e kakai ‘o e motú ‘oku tautau e ngatá he nima ‘o Paulá, pea nau pehē, “Tā ko e sianá ni ko e tangata tāmate! Na‘e hao he melemó ka ‘e ‘ikai ke hao ia he tautea ‘a hotau ‘otua fefiné.” 
ACT.28.5	Kae tupe‘i pē ‘e Paula e ngatá, ‘o homo ki he loto afí kuo ‘ikai ha ongo ‘e taha ki hono sinó ‘a e u‘u ‘a e ngatá. 
ACT.28.6	Ka ko e ‘amanaki ‘a e kakai ‘o e motú ‘e fefulofulai e sino ‘o Paulá, pe ‘e fakafokifā pē kuo tō ki lalo ‘o mate. Pea fuoloa, fuoloa mo e ‘ikai ha me‘a pehē ‘e hoko, pea talu ai pē ‘enau pehē, “Tā ko e tangatá ni ia ko e ‘otua!”
ACT.28.7	Ko e ‘eiki ‘o e motú, ko e tangata ko Pōpiliō. Pea na‘e ‘i ai hono ‘api na‘e ofi mai ki he feitu‘u na‘a mau ‘i aí. Na‘e fakaafe‘i ‘e Pōpiliō kimautolu ki hono ‘apí ‘o mau nofo ai he ‘aho ‘e tolu. 
ACT.28.8	Na‘e puke ‘a e tamai ‘a Pōpilioó ‘i he mofí mo e fakalelé. Pea hū atu ‘a Paula ki he loki na‘e tokoto aí ‘a e tamai ‘a Pōpilioó ‘o hilifaki hono nimá ki ai, pea sai ai hono puké.
ACT.28.9	Pea ko e me‘a na‘e hokó, na‘e omi kotoa kia Paula ‘a e kau mahamahaki ‘o e motú, pea na‘e fakamo‘ui kinautolu.
ACT.28.10	Na‘a nau foaki mai ma‘amautolu ha ‘ū me‘a‘ofa lahi. Pea hoko ‘emau teu folaú, pea nau ‘ohifo ki vaka e ngaahi me‘a kotoa na‘a mau fie ma‘u ki he‘emau folaú.
ACT.28.11	Na‘e hili ha māhina ‘e tolu mei ai, pea mau tuku folau atu ‘i he vaka na‘e fakauū ‘i Mēlita kae ‘oua kuo mahili atu e fa‘ahi ta‘u momokó. Ko e vaka ‘Alekisānitia, na‘e fakahingoa ki he ongo māhanga ‘otua, ko Kasitoa mo Pōlaki. 
ACT.28.12	Pea faifaí pea mau tau ki Sulakusa, ‘o mau ‘aho ‘e tolu ai, 
ACT.28.13	pea mau folau ai ki Lēsio. Pea ko e ‘aho hono hokó kuo kamata angi faka-tonga mai e matangí, pea ‘osi pē e ‘aho ‘e ua kuo mau tau ki he kolo ko Piuteolai, 
ACT.28.14	‘o mau fetaulaki ai mo ha ni‘ihi na‘e tui kia Sīsū.
ACT.28.14	Na‘a nau fakaafe‘i kimautolu ke mau nofo mo kinautolu. Pea ‘osi pē ha uike ‘e taha mei ai pea mau mavahe atu ki Loma. 
ACT.28.15	Ko e fa‘ahinga ‘i Loma na‘e tui kia Sīsuú, na‘a nau a‘u ange pē ki he ongo kolo ko Māketi-‘o-‘Apisai mo Fale-Talifononga-Tolu hono tali kimautolu. Pea ko e vakai atu pē ‘a Paula kiate kinautolú, kuo māfana hono lotó ‘o ne fakamālō ki he ‘Otuá.
ACT.28.16	Na‘a mau a‘u atu leva ki Loma. Pea na‘e faka‘atā ke nofo toko taha pē ‘a Paula ‘i ha fale mavahe mo hono le‘ó.
ACT.28.17	Na‘e ‘osi ha ‘aho ‘e tolu mei ai, pea pōpoaki ‘a Paula ki he kau taki ‘e ni‘ihi ‘o e kakai Siu ‘i Lomá ke nau omi. Peá ne tala ange kiate kinautolu,
ACT.28.17	“Kāinga, kuo te‘eki ai tu‘o taha te u fai ha me‘a ke lavea ai hotau kakaí. Pea kuo te‘eki ai te u fakafepaki‘i e ngaahi ‘ulungāanga kuo tukufakaholo mai mei he‘etau ngaahi kuí. Ka na‘e puke pōpula au ‘i Selusalema ‘o tuku ange ki he kau Lomá. 
ACT.28.18	Pea vakai‘i ‘e he kau Lomá ‘a e ngaahi me‘a na‘e tukuaki‘i ai aú, pea nau loto ke vete ange au, ko ‘enau fakapapau‘i na‘e ‘ikai ha‘aku me‘a ‘e fai ‘e tuha ke tautea tāmate‘i ai au. 
ACT.28.19	Ka na‘e ‘ikai ke hoa ia mo e loto ‘o e kau taki ‘o e kakai Siú. Peá u kole ke u hopo ā ‘i he fakamāu‘anga ‘o Sisá.
ACT.28.19	Ka ‘oku ‘ikai ha me‘a te u tukuaki‘i ai e kakai na‘á ku tupu aí. 
ACT.28.20	Ko hono ha‘i sēini ko eni ‘o‘okú, koe‘uhí ko e toko taha ‘oku tu‘u ai e ‘amanaki ‘a kitautolu e kakai ‘Isilelí. ‘Oku tu‘unga pē ‘i he‘eku ‘amanaki ko iá ‘eku kole atu ke mou omi ke tau pōtalanoa ko ení.”
ACT.28.21	Pea nau pehē ange, “Kuo te‘eki ai ke tohi mai ha taha mei Siutea ‘o kau kiate koe, pe ‘e ha‘u mei ai ha taha mo ha ongoongo pe ko ha fakamatala ‘e kau kovi kiate koe. 
ACT.28.22	Ka ‘oku mau fie fanongo ki ha‘o fakamatala. He kuo mau fanongo foki ‘i hono fakafepaki‘i he feitu‘u kotoa pē ‘a e kāinga lotu ‘okú ke kau ki aí.”
ACT.28.23	Na‘a nau fakapapau‘i leva mo Paula ‘a e ‘aho ke nau toe fe‘iloaki ai mo iá. Pea na‘e omi e tokolahi ki he fale na‘á ne nofo aí, ‘o ne fakamatala ange kiate kinautolu e Pule‘anga ‘o e ‘Otuá, mo ne feinga ke nau tui kia Sīsū ‘aki ‘a e ngaahi fakamo‘oni mei he Tohi Lao ‘a Mōsesé mo e ngaahi tohi ‘a e kau palōfitá.
ACT.28.24	Na‘e tui e kau taki ‘e ni‘ihi ki he fakamatala ‘a Paulá, kae ta‘e tui e ni‘ihi. 
ACT.28.25	Pea nau mātuku atu kuo ‘ikai ke nau loto-tahá.
ACT.28.25	Na‘e tala ange ‘e Paula kiate kinautolu, “‘Oku mo‘oni pē ‘a e folofola ‘a e Laumālie Mā‘oni‘oní, ‘ene fekau ‘a e palōfita ko ‘Aiseá 
ACT.28.26	ke fakahā ange ki he‘etau ngaahi kuí,
ACT.28.26	‘‘Alu ki he kakai ko ená,
ACT.28.26	pea tala ange kiate kinautolu,
ACT.28.26	Te mou fanongo mo fanongo
ACT.28.26	kae ‘ikai ongo‘i ha me‘a.
ACT.28.26	Te mou sio mo sio
ACT.28.26	kae ‘ikai ‘ilo ha me‘a.
ACT.28.27	He kuo mou ta‘e fie auna kotoa pē.
ACT.28.27	Kuo mou telinga tuli, pea mata kui.
ACT.28.27	‘Oku ‘ikai te mou fa‘a ongo‘i ha me‘a.
ACT.28.27	‘Oku ‘ikai te mou fa‘a ‘ilo ha me‘a.
ACT.28.27	Ka ne lava ke mou tafoki mai kiate au,
ACT.28.27	na‘a mou tafoki,
ACT.28.27	pea ne u fakamo‘ui kimoutolu.’”
ACT.28.28+ACT.28.29	Pea toe tala ange ‘e Paula kiate kinautolu, “Ke mou ‘ilo eni, kāinga. ‘Oku fie fakamo‘ui ‘e he ‘Otuá ‘a e kakai mulí. Pea te nau ongo ki ai.”
ACT.28.30	Na‘e fe‘unga mo ha ta‘u ‘e ua ‘a e nofo ‘a Paula ‘i ha ‘api na‘á ne totongi pē ‘e ia, ‘o ne tali fiefia ha taha pē na‘e ha‘u ki ai. 
ACT.28.31	Na‘á ne malanga‘i tau‘atāina ai pē ‘a e Pule‘anga ‘o e ‘Otuá, mo fai ‘ene ngaahi fakahinohino ‘o kau ki he ‘Eiki ko Sīsū Kalaisí. Pea na‘e ‘ikai ke feinga ‘e ha taha ke ta‘ofi ia.
ROM.1.1	Si‘i kāinga Loma,
ROM.1.1	Ko au Paula ‘oku ou tohi atú ni. Ko e tamaio‘eiki au ‘a Sīsū Kalaisi. Pea na‘e ui au ‘e he ‘Otuá ke u ‘apōsitolo, ke tāfataha ‘eku mo‘uí ki hono malanga‘i ‘ene ongoongo leleí. 
ROM.1.2	Ko e ongoongo-lelei ia na‘e tala‘ofa‘aki mai mei fuoloa ‘e he kau palōfitá ‘i he ngaahi folofola tapu ‘a e ‘Otuá. 
ROM.1.3+ROM.1.4	Ko e Ongoongo Lelei ia ‘o kau ki hono ‘Aló, ki hotau ‘Eiki ko Sīsū Kalaisí, ‘a ē na‘e tupu tangata he hako ‘o Tēvitá, ka na‘e hanga ‘e he Laumālie Mā‘oni‘oní ‘o mātu‘aki fakamahino ko e ‘Alo ia ‘o e ‘Otuá ‘i hono fokotu‘u ia mei he pekiá.
ROM.1.5	Na‘e ‘alo‘ofa mai ‘a e ‘Otuá ‘ia Sīsū Kalaisi ‘o fakanofo ‘apōsitolo au, hei‘ilo ‘e lāngilangi‘ia ‘a e ‘Otuá ‘i ha tafoki ‘a ha ni‘ihi he fonua kotoa pē ‘o talangofua mo tui kiate ia, 
ROM.1.6	‘o kau ai mo kimoutolu ‘i Lomá na kuo ui ‘e he ‘Otuá ke mou kau mo Sīsū Kalaisí.
ROM.1.7	Ko e ‘ofa lahi kuo fai ‘e he ‘Otuá ma‘amoutolú. He na‘á ne ui kimoutolu kotoa pē ke mou hoko ko ‘ene kakai tonu.
ROM.1.7	Tauange ke mou ‘inasi ai pē he ‘ofa ‘āufuatō mo e tāpuaki ‘a e ‘Otua ko ‘etau Tamaí pea mo hotau ‘Eiki ko Sīsū Kalaisí.
ROM.1.8	‘Uluakí, ‘oku ou fie fai ha fakafeta‘i ki he ‘Otuá ‘i he huafa ‘o Sīsū Kalaisí koe‘uhí ko kimoutolu hono kotoa. He kuo ‘iloa ho‘omou tuí he tapa kotoa ‘o māmani. 
ROM.1.9	Pea ‘oku ‘afio‘i ‘e he ‘Otuá ‘eku hūfia ma‘u pē kimoutolú mo ‘eku fai tōtōivi ma‘u pē hoku fatongia ki ai ko ‘eku malanga‘i ‘a e ongoongolelei ‘o hono ‘Aló.
ROM.1.10	‘Oku ou kole ma‘u pē ki he ‘Otuá ke ne faka‘atā ange mu‘a hoku halá kae fei mo lava ha‘aku ‘a‘ahi atu kiate kimoutolu, ‘o kapau ko hono finangaló ia. 
ROM.1.11	‘Oku ou fie fe‘iloaki ‘aupito mo kimoutolu. He ‘oku ou loto ke mou ma‘u ‘inasi mei he ngaahi tāpuaki kuo faka‘inasi ‘aki aú, hei‘ilo na‘a kaukaua ange ai ho‘omou tuí. 
ROM.1.12	Ko ‘eku ‘uhingá, kāinga, hei‘ilo na‘a fepoupouaki ho‘omou tuí mo ‘eku tuí.
ROM.1.13	Ko hono mo‘oní, na‘e tu‘o lahi ‘eku teu ‘a‘ahi atú, ka na‘e felei pē hoku halá ‘o a‘u ki he ‘ahó ni. Ka ko ‘eku faka‘amú ke ‘aonga atu ‘eku ngāué kiate kimoutolu hena, ‘o hangē pē ko ‘ene ‘aonga he ngaahi feitu‘u kehé. 
ROM.1.14	He ko hoku fatongiá ke malanga‘i ‘a e ongoongoleleí ki he kakai kotoa pē, ki he kakai sivilaisé mo e kakai kei fakapo‘ulí, ki he kakai fakapotopotó mo e kakai fakavalevalé. 
ROM.1.15	Pea ‘oku tupunga ai pē ‘a e māfana hoku lotó ke ‘a‘ahi atu kiate kimoutolu ‘oku nofo ‘i Lomá na.
ROM.1.16	‘Oku ‘ikai ha‘aku tāla‘a he ongoongoleleí! He ko e ivi ia ‘o e ‘Otuá ki hono fakahaofi ‘o e kakai kotoa pē ‘oku tui, ‘o mu‘omu‘a ki he kakai Siú, pea toki hoko atu ai ki he kakai kehé. 
ROM.1.17	Ko e ongoongoleleí, ko hono fakahaa‘i mai ia kiate kitautolu ko e me‘a pē ‘oku lava ke vālelei ai ‘a e ‘Otuá mo ha taha, ko e tuí, ko e tuí pē taha. He ko e lau foki ē ‘a e Folofolá, “‘Ilonga ha taha ‘e vālelei mo e ‘Otuá koe‘uhí ko ‘ene tuí, ‘e mo‘ui.”
ROM.1.18	Kuo fakahā mai ‘e he ‘Otuá mei he langí ‘ene houhau lahi ki he kakai kotoa pē ‘oku nau fai ‘a e ngaahi tō‘onga ‘oku ‘ikai ke hoa mo hono finangaló. Ko e kakai ia kuo ‘osi mahino lelei kiate kinautolu ‘a e mo‘oní, ka nau lolomi pē. 
ROM.1.19	He kuo nau ‘osi ‘ilo lelei ‘a e ngaahi nāunau‘ia ‘ilongofua ‘o e ‘Otuá. He ko ia pē foki na‘á ne fakahā kātoa ia kiate kinautolú.
ROM.1.20	‘Oku ‘ikai ke lava ke te mamata ki he ‘Otuá. Ka ‘oku faka‘ilo mai pē ‘e he ‘Otuá ia ‘i he ngaahi me‘a kuó ne fakatupú. Kuo talu e tu‘u ‘a māmani mo e mahu‘ingamālie ‘a e ‘i ai ‘a e ‘Otuá, pea ko e ‘Otua ia ‘oku ta‘e fakangatangata hono iví. ‘Oku mahino lelei ia ki he kakai ‘oku nau fai ‘a e ngaahi tō‘onga ‘oku ‘ikai ke hoa mo e finangalo ‘o e ‘Otuá. He ‘oku hā ia ‘i he ngaahi me‘a kuó ne fakatupú. Pea ‘oku ‘ikai leva ha tafa‘aki ke kalo hake ki ai ‘a e kakai ko iá! 
ROM.1.21	Neongo kuo nau ‘ilo ‘a e ‘Otuá, ka ‘oku ‘ikai te nau toka‘i ia ‘o ngali ko e ‘Otua, pe te nau fakamalo kiate ia. Ko ‘enau fakakaukaú ko e koto fehālaaki, pea ko honau ‘atamaí ko e koto fakapo‘uli. 
ROM.1.22	‘Oku nau pehē ‘e kinautolu ‘oku nau poto, kae ‘osi angé ‘oku nau vale. 
ROM.1.23	‘Oku ‘ikai te nau fie lotu ki he ‘Otua ta‘e ‘auhá, kae lotu ki he ngaahi tamapua ‘otua ‘oku popo ngofua, ki he manupuna, mo e manu-ve‘efā, mo e manu totolo.
ROM.1.24	Pea na‘e tuku ange ai ‘e he ‘Otuá ke nau fai atu ā honau lotó. Pea talu mei ai mo ‘enau mo‘ui ‘aki ‘a e ngaahi holi kovi ‘a honau kakanó. Pea nau fai ‘aki honau sinó ‘a e ngaahi me‘a fakamā.
ROM.1.25	Kuo nau fetongi ‘a e ‘ilo mo‘oni ki ‘Otuá ‘aki ha loi. Kuo nau lotu mo tauhi ki ha ngaahi me‘a na‘e toki fakatupu pē kae tuku e Fakatupú, ‘a e ‘Otuá ‘oku taau ke fakahīkihiki‘i ma‘u ai pē. ‘Ēmeni
ROM.1.26	‘Io, ko e me‘a ‘i he tō‘onga mo‘ui ‘a e kakai ko iá, na‘e tuku ange ai ‘e he ‘Otuá ke fai atu ā ‘enau ngaahi holi koví. ‘Oku ‘i ai ‘a e kakai fefine ‘iate kinautolu kuo nau lolomi ‘enau tokanga ki he tangatá, ‘a ē na‘e fakatupu mo kinautolú, kae feholikovi‘aki ‘iate kinautolu pē. 
ROM.1.27	Pea pehē pē ki he kakai tangata ‘e ni‘ihi ‘iate kinautolu, kuo nau lolomi ‘enau tokanga ki he fefiné, kae feholikovi‘aki ‘iate kinautolu pē. Ko e kakai ia ‘oku nau fai ‘a e fa‘ahinga nonofo ‘oku fakamā, ‘a e nonofo ‘a e tangata mo e tangata. Pea talu ai mo ‘enau kai ‘a e nunu‘a ‘oku tuha mo ‘enau fehālaakí.
ROM.1.28	‘I he hala ‘aupito ha fie toka‘i ‘e he kakai ko iá ‘a e ‘Otuá, na‘á ne tuku ange kinautolu ke nau ‘atamai fulikivanu ai ā. Pea ko e tupu‘anga ia ‘o ‘enau anga-fakalieliá. 
ROM.1.29	Kuo tofu e pangó ‘i he mo‘ui ‘a e kakai ko iá. ‘A e kākaá mo e mānumanú, mo e fakalieliá. ‘A e fakameheká, mo e fakapoó, mo e fekainakí. ‘A e ngutu loí mo e loto-koví. 
ROM.1.30	Ko e kau ngutu lau kinautolu mo fasitu‘u. Ko e kau fakafili ki he ‘Otuá, mo fieme‘a. Ko e kakai kinautolu kuo fonu he ‘ulupupulá mo e fielahí mo e fie‘eikí. Ko e kakai ta‘e mangoi kinautolu, mo talangata‘a ki he‘enau mātu‘á. 
ROM.1.31	Ko e kau fakavalevale, alealoi, ta‘e‘ofa mo ta‘e faka‘atu‘i. 
ROM.1.32	‘Oku nau ‘ilo lelei ko e tuha ‘o e fai me‘a peheé ko e mate, he kuo faka‘ilo mai ia ‘e he ‘Otuá. Ka nau vilitaki ai pē. Pea ‘ai aí mo ‘enau toe holi ke faka‘ai‘ai honau ngaahi kaungāfonongá ke fai pehē mo kinautolú.
ROM.2.1	‘Oku ‘i ai ‘a e ni‘ihi hena ‘oku mou fehi‘a he ngaahi ‘ulungāanga na‘á ku fakalau atu ‘i ‘olungá, kae ‘osi angé ‘oku mou kau ai pē mo kimoutolu. He ‘oku mou fakamāu‘i ‘a e kakai kehé. Ko ‘ete fakamāu‘i ‘a e tō‘onga ‘a ha taha, kae ‘osi angé ‘okú te fai pē ‘e kita ‘a e tō‘onga ko iá, ko ‘ete fakamāu‘i ai pē ia ‘e kita ‘a kita. 
ROM.2.2	‘Oku tuha foki mo e kakai ‘oku fai peheé ‘a hono fakamāu‘i kinautolu ‘e he ‘Otuá. 
ROM.2.3	‘Oku mou pehē koā he‘ikai ke tautea ‘e he ‘Otuá ‘a kimoutolu ‘oku mou fakamāu‘i ‘a e kakai kehé? 
ROM.2.4	‘Oku mou pehē koā ko e me‘a noa ‘a e fai faka‘atu‘i ‘a e ‘Otuá, mo ‘ene fakama‘uma‘ú, mo ‘ene kātakí? ‘Oku ‘ikai koā te mou fakatokanga‘i ‘oku ‘uhinga hono faka‘atu‘i kimoutolu ‘e he ‘Otuá ke mou tafoki kiate ia?
ROM.2.5	‘Oku ou fakapapau atu kiate kimoutolu, ko ho‘omou kei ongongata‘a mo fakasiosio kehe mei he ‘Otuá, ‘e toe ‘āsili ai pē ‘a e vevela homou tauteá ‘i he ‘aho fakamāú. ‘E hā ki māmani he ‘aho ko iá e fakamaau ta‘e toeafe ‘a e ‘Otuá. 
ROM.2.6	‘E ‘omi ‘e he ‘Otuá he ‘aho ko iá ‘a e tuha ‘o hotau taki taha ‘ulungāanga. 
ROM.2.7	Te ne ‘omi ‘a e mo‘ui ta‘e ngatá ma‘á e kau faileleí, ‘io, ma‘á e fa‘ahinga ‘oku nau fekumi fakamātoato ki ha lāngilangi ‘oku faka-‘Otuá, mo ha mo‘ui ‘oku ‘ikai ke ‘auha. 
ROM.2.8	Ka ‘e houhau ‘a e ‘Otuá ki he fa‘ahinga kotoa pē ‘oku nau siokita mo fehi‘a ki he faileleí kae manako ki he faikoví. 
ROM.2.9	‘I he ‘aho ko iá ‘e mo‘ua ‘i ha mamahi lahi ‘a e kau faikovi kotoa pē, ‘o tatau ai pē pe ko e kakai Siu pe ko e kakai muli. 
ROM.2.10	Ka ‘e ‘oange ‘e he ‘Otuá ha lāngilangi mo ha ngeia mo ha fiemālie ma‘á e kau failelei kotoa pē, ‘o tatau ai pē pe ko e kakai Siu kinautolu pe ko e kakai muli. 
ROM.2.11	He ko e ‘Otuá, ‘oku ‘ikai ke filifilimānakó. 
ROM.2.12	Ko e kakai kuo te‘eki ai ke nau ‘ilo ‘a e Lao ‘a Mōsesé, te nau ‘auha kinautolu koe‘uhí ko ‘enau angahalá.
ROM.2.12	Pea ko e kakai kotoa pē kuo nau ‘ilo ‘a e Lao ‘a Mōsesé, ‘e fakamāu‘i kinautolu ‘aki ‘a e Lao ko iá. 
ROM.2.13	He ‘oku ‘ikai ko e me‘a ‘oku te vālelei ai mo e ‘Otuá ‘a ‘ete ‘ilo Laó, ka ko ‘ete fai ki aí.
ROM.2.14	‘Oku ‘i ai foki ‘a e kakai kuo te‘eki ai ke nau ‘ilo ki he Lao ‘a Mōsesé, ka ‘oku ‘ai pē mo nau fai ‘a e ngaahi ‘ulungāanga ‘oku lau ki ai ‘a e Laó. 
ROM.2.15+ROM.2.16	‘Oku mahino ai ko e konisēnisí, ‘oku hangē ia ko ha lao kuo tohi ‘i hoto lotó. Pea te loto tautea ai ‘i he ‘Aho Fakamāú, pe loto ‘ata‘atā, ‘o fakatatau ki he ongoongo lelei ‘oku ou malanga‘í. Pea ‘e fakamāu‘i ai ‘e he ‘Otuá ‘ia Sīsū Kalaisi ‘a e ngaahi fakakaukau fakalilolilo ‘a e kakai kotoa pē.
ROM.2.17	Ko e ni‘ihi ‘iate kimoutolu, ‘oku nau lau ko e kau Siu kinautolu. ‘Oku nau falala ki he Laó mo pōlepole‘aki ‘enau ‘ilo ‘Otuá. 
ROM.2.18	‘Oku nau fa‘a lau Folofola. Pea nau mahu‘inga‘ia ai he faitotonú mo ‘ilo ‘a e ‘ulungāanga ‘oku hoa mo e finangalo ‘o e ‘Otuá. 
ROM.2.19	Ko kinautolu, tokua, ‘oku nau tataki ‘a e kakai ‘oku kei kui honau laumālié. Tokua ‘oku nau ‘ave ‘a e māmá ma‘á e kakai ‘oku kei nofo fakapo‘ulí. 
ROM.2.20	‘Oku nau ‘ave, tokua, ‘a e potó ma‘á e kakai ‘oku kei hēhē noa‘ia ‘enau fonongá, mo fakahinohino ‘a e kakai ‘oku kei vaivai ‘enau mo‘uí. Pea, tokua, ko ‘enau ‘ilo Laó ko ‘enau ‘osiki ia ‘a e potó mo e mo‘oní.
ROM.2.21	Tā koā ko e fu‘u kau faiako kinautolu. Ka ko e hā ‘oku ‘ikai te nau fie ako aí? Ko ‘enau malanga‘i ‘a e kakaí ke “‘Oua ‘e kaiha‘á,” he kuo tuku ‘enau kaiha‘á? 
ROM.2.22	Ko ‘enau malanga‘i ‘a e kakaí ke “‘Oua ‘e tono malí,” he kuo tuku ‘enau tono malí? Ko ‘enau fehi‘a he lotu tamapuá, he kuo tuku ‘enau kaiha‘a holo he ngaahi fai‘anga lotu tamapuá? 
ROM.2.23	Ko ‘enau pōlepole he Laó, he kuo tuku ‘enau talangata‘a ki he Laó? Ko hono mo‘oní kuo ongoongo-kovi ‘a e ‘Otuá ‘iate kinautolu. 
ROM.2.24	Ko e lau ‘a e Folofolá ki honau fa‘ahingá, “Kuo laukovi mai e kakai mulí ki he ‘Otuá, ko e ngāue ‘amoutolu ‘a e kakai Siú.”
ROM.2.25	‘Oku nau lau ‘enau kamú, ka ko e toki ‘aonga ‘enau kamú ‘o kapau kuo nau talangofua ki he Laó. Ko ‘enau talangata‘a ki he Laó, ko e fakaongosia noa pē honau kamú. 
ROM.2.26	Ko hono mo‘oní, ka ‘i ai ha taha na‘e ‘ikai kamu ka ‘okú ne talangofua ki he ngaahi fekau ‘oku tu‘u he Laó, ‘e lau ia ‘e he ‘Otuá ko e toko taha kuo ‘osi kamu. 
ROM.2.27	Vakai na‘a toki talatalaaki‘i kimoutolu ‘a e kakai Siú ‘e ha kau ta‘e kamu! He kuo mou fakasītu‘a‘i ‘a e Laó, ‘osi angé kuo mou kamu, pea na‘e hiki pē ‘a e tohi Laó ma‘amoutolu tonu. Ka na‘e talangofua ‘a e fa‘ahinga ko eé ki he Laó, kae ‘osi angé ko e kakai kinautolu na‘e ‘ikai ke kamu fakasino.
ROM.2.28+ROM.2.29	Tā ‘oku ‘ikai ko ho‘o tupu‘i Siú mo ho‘o kamú te ke hoko ai ko e Siu mo‘oni, ka ko ho‘o talangofua ki he Laó. ‘Oku ‘ikai ko e kamu ‘o e kakanó, ka ko e kamu ‘o e lotó. Ko e kamu ‘oku hoa mo e finangalo ‘o e ‘Otuá, ‘oku ‘ikai ko e kamu ia ‘oku fai ‘e he tangata, ke fakaai ‘a e Lao ‘a Mōsesé, ka ko e kamu ‘oku fai ‘e he Laumālie ‘o e ‘Otuá. Ko e Siu mo‘oní, ‘okú ne feinga ke hoa ‘ene mo‘uí mo e finangalo ‘o e ‘Otuá, ‘o ‘ikai ko e loto ‘o e tangatá.
ROM.3.1	Pea ko e hā leva ha tafa‘aki ‘oku laka ange ai ‘a e kakai Siú he kakai kehé? He kamú nai? 
ROM.3.2	‘Ikai! Ka ‘oku ‘aonga pē ‘a e kamú ia. ‘Uluakí, he ko e kakai Siú na‘e tuku falala kiate kinautolu ‘e he ‘Otuá ‘ene ngaahi folofolá. 
ROM.3.3	Mo‘oni pē na‘e ‘i ai ‘a e kau Siu na‘e ‘ikai ke tui ki he‘ene ngaahi folofolá. Ka ko e kovi ‘a hai nai ia? ‘A e ‘Otuá koā? 
ROM.3.4	‘Ikai! ‘E kei mo‘oni pē ‘a e ‘Otuá ia, neongo ko e loi ‘a e kakai kotoa pē. Hangē ko e lau ‘a e Folofolá,
ROM.3.4	“Ka ai ha‘o folofola,
ROM.3.4	ko e mo‘oní pē ia.
ROM.3.4	Pea ka fakamāu‘i koe,
ROM.3.4	kuo pau pē ke ke hao koe.”
ROM.3.5	Tā ‘oku hoko ‘etau fai koví ko e me‘a ke hā mahino ange ai ‘a e faitotonu ‘a e ‘Otuá. Pea ‘oku tonu leva ke hā? ‘Oku tonu koā ke ‘oua ‘e tautea kitautolu ‘e he ‘Otuá? Ko e tali fakavalevale ia. 
ROM.3.6	He ‘e fakamāu‘i fēfee‘i ‘e he ‘Otuá ‘a māmani ‘o kapau ‘oku ‘ikai ko e ‘Otua faitotonu ia? 
ROM.3.7	Tokaange ha ni‘ihi ‘iate kimoutolu te mou pehē mai, “Ka ko e hā ‘oku kei lau ai pē kitautolu ‘e he ‘Otuá ko e kau angahala, ‘o kapau ‘oku hoko ‘etau fai koví ko e me‘a ke hā mahino ange ai ‘ene faitotonú?” 
ROM.3.8	Ka ko e toki fehu‘i faka‘ulia ia. He ‘oku ‘ikai ke toe faikehekehe ia mo ha‘o pehē mai, “Tau hanganaki fai kovi ai ā kae hoko mai ai ha lelei.” ‘Oku tala holo foki ‘e he ni‘ihi ko ‘eku me‘a ia ‘oku malanga‘í. Ka ‘e tō ki he kakai ko iá ‘a e tautea ‘oku tuha mo ‘enau loí.
ROM.3.9	Pea hā leva? ‘Oku mau lelei ange koā ‘a kimautolu Siú he kakai kehé? ‘Ikai ‘aupito! He ko e toki ‘osi pē eni ‘eku pehē ‘oku mo‘ua tatau ‘a e Siú mo e kakai kehé ‘i he angahalá. 
ROM.3.10	Hangē ko e lau ‘a e Folofolá,
ROM.3.10	“‘Oku ‘ikai ha taha ‘e angatonu,
ROM.3.11	‘Ikai! ‘Oku ‘ikai ha taha!
ROM.3.11	Ha taha ‘e fekumi ki he ‘Otuá.
ROM.3.12	Kuo nau sītu‘a kotoa ki he ‘Otuá
ROM.3.12	‘o hē ai.
ROM.3.12	‘Oku ‘ikai ha taha ‘e failelei.
ROM.3.12	Na‘a mo ha fo‘i toko taha.
ROM.3.13	‘Oku hangē honau u‘á ha fonualoto kuo tangakí.
ROM.3.13	Ko e koto kākā ‘enau fakalanga talanoá.
ROM.3.13	Ko e koto fakapō ‘enau leá.
ROM.3.13	Hangē ko e huhu kona ‘a ha ngatá.
ROM.3.14	Ko e kau talatuki mo lau mala.
ROM.3.15	Ko e kau lingi toto ta‘e toe momou.
ROM.3.16	Ko e kau fakatupu maumau kinautolu
ROM.3.16	mo fakatupu fetāngihi
ROM.3.16	‘i ha potu pē te nau a‘u ki ai.
ROM.3.17	‘Oku nau sola ki he fakatupu melinó.
ROM.3.18	‘Oku ‘ikai ha‘anau me‘i ‘apasia ki he ‘Otuá.”
ROM.3.19	Na‘e tuku foki ‘e he ‘Otuá ‘a e Laó ki he kakai Siú ke nau talangofua ki he ngaahi fekau kotoa pē ‘oku tu‘u aí. Pea ko e ‘osi faka‘āufuli ia ‘a e tuli tonuhiá, kae hanga kotoa ‘a māmani ki he ‘Otuá, ki he Fakamāú. 
ROM.3.20	He ‘oku ‘ikai ha taha ‘e faifai pea tonuhia ki he ‘afio mai ‘a e ‘Otuá ‘i he‘ene mamahi‘i ‘a e Laó. He ko e me‘a pē ‘oku lava he Laó, ko ‘ete ‘ilo‘i ai ko e angahala kita.
ROM.3.21	Ka kuo fakahā mai ‘e he ‘Otuá ‘i hotau kuongá ‘a e me‘a ‘e toki lava ke tau vālelei ai mo iá. Pea ‘oku ‘ikai ko ‘etau mamahi‘i ‘a e Lao ‘a Mōsesé, neongo ‘oku lau ki ai ‘a e tohi Lao ‘a Mōsesé mo e ngaahi tohi ‘a e kau palōfitá. 
ROM.3.22	Ka ko e hā ia? Ko eni, ko e fakalelei ‘a e ‘Otuá mo kitautolu ‘i he‘etau tui kia Sīsū Kalaisí. Pea ko e ‘inasi ia ‘o ha taha pē ‘e tui kia Kalaisi, ‘o tatau ai pē pe ko hai. He ‘oku ‘ikai ke filifilimānako ‘a e ‘Otuá. 
ROM.3.23	Kuo fai angahala ‘a e kakai kotoa pē, pea kuo nau motu ai mo e ‘Otuá. 
ROM.3.24	Ka kuo fakalelei ‘a e ‘Otuá mo kitautolu kotoa pē, ko ‘ene me‘a‘ofa ‘ata‘atā pē. Kuó ne vete ange kitautolu mei he ivi mo e tautea ‘o e angahalá, koe‘uhí ko e me‘a kuo fai ma‘atautolu ‘e Sīsū Kalaisí. 
ROM.3.25	He na‘e tuku mai ‘e he ‘Otuá ‘a Sīsū Kalaisí ke hoko hono ta‘ata‘a na‘e lilingi he Kolosí ko e fakamolemole‘anga ‘o ha taha pē ‘e tui ki ai. Ko e ‘uhinga na‘e tuku mai ai ‘e he ‘Otuá ha fakamolemole‘anga peheé, ke mahino ki māmani ko e fakamaau faitotonu ia. He kuo talu mei mu‘a mo ‘ene kātaki mo ‘ene hanga kehe mei he angahala ‘a e fa‘ahinga ‘o e tangatá. 
ROM.3.26	Ka kuo fai ‘ene tokanga ki ai ‘i he ‘ahó ni. Pea kuo mātu‘aki mahino ai ko e ‘Otua ia ‘oku fakamāu totonu, pea ‘okú ne toe lava ‘o fakalelei mo ha taha pē ‘e tui ‘ia Sīsū Kalaisi.
ROM.3.27	Pea ko e hā mo ha toe me‘a te tau fakamofutofuta ai? ‘Oku ‘ikai ha toe me‘a ia! Ko e hā hono ‘uhingá? He ko ‘ete fai pē, tokua, si‘oto fatongia he Laó? ‘Ikai! Ko hono ‘uhingá pē he na‘á te tui kia Sīsū Kalaisi. 
ROM.3.28	He ‘oku mau taukave‘i, ‘oku ‘ikai ko ‘etau mamahi‘i ‘a e Laó te tau vālelei ai mo e ‘Otuá, ka ko ‘etau tuí pē taha. 
ROM.3.29	He ko e ‘Otua pē ia koā ‘o e kakai Siú? ‘Ikai koā ko e ‘Otua ai pē ia ‘o e kakai kehé foki? Ko ia! 
ROM.3.30	He ‘oku taha pē ‘a e ‘Otuá. Pea te ne fakalelei mo e kakai Siú mo e kakai kehé fakatou‘osi ‘i ha‘anau tui. 
ROM.3.31	Ko ‘etau fakapekia ‘a e Laó ‘apē ‘a e fu‘u tō pehē ‘etau fakamamafá ki he tuí? ‘Ikai ‘aupito! Ko hono mo‘oní, ko ‘etau mamahi‘i ia ‘a e Laó.
ROM.4.1	Ko e hā ‘etautau lau ki hotau tupu‘anga ko ‘Epalahamé? 
ROM.4.2	Na‘e fakalelei koā ‘a e ‘Otuá mo ‘Epalahame koe’uhi ko ha ngaahi lelei na‘e fai ‘e ‘Epalahamé? Mo‘oni pē na‘e ‘i ai ‘a e ngaahi ngāue ‘a ‘Epalahame na‘á ne mei futa‘aki. Ka na‘e ‘ikai ha‘ane me‘a ke futa‘aki ‘i he‘ene fehangahangai mo e ‘Otuá. 
ROM.4.3	He ko e lau foki ‘a e Folofolá, “Na‘e fakalelei ‘a e ‘Otuá mo ‘Epalahamé koe‘uhi ko e tui ‘a ‘Epalahamé.”
ROM.4.4	Ko ‘ete ‘oange ha pa‘anga ‘a ha taha na‘á ne fai ha ngāue ‘aonga ma‘áta, ‘oku ‘ikai ke lau ia ko e foaki me‘a‘ofa ka ko e totongi mo‘ua. 
ROM.4.5	Ka ‘oku ‘ikai ke pehē ‘a e ‘Otuá ia. He ka ‘i ai ha taha kuo te‘eki ha‘ane ngāue ‘aonga ‘e fai, ka ‘oku tui ki he ‘Otuá, ‘oku hoko pē ‘a e tui ‘a e toko taha ko iá ko e me‘a ke ne vālelei ai mo e ‘Otuá. ‘Io, ko e ‘Otuá, ko e fakamaau ia ‘okú ne ma‘u mafai ke lau ‘oku tonuhia ha taha na‘e mātu‘aki halaia. 
ROM.4.6	Ko ia pē foki ‘a e fakakaukau ‘a Tēvitá. He na‘e hiva‘aki ‘e Tēvita ‘a e fiefia ‘a e tangata kuo fakalelei ‘a e ‘Otuá mo iá, ‘osi angé na‘e ‘ikai fai ‘e he tangata ko iá ha ngāue ‘aonga ‘e taha. Na‘e pehē ‘e Tēvita he‘ene hiva ko iá,
ROM.4.7	“‘Oku tatau mo e hā ‘a e fiefia
ROM.4.7	‘a e kakai kuo fakamolemole‘i ‘enau koví,
ROM.4.7	pea ‘ufi‘ufi‘i ‘enau ngaahi fai angahalá.
ROM.4.8	‘Oku tatau mo e hā ‘a e fiefia
ROM.4.8	‘a e kakai ‘e ‘ikai fakalautelau ‘e he ‘Eikí
ROM.4.8	‘enau ngaahi faihalá.”
ROM.4.9	Me‘a ní ko e fiefia ‘oku lau ko eni ‘e Tēvitá, ko e fiefia pē ia ‘a e kakai kuo kamú? ‘Ikai! Ko e fiefia ai pē ia ‘a e kakai na‘e ‘ikai ke kamú. He na‘á ku ‘ai atu ‘i mu‘a ‘a e potu Folofola ko eni, “Na‘e fakalelei ‘a e ‘Otuá mo ‘Epalahamé koe‘uhi ko e tui ‘a ‘Epalahamé.” 
ROM.4.10	He na‘e fēfē ‘a ‘Epalahame ‘i he fakalelei ‘a e ‘Otuá mo iá? Na‘e fe‘unga ia koā kuo ‘osi kamu ‘a ‘Epalahame, pe ‘ikai? Ko e tali ki aí, na‘e fe‘unga ia ‘oku te‘eki ai ke kamu.
ROM.4.11	He ko e tali fiemālie ‘e ‘Epalahame ke kamu iá, ko e fakamo‘oni ia na‘e te‘eki ai ke kamú kuo ‘osi fakalelei ‘a e Otuá mo ia. Pea ‘i he‘ene peheé leva, ko e tamai fakalaumālie ‘a ‘Epalahame ‘a e kakai kotoa pē na‘e ‘ikai ke kamu ka kuo fakalelei ‘a e ‘Otuá mo kinautolu koe‘uhi ko ‘enau tuí. 
ROM.4.12	Pea ko e tamai ai pē foki ‘a ‘Epalahame ‘a e kakai kuo kamu pea ‘oku nau tui ki he ‘Otuá. Ka ‘oku ‘ikai ko ‘enau tamai kia ‘Epalahamé koe‘uhi ko ‘enau kamú, ka koe‘uhí ko ‘enau molomolomuiva‘e ‘i he tui na‘e fai ‘e ‘Epalahame ‘i he te‘eki ai ke kamú.
ROM.4.13	Na‘e tala‘ofa ange ‘e he ‘Otuá kia ‘Epalahame mo hono hakó ‘e ‘oange ‘a māmani ko hono tofi‘a. Ka na‘e ‘ikai tupunga ‘a e tala‘ofa ko eni ‘a e ‘Otuá ko e mamahi‘i ‘e ‘Epalahame ha lao. Ka na‘e tupunga pē ko ‘ene tuí, ko ‘ene tuí na‘e ‘osi fakalelei ai ‘a e ‘Otuá mo iá. 
ROM.4.14	Kapau na‘e lava‘i ‘e ‘Epalahame mo hono hakó ‘a e tala‘ofa ‘a e ‘Otuá ‘aki ‘enau mamahi‘i ‘a e Laó, pea tā ko e muna pē ‘etau tuí. Pea ko e muna ai pē mo e tala‘ofa ‘a e ‘Otuá.
ROM.4.15	‘Oku fakatupu houhau foki ki he ‘Otuá ‘a e talangata‘a ki he Laó. Ka ‘o kapau ‘oku ‘ikai ke ‘i ai ha lao, pea ‘oku ‘ikai ha talangata‘a ia. 
ROM.4.16	Ko e me‘a pē na‘e ‘inasi ai ‘a ‘Epalahame he tala‘ofa ‘a e ‘Otuá, ko ‘ene tuí. Pea ko e me‘a na‘e tala‘ofa‘aki ange ‘e he ‘Otuá, ko e me‘a‘ofa ‘ata‘atā pē. Pea ko e me‘a‘ofa ai pē ia ma‘áe hako kotoa ‘o ‘Epalahamé. Ko e me‘a‘ofa ia ma‘anautolu kuo nau ‘ilo ‘a e Laó, pea pehē pē foki kiate kinautolu ‘oku nau tui tatau mo ‘Epalahame ki he tala‘ofa ‘a e ‘Otuá. He ko ‘Epalahamé, ko e tamai fakalaumālie ‘atautolu kotoa pē. 
ROM.4.17	Hangē ko e folofola ‘a e ‘Otuá kia ‘Epalahamé, “Kuó u lau koe ko e tamai ‘a e ngaahi matakali lahi.” Na‘e fai kia ‘Epalahame ‘a e tala‘ofa ko iá koe‘uhí ko ‘ene tui ki he ‘Otuá, ki he Toko Taha ‘okú ne lava ‘o fokotu‘u ‘a e kakai kuo maté ke toe mo‘ui, mo ne lava ‘o fakatupu mai ha ngaahi me‘a na‘e ‘ikai ke ‘i ai.
ROM.4.18	Na‘e tala‘ofa ange ‘e he ‘Otuá kia ‘Epalahame te ne ‘oange hano hako tokolahi. Pea neongo na‘e te‘eki ai ke hā sino kia ‘Epalahame ha me‘a ke tu‘unga ai ha‘ane fakatu‘amelie, ka na‘e kei tui pē ‘a ‘Epalahame ki he ‘Otuá, peá ne iku ai ‘o hoko ko e “Tamai ‘a e ngaahi matakali lahi.” 
ROM.4.19	Na‘e fe‘unga ia ‘oku meimei teau ta‘u ‘a ‘Epalahame. Na‘á ne ‘ilo lelei pē kuo motu‘a hono sinó, pea pa‘a ‘a Selá. Ka na‘e ‘ikai ke vaivai ai ‘ene tuí.
ROM.4.20+ROM.4.21	Na‘e ‘ikai ke ne tāla‘a ki he tala‘ofa ‘a e ‘Otuá. ‘Io, na‘e kau ia ki hono fakaiviá. Peá ne fakamālō ki he ‘Otuá ko ‘ene fakapapau‘i ‘oku malava noa pē ‘e he ‘Otuá ke fai ki he‘ene tala‘ofá. 
ROM.4.22	Na‘e tu‘unga ai pē hono lau ‘e he ‘Otuá ‘oku vālelei mo ia ‘a ‘Epalahame, ‘o hangē ko e lau ‘a e Folofolá. 
ROM.4.23+ROM.4.24	Ka na‘e ‘ikai ‘uhinga pē kia ‘Epalahame hono hiki ‘o e Folofola ko iá. Na‘e toe ‘uhinga pē ia foki kiate kitautolu. He kapau te tau tui ki he toko taha na‘á ne fokotu‘u hotau ‘Eiki ko Sīsuú mei he maté, pea ‘e toe lau ai pē ‘e he ‘Otuá mo kitautolu ko e kakai kuo vālelei mo ia. 
ROM.4.25	Na‘e tuku ange ‘a Sīsū ke pekia koe‘uhi ko ‘etau ngaahi fai angahalá, pea fokotu‘u hake ia ke ne mo‘ui kae lava ke tau vālelei mo e ‘Otuá.
ROM.5.1	Ko e fakalelei ‘a e ‘Otuá mo kitautolú koe‘uhi ko ‘etau tuí. Pea ‘oku tau vālelei eni mo e ‘Otuá koe‘uhí ko hotau ‘Eiki ko Sīsū Kalaisí. 
ROM.5.2	Ko Sīsū Kalaisi pē na‘á ne fakaa‘u kitautolu ki he ‘ofa tu‘unga‘a ko eni ‘oku tau ‘i aí. Pea ‘ikai ngata ai, ka ‘oku tau toe fakatu‘amelie foki ki ha‘atau ‘inasi he lāngilangi ‘o e ‘Otuá. 
ROM.5.3	Pea na‘a mo e ngaahi faingata‘a ‘oku tau fekuki mo iá, ‘oku tau tali lelei. He ko e fua foki ‘o ‘etau fekukí, ko e fa‘a kātaki. 
ROM.5.4	Pea ko e fua ‘o e fa‘a kātakí, ko e mo‘ui ma‘uma‘uluta. Pea ko e fua ‘o e mo‘ui ma‘uma‘ulutá, ko e toe tupulaki ai pē ‘etau fakatu‘amelié. 
ROM.5.5	Pea ko ‘etau fakatu‘amelié foki, ‘oku kau ai mo ‘etau ‘ilo pau ‘e ‘ikai tuku ‘e he ‘Otuá ke iku launoa ‘etau fononga ‘oku faí. He kuó ne ‘osi foaki mai ‘a e Laumālie Mā‘oni‘oní. Pea kuo fonu mahuohua ai hotau lotó he‘ene ‘ofá.
ROM.5.6	Na‘e pekia ‘a Kalaisi ma‘atautolu ‘oku tau lolotonga ‘efihia he angahalá, mo e fakafili ki he ‘Otuá. 
ROM.5.7	Na‘a mo ha taha faitotonu, ‘e ‘ikai ke te fie mate kita ma‘ána. Pea a‘u ai pē ki ha taha ‘ofa, hei‘ilo pe te te fie mate kita ma‘ána. 
ROM.5.8	‘Osi angé ia, na‘e lolotonga pē ‘etau kei angahalá kuo pekia ‘a Kalaisi ma‘atautolu!
ROM.5.9	Pea ‘ikai ngata ai, ka ko e fakalelei ‘a e ‘Otuá mo kitautolu he pekia ‘a Kalaisí, kuo pau ke tau hao ai mei he houhau ‘o e ‘Otuá. 
ROM.5.10	Na‘e lolotonga pē ‘etau kei fili mo e ‘Otuá, kuó ne fakamelino kitautolu mo ia ‘i he pekia ‘a hono ‘Aló. Pea huanoa ha‘ane fakamo‘ui kitautolu koe‘uhi ko e mo‘ui ‘a hono ‘Aló. He kuo tau vālelei eni kitautolu mo e ‘Otuá. 
ROM.5.11	Pea ‘ikai ngata ai, ka ‘oku fiefia ‘etau mo‘uí, koe‘uhi ko ‘etau melino mo e ‘Otuá he ngāue na‘e fai ‘e hotau ‘Eikí ko Sīsū Kalaisí.
ROM.5.12	Na‘e kamata ‘a e angahalá ‘i māmaní ko e ngāue ‘a e toko taha. Pea tupu mei he angahalá ‘a e maté. Pea kuo fai angahala ai ‘a e kakai kotoa pē, ‘o pau leva ke nau mate kotoa pē. 
ROM.5.13	Na‘e te‘eki ai ke tuku mai ‘a e Laó, kuo ‘osi ‘i māmani pē ‘a e angahalá ia. Ka na‘e ‘ikai ke ‘eke ki he kakaí ‘enau angahalá, ko e te‘eki ai ke tuku mai ‘a e Laó. 
ROM.5.14	Ka na‘e kei pule fakaleveleva ‘a e maté he kakai kotoa pē meia ‘ātama ‘o a‘u kia Mōsese, pea kau ai pē mo kitautolu na‘e ‘ikai ke talangata‘a ki ha fekau tonu ‘a e ‘Otuá, ‘o hangē ko ia na‘e fai ‘e ‘ātamá. ‘Oku hangē ‘a ‘ātama ia ko ha fakatātā ‘o Kalaisi ki muí ni.
ROM.5.15+ROM.5.16	Ka ‘oku faikehekehe ‘aupito ‘a e talangata‘a ‘a e toko tahá pea mo e ‘ofa ‘a e ‘Otuá. He ko e talangata‘a ‘a e toko taha, ‘oku fai ai ‘a e tautea mate. Ka ko e ‘ofa ‘a e ‘Otuá, ‘oku lava ke vālelei ai mo ia ‘a kitautolu na‘a tau fai angahalá. 
ROM.5.17	Na‘e tupunga ‘a e pule fakaleveleva ‘a e maté ko e fai angahala ‘a e toko taha. Ka ‘oku kehe atu pē ‘a e me‘a kuo fai ‘e Sīsū Kalaisí. He ko e fakalelei ‘a e ‘Otuá mo kitautolu ‘ia Sīsū Kalaisí, kae lava ke tau mo‘ui mo kaungā pule mo ia.
ROM.5.18	Na‘e tō mai ‘a e houhau ‘o e ‘Otuá ki he kakai kotoa pē koe‘uhi ko e fai angahala ‘a e toko taha. Ka kuo ‘ai ‘e he ‘Otuá ke tau vālelei mo ia mo ma‘u ‘a e mo‘uí koe‘uhí ko e ngāue mahu‘inga kuo fai ‘e ha toko taha. 
ROM.5.19	Ko e talangata‘a ‘a e tangata ‘e toko tahá, na‘e hoko ai ‘a e kakai kotoa pē ko e angahala. Kae talangofua ‘a e toko taha, ‘a Kalaisi, pea vālelei ai mo e ‘Otuá ‘a e kakai tokolahi.
ROM.5.20	Ko e ‘uhinga hono tuku mai ‘e he ‘Otuá ‘a e Laó, koe‘uhí kae mahino lelei ai ki māmani ‘a e ivi ‘o e angahalá. Pea neongo na‘e hoko ‘a e Laó ko e me‘a ke toe fakautuutu ange ai ‘a e angahala, kae fakafeta‘i he na‘e toe fakautuutu ai pē mo e ‘alo‘ofa mai ‘a e ‘Otuá. 
ROM.5.21	Na‘e pule ‘a e angahalá koe‘uhí ko e hoko mai ai ‘a e maté. Ka kuo fakaleveleva eni e ‘ofa ‘a e ‘Otuá. He na‘e hoko mai ai ‘a e faingamālie ke tau vālelei mo e ‘Otuá. Pea ko ‘etau vālelei mo iá, ko ‘etau ma‘u ia ‘a e mo‘ui ta‘e ngatá, koe‘uhí ko hotau ‘Eiki ko Sīsū Kalaisí.
ROM.6.1	Ko e hā leva ha‘atau lau? Te tau ‘ai koā ke lahi ange ‘etau fai angahalá kae toe fakautuutu ange ai ‘a e ‘ofa mai ‘a e ‘Otuá? 
ROM.6.2	‘Ikai ‘aupito! He kuo tau ‘osi ongonoa kitautolu ki he angahalá. Pea ko e ‘ai ke tau toe mo‘ui ‘aki iá ke tau fēfē ai? 
ROM.6.3	‘Ai ke mahino eni kiate kimoutolu, ko ‘etau kau mo Sīsū Kalaisi ‘i hotau papitaisó, ko ‘etau kau ai pē ia mo Sīsū Kalaisi ‘i he‘ene pekiá. 
ROM.6.4	He ko hotau papitaisó, ko ‘etau mate fakataha ia mo Kalaisi mo hotau tanu fakataha mo ia. Ko e ‘uhinga ‘o hotau papitaisó, ka tau mo‘ui‘aki ha mo‘ui fo‘ou, ‘o hangē pē ko e fokotu‘u ‘o Kalaisi mei he maté ki ha mo‘ui fo‘ou, ‘aki ‘a e ivi māfimafi ‘o e ‘Otua ko e Tamaí.
ROM.6.5	He na‘e fou ‘a Kalaisi he maté pea toki a‘u ai ki he mo‘uí. Pea kuo pau ke tau mate fakataha mo Kalaisi he papitaisó kae lava ke fokotu‘u kitautolu ke tau mo‘ui. 
ROM.6.6	‘Oku ‘ikai puli ia. Ko hotau motua‘i tangatá, na‘e tukifa‘o fakataha mo Kalaisi ki he kolosí, kae fakangata ‘a e pōpula hotau sino angahala‘iá ki he angahalá. 
ROM.6.7	He tala‘ehaí ‘oku kei angi holo ‘e he angahalá ha taha kuo ‘osi mate.
ROM.6.8	Ko hono mo‘oní, kuo tau ‘osi mate fakataha mo Kalaisi. Pea kuo pau ke tau mo‘ui fakataha mo ia. 
ROM.6.9	‘Oku ‘ikai foki ha ivi ‘o e maté ia kia Kalaisi. He na‘á ne mate, ka na‘e fokotu‘u ia ke mo‘ui, pea he‘ikai te ne toe mate. 
ROM.6.10	Ko e mate ‘a Kalaisí, ko ‘ene mate tā tu‘o taha pē koe‘uhí ko e angahalá. Ka kuó ne mo‘ui. Pea ko ‘ene mo‘ui ‘oku lolotonga faí, ko ‘ene mo‘ui ma‘á e ‘Otuá. 
ROM.6.11	Kuo pau ke mou lau kimoutolu ko e kakai kuo ‘osi mate pehē, ‘o ‘ikai ha toe ivi ‘o e angahalá kiate kimoutolu, ka ko e kakai kuo mo‘ui ma‘á e ‘Otuá koe‘uhí ko Sīsū Kalaisi.
ROM.6.12	Vakai na‘a toe fa‘iteliha ‘a e angahalá ‘i homou kakanó. ‘Oua te mou toe fakatopono ‘a e ngaahi holi ‘a homou kakanó. He ko e kakanó, ‘e faifai pē ‘o ‘auha. 
ROM.6.13	‘Oua te mou tuku ange ke ngāue‘aki hamou kupu ‘e taha ‘i ha fa‘ahinga feinga ‘oku ta‘e fe‘unga. Ka mou foaki kimoutolu ki he ‘Otuá ke ngali ko e kakai na‘e mate ka kuo fakamo‘ui. Tuku ange kotoa ki he ‘Otuá homou ngaahi kupú ke ne fai ‘aki ha ngāue ‘oku ‘aonga. 
ROM.6.14	‘Oua ‘e toe pule ‘a e angahalá ‘i homou kakanó. He na‘e fakanofonofo ‘aki kimoutolu e ‘ofa tu‘unga‘a ‘a e ‘Otuá, ‘o ‘ikai ko e Laó.
ROM.6.15	‘I he‘ene peheé leva, Ko e hā ‘etau me‘a ‘e faí? Te tau hanganaki fai angahala ai pē, he ‘oku ‘ikai, tokua, ko e Laó ‘oku tau mo‘ui aí, ka ko e ‘ofa ‘a e ‘Otuá? ‘Ikai ‘aupito! 
ROM.6.16	Kuo te‘eki ai koā ke mou ‘ilo ko ‘ete loto ke pōpula ‘aki kita ‘e ha taha, ko e ‘ikai ia ke toe fai hato loto? Mou fili angé. ‘E pōpula ‘aki kimoutolu ‘e he angahalá ke mou mate ai? Pe ‘e pōpula ‘aki kimoutolu ‘e he ‘Otuá ke mou vālelei ai mo ia? 
ROM.6.17	‘I he kuo hilí na‘e pōpula ‘aki kimoutolu ‘e he angahalá. Kae fakafeta‘i ki he ‘Otuá, he kuo mou tui mo‘oni eni ki he ngaahi fakahinohino na‘e fai kiate kimoutolú.
ROM.6.18	Kuo fakangata hono pōpula ‘aki kimoutolu ki he fai angahalá. Pea talu pē mei ai mo e pōpula ‘aki kimoutolu ki he faitotonú.
ROM.6.19	Ko ‘eku ‘ai fakatātā peheé, hei‘ilo na‘a mahino ange ai kiate kimoutolu ‘eku fakakaukaú. Na‘a mou loto he kuo hilí ke pōpula ki he ngaahi feinga ta‘e fe‘unga mo fakalielia. Mou loto ā eni ke pōpula ki ha ngaahi feinga ‘oku ma‘a mo mā‘oni‘oni.
ROM.6.20	Na‘a mou kei pōpula ki he angahalá, pea mou tau‘atāina ai pē mei he pule ‘a e totonú. 
ROM.6.21	Ka ko e hā ho‘omou me‘a na‘e ma‘u aí? ‘Ikai kuo mou mā he toe manatu ki aí? He ko hono iku‘angá pē ko e mate. 
ROM.6.22	Ka na‘e fakangata ho‘omou pōpula ki he fai angahalá. Pea talu ai ho‘omou pōpula ki he ‘Otuá. Kuo hoa ai ho‘omou mo‘uí mo e finangalo ‘o e ‘Otuá. Pea ko hono iku‘angá ko e mo‘ui ta‘e ngata. 
ROM.6.23	He ‘oku ‘i ai ‘a e ‘inasi ‘o ha taha ‘oku pōpula ki he fai angahalá, ko e mate. Ka ko e ‘Otuá ia, ‘oku ‘i ai ‘ene me‘a‘ofa ‘oku fie ‘omi ma‘atautolu, ko e mo‘ui ta‘e ngata. Pea ‘oku tu‘unga ia ‘i hotau ‘Eikí ko Sīsū Kalaisí.
ROM.7.1	Kāinga, kuo ‘osi mahino lelei kiate kimoutolu ‘a e Laó. Ko hono mafai kia kitá, ‘e ngata pē ia ‘i ha‘ate mate. 
ROM.7.2+ROM.7.3	Ka u fakatātā ‘aki ‘a e nofo malí. Ko e tu‘utu‘uni ‘a e Laó, ke nofo pē ‘a e fefine malí ko e uaifi ‘o hono husepānití ‘o a‘u ki he mate ‘a hono husepānití. Ka ko ‘ene mate pē ‘a e husepānití, ko ‘ene ‘atā ia ‘a e fefiné ke toe mali. Ka nonofo ‘a e fefiné mo ha toe tangata ‘i he kei mo‘ui hono husepānití, ko e tono ia.
ROM.7.4	Ko homou ‘ātungá pē ia, kāinga. He ko e kupu kimoutolu he sino ‘o Kalaisí, ‘o ‘ikai ai ha toe ivi ‘o e Laó kiate kimoutolu. Pea kuo mou tau‘atāina ke nofo fakataha mo Kalaisi, ‘a ē na‘e fokotu‘u mei he maté, koe‘uhí ka ne mo‘ui ma‘á e ‘Otuá. 
ROM.7.5	Talu ‘etau kei fai mai ‘a e tō‘onga mo‘ui na‘a tau tutupu mo iá mo ‘etau fai angahala koe‘uhi ko e kakaha ‘a e ngaahi holi ‘a hotau kakanó. Na‘e kau ai pē mo e Laó hono tafunaki ‘a e ngaahi holi ko iá. Pea ko hono iku‘angá pē ko e mate. 
ROM.7.6	Kuo ‘osi fakatau‘atāina kitautolu mei he Laó. He kuo tau mate kitautolu ki ai, pea ‘oku ‘ikai hano toe ivi ‘o‘ona ia kiate kitautolu. ‘Oku ‘ikai te tau toe fai ‘a e ngāue ‘a e ‘Otuá ‘i he fakaongoongo ki ha lao na‘e tohi. Ko e founga motu‘á ia. Ka ko e founga fo‘oú, ko ‘etau fai ‘ene ngāué ‘i he fakaongoongo ki he Laumālie ‘o e ‘Otuá.
ROM.7.7	Toka ange ha taha ‘iate kimoutolu te ne pehē mai, “Tā ‘oku angahala pē mo e Laó.” Tuku ia! He na‘e ‘ikai foki ke mei mahino kia kita ‘a e angahalá, ‘o ka ne ‘ikai ‘a e Laó. Hangē ko ‘ení. Na‘e ‘ikai ke mei mahino kia kita ‘a e mānumanú, ka ko e fekau he Laó ke ‘oua te te fai peheé. 
ROM.7.8	Na‘e me‘angāue ‘aki ‘a e fekau ko iá ‘e he angahalá ke langa‘i ha ngaahi holi kehekehe ‘i hoto lotó. Na‘e mei tamatemate ai pē ‘a e angahalá ia ‘i hoto lotó, ‘o ka ne ‘ikai ko e ngāue ‘a e Laó.
ROM.7.9	‘I he te‘eki ke te ‘ilo ‘a e Laó, na‘á te kei mo‘ui pē. Ka ko e tuai pē ‘ene mahino kia kita ‘a e fekau ke ‘oua ‘e mānumanú, pea mo‘ui hake ai pē ‘i hoto lotó ‘a e angahalá. 
ROM.7.10	Kae mate hifo hoto laumālié ia. Na‘e ‘omi ‘a e fekau ko iá ke tau mo‘ui ai. Ka na‘a tau mate ai kitautolu. 
ROM.7.11	Na‘e hoko pē ‘a e fekau ke ‘oua te tau mānumanú ko e me‘a ke tau hē ai ‘o mate, koe‘uhi ko e ngāue ‘a e angahala ‘oku toitoi ‘i hotau lotó. 
ROM.7.12	Ka ko e Laó ‘iate ia pē, pea ko e ngaahi fekaú, ‘oku mā‘oni‘oni mo tonu mo ‘aonga.
ROM.7.13	Toka ange ha taha ‘iate kimoutolu te ne pehē mai, “Tā ko ‘etau maté ko e ngāue ‘a e fu‘u me‘a mā‘oni‘oni. Tuku ia! ‘Oku ‘ikai ko ‘etau maté ko e ngāue ‘a ha me‘a ‘oku mā‘oni‘oni, ka ko e ngāue‘aki ‘e he angahalá ‘a e me‘a ‘oku mā‘oni‘oni. Vakai ange ā ki he kovi faufau ‘a e angahalá!
ROM.7.14	Ko e Laó foki ‘oku fakalaumālie. Ka ko kitautolú ia, ko e koto kakano. Pea ‘ai aí mo e mātu‘aki angi holo kitautolu ‘e he angahalá, ‘o hangē ha kakai kuo ‘osi fakatau pōpulá. 
ROM.7.15	‘Oku ‘ilonga pē ia he anga hotau lotó. Lolotonga pē ‘ene mahino ‘a e me‘a ke te faí, kuó te fai ‘e kita ‘a e me‘a kehe. Pea lolotonga pē ‘ete fehi‘a ha me‘a, kuó te fai pē ‘a e me‘a ko iá. 
ROM.7.16	‘Okú te fakamo‘oni‘i pē ‘e kita ‘a e lelei ‘a e Laó, he ‘oku ‘ikai ke te lelei‘ia he‘ete me‘a ‘oku faí. 
ROM.7.17	‘I he‘ene peheé leva, tā ‘oku ‘ikai ko kita tonu ‘oku tupu mei ai ‘a e kovi ‘okú te faí, ka ko e angahala ‘oku nofo ‘i hoto lotó.
ROM.7.18	‘Oku tau ‘ilo pē ‘oku ‘ikai ke nofo ha lelei ‘i hotau kakanó. He ‘oku tau fie failelei, ka ‘oku ‘ikai te tau lava. 
ROM.7.19	‘Oku tau fie faitotonu, ka tau faihala pē. 
ROM.7.20	Pea kapau ā ‘oku ‘ikai te tau fai ‘a e me‘a ‘oku tau ‘ilo ‘oku leleí, pea tā ‘oku ‘ikai ke tupu ‘a e kovi ‘oku tau fai meiate kitautolu. Ka ‘oku tupu ia mei he angahala ‘oku nofo ‘i hotau kakanó.
ROM.7.21+ROM.7.22+ROM.7.23	‘Oku tau sio leva, tā ‘oku ‘i ai ‘a e lao hotau kakanó. Pea ko eni ia ‘a e lao ko iá, Ko ‘eku fie fai ha lelei, ka u fai ‘e au ‘a e kovi. Ko e lao ko ení ‘oku fepaki mo e Lao ‘a e ‘Otuá. He ‘oku ou mātu‘aki mahu‘inga‘ia he Lao ‘a e ‘Otuá, ka ‘oku fa‘iteliha ‘a e angahalá ‘iate au ko e ngāue ‘a e lao ko eni ‘o e kakanó. 
ROM.7.24	Faka‘ofa mo‘oni ko au. Ko hai te ne vete ange au mei he sino ko ení? He ko e sino ia te u mate ai. 
ROM.7.25	Fakafeta‘i ki he ‘Otuá hono vete ange ‘e Sīsū Kalaisi! ‘Io, ‘oku fie fakaongoongo hoku ‘atamaí ki he Lao ‘a e ‘Otuá, ka ‘oku ongongofua hoku kakanó ki he lao ‘o e angahalá.
ROM.8.1	Ko kimoutolu ‘oku kau mo Sīsū Kalaisí, te mou hao ‘aupito he tautea. 
ROM.8.2	Kuo ‘oatu ma‘amoutolu ‘e he Laumālie Mā‘oni‘oní ‘a e mo‘ui ‘oku tu‘unga ‘ia Kalaisi Sīsuú. Kuo mou ‘ata‘atā ai mei he angahalá mo e maté. 
ROM.8.3	‘E ‘ikai lava ia he Lao ‘a Mōsesé, he ‘oku fu‘u mālohi ‘a e holi ‘a hotau kakanó. Ko e me‘a pē kuo mou ‘ata‘atā ai mei he angahalá mo e maté, ko e hanga ‘e he ‘Otuá ‘o fekau mai hono ‘Aló ki māmani ‘aki ha sino na‘e tatau pē mo hotau sino angahala‘iá, ke hoko ko e fakamolemole‘anga ‘o ‘etau ngaahi angahalá. Na‘e fakaka‘anga ‘e he ‘Otuá ‘a e angahalá ‘i he kakano ‘o Kalaisí. 
ROM.8.4	Ko e fai pehē ‘a e ‘Otuá, koe‘uhí ke tau lava ‘o tuku ai ‘etau fakatuituia hotau kakanó ka tau fakakakato ‘a e Laó ‘i he‘etau talangofua ki he Laumālié.
ROM.8.5	Ko e kakai ‘oku nau fakatuituia honau kakanó, ‘oku nau fiema‘u pē ‘a e me‘a ma‘a honau sinó. Ka ko e kakai ‘oku nau fakaongoongo ki he Laumālié, ‘oku nau fiema‘u ‘a e me‘a ma‘a honau laumālié. 
ROM.8.6	Ko e pule ‘a e kakanó, ko e maté ia. Ka ko e pule ‘a e Laumālié, ko e mo‘uí ia mo e fiemālié. 
ROM.8.7	Ko e ngaahi holi ‘a hotau kakanó ko e koto fakafili ki he ‘Otuá. He ko e koto ongongata‘a ki he Lao ‘a e ‘Otuá. Pea ‘e ‘ikai teitei lava ke toho ‘a e ngaahi holi ‘a hotau kakanó ke hoa pe taau mo e Lao ‘a e ‘Otuá. 
ROM.8.8	‘E ‘ikai pē faifai angé pea hoa mo e finangalo ‘o e ‘Otuá ha me‘a ‘e fai ‘e ha taha ‘okú ne fakatuituia hono kakanó.
ROM.8.9	Ka ‘oku ‘ikai foki te mou toe kau kimoutolu he fa‘ahinga kakai ‘oku nau fakatuituia honau kakanó. Kuo mou ‘osi kau kimoutolu he fa‘ahinga ‘oku nau fakaongoongo ki he Laumālié, ‘o kapau ‘oku nofo ‘a e Laumālié ‘o e ‘Otuá‘i homou lotó. ‘Ilonga ha taha ‘oku ‘ikai ke ne ma’u ‘a e Laumālie ‘o Kalaisi, ‘oku ‘ikai kau mo ia. 
ROM.8.10	Ka kuo ‘osi nofo ‘a Kalaisi ‘i homou lotó. Pea neongo ‘e mate homou sinó ko e ngāue ‘a e angahalá, ka kuo mou mo‘ui koe‘uhi ko e fakalelei ‘a e ‘Otuá mo kimoutolú. 
ROM.8.11	Kapau ‘oku nofo ‘i homou loto ‘a e Laumālie ‘o ia na’á ne fokotu’u ‘a Kalaisi me i he pekia, ‘e foaki mo’ui foki ki homou sino maté ni, ‘e ia na’á ne fokotu’u ‘a Kalaisi.
ROM.8.12	Kāinga, ‘oua te mou mo‘ui ‘aki pē e fakatopono ‘a e ngaahi holi ‘a homou kakanó. 
ROM.8.13	Kapau te mou mo‘ui ‘aki ‘a e fa‘ahinga mo‘ui ko iá, te mou mate. Ka ‘o ka moú ka ta‘ofi ‘a e ngaahi holi ‘a homou kakanó ‘i ha tokoni atu ‘a e Laumālie ‘o e ‘Otuá, te mou mo‘ui ai. 
ROM.8.14	He ko kinautolu ‘oku fai honau tatakí ‘e he Laumālie ‘o e ‘Otuá, ko e fānau kinautolu ‘a e ‘Otuá. 
ROM.8.15	Na‘e ‘ikai ke mou ma’u ha laumālie fakapopula ke mou nofo manavahe ai; ka na’a mou ma’u ha laumālie fakafanau-ohi ‘a ē ‘oku tau kalanga ai kiate ia ‘o pehē, “‘Ala Tamai!” 
ROM.8.16	‘Oku tau ‘ilo pau ko e fānau kitautolu ‘a e ‘Otuá. He ‘oku ‘ikai ngata pē he fakamo‘oni ki ai ‘a hotau laumālié, ka ‘oku toe fakamo‘oni ki ai ‘a e Laumālie ‘o e ‘Otuá. 
ROM.8.17	‘Io, ko ‘ene fānau kitautolu. Pea kapau ko ‘ene fanau, pea tā ko e fanau-hoko foki, ko e fanau-hoko ‘o e ‘Otuá, ‘o kaungafanau-hoko mo Kalaisi ‘o kapau ‘oku tau kaungamamahi mo ia, te tau kau foki mo ia ‘i hono fakalāngilāngi’í.
ROM.8.18	‘Oku ou pehē, ko e ngaahi mamahi ‘oku tau lolotonga mo‘ua aí, ko e me‘a si‘i pē ia ki he fu‘u lāngilangi ‘oku teuteu ma‘atautolu ‘e he ‘Otuá. 
ROM.8.19	Pea ‘oku faka‘amu ‘a e me‘a kotoa pē he lalo la‘aá ke fei mo a‘u ki he ‘aho ‘e fakahaá’i ai ‘e he ‘Otuá ‘a ‘ene fānaú. 
ROM.8.20+ROM.8.21	Kuo hēhētu‘u ‘a e me‘a kotoa na‘e fakatupú. Pea ko ‘ene peheé, ko e finangalo ia ‘o e ‘Otuá. Ka ‘oku ‘i ai ‘a e fakatu‘amelie. He vete ‘e he ‘Otuá ‘a e me‘a kotoa kuo fakatupú mei he pōpula ki he ‘auhá ke kau he tau‘atāina fakalangi e fānau ‘a e ‘Otuá. 
ROM.8.22	He kuo fetō‘eaki mo felāngaaki, ‘a e me‘a kotoa he lalo la‘aá, ‘o hangē ha langaá, ‘o a‘u mai pē ki he ‘ahó ni.
ROM.8.23	‘Oku fetō‘eaki hotau lotó foki, he ‘oku tau kei tatali ke fakahoko hotau ohí, ‘a ia ko e vete ange kakato hotau sinó mei he ‘auhá. He kuo fakahā mai ‘e he Laumālié kuo tau ‘osi hoko kitautolu ko e fānau ‘a e ‘Otuá. 
ROM.8.24	Na‘e tupunga foki hono fakahaofi kitautolú ko ‘etau fakatu‘amelié. Mo‘oni pē kuo tau ‘osi ma‘u ‘e kitautolu ‘a e mo‘uí, pea ‘oku ‘ikai ke toe fai ha fakatu‘amelie ki ha me‘a kuo ‘osi hoko. 
ROM.8.25	Ka ‘oku ‘i ai pē ‘a e me‘a ‘oku kei toe ke tau a‘u ki ai. Pea te tau fakatu‘amelie ai pē ki he me‘a ko iá, mo fa‘a kātaki, kae ‘oua kuo tau a‘u ki ai.
ROM.8.26	‘Oku ‘i ai foki mo hotau ngaahi vaivai‘anga. Ka ‘oku tokoni‘i ai kitautolu ‘e he Laumālié. Hangē ko ení. Lolotonga ‘ete fifili pe ‘e anga fēfē ‘ete hūfia ha me‘a, kuo hūfia ia ‘iate kita ‘e he Laumālié, ‘o ongo ‘aupito ‘ene lave maí, pea ‘oku ‘ikai ha lea fe‘unga ke fakamatala‘i ‘aki. 
ROM.8.27	Ka ‘oku ‘afio‘i lelei ‘e he ‘Otuá ‘a e me‘a ‘oku tokanga ki ai ‘a e Laumālié. He ‘oku ‘ikai puli ki he ‘Otuá ha me‘a ‘e taha he loto ‘o e tangatá. Pea ko e finangalo ‘o e ‘Otuá ke hūfia ‘e he Laumālié ‘a hono kakaí. 
ROM.8.28	Ko e me‘a kotoa ‘e fetaulaki mo ha taha ‘oku ‘ofa ki he ‘Otuá, ‘oku kau ia ki hono langa hake ‘e he ‘Otuá ‘a e mo‘ui ‘a e toko taha ko iá. He ko e kakai ‘oku ‘ofa ki he ‘Otuá, na‘e ui kinautolu ‘e he ‘Otuá ke nau fai ‘a e ngāue ‘okú ne finangalo ke faí. 
ROM.8.29	Talu mei mu‘a mo e ‘afio‘i ‘e he ‘Otuá ‘a e fa‘ahinga te ne uí. Pea kuo talu mei mu‘a mo ‘ene finangalo ke hangē ‘enau mo‘uí ko e mo‘ui ‘a hono ‘Aló tonu. He kuo talu pē mei mu‘a mo ‘ene finangalo ke hoko hono ‘Aló ko e lahi ‘i ha fānau tokolahi. 
ROM.8.30	‘Io, ko e fa‘ahinga na‘e tokanga‘i ‘e he ‘Otuá mei mu‘á, na‘á ne uí. Pea ko e fa‘ahinga na‘á ne uí, na‘e fakalelei mo kinautolu. Pea ko e fa’ahinga na’e fakalelei mo kinautolú, na’á ne tuku ke nau ‘inasi ‘i hono lāngilangí.
ROM.8.31	Ko e hā leva ha‘atau lau ki he ngaahi me‘á ni? ‘E ‘ikai hala ha‘atau pehē, “Tā he‘ikai tu‘u mai ha loto ia kiate kitautolu.” 
ROM.8.32	Na‘e ‘ikai ta‘ofi meiate kitautolu ‘e he ‘Otuá hono ‘Alo ‘o‘oná. Ko e hā leva ha toe me‘a ‘e ta‘ofi ‘e he ‘Otuá meiate kitautolu? 
ROM.8.33	Pea ko hai ‘e tui ki ha taha te ne tala mai kuo te‘eki ke vālelei mo e ‘Otuá ‘a e kakai kuó ne filí? He ko e ‘Otuá tonu pē kuó ne fakahā mai ‘enau vālelei mo iá. 
ROM.8.34	Ko hai leva te ne lava ‘o fakahalaia‘i kitautolú? ‘Oku hala ha taha! Ko hono mo‘oní, ‘oku lolotonga faí ni hotau hūfia ‘e Kalaisi ki he ‘Otuá ‘i langi. He na‘e pekia ‘a Kalaisi, kae toe fokotu‘u ia ke mo‘ui. Pea kuó ne ‘i he to‘omata‘u ‘o e ‘Otuá. 
ROM.8.35	Ko e hā ha me‘a ‘e faifai pea motu ai ‘a e ‘ofa ‘a Kalaisi ‘iate kitautolú? Ha faingata‘a koā? Ha mamahi? Ha fakaaoao ‘e fai mai? Ha fiekaia? Ha honge? Ha tēlefua? Ha fakatu‘utāmaki ‘e hoko kia kita? Ha mole ‘ete mo‘uí? 
ROM.8.36	‘Ikai! He ‘oku mo‘oni pē ‘a e lau ‘a e Folofolá,
ROM.8.36	“Ko e pongipongi ki he efiafi
ROM.8.36	mo ‘emau fehangahangai mo e maté
ROM.8.36	koe‘uhi ko e ‘Afió na.
ROM.8.36	Kuo mau hangē tofu pē
ROM.8.36	ha fanga sipi ‘oku taki atu ke tāmate‘í.”
ROM.8.37	Ka kuo tau ikuna noa ‘a e ngaahi me‘á ni kotoa koe‘uhí ko e ‘ofa ‘a Kalaisi ‘iate kitautolú. 
ROM.8.38+ROM.8.39	‘Oku ou tui mo’oni, ‘oku ‘ikai ha momo’i me’a ‘e taha te ne lava ke motuhi kitautolu mei he ‘ofa ‘a e ‘Otuá ‘a ia ‘oku ‘i hotau ‘Eiki ko Sīsū Kalaisi, pē te tau mo’ui atu pe te tau mate, pe ‘e feinga mai ha ‘angelo pe ko ha tevolo, pe ko ha me’a ‘i he lolotongá ni pe ko e kaha’ú, pe ko ha ivi he lalo la’aaá ni, pe ko lolofonuá. ‘Ikai! ‘Oku ‘ikai ‘aupito ha momo’i me’a ‘e taha.
ROM.9.1	‘Oku ou lea mo‘oni au ‘ia Kalaisi, ‘oku ‘ikai te u loi, pea ‘oku tau‘atāina hoku konisēnisí ‘i he Laumālie Mā‘oni‘oní ‘i he‘eku pehē atu 
ROM.9.2	‘oku mafasia lahi mo hoha‘a hoku lotó 
ROM.9.3	koe‘uhí ko e kakai na‘á ku tupu aí, ‘a e kakai Siú. Ka ‘iloange kuo fakamala‘ia‘i au, pe fakamāvae au mo Kalaisi koe‘uhí kae ma‘u hanau faingamālie, te u sai‘ia ai pē au. Kehe pē ke nau hao. 
ROM.9.4	He ko e kakai ‘Isileli kinautolu; ko e fānau na‘á ne ohí, na‘e fakahā ange kiate kinautolu hono ngeia, na‘á ne alea pau mo kinautolú, na‘á ne fakakoloa‘i ‘aki ‘ene Laó, mo e lotu kiate ia, mo ‘ene ngaahi tala‘ofá. 
ROM.9.5	Ko e makapuna kinautolu ‘o e kakai ‘iloa. Ko kinautolu na‘e tupu ai ‘a e Kalaisí. Pea ‘oku taau mo e kakai kotoa pē ke fakamālō ma‘u pē ki he ‘Otuá. He ko ia ‘okú ne pule‘i ‘a e me‘a kotoa pē. ‘Ēmeni.
ROM.9.6	Kuo te‘eki ai ke iku noa e folofola ‘a e ‘Otuá. He ‘oku ‘ikai ko e kakai ‘Isileli kotoa ‘a kinautolu kuo tupu meia ‘Isilelí. 
ROM.9.7	Pea na’e ‘ikai lau ko e hako ‘o ‘Epalahame ‘a ‘ene fanaú kotoa. He na‘e pehē ange ‘e he ‘Otuá kia ‘Epalahame, “Ko e hako pē ‘o ‘Aisaké ‘e lau ko ho‘o fānaú.” 
ROM.9.8	‘A ia ‘oku ‘ikai ko e fānau ‘a e ‘Otuá e fānau ‘oku fanau‘i fakasino maí, ka ko e fānau pē ‘oku fanau‘i mai he tala‘ofa ‘a e ‘Otuá. He na‘e ‘uhinga pē kia ‘Aisake ‘a e pehē ange ‘e he ‘Eikí kia Sela, 
ROM.9.9	“Ko ‘ene peheni pē he ta‘u kaha‘ú kuo fā‘ele‘i ha‘o tama tangata.”
ROM.9.10	Vakai na‘a ngalo ‘a e ongo māhanga ‘a ‘Aisake mo Lepeká. 
ROM.9.11+ROM.9.12	Na‘e te‘eki ai ke fā‘ele‘i kinaua, pe te na fai ha ‘ulungāanga lelei pe kovi, kuo fuoloa ‘a e fakahā ange ‘e he ‘Eikí kia Lepeka ‘e fakaongoongo ‘a e lahí ki he si‘í. Ko e fai pehē ‘a e ‘Eikí ke fakamahino ‘okú ne tau‘atāina he anga ‘o ‘ene filí. Pea ‘oku ‘ikai ke fakafalala ‘ene fili kakaí ‘i ha failelei pe ko ha faikovi ‘a ha taha. 
ROM.9.13	Ko e ‘uhinga ia ‘o e kupu‘i Folofola ko ē ‘oku fakahā mai ai e ‘ofa ‘a e ‘Otuá kia Sēkope kae fehi‘a kia ‘Isoá.
ROM.9.14	Ko e hā leva ha‘atau lau? ‘Oku ngali filifilimānako nai ‘a e ‘Otuá? ‘Ikai! 
ROM.9.15	He na‘e fakahā ange ‘e he ‘Otuá kia Mōsese te ne fa‘iteliha pē pe te ne ‘ofa ki ha taha pē ‘ikai. 
ROM.9.16	Vakai ange. ‘Oku ‘ikai ke fakafalala ‘a e fili kakai ‘a e ‘Otuá ‘i ha me‘a ‘oku tau loto ki ai, pe ko ha‘atau me‘a kuo fai. Ka ‘oku fakafalala ‘ata‘atā pē ki he‘ene ‘ofá. 
ROM.9.17	‘Oku ‘asi he Folofolá ‘a e pehē ange ‘e he ‘Eikí kia Felo, “Ko e ‘uhinga pē ‘o ‘eku tuku koe ke ke tu‘í, koe‘uhí ka u me‘angāue ‘aki ho‘o ongongata‘á ke hā ai hoku iví, mo hapai au ‘e he kakai kotoa pē ‘i māmani.” 
ROM.9.18	He ‘oku fakafalala pē ‘a e fili kakai ‘a e ‘Otuá he me‘a ‘oku finangalo ia ki aí. ‘Okú ne fai manava‘ofa ki ha ni‘ihi, peá ne ‘ai ha ni‘ihi ke ongongata‘a.
ROM.9.19	‘E ‘i ai nai ha taha ‘iate kimoutolu ‘e pehē mai, “Tā ‘oku tonu ā ke ‘oua ‘e fakahalaia‘i kitautolu ‘e he ‘Otuá. He ko ia pē ‘okú ne ‘ai kita ke te ongongata‘á” 
ROM.9.20	Ko ‘eku tali eni ki aí, kāinga. Ko ho‘o fakafehufehu‘i ‘a e tu‘utu‘uni ‘a e ‘Otuá, he ko hai koe? ‘Anefē ia ha pehē atu ‘e ha ipu ki he toko taha ngaohi ipú, “Na‘á ke ‘ai au ke u fuo peheé ke hā?” 
ROM.9.21	‘Ikai ‘oku fa‘iteliha pē ‘a e toko taha ngaohi ipú ki he‘ene ‘umeá? Kapau te ne pehē ke ngaohi ha ipu fuo lelei mo ha ipu fuo kovi ‘aki ‘ene ‘umeá, pea ko hai te ne ta‘ofi ia?
ROM.9.22	Na‘e finangalo ‘a e ‘Otuá ke fakahā hono houhaú mo hono māfimafí, ‘a ē ‘okú ne lava ‘o faka‘auha ‘aki ha kakai ‘oku taau ke faka‘auha. Ka na‘á ne kātaki‘i pē kimoutolu. 
ROM.9.23	Pea na‘e ‘ikai ngata pē ai ‘ene ‘ofá, ka ne toe fakahā mai foki mo hono lāngilangí. Ko hono lāngilangi ia na‘á ne fakakoloa ‘aki ‘a kitautolu kuó ne fai manava‘ofa ki aí, ‘a ia ko e fa‘ahinga ia ‘iate kitautolu kuó ne teu‘i ke ‘inasi he lāngilangi ko iá. 
ROM.9.24+ROM.9.25	He ko kitautolu pē ‘a e kakai kuó ne uí, ‘o tatau ai pē ‘a e Siú mo e mulí. Pea ko ia pē na‘e folofola ‘aki ‘e he ‘Otuá he tohi Hōseá,
ROM.9.24+ROM.9.25	“Na‘e ‘ikai ko hoku kakai kinautolu.
ROM.9.24+ROM.9.25	Ka te u lau kinautolu ko hoku kakai.
ROM.9.24+ROM.9.25	Ko e kakai na‘e ‘ikai te u ‘ofa ai,
ROM.9.24+ROM.9.25	te u ‘ai kinautolu ko hoku ‘ofa‘anga.”
ROM.9.26	Ko e toe folofola eni ‘e taha ‘a e ‘Otuá kiate kinautolu,
ROM.9.26	“‘Oku ‘ikai ko hoku kakai kimoutolu.
ROM.9.26	Ka kuo vavé ni pē ke u ui mo kimoutolu
ROM.9.26	ko e fānau ‘a e ‘Otua mo‘uí.”
ROM.9.27	Pea ko e lau eni ‘a e palōfita ko ‘Aiseá ki he kakai ‘Isilelí,
ROM.9.27	“Neongo ha tokolahi ‘a e kakai ‘Isilelí
ROM.9.27	‘o hangē ko e ‘one‘one ‘o e matātahí,
ROM.9.27	ka ko e ki‘i tokosi‘i pē ‘iate kinautolu ‘e haó.
ROM.9.28	‘E vavé ni pē mo pau ‘a hono fakahoko ‘e he ‘Eikí ‘i mamani ‘a e ngaahi me’a kuó ne ‘osi fakahā mai
ROM.9.29	Pea ko e lau mo eni ‘a ‘Aisea,
ROM.9.29	“Ka ne ‘ikai ke fakahaofi ‘e he ‘Eiki Māfimafí
ROM.9.29	ha ki‘i ni‘ihi ‘o hotau kakaí,
ROM.9.29	na‘a tau ‘auha faka‘aufuli mo kitautolu,
ROM.9.29	‘o hangē ko e ongo kolo ko eé,
ROM.9.29	‘a Sōtoma mo Komola.”
ROM.9.30	Ka ko e hā leva ‘a e ‘uhinga ‘o e ngaahi potu Folofola ko iá? Ko ‘eni pē. Na‘e tui ‘a e kakai na‘e ‘ikai ko e Siú, pea na‘e fakalelei ai ‘a e ‘Otuá mo kinautolu, ‘osi angé na‘e hala ‘atā ha‘anau feinga ke vālelei mo ia. 
ROM.9.31+ROM.9.32	Kae mamahi‘i Lao ‘a e kakai ‘Isilelí kae ‘ikai fakalelei ai ‘a e ‘Otuá mo kinautolu, koe‘uhí ko ‘enau feinga ke vālelei mo ia ‘i he‘enau mamahi‘i Laó, kae tuku ‘a e falala ki he ‘Otuá. Na‘e tūkia ‘a e kakai ‘Isilelí ‘i he maka ‘oku tūkia ai ‘a e tokolahi. 
ROM.9.33	Hangē ko e lau ‘a e Folofolá, “Mou vakai ange ki he maka ‘oku ou fokotu‘u ‘i Saioné. Ko e maka ia ‘e tūkia ai ha tokolahi ‘o tō ki lalo. Ka ‘e ‘ikai ha taha ‘e tui ki ai pea tō noa ai ‘ene ‘amanakí.”
ROM.10.1	Kāinga, ko e me‘a ‘oku lahi taha ‘eku faka‘amu mo lotu ki aí, ke fakahaofi ‘a e kakai ‘Isilelí. 
ROM.10.2	‘Oku mahino pē kiate au ‘enau ‘ofa ‘i he ‘Otuá. 
ROM.10.3	Kae pangó, he kuo te‘eki ai ke nau fakatokanga‘i ‘a e me‘a ‘oku lava ke vālelei ai ‘a e ‘Otuá mo ha taha. He ‘oku nau fai tūkuingata ke vālelei mo e ‘Otuá ‘aki ‘enau mamahi‘i ‘a e Laó. Pea ko e ‘uhinga ‘o ‘enau fai peheé ko e ‘ikai ke nau fie falala ki he ‘Otuá. 
ROM.10.4	He kuo ‘osi fakangata ‘e Kalaisi ‘a e pehē ke fakalelei mo e ‘Otuá ‘aki ‘a e mamahi‘i ‘o e Laó. Ko e fakalelei mo e ‘Otuá ‘oku fai ‘aki pē ‘ete tuí.
ROM.10.5	Mo‘oni pē na‘e pehē ‘e Mōsese ‘e fakalelei ‘a e ‘Otuá mo ha taha te ne mamahi‘i ‘a e Laó. He na‘e hiki ‘e Mōsese ‘a e kupu‘i lea ko ení, “Kapau ‘okú ke fie mo‘ui, peá ke talangofua ki he fekau kotoa pē he Laó.”
ROM.10.6	Ka ‘oku ‘ikai ke kei faingata‘a pehē ‘a e fakalelei mo e ‘Otuá. Hangē ko e lau ‘a e Folofolá, “‘Oua te ke pehē, ‘Ko hai ‘e lava ‘o ‘alu hake ki langi ke ‘ohifo ‘a Kalaisi.’ 
ROM.10.7	Pe te ke pehē, ‘Ko hai ‘e lava ‘o ‘alu hifo ki he nofo‘anga‘o e kau maté ke ‘ohake ‘a Kalaisi?’”
ROM.10.8	Ko hono fakanounoú, ‘oku ‘ikai faingata‘a ke ke ma‘u ‘a e mo‘uí. He kuo ‘osi fakahā mai ‘e he ‘Otuá ‘a e me‘a te ke ma‘u aí. Kuó ke ‘osi lea ‘aki ‘e koe ‘a e me‘a ko iá, mo talaloto ‘aki. Ko e tuí. Pea ko ia pē ‘oku mau malanga‘akí. 
ROM.10.9	Pea kapau te ke pehē, “Ko e ‘Eikí ‘a Sīsū” mo ke tui mo‘oni ‘i ho lotó na‘e fokotu‘u ‘e he ‘Otuá ‘a Sīsū ke mo‘uí, pea te ke mo‘ui. 
ROM.10.10	Kapau te ke tui ki ai mo lea ‘aki ki he kakaí, ‘e fakalelei ai pē ‘a e ‘Otuá mo koe, pea te ke mo‘ui.
ROM.10.11	Hangē ko e lau ‘a e Folofolá, ‘e ‘ikai iku launoa ‘a e ‘amanaki ‘a ha taha kuo tui ki he ‘Otuá, 
ROM.10.12	‘o tatau ai pē pe ko e Siu pe ko e muli. He ko e ‘Otuá, ko e ‘Eiki ia ‘o e kakai kotoa pē. Ko e ‘Eiki ia ‘okú ne mātu‘aki fakakoloa‘i ha taha pē ‘e hanga hake kiate ia. 
ROM.10.13	Ko e lau eni ‘e taha ‘a e Folofolá ki ai,
ROM.10.13	“‘E mo‘ui ‘a e kakai kotoa pē te nau ui ki he huafa ‘o e ‘Eikí.” 
ROM.10.14	Ka ‘e ui fēfē ki he ‘Eikí ‘a e kakai kuo te‘eki ai ke nau tuí? Pea ‘e tui fēfē ki he ‘Eikí ha kakai kuo te‘eki ai ke nau fanongo ki he Ongoongo Leleí? Pea ‘e fanongo fēfē ki he ongoongo-leleí ha kakai kuo te‘eki ai ke malanga‘i ange kiate kinautolu ‘a e ongoongo-leleí? 
ROM.10.15	Pea ‘e malanga‘i fēfē ‘a e ongoongo-leleí ‘e ha kau malanga kuo te‘eki ai ke fekau ke nau ō atu? Hangē ko e lau ‘a e Folofolá,
ROM.10.15	“Me‘a faka‘ofo‘ofa ko e va‘e
ROM.10.15	‘o ha taha ‘oku ha‘u ke malanga‘i ‘a e ongoongo-leleí.”
ROM.10.16	Ka kuo te‘eki ke tui ‘a e kakai kotoa pē ki he ongoongo-leleí. Hangē ko e lau ‘a ‘Aiseá,
ROM.10.16	“He kuo tui mai ha taha, ‘Eiki,
ROM.10.16	ki he me‘a na‘a mau malanga‘akí?”
ROM.10.17	‘E ‘ikai faifai angé pea tui ha taha ‘o kapau kuo te‘eki ai ke ne fanongo ki he ongoongo-lelei ‘o Kalaisí. 
ROM.10.18	Ko ‘eku ‘uhingá koā, na‘e ‘ikai ke tui ‘a e kakai ‘Isilelí he na‘e te‘eki ai ke nau fanongo he ongoongo-leleí? ‘Ikai! He ko e lau ē ‘a e Folofolá,
ROM.10.18	“Ko e ongoongo-leleí,
ROM.10.18	na‘e fanongo ki ai a māmani kātoa.
ROM.10.18	He na‘e malanga‘i he feitu‘u kotoa.”
ROM.10.19	‘Ai angé. ‘Oku mou pehē na‘e mahino ki ‘Isileli ‘a e ongoongo-leleí pe ‘ikai? Na‘e tali ‘e Mōsese ‘a e fehu‘i ko iá he‘ene fakahā mai ‘a e folofola ko eni ‘a e ‘Eikí,
ROM.10.19	“Te u ‘ai ‘a ‘Isileli ke meheka ki ha kakai ta‘e ‘iloa.
ROM.10.19	Te u ‘ai ke nau fua‘a ‘i ha kakai fakapo‘uli.”
ROM.10.20	Pea ‘oku ‘i ai ‘a e lave ki ai ‘a ‘Aisea ‘oku toe ongo ange,
ROM.10.20	“Na‘e a‘u mai kiate au ha kakai na‘e ‘ikai te nau fekumi kiate au.
ROM.10.20	Na‘á ku fetu‘utaki ki ha fa‘ahinga na‘e te‘eki te nau faka‘eke‘eke kiate au.”
ROM.10.21	Ka ko e lau eni ‘a ‘Aisea ‘o kau ki he kakai ‘Isilelí,
ROM.10.21	“Talu mei he hopo ‘a e la‘aá ‘o a‘u ki he‘ene toó,
ROM.10.21	mo e feinga mai ‘a e ‘Eikí ki ha kakai loto ta‘e fie auna mo ongongata‘a.”
ROM.11.1	He kuo sītu‘a koā ‘a e ‘Otuá ki hono kakaí? ‘Ikai! Ko e ‘Isileli foki au. Ko e mokopuna au ‘o ‘Epalahame he matakali Penisimaní. 
ROM.11.2	Kuo te‘eki ‘aupito ke sītu‘a ‘a e ‘Otuá ki he kakai na‘á ne ‘uluaki filí. Fakafoki ho‘omou manatú ki he talanoa he Folofolá ki he lāunga ‘a ‘Ilaisiā ki he ‘Otuá ‘i he anga ‘o e kakai ‘Isilelí. 
ROM.11.3	Na‘e pehē ‘e ‘Ilaisiā, “‘Eiki, kuo nau tāmate‘i ho‘o kau palōfitá mo faka‘auha ‘a e ngaahi fai‘anga feilaulau na‘e fai ai ‘a e lotu kiate koé. Pea ko au pē ‘oku kei toé. Pea kuo nau feinga eni ke tāmate‘i au.”
ROM.11.4	Ka na‘e folofola ange ‘a e ‘Eikí kia ‘Ilaisiā, “‘E ‘Ilaisiā, ‘oku kei toe ha toko fitu afe ‘oku nau fakaongoongo kiate au. Ko e toko fitu afe ko iá kuo te‘eki ai ke nau lotu tu‘o taha ki he ‘otua loí, ‘a Peali. 
ROM.11.5	Pea ko e ‘ātunga ia ‘o e kakai ‘Isilelí he ngaahi ‘ahó ni. ‘Oku kei toe ha ni‘ihi ‘oku lotu mo‘oni, koe‘uhi ko e ‘ofa kuo fai ‘e he ‘Otuá ma‘anautolú. 
ROM.11.6	‘Oku ‘ikai ko ‘enau toe maí ko ha‘anau fai mālohi, ka ko e ‘ofa tu‘unga‘a ‘a e ‘Otuá. Na‘e ‘ikai mei hoko ia ‘o ka ne ‘ikai e ‘ofa tu‘unga‘a ‘a e ‘Otuá.
ROM.11.7	Pea ‘oku mahino mai ai ko e kau ‘Isileli tokosi‘i pē na‘e a‘u ki he me‘a na‘e faka‘amu kātoa ki ai ‘a e kakai ‘Isilelí. Ngata he ki‘i tokosi‘i na‘e fili ‘e he ‘Otuá, ko kinautolu pē na‘a nau a‘u ki he me‘a ko iá. Ko hono toé ko e kau ongongata‘a, 
ROM.11.8	‘o hangē pē ko e lau ‘a e Folofolá,
ROM.11.8	“Na‘e ‘ai ‘e he ‘Otuá
ROM.11.8	ke nau mātu‘aki fakasesele.
ROM.11.8	Pea talu mei ai
ROM.11.8	mo ‘enau kui mo tuli.”
ROM.11.8	‘Oku ‘i ai mo e lau ko eni ‘a Tēvita kiate kinautolu,
ROM.11.8	“Fanga ‘a e tauhelé,
ROM.11.9	pea mounu ‘aki ‘enau me‘akaí
ROM.11.9	ke ma‘u ai kinautolu,
ROM.11.9	he ko honau tuhá pē ia.
ROM.11.10	Kuihi kinautolu,
ROM.11.10	ke ‘oua te nau toe lava ‘o sio.
ROM.11.10	Hili ki honau umá
ROM.11.10	mo ha kavenga ‘e ‘ikai toe mahu‘i
ROM.11.10	‘o ta‘e ngata.”
ROM.11.11	Neongo ‘a e hē ‘a e kakai Siú, ka na‘e ‘ikai te nau ‘auha ‘aupito ai. He na‘e hoko ‘enau fai angahalá ko e me‘a ke ma‘u mo‘ui ai ha kakai kehe. 
ROM.11.12	Pea ‘e ‘ange‘ange ‘a e fakakoloa ki māmani ‘a e angahala mo e hē ‘a ‘Isilelí ‘i he fakakoloa kiate kitautolu ha‘anau toe tafoki kotoa ki he ‘Otuá.
ROM.11.13	Ka u ki‘i lave atu mu‘a ki he fa‘ahinga ‘iate kimoutolu ‘oku ‘ikai ko e tupu‘i Siú. He ko ‘eku ‘apōsitoló ke fai fatongia ma‘amoutolu. Pea he‘ikai tuku ‘eku mamahi‘i ‘a e ngāue ko iá. 
ROM.11.14	Ko ‘eku faka‘amú, ke mātu‘aki fua‘a ai ‘a e kakai Siú, ‘a kinautolu na‘á ku tupu aí, hei‘ilo ‘e fie mo‘ui ai ha ni‘ihi ‘iate kinautolu. 
ROM.11.15	He na‘e ma‘u faingamālie ‘a māmani ke tafoki ki he ‘Otuá ‘i he sītu‘a kiate ia ‘a e kakai ‘Isilelí. Pea ka ‘iloange kuo toe vālelei ‘a ‘Isileli mo e ‘Otuá, ‘oku ou fakapapau atu, ‘e hangē ia ha foki mai ha taha mei he maté ‘o mo‘ui. 
ROM.11.16	Ko e anga foki ‘o ho‘omou fakatāpui ha kato mā ma‘á e ngāue ‘a e ‘Otuá, ‘oku mou fakatāpui pē ha konga mā ‘e taha kae hoko kātoa ai pē ‘a e kato maá ko e me‘a ‘a e ‘Otuá. Pea ko ho‘omou fakatāpui pē ha fo‘i aka ‘o ha fu‘u ‘akau ma‘á e ngāue ‘a e ‘Otuá, ko hono fakatāpui ai pē ia ‘o e fu‘u ‘akaú kātoa ma‘á e ‘Otuá.
ROM.11.17	Ko kimoutolu hena ‘oku ‘ikai ko e tupu‘i Siú, ‘oku mou hangē ha ‘ū va‘a ‘ōlive vao kuo tu‘usi mai ‘o fakahoko ki ha fu‘u sino‘i ‘ōlive tauhí. Kuo tu‘usi ha ngaahi va‘a ‘o e fu‘u ‘ōlive tauhi ko iá kae fakahoko ki ai kimoutolu. Pea kuo mou ma‘u faingamālie mei he mo‘ui mo e ivi ‘o e fu‘u ‘akau ko iá. 
ROM.11.18	Vakai na‘a mou ‘amanaki kuo mou sai ange he ngaahi va‘a na‘e tu‘usi kae fakahoko ki ai kimoutolú. He ‘oku ‘ikai ko kimoutolu ‘oku mou fataki e aka ‘o e fu‘u ‘akau ko iá. Ka ko e ngaahi aká ‘oku nau fataki kimoutolú.
ROM.11.19	Te mou pehē mai ‘e kimoutolú “‘Io, ka ko e tu‘usi foki ‘a e ngaahi va‘a ko ená kae fei mo ‘atā ke fakahoko au.” 
ROM.11.20	Pea ‘oku ‘i ai pē ho‘o mo‘oni. Kae vakai na‘á ke ‘ulupupula ai. ‘Apasia pē koe. He ko e tu‘usi kinautolú ko ‘enau ta‘e tuí, kae fakahoko koe ko ho‘o tuí. 
ROM.11.21	Vakai na‘a ‘ange‘ange ‘a e tu‘usi ‘e he ‘Otuá ‘a e ngaahi va‘a ‘ōlive tauhí ‘i ha‘ane tu‘usi kimoutolu.
ROM.11.22	Sio ange ā ki he manava‘ofa mo e ‘ikai toe afe ‘a e ‘ulungāanga ‘o e ‘Otuá. Ko e ‘ikai te ne toe afé, ‘a ‘ene hilifaki ‘a e tautea ‘o e fa‘ahinga na‘e heé, kae fai manava‘ofa kiate kimoutolú. Kapau te mou mo‘ui ‘aki ‘ene ‘ofá, te ne fai manava‘ofa ai pē kiate kimoutolu. Pea kapau te mou sītu‘a ki he‘ene ‘ofa ko iá, pea te ne toe tu‘usi mo kimoutolu.
ROM.11.23	Pea ka faifai ange pea toe tui ‘a e ngaahi va‘a na‘e tu‘usí, pea kuo pau ke nau toe hoko ko e va‘a ‘o e fu‘u ‘ōlive tauhí. He ‘e lava noa pē ‘e he ‘Otuá ke toe fakahoko kinautolu ki ai. 
ROM.11.24	Kuo te‘eki ai foki ha fu‘u ‘ōlive tauhi ‘e tupu hake ‘o va‘a ‘ōlive vao. Ka kuo pau ai pē ke tupu hake ia ‘o fu‘u ‘ōlive tauhi. Pea ‘e faingofua pē ke fakahoko ha va‘a ‘ōlive tauhi ki ha fu‘u ‘ōlive tauhi.
ROM.11.25	Ka u fakamahino atu, kāinga, ‘a e fokotu‘utu‘u fufū ‘a e ‘Otuá ki he kakai ‘Isilelí, hei‘ilo ‘e ta‘ofi ‘aki ha pōlepole tōtu‘a ‘a kimoutolu ‘oku ‘ikai ko e tupu‘i Siú. Kuo ongongata‘a ‘a e kakai ‘Isileli ‘e ni‘ihi. Pea te nau pehē ai pē kae ‘oua kuo ului ‘a e kakai kotoa ‘oku ‘ikai ko e tupu‘i Siú. He kuo talu mei mu‘a mo e ‘afio‘i ‘e he ‘Otuá ‘a e pau ke nau ului maí. 
ROM.11.26	He kuo pau ke ului kotoa ‘a ‘Isileli, ‘o hangē ko e lau ‘a e Folofolá,
ROM.11.26	“‘E ha‘u ha Fakamo‘ui mei Saione
ROM.11.26	‘o fakatafoki kitautolu.
ROM.11.26	Pea ‘e tuku ai ‘a e fai kovi ‘a e hako ‘o Sēkopé.
ROM.11.27	Kuo ‘osi fakapapau‘i mai ‘e he ‘Eikí ‘e pehē,
ROM.11.27	‘i he ‘aho te ne fakamolemole‘i ai
ROM.11.27	‘a ‘enau ngaahi angahalá.”
ROM.11.28	Kuo lau ‘a e kakai ‘Isilelí ko e ngaahi fili ‘o e ‘Otuá, koe‘uhí kae a‘u atu ‘a e ongoongo-leleí kiate kimoutolu ‘a e kakai mulí. Ka kuo te‘eki ai ke motuhi ‘e he ‘Otuá ‘ene fili ‘a e kakai ‘Isilelí. Pea ‘oku kei ‘ofa pē ‘a e ‘Otuá kiate kinautolu koe‘uhí ko ‘enau ngaahi kui ‘iloá. 
ROM.11.29	Kuo te‘eki ai ke fakafoki ‘e he ‘Otuá ha me‘a‘ofa na‘á ne foaki. Pea kuo te‘eki ai ke ngalo ‘iate ia ‘a e kakai na‘á ne filí.
ROM.11.30	Na‘a mou nofo mai ko eé, ‘a kimoutolu ‘oku ‘ikai ko e tupu‘i Siú, na‘a mou sītu‘a ki he ‘Otuá, kae tokoni‘i ‘e he ‘Otuá ‘a e kakai ‘Isilelí. Pea ko e kakai ‘Isilelí eni kuo sītu‘a ki he ‘Otuá, kae tokoni‘i kimoutolu. 
ROM.11.31	Pea kuo pau ke toe tokoni‘i ‘e he ‘Otuá ‘a ‘Isileli, koe‘uhí pē ko e ‘ofa ko ia na‘á ne tokoni‘i ‘aki kimoutolú. 
ROM.11.32	Kuo talangata‘a ki he ‘Otuá ‘a e kakai kotoa pē. Pea kuó ne lau kinautolu kotoa ko e kakai kuo fakapōpula’i. Ka ko ‘ene fai peheé koe‘uhí ka ne toki tokoni‘i kotoa.
ROM.11.33	Vakai ange ki he mālie ‘a e ngāue mai ‘a e ‘Otuá! Sio ange ki hono potó mo ‘ene taukeí! ‘Oku fiu feinga hotau ‘atamaí ke makupusi ‘ene ngaahi fakakaukaú, pea vale hotau ngutú hono fakamatala ‘a e mālie ‘o ‘ene ngaahi fokotu‘utu‘ú.
ROM.11.34	“Ko hai kuo mahino ki ai ‘a e finangalo ‘o e ‘Eikí?
ROM.11.34	Ko hai kuó ne fale‘i ‘a e ‘Otuá?
ROM.11.35	Ko hai kuo nō mei ai ‘a e ‘Eikí,
ROM.11.35	pe fekau ke totongi ange hano mo‘ua?”
ROM.11.36	Ko e ‘Eikí na‘á ne fakatupu e me‘a kotoa pē, ko ia oku tu‘uloa ai e me‘a kotoa pē, pea ko ia ‘e hu‘u ki ai e me‘a kotoa pē. Ko ia, ke tau fakamālō ma‘u ai pē ki he ‘Eikí. ‘Ēmeni.
ROM.12.1	Kāinga, ko e ‘ofa lahi kuo fai ma‘amoutolu ‘e he ‘Otuá. Ko ia, ‘oku ou kole atu ke mou foaki homou sinó ko e feilaulau mo‘ui ma‘á e ngāue ‘a e ‘Otuá. He ko e lotu mo‘oní ia. 
ROM.12.2	‘Oua te mou hangē ko e kakai ‘o e maama ko ení. Ka mou tuku ke liliu ‘e he ‘Otuá homou ‘atamaí. Pea ‘e tonu ai ho‘omou fakafuofua ki he ngaahi me‘a ‘e hoa mo hono finangaló.
ROM.12.3	Vakai na‘a ‘iloangé kuo mou anga-hiki. Ko ‘eku ‘ai atu eni kiate kimoutolú, he ‘oku ou lave‘i ‘a e ‘ofa lahi kuo fai ‘e he ‘Otuá ma‘akú. Mou mo‘ui fakatōkilalo, mo taki taha ‘ilo‘i ‘a e tui kuo ‘omi ‘e he ‘Otuá ma‘ána. 
ROM.12.4	Ko e sinó, ‘oku lahi hono ngaahi kupú. Pea ‘oku taki taha hono ‘aonga. 
ROM.12.5	Ko e fakatātā lelei ia ki he anga ‘o ‘etau nofó. He ‘oku tau tokolahi. Ka ko e ngaahi kupu kitautolu ‘o e sino pe ‘e taha ‘ia Kalaisí, ko e ngaahi kupu fekau‘aki.
ROM.12.6	‘Oku tau taki taha pē ‘a e fa‘ahinga ivi kuo ‘omi ‘e he ‘Otuá ke te ngāue‘aki. Ko koe ‘okú ke ma‘u ‘a e ivi fakapalōfitá, faka‘aonga‘i ke a‘u ki he ngata‘anga ho‘o tuí. 
ROM.12.7	Ko koe ‘okú ke ma‘u ivi ke tokoni‘i ha kakai, fai leva ho‘o tokoní. Ko koe ‘okú ke ma‘u ‘a e ivi ke faiako, fai leva ho‘o faiakó. 
ROM.12.8	Ko koe ‘okú ke tanumaki ‘a e tui ‘a ha ni‘ihi, fai leva ho‘o tanumakí. Ko koe ‘okú ke ma‘u ‘a e ivi ke taki ha ngāue, fai ke a‘u ho‘o takí. Ko koe ‘okú ke ma‘u ‘a e ivi ke fai ha ‘ofa ki he kakaí, fai loto-fiefia ho‘o ‘ofá.
ROM.12.9	‘Ai ke mo‘oni ho‘omou ‘ofá. ‘Ai ke mou fehi‘a he tō‘onga kovi kotoa pē, kae pipiki he ngaahi tō‘onga kotoa ‘oku taaú. 
ROM.12.10	Mou fe‘ofa‘aki, he ko e tautehina kimoutolu ‘ia Kalaisi. Mou fefaka‘apa‘apa‘aki. 
ROM.12.11	Ngāue mālohi. ‘Oua ‘e fakapikopiko, kae tōtōivi he ngāue ‘a e ‘Eikí. 
ROM.12.12	Fiefia ma‘u ai pē ‘i ho‘omou fakatu‘amelié. Ka hoko mai ha faingata‘a, pea mou kātaki‘i mo lotu ma‘u pē. 
ROM.12.13	Tokoni ki he kakai lotu ‘oku fusimo‘omó. Pea fakaafe‘i ki homou ‘apí ‘a e kakai muli.
ROM.12.14	Kole ki he ‘Otuá ke ne tāpuaki‘i ha taha pē te ne fai atu ha kovi. ‘Io, kole ki he ‘Otuá ke ne tāpuaki‘i, ‘o ‘oua ‘e tauteá. 
ROM.12.15	Ka fiefia ha ni‘ihi hena, pea mou kaungāfiefia mo kinautolu. Ka mamahi ha ni‘ihi, pea mou kaungāmamahi mo kinautolu. 
ROM.12.16	Mou anga fakamaheni ngofua ki he kakai kotoa pē. ‘Oua te mou pehē ko kimoutolu pē ‘oku potó. Ko e ‘ulu pupulá ia. ‘Ai ke mou fakamaheni ngofua ki he kakai ‘oku ‘ikai ke ‘iloá. 
ROM.12.17	‘Oua te mou fetongi ‘a e koví ‘aki ha kovi. Feinga ke mo‘ui ‘aki ha tō‘onga ‘e faifai pea toka‘i ai kimoutolu. 
ROM.12.18	Fai homou tūkuingata ke vālelei mo e kakai kotoa pē.
ROM.12.19	Kāinga, vakai na‘a mou fetongi ‘a e koví ‘aki ha kovi. Tuku pē ki he ‘Otuá ke ne sauni. He kuo tala mai ‘e he ‘Eikí he Folofolá,
ROM.12.19	“Ko au pē te u sauni ‘enau fai koví.
ROM.12.19	Ko au pē te u tautea kinautolú.”
ROM.12.20	Ko e lau eni ‘e taha ki ai ‘a e Folofolá,
ROM.12.20	“Ka fiekaia ho filí,
ROM.12.20	pea ‘oange ha me‘a ke ne kai.
ROM.12.20	Ka fieinua ho filí,
ROM.12.20	pea ‘oange hano inu.
ROM.12.20	He ‘e ongo‘i leva ‘e ho filí
ROM.12.20	kuo mātu‘aki mate he maá.”
ROM.12.21	Vakai na‘a ikuna kimoutolu ‘e he koví. Ka mou ikuna ‘a e koví ‘aki ‘a e leleí.
ROM.13.1	Mou talangofua ki he kau ma‘u mafaí. He ko e mafai kotoa pē, ‘oku mei he ‘Otuá. Pea ko ia pē kuó ne fakamafai‘i kinautolú. 
ROM.13.2	Ko e fakafepaki ki he kau ma‘u mafaí, ko e fakafepaki ai pē ia ki he finangalo ‘o e ‘Otuá. Pea kuo pau ke tautea ai kinautolu ‘e he ‘Otuá. 
ROM.13.3	‘Oku ‘ikai fakafili ‘a e kau ma‘u mafaí ki he kakai fai totonú, ka ko e kakai fai hiá. ‘Oua pē te mou manavasi‘i na‘a fai atu ha kovi ‘e ha kau ma‘u mafai, ka mou fai totonu. Pea te nau faka‘apa‘apa‘i kimoutolu. 
ROM.13.4	He ko e kau ngāue foki kinautolu ‘a e ‘Otuá. Pea ko honau fatongiá ke tokoni‘i kimoutolu. Toki manavahē koe ki he kau ma‘u mafaí ‘i ha‘o fai ha hia. He ko e fatongia ‘o e kau ma‘u mafai ko iá ke tautea koe. Ko e kau ngāue kinautolu ‘a e ‘Otuá. Pea ko ‘enau tautea‘i ‘a e kau fai hiá, ke hā mahino ai ‘a e houhau lahi ‘a e ‘Otuá he fai hiá. 
ROM.13.5	Ka ‘e ‘ikai ke sai ha‘amou talangofua kiate kinautolu ko ha‘amou manavahē pē ki he houhau ‘o e ‘Otuá. Talangofua kiate kinautolu ‘i ho‘omou ‘ilo ko e me‘a ia ‘oku totonu ke mou faí.
ROM.13.6	Pea mou fai totonu he totongi tukuhaú. Ko e fatongia ‘o e kau ma‘u mafaí ke tokanga‘i ‘a e ngaahi me‘a peheé. He ko e kau ngāue kinautolu ‘a e ‘Otuá. 
ROM.13.7	Toka‘i mo faka‘apa‘apa‘i kinautolu. Pea totongi homou ngaahi mo‘uá, mo ho’omou ngaahi tukuhau ‘o tatau ai pē pe ko e fa‘ahinga tukuhau hā.
ROM.13.8	Vakai na‘a ‘i ai hamou mo‘ua ki ha taha. He ‘oku taha pē homou mo‘uá, ko e fe‘ofa‘akí. Pea ko ho‘omou talangofua kakato ia ki he Lao ‘a Mōsesé. 
ROM.13.9	‘Oku kehekehe ‘a e ngaahi fekau he Lao ‘a Mōsesé. Ko e ni‘ihi eni, “‘Oua ‘e fe‘auaki. ‘Oua ‘e tāmate. ‘Oua ‘e kaiha‘a. ‘Oua ‘e mānumanu.” Ka ‘oku fakamā‘opo‘opo kātoa ia ‘i he fekau ko eni pē ‘e taha, “Te ke ‘ofa ki he kakai kotoa pē, ‘o hangē ko ho‘o ‘ofa kiate koé.” 
ROM.13.10	‘E ‘ikai nofonofo ha taha ‘oku ‘ofa ki he kakaí peá ne fai kovi kiate kinautolu. ‘Io, ko e ‘ofá pē ‘oku fekau mai he Laó ke tau faí.
ROM.13.11	Fai ha tō‘onga ‘oku taaú. He kuo mahino lelei kiate kimoutolu ‘a e anga ‘o e ngaahi ‘aho ‘oku tau ‘i aí. Kuo ofi ‘aupito ‘a e ‘aho ‘e fakakakato ai hotau fakamo‘uí. Na‘e ofi mai pē ia ‘i he ‘aho na‘a tau ului ai ki he ‘Eikí. Ka kuo toe ofi ange eni. 
ROM.13.12	‘Io, kuo toesi‘i ‘aupito pea mafoa mai ‘a e ata ‘o e ‘aho ko iá. Tau tuku mu‘a ‘etau fai ‘a e ngaahi tō‘onga fakapo‘uli. Tau teuteu ke mo‘ui he maama ‘o e ‘aho ‘oku ‘amanaki ke hoko maí. 
ROM.13.13	‘Ai ho‘omou tō‘onga mo‘uí ke taau. ‘Ai ke hā mahino ho‘omou lata ki he māmá. Vakai na‘a mou kau ‘i ha ngaahi feohi‘anga ‘oku ta‘e taau. Pe te mou konā. Pe te mou fai ha ngaahi tō‘onga palakū mo fakalielia. Vakai na‘a mou mo‘ui feke‘ike‘i mo fakavahavaha‘a. 
ROM.13.14	‘Aofi kimoutolu ‘aki ‘a Sīsū Kalaisi, ‘o hangē pē ko ho‘omou kofu ‘aki homou sinó kotoa homou valá. Pea te mou toki malu mei he holi ‘a homou kakanó.
ROM.14.1	Mou feohi mo e kakai kotoa pē ‘oku tui ki he ‘Eikí. ‘Oua ‘e fakakikihi‘i ‘a e fa‘ahinga ‘oku vaivai ‘enau tuí. Pea ‘oua foki te mou fakamaau‘i kinautolu ‘i ha ngaahi me‘a ‘oku faikehekehe ai ho‘omou tuí. 
ROM.14.2	Ko e fakakaukau foki ‘a e ni‘ihi, ‘oku ngofua ‘a e fa‘ahinga me‘a tokoni kotoa pē ke te kai. Kae kai me‘akai vaivai pē ‘a e ni‘ihi ‘oku vaivai ‘enau tuí. 
ROM.14.3	‘Oua ‘e fakamaau‘i ha taha ko ha me‘atokoni ‘okú ne fie fakangofua pe tapui ke ne kai. He kuo ‘osi lau foki ia ‘e he ‘Otuá ko e tokotaha ia ‘i hono kakaí. 
ROM.14.4	Ko e hā ‘okú ke holi ai ke fakamaau’i e sevāniti ‘a e tokotaha kehe? Ko ho‘o fai peheé he ko hai koe? Ngata pē ‘i he ‘Eikí tonu ‘okú ne mafai ke fakamaau’i ‘ene kau ngāué. Pea kuo pau ke ne fakamaau’i kinautolu.
ROM.14.5	‘Oku mahu‘inga kehekehe ki he kau lotu ‘e ni‘ihi ‘a e ngaahi ‘ahó, kae tatau‘ia ‘a e ni‘ihi ia he ngaahi ‘aho kotoa pē. Taki taha ‘ai ke pau ‘a e me‘a ‘oku tu‘u aí. 
ROM.14.6	Ko e ‘uhinga ‘oku fakafaikehekehe‘i ai ‘a e ngaahi ‘ahó ‘e he fa‘ahinga ko eé, he ‘oku nau fie fakaongoongolelei‘i honau ‘Eikí. Pea ko e kai kakano‘i manu ‘a e fa‘ahinga ko eé, ‘oku nau fai ‘aki ia ‘enau fakamālō ki he ‘Otuá, ‘o hangē pē ko e tapui ‘e he fa‘ahinga ko eé ‘enau kai kakano‘i manú mo fakamālō ai ki he ‘Otuá.
ROM.14.7	Tau fakalāngilangi‘i pē mu‘a ‘a e ‘Otuá, kae tuku pē kitautolu, ‘o tatau ai pē pe te tau mo‘ui pe mate ai. 
ROM.14.8	‘E tatau ai pē pe te tau mo‘ui pe mate, ‘e ‘ikai uesia ai ‘etau kau he kakai ‘a e ‘Eikí. 
ROM.14.9	He ko e ‘uhinga ‘o e pekia ‘a Kalaisi peá ne toe tu‘u ‘o mo‘uí, koe‘uhí ka ne hoko ko e ‘Eiki ‘o e kakai kuo ‘osi maté, mo e kakai ‘oku kei mo‘uí. 
ROM.14.10	Tuku ā ho‘omou fakamāu‘i ‘a e mo‘ui ‘a e si‘i fa‘ahinga ko eé. Tuku e fie mā‘olungá. He kuo toe si‘i pea a‘u mai ‘a e ‘aho ‘e fakamāu‘i kātoa ai kitautolu ‘e he ‘Otuá. 
ROM.14.11	He kuo pehē mai ‘e he Otuá he Folofolá,
ROM.14.11	“‘Oku ou fakapapau‘i atu
ROM.14.11	‘e au ko e ‘Otua mo‘uí,
ROM.14.11	‘e tū‘ulutui ‘a e kakai kotoa pē,
ROM.14.11	‘o fakahīkihiki‘i au.”
ROM.14.12	Tā kuo pau ke tau taki taha fehangahangai mo e ‘Otuá ‘o fakamatala ange ki ai ‘a e anga ‘o ‘etau nofo māmani na‘e faí.
ROM.14.13	Tau tuku mu‘a ‘etau toe siosio holó. Pea fei mo tuku foki mo ‘etau veuki ‘a e tui ‘a e kakai kehé. 
ROM.14.14	Kuo ‘osi mahino kiate au ‘a e fakangofua ‘e he ‘Otuá ‘a e fa‘ahinga me‘atokoni kotoa pē ke tau kaí. He na‘e fakamahino mai ia ‘e he ‘Eiki ko Sīsuú. Ka ko ia ‘okú ne pehē ‘oku ‘ikai fe‘unga ‘a e ngaahi me‘atokoni ‘e ni‘ihi ke ne kai, pea fai ‘aki pē ia.
ROM.14.15	He ka faingata‘a‘ia ha taha koe‘uhi ko ho‘o kai ha fa‘ahinga me‘atokoni, ‘oku ‘ikai te ke mo‘ui ‘aki ‘e koe ‘a e ‘ofá. Vakai na‘a hoko ho u‘á ko ha me‘a ke mate ai ha taha na‘e pekia ma‘ána ‘a Kalaisi. 
ROM.14.16	Vakai na‘a hoko ‘a e fakangofua koe ‘e he ‘Otuá ke ke kai fa‘iteliha peé ko ha me‘a ke ongoongo-kovi ai ‘a Kalaisi. 
ROM.14.17	Ko e pule‘anga ‘o e ‘Otuá ‘oku ‘ikai ko e kai mo e inu, ka ko e mā’oni’oni mo e melino, mo e fiefia ‘i he Laumālie Ma’oni’oní. 
ROM.14.18	Ka ke ka fai ‘aki ‘a e ngaahi me‘a ko iá e ngāue ‘a e ‘Otuá, pea ‘e hoa ho‘o mo‘uí mo e finangalo ‘o e ‘Otuá. 
ROM.14.19	Tau feinga mu‘a ke langa hake ‘etau mo‘uí he fe‘ofo‘ofaní mo e fetokoni‘akí.
ROM.14.20	Vakai na‘a faifai angé kuo maumau‘i e ngāue ‘a e ‘Otuá ko ho‘o ‘uakaí. ‘Oku fe‘unga ‘a e fa‘ahinga me‘atokoni kotoa pē ke te kai. Ka ‘oku ‘ikai totonu ke faingata‘a‘ia ha taha koe‘uhi ko ha me‘atokoni ‘okú ne kai. 
ROM.14.21	Ko e fakapotopoto tahá, ke ‘oua pē te te ma‘u ha fa‘ahinga me‘atokoni, pe inu ha fa‘ahinga kava, pe fai ha fa‘ahinga me‘a ‘e faingata‘a‘ia ai ha taha. 
ROM.14.22	‘Ai pē ke ngata ‘ia koe mo e ‘Otuá ‘a e anga ho‘o tui ki he ngaahi me‘a peheé. ‘Oku sai ‘aupito ho‘o fai ta‘e veiveiua ho‘o me‘a kotoa peé. Kae ‘ofa pē ko e mo‘oni ho‘o pehē ‘okú ke fai ta‘e veiveiuá. 
ROM.14.23	He ko ho‘o kai ha me‘a mo veiveiua ho lotó pe ‘oku fe‘unga ke ke kai pe ‘ikai, ko e fehālaaki ia ho‘o me‘a ‘oku faí mo ho‘o tuí. Pea ‘oku kovi foki ia. He ko ho‘o fai ha me‘a ‘oku fesītu‘a‘aki mo ho‘o tuí, ko e angahalá ia.
ROM.15.1	Ko e fa‘ahinga ‘iate kitautolu ‘oku mālohi ‘enau tui ki he Otuá, mou kātaki‘i mu‘a ‘a e fa‘ahinga ‘oku vaivai ‘enau tuí. Tuku ‘etau holi ke fai pē ‘a e me‘a ‘oku sai kiate kitautolú. Ka tau feinga‘i mu‘a ‘etau me‘a kotoa ‘oku faí ke lelei ki he fa‘ahinga ‘oku vaivai ange ‘enau tuí. 
ROM.15.2	Tau tokanga ma‘u pē kiate kinautolu ke fai ha me‘a ‘e ala langa hake ai ‘enau mo‘uí, mo nau fiefia ai, hei‘ilo ‘e tupu fakautuutu ai ‘enau tui ki he ‘Otuá. 
ROM.15.3	Na‘a mo Kalaisi, na‘e ‘ikai te ne holi ke fai pē ‘a e me‘a na‘á ne loto ki aí. He ko e lau ki ai ‘a e Folofolá,
ROM.15.3	“Ko e lau kovi atu ‘a e kakaí kiate koé,
ROM.15.3	ko ‘enau lau kovi mai ai pē ia kiate au.”
ROM.15.4	Pea ko e ‘uhinga foki hono hiki ‘o e ngaahi folofola kotoa ‘a e ‘Otuá, ke akonaki‘i mo poupou‘i ‘etau mo‘uí, hei‘ilo te tau lava ‘o fakatu‘amelie ai ki he kaha‘ú. 
ROM.15.5	‘Ofa ke tokoni‘i kimoutolu ‘e he ‘Otuá ke mou fa‘ifa‘itaki kia Kalaisi ‘o nofo fe‘ofo‘ofani. He ko e ‘Otuá pē taha ‘a e ma‘u‘anga ‘o e kātakí, mo e fiemālié. 
ROM.15.6	Ka pehē ho‘omou nofó, ‘e fai loto-taha ho‘omou hanga ki he ‘Otuá, ki he Tamai ‘a hotau ‘Eiki ko Sīsū Kalaisí.
ROM.15.7	Mou fāitaha, kae lāngilangi‘ia ‘a e ‘Otuá. Mou fāitaha, he na‘e fie taha ‘a Kalaisi mo kimoutolu. 
ROM.15.8	‘Io, ko e fie hifo ki lalo ‘a Kalaisi ‘o fai fatongia ma‘á e kakai Siú, ke mahino kuo fai ‘e he ‘Otuá ‘a e me‘a na‘á ne fakapapau‘i ange ki he‘enau ngaahi kuí te ne faí. 
ROM.15.9	Pea ‘ikai ngata aí, ka na‘e toe hoko mai ‘a Kalaisí hei‘ilo ‘e hanga ki he ‘Otuá ‘a e kakai mulí, koe‘uhi ko e lahi ‘ene manava‘ofa kiate kinautolú. He kuo hoko ‘o mo‘oni ‘a e lau ko eni ‘a e Folofolá,
ROM.15.9	“Te u viki‘i koe ki he ngaahi kakai mulí,
ROM.15.9	mo hiva fakamālō kiate koe.”
ROM.15.10	Pea ko e kupu‘i Folofola eni ‘e taha ki he kakai mulí,
ROM.15.10	“Mou omi ‘o kaungāfiefia fakataha
ROM.15.10	mo e kakai ‘a e ‘Otuá.
ROM.15.11	Ko e toe lau eni ‘e taha ‘a e Folofolá ki ai,
ROM.15.11	“Mou fakahīkihiki‘i ‘a e ‘Eikí,
ROM.15.11	‘a kimoutolu ‘a e kakai ‘o māmaní.
ROM.15.11	Mou omi, ‘a kimoutolu ‘a e ngaahi kakai mulí,
ROM.15.11	‘o lotu kiate ia.”
ROM.15.12	Ko e lau eni ‘a ‘Aisea ki ai,
ROM.15.12	“‘E hopo hake ‘o tu‘i
ROM.15.12	ha taha he kāinga ‘o Tēvitá.
ROM.15.12	Pea ‘e fakaongoongo ki ai ‘a e ngaahi kakai mulí,
ROM.15.12	pea te nau fakatu‘amelie ‘iate ia
ROM.15.12	ki he kaha‘ú.”
ROM.15.13	Tauange mo e ‘Otuá, ‘a ē ‘okú ne foaki ‘a e fakatu‘amelié, ke ne fakakakato atu ho‘omou fiefiá, mo ho‘omou nongá, koe‘uhi ko ho‘omou tui kiate iá. Pea ‘ofa ke taufetuku atu ‘a e ivi ‘o e Laumālie Mā‘oni‘oní kae tupu fakautuutu ai pē ho‘omou fakatu‘amelié.
ROM.15.14	‘Oku ou tui, kāinga, ‘oku fe‘ofo‘ofani ‘aupito ho‘omou nofó, pea lahi ho‘omou ‘ilo ki he mo‘ui fetokoni‘akí. Pea ‘oku ou tui ‘oku mou lava lelei ‘o feako‘aki fakaekimoutolu. 
ROM.15.15	Ka kuó u fai atu ‘a e tohi ta‘e toe ufi ko ení ke fakamanatu atu ‘a e ngaahi me‘a ‘e ni‘ihi, koe‘uhi ko e fatongia na‘e fakakoloa ‘aki au ‘e he ‘Otuá. 
ROM.15.16	He na‘e fili au ‘e he ‘Otuá ke u fai fatongia ma‘a Kalaisi ki he kakai ‘oku ‘ikai ko e tupu‘i Siú, mo ngāue fakafaifekau ke fakamafola ‘a e ongoongoleleí. Ko e fai pehē ‘a e ‘Otuá, koe‘uhí kae hanga ‘e he Laumālie Mā‘oni‘oní ‘o fakahoko ‘a e kakai ‘oku ‘ikai ko e tupu‘i Siú ko ha me‘a‘ofa kuo fakatāpui ma‘ána mo hoa mo hono finangaló.
ROM.15.17	Pea ‘oku tu‘unga ‘ia Kalaisi Sīsū ‘a e malava ke u touaki ‘eku ngāue kuo fai mai ma‘á e ‘Otuá. 
ROM.15.18	Ka te u touaki atu pē ‘a e me‘angāue ‘aki au ‘e Kalaisí. He na‘á ne me‘angāue ‘aki hoku ngutú mo hoku kakavá ki hono fakaului ha kakai ‘oku ‘ikai ko e tupu‘i Siú. 
ROM.15.19	Te u touaki atu pē ‘a e ngaahi mana mo e ngaahi me‘a fakaofo na‘e fai ‘e Kalaisi ‘iate au ‘aki ‘a e ivi ‘o e Laumālie Mā‘oni‘oní. He na‘á ku malanga‘i kakato ‘a e ongoongo-lelei ‘o Kalaisí mei Selusalema ‘o a‘u ki ‘Ililikumi. 
ROM.15.20	Pea kuo talu mei mu‘a mo ‘eku malanga pē he ngaahi feitu‘u kuo te‘eki ke fanongo ai ‘a e kakaí ‘ia Kalaisi. He ‘oku ou hangē ha tufunga ‘oku ‘ikai ke fie langa fale ‘i he funga ‘o ha tō pou ‘a ha tufunga kehé. 
ROM.15.21	Ko e lau eni ‘a e Folofolá ki aí,
ROM.15.21	“Ko kinautolu kuo te‘eki ai ke malanga‘i ange ia ki aí,
ROM.15.21	te nau ‘ā.
ROM.15.21	Pea ko kinautolu kuo te‘eki ai ke nau fanongo ‘i
ROM.15.21	ha lau kiate iá,
ROM.15.21	‘E maama honau ‘atamaí.”
ROM.15.22	Kuo fuoloa pē ‘eku fie ‘a‘ahi atu kiate kimoutolu, ka ko e fu‘u lahi pē ‘eku femo‘uekina he ngāué. 
ROM.15.23+ROM.15.24	Ka ko eni kuo lava hoku fatongia ‘i he feitu‘ú ni, pea kuo ta‘u lahi ‘eku fie ‘a‘ahi atú. Ko ia ai, kuó u fakakaukau ke u fou atu hena ki Sipeini. ‘Oku ou ‘amanaki te u ki‘i mālōlō si’i pē ‘iate kimoutolu pea mou toki tuku ange au ke hoko atu ‘eku folaú.
ROM.15.25+ROM.15.26	‘Oku ou lolotonga fononga eni ki Selusalema mo e pa‘anga ‘ofa na‘e tānaki ‘e he ngaahi siasi Masitōnia mo ‘Ākeiá ma‘á e kau lotu ‘oku masiva ‘i Selusalemá. 
ROM.15.27	Ko e loto pē ‘o e ngaahi siasi Masitōnia mo ‘ākeiá ke fai ‘a e ‘ofa ko iá. Ka ko hono mo‘oní, ‘oku hangē pē ko ha‘anau tā mo‘uá. He na‘e loto fiemālie foki ‘a e kakai Siú ke ma‘u ‘inasi ‘a e kakai mulí mei he’enau ngaahi tāpuaki fakalaumālié. Pea ko e kakai mulí eni kuo nau loto ke ‘inasi ‘a e kakai Siú mei he‘enau ngaahi tāpuaki fakamatelié. Pea ‘oku taau pē ke pehē. 
ROM.15.28	Ka hili ange pē ‘eku ‘ave ‘a e pa‘angá, te u ‘alu atu ki hena, ‘o toki pehē atu ai ki Sipeini. 
ROM.15.29	‘Oku ou tui te u ‘a‘ahi atu ai mo e tāpuaki kakato ‘a Kalaisí.
ROM.15.30	Kāinga, ‘oku ou kole fakamātoato atu ‘i hotau ‘Eiki ko Sīsū Kalaisí pea mo e ‘ofa ‘oku ‘omi ‘e he Laumālie Mā‘oni‘oní, ke tau kaungālotu fakataha. Pea mou toe lotu foki ma‘áku. 
ROM.15.31	Lotu mu‘a ki he ‘Otuá ke ne malu‘i au mei he kakai ‘i Siutea ‘oku ‘ikai ke nau tui kia Kalaisí, pea ke ne ‘ai ke tali fiemālie ‘e he kakai ‘a e ‘Eikí ‘i Selusalemá ‘eku tānaki me‘a‘ofa kuo faí. 
ROM.15.32	Pea mou kole ai pē ki he ‘Otuá ke u tū‘uta lelei atu kiate kimoutolu, mo mālōlō lelei mo fiefia ‘i hena. 
ROM.15.33	‘Ofa ke kau ‘a e ‘Otuá ‘iate kimoutolu hono kātoa. He ko e ‘Otuá pē foki ‘e maau ai ‘etau nofó. ‘Ēmeni
ROM.16.1	Ko e fefine ngāue tōtōivi ‘a Fīpē, ‘a e fefine ko ē ‘oku fai fatongia he siasi Senikeleá. 
ROM.16.2	Tuku ange mu‘a hano faingamālie. He ko e fefine falala ‘Otua ia, ko e fefine ‘oku kau he kakai ‘a e ‘Otuá. Tokoni‘i ia ‘i ha fa‘ahinga me‘a pē te ne masiva ai. He ko e kakai tokolahi kuó ne tokoni‘í, ‘o kau ai foki mo au.
ROM.16.3	Tala hoku ‘ofa kia Pīsila mo ‘Ākuila. Ko e ongo me‘a ia na‘e ‘ikai ngata pē he‘ena fai fatongia fakataha mo aú, 
ROM.16.4	ka na‘e toe meimei mole ‘ena mo‘uí koe‘uhí ko au. ‘Oku hounga ‘ena ngāué kiate au pea mo e ngaahi siasi ‘o e kakai mulí. 
ROM.16.5	Tala hoku ‘ofa ki he ki‘i siasi ‘oku lotu ‘i hona ‘apí. ‘Ofa atu ki si‘oku kaume‘a ko ‘Epainetó. Ko e fuofua ului ia ‘i ‘Ēsiá kia Kalaisi.
ROM.16.6	‘Ofa atu kia Mele. Ko e ngāue lahi kuó ne fai ma‘amoutolú.
ROM.16.7	‘Ofa atu ki hoku ongo kāinga he toto ko ‘Anitalonaika mo Sūnia. Na‘á mau nofo pilīsone fakataha mo kinaua, pea kuo ongoongo-lelei ‘ena ngāué ki he kau ‘apōsitoló. Ko e ongo tangata foki kinaua na‘e tomu‘a Kalisitiane ‘iate au.
ROM.16.8	‘Ofa atu ki si‘oku kaume‘a ko ‘Amipeleasí. Ko e tangata falala mo‘oni ia ki he ‘Eikí.
ROM.16.9	‘Ofa atu ki hotau kaungāngāue mo‘oni ‘ia Kalaisi ko ‘Uapané. ‘Ofa atu ki si‘oku kaungāme‘a ko Sītakí.
ROM.16.10	‘Ofa atu kia ‘āpeli. Ko e tama ngāue mateaki ia ma‘a Kalaisi. ‘Ofa atu kia ‘Alisitopulo mo honau ‘apí.
ROM.16.11	‘Ofa atu ki hoku kāinga-toto ko Helotioní. ‘Ofa atu kia Nāsiso mo hono kāinga kotoa kuo Kalisitiané.
ROM.16.12	‘Ofa atu kia Talaifina mo Talaivosa. Ko e ongo me‘a fai mālohi kinaua he ngāue ‘a e ‘Eikí. ‘Ofa atu ki si‘oku kaume‘a ko Pēsisí. Ko e fefine fai mālohi mo ia he ngāue ‘a e ‘Eikí.
ROM.16.13	‘Ofa atu kia Lūfusi. Ko e toko taha ia ‘oku makehe atu ‘ene fai fatongia ma‘á e ‘Eikí. Pea ‘ofa atu ki he‘ene fa‘eé. He kuo talu mei fuoloa mo ‘ene tauhi faka-fa‘ē au.
ROM.16.14	‘Ofa atu kia ‘Asinikalaito mo Felekoni mo Heamesi mo Patalopa mo Heamasi mo hotau ngaahi kaume‘a kotoa ‘oku nau nofó.
ROM.16.15	‘Ofa atu kia Filoloko mo Sūlia mo Nīlio mo hono tuofefiné. Pea pehē pē kia ‘Olimipā mo e kāinga lotu kotoa ‘oku nau nofó.
ROM.16.16	Ko ho‘omou fa‘a fe‘iloakí, pea mou fekita mu‘a ke ngali ko e kakai lotu kimoutolu. ‘Oku pōpōaki ‘ofa atu ‘a e ngaahi siasi kotoa ‘o Kalaisí.
ROM.16.17	Kāinga, ‘oku ou kole fakamātoato atu ke mou tokanga na‘a fakatupu moveuveu mo fakafa‘afa‘ahi ha ni‘ihi hena ‘aki ‘enau ta‘e tali ‘a e ngaahi fale‘i na‘e fai atú. ‘Oua ‘e feohi mo ha fa‘ahinga pehē. 
ROM.16.18	He ko e fa‘ahinga ia ‘oku nau fai pē honau lotó kae tuku ‘a e finangalo ‘o e ‘Eikí. Ko e fa‘ahinga ia ‘oku anga fakahekeheke mo fie ngutu mālie. Pea kuo pau ke afe ai si‘a fa‘ahinga ‘oku kei vaivai. 
ROM.16.19	Kuo ongo atu ki he kakai kotoa pē ho‘omou fai ‘a e finangalo ‘o e ‘Otuá. Ka he‘ikai tuku ai ‘eku na‘ina‘i atu ke mou ‘ilo‘i lelei ‘a e ngaahi me‘a ‘oku tāú, mo sītu‘a ‘aupito ki he ngaahi me‘a ‘oku koví. 
ROM.16.20	Pea ‘e hanga leva ‘e he ‘Otuá ‘o e melino ‘o laiki ‘a Sētane ‘i homou lalo va‘é. He ko e ‘Otuá pē ‘e maau ai ‘etau nofó. ‘Ofa ke kau ai pē ‘iate kimoutolu ‘a e ‘Eiki ko Sīsū Kalaisí.
ROM.16.21	‘Oku ‘ofa atu ‘a Tīmote, ‘a hoku kaungāngāué. Pea pehē pē ki hoku ongo kāinga ko Lūsio mo Sēsoni, pea mo Sosipeta.
ROM.16.22	Ko au Teasio ‘oku ou ‘ofa atu. Ko homou kaungāfononga au. Pea ko au na‘á ku hiki ‘a e tohí ni.
ROM.16.23+ROM.16.24	‘Oku fa‘a fakaafe‘i au ‘e Keio mo e siasí kātoa ki hono ‘apí. Pea ‘oku ‘ofa atu mo ia kiate kimoutolu. ‘Oku ‘ofa atu mo e motu‘a tauhi tohi ‘a e koló ni, ‘a Lāsito, pea mo si‘oku kaume‘a ko Kuató.
ROM.16.25	Tau fakafeta‘i ki he ‘Otuá! He ‘okú ne lava ‘o ‘ai ke mou ma‘u ivi lahi ‘i he ongoongo-lelei kuó u fakahā atú, ‘a e ongoongo ‘o kau kia Sīsū Kalaisí. Na‘e talu mei tuai mo e fufū ‘e he ‘Otuá ‘a e ongoongo-lelei ko iá. 
ROM.16.26	Pea toki a‘u mai ki he ngaahi ‘aho ko eni ‘otautolú, peá ne toki fakahaa‘i mai. Na‘e fekau ‘e he ‘Otua ta‘e ngatá ‘a ‘ene kau palōfitá ke nau fakamatala ki he ongoongo-lelei ko iá ‘i he ngaahi tohi na‘a nau hikí, hei‘ilo ‘e faifai pea tafoki ai ‘a e fonua kotoa pē ‘o tui ki he ‘Otuá. 
ROM.16.27	Ko e ‘Otuá, ‘oku taha pē. Pea ‘oku ‘ikai ha me‘a ‘e puli ki ai. Tau fakafeta‘i ma‘u ai pē kiate ia, koe‘uhí ko Sīsū Kalaisi! ‘Ēmeni.
1CO.1.1+1CO.1.2	Si‘i kāinga lotu Kolinitō,
1CO.1.1+1CO.1.2	Ko au Paula ‘oku tohi atú. Ko e ‘apōsitolo au ‘a Kalaisi Sīsū ‘i hono fili au ‘e he ‘Otuá, pea mo hoku kaungālotu ko Sositene. Na‘e fili kimoutolu ‘e Kalaisi Sīsū ke mou hoko ko ‘ene kakai tonu. Pea ‘oku mou lotu ki he ‘Otuá ‘i hono huafá, ‘o hangē pē ko kimautolú, mo e kakai kotoa pē ‘oku nau ‘Eiki ‘aki iá.
1CO.1.3	Tauange ke mou ‘inasi ai pē he ‘ofa-lī‘oa mo e tāpuaki ‘a e ‘Otua ko e Tamaí mo e ‘Eiki ko Sīsū Kalaisí.
1CO.1.4	‘Oku ou fakamālō ma‘u pē ki hoku ‘Otuá koe‘uhí ko ‘ene foaki atu ‘a Kalaisi Sīsuú. 
1CO.1.5	He ‘oku tupunga pē ho‘omou poto he leá mo ho‘omou ‘ilo lolotó, ko hono tokoni‘i kimoutolu ‘e Kalaisi Sīsuú. 
1CO.1.6	Kuo mou ‘osi fakapapau‘i ko e mo‘oni ‘a e me‘a kotoa pē na‘a mau fakahā atu ‘o kau ki hotau ‘Eiki ko Sīsū Kalaisí. 
1CO.1.7	Pea lolotonga ho‘omou talitali ko eni ke ne liuaki maí, ‘oku ‘ikai ha tāpuaki ‘e taha te mou hala ai. 
1CO.1.8	Pea ‘e ‘ai ‘e Kalaisi ke mou tu‘uma‘u ai pē ‘o a‘u ki he ‘aho te ne liuaki mai aí. 
1CO.1.9	‘Oku falala‘anga ‘a e ‘Otuá. Pea ko ia pē na‘á ne fili kimoutolu ke mou kaungāngāue fakataha mo hono ‘Aló, ‘a hotau ‘Eiki ko Sīsū Kalaisí.
1CO.1.10	‘Oku ou kole atu, kāinga, ‘i hoku tu‘unga ko e kaungāfononga mo hotau ‘Eiki ko Sīsū Kalaisí, ke mou uouongataha. ‘Oua ‘e fakafa‘afa‘ahi. Mou feinga ma‘u pē ke loto-taha. 
1CO.1.11	He kuo fakahā mai ‘e ha ni‘ihi he ‘api ‘o Koloí ‘oku mou feke‘ike‘i. 
1CO.1.12	‘Oku pehē tokua ‘e he ni‘ihi ‘iate kimoutolu ‘oku nau kau mo au. Kae pehē ‘e he ni‘ihi ia ‘oku nau kau mo ‘Āpolosi, pe ko Pita, pe ko Kalaisi.
1CO.1.13	Kuo vahevahe koā ‘a Kalaisi? Ko au koā na‘e tutuki ki he Kolosí ma‘amoutolú? Ko e hingoa koā ‘o‘okú na‘e papitaiso ai kimoutolú? 
1CO.1.14	‘Oku ou fakafeta‘i lahi ki he ‘Otuá ‘i he ‘ikai te u papitaiso ha taha ‘iate kimoutolu. Tukukehe ‘a Kalisipō mo Keio. 
1CO.1.15	‘Oku ‘ikai ha taha ‘iate kimoutolu ‘e lava ke ne pehē mai na‘e papitaiso ia ‘i hoku hingoá. 
1CO.1.16	Mo‘oni pē na‘á ku papitaiso ‘a Setivena mo hono fāmilí. Ka ‘oku ‘ikai te u manatu‘i na‘á ku toe papitaiso ha taha. 
1CO.1.17	Na‘e ‘ikai ke fekau au ‘e Kalaisi ke u papitaiso ‘a e kakaí. Na‘á ne fekau au ke u malanga‘i ‘a e ongoongo-leleí, pea ‘oua te u fai ‘aki ‘a e poto ‘o mamaní, na‘a mole ai ‘a e ivi ‘o e kolosi ‘o Kalaisí.
1CO.1.18	Ko e kakai ‘oku kei hu‘u ‘enau mo‘uí ki he ‘auhá, ‘oku nau lau ‘a e malanga‘i ‘o e kolosí ko e koto valelau noa‘ia. Ka ko kitautolu kuo fakahaofi ‘etau mo‘uí, ‘oku tau lau ia ko e māfimafi ‘o e ‘Otuá. 
1CO.1.19	Ko e lau eni ‘a e Folofolá ki aí,
1CO.1.19	“Te u fakaikulaunoa‘i ‘a e poto ‘o e kau fie potó. Te u fakata‘e‘aonga‘i e ‘ilo ‘a e kau fie ‘ilo‘iló.”
1CO.1.20	Kuo hā leva ‘a e kau potó? Mo e kau ‘ilo‘ilo ki he Folofolá? Mo e kau pāte‘i kikihi ‘o e maama ko ení? ‘Ikai koā kuo fakahaa‘i ‘e he ‘Otuá ko e lau noa e poto ‘o e maama ko ení? 
1CO.1.21	Ko e ‘Otua poto. Pea ko hono finangaló ke ‘oua te tau lava ‘o a‘u kiate ia ‘aki hotau poto ‘otautolú. Ka te ne fakahaofi pē ‘e ia ‘a kinautolu ‘e tui ki he ongoongo-lelei ‘oku mau tu‘uakí. Ko e ongoongo ia ‘oku ngalivale, tokua. 
1CO.1.22	‘Oku holi ‘a e kakai Siú ke fai ange ha mana ke hoko ko ha fakamo‘oni ma‘anautolu. Kae holi ‘a e kakai Kalisí ke fai ange ha faka‘uhinga fakapoto. 
1CO.1.23	Ka ‘oku mau taukave‘i ‘e kimautolu ia ‘a e tutuki ‘o Kalaisi ki ha kolosi. Ko e me‘a ‘eni ‘oku fepaki mo e tui ‘a e kakai Siu tokolahí. Pea ‘oku launoa‘ia ai e kakai muli tokolahi. 
1CO.1.24	Ka ko e kakai Siu mo e kakai Kalisi kuo fili ‘e he ‘Otuá, ‘oku nau lau ‘a e ongoongo-lelei ‘oku mau tu‘uakí ko e māfimafi mo e poto ‘o e ‘Otuá. 
1CO.1.25	He ‘oku a‘u pē ki ha me‘a ‘oku ‘ikai ke hā ngali poto ai ‘a e ‘Otuá, ‘oku laka ‘ānoa ‘a e poto ‘okú ne fai aí ‘i ha fa‘ahinga poto fakaemāmani. Pea ko e ngāvaivai ‘a e ‘Otuá, ‘oku laka ‘ānoa ia ‘i ha fa‘ahinga ivi fakaemāmani. 
1CO.1.26	Kāinga, vakai na‘a ngalo ‘iate kimoutolu ‘a e anga ho‘omou mo‘ui ‘i he ‘aho na‘e fili ai kimoutolu tāutaha. Na‘e ‘ikai ke lau homou tokolahi ko e kau poto. Ko homou ni‘ihi pē na‘e ma‘u lakanga mā‘olungá. Pea ko e tokosi‘i pē ‘iate kimoutolu na‘e tupu he ngaahi fāmili ‘eiki. 
1CO.1.27	Ka na‘e fili ‘e he ‘Otuá ha ngaahi me‘a ‘i māmani ‘oku ‘ikai ke hā ngali potó, ke fakamaa‘i ‘aki ‘a e kau potó. Na‘á ne fili ha ngaahi me‘a ‘i māmani ‘oku hā ngali ngāvaivai, ke fakamaa‘i ‘aki ‘a e kau mālohí.
1CO.1.28	Ko e ngaahi me‘a ‘oku ‘ikai hano ‘aonga, pe mahu‘inga, ‘i he lau ‘a e kakaí, pea na‘a mo ha ngaahi me‘a na‘e te‘eki ai ke hā ‘i māmani, kuo fili ai ‘a e ‘Otuá ko hono fakata‘e‘aonga‘i ‘a e ngaahi me‘a ‘oku mahu‘inga‘ia ai ‘a e kakaí. 
1CO.1.29	Ko e fai pehē ‘a e ‘Otuá ke ‘oua na‘a ‘i ai ha me‘a ‘e lava ‘o futa‘aki ‘e ha taha ‘i he‘ene fehangahangai mo iá. 
1CO.1.30	He ko e ‘Otuá pē kuo mou mo‘ui aí, koe‘uhí ko Kalaisi Sīsū. Ko ia ia hotau poto‘angá. Pea ko ia ‘oku tu‘unga ai ‘etau vālelei mo e ‘Otuá, mo hotau fakatāpuí, mo e totongi hotau huhu‘í. 
1CO.1.31	Ko ia ai, ko koe ‘okú ke kei holi ke futa‘aki ha me‘a, fai ki he lau ‘a e Folofolá ‘o futa‘aki ‘aki pē ‘a e ‘Eikí.
1CO.2.1	Kāinga, na‘á ku malanga‘i atu kiate kimoutolu ‘a e mo‘oni fufū ‘a e ‘Otuá, na‘e ‘ikai te u ngāue‘aki ai ha ngaahi lea mamafa mo ha ngaahi ‘uhinga fakapoto. 
1CO.2.2	Ko hono mo‘oní, na‘á ku fakapapau‘i ‘i hoku lotó te u fakamatala’i pē ‘a Sīsū Kalaisi, pea tautautefito ki hono tutuki ki he kolosí.
1CO.2.3	‘I he’eku fuofua ‘alu atú, na‘e vaivai hoku sinó pea u tetetete mo tailiilí. 
1CO.2.4	Pea ko ‘eku ngaahi fakahinohinó mo ‘eku malangá, na‘e ‘ikai te u fie ngutumālie ai, pe fie hā ngali poto. Ka na‘á ku tuku pē ke hā atu ‘a e ivi ‘o e Laumālie ‘o e ‘Otuá. 
1CO.2.5	Pea ‘oku ‘ikai leva ke makatu‘unga ho‘omou tuí ‘i ha poto fakaemāmani, ka ko e ivi ‘o e ‘Otuá.
1CO.2.6	Mo‘oni pē ‘oku mau tala ‘a e potó kiate kinautolu ‘oku matu‘otu‘a ‘enau mo‘ui fakalaumālié. Ka ‘oku ‘ikai ko e fa‘ahinga poto ia ‘o e maama ko ení, pe ko hono kau pulé, ‘a ē ‘oku lolotonga tāututuku atu honau mafaí. 
1CO.2.7	He ko e poto ‘oku mau talá, ko e poto fufū ia ‘o e ‘Otuá. Ko e poto ia na‘e finangalo ‘a e ‘Otuá ke fakakoloa ‘aki kitautolu, te‘eki ai ke fakatupu ‘a māmaní. 
1CO.2.8	Na‘e ‘ikai ha lavelave‘iloa ‘a e kau pule ‘o e maama ko ‘ení ki he poto ko iá. He ka ne nau ‘ilo ki ai, na‘e ‘ikai te nau tutuki ‘a e ‘Eiki mohu lāngilangí ki he kolosí. 
1CO.2.9	Kae hangē ko e lau ‘a e Folofolá,
1CO.2.9	“Ko e me‘a kuo tokonaki ‘e he ‘Otuá ma‘á e kakai ‘oku ‘ofa ‘iate iá, ‘oku laka hake ‘ānoa ia ‘i ha toe me‘a kuo fai ki ai ha mamata, pe ko ha fanongo, pe a‘u ki ai ha fakakaukau.”
1CO.2.10	Kuo fakahā mai ‘a e me‘a kotoa pē ‘e he Laumālie ‘o e ‘Otuá. ‘Oku hakule ‘e hono Laumālié ‘a e me‘a kotoa pē, ‘o a‘u ki he ngaahi loloto ‘o e Otuá. 
1CO.2.11	Ko ho laumālie pē ‘e taha, ‘a ia ‘oku ‘i loto ‘iate koe, ‘okú ne ‘ilo‘i kakato ‘a e ngaahi me‘a ‘oku ‘i ho lotó. Pea ko e Laumālie pē e ‘Otuá ‘okú ne ‘ilo‘i ‘a e ngaahi me‘a ‘oku ‘i he finangalo ‘o e ‘Otuá. 
1CO.2.12	Ka kuo foaki mai ‘e he ‘Otuá ‘a hono Laumālié. Kuo tau tali mai ‘a e Laumālie ‘Otuá, kae ‘ikai ko e laumālie ‘o e maama ko eni. Pea ‘oku toki mahino ai kiate kitautolu ‘a e ngaahi tāpuaki kuo foaki mai ‘e he ‘Otuá.
1CO.2.13	Ko e fo‘i lea kotoa pē ‘oku mau pu‘akí, ko e fakahinohino mai ‘e he Laumālie ‘o e ‘Otuá. Na‘e ‘ikai ke fakahinohino mai ia ‘aki ha poto fakaemāmani. Pea ‘oku tokoni‘i kimautolu ‘e he Laumālie pē ko iá ke mau fakahinohino ‘a e ngaahi me‘a fakalaumālié ki he kakai ‘oku mo‘ui fakalaumālié. 
1CO.2.14	Ko hono ‘uhinga ia ‘oku ngata ai pē ‘i ha taha ‘oku fā‘ofale ai ‘a e Laumālie ‘o e ‘Otuá ‘oku mahino ki ai ‘a e ngaahi tāpuaki fakalaumālié. Ko e kakai ‘oku ‘ikai ke fā‘ofale ai ‘a e Laumālié, ‘oku nau launoa‘ia he ngaahi tāpuaki ko iá. 
1CO.2.15	Ko e kakai ‘oku tataki ‘e he Laumālié, ‘oku nau lava ‘o fakakaukau’i lelei ‘a e me’a kotoa pē. Pea ‘oku ‘ikai ke tākiekina kinautolu ‘e he fakakaukau ‘e e kaki kehé. Ka ‘oku hala ma‘u ai pē ‘a e fakafuofua kiate kinautolu ‘a e kakai kehé. 
1CO.2.16	Hangē ko e lau ‘a e Folofolá,
1CO.2.16	“Ko hai kuó ne lava ‘o ‘ilo‘i ‘a e fakakaukau ‘a e ‘Otuá? Ko hai kuó ne lava ‘o fale‘i iá?”
1CO.2.16	Ka kuo mahino kiate kitautolu ia ‘a e fakakaukau ‘a Kalaisí.
1CO.3.1	Kāinga, ko e kakai anga fakaemāmani kimoutolu. Ko hono ‘uhinga ia na‘e ‘ikai ke hangē ai ‘eku fale‘i kiate kimoutolú ko ha fale‘i ki ha kakai fakalaumālié. ‘Oku mou hangē ha kau valevalé he tui kia Kalaisí. 
1CO.3.2	Ko hono ‘uhinga ia na‘á ku fafanga hu‘akau ai kimoutolú. He na‘e te‘eki ai ke mou lava ‘o kai me‘a fefeka. Pea ‘oku te‘eki ai ai pē. 
1CO.3.3	He ‘oku te‘eki ai ke mou hoko ko ha kakai fakalaumālie. ‘Oku mou kei felotokovi‘aki mo feke‘ike‘i. Pea ko e fakamo‘oni ia ‘oku te‘eki ai ke mou hoko ko ha kakai fakalaumālie, ka mou kei hangē ai pē ko ha kakai anga fakaemāmaní.
1CO.3.4	‘Oku lau ‘e he ni‘ihi ‘iate kimoutolu ‘oku nau kau mo au. Kae lau ‘e he ni‘ihi ia ‘oku nau kau mo ‘Āpolosi. ‘Ikai koā ko e anga fakameāmani ia? 
1CO.3.5	Ko ‘Āpolosi mo aú, ko e ongo tamaio‘eiki pē kimaua ‘a e ‘Otuá. Pea ko kimaua na‘á ma tokoni‘i kimoutolu ke mou tuí. 
1CO.3.6	Na‘á ku tō ‘e au e pulopulá. Kae fu‘ifu‘i ia ‘e ‘Āpolosi. Ka ko e ‘Otuá na‘á ne ‘ai ke mo‘uí. 
1CO.3.7	‘Oku ‘ikai ko e toko taha ‘oku mahu‘ingá ‘a ia na‘á ne tō ‘a e pulopulá, pe ko ia na‘á ne fu‘ifu‘í, ka ko e ‘Otuá, ‘a ē na‘á ne ‘ai e pulopulá ke mo‘uí. 
1CO.3.8	‘Oku mahu‘inga tatau pē e toko taha ‘okú ne tō e pulopulá mo ia ‘okú ne fu‘ifu‘í. Pea ‘e fakatou totongi ‘ena ngāué. 
1CO.3.9	Ko au mo ‘Āpolosí, ko e ongo kaungāngāue ‘a e ‘Otuá. Pea ko kimoutolú ko ‘ene ngoue‘anga. Ko ‘ene toe langa fale foki ‘a kimoutolu.
1CO.3.10	Na‘e ‘alo‘ofa mai ‘a e ‘Otuá kiate au ‘o tuku ke u hoko ko e tufunga langa-fale taukei. Pea ko au na‘á ku ‘ai e fakava‘e kuo langa fale ai ha ni‘ihi kehe. Mou taki taha tokanga ki he anga ‘o ‘ene langa. 
1CO.3.11	He ko Kalaisi pē taha ‘a e fakava‘é. 
1CO.3.12+1CO.3.13	Ko e me‘a te tau taki taha langa he fakava‘e ko iá, ‘e sivi ‘aki ia ha afi ‘i he ‘aho fakamāú. Pea ‘e toki mahino ai ‘a e me‘a na‘e fai ‘aki ‘etau langa taki taha, pe ko e koula, pe siliva, pe maka mahu‘inga, pe ko e ‘akau mo e lou‘akau mo e mohuku mōmoa. 
1CO.3.14	Kapau ‘e hao ho‘o langá he afí, pea ‘e fakapale‘i koe. 
1CO.3.15	Pea ka ‘osi‘osi ia, pea ko e ‘auha ia ho‘o me‘a kotoa pē. Te ke hao koe ia. Ka ‘e hangē ko ha‘o hao mei ha loto afí.
1CO.3.16	Kuo te‘eki koā ke mahino kiate kimoutolu ko e temipale kimoutolu ‘o e ‘Otuá, pea ‘oku fā‘ofale ‘iate kimoutolu ‘a e Laumālie Mā‘oni‘oní? 
1CO.3.17	Ko e temipale ‘o e ‘Otuá, ‘oku tāpuhā. Pea ko kimoutolu foki ia. Pea ‘e faka‘auha ‘e he ‘Otuá ha taha te ne faka‘auha hono temipalé.
1CO.3.18	Vakai na‘a mou mūnoa. Kapau ‘oku ‘i ai ha taha hena ‘okú ke lau ‘okú ke poto he ngaahi me‘a ‘o e maama ko ‘ení, ‘ai ke ke tomu‘a vale, ka ke toki poto mo‘oni. 
1CO.3.19	He ‘oku lau ‘e he ‘Otuá ‘a e poto ‘o e maama ko ‘ení ko e koto vale. Hangē pē ko e lau ‘a e Folofolá,
1CO.3.19	“Ka fie poto ha taha ki he ‘Otuá, kuo pau ke ma‘ungatāmakia ai ia ‘e he ‘Otuá.”
1CO.3.20	Ko e lau ‘e taha ‘a e Folofolá ki aí, “‘Oku ‘afio‘i ‘e he ‘Otuá ko e koto hē ‘a e ngaahi fokotu‘utu‘u ‘a e kau potó.” 
1CO.3.21+1CO.3.22	Pea mou tuku ai ho‘omou futa‘aki ‘a e me‘a kuo lava tokua ‘e hai mo hai. He ko Paula, mo ‘Āpolosi, mo Pitá, ko homou kau tangata kotoa pē. Ko hono mo‘oní, ko e me‘a kotoa pē, ‘a māmani, mo e mo‘uí, mo e maté, ‘a e ko ení, mo e kaha‘ú, ko ho‘omou me‘a kātoa. ‘Io, ko e me‘a kotoa pē, ‘oku ‘amoutolu ia. 
1CO.3.23	Pea ‘oku ‘a Kalisi kimoutolu. Pea ko Kalaisi foki, ‘a e ‘Otuá.
1CO.4.1	Mou lau kimautolu ko e kau tamaio‘eiki ‘a Kalaisi, pea kuo fekau ke mau fakamahino ‘a e ngaahi fakalilolilo ‘o e ‘Otuá. 
1CO.4.2	Ko e fatongia mamafa taha ‘o ha kau tamaio‘eiki, ke nau mateaki‘i ‘a e toko taha ‘oku nau fai ‘ene ngāué. 
1CO.4.3	Pea te u lau leva ko e me‘a ma‘ama‘a kiate au ho‘omou hanga ‘o fakamāu‘i aú, pe ko hano fakamāu‘i au ‘i ha fale hopo. Ko hono mo‘oní, ‘oku ‘ikai pē te u fakamāu‘i ‘e au au. 
1CO.4.4	‘Oku ‘ikai ha me‘a te u ‘ilo ki ai ‘e fe‘unga ke fakamāu‘i ai au. Ka ‘e ‘ikai pē ke lau ia ko e fakamo‘oni ‘oku ou ‘ata‘atā. He ko e ‘Eikí pē ‘a hoku fakamāú. 
1CO.4.5	Pea ‘i he‘ene peheé leva, ‘oua ‘e fakamāu‘i ha taha kae ‘oua kuo liuaki mai ‘a e ‘Eikí. ‘E fakahaa‘i ‘e he ‘Eikí ‘a e ngaahi me‘a kuo ‘ufi‘ufí, mo e ngaahi me‘a kuo fufuu‘i he loto ‘o e kakai kotoa pē. Pea ‘e toki fai ai ‘e he ‘Otuá ki he toko taha kotoa pē ‘a e fakamālō ‘oku tuha mo ia.
1CO.4.6	Kāinga, ko ‘eku lave kia ‘Āpolosi mo aú, ko e anga pē ia ‘o ‘eku tā sīpinga atu, hei‘ilo na‘a mahino ai kiate kimoutolu ‘a e ‘uhinga ‘o e kupu‘i lea ‘oku pehē, “‘Oua ‘e hikihikikau‘ā.” Tuku ho‘omou lau ‘oku sai ange ‘a hai ‘ia haí. 
1CO.4.7	Ko e hā ha me‘a ‘oku mou makehe atu ai? Ko e hā ha me‘a ‘oku mou ma‘u ka ‘oku ‘ikai ke mau ma‘u? Pea kapau ko ho‘omou me‘a ‘oku ma‘ú na‘e foaki atu kotoa pē ‘e he ‘Otuá, pea ko e hā ‘oku mou fakamofutofuta aí? 
1CO.4.8	Kuo mou ‘osi fiemālie koā? Kuo mou ‘osi tu‘umālie? Kuo mou ha‘a tu‘i kimoutolu ka mau kei tu‘a pē kimautolu ia? Pehē ange mai kuo mou ha‘a tu‘i ka tau kaihau!
1CO.4.9	‘Oku hangehangē kiate au kuo tuku mai ‘e he ‘Otuá ‘a e tu‘unga mā‘ulalo tahá ma‘amautolu ‘a e kau ‘apōsitoló. ‘Oku mau hangē ko ha kau pōpula ‘oku taki atu ke tāmate‘í, kae kata mai ‘a ha‘a ‘āngelo mo e kakaí. 
1CO.4.10	‘Oku lau kimautolu ko e kau vale koe‘uhí ko Kalaisi. Ka kuo ‘ai ‘e Kalaisi ke mou poto. ‘Oku mau mā‘ulalo kimautolu mo fehi‘anekina, ka mou mā‘olunga kimoutolu mo faka‘apa‘apa‘ia‘i. 
1CO.4.11	Kuo a‘u mai pē ki he ‘ahó ni mo ‘emau nofo fiekaia, mo fieinua, mo vala maalualu. ‘Oku ngaohikovi‘i kimautolu pea ‘oku ‘ikai hamau ‘api nofo‘anga. 
1CO.4.12	‘Oku mau ngāue tōtōivi. Pea ka fai kovi mai ha taha pea mau tala monū atu. Ko ‘emau fepaki mo ha faingata‘a, pea mau kātaki‘i. 
1CO.4.13	Ka kape mai ha taha pea mau lea lelei atu. Kuo a‘u mai pē ki he ‘ahó ni mo hono lau kimautolu ko e veve mo e kinoha‘a ‘o māmani.
1CO.4.14	‘Oku ‘ikai ko ‘eku tohi atu eni ke mou mā ai. ‘Oku ou fie tokoni‘i kimoutolu, ‘o hangē ko ha fie tokoni ha ongo mātu‘a ki he‘ena fānau ‘okú na ‘ofa aí. 
1CO.4.15	He neongo pē ‘e a‘u ‘o toko lauimano ‘a e fa‘ahinga te nau fakahinohino atu ‘a Kalaisí, ka ko au pē ho‘omou tamaí. Na‘a mou hoko kimoutolu ko ‘eku fānau ‘ia Kalaisi Sīsū ‘i he ‘aho na‘á ku malanga‘i atu ai ‘a e ongoongo-leleí. 
1CO.4.16	Pea ‘oku ou faka‘amu ai pē ke mou hangē ko aú. 
1CO.4.17	Ko hono ‘uhinga ia na‘á ku fekau ai ‘a Tīmote ke ‘alu atú. He ‘oku hangē ia ko ha foha ‘ofeiná kiate au. Pea ko e tamaio‘eiki falala‘anga ia ‘a e ‘Eikí. Te ne fakamanatu atu ‘a e anga ‘o ‘eku fononga ‘oku fai ‘i he‘eku mo‘ui fo‘ou ‘ia Kalaisi Sīsuú, ‘a ia ko e mo‘ui ia ‘oku ou fakahinohino ‘i he ngaahi siasi kotoa pē he feitu‘u kotoa pē.
1CO.4.18	Kuo fakafuofuolahi ha ni‘ihi ‘iate kimoutolu, ko ‘enau ‘amanakí he‘ikai te u ‘a‘ahi atu. 
1CO.4.19	Ka kuo vavé ni pē ha‘aku ‘alu atu, ‘o kapau ko e finangalo ia ‘o e ‘Eikí. Pea ‘e toki mahino ai pē pe ‘oku sia‘a ‘a e kau fakafuofuolahi ko ená. 
1CO.4.20	He ‘oku ‘ikai ko e pule‘anga ‘o e ‘Otuá ko e vālaunoa‘ia. Ka ko e ivi, 
1CO.4.21	‘oku mou loto ke u ‘alu atu ‘o hā? Te u ‘alu atu fakapuhopuha‘a, pe fakaoleole?
1CO.5.1	Kuo fakahā mai pē kiate au ‘oku ‘i ai e ni‘ihi ‘iate kimoutolu ‘oku nofo kovi. Ko hono mo‘oní ‘oku pango ange homou ‘ulungāangá he kakai faka‘otuamaté. Kuo a‘u ai pē eni ‘o nonofo ha tangata mo e mali ‘o ‘ene tangata‘eikí. 
1CO.5.2	Ka mou kei fakamofutofuta ai pē. Na‘e tonú ke mou loto-mamahi ‘o kapusi mei homou feohi‘angá ha taha ‘oku fai pehē.
1CO.5.3+1CO.5.4	Pea neongo ‘oku ‘ikai ke tau fehā‘aki sino, ka ‘oku tau fehā‘aki laumālie. Pea kuó u ‘osi fakamāu‘i ‘a e tangata ko ená ‘i he huafa ‘o hotau ‘Eiki ko Sīsū Kalaisí, ‘o hangē pē ‘oku ou ‘i hena tonú. Pea ko ho‘omou feohi ka hokó, ‘e ‘i ai hoku lotó mo kimoutolu, pea mo e māfimafi ‘o hotau ‘Eiki ko Sīsuú. 
1CO.5.5	Pea te mou tuku ange leva ‘a e tangata ko ená kia Sētane. ‘E ‘auha ai hono sinó. Ka ‘e fakahaofi hono laumālié ‘i he ‘aho ‘e liuaki mai ai ‘a e ‘Eikí.
1CO.5.6	Tuku ā ho‘omou fakamofutofutá. ‘Oku ‘ikai koā te mou fakatokanga‘i ‘a e anga ‘o e lēvaní, ‘ene malava ke tupu ha takaonga mā kakato ‘i ha me‘i lēvani si‘isi‘i? 
1CO.5.7	Li‘aki e lēvani motu‘á ka mou hangē ko ha mā fo‘ou na‘e ‘ikai ta‘o ‘aki ha lēvaní. Ko e mā ta‘e lēvani foki kimoutolu. He ko hotau lami Pāsová kuo ‘osi feilaulau‘i. 
1CO.5.8	Ko ia ai, ‘oua te tau kātoanga‘i ‘etau Pāsová ‘aki ‘a e lēvani motu‘á, ‘a e fai koví mo e fai angahalá. Ka tau kātoanga‘i ‘aki ‘a e mā ta‘e lēvani ‘o e mo‘oni mo e ma‘a.
1CO.5.9	Na‘á ku tohi atu ko eé, na‘á ku fekau ke ‘oua te mou feohi mo ha kakai ‘oku nonofo kovi. 
1CO.5.10	Na‘e ikai te u ‘uhinga atú ki ha kakai ta‘e lotu ‘oku nonofo kovi, pe mānumanu, pe kaiha‘a, pe lotu tamapua. He te tau toki lava ‘o fepulingaki mo kinautolu ‘i ha‘atau māvae ‘osi mo māmani. 
1CO.5.11	Na‘á ku ‘uhinga atu au ia ki he fa‘ahinga ‘oku nau lau ‘oku nau lotu kae nonofo kovi pē, pe mānumanu, pe kākā, pe lotu tamapua. ‘Oua pē ‘e nofo hifo ke kai mo ha kakai pehē. 
1CO.5.12+1CO.5.13	‘Oku ‘ikai foki ko e fatongia ‘o‘okú ke fakamāu‘i ‘a e kakai tua‘aá. ‘E fakamāu‘i kinautolu ‘e he ‘Otuá. Kae ‘ikai koā ko homou fatongiá ke fakamāu‘i ‘a e kakai ‘i homou loto feohi‘angá? Hangē ko e lau ‘a e Folofolá, “Teke‘i ‘a e toko taha fai koví mei homou lotolotongá.”
1CO.6.1	Ka ‘iloange kuo fai hala kiate koe hao kāingalotu, ‘okú ke ‘ai nai ke mo hopo ‘i ha kau fakamaau ta‘e lotu, pe ‘okú ke tuku ke fakamāu‘i ia ‘e homou kaungālotú? 
1CO.6.2	Kuo te‘eki ai koā ke mahino kiate kimoutolu ko e kakai ‘a e ‘Otuá te nau fakamāu‘i ‘a māmani? Kapau leva ko kinautolu te nau fakamāu‘i ‘a māmaní, me‘a ní ‘e faingata‘a ha‘anau fakamāu‘i ha fanga ki‘i me‘a iiki? 
1CO.6.3	Kuo te‘eki koā ke mou ‘ilo ko kitautolu te tau fakamāu‘i ‘a e kau ‘āngeló? Pea kapau ko e fatongia ia te tau faí, pea me‘a ní ‘e faingata‘a kiate kitautolu ke tau fakamāu‘i ha fanga ki‘i me‘a ‘o e nofo ko ‘ení? 
1CO.6.4	Ko e hā ‘oku mou ‘ave ai e fanga ki‘i me‘a ‘oku mou ta‘e fiemālie aí ki ha kau fakamāu ‘oku ‘ikai faka‘apa‘apa‘ia‘i ‘e homou kāinga lotú? 
1CO.6.5	Fakamā! Me‘a ní ‘oku hala ha taha poto ‘iate kimoutolu te ne lava ‘o fakamāu‘i ha kē ‘a ha ongo kaungālotu? 
1CO.6.6	He ko ena ‘oku ō ‘a e ongo kaungālotu ki ha kau ta‘e tui ke nau fai ‘ena hopó.
1CO.6.7	‘Oku ‘ilonga pē ‘a e mā‘ulalo ho‘omou mo‘uí ‘i he fa‘a hoko ha ngaahi kē pehē ‘i homou feohi‘angá. ‘Ikai na‘e mei sai ange ha‘amou kātaki‘i pē ‘a e kovi kuo fai kiate kimoutolú? ‘Ikai na‘e mei sai ange ke mou tuku ai pē ke kaiha‘asi ho‘omou koloá? 
1CO.6.8	Ka ko kimoutolu pē ‘oku mou fai kovi ki homou kaungālotú, mo kaiha‘a meiate kinautolú.
1CO.6.9+1CO.6.10	Kuo te‘eki ai koā ke mou ‘ilo ‘e ‘ikai ke ma‘u ‘inasi e kakai fai koví he ngaahi tāpuaki e pule‘anga ‘o e ‘Otuá? Vakai na‘a mūnoa homou lotó. ‘E ‘ikai ma‘u ‘inasi he pule‘anga ‘o e ‘Otuá ha taha ‘oku nofo kovi, pe lotu tamapua, pe fe‘auaki, faka-Sōtoma, kaiha‘a, mānumanu, fa‘a konā, pe laukovi. 
1CO.6.11	Na‘e fai pehē ha ni‘ihi ‘iate kimoutolu he kuo hilí. Ka na‘e fakama‘a ho‘omou angahalá, na‘e fakatāpui kimoutolu, na‘e fakalelei kimoutolu mo e ‘Otuá ‘i he huafa ‘o e ‘Eiki ko Sīsū Kalaisí, ‘i he ngāue ‘a e Laumālie ‘a hotau ‘Otuá.
1CO.6.12	Tokaange ha taha ‘iate kimoutolu te ne pehē mai, “‘Oku ngofua kiate kitautolu ‘a e me‘a kotoa pē.” Mo‘oni ia. Ka ‘oku ‘ikai ke ‘aonga kiate kitautolu ‘a e me‘a kotoa pē. Pea ‘oku ou ‘ai ai pē ‘e au ke ‘oua ‘e pulekehea au ‘e ha me‘a. 
1CO.6.13	‘E pehē mai ‘e ha toe taha ia, “Ko e me‘a kaí, ki he keté. Pea ko e keté, ki he me‘a kaí.” Mo‘oni ia. Ka ‘e faka‘auha fakatou‘osi ‘e he ‘Otuá. ‘Oku ‘ikai ko e sinó ke fai ‘aki ‘a e nofo koví, ka ko e ngāue ‘a e ‘Eikí, ‘a ē ‘okú ne pule ki hotau sinó. 
1CO.6.14	‘E fokotu‘u ‘e he ‘Otuá kitautolu mei he maté ke tau mo‘uí, ‘aki ‘a e ivi māfimafi pē ko ē na‘á ne fokotu‘u ‘aki hotau ‘Eikí mei he maté ke ne mo‘uí.
1CO.6.15	Ko homou ngaahi sinó, foki, ko e ngaahi kupu ‘o Kalaisi. Pea ‘oku taau ai koā ke u ‘ai ha kupu ‘o Kalaisi ke hoko ia ko e kupu ‘o ha fefine fe‘auaki? ‘Ikai! 
1CO.6.16	Pea kuo te‘eki ai koā ke mou ‘ilo ko ‘ene tuku atu ‘e ha tangata hono sinó ki ha fefine fe‘auaki, ko ‘ena sino tahá ia? He ko e lau ki ai ‘a e Folofolá ‘oku mahino, “‘E hoko ‘a e tokouá ko e kakano pē taha.” 
1CO.6.17	Ka ko ‘ene taha ha tangata pe fefine mo e ‘Eikí, ko ‘ena laumālie taha ia mo ia.
1CO.6.18	Mou faka‘ehi‘ehi mei he nonofo koví. Ko e ngaahi faikovi kehé, ‘oku ‘ikai ke lave tonu ki he sinó. Ka ko e nonofo koví, ko e faikovi ia ki he sinó. 
1CO.6.19	‘Oku ‘ikai koā ke mou ‘ilo ko homou sinó ko e temipale ia ‘o e Laumālie Mā‘oni‘oní. He ‘okú ne fā‘ofale ‘iate kimoutolu. Pea na‘e foaki atu ia ‘e he ‘Otuá. ‘Oku ‘ikai ‘amoutolu kimoutolu, ka ko e ‘Otuá. 
1CO.6.20	He na‘e fakatau kimoutolu ‘e he ‘Otuá. Mou fakalāngilangi‘i ‘a e ‘Otuá ‘aki homou sinó.
1CO.7.1	Ka u lave atu mu‘a ki he ngaahi me‘a na‘a mou tohi mai aí. Na‘a mou fehu‘i maí pe “Ko e fakapotopoto tahá nai ke ‘oua ‘e mali ha taha?” 
1CO.7.2	Ko ‘eku tali ki aí, te mou hao he ngaahi ‘ahi‘ahi lahi ‘o kapau te mou taki taha ma‘u uaifi pe husepāniti. 
1CO.7.3	Pea ‘oku taau mo e husepānití mo e uaifí ke na fefaka‘atu‘i‘aki ‘i he‘ena fetokanga‘aki fakasinó. 
1CO.7.4	He ko e uaifí ma‘á e husepānití, ‘o ‘ikai ma‘ana pē. Pea ko e husepānití ma‘á e uaifí, ‘o ‘ikai ma‘ána pē. 
1CO.7.5	Pea ‘i he‘ene peheé leva, ‘oua ‘e ta‘ofi ‘ena feohi fakasinó, tuku kehe ‘i ha‘ana felotoi ki ai ‘o fuoloa si‘i pē, koe‘uhí ka na tokanga ange ki he‘ena lotú. Pea ‘e ‘ikai leva ke lava ‘e Sētane ‘o fakatauele‘i kimoutolu ‘i ha‘amou vaivai hono pule‘i kimoutolú.
1CO.7.6	Ko ‘eku ngaahi lau pē eni ‘a‘aku ki he ngaahi me‘a ‘oku ala fai. ‘Oku ‘ikai ko ha tu‘utu‘uni ia. 
1CO.7.7	‘Oku ou faka‘amu mai ‘e au ke mou hangē pē ko aú. Ka ‘oku kehekehe foki ‘a e ngaahi tāpuaki kuo faka‘inasi ‘aki kitautolu taki taha ‘e he ‘Otuá.
1CO.7.8	Ko ‘eku fale‘i ki he fa‘ahinga kuo te‘eki ai ke malí, mo e kau uitoú, ke nau nofo pehē ai pē, ‘o hangē ko aú. 
1CO.7.9	Pea kapau ‘oku ‘ikai te nau lava ‘o pule‘i kinautolu, pea nau mali ā. He ‘oku sai ange ‘enau malí he kakaha ai pē ‘a e holí ‘i honau kakanó. 
1CO.7.10	Ko ‘eku fakahinohino eni ki he kakai kuo ‘osi malí, ‘oua te nau vete. Pea ko e fakahinohino ia ‘a e ‘Eikí, ‘o ‘ikai ko au. Ka vete ‘e ha fefine hono husepānití, 
1CO.7.11	pea ko e me‘a pē ‘e ua, ko ‘ene nofo ta‘e toe mali ai pē, pe ko ‘ene foki ki hono husepānití. Pea ‘oua ‘e vete ‘e ha tangata hono uaifí.
1CO.7.12	‘Oku ‘ikai te u ‘ilo ki ha toe fakahinohino ‘a e ‘Eikí ki he nofo malí. Ka ko ‘eku fale‘í pē eni. Kapau ‘oku ‘ikai ke tui ho uaifí ki he ‘Eikí, ka ‘okú ne kei fie nofo fakataha mo koe, ‘oua ‘e vete ia. 
1CO.7.13	Pea kapau ‘oku ‘ikai ke tui ho husepānití ki he ‘Eikí, ka ‘okú ne kei fie nofo fakataha mo koe, ‘oua te ke vete ia. 
1CO.7.14	He ko ho husepāniti pe uaifi ‘oku ‘ikai te ne tui ki he ‘Eikí, kuo fakatāpui ai pē ia ‘i he‘ene mali mo koé.
1CO.7.15	Pea ka loto leva ho husepānití, pe ko ho uaifí, ke mo māvae, fai ‘aki pē ia, ‘o kapau ‘oku ‘ikai ke ne tui ki he ‘Eikí. ‘Oku ‘ikai ke kei ha‘i koe ki he toko taha ko iá. He na‘e fili foki koe ‘e he ‘Otuá. Pea ko hono finangaló ke melino ho‘o mo‘uí. 
1CO.7.16	Pea ‘ikai ngata ai, ka ‘okú ke ‘ilo fēfē te ke lava ‘o fakatafoki ho husepāniti pe uaifi ta‘e tuí?
1CO.7.17	‘Oku ou fale‘i e kāinga lotu ‘o e siasi kotoa pē ke nau hoko atu ‘i he tu‘unga ‘o e nofo na‘a nau taki taha ‘i ai ‘i he ‘aho na‘e fili ai kinautolu ‘e he ‘Otuá. Pea ko ‘eku fakahinohino ai pē ia kiate kimoutolú. 
1CO.7.18	Kapau kuo ‘osi kamu koe, ‘oua te ke feinga ke liliu ia. Pea kapau na‘e ‘ikai ke kamu koe, pea ‘oua te ke ‘ai ke ke kamu. 
1CO.7.19	He ‘oku ‘ikai ko e kamú, pe ko e ta‘e kamú, ‘oku mahu‘ingá, ka ko e talangofua ki he ngaahi fekau ‘a e ‘Otuá. 
1CO.7.20	‘Oua te mou feinga ke hiki mei he tu‘unga na‘a mou ‘i ai taki taha ‘i he ‘aho na‘e fili ai kimoutolu ‘e he ‘Otuá. 
1CO.7.21	Ko ha pōpula koā koe? ‘Oua te ke tokanga koe ki ai. Ka ‘o ka ‘iloangé kuo faingamālie ke fakatau‘atāina‘i koe, peá ke faka‘aonga‘i. 
1CO.7.22	He ko e pōpula kuo fili ‘e he ‘Eikí, ko ‘ene tangata pe fefine tau‘atāina ia. Pea ko ha taha kuo fili ‘e he ‘Eikí ko e pōpula ia ‘a Kalaisi. 
1CO.7.23	Ko e ‘Otuá, na‘á ne fakatau ‘aki kimoutolu ha totongi mamafa. ‘Oua te mou toe hoko ko ha kau pōpula ‘a ha tangata. 
1CO.7.24	Mou taki taha tu‘u pē he tu‘unga na‘a mou ‘i ai he ‘aho na‘e fili ai kimoutolu ‘e he ‘Otuá.
1CO.7.25	‘Oku ‘ikai te u ‘ilo ki ha fakahinohino ‘a e ‘Eikí ‘o kau ki he fa‘ahinga kuo te‘eki ai ke malí. Ka u fakahā atu mu‘a ‘eku fakakaukau ki aí ‘i hoku tu‘unga ko e toko taha falala‘anga ‘i he ‘alo‘ofa mai ‘a e ‘Eikí. 
1CO.7.26	Ko e ngaahi ‘aho faingata‘a ‘oku tau ‘i aí. Pea ‘oku ou pehē ‘e sai ange ke mou nofo ta‘e mali pē. 
1CO.7.27	Kapau kuó ke ‘osi mali, nofo mali ai pē koe. Pea kapau kuo te‘eki ai ke ke mali, pea ‘oua te ke mali. 
1CO.7.28	‘Oku ‘ikai ke kovi ‘a e malí, ‘o a‘u ai pē ki ha taha na‘e te‘eki ai ke mali. Ka ko e fa‘ahinga ‘e malí, te nau fepaki mo ha ngaahi faingata‘a lahi. Pea ‘oku ou loto ke ‘aofi kimoutolu mei he ngaahi faingata‘a ko iá.
1CO.7.29	Ko ‘eku ‘uhingá, kāinga, kuo vave ‘a e liuaki mai ‘a e ‘Eikí. Mei heni ‘o fai atu, fai ‘e kinautolu ‘oku ma‘u uaifí ‘a e fa‘ahinga nofo ‘a e kakai ‘oku ‘ikai ke ma‘u uaifí. 
1CO.7.30	Fai ‘e kinautolu ‘oku tauanga‘á ‘a e fa‘ahinga nofo ‘a e kakai ‘oku ‘ikai ke tauanga‘á. Fai ‘e kinautolu ‘oku kātoanga fiefiá ‘a e fa‘ahinga nofo ‘a e kakai ‘oku ‘ikai ke kātoanga fiefiá. Fai ‘e kinautolu ‘oku fakatupu koloá ‘a e fa‘ahinga nofo ‘a e kakai ‘oku ‘ikai ha‘anau koloá. 
1CO.7.31	Pea fai ‘e kinautolu ‘oku femo‘uekina he ngaahi nga‘oto‘ota ‘o e maama ko ení ‘a e fa‘ahinga nofo ‘a e kakai ‘oku ‘ikai ke femo‘uekiná. He ‘e ‘ikai toe fuoloa atu ‘a e maama ko ‘eni ‘oku tau maheni mo iá.
1CO.7.32	‘Oku ou loto au ke mou hao he loto-hoha‘á. ‘Oku hoha‘a ‘a e loto ‘o e tangata ta‘e malí ki he ngaahi me‘a te ne lava ‘o fakahōifua ‘aki e finangalo ‘o e ‘Eikí. 
1CO.7.33	Kae hoha‘a ‘a e loto ‘o e tangata ‘osi malí ki he ngaahi me‘a ‘o e maama ko ení. He ‘oku tokanga ia ki he ngaahi me‘a te ne lava ‘o fakafiemālie‘i ‘aki e loto ‘o hono uaifí. 
1CO.7.34	Pea ‘oku fefūsiaki leva hono lotó. Ko e kau fefine ta‘e malí, mo e kau finemui kuo te‘eki ai ke malí, ‘oku nau tokanga ki he ngāue ‘a e ‘Eikí. He ‘oku nau fakatapui ki ai honau sinó mo honau laumālié fakatou‘osi. Kae fa‘a tokanga ‘a e kau fefine malí ki he ngaahi me‘a te nau lava ‘o fakafiemālie‘i ‘aki ‘a e loto ‘o honau husepānití. 
1CO.7.35	Ko ‘eku fale‘i ko ení, ke langa hake ho‘omou mo‘uí, ‘o ‘ikai ke taputapui. He ‘oku ou fie tokoni‘i kimoutolu ke mou mo‘ui ‘aki ha fa‘ahinga mo‘ui ‘oku hoa mo taau, mo tāfataha ki he ‘Eikí.
1CO.7.36	Ka ke ka fakakaukau leva na‘a ‘oku ‘ikai ke fe‘unga ho anga ‘oku fai ki he finemui ‘okú mo fakama‘ú, pea ‘oku hulu fau ho‘o tokanga ki aí, peá ke mali ā koe mo ia. ‘Oku ‘ikai ke kovi ia. 
1CO.7.37	Ka ‘e sai ange ke ke pule‘i koe mo fakapapau‘i ho lotó ke ‘oua te ke mali. 
1CO.7.38	‘E lelei pē ha‘o mali ‘au ia. Ka ‘e lelei ange ke ke nofo ta‘e mali ai pē.
1CO.7.39	Ko e fefine malí, ‘oku totonu ke nofo mali ai pē ia mo hono husepānití ‘o a‘u ki he mate ‘a hono husepānití. Pea ko ‘ene toki ‘atā ia ke toe mali. Ka kuo pau ke ne mali mo ha taha ‘oku tui ki he ‘Eikí. 
1CO.7.40	Ka neongo ia, ka ‘e sai ange ke ne nofo ta‘e mali ai pē. Pea ‘oku ou tui ko ‘eku fale‘i ko iá ‘oku hoa mo e fakahinohino ‘a e Laumālie ‘o e ‘Otuá.
1CO.8.1	Na‘a mou fehu‘i mai ‘i ho‘omou tohí ‘o felāve‘i mo e me‘akai kuo fai ‘aki ha feilaulau ki ha tamapua ‘otua. Ko kitautolu kotoa pē foki, ‘oku ‘i ai ‘etau ki‘i ‘ilo ki he kaveinga ko ení. Ka ‘oku fakatupu hīkisia ‘a e ‘iló. Kae fakatupu langa hake ‘a e ‘ofá ia. 
1CO.8.2	Ko hono mo‘oní, ko e kakai ‘oku nau pehē ‘oku lahi ‘enau ‘iló, ‘oku nau hala ‘aupito ‘i ha ‘ilo. 
1CO.8.3	Ka ‘oku ‘ilo ‘e he ‘Otuá ‘a e kakai ‘oku ‘ofa aí.
1CO.8.4	Pea ko e me‘a leva ki he fai feilaulau ki ha tamapua ‘otua, ‘oku tau ‘ilo foki ‘oku fakafofonga‘i ‘e he tamapuá ‘a e loí, he ‘oku taha pē ‘a e ‘Otuá. 
1CO.8.5	‘Oku lahi e ngaahi me‘a ‘i māmani ‘oku ‘otua‘aki, mo ‘eiki‘aki ‘e he tokolahi. Ka ‘oku ‘ikai ko ha ngaahi ‘otua mo‘oni kinautolu, pe ko ha ngaahi ‘eiki mo‘oni. 
1CO.8.6	‘Oku taha pē hotau ‘Otuá. Pea ko ‘etau Tamaí ia. Ko ia na‘á ne fakatupu ‘a e me‘a kotoa pē. Pea ko ‘etau mo‘uí ma‘ána. Pea ‘oku taha pē hotau ‘Eikí, ko Sīsū Kalaisi. Ko ia na‘e tu‘unga ai hono fakatupu ‘o e me‘a kotoa pē. Pea ko ia ‘oku tau ‘i māmani aí.
1CO.8.7	Ka ‘oku ‘ikai ke ‘ilo ‘a e tokolahi ki he ngaahi me‘á ni. Ko hono mo‘oní, kuo talu e tupu ‘a e tokolahi mo ‘enau tui ‘oku ‘i ai pē ‘a e mo‘ui ‘i he ngaahi tamapua ‘otuá. Pea ko e kai ‘e he kakai ko iá ha kakano‘i manu na‘e fai ‘aki ha feilaulau ki ha tamapua, ‘oku nau ongo‘i kuo ‘uli ai honau laumālié. He kuo te‘eki ai ke nau ‘ilo ‘a e faikehekehe ‘o e leleí mo e koví. 
1CO.8.8	Ka ‘oku ‘ikai ha kaunga ‘a e me‘akaí ia ki hotau vā mo e ‘Otuá. ‘E ‘ikai ke kau kovi ki ai ‘etau ta‘e kaí. Pea ‘e ‘ikai ke kau lelei ki ai ‘etau kaí.
1CO.8.9	Kae vakai na‘a hoko ho‘o tau‘atāina ko ená ko ha me‘a ke faingata‘a‘ia ai ha taha ‘oku kei vaivai hono konisenisí. 
1CO.8.10	Ko e ‘ū me‘a ko ení, kuo ‘osi mahino lelei kiate koe, ‘o ke lava ‘o kai tau‘atāina ai pē koe ‘i he fai‘anga lotu ‘o ha tamapua ‘otua. Kae fēfē ‘o kapau ‘e sio atu ha taha ‘oku kei vaivai hono konisenisí peá ne fakakaukau ai ke kai mo ia ha me‘akai kuo fai ‘aki ha feilaulau ki ha tamapua ‘otua? 
1CO.8.11	Ko ‘ene ‘auha ia si‘a taha na‘e pekia ma‘ána ‘a Kalaisi. 
1CO.8.12	Ko ho‘o ‘ai ke faingata‘a‘ia pehē ha taha ‘oku kei vaivai hono konisenisí, ko ho‘o fai angahala ia. Ko ho‘o faiangahala ia kia Kalaisi. 
1CO.8.13	Kapau ‘e hoko ha me‘a ‘oku ou kai ko ha me‘a ke lavea ai si‘a taha kuo tui ki he ‘Eikí, pea ‘e ‘ikai te u toe kai kakano‘i manu au ia ‘o a‘u ki he‘eku mate.
1CO.9.1	Ko e tangata tau‘atāina au. Ko e ‘apōsitolo au. Na‘á ku mamata au kia Sīsū ko hotau ‘Eikí. Pea ko au na‘á ku tokoni‘i kimoutolu ke mou tui kiate iá. 
1CO.9.2	Ko e lau nai ‘a e ni‘ihi, ‘oku ‘ikai ko e ‘apōsitolo au. Ka ko ho‘omou mo‘uí ko e fakamo‘oni ia ki he‘eku hoko ko e ‘apōsitolo ma‘amoutolú.
1CO.9.3	Ka fehu‘ia au ‘e he kakaí, peá u tala ange, 
1CO.9.4	‘oku totonu ‘aupito pē hono fafanga au mo Pānepasa ‘i he‘ema ngāue holó. 
1CO.9.5	Pea ‘okú ma tau‘atāina ke mali, ‘o hangē pē ko e kau ‘apōsitolo kehé, mo e ngaahi tehina ‘o e ‘Eikí, pea mo Pita. 
1CO.9.6	Na‘a ‘oku mou fakakaukau ko au pē mo Pānepasa ‘oku totonu ke ma fai mo ha ngāue kehe ke ma‘u ai homa tauhí. 
1CO.9.7	Kae ‘anefē ha sōtia ‘okú ne fua pē ‘e ia ‘ene ngaahi fakamole fakakautaú? ‘Anefē ia ha taha ‘e tō kālepi kae ‘ikai kai he‘ene kālepí? ‘Anefē ia ha taha ‘e tauhi monumanu kae ‘ikai inu hu‘akau mei he‘ene monumanú?
1CO.9.8+1CO.9.9	‘Oku ‘ikai ko e lau pē ia ‘a‘aku. He ‘oku pehē mai ‘a e Lao ‘a Mōsesé, “‘Oua ‘e ta‘ofi ‘a e kai koane ‘a e pulu ‘au‘au koané.” 
1CO.9.10	‘Oku ‘ikai ko e lau eni ‘a e ‘Otuá ki he pulú pē. He ‘oku toe ‘uhinga mai pē kiate kitautolu. He ko e kau faka‘uli palaú, mo e kau utu ta‘ú, ‘oku taau ke nau ‘amanaki ma‘u ‘inasi he ta‘ú.
1CO.9.11	Ko e tō ta‘u fakalaumālie na‘á ma fai mo Pānepasa ‘i hená. Pea ‘e hala koā ha‘ama utu ha ngaahi tāpuaki fakamatelie ‘iate kimoutolu? 
1CO.9.12	‘Oku totonu ke ma ‘inasi ai. He kuo ngofua ki ha ni‘ihi hena ke nau ma‘u ‘inasi ai.
1CO.9.13	‘Oku ‘ikai koā ke mou fakatokanga‘i ‘a e kau fai fatongia he Temipalé, ‘a e tauhi ‘enau kaí mei he ngaahi me‘a‘ofa ‘oku foaki he Temipalé? ‘Oku ‘ikai koā te mou fakatokanga‘i ‘a e ma‘u ‘inasi ‘a e kau fai fatongia he ‘ōlitá he ngaahi me‘a‘ofa ‘oku hapai he ‘ōlitá? 
1CO.9.14	Pea ko e finangalo ‘o e ‘Eikí ki he fa‘ahinga ‘oku nau malanga‘i ‘a e ongoongo-leleí, ke nau ma‘u pē ‘enau mo‘uí mei ai.
1CO.9.15	Ka kuo te‘eki ai tu‘o taha te u ngāue‘aki ‘eku tau‘atāina ko iá. Pea ‘oku ‘ikai ko ‘eku tohi atu eni ke fai e me‘a ko iá. He ‘e sai ange ke u mate ‘i ha‘aku tuku ke fa‘ao ‘a hoku pōlepole‘anga ko ení meiate au. 
1CO.9.16	Ka ‘oku ‘ikai ha me‘a ke u pōlepole ai he‘eku malanga‘i ‘a e ongoongo leleí. He ko e fatongia ia na‘e tuku mai ‘e he ‘Otuá. Pea ko e mala‘ia lahi ‘o‘oku ‘o kapau te u lī‘aki hoku fatongia ko iá. 
1CO.9.17	Kapau ko ‘eku malanga‘i ‘a e ongoongo leleí ko ‘eku fie malanga‘i pē, pea ‘e fakapale‘i au. Pea kapau ‘e ‘ikai te u fie malanga‘i, ka ko e fatongia ai pē ia na‘e tuku mai ‘e he ‘Otuá. 
1CO.9.18	Pea ko e hā hoku fakapale ‘e faí? Tā ko hono toe fakakoloa‘i ‘aki au ha faingamālie fo‘ou ke talaki ‘a e ongoongo leleí, ‘o ‘ikai ai pē te u sio ki ha totongi, pe ko ha‘aku tau‘atāina he ongoongo leleí.
1CO.9.19	‘Oku ‘ikai ko e pōpula au ‘a ha taha. Ka kuó u ‘ai au ke u hoko ko e pōpula ‘a e kakai kotoa pē, ka u fakatafoki mai ‘a e tokolahi taha ‘e ala lavá. 
1CO.9.20	Ko ‘eku ngāue ki he kakai Siú, peá u mo‘ui faka-Siu, hei‘ilo te u fakatafoki mai ha kakai Siu. Pea neongo ‘oku ‘ikai te u mo‘ui ‘aki ‘a e Lao ‘a Mōsesé, ka ‘oku ou ‘ai ke u hangē ha Siú, hei‘ilo te u lava ai ‘o fakatafoki mai ha kau Siu. 
1CO.9.21	Pea ko ‘eku ngāue ki he kakai ‘oku ‘ikai ke nau mo‘ui ‘aki e Lao ‘a Mōsesé, peá u ‘ai leva ke u hangē ko kinautolú, hei‘ilo te u lava ‘o fakatafoki mai kinautolu. 
1CO.9.22	Ko ‘eku ngāue ki he kakai ‘oku kei vaivai ‘enau mo‘ui fakalaumālié, peá u ‘ai leva ke u hangē ko kinautolú, hei‘ilo te u lava ‘o fakatafoki mai kinautolu. ‘Oku ou fai ‘a e me‘a kotoa pē ‘oku ou ala lava, ka u fakatafoki mai ‘a kinautolu ‘oku ala lava. 
1CO.9.23	‘Oku ou fai kātoa eni koe‘uhí ko e ongoongo-leleí, hei‘ilo te u ‘inasi ai ‘i hono ngaahi tāpuakí.
1CO.9.24	Ka fai ha lova, ko e fo‘i toko taha pē foki te ne ma‘u e palé. Fei mo mou lele ke ma‘u ‘a e palé. 
1CO.9.25	‘Oku tōtōivi ‘a e kau lová he teuteu ‘enau feinga ki ha pale ‘oku ‘ikai tolonga. Ka ko ‘etau feinga ‘atautolú ia ki ha pale ‘e tolonga ‘o ta‘e ngata. 
1CO.9.26	‘Oku ‘ikai ke taumu‘avalea ‘eku lová. Pea ‘oku ‘ikai te u fuhu leta ‘aki pē ‘eku tuki ‘eá. 
1CO.9.27	‘Oku ou laiki hoku sinó ke u mapule‘i, telia na‘á ku uki mai e kakaí ke kau he fe‘auhí, pea ‘ai ange kuo fakata‘e‘aonga‘i au ia.
1CO.10.1	Mou manatu‘i, kāinga, ‘a e fononga holo ‘etau ngaahi kuí he malumalu ‘o e konga ‘aó, mo ‘enau laka atu he Tahi Kulokulá. 
1CO.10.2	Na‘e hangē ia ko honau papitaiso ‘o hoko ko ha kau ako ‘a Mōsese. 
1CO.10.3	Na‘a nau kai kotoa pē he me‘akai fakalangi tatau, 
1CO.10.4	mo inu kotoa pē he me‘ainu fakalaumālie tatau, ‘a ē na‘e tafe mai mei he Maka fakalaumālie na‘e muimui fononga ‘iate kinautolú. Pea ko Kalaisi ‘a e Maka ko iá. 
1CO.10.5	Ka neongo ia, ka na‘e ‘ikai ke hōifua mai ai e ‘Otuá ki he tokolahi ‘iate kinautolu. Pea nau mate ai, ‘o mofele noa‘ia honau ngaahi ‘anga‘angá he toafá.
1CO.10.6	Ko e me‘a na‘e hoko kiate kinautolú, ko e fakatokanga ai pē ia kiate kitautolu ke ‘oua te tau holi ke fai kovi ‘o hangē ko kinautolú. 
1CO.10.7	Na‘a nau lotu tamapua kinautolu. He ‘oku pehē he Folofolá, “Na‘e nofo hifo ‘a e kakaí ke kātoanga kai mo inu. Pea nau toki tau‘olunga takai holo.” ‘Oua te mou lotu tamapua kimoutolu. 
1CO.10.8	Na‘e fai ‘e he ni‘ihi ‘iate kinautolu ‘a e ngaahi ‘ulungāanga fakamā. Pea mate ai ‘a e toko ua mano tolu afe ‘i he ‘aho pē ‘e taha. 
1CO.10.9	‘Oua te tau sivi‘i ‘a e ‘Eikí, ‘o hangē ko e ni‘ihi, ‘o nau mate ai ko e u‘u kinautolu ‘e ha fanga ngata kona. 
1CO.10.10	Pea tuku mo e ngulungulú. He na‘e ngulungulu ‘a e ni‘ihi ‘iate kinautolu, pea tāmate‘i leva kinautolu ‘e he ‘āngelo faka‘auhá. 
1CO.10.11	Na‘e hoko ‘a e ngaahi me‘á ni kiate kinautolu ko e fakatokanga ki he‘enau mo‘uí. Ka ko hono hiki ia he Folofolá, ke tau ako ai ‘a kitautolu ‘oku mo‘ui he kuonga faka‘osi ko ‘ení.
1CO.10.12	Ko koe ‘okú ke ‘amanaki ‘okú ke tu‘u ma‘ú, vakai na‘á ke tō ki lalo. 
1CO.10.13	Kuo te‘eki ai ke ke mo‘ua koe ‘i ha ‘ahi‘ahi ‘oku ‘ikai ke fa‘a mo‘ua ai ‘a e kakai kotoa pē. ‘Oku falala‘anga ‘a e ‘Otuá. Pea he‘ikai te ne tuku ke ke mo‘ua ‘i ha ‘ahi‘ahi he‘ikai te ke lava ‘o teke‘i. Ka ke ka a‘u leva ki ha ‘ahi‘ahi, te ne fakahā atu ai pē mo e hala ke ke hao ai mei he ‘ahi‘ahi ko iá, koe‘uhí ka ke makātaki‘i ia.
1CO.10.14	Ko ia ai, kāinga, faka‘ehi‘ehi ‘aupito mei he lotu tamapuá. 
1CO.10.15	Ko ‘eku fakahinohino eni kiate kimoutolu ‘a e kakai kuo totonu ke ‘atamai fakapotopoto, pea kuo totonu ke mahino kiate kimoutolu ‘a e me‘a ‘oku ou laú. 
1CO.10.16	Ko e ipu ‘oku tau kole ki he ‘Otuá ke ne tāpuaki‘i pea tau toki inu aí, ‘ikai koā ko ‘etau kaungā‘inasi fakataha ia he ta‘ata‘a ‘o Kalaisí? Pea ko e mā ‘oku tau pakipakí, ‘ikai koā ko ‘etau kaungā‘inasi fakataha ia he sino ‘o Kalaisí? 
1CO.10.17	Ko ‘etau kaungā‘inasi fakataha he fo‘i mā pē ‘e tahá, ko ‘etau hoko ia ko e sino pē ‘e taha, neongo ‘oku tau tokolahi.
1CO.10.18	Vakai ange ki he anga ‘o e ha‘oha‘o ‘a e kakai ‘Isilelí he ‘ōlitá ‘o kai he ngaahi feilaulau ‘oku hapai aí. ‘Ikai koā ko ‘enau kaungāfaifatongia ia ki he ‘Otuá he ‘ōlitá? 
1CO.10.19+1CO.10.20	‘Oku ‘ikai ko ‘eku ‘uhingá, ko e me‘a noa pē ‘a e ngaahi tamapuá, mo e me‘akai ‘oku hapai kiate kinautolú. He ko hono hapai ia ki ha fanga tēvolo, ‘o ‘ikai ko e ‘Otuá. Pea ‘oku ‘ikai te u fie kaungā‘inasi fakataha au mo ha fanga tēvolo. 
1CO.10.21	‘E ‘ikai te ke inu koe he ipu ‘a e ‘Eikí mo ke toe inu he ipu ‘a e fanga tēvoló. ‘E ‘ikai te ke kai koe he tēpile ‘a e ‘Eikí mo ke toe kai he tēpile ‘a e fanga tēvoló. 
1CO.10.22	He te tau ‘ai koā ke fua‘a mai ‘a e ‘Eikí? ‘Oku mou pehē koā ‘oku tau kaukaua ange kitautolu ‘i he ‘Eikí?
1CO.10.23	Ko e lau eni ‘a e ni‘ihi ‘iate kimoutolu, “‘Oku ngofua kiate kimautolu ‘a e me‘a kotoa pē.” Ka ‘oku ‘ikai ke langa hake ‘a e me‘a kotoa pē. 
1CO.10.24	Tuku ho‘omou taki taha tokanga kiate ia peé. Ka mou toe tokanga foki ki he kakai kehé. 
1CO.10.25	Ka fai ha‘o fakatau kiki ‘i māketi, pea ‘oua te ke toe ‘eke holo pe ko e kakano‘i manu mei fē. He te ke hao ai he loto-tauteá. 
1CO.10.26	He ko e lau ē ‘a e Folofolá, “Ko māmani mo e me‘a kotoa pē ‘oku ‘i aí, ko e me‘a ia ‘a e ‘Eikí.”
1CO.10.27	Pea ka fakaafe‘i koe ‘e ha taha ‘oku ‘ikai te ne tui ki he ‘Eikí, pea ‘okú ke fie ‘alu, ‘alu pē koe. Pea ko e hā pē ha me‘akai ‘oku ma‘ú, kai pē koe ia. ‘Oua te ke faka‘eke‘eke pe ko e me‘akai ia mei fē, na‘a faingata‘a‘ia ai ha taha kehe. 
1CO.10.28+1CO.10.29	Pea ka fakahā atu ‘e ha taha ko e me‘akai ia na‘e fai ‘aki ha feilaulau ki ha tamapua, pea ‘oua te ke kai ai, na‘a faingata‘a‘ia ai ha taha. ‘Oku ‘ikai ko ‘eku ‘uhinga atú, na‘á ke faingata‘a‘ia ai koe, ka ko e toko taha na‘á ne fakahā atu ‘a e anga ‘o e me‘akaí. Pea ‘e tali mai ai ha taha, “He ko e ‘ai ke u pōpula koā ki he konisenisi vaivai ‘a ha taha kehe? 
1CO.10.30	Kapau ‘oku ou fakafeta‘i ki he ‘Otuá he me‘a ‘oku ou kaí, pea ‘oua ‘e fakaanga‘i ai au.”
1CO.10.31	Kaekehe, ko e hā pē ha‘amou me‘a ‘e fai, pe ko e kai, pe ko e inu, fai kotoa ke lāngilangi‘ia ai ‘a e ‘Eikí. 
1CO.10.32	Fai ha fa‘ahinga mo‘ui ‘e ‘ikai ke faingata‘a‘ia ai ‘a e kakai Siú, pe ko e kakai mulí, pe ko e siasi ‘o e ‘Otuá. 
1CO.10.33	Ko au ia, ‘oku ou feinga ma‘u pē ke hoa ‘eku mo‘uí mo e loto ‘o e kakaí ‘i he me‘a kotoa ‘oku ou fai, hei‘ilo ‘e lava ke fakamo‘ui ai honau laumālié.
1CO.11.1	Ko e sīpinga kuó u taá, ‘ai mu‘a ke mou fa’ifa’itaki ki ai, ‘o hangē pē ko ‘eku fa’ifa’itaki ki he sīpinga na‘e tā ‘e Kalaisí.
1CO.11.2	‘Oku ou fakamālō kiate kimoutolu koe‘uhí ko ho‘omou manatu‘i ma‘u pē aú, mo ho‘omou fai ki he ngaahi fakahinohino na‘á ku tuku atú. 
1CO.11.3	Ka ‘oku ou faka‘amu ke mahino kiate kimoutolu, ko Kalaisi e ‘ulu ‘o e tangata kotoa pē. Pea ko e tangatá, ko e ‘ulu ia ‘o hono malí. Ka ko e ‘Otuá ‘a e ‘ulu ‘o Kalaisí. 
1CO.11.4	‘Oku fakamā leva ki he ‘ulu ‘o e tangatá ‘a ‘ene lotu pe palōfisai pūloú.
1CO.11.5	Pea ‘oku fakamā ai pē ki he ‘ulu ‘o e fefiné ‘ene lotu pe palōfisai ta‘e pūloú. ‘Oku tatau ia mo ha‘ane tele hono ‘ulú. 
1CO.11.6	‘Oku taau ke pūlou ‘a e fefiné. Ko e me‘a fakamā ki he fefiné ‘ene tele, pe kosi hono lou‘ulu. Ka ‘i ai ha fefine ‘oku ‘ikai ke fie pūlou, pea kosi ai leva hono lou‘ulú.
1CO.11.7	Pea ‘oku ‘ikai ke taau ke pūlou ‘a e tangatá, he na‘e fakatupu ‘a e tangatá ke hā ‘iate ia ‘a e anga mo e lāngilangi ‘o e ‘Otuá. Kae fakatupu e fefiné ke hā ‘iate ia e lāngilangi ‘o e tangatá. 
1CO.11.8	Ko e fefiné, na‘e ngaohi mei he tangatá. Na‘e ‘ikai ke ngaohi ‘a e tangatá mei he fefiné. 
1CO.11.9	Pea na‘e ‘ikai ke ngaohi ‘a e tangatá ma‘á e fefiné, ka ko e fefiné ma‘á e tangatá. 
1CO.11.10	Ko e tupu‘anga ia e pūlou ‘a e kakai fefiné, koe‘uhi foki ko e kau ‘āngeló.
1CO.11.11	Ka neongo ia, ka ‘oku ‘ikai ke takitaha ma‘ána pē ‘a e kakai tangatá mo e kakai fefiné ‘i he anga ‘o ‘etau mo‘ui ma‘á e ‘Eikí. 
1CO.11.12	Mo‘oni pē na‘e ngaohi ‘a e ‘uluaki fefiné mei he tangata. Ka ko e kakai tangata kotoa pē ki mui maí, na‘e fā‘ele‘i ‘e ha kakai fefine. Ka ko e ‘Otuá e tupu‘anga ‘o e me‘a kotoa pē. 
1CO.11.13	Mou fakakaukau‘i ange; ‘Oku taau nai mo ha fefine ke ne lotu ta‘e ‘ufi’ufi hono ‘ulu ki he ‘Otuá? 
1CO.11.14	‘Ikai ‘oku fakamā mo hōhoatamaki mo e fakatupu ‘a e ‘Otuá e ‘ulu loloa ‘a e kakai tangatá? 
1CO.11.15	Ka ko e ‘ulu loloa ‘a e kakai fefiné, ko e ‘ufi’ufi faka‘ofo‘ofa ia ki honau ‘ulú. 
1CO.11.16	‘Oku pehē e founga ‘a e siasi kotoa pē ‘a e ‘Otuá. Pea ‘oku totonu leva ke ‘oua ‘e fehu‘ia ia ‘e ha taha.
1CO.11.17	Ko ho‘omou ngaahi feohi fakalotú, ‘oku lahi ange ‘a e maumau ‘oku hoko aí ‘i he leleí. Pea ‘oku ‘ikai ‘aupito te u fakamālō atu ki ai. 
1CO.11.18	Kuo fakahā mai kiate au ‘oku mou fakafa‘afa‘ahi ‘i ho‘omou ngaahi fakatahá. Pea ‘oku ou tui pē ‘oku ‘i ai e mo‘oni ‘o e lau ko iá. 
1CO.11.19	‘Oku pau pē foki ke mou fakafa‘afa‘ahi, ka ‘oku ‘ilongofua ‘a e fa‘ahinga ‘iate kimoutolu ‘oku fakahōifua ki he ‘Otuá ‘enau fakakaukaú.
1CO.11.20	Ko ho‘omou fa‘a fakatahá, ‘oku ‘ikai ko e ‘Ohomohe ‘a e ‘Eikí ‘oku mou kai aí. 
1CO.11.21	He tā ko e anga ho‘omou kaí, ‘oku mou tomu‘a kamata kimoutolu kuo te‘eki ai ke kātoa atu ‘a e kāinga lotú ia. Pea talu ai pē ‘a e foki fiekaia ‘a e ni‘ihi, kae inu ‘a e ni‘ihi ia ‘o konā. 
1CO.11.22	Ko e hā fau ia! ‘Oku ‘ikai koā ke ‘i ai hamou ngaahi ‘api ke mou kai mo inu ai? ‘Oku mou ta‘e toka‘i koā ‘a e siasi ‘o e ‘Otuá? ‘Oku mou loto koā ke fakamatahoa‘i si‘i fa‘ahinga ‘oku ‘ikai ha‘anau me‘a ‘e ma‘ú? Ko e hā ai ha‘aku lea ‘e fai kiate kimoutolu? Te u fakamālō atu kiate kimoutolu? ‘Ikai ‘aupito!
1CO.11.23	Na‘á ku ‘osi fakamatala atu ‘a e me‘a na‘e fai ‘e he ‘Eikí ‘i he pō na‘e lavaki‘i ai iá. Pea ko e ‘Eikí pē na‘á ku ma‘u mei ai ‘a e fakamatala ko iá. Na‘á ne to‘o hake ‘a e maá, 
1CO.11.24	peá ne fakafeta‘i ai ki he ‘Otuá, peá ne pakipaki, peá ne pehē ange ki he‘ene kau akó, “Ko hoku sinó eni. Kuo foaki ia ma‘amoutolu. Mou kai ia ko e fakamanatu kiate au.” 
1CO.11.25	Pea hili ‘enau kaí, pea to‘o hake leva ‘e Sīsū ‘a e ipú, peá ne pehē ange kiate kinautolu, “Ko e ipu ko ‘ení, ko e fuakava fo‘ou ia kuo fakahoko ‘aki hoku totó. Mou inu ia ko e fakamanatu kiate au.” 
1CO.11.26	He ko ho‘omou kai ma‘u pē he mā ko ení, mo inu he ipú, ko ho‘omou fanongonongo ai pē ia ‘a e pekia ‘a e ‘Eikí kae ‘oua kuó ne liuaki mai.
1CO.11.27	Pea ka ‘i ai leva ha taha ‘e ‘ikai taau mo e ‘Eikí ‘a e anga ‘o ‘ene kai ‘a e maá, mo ‘ene inu he ipú, ‘e ‘eke ki ai ‘ene ta‘e toka‘i ‘a e sino mo e ta‘ata‘a ‘o e ‘Eikí. 
1CO.11.28	Mou taki taha sivi ‘a e anga ‘o ‘ene kai e maá, mo ‘ene inu he ipú. 
1CO.11.29	He kapau ‘e ‘ikai ke mahino kiate kimoutolu ko e sino kimoutolu ‘o e ‘Eikí, ‘e hoko leva ‘a e anga ho‘omou kai mo inú ko e me‘a ke fakamāu‘i ai kimoutolu. 
1CO.11.30	Ko e tupu‘anga ia ‘o e mahamahaki homou tokolahi, pea mate ‘a e ni‘ihi. 
1CO.11.31	Tau fakamāu‘i fakalelei ‘e kitautolu ‘a kitautolu, pea ‘e ‘ikai leva ke fakamāu‘i kitautolu ‘e he ‘Otuá. 
1CO.11.32	Kaekehe, ka ‘iloange kuo fakamāu‘i mo tautea‘i kitautolu ‘e he ‘Otuá, ko hono finangaló pē ke ‘oua ‘e fakamāu‘i fakataha kitautolu mo ‘o māmaní.
1CO.11.33	Ko ia ai, kāinga, mou tatali mu‘a ke toki kātoa atu ‘a e kāinga lotú. 
1CO.11.34	Kapau te ke fu‘u fiekaia ai koe, peá ke tomu‘a kai koe ia ‘i ‘api. Pea ‘e ‘ikai ke fakamāu‘i koe ‘e he ‘Otuá ‘i homou fakataha‘angá. Te u toki ‘alu atu pē ‘o fakahinohino e toenga ‘o e ngaahi me‘a na‘a mou tohi mai aí.
1CO.12.1	Na‘a mou tohi mai, kāinga, ‘o felāve‘i mo e ngaahi ivi ‘oku foaki mai ‘e he Laumālie Mā‘oni‘oní. ‘Oku ou faka‘amu ke mahino lelei kiate kimoutolu ‘a e mo‘oni ko ení. 
1CO.12.2	‘I he te‘eki ai ke mou tui ki he ‘Eikí na‘e takihee‘i holo kimoutolu he ngaahi kovi kehekehe ‘o e ‘otua‘aki ha fanga tamapua mate. 
1CO.12.3	‘Oku ou faka‘amu ke mahino kiate kimoutolu, kapau ‘oku tataki ha taha ‘e he Laumālie ‘o e ‘Otuá, te ne tala ko e ‘Eikí ‘a Sīsū. He‘ikai faifai angé peá ne talatuki‘i ‘a Sīsū.
1CO.12.4	‘Oku kehekehe ‘a e ngaahi ivi fakalaumālié. Ka ko e Laumālie pē ‘e taha ‘okú ne foakí. 
1CO.12.5	‘Oku kehekehe ‘a e ngaahi fatongia ‘e ala fai ma‘á e ‘Eikí, ka ko e ‘Eiki pē ‘e taha ‘oku fai ki aí. 
1CO.12.6	Pea ‘oku kehekehe ‘a e ngaahi fa‘ahinga taukei he fai fatongiá. Ka ko e ‘Otua pē ‘e taha ‘okú ne fakataukei‘i kitautolu ke tau fai hotau taki taha fatongia.
1CO.12.7	Kuo ‘osi foaki mai ‘e he Laumālié kiate kitautolu taki taha ha fa‘ahinga taukei te tau lava ‘o tokoni‘i ‘aki ha kakai. 
1CO.12.8	Ko e ni‘ihi ‘iate kitautolu, ‘oku ‘i ai e fa‘ahinga poto makehe ‘oku hā ‘i he‘enau malangá. Ko e ni‘ihi, ‘oku nau lava ‘o malanga ‘aki ‘a e ‘ilo loloto. Ka ko e ongo ivi ai pē mei he Laumālie pē ‘e taha. 
1CO.12.9	Kuo foaki ‘e he Laumālié ki he ni‘ihi ‘a e tui, pe ko e ivi ke fakamo‘ui mahaki, 
1CO.12.10	pe ko e ivi ke fai mana. Ko e ni‘ihi ‘iate kitautolu ko e kau palōfita. Pea ko e ni‘ihi ‘oku nau lava ‘o fakafaikehekehe‘i ‘a e ngaahi ivi ‘oku foaki ‘e he Laumālié, pea mo e ngaahi ivi ‘oku ‘ikaí. Ko e ni‘ihi ‘oku nau lava ‘o lea‘aki ‘a e ngaahi lea kehekehe. Pea ko e ni‘ihi ‘oku nau lava ‘o fakatonulea‘i e ngaahi lea ko iá. 
1CO.12.11	Ko e Laumālie pē ‘e taha ‘okú ne fakahoko kātoa eni. ‘Okú ne foaki ivi kiate kitautolu taki taha ‘o fakatatau ki hono finangalo kiate kitautolu taki taha.
1CO.12.12	‘Oku lahi e kupu ‘o e sino ‘o Kalaisí, ‘o hangē pē ko ha toe sino kehe. 
1CO.12.13	Ko e ni‘ihi ‘iate kitautolu ko e kakai Siu. Ko e ni‘ihi ko e kakai muli. Ko e ni‘ihi ‘iate kitautolu ko e kakai pōpula. Ko e ni‘ihi ko e kakai tau‘atāina. Ka na‘e papitaiso kitautolu kotoa pē ‘i he Laumālie pē ‘e taha ke tau hoko ko e sino pē ‘e taha. Pea ko e Laumālie pē ‘e taha kuo foaki mai ke tau inu aí.
1CO.12.14	Ko hotau sinó, ‘oku ‘ikai ke taha pē hono kupú, ka ‘oku lahi. 
1CO.12.15	Ka faifai ange kuo pehē hake ‘e he va‘é, “‘Oku ‘ikai ko e kupu au ‘o e sinó, he ‘oku ‘ikai ko e nimá au,” ‘e ‘ikai ‘aupito tuku ai ‘ene hoko ko e kupu ‘o e sinó. 
1CO.12.16	Pea ka pehē hake ‘e he telingá, “‘Oku ‘ikai ko e kupu au ‘o e sinó, he ‘oku ‘ikai ko e matá au,” ‘e ‘ikai tuku ai ‘ene hoko ko e kupu ‘o e sinó. 
1CO.12.17	He kapau ko hotau sinó ko e matá pē, pea te tau lava fēfē ‘o fanongo? Pea kapau ko e telingá pē, pea te tau lava fēfē ‘o nāmu‘i ha me‘a? 
1CO.12.18	He kuo ngaohi ‘e he ‘Otuá hotau sinó ke kupu kehekehe. He ko hono finangaló ia. 
1CO.12.19	Ka ne kupu taha pē ia, na‘e ‘ikai ko ha sino mo‘oni. 
1CO.12.20	Ko hotau sino ko ení, ‘oku lahi hono ngaahi kupú, ka ko e sino pē ‘e taha. 
1CO.12.21	Pea ‘i he‘ene peheé leva, ‘oua ‘e tala ange ‘e he matá ki he nimá, “‘Oku ‘ikai te ke ‘aonga koe kiate au” Pea ‘oua ‘e tala ange ‘e he ‘ulú ki he va‘é, “‘Oku ‘ikai te ke ‘aonga koe kiate au.” 
1CO.12.22	Ko hono mo‘oní, na‘e ‘ikai ke mei lava ‘etau mo‘uí ‘o ka ne ‘ikai ke ‘i ai hotau ngaahi kupu ‘oku ivi vaivai angé. 
1CO.12.23	Pea ‘oku tau tokanga ki hotau ngaahi kupu ‘e ni‘ihi ke sani. Pea tau kofukofu‘i hotau ngaahi kupu ‘oku ‘ikai te tau loto ke hā ki he kakaí. 
1CO.12.24	Ka ‘oku ‘ikai ke tau fai pehē ki hotau ngaahi kupu ‘oku matamatalelei angé. Kuo ngaohi ‘e he ‘Otuá hotau sinó ke mahu‘inga hono ngaahi kupu kotoa pē, ‘o a‘u ai pē ki he ngaahi kupu ‘oku ngali mā‘ulalo tahá. 
1CO.12.25	Ko ‘ene fai peheé, ke fenāpasi lelei mo fe‘aonga‘aki ‘a e ngaahi kupu kotoa pē ‘o e sinó. 
1CO.12.26	Ka mamahi leva ha kupu ‘e taha, pea mamahi ai pē ‘a e sinó kotoa. Pea ka vikia hatau kupu ‘e taha, pea fiefia ai pē ‘a e sinó kotoa.
1CO.12.27	Ko e sino ‘o Kalaisí kimoutolu. Pea ko hono ngaahi kupu kotoa kimoutolu. 
1CO.12.28	Kuo fakanofonofo ‘a e siasí ‘e he ‘Otuá. ‘Uluaki, ‘oku ‘i ai e kau ‘apōsitolo. Ua, ‘oku ‘i ai e kau palōfita. Tolu, ‘oku ‘i ai e kau faiako. Pea toki hoko mai ai ‘a kinautolu kuo fakaivia ke fai-mana, pe fakamo‘ui mahaki, pe tokoni‘i e kakai kehé, pe taki e kāinga lotú, pe lea‘aki e ngaahi lea kehekehe. 
1CO.12.29	‘Oku ‘ikai ke ‘apōsitolo kotoa. ‘Oku ‘ikai ke palōfita kotoa. ‘Oku ‘ikai ke faiako kotoa. ‘Oku ‘ikai ke fai-mana kotoa. 
1CO.12.30	‘Oku ‘ikai ke fakamo‘ui mahaki kotoa, pe lea‘aki ‘a e ngaahi lea kehekehe. ‘Oku ‘ikai ke lava kotoa ‘o fakatonulea‘i ‘a e ngaahi lea ko iá. 
1CO.12.31	Ko ia ai, mou fakapapau‘i homou lotó ke mou ma‘u ‘a e ngaahi ivi mahu‘inga taha ‘e ala foaki mai ‘e he Laumālié. Ka ‘oku ‘i ai e founga ia ‘oku toe fungani hake ai, ‘a ‘eni te u fakamatala atú.
1CO.13.1	Kapau te u lea‘aki ‘a e ngaahi lea ‘a e kakai kotoa pē ‘i māmani, mo e ngaahi lea ‘a e kau ‘āngelo ‘i he langí, ka ‘oku ‘ikai te u ‘ofa, pea tā ko e lali tohele noa‘ia pē au, pe ko e fafangu pākakihi noa‘ia. 
1CO.13.2	Kapau te u ma‘u ivi ke palōfisai, mo a‘usia ‘a e ‘ilo loloto kotoa pē, mo e poto kotoa pē, peá u a‘u ki he tui taupotu tahá, ‘o u lava ai ‘o hiki mo‘unga, ka ‘oku ‘ikai te u ‘ofa, pea tā ko e koto nge‘esi pē au. 
1CO.13.3	Kapau te u foaki ‘eku koloa kotoa pē, mo tuku ange hoku sinó ke tutu, ka ‘oku ‘ikai te u ‘ofa, Ko e hā hano ‘aonga? 
1CO.13.4	Ko e ‘ofá, ‘oku ‘i ai ‘a e fa‘a kātaki mo e faka‘atu‘i. 
1CO.13.5	‘Oku ‘ikai ke hā mai ai ha fakamatatu‘a, pe siokita, pe ‘ite‘ita. Ko e ‘ofá, ‘oku ‘ikai ke kau ai ‘a e sauní. 
1CO.13.6	‘Oku kau he ‘ofá ‘a e sai‘ia he mo‘oní, ‘o ‘ikai ko e sai‘ia he fai koví. 
1CO.13.7	Ko e ‘ofá, ko e ta‘e mamotu ia ‘a e ‘ūkumá, mo e tuí, mo e ‘amanakí, mo e fakama‘uma‘ú.
1CO.13.8	Ko e ‘ofá, ‘oku ta‘e ngata. 
1CO.13.9	‘Oku fakangatangata ‘etau ‘iló. ‘Oku ‘ikai ke haohaoa ‘etau palōfisaí. 
1CO.13.10	Ka ‘o ka hoko mai ‘a ia ‘oku haohaoá, pea ‘e tāututuku leva ‘a ia ‘oku ‘ikai ke haohaoá. 
1CO.13.11	He na‘á ku kei tamasi‘i haké, na‘á ku lea fakatamasi‘i pē, mo fakakaukau fakatamasi‘i pē, mo ‘uhinga fakatamasi‘i pē. Peá u hoko ‘o tangata, pea tuku ai ‘eku tō‘onga fakatamasi‘í. 
1CO.13.12	He ko ‘etau sio ki he ‘Otuá he lolotongá ni, ‘oku hangē ko ‘etau sio ki ha ‘ata nenefu ‘i ha sio‘atá. Ka te tau toki femātaaki tonu mo ia. Ko ‘etau ‘ilo ‘i he lolotongá ni, ko e ‘ilo fakakonga pē. Ka te tau toki ‘ilo kānokano ‘a e me‘a kotoa pē, ‘o hangē pē ko hono ‘ilo kānokano kitautolu ‘e he ‘Otuá. 
1CO.13.13	Ka ‘i he toenga atu ko ení, ko e me‘a ‘e tolu ‘oku tau fononga aí. Ko e tuí, mo e ‘amanakí, mo e ‘ofá. Pea ko honau fungani tahá, ‘a e ‘ofá.
1CO.14.1	Ko ia ai, mou fakataumu‘a‘aki ho‘omou mo‘uí ‘a e ‘ofá. Pea mou tūkuingata ke ma‘u ‘a e ngaahi ivi ‘oku foaki ‘e he Laumālie Mā‘oni‘oní, ‘o tautautefito ia ki he ivi fakapalōfitá. 
1CO.14.2	Ko kimoutolu ‘oku mou lea‘aki ‘a e ngaahi lea kehekehé, ‘e mahino ki he ‘Otuá ho‘omou leá, ka he‘ikai ke mahino ia ki he kāinga lotú. He ko ho‘omou lea‘aki ia ‘e kimoutolu ‘a e ngaahi ‘ilo loloto, pea ‘oku ngata pē ‘i he Laumālié ‘oku mahino ia ki aí. 
1CO.14.3	Ka ko kimoutolu ‘oku mou lea fakapalōfitá, ‘e mahino ho‘omou leá ki he kāinga lotú. Pea ‘e ‘aonga, mo fakalotolahi, mo fakanonga ia kiate kinautolu.
1CO.14.4	Ko ho‘o lea‘aki ha ngaahi lea kehekehe ‘oku ‘ikai ke mahino ki he kakaí, ko koe pē ‘oku ‘aonga ki aí. Ka ko ho‘o lea fakapalōfitá, ko ho‘o ‘aonga ia ki he kakai kotoa pē ‘o e siasí. 
1CO.14.5	‘Oku ou faka‘amu au ia ke mou lava kotoa pē ‘o lea‘aki ‘a e ngaahi lea kehekehé. Ka ‘e mahu‘inga ange ha‘amou lea fakapalōfita. He ‘oku ‘aonga ange ‘a e lea fakapalōfitá ‘i he lea ‘aki e ngaahi lea kehekehé. Tukukehe foki ‘o kapau ‘oku kau he feohi‘angá ha taha te ne lava ‘o fakatonulea‘i ho‘o leá. He ko e tokoni lahi ia ki he siasí.
1CO.14.6	Kāinga, Ko e hā hano ‘aonga kiate kimoutolu ‘o kapau te u ‘alu atu ‘o lea ‘aki ha ‘ū lea ‘oku ‘ikai ke mahino kiate kimoutolu? ‘E lava fēfē ke u ‘aonga atu kiate kimoutolu ‘o kapau ‘e ‘ikai te u faka‘ilo atu ha me‘a, pe fai atu ha lea fakapalōfita, pe ko ha fakahinohino? 
1CO.14.7	Kapau na‘e le‘o tatau ‘a e me‘a lea kotoa pē, pea te mou lava fēfē ‘o fakafaikehekehe‘i ‘a e fulutá mei he ha‘apé? 
1CO.14.8	Kapau ‘e ‘ikai ke mahino ‘a e fasi ‘oku ifi‘i ‘aki ‘a e piukalá, pea ko hai ai ‘e tu‘u ‘o teu tau?
1CO.14.9	Ko e ‘ātunga ia e lea‘aki ‘a e ngaahi lea kehekehé. Kapau ‘oku ‘ikai ke mahino ‘a e me‘a ‘okú ke lea‘akí, pea ko ho‘o lea pē ia ‘a‘au ki he ‘ata‘atā loá. 
1CO.14.10	‘Oku lahi ‘a e ngaahi lea kehekehe ‘i māmani. Pea ‘oku ‘uhinga lelei hono kotoa. 
1CO.14.11	Pea ka ‘ikai leva ke mahino kiate au ‘a e lea ‘oku fai mai ‘e ha taha, pea te u hangē au ia ko ha mulí ki ai, pea ‘e hangē ia ko ha mulí kiate au. 
1CO.14.12	Ko ena ‘oku mou vēkeveke ke ma‘u ‘a e ngaahi ivi ‘oku foaki ‘e he Laumālié, pea mou fili mu‘a he ngaahi ivi ‘e ‘aonga taha ki he siasí.
1CO.14.13	Ko koe ‘okú ke lea‘aki ‘a e lea kehekehé, ‘oku totonu ke ke lotu ke ‘oatu mo e ivi ke faka‘uhinga ki he kāingá ‘a e ngaahi me‘a ‘okú ke lea‘akí. 
1CO.14.14	He ko ‘eku lea‘aki ‘a e lea kehekehe ‘i ha‘aku lotu, ko e lotu ia ‘a hoku laumālié, ka ‘oku ‘ikai foki ke kau ai hoku ‘atamaí. 
1CO.14.15	Ko e hā leva ‘eku me‘a ‘oku totonu ke faí? Te u lotu ‘aki hoku laumālié, mo toe lotu ‘aki hoku ‘atamaí. Te u hiva ‘aki hoku laumālié, mo toe hiva ‘aki hoku ‘atamaí.
1CO.14.16	He ka ‘iloange kuo hū atu ha ni‘ihi fo‘ou ki homou feohi‘angá ‘oku mou lolotonga lotu fakefeta‘i ki he ‘Otuá ‘aki pē homou laumālié, pea ‘e lava fēfē ke nau ‘Ēmeni atu? 
1CO.14.17	Mālō pē ho‘omou lotu māfaná. Ka ‘e ‘ikai ‘aonga ia ki ha taha kehe. 
1CO.14.18	‘Oku ou fakafeta‘i ki he ‘Otuá he lahi ange ‘eku lea‘aki ‘a e ngaahi lea kehekehé ‘i ha taha ‘iate kimoutolu. 
1CO.14.19	Ka te u sai‘ia ange ke u lea ‘aki ‘i fale lotu ha kupu‘i lea ‘e nima ‘oku ‘uhinga, ‘i he‘eku lea‘aki ha kupu‘i lea ‘e taha mano ka ‘oku ‘ikai ke mahino ia ki he kakaí.
1CO.14.20	Kāinga, tuku ā ho‘omou hangē ha fānau īkí ho‘omou fakakaukaú. ‘Ai ke mou hangē ha kakai kuo matu‘otu‘a ho‘omou fakakaukaú. Ka mou loto-ma‘a ai pē ‘o hangē ko ha fānau valevalé. 
1CO.14.21	Ko e lau ē ‘a e Folofolá,
1CO.14.21	“Te u nima‘aki ha kakai muli ‘oku nau lea‘aki e ngaahi lea kehekehe, ke lea ki he kakai ko ení. Ka he‘ikai ai pē te nau ongo mai kiate au. Ko e folofola ia ‘a e ‘Eikí.”
1CO.14.22	He ko e lea‘aki ‘a e ngaahi lea kehekehé, ‘oku ‘ikai ke ‘uhinga ia ma‘á e kakai ‘oku tuí, ka ko e kakai ta‘e tuí. Ka ko e lea fakapalōfitá, ‘oku ‘uhinga ia ma‘á e kakai ‘oku tuí, kae ‘ikai ko e kakai ‘oku ‘ikai tuí. 
1CO.14.23	Ka kātoa mai leva ‘a e siasí ‘o kamata lea‘aki ‘a e ngaahi lea kehekehé, pea ‘iloangé kuo hū atu ha ni‘ihi ‘oku ‘ikai ke tui, pe ko ha ni‘ihi fo‘ou, ‘ikai koā te nau pehē ‘oku mou vale? 
1CO.14.24	Ka ‘o ka moú ka lea fakapalōfita kotoa pē, pea hū atu ‘a e kau te‘eki tui mo e ni‘ihi fo‘ou ko iá, ‘e mahino ai kiate kinautolu ko e kau angahala kinautolu. Pea te nau loto leva ke liliu ‘enau mo‘uí koe‘uhi ko ho‘omou ngaahi malanga ‘oku faí. 
1CO.14.25	Te nau talaloto ‘aki ‘a e ngaahi fakakaukau na‘e fufuu‘i ‘i honau lotó. Pea te nau tū‘ulutui ‘o tala ki he ‘Otuá, “‘Oku mau tui fakapapau ‘okú ke kau mo e kāinga lotú ni.”
1CO.14.26	Ka fai leva ha‘amou feinga lotu, kāinga, pea fai ‘a e me‘a kotoa pē ke langa hake ‘aki e mo‘ui ‘a e toko taha kotoa pē ‘oku kau aí. Ka ‘i ai ha taha ‘e hua himi, pe malanga, pe fakahā mai ha me‘a ‘oku finangalo ki ai ‘a e ‘Otuá, pe lea‘aki ha lea kehe, pe fakatonulea ha lea kehe, kehe pē ke langa hake ‘a e mo‘ui ‘a e kāinga lotu kotoa pē. 
1CO.14.27	‘Oua ‘e laka hake he toko ua pe toko tolu ‘a e fa‘ahinga ‘e lea ‘aki ‘a e lea kehekehé. Pea mou taufetongi ai. Pea kuo pau ke ‘i ai ma‘u pē ha taha ke fakatonulea. 
1CO.14.28	Kapau ‘oku ‘ikai ke ‘i ai ha taha ke fakatonulea, pea mou fakalongolongo ai pē ‘o taki taha talatalanoa pē mo e ‘Otuá ‘i hono loto. 
1CO.14.29	Tuku ke lea fakapalōfita ha toko ua pe toko tolu, kae fanongo fakalelei hono toé. 
1CO.14.30	Kapau ‘e lolotonga atu ‘a e lea ‘a ha taha, kuo fakahā mai ‘e he ‘Otuá ha me‘a ki ha taha kehe he feohi‘angá, pea ta‘ofi ‘a e lea ‘a e toko taha na‘e ‘uluaki leá, kae tuku ke lea mai ‘a e toko taha ko eé. 
1CO.14.31	‘Ai ke mou taufetongi he leá, kae lava ke hīnoi‘i mo fakalotolahi‘i kotoa ai ‘a e kāinga lotú. 
1CO.14.32	‘Oku taau mo ha taha kuo ma‘u ivi fakapalōfita ke ne lava ‘o ta‘ofi ‘ene leá kae tuku ke lea ha taha kehe. 
1CO.14.33	He ko e finangalo ‘o e ‘Otuá ke fai ‘a e me‘a kotoa pē ke maau mo melino. Ka fai ha‘amou feinga lotu, 
1CO.14.34	pea ‘oku taau mo e kakai fefiné ke fakalongolongo pē. He ‘oku ‘ikai ke ngofua ke nau lea. Fakalongolongo pē kinautolu ‘o fanongo. He ko e tu‘utu‘uni ia ‘a e Lao ‘a Mōsesé. 
1CO.14.35	Ka ai ha me‘a ‘e fie ‘ilo ki ai ha fefine, peá ne ‘eke ki hono husepānití ‘i ‘api. He ‘oku fakamā ‘a e lea ‘a e kakai fefiné ‘i fale lotú. 
1CO.14.36	He na‘e ‘ikai ko kimoutolu na‘e ‘uluaki kamata ai ‘a e Folofola ‘a e ‘Otuá. ‘Oku ‘ikai ko kimoutolu pē kuo a‘u ki aí.
1CO.14.37	Kapau ‘okú ke pehē ‘okú ke ma‘u ‘a e ivi fakapalōfitá, pe ko e toko taha fakalaumālie koe, pea ‘e mahino kiate koe ‘oku ou tohi atu pē au ia ‘i ha ngaahi me‘a kuo fekau ‘e he ‘Eikí ke fai. 
1CO.14.38	Ka ai leva ha taha ‘oku ‘ikai te ne fie tali e ngaahi me‘a ‘oku ou tohi atu aí, pea ‘oua te mou tali ia ‘e kimoutolu. 
1CO.14.39	Ko ia ai, kāinga, mou hohoi ki he ivi ke lea fakapalōfita. Pea ‘oua ‘e tapui e lea‘aki ‘a e ngaahi lea kehekehé. 
1CO.14.40	Kehe pē ke fai e me‘a kotoa pē ke maau mo melino.
1CO.15.1	Ka u fakamanatu atu, kāinga, ‘a e ongoongo-lelei na‘á ku malanga‘i atú. Na‘a mou tali ‘a e ongoongo-lelei ko iá, pea ko ia ‘oku mou tu‘u aí. 
1CO.15.2	‘E fakahaofi ‘aki kimoutolu ‘a e ongoongo-lelei ko iá, ‘o kapau te mou pipiki ai. He kapau ‘e ‘ikai te mou pipiki ai, pea ko e kula noa ho‘omou tuí.
1CO.15.3	Na‘á ku fakahā atu kiate kimoutolu ‘a e uho ‘o e ongoongo-lelei na‘e fakahā mai kiate aú.
1CO.15.3	Na‘e pekia ‘a Kalaisi
1CO.15.3	koe‘uhí ko ‘etau ngaahi angahalá
1CO.15.3	‘o fakatatau ki he lau ‘a e Folofolá.
1CO.15.4	Na‘e telio ia,
1CO.15.4	pea hili ha ‘aho ‘e tolu
1CO.15.4	na‘e fokotu‘u ia ke mo‘ui,
1CO.15.4	‘o fakatatau ai pē ki he lau ‘a e Folofolá.
1CO.15.5	Na‘á ne hā kia Pita,
1CO.15.5	peá ne hā ki he toko hongofulu mā uá.
1CO.15.6	Pea hili iá
1CO.15.6	peá ne hā ki ha toko nimangeau tupu
1CO.15.6	‘i he fa‘ahinga na‘e tui ki he ‘Eikí.
1CO.15.6	‘Oku kei mo‘ui e tokolahi ‘iate kinautolu,
1CO.15.6	ka kuo mālōlō ‘a e ni‘ihi.
1CO.15.7	Na‘á ne toe hā kia Sēmisi.
1CO.15.7	Peá ne toki hā leva
1CO.15.7	ki he kau ‘apōsitolo kotoa pē.
1CO.15.8	Pea ko hono faka‘osí, na‘á ne hā mai kiate au, neongo ‘oku ou hangē au ia ko ha taha na‘e fā‘ele‘i ta‘e hokó.
1CO.15.9	He ko e si‘i taha au he kau ‘apōsitoló. Ko hono mo‘oní, ‘oku ‘ikai te u taau ke lau au ko e ‘apōsitolo. He na‘á ku fakatanga‘i ‘e au ‘a e siasi ‘o e ‘Otuá. 
1CO.15.10	Ka na‘e ‘alo‘ofa mai ‘a e ‘Otuá kiate au! Pea ko ia pē na‘á ne ‘ai au ke u a‘u ki he tu‘unga ‘oku ou ‘i aí. Na‘e ‘ikai ke iku launoa ‘ene ‘alo‘ofa na‘e fai kiate aú. He na‘e lahi ange ‘eku ngāué ‘i he kau ‘apōsitolo kotoa pē. Na‘e ‘ikai foki ko au na‘e lava aí, ka ko e ngāue atu ‘iate au ‘a e ‘ofa ‘a e ‘Otuá. 
1CO.15.11	Ka ‘oku tatau ai pē pe ko au, pe ko kinautolu na‘e malangá. He na‘a mou tui tatau ai pē hono kotoa.
1CO.15.12	Pea kapau ‘oku mau malanga‘i atu ‘a e toe tu‘u ‘a Kalaisi mei he pekiá, pea ko e hā leva ‘oku pehē ai ‘e he ni‘ihi ‘iate kimoutolu ‘oku ‘ikai ke toe tu‘u ‘a e kau pekiá? 
1CO.15.13	He kapau ‘oku ‘ikai ha toe tu‘u ia mei he pekiá, pea tā na‘e ‘ikai ke toe tu‘u mo Kalaisi. 
1CO.15.14	Pea kapau ā na‘e ‘ikai ke toe tu‘u ‘a Kalaisi, pea tā ko e fakaongosia noa ‘emau malanga ‘oku faí. Pea ko e fakaongosia noa ai pē mo ho‘omou tuí. 
1CO.15.15	Kapau ko e mo‘oni ‘oku ‘ikai ha toe tu‘u ia ‘e fai, pea tā ko kimautolú ko e kau malanga loi. He ‘oku mau malanga‘i hono fokotu‘u ‘e he ‘Otuá ‘a Kalaisi mei he pekiá, kae hili ange ia na‘e ‘ikai.
1CO.15.16	Kapau leva ‘e ‘ikai ke toe tu‘u ‘a e kau pekiá ia, pea tā na‘e ‘ikai ke fokotu‘u ‘a Kalisi mei he pekiá. 
1CO.15.17	Pea kapau na‘e ‘ikai ke fokotu‘u ‘a Kalaisi mei he pekiá, pea tā ko e fakaongosia noa ho‘omou tuí, pea ‘oku mou kei ‘efihia pē ‘i ho‘omou ngaahi angahalá. 
1CO.15.18	Pea ‘ikai ngata ai, ka kuo ‘auha ‘a kinautolu kuo mālōlō ‘i he funga ‘o ‘enau tui kia Kalaisí. 
1CO.15.19	Kapau ko ‘etau fakatu‘amelie ‘ia Kalaisí ‘oku ngata pē hono ‘aongá ki he‘etau kei nofo ‘i māmaní, pea tā ko e toki kakai faka‘ofa tahá kitautolu.
1CO.15.20	Ka kuo fokotu‘u ‘a Kalaisi ia mei he pekiá! Pea ko ‘etau ‘ilo‘ilopau ia ‘e toe fokotu‘u mo e kakai kuo mālōloó. 
1CO.15.21	Hangē ko e hoko mai ki māmani ‘a e maté ko e ngāue ‘a e toko taha, na‘e pehē ‘a e hoko mai ‘a e toe tu‘u mei he pekiá ko e ngāue pē ‘a e toko taha. 
1CO.15.22	Na‘e hoko mai ‘a e maté kiate kitautolu kotoa pē koe‘uhí ko ‘ātama. Pea ‘e hoko mai ‘a e mo‘uí kiate kitautolu kotoa pē koe‘uhí ko Kalaisi. 
1CO.15.23	Ka ‘e fai ‘aki ‘a e hokohoko totonú. Ko Kalaisi na‘e pau ke fuofua fokotu‘u mei he pekiá. Pea ka toe hā‘ele mai ia, pea ‘e toki fokotu‘u hake leva ‘a hono kakaí. 
1CO.15.24	Pea ka hili ‘a e hanga ‘e Kalaisi ‘o faka‘auha ‘a e ngaahi fa‘ahinga mafai mo e ngaahi fa‘ahinga pule kotoa pē, pea ‘e toki hoko mai leva ‘a e ngata‘anga ‘o māmaní. Pea ‘e fakafoki ai ‘e Kalaisi hono pule‘angá ki he ‘Otua ko e Tamaí.
1CO.15.25	He ‘e hau ai pē ‘a Kalaisi kae‘oua kuo tukulolo ki ai hono ngaahi fili kotoa pē. 
1CO.15.26	Pea ko e fili te ne faka‘auha fakamuimui tahá, ko e maté. 
1CO.15.27	Ko e lau ē ‘a e Folofolá, “Kuo ‘ai ‘e he ‘Otuá ke tukulolo kia Kalaisi ‘a e me‘a kotoa pē.” Pea ‘oku ‘ikai foki ke kau ‘a e ‘Otuá ia he tukulolo ko iá. He ko e ‘Otuá pē na‘á ne ‘ai ke mo‘ulaloa ‘a e me‘a kotoa pē kia Kalaisí. 
1CO.15.28	Pea ka hili hono fakamo‘ulaloa‘i ‘o e me‘a kotoa pē kia Kalaisí, pea ‘e tukulolo leva ‘a Kalaisi ki he ‘Otuá, ‘a ē na‘á ne ‘ai ‘a e me‘a kotoa pē ke mo‘ulaloa ki hono ‘Aló. Pea ko ‘ene hoko ia ‘a e ‘Otuá ko Kātokatoa ma‘á e toko taha kotoa pē.
1CO.15.29	Kapau ‘oku ‘ikai ke fokotu‘u ‘a e kau pekiá ke mo‘ui, pea ko e hā leva ‘oku papitaiso ai ha ni‘ihi ma‘anautolu? 
1CO.15.30	Pea ko e hā ‘oku mau tuku ai ke matu‘utāmaki ‘emau mo‘uí he ‘aho ki he ‘aho? 
1CO.15.31	Kāinga, ‘oku mau fehangahangai mo e maté he ‘aho kotoa pē. Ko ‘eku lau peheé koe‘uhí ko ‘eku pōlepole‘aki kimoutolu ‘i hotau ‘Eiki ko Sīsū Kalaisí. 
1CO.15.32	Koe‘uma‘aki ‘eku tau mo e fanga laione ‘i ‘Efesoó ni, ‘o kapau ‘oku ‘ikai ha toe tu‘u mei he pekiá? Kapau ā ‘oku ‘ikai ha toe tu‘u mei he pekiá, pea hangē ko e laú,
1CO.15.32	“Tau puta kai ā mo inu. He ko ‘apongipongi pē, kuo tau mate.”
1CO.15.33	Vakai na‘a mou mūnoa. Te mou ‘auha kimoutolu ko ho‘omou fakatakanga holo mo e kau fai koví. 
1CO.15.34	Fei mo fakapotopoto! Tuku ho‘omou fai angahalá. ‘Oku totonu ke mou mā he kei sola homou ni‘ihi ki he ‘Otuá.
1CO.15.35	Na‘a fehu‘i mai ai ha taha, “‘E lava fēfē ke toe tu‘u ‘a e kakai kuo ‘osi maté? ‘E anga fēfē honau sinó?” 
1CO.15.36	He fehu‘i vale! He ko ha pulopula ‘oku tō he kelekelé, kuo pau ke mate ia pea toki tupú. 
1CO.15.37	Pea ‘oku fōtunga kehekehe ‘a e pulopula‘i uité, pe pulopula‘i hā ‘okú ke toó, pea mo e huli ‘oku tupu haké. 
1CO.15.38	Ko hono ‘uhingá, he ‘oku fakasino ‘e he ‘Otuá ‘a e me‘a takitaha ‘aki ‘a e fa‘ahinga sino ‘okú ne finangalo ki ai. 
1CO.15.39	He ‘oku ‘ikai ke fōtunga tatau ‘a e fa‘ahinga kakano kotoa pē. ‘Oku kehe ‘a e kakano ‘o e tangatá, kehe ‘a e kakano ‘o e manú, mo e manupuná, mo e iká. 
1CO.15.40	Ko e me‘a kotoa pē he vavaá, mo e me‘a kotoa pē ‘i he funga ‘o māmaní, ‘oku ‘i ai hono sino. Ka ‘oku faikehekehe ‘aupito ‘a e ngaahi sino ko iá. 
1CO.15.41	‘Oku ‘ikai ke sino tatau ‘a e la‘aá mo e māhiná. ‘Oku ‘ikai ke sino tatau ‘a e māhiná mo e ngaahi fetu‘ú. Pea ‘oku sino kehekehe mo e ngaahi fetu‘ú ia.
1CO.15.42	‘Oku pehē pē mo e toe tu‘u hotau sinó mei he pekiá. ‘E mate hotau sino ko ení. Ka ‘e mo‘ui ai pē ‘o ta‘e ngata hotau sino toe tu‘ú ia. 
1CO.15.43	Ko e sino feifei‘avale mo ngāvaivai ko ení, ‘e toe tu‘u ia ‘o faka‘ofo‘ofa mo kaukaua. 
1CO.15.44	‘Oku ‘ikai ke toe fakaveiveiua ‘a e ‘i ai hotau sino fakamatelié. Pea ‘oku ‘ikai ai pē ke fakaveiveiua ‘a e pau ke ‘i ai hotau sino fakalaumālié.
1CO.15.45	He ko e lau ‘a e Folofolá, “Na‘e hoko ‘a e ‘uluaki tangatá ko e laumālie mo‘ui.” Ka na‘e hoko ‘a Sīsū, ‘a ‘ātama ki mui maí, ko e laumālie fakamo‘ui. 
1CO.15.46	‘A ia, na‘e ‘ikai ke mu‘a mai ‘a e toko taha na‘e sino fakalaumālié. Na‘e toki kimui mai ia ‘i he toko taha na‘e sino fakamatelié. 
1CO.15.47	Ko e ‘uluaki tangatá, mei he kelekelé, mei he efú. Ko e tangata ki mui maí, mei he langí. 
1CO.15.48	Ko e kakai kotoa pē ‘i māmani, ‘oku ‘i ai honau sino ‘oku tatau pē mo e sino ‘o e toko taha na‘e ngaohi ‘aki ‘a e efu ‘o e kelekelé. Pea ko kinautolu kotoa pē ‘oku ‘i he langí, ‘oku ‘i ai honau sino ‘oku tatau pē mo e sino ‘o e toko taha na‘e ‘alu hifo mei he langí. 
1CO.15.49	‘Oku hā ‘iate kitautolu ‘a e ‘ata ‘o e toko taha na‘e ngaohi ‘aki e efú. Pea ‘e hā ‘iate kitautolu mo e ‘ata ‘o e toko taha na‘e ‘alu hifo mei he langí.
1CO.15.50	Kāinga, ‘ai ke mahino eni kiate kimoutolu. Ko hotau sino kakano mo toto ko ení, ‘e ‘auha. ‘E ‘ikai ke hū ia ki he pule‘anga ‘o e ‘Otuá. He ‘e ‘ikai ‘auha ‘a e pule‘anga ‘o e ‘Otuá ia. 
1CO.15.51	Ka u fakahā atu ha me‘a na‘e fufū he finangalo ‘o e ‘Otuá. ‘E ‘ikai te tau mate kotoa pē. Ka te tau liliu kotoa pē. 
1CO.15.52	‘E fakafokifā ‘ene hokó. Ko e kemo pē. ‘E ifi faka‘osi ‘a e talupité, pea ‘e fokotu‘u hake leva ‘a e kakai kuo maté. ‘E liliu ai kitautolu kotoa pē ke ‘oua te tau toe mate ‘o ta‘e ngata. 
1CO.15.53	‘E liliu ai hotau sino mate mo ‘auhangofua ko ení ‘o hoko ko e sino ‘e ‘ikai toe mate, pe ‘auha. 
1CO.15.54	Ko hotau ngaahi sino ko ení, ko e ngaahi sino ngāvaivai mo mate ngofua. Ka te nau liliu ‘o hoko ko e ngaahi sino ‘e mo‘ui pē ‘o ta‘e ngata. Pea ‘e toki mo‘oni ai e lau ‘a e Folofolá,
1CO.15.54	“Kuo faka’auha ‘a Mate. Pea liliu ko e ikuna!
1CO.15.55	‘E Mate! Ko e fē ho‘o ikuná? ‘E Mate! Ko fē‘ia ho‘o koná?”
1CO.15.56	Ko e kona ‘a e maté, koe‘uhí ko e angahalá. Pea ko e malohi ‘a e angahalá, koe‘uhí ko e lao. 
1CO.15.57	Kae fakafeta‘i ki he ‘Otuá koe‘uhí ko ‘ene tuku ke tau ikuna ‘i hotau ‘Eiki ko Sīsū Kalaisí!
1CO.15.58	Mou tu‘u ma‘u, kāinga. ‘Oua ‘e veiveiua. ‘Ai ke mou femo‘uekina ma‘u ai pē he ngāue ‘a e ‘Eikí. He ko e ngāue kotoa pē te mou fai ma‘ána, ‘e ‘ikai ke iku launoa.
1CO.16.1	Ka fai ha‘amou tānaki pa‘anga ma‘á e kakai ‘a e ‘Otuá, ‘oku ou loto ke mou fai pē ‘a e me‘a na‘á ku tu‘utu‘uni ki he ngaahi siasi ‘i Kalētiá. 
1CO.16.2	Ko e Sāpate kotoa pē, te mou taki taha vahe‘i ha konga ‘o ho‘omou pa‘anga na‘e ma‘ú. Kapau te mou fai pehē, pea he‘ikai leva te mou hela he tānaki pa‘anga ‘i ha‘aku ‘alu atu. 
1CO.16.3	Fili ha ni‘ihi ‘i homou kāinga lotú ke nau ‘ave ‘a e pa‘angá ki Selusalema. Te u fai ha ngaahi tohi ke nau ‘ave ‘aki ‘a e pa‘angá, ke mahino ko e kaume‘a ia ‘oku mou falala ki ai. 
1CO.16.4	Pea kapau te mou pehē ke u kau mo au he ‘alú, pea te u loto-fiemālie ki ai.
1CO.16.5	Ka hili ‘eku fou ‘i Masitōniá, ‘oku ou fie ‘alu atu 
1CO.16.6	ke tau nofo, kae lava ke mou tokoni‘i ha‘aku toe fononga hena ki ha feitu‘u. 
1CO.16.7	‘E sai ange kiate au ke u toki ‘alu atu ‘a mui ange ke tau ki‘i nofo fuoloa, ‘i ha‘aku afe atu leva ka tau nofo fuonounou pē. 
1CO.16.8	Te u nofo atu pē ‘i ‘Efesoó ni ‘o a‘u ki he ‘aho Penitekosí. 
1CO.16.9	He kuo faingamālie heni ke u fai ha ngāue ‘aonga, neongo ‘oku fakafepaki‘i au ‘e he tokolahi.
1CO.16.10	Ka a‘u atu ‘a Tīmote, pea mou talitali lelei ia. He ko e ngāue ‘a e ‘Eikí ‘okú ne faí, ‘o hangē pē ko aú. 
1CO.16.11	‘Oua te mou tuku ke ngaohikovi‘i ia ‘e ha taha. ‘Oku ou ‘amanaki te ne foki mai kiate au. Pea pehē pē ki he kāinga lotu ko eé. Pea ka mavahe mai ‘a Tīmote, pea mou moimoi‘i mai ‘aki ha‘amou tuku tāpuaki.
1CO.16.12	Na‘á ku feinga lahi ke lava ‘o ‘a‘ahi atu hotau kaume‘a ko ‘Āpolosí, mo e kāinga lotu ko eé. ‘Oku ‘ikai te ne loto ke ‘a‘ahi atu leva. Ka te ne toki ‘a‘ahi atu ‘i ha‘ane faingamālie.
1CO.16.13	Mou le‘ohi ho‘omou mo‘uí. Pea tu‘u ma‘u ‘i ho‘omou tuí. ‘Ai ke mou loto-lahi mo loto-to‘a. 
1CO.16.14	Fai ‘aki ho‘omou me‘a kotoa pē ‘a e ‘ofa.
1CO.16.15	‘Oku mou ‘ilo foki ko Setiveni mo hono fāmilí na‘e fuofua tui ki he ‘Eikí ‘i ‘Ākeiá. Kuo nau fai velenga ma‘á e kakai ‘a e ‘Otuá. Kāinga, ‘oku ou kole atu 
1CO.16.16	ke mou talangofua ki he kau taki peheé, mo kinautolu kotoa pē ‘oku nau ngāue mateaki ma‘amoutolú.
1CO.16.17	Na‘e fakafiefia kiate au ‘a e ha‘u ‘a Sitīveni, mo Fotunato, mo ‘Ākeiko. Ko ‘enau ‘i hení, na‘e hangē ai pē ‘oku mou ‘i hení. 
1CO.16.18	‘Oku fakanonga mo‘oni kiate au ‘enau ‘i hení, ‘o hangē pē ko e fakanonga kiate kimoutolu ‘enau ‘i hená. ‘Oku totonu ke mou mahu‘inga‘ia he fa‘ahinga peheé.
1CO.16.19	‘Oku ‘ofa atu ‘a e ngaahi siasi he vahefonua ‘Ēsiá. Ko ‘Akuila mo Pīsila, mo e siasi ‘oku nau lotu ‘i hona ‘apí, ‘oku nau ‘ofa atu ‘i he ‘Eikí.
1CO.16.20	‘Oku ‘ofa atu ‘a e kāinga lotu kotoa pē. Mou fekita mu‘a ‘i ho‘omou fa‘a fe‘iloakí, ke ngali ko e kakai lotu kimoutolu.
1CO.16.21	Ko e tohi nima pē ‘a‘aku ‘oku fai ‘aki ‘eku fakamo‘oní,
1CO.16.21	Ko au, PAULA.
1CO.16.22	Pea ka ‘i ai ha taha ‘oku ‘ikai ke ne ‘ofa ki he ‘Eiki, pea tuku ai ā ke mala’ia. Pea ‘ofa ke vave ‘a e liuaki mai ‘a e ‘Eikí. Hā’ele mai ā hotau ‘Eiki
1CO.16.23	Tauange ke mou ‘inasi he ‘alo‘ofa lahi ‘a e ‘Eiki ko Sīsuú. 
1CO.16.24	‘Oku ou ‘ofa lahi atu kiate kimoutolu kotoa pē ‘oku kau mo Kalaisi Sīsuú.
2CO.1.1	Si‘i kāinga lotu ‘a e ‘Otuá ‘i Kolinitō, mo e kāinga lotu kotoa pē ‘i ‘Akeia.
2CO.1.1	Ko e tohi eni meiate au, Paula, ko e ‘apōsitolo ‘a Sīsū Kalaisi ‘i hono fili au ‘e he ‘Otuá, pea mo Tīmote foki, ko hoku kaungālotu.
2CO.1.2	Tauange ke mou ‘inasi he ‘ofa ‘aufuatō mo e tāpuaki ‘a e ‘Otua ko e Tamaí mo e ‘Eiki ko Sīsū Kalaisí.
2CO.1.3	Tau fakafeta‘i ki he ‘Otuá, ki he Tamai ‘a hotau ‘Eiki ko Sīsū Kalaisí. Ko e Tamai mohu ‘alo‘ofa ia, ko e ‘Otua ‘okú ne tokoni‘i ma‘u pē kitautolu. 
2CO.1.4	‘Okú ne tokoni‘i ma‘u ai pē kitautolu ‘i he ngaahi me‘a ‘oku tau faingata‘a‘ia aí, koe‘uhí ke tau lava ai ‘o tokoni‘i ha ni‘ihi kehe ‘aki ‘a e fa‘ahinga tokoni na‘e tokoni‘i ‘aki kitautolú. 
2CO.1.5	‘Oku tau mo‘ua he ngaahi faingata‘a fakamamahi na‘e mo‘ua ai ‘a Kalaisí. Ka ‘oku tau toe ‘inasi foki he tokoni lahi ‘oku fai mai ‘e he ‘Otuá. 
2CO.1.6	Ko ‘ema faingata‘a‘ia ‘amauá ko ‘ema tokoni‘i mo fakahaofi ‘a kimoutolu. Pea ko e tokoni ‘oku fai mai kiate kimauá, ko e tokoni ai pē ia kiate kimoutolu, ‘o kapau te mou kātaki‘i ha ngaahi faingata‘a, ‘o hangē ko ‘ema kātakí. 
2CO.1.7	Kuo te‘eki ai ke tō noa ‘ema ‘amanaki kiate kimoutolú. Kuo mou a‘usia ‘a e ngaahi faingata‘a tatau mo ia na‘á ma a‘u ki aí. Pea ‘okú ma ‘ilo pau te mou a‘usia mo e ngaahi tokoni tatau mo ia na‘e fai mai kiate kimauá.
2CO.1.8	Ka u fakamanatu atu mu‘a, kāinga, ‘a e faingata‘a lahi na‘e hoko kiate kimaua ‘i ‘Ēsiá. Ko e toki me‘a fakalilifu ia, ‘o meimei ‘osi ai ‘ema kātakí. Na‘á ma pehē pē te ma mate. 
2CO.1.9	Na‘e hangē tofu pē kuo hilifaki ‘iate kimaua ‘a e tautea maté. Ka na‘e hoko e me‘a ko iá ke tuku ai ‘ema fakafalala pē kiate kimauá, ka ma falala ki he ‘Otuá, ‘a e ‘Otua ‘okú ne fokotu‘u e maté ke mo‘uí. 
2CO.1.10	Na‘e fakahaofi kimaua mei he mate‘anga fakalilifu ko iá. Pea ‘okú ma ‘ilo pau te ne fakahaofi ma‘u pē kimaua. 
2CO.1.11	Mou lotua mai mu‘a kimaua, he ‘e tokoni lahi ia kiate kimaua. ‘E tali ho‘omou lotú, pea ‘e tāpuaki‘i ai kimaua ‘e he ‘Otuá. Pea ko e me‘a ‘e hokó, ko e fakafeta‘i ha tokolahi koe‘uhí ko kimaua.
2CO.1.12	‘Oku ‘ikai ke ‘i ai ha me‘a ‘e tautea ai homa lotó, pea ‘okú ma pōlepole ai. Kuo talu pē mei mu‘a mo ‘ema mo‘ui‘aki e mo‘oní mo e totonú, ‘o tautautefito ia ki he‘ema nofo mo kimoutolú. Kuo talu mei mu‘a mo ‘ema tuku ke tataki‘aki ‘ema mo‘uí e ‘ofa ‘a e ‘Otuá, ‘o ‘ikai ko e poto fakaemāmaní. 
2CO.1.13+2CO.1.14	He ‘oku ‘ikai ko ‘eku tohi atu eni ‘i ha me‘a ‘e faingata‘a ke mou lau, pe ‘e mahinongata‘a kiate kimoutolu. Pea neongo nai ‘e mahino atu pē ‘a e konga, ka ‘oku ou fakatauange ke faifai pea mahino kakato atu ia. Pea ka toe hā‘ele mai leva hotau ‘Eiki ko Sīsuú, pea ‘e tatau ai pē ho‘omou laukau ‘iate kimauá mo ‘ema laukau ‘iate kimoutolú.
2CO.1.15	Pea tu‘unga he‘eku fakapapau‘i e ‘ū me‘a ko iá, na‘á ku loto ai ke u ‘uluaki ‘a‘ahi atu kiate kimoutolu, hei‘ilo ‘e hoko ia ko ha tāpuaki lōua ma‘amoutolu. 
2CO.1.16	He na‘á ku fakakaukaú ke u fou atu ‘iate kimoutolu ki Masitōnia, peá u toe fou mai pē ‘iate kimoutolu ‘i he‘eku foki maí, kae lava ke mou tokoni‘i ‘eku fononga ki Siuteá. 
2CO.1.17	Na‘a mou pehē koā ‘oku fefokifoki‘aki ‘eku fakakaukaú? Pe ‘oku ou hangē ha taha ‘okú ne “‘Io” pe “‘Ikai” mai, ko e kehe pē ke fakahōhōlotó? 
2CO.1.18	‘Oku falala‘anga ‘a e me‘a kotoa ‘oku folofola‘aki ‘e he ‘Otuá. Pea ‘oku falala‘anga mo ‘eku pehē atu na‘e ‘ikai ke “‘Io” mo toe “‘Ikai” ‘emau tali na‘e fai kiate kimoutolú. 
2CO.1.19	He ‘oku “‘Io” ma‘u ai pē ‘a Sīsū Kalaisi, ‘a e ‘Alo ‘o e ‘Otuá. Kuo te‘eki ai ke “‘Ikai” ia. Pea ko e me‘a pē ia na‘a mau fakamatala atu mo Silivēnusi mo Tīmoté.
2CO.1.20	Ko Kalaisí, ko e “‘Io” ia ki he ngaahi tala‘ofa kotoa pē ‘a e ‘Otuá. Ko hono ‘uhinga ia ‘oku tau “‘Ēmeni” ai ‘ia Kalaisi ke lāngilangi‘ia ai ‘a e ‘Otuá. 
2CO.1.21	He kuo ‘omi ai ‘e he ‘Otuá ‘a e faingamālie ke tau tu‘u ma‘u fakataha mo Kalaisi. Ko e ‘Otuá pē na‘á ne fili kitautolú. 
2CO.1.22	Pea ko e ‘Otuá pē na‘á ne foaki mai hono Laumālié ke ‘afio ‘i hotau lotó ke faka‘ilonga‘i‘aki ‘etau hoko ko hono kakaí.
2CO.1.23	‘Oku ‘afio‘i pē ‘e he ‘Otuá, ko e ‘uhinga ‘o e ‘ikai te u fie ‘a‘ahi atu ki Kolinitō ná, ko ‘eku manavasi‘i na‘a mou faingata‘a‘ia ai. 
2CO.1.24	He ‘oku ‘ikai ko hamou kau pule kimautolu. ‘Oku ‘ikai te mau tu‘utu‘uni atu e me‘a ke mou tui ki aí. He kuo ‘osi mālohi ho‘omou tuí ‘amoutolu. Ko homou kaungāngāue pē kimautolu. Pea ko ‘emau taumu‘á pē ke mou a‘usia ‘a e mo‘ui fonu fiefiá.
2CO.2.1	Na‘á ku fakakaukaú ke ‘oua na‘a fakalotomamahi pehē kiate kimoutolu ‘eku ‘a‘ahi atu ka hokó. 
2CO.2.2	He ka moú ka loto-mamahi ‘iate au, pea ko hai leva ‘e toe mai ke u toe fiefia ai? ‘E toe mai pē ‘a e kakai na‘e loto-mamahi ‘iate aú! 
2CO.2.3	Ko hono ‘uhinga ia na‘á ku fai atu ai e tohi ko ‘ená. Na‘e ‘ikai te u loto ke u ‘alu atu ‘o loto-mamahi ‘i he kakai ‘oku totonu ke u fiefia aí. He ‘oku ou tui, ka u ka fiefia au pea te mou fiefia ai pē mo kimoutolu. 
2CO.2.4	Na‘e fai atu ‘eku tohi ko ‘ená he funga ‘o ‘eku faingata‘a‘ia lahi, mo ‘eku lo‘imata‘ia lahi. Na‘e ‘ikai ko ‘eku taumu‘á ke mou loto-mamahi ai. Ko ‘eku taumu‘á pē ke mahino atu kiate kimoutolu ‘a e lahi fau ‘eku ‘ofa‘i kimoutolú.
2CO.2.5	Kapau kuo loto-mamahi ha taha, ‘oku ‘ikai ko au ia, ka ko kimoutolu hono kotoa. ‘Oku ou fakafuofua ‘eku lau ko ení na‘a fu‘u hulu ho‘omou loto-mamahí. 
2CO.2.6	Kuo ‘osi tuhu‘i tonu ‘e he tokolahi ‘iate kimoutolu ‘a e kovi na‘e fai ‘e he toko taha ko ená. Pea ko e tautea ia ‘oku fe‘unga pē mo ‘ene me‘a na‘e faí. 
2CO.2.7	Ka kuo tonu ke mou fakamolemole‘i ia mo poupou ki aí, na‘a hulu tu‘a ‘ene loto-mafasiá pea hoko ai pē mo ‘ene fo‘i. 
2CO.2.8	‘Oku ou kole atu ke mou ‘ai ke mahino ki ai ‘oku mou ‘ofa ai.
2CO.2.9	Na‘e fai atu ‘eku tohi ko ‘ená ke vakai pe te mou fai ki he‘eku ngaahi fakahinohinó pe ‘ikai. 
2CO.2.10	Pea te u fakamolemole‘i ‘e au ha taha pē te mou fakamolemole‘í, 
2CO.2.11	koe‘uhí ke ta‘ofi ‘a Sētane ke ‘oua te ne lava‘i kitautolu. He ‘oku tau ‘ilo ai pē ‘a e anga ‘o ‘ene ngāué.
2CO.2.12	Na‘á ku ‘alu ‘o malanga‘i ‘i Taloasi ‘a e ongoongo-lelei kia Kalaisí, tā ne ‘osi teuteu ‘e he ‘Eikí hoku halá. 
2CO.2.13	Ka na‘e hoha‘a hoku lotó ko e ‘ikai ke u fetaulaki ai mo hoku kaume‘a ko Taitusí. Peá u fakamāvae ai pē mo e kaungāngāue ko eé ‘o hoko atu ki Masitōnia.
2CO.2.14	Ka ‘oku ou fakafeta‘i ki he ‘Otuá, he ‘okú ne ‘ai ma‘u pē ke lava ‘e Kalaisi ‘o tataki kitautolu ke tau ikuna. ‘Okú ne tokoni‘i ai pē kitautolu ke tau fakamafola ki he potu kotoa pē ‘a e ‘ilo kia Kalaisí. Pea ko e ‘ilo ko iá, ‘oku ‘alaha ‘o hangē ha kakala. 
2CO.2.15+2CO.2.16	Ko hono mo‘oní, ‘oku hangē ko ha namu kakalá ‘a e ‘alaha atu ‘a Kalaisi ‘iate kitautolu ki he kakai kotoa pē. ‘Oku namu kakala ia ki he kakai kotoa pē ‘oku lolotonga fai honau fakamo‘uí, ‘o toe ‘āsili ai pē ‘enau mo‘uí, kae namukū ia ki he kakai kotoa pē ‘oku lolotonga heé, ‘o nau iku ai ki he mate‘anga fakalilifu.
2CO.2.15+2CO.2.16	Ko hai ‘e fe‘unga mo e lakanga ko iá? 
2CO.2.17	‘Oku malanga‘i ‘e he tokolahi ‘a e Folofola ‘a e ‘Otuá ko e fie ma‘u ha me‘a. Ka ko e kau talafekau mo‘oni kimautolu ‘a e ‘Otuá. Pea ‘oku fai ‘emau malangá ‘aki ‘a e ivi ‘o Kalaisí ko ‘emau ‘ilo pau ‘oku ‘afio mai ‘a e ‘Otuá ki he‘emau me‘a kotoa pē ‘oku faí.
2CO.3.1	‘Oku mou pehē koā ko ‘emau toe talanoa pōlepole eni ‘iate kimautolu? Te mau toe fie ma‘u koā ha tohi fakaongoongolelei meiate kimoutolu? Ko e ni‘ihi foki ‘oku nau holi ke ‘i ai ha‘anau tohi pehē. 
2CO.3.2	Ka ko ‘emau tohi fakaongoongoleleí, ko kimoutolu tonu pē ia. Ko e tohi ia kuo hiki ‘i homau lotó ke sio ki ai ‘a e kakai kotoa pē, mo nau lau. 
2CO.3.3	‘Oku mou hangē ko ha tohi na‘e fai ‘e Kalaisi pea mau ‘oatu ia kiate kimoutolu. Ka na‘e ‘ikai ko ha tohi kimoutolu na‘e fai‘aki ha peni mo ha vaitohi, pe tongi ‘i ha maka. Na‘e tohi kimoutolu ‘i homau lotó ‘aki ‘a e Laumālie ‘o e ‘Otua mo‘uí.
2CO.3.4	‘Oku pehē ‘emau falala ki he ‘Otuá koe‘uhi ko Kalaisí. 
2CO.3.5	‘Oku ‘ikai hamau fe‘unga pe taau ke mau lau ai ‘oku mau lava‘i e ngāue ko ení. Ko ‘emau lava‘í pē koe‘uhí ko e ‘Otuá. 
2CO.3.6	Ko ia na‘á ne ‘ai ke mau lava ‘o fai fatongia he aleapau fo‘oú, ‘i he aleapau ‘oku ‘ikai tu‘unga ‘i ha lao na‘e hiki tohi, ka ko e Laumālié. ‘Oku vaka mai he Laó ‘a e maté, kae vaka mai he Laumālié ‘a e mo‘uí.
2CO.3.7	Pea kapau ko e Lao na‘e vaka mai ai e maté, na‘e tohi tongi ‘i ha ongo maka, pea fakaofo ‘a e anga hono foaki maí he hā lāngilangi‘ia ‘a e fofonga ‘o Mōsesé, ‘o popongi e mata ‘o e kakai ‘Isilelí he‘enau mamata ki aí, neongo ne taututuku atu e lāngilangi ko iá, 
2CO.3.8	pea huanoa ‘a e lāngilangi‘ia ange ‘a e aleapau ‘oku vaka mai he Laumālié. 
2CO.3.9	Kapau na‘e mohu ngeia ‘a e me‘a na‘e vaka mai ai e tautea maté, pea huanoa ‘a e mohu ngeia ange ‘a e me‘a ‘oku lava ke tau toe vālelei ai mo e ‘Otuá. 
2CO.3.10	Ko hono mo‘oní, ‘i he lahi fau ‘a e ngeia ‘o e aleapau fo‘oú, ‘oku hangē kuo ‘ikai ha toe ngeia ‘o e Laó ia. 
2CO.3.11	Ko e foaki mai ‘o e Laó na‘e fai‘aki ‘a e lāngilangi na‘e toe taututuku atu. Ka ‘oku lahi ange ‘a e lāngilangi ‘o e aleapau fo‘oú, he ‘e tu’uloa ia ‘o ta‘e ngata.
2CO.3.12	Pea ‘oku tau lotolahi ‘aupito koe‘uhi ko e ‘amanaki‘anga fakaofo ko iá. 
2CO.3.13	‘Oku ‘ikai te tau hangē kitautolu ko Mōsesé. He na‘e hā ngingila hono fofongá, ka na‘á ne ‘ai hono pūlou ke ‘oua ‘e lava ‘a e kakai ‘Isilelí ‘o sio ki he taututuku atu ‘a e ngingilá. 
2CO.3.14	Ko e kakai ongongata‘a ia. Pea ‘oku a‘u mai pē ki he ‘ahó ni mo e te‘eki ai ke hu‘i ‘a e pūlou ko iá ‘o ka nau ka lau e Laó. Ko Kalaisi pē ‘okú ne lava ‘o hu‘i iá.
2CO.3.15	Ka naú ka lau e Lao ‘a Mōsesé, ‘oku kei fakapūlou‘i ai pē honau ‘atamaí 
2CO.3.16	‘aki ha pūlou ‘oku toki hu‘i pē ‘i ha tafoki ha taha ki he ‘Eikí. 
2CO.3.17	Ko e ‘Eiki ko iá, ko e Laumālié ia. Pea ko e Laumālie ‘o e ‘Eikí ‘okú ne fakatau‘atāina‘i kitautolú. 
2CO.3.18	Pea ‘oku ‘ikai ke tau pūlou kitautolu ia, ka ‘oku hā ‘i hotau matá ‘a e lāngilangi lahi ‘o e ‘Eikí. He ‘oku ‘alu pē e ‘ahó mo e liliu kitautolu ‘e he Laumālie ‘o e ‘Eikí ke tau hangē ko hotau ‘Eiki lāngilangi‘iá.
2CO.4.1	Kuo fakafalala mai ‘a e ngāué ni ‘e he ‘Eikí kiate kimautolu. Ko ‘ene ‘alo‘ofa lahi ia kiate kimautolu, pea ko hono ‘uhinga ia ‘oku ‘ikai ai te mau fo‘í. 
2CO.4.2	‘Oku ‘ikai te mau fai ‘e kimautolu ha ngaahi me‘a fakamā, ha ngaahi me‘a kuo pau ke fufuu‘i. Pea ‘oku ‘ikai te mau feinga ke lohiaki‘i ha taha, pe mio‘i e Folofola ‘a e ‘Otuá. ‘Oku ‘afio‘i ‘e he ‘Otuá, ‘oku mau lea‘aki pē ‘a e mo‘oní koe‘uhí ke lava ke ‘ilo ‘e he kakaí ‘oku falala‘anga kimautolu. 
2CO.4.3	Kapau leva ‘oku ‘i ai ha konga ‘o ‘emau malangá ‘e ngali fakapulipuli, ko ‘ene ngali fakapulipuli pē ki ha taha ‘oku kei hē hono laumālié.
2CO.4.4	He kuo fakakuihi ‘e he ‘otua ko ia ‘okú ne pule‘i e maama ko ‘ení ‘a e mata ‘o e kakai ta‘e tuí. ‘Oku ‘ikai ai te nau lava ‘o sio ki he māmá. ‘Oku ‘ikai ke mahino kiate kinautolu ‘a e ongoongo lelei ki hotau Kalaisi lāngilangi‘iá, ‘a ē ‘okú ne faka‘ilo mai e anga ‘o e ‘Otuá. 
2CO.4.5	‘Oku ‘ikai te mau malanga‘aki ‘e kimautolu ‘a kimautolu. Ko e kaveinga pē eni ‘o ‘emau malangá, ko e ‘Eikí ‘a Sīsū Kalaisi, pea ko ia na‘á ne fekau ke mau fai fatongia ma‘amoutolú. 
2CO.4.6	Ko e lau ē ‘a e Folofolá, “Na‘e fekau ‘e he ‘Otuá ke ulo atu ‘a e māmá he loto fakapo‘ulí.” Pea ko ia ‘a e ‘Otua na‘á ne ‘ai ke ulo atu ‘ene māmá ‘i homau lotó koe‘uhí ke mou ‘ilo‘i ‘a e fotu hono lāngilangí ‘i he fofonga ‘o Sīsū Kalaisí.
2CO.4.7	Ka ko ‘etau ma‘u e koloa ko iá ‘i he‘etau mo‘uí, ‘oku hangē kuo fa‘oaki ia ki ha ipu ‘umea pē, ke mahino ko e ivi mālohí ko e me‘a ia mei he ‘Otuá ka ‘oku ‘ikai meiate kitautolu. 
2CO.4.8	‘Oku lahi ‘a e ngaahi faingata‘a ‘oku fepaki mo ‘emau mo‘uí. Ka kuo te‘eki ai te mau fo‘i. ‘Oku mau fa‘a tāla‘a. Ka kuo te‘eki ai te mau tuka. 
2CO.4.9	Ka maú ka mo‘ua ‘i ha faingata‘a, ‘oku kau ‘a e ‘Otuá ‘iate kimautolu. Ka taa‘i kimautolu ‘o mau tō ki lalo, ‘oku mau toe tu‘u pē ki ‘olunga. 
2CO.4.10+2CO.4.11	Ko e ‘aho ki he ‘aho mo ‘emau fehangahangai mo e maté koe‘uhí ko Sīsū. ‘Oku hā ‘i homau sinó ‘a e anga ‘o e pekia ‘a Sīsuú, koe‘uhí kae hā ai pē ‘iate kimautolu mo ‘ene mo‘uí. 
2CO.4.12	He ‘oku ngāue ‘a e maté ‘iate kimautolu, kae ngāue ‘a e mo‘uí ‘iate kimoutolu.
2CO.4.13	Ko e lau ē ‘a e Folofolá, “Ko ‘eku leá, he na‘á ku tui.” Pea ko e fa‘ahinga tui ia ‘oku ‘iate kimautolú. Ko ‘emau leá, 
2CO.4.14	he ‘oku mau ‘ilo pau na‘e fakamo‘ui ‘e he ‘Otuá ‘a Sīsū. Pea te ne fakamo‘ui mo kitautolu, ‘o hangē pē ko ‘ene fakamo‘ui ‘a Sīsuú. Pea te ne toki tānaki mai ‘a kimautolu, fakataha pē mo kimoutolu, ki hono ‘afio‘anga ta‘e ngatá. 
2CO.4.15	Kuo fai kātoa eni ma‘amoutolu, hei‘ilo ‘e tupu fakautuutu ai ‘a e tokolahi ‘o e kakai te nau ‘ilo ‘a e lahi ‘o ‘ene ‘ofá pea nau fakahīkihiki‘i mo fakalāngilangi‘i ia.
2CO.4.16	Kuo te‘eki ai pē te mau fo‘i kimautolu ia. ‘Oku faka‘a‘au pē homau sinó ke mate. Ka ‘oku ‘alu pē e ‘ahó mo hono ngaohi homau laumālié ke kaukaua ange. 
2CO.4.17	He ko hotau fanga ki‘i faingata‘a‘ia ko ‘ení, ‘oku teuteu‘i ‘aki ‘etau mo‘uí ki ha lāngilangi‘ia ta‘e ngata. Pea ko e lāngilangi‘ia ta‘e ngata ko iá, ‘e hangē ai pē kiate kitautolu ko ha me‘a noa ‘a hotau ngaahi faingata‘a‘ia kotoa pē. 
2CO.4.18	‘E ‘ikai ke tu‘uloa ‘a e ngaahi me‘a ‘oku hā maí. Ka ko e ngaahi me‘a ‘oku ‘ikai ke hā maí, ‘e tu‘uloa pē ‘o ta‘e ngata. Ko hono ‘uhinga ia ‘oku ‘ikai ke mau tokanga ai ki he ngaahi me‘a ‘oku hā maí, ka ko e ngaahi me‘a ‘oku ‘ikai ke hā maí.
2CO.5.1	Ko hotau sinó, ‘oku hangē ha tēniti ‘oku tau nofo ai ‘i māmaní. Ka ‘o ka veteki ‘a e tēniti ko iá, pea kuo pau ke ‘omi ‘e he ‘Otuá hatau fale ke tau nofo ai. ‘Oku ‘ikai ko ha fale na‘e langa ‘e ha tangata, ka ko e fale ‘i langi ‘e tolonga ‘o ta‘e ngata. 
2CO.5.2	Ko ‘etau kei nofo ‘i māmaní, ‘oku tau fa‘a lāunga koe‘uhí ko ‘etau faka‘amu ke fei mo a‘u ki hotau nofo‘anga ‘i langí. 
2CO.5.3	‘Oku tau fie hū ki ai, ke ‘oua ‘e kei hangē ‘oku tau tākatu‘á.
2CO.5.4	Ko ‘etau kei nofo he tēniti ko ení, ‘oku to‘e mo mafasia ai pē hotau lotó. Ka ‘oku ‘ikai ko ‘etau to‘é ko ‘etau fie mavahe pē mei hotau sino ko ‘ení, ka ‘oku kau ai pē foki mo ‘etau faka‘amu ke fei mo fetongi‘aki ia ha sino ‘e ‘ikai mate. 
2CO.5.5	Kuo teuteu kitautolu ‘e he ‘Otuá ke tau a‘usia ‘a e fetongi sino ko iá. Pea kuó ne foaki mai hono Laumālié ko e faka‘ilonga te ne fakaa‘u kitautolu ki ai. 
2CO.5.6	Ke tau fiefia ma‘u pē.
2CO.5.6	Ko ‘etau kei nofo ‘i hotau sino ko ‘ení, ko ‘etau kei mama‘o ia mei he ‘api ‘o e ‘Eikí. 
2CO.5.7	Ka ‘oku tau mo‘ui‘aki ‘e kitautolu ia ‘a e tuí, ‘o ‘ikai ko e sio. 
2CO.5.8	‘Oku fiefia ma‘u pē ‘etau mo‘uí, he ‘oku tau ‘ilo pau ‘e sai ‘ānoa kiate kitautolu ‘etau lī‘aki hotau sino ko ení kae nofo ‘i ‘api mo e ‘Eikí. 
2CO.5.9	Ka ko e me‘a tēpuú, ko ‘etau faka‘amu ke hoa ‘etau mo‘uí mo hono finangaló, ‘o tatau ai pē pe ‘oku tau nofo ‘i hotau ‘api ‘i hení, pe ‘i langi. 
2CO.5.10	He kuo pau foki ke fakamāu‘i tāutaha kitautolu ‘e Kalaisi ‘o fakatatau ki he lelei pe kovi na‘a tau fai, lolotonga ‘etau ma‘u hotau sino ko ení.
2CO.5.11	‘Oku mahino kiate kimautolu ‘a e ‘apasia ki he ‘Eikí. Pea ‘oku mau feinga ai ke fakaloto‘i e kakai kotoa pē ke nau tafoki kiate ia. ‘Oku ‘afio‘i ‘e he ‘Otuá ‘a e anga ‘o ‘emau mo‘uí, pea ‘ofa pē ‘oku mou ‘ilo‘i ia. 
2CO.5.12	‘Oku ‘ikai ko ha‘amau toe talanoa pōlepole eni kiate kimautolu. Ka ko e me‘a ‘oku mau loto ki aí, ke mou pōlepole kimoutolu ‘iate kimautolu, koe‘uhí ke ‘i ai ha‘amou tali ki he kakai ‘oku nau pōlepole‘aki atu ‘a e lakanga ‘o ha taha kae ‘ikai ko hono ‘ulungāangá. 
2CO.5.13	Kapau ‘oku mau ngali fakasesele ai, pea hei‘ilo ai ‘a e ‘Otuá mo kimautolu. Ka ‘o kapau ‘oku mau ‘atamai lelei pē, ko ‘emau ‘atamai lelei ia ma‘amoutolu. 
2CO.5.14	‘Oku tataki ‘aki ‘emau mo‘uí ‘a e ‘ofa ‘a Kalaisí. Pea ‘oku mau fakapapau‘i, ko e mate ‘a e fo‘i toko taha ma‘á e kakai kotoa peé, ko ‘etau ‘osi kotoa ia he maté. 
2CO.5.15	Ko e pekia ‘a Kalaisí, koe‘uhí ko kitautolu kotoa pē. Ko ‘ene pekiá, ke ‘oua te tau toe mo‘ui pē ma‘atautolu, ka tau mo‘ui ma‘á e toko taha na‘e pekia pea toe tu‘u ma‘atautolú.
2CO.5.16	‘Oku ‘ikai te mau toe vakai ki ha taha ‘aki ha fa‘ahinga vakai fakaemāmani, neongo na‘e pehē ‘emau vakai kia Kalaisi ‘i mu‘á. 
2CO.5.17	Ka ‘ilonga ‘a ia kuo taha mo Kalaisí, ko e mātu‘aki fakatupu fo‘ou ia. Kuo ngalo hono kuo hilí. Kuo fo‘ou e me‘a kotoa pē. 
2CO.5.18	Ko e fai kotoa ia ‘e he ‘Otuá. Kuó ne tuku mai ‘a Kalaisi ke fakalelei ‘a kitautolu mo ia, peá ne tuku mai mo hotau fatongia ke fai, ‘a ia ko hono fakalelei e kakai kehé mo ia.
2CO.5.19	He ko e kaveinga eni ‘o ‘emau malangá, ko e fai ‘e he ‘Otuá ‘ia Kalaisi ‘a hono fakalelei ‘o māmani mo iá, ‘aki ‘ene fakamolemole‘i ‘enau ngaahi angahalá, pea mo ‘ene tuku mai homau fatongia ko e malanga‘i ‘o e fakalelei ko iá. 
2CO.5.20	Ko e kau fakafofonga kimautolu ‘o Kalaisi. ‘Oku fakaongo atu ‘iate kimautolu ‘a e kole ‘a e ‘Otuá ke mou fanongo ange ki ai. ‘Oku mau fakafofonga‘i ‘a Kalaisi mo kole atu ke mou tuku ke fakalelei ‘e he ‘Otuá ‘a kimoutolu mo ia. 
2CO.5.21	Ka ko e me‘a ‘i he ‘ofa‘i kitautolu ‘e he ‘Otuá, na‘á ne fai kia Kalaisi ‘a e ngaahi me‘a ‘oku fai pē ki ha taha angahala, koe‘uhí kae lava ke tali kitautolu ‘e he ‘Otuá. Kae ‘osi angé, na‘e ‘ikai ha momo‘i fai angahala ‘a Kalaisi ia!
2CO.6.1	‘Oku mau kole fakataha atu mo e ‘Otuá ke ‘oua te mou tuku ke iku launoa ‘ene ‘ofa ‘aufuatō kuo fai ma‘amoutolú. 
2CO.6.2	Ko e folofola eni ‘a e ‘Otuá he Tohi Tapú,
2CO.6.2	“‘I he ‘aho na‘e tukupaú,
2CO.6.2	na‘á ku tokanga atu.
2CO.6.2	Na‘á ke fie ma‘u ha tokoni,
2CO.6.2	peá u ‘alu atu ‘o fakamo‘ui koe.”
2CO.6.2	Kuo hoko mai ‘a e ‘aho ko iá. Ko e ‘aho ke fai ai homou fakamo‘uí.
2CO.6.3	Ko ‘emau faka‘amú ke ‘oua ‘e fakaanga‘i ‘emau ngāué, pea mau fai tūkuingata ai ke ‘oua na‘a mau fakafe‘ātungia‘i ha taha. 
2CO.6.4	‘I he me‘a kotoa pē ‘oku mau faí ‘oku mau feinga ke fakamahino ko e kau ngāue mo‘oni kimautolu ‘a e ‘Otuá. ‘Oku mau fa‘a kātaki ma‘u pē ‘i he‘emau a‘usia ‘a e ngaahi faingata‘a, mo e ngaahi mamahi, mo e ngaahi fakafepaki. 
2CO.6.5	‘Oku fa‘a tā kimautolu, fa‘a fakahū pilīsone, pea mau fa‘a lavea he ngaahi moveuveu. ‘Oku mau ngāue tōtōivi ma‘u pē, pea mau fa‘a fiekaia, pea ‘ikai ke mau fa‘a fiu he mohé, 
2CO.6.6	ka mau feinga ma‘u pē ke ‘oua te mau ongoongokovi, ka mau fakapotopoto, mo fa‘a kātaki, mo anga‘ofa. ‘Oku kau ‘a e Laumālie Mā‘oni‘oní mo kimautolu, pea ‘oku mo‘oni ‘emau ‘ofá. 
2CO.6.7	‘Oku mau lea‘aki ma‘u pē ‘a e mo‘oní, pea ‘oku ngāue ‘a e ivi māfimafi ‘o e ‘Otuá ‘iate kimautolu. Talu ‘emau fehangahangai mo e ngaahi faingata‘a ko iá mo ‘emau lea‘aki ma‘u pē, mo fai ma‘u pē, ‘a e ngaahi me‘a ‘oku hoa mo tāú.
2CO.6.8	‘Oku mau tala totonu ma‘u pē ‘a e anga ‘o ‘emau mo‘uí, mo ‘emau ngāué, ‘o tatau ai pē pe ‘oku fakaongoongolelei‘i ai kimautolu, pe fakaongoongokovi‘i, pea tatau ai pē pe ‘oku fakahīkihiki‘i ai kimautolu, pe manuki‘i. Ka ‘oku pehē foki ‘e he ni‘ihi ‘oku mau loi. 
2CO.6.9	‘Oku hangē ‘oku ‘ikai ke mau ‘iloá, kae ‘osi angé ‘oku ‘ilo‘i kimautolu ‘e he kakai kotoa pē. ‘Oku mau hangē ha kau tei maté, kae ‘osi angé ‘oku mau kei mo‘ui pē. ‘Oku tautea‘i kimautolu, kae ‘ikai tāmate‘i. 
2CO.6.10	Pea ‘oku mau fiefia ma‘u pē, ‘o a‘u ki he tu‘unga ‘oku mau fepaki ai mo ha ngaahi mamahi. ‘Oku mau masiva kimautolu, kae tu‘umālie ha tokolahi koe‘uhí ko ‘emau ngāue ‘oku faí. Pea neongo ‘oku ‘ikai ha‘amau me‘a ‘e ma‘u, ka ko e me‘a kotoa pē ko ‘emau me‘a ia.
2CO.6.11	Kāinga Kolinitō, ko ‘emau tala atu ‘emau ‘ofa lahi ‘iate kimoutolú ko e mo‘oni pē ia. 
2CO.6.12	Kuo te‘eki ai ke mau fufuu‘i ‘emau ‘ofa ‘iate kimoutolú. Ka ‘oku mou fufuu‘i ho‘omou ‘ofa ‘iate kimautolú. 
2CO.6.13	Ko ‘eku lea atu eni ‘o hangē ko e lea ‘a ha tamai ki he‘ene fānaú. Mou ‘ofa mu‘a ‘iate kimautolu.
2CO.6.14	‘Oua te mou feohi mo ha kakai ‘oku ‘ikai te nau tui ki he ‘Eikí. He ‘e faifai ange pea feongoi ha taha failelei mo ha taha fai kovi? Pe ‘e feongoi ‘a e māmá mo e fakapo‘ulí? 
2CO.6.15	Pe ko e kaume‘a ‘a Kalaisi mo Sētane? Ko e hā ha me‘a ‘e fāitaha ai ha taha tui mo ha taha ta‘e tui? 
2CO.6.16	‘E fokotu‘u koā ha tamapua he temipale ‘o e ‘Otuá? He ko kitautolu e temipale ‘o e ‘Otua mo‘uí, ‘o hangē ko e folofola ‘a e ‘Otuá,
2CO.6.16	“Te u nofo au mo e kakai ko eni
2CO.6.16	mo fe‘alu‘aki ‘i honau lotolotongá.
2CO.6.16	Te u nofo ko honau ‘Otuá,
2CO.6.16	ka nau nofo ko hoku kakai.”
2CO.6.17	Pea ko e toe folofola mo eni ‘a e ‘Otuá,
2CO.6.17	“Hiki atu meiate kinautolu.
2CO.6.17	Mavahe!
2CO.6.17	Fakamama‘o mei he me‘a ‘oku ta‘e tāú.
2CO.6.17	Pea te u toki tali kimoutolu,
2CO.6.18	‘o hoko ko ho‘omou Tamaí,
2CO.6.18	ka mou hoko ko hoku ngaahi foha
2CO.6.18	mo hoku ngaahi ‘ōfefine.
2CO.6.18	Ko ‘eku fakapapau atu ia,
2CO.6.18	pea ko e ‘Eiki fakalevelevá au.”
2CO.7.1	Kāinga, koe’uhi kuo tau ma’u ‘a e ngaahi tala‘ofa ‘a e ‘Otuá, ‘oku totonu ai ke tau faka‘ehi‘ehi mei he me‘a kotoa pē ‘e ‘uli ai hotau sinó mo hotau laumālié. ‘Oku totonu ke tau ‘apasia ki he ‘Otuá mo mātu‘aki mo‘ui haohaoa, ‘o hangē ko iá.
2CO.7.2	Mou ‘ofa mu‘a ‘iate kimautolu. He kuo te‘eki ai ke mau faihala ki ha taha, pe ‘ai ke tu‘utāmaki ha taha, pe kākaa‘i ha taha. 
2CO.7.3	‘Oku ‘ikai ko ‘eku ‘ai eni ke fakamāu‘i kimoutolu. He ‘oku mau ‘ofa lahi ‘iate kimoutolu, ‘o hangē ko ‘eku lau ‘anenaí, pea te tau mo‘ui fakataha ai pē, mo mate fakataha ai pē mo kimoutolu. 
2CO.7.4	‘Oku ou mātu‘aki falala atu au kiate kimoutolu. ‘Oku ou mātu‘aki pōlepole‘aki kimoutolu. ‘Oku mātu‘aki fiemālie hoku lotó. Neongo ‘a e ngaahi faingata‘a ‘oku ou fepaki mo iá, ka ‘oku mātu‘aki fiefia ai pē hoku lotó.
2CO.7.5	Talu ‘emau ō mai ki Masitōniá ni mo e te‘eki ha faingamālie ke mau mālōlō ai. He na‘a mau fehangahangai mo e ngaahi faingata‘a kehekehe. Na‘e fakafili mai ‘a e kakai ‘e ni‘ihi, pea mau fa‘a ongo‘i ‘oku mau manavahē. 
2CO.7.6	Ka ‘oku fa‘a fakafiemālie‘i ‘e he ‘Otuá ‘a e kakai loto mafasiá. Peá ne fakafiemālie‘i kimautolu ‘aki ‘ene fekau ‘a Taitusi ke ‘alu ange. 
2CO.7.7	Na‘e ‘ikai ko ‘ene ‘alu angé pē na‘a mau fiefia aí, ka ko e me‘a tēpuú ko e anga ho‘omou fakalotolahi‘i iá. Na‘á ne fakamatala mai kiate au ‘a e fu‘u vivili ho‘omou fie fe‘iloaki mo aú, mo e tautea homou lotó, mo ho‘omou mateaki‘i aú. Pea toe ‘āsili ai pē ‘eku fiefiá.
2CO.7.8	He neongo na‘e fakamamahi kiate kimoutolu ‘eku tohi na‘e fai atú, ka ‘oku ‘ikai ke tautea ai hoku lotó. Ko hono mo‘oní, na‘e tautea he kamata‘angá, ka kuo tau‘atāina eni hoku lotó. ‘Oku ou ‘ilo‘i pē na‘e ki‘i mamahi fuoloa homou lotó he‘eku tohí. 
2CO.7.9	Ka kuó u fiefia eni, ‘o ‘ikai koe‘uhí ko ho‘omou mamahí, ka koe‘uhi ko e hoko ho‘omou mamahí ko e me‘a ke liliu ai ho‘omou mo‘uí. Na‘e me‘angāue‘aki ho‘omou lotomamahí ‘e he ‘Otuá ko hono fakatafoki kimoutolu kiate ia. Pea na‘e ‘ikai ke tu‘utāmaki ai ha taha koe‘uhí ko kimautolu. 
2CO.7.10	He ko e me‘angāue‘aki ‘e he ‘Otuá ho‘omou loto-mamahí ke tu‘unga ai ho‘omou tafoki kiate ia ka mou mo‘uí, ‘oku ‘ikai ko ha me‘a ia ke mou mā ai. Ka ko e fa‘ahinga loto-tautea ‘oku fakaemāmaní, ‘e lava foki ke te mate ai.
2CO.7.11	Vakai ange ki he me‘a kuo lava ‘e he ‘Otuá ‘i ho‘omou loto-mamahi ko ená. Kuo mou mātu‘aki loto ai ke fakamo‘oni‘i ho‘omou tonuhiá. Kuo mou mo‘utāfu‘ua mo ‘ita he kovi na‘e faí. Kuo mou mateaki‘i ‘a e faitotonú mo e tautea ‘o e faikoví. Kuo mou lava ‘o fakamo‘oni‘i ho‘omou mātu‘aki tonuhia ‘i he me‘a ko ení. 
2CO.7.12	Na‘e ‘ikai ko e ‘uhinga ‘o ‘eku tohi atú ke talatalaaki‘i ‘a e toko taha na‘á ne fai e koví, pe ko e poupou atu ki he toko taha na‘e fai ki ai ‘a e koví. Ko ‘eku tohi atú pē kae lava ke mahino kiate kimoutolu ‘oku ‘afio‘i ‘e he ‘Otuá ‘oku mou ‘ofa ‘iate kimautolu. 
2CO.7.13	Ko hono ‘uhinga ia na‘á ku pehē ai na‘e fakalotolahi‘i kimautolu ‘e Taitusí.
2CO.7.13	Pea ko ‘emau vakai atu pē ki he fiefia lahi ‘a Taitusí, pea toe hulu ange ai ‘emau fiefiá. He na‘a mou fakamahino ange kiate ia ‘oku ‘ikai ha me‘a ke ne hoha‘a ki ai. 
2CO.7.14	Ne u fakahā ange kia Taitusi kimu‘a atu ‘a e anga ‘o ‘emau fakakaukau kiate kimoutolú. Pea ‘alu atu ia ‘o ne ‘ilo tā ko ia pē. Ko e me‘a kotoa pē na‘a mau fakamatala kiate ia ‘o fekau‘aki mo kimoutolú, na‘e ‘ai atú ko e mo‘oni ia, ‘o hangē pē ko e mo‘oni e me‘a kotoa pē ‘oku mau fa‘a fakamatalá. 
2CO.7.15	‘Oku ‘ofa lahi atu ‘a Taitusi, pea tautautefito ia ‘o ká ne ka manatu‘i ho‘omou fakaongoongo kiate iá, mo ho‘omou tali ia mo e tailiili. 
2CO.7.16	‘Oku fakafiefia mo‘oni kiate au ‘eku ‘ilo‘i ‘oku lava ke u falala atu kiate kimoutolu.
2CO.8.1	Kāinga, ‘oku mau faka‘amu ke mou ‘ilo‘i ‘a e anga hono fakahaa‘i ‘e he ngaahi siasi ‘i Masitōniá ‘a e ‘ofa ‘aufuatō kuo fai ‘e he ‘Otuá. 
2CO.8.2	Neongo ‘enau fou he ngaahi faingata‘a, pea neongo ‘enau masivá, ka nau foaki lī‘oa. 
2CO.8.3	Na‘a nau foaki ‘o fakatatau ki he‘enau me‘a na‘e ma‘ú, pea mahulu atu ai, ko ‘enau foaki fie foaki pē. 
2CO.8.4	Na‘a nau kole mo vili mai, ke tuku ke nau foaki ‘enau pa‘angá ma‘á e kakai ‘a e ‘Otuá. 
2CO.8.5	Pea na‘e laka hake ‘enau foakí ‘i he me‘a na‘a mau ‘amanaki ki aí. He na‘a nau tomu‘a foaki ‘enau mo‘uí ma‘á e ‘Eikí, ‘o hangē ko ia ‘oku finangalo ki ai ‘a e ‘Otuá.
2CO.8.6	Ko Taitusi na‘á ne kamata ‘a e ngāue mahu‘inga ko iá, pea na‘a mau kole ki ai ke ne fakakakato mu‘a ia ‘iate kimoutolu ‘i Kolinitoó na. 
2CO.8.7	He ‘oku hulu atu ‘i ha toe kāinga lotu ‘a ho‘omou tuí, mo ho‘omou pōto‘i leá, mo ho‘omou ‘iló, mo ho‘omou fie tokoní, mo ho‘omou ‘ofa ‘iate kimautolú. Pea ‘oku mau faka‘amu ke hulu atu ai pē mo ho‘omou foakí ‘i ha toe kāinga lotu. 
2CO.8.8	‘Oku ‘ikai ko ‘eku fai tu‘utu‘uni atu eni. Ka ko ‘eku fakahā atu pē ‘a e fie tokoni ‘a e kakai kehé, hei‘ilo ‘e mahino mai ai ho‘omou ‘ofá pe ‘oku mo‘oni pe ‘ikai. 
2CO.8.9	‘Oku mou ‘ilo lelei foki ‘a e ‘ofa ‘a Sīsū Kalaisí, ‘ene tuku ange ‘ene koloa kotoa pē kae hoko ko e masiva koe‘uhí ka mou tu‘umālie kimoutolu.
2CO.8.10	‘I he ta‘u ‘e taha kuo ‘osí, ko kimoutolu na‘a mou fuofua fai e foakí. Pea na‘a mou foaki fie foaki. Ka mou tuku mu‘a ke u fai atu ‘a e fale‘i ko ‘eni, 
2CO.8.11	mou fakakakato ‘a e feinga na‘a mou kamatá. Mou foaki ‘o fakatatau ki ho‘omou me‘a ‘oku ma‘ú. Pea ‘e toki tatau ai ho‘omou foakí mo ho‘omou fie foakí. 
2CO.8.12	‘Oku ‘ikai ko e me‘a ‘oku mahu‘ingá ‘a e lahi pe si‘i ho‘omou me‘a ‘oku ma‘ú, ka ko e lahi ho‘omou me‘a ‘oku fie foaki mei ho‘omou me‘a ‘oku ma‘ú. 
2CO.8.13	‘Oku ‘ikai ko ‘eku feinga eni ke fakakavenga‘i ‘a kimoutolu kae ma‘ama‘a ange ai ‘a e kavenga ‘a ha kāinga lotu. Ka ‘oku taau foki 
2CO.8.14	mo kimoutolu ‘oku tu‘umālie ‘aupitó ke mou vahevahe ho‘omou me‘a ‘oku ma‘ú mo kinautolu ‘oku tu‘utāmakí. Tokaange ha ‘aho te mou tu‘utāmaki ka nau tu‘umālie. Pea te nau vahevahe leva mo kimoutolu ‘enau me‘a ‘oku ma‘ú, ka mou tatau. 
2CO.8.15	He ‘oku pehē ‘a e lau ‘a e Folofolá,
2CO.8.15	“Ko kinautolu na‘e tufi ‘o hulú,
2CO.8.15	na‘e ‘ikai ha‘anau me‘a ‘e toe.
2CO.8.15	Ka ko kinautolu na‘e tufi si‘isi‘í,
2CO.8.15	na‘a nau kai pē ‘o mākona.”
2CO.8.16	‘Oku ou fakafeta‘i ki he ‘Otuá koe‘uhí ko ‘ene ‘ai ke tatau ‘a e tokanga atu ‘a Taitusí mo ‘emau tokanga atu ‘amautolú. 
2CO.8.17	Na‘a mau kole kia Taitusi ke ne ‘a‘ahi atu kiate kimoutolu, peá ne ‘io mai. Ko e ‘uhinga ‘o ‘ene loto ki aí, he na‘á ne tokanga lahi atu kiate kimoutolu. 
2CO.8.18	Pea kuo mau fekau ke ne ‘alu atu mo ha kaungāngāue ‘oku ‘iloa ‘aupito he siasi kotoa pē koe‘uhí ko ‘ene fakamafola ‘a e ongoongo leleí. 
2CO.8.19	Ko e toko taha ia na‘e toe fili ‘e he ngaahi siasí ke fononga fakataha mo kimautolu hono ‘ave e me‘a‘ofa ko ení. Ko e me‘a‘ofa ia ‘e lāngilangi‘ia ai ‘a e ‘Eikí pea hā mahino ai ‘a e lahi ‘o ‘emau fie tokoní. 
2CO.8.20	He ‘oku mau faka‘amu ke ‘oua na‘a fakaanga‘i ‘e ha taha ‘emau ngāue ‘oku fai ki ho‘omou me‘a‘ofa mahu‘inga ko ‘ení. 
2CO.8.21	‘Oku mau faka‘amu ke fai ‘a e ngāué ke hoa mo e finangalo ‘o e ‘Otuá pea mo e loto ‘o e kakaí.
2CO.8.22	Kuo mau fekau ke toe ‘alu atu ‘a e toe toko taha kehe mo Taitusi mo e kaungāngāue ko eé. Ko e toko taha eni ‘oku mau fiemālie ‘aupito ai. Ko hono mo‘oní, kuo tā tu‘olahi ‘ene fakahā mai ‘ene fie tokoní. Pea kuo toe hulu ange eni ‘ene fie tokoní, koe‘uhí he kuó ne fu‘u falala atu kiate kimoutolu. 
2CO.8.23	Ko Taitusí, foki, ko hoku kaungāngāue he fai fatongia ma‘amoutolú. Pea ko e ō atu ‘a e ongo kaungāfononga ko eé, ko e fekau ia ‘a e ngaahi siasí, pea ko e ongo me‘a kinaua ‘okú na fakalāngilangi‘i ma‘u pē ‘a Kalaisi. 
2CO.8.24	Mou tali lelei kinautolu, hei‘ilo ‘e fakatokanga‘i ‘e he ngaahi siasí ho‘omou ‘ofá mo fakamo‘oni‘i ‘emau fa‘a talanoa pōlepole ‘iate kimoutolú.
2CO.9.1	He‘ikai te u lahi lau he tohí ni ki he pa‘anga ‘oku mou fakakaukau ke foaki ma‘á e kakai ‘a e ‘Otuá. 
2CO.9.2	He ‘oku mahino kiate au ho‘omou fie foakí. Pea kuó u ‘osi viki‘i ange kimoutolu ki he kāinga lotu Masitōniá. Na‘á ku tala ange kiate kinautolu, “Talu mei he ta‘u kuo ‘osí mo e teu ‘e he kāinga ‘Akeiá ‘enau lī pa‘angá.” Pea kuo nau fie foaki koe‘uhi ko ho‘omou fie foakí. 
2CO.9.3	Ko hono ‘uhinga ia na‘á ku fekau ai ke ō atu ‘a Taitusi mo e ongo kaungāfononga ko eé. ‘Oku ou loto ke mou teuteu, ‘o hangē ko ia kuó u ‘osi tala holó. Pea ‘e mahino leva na‘e ‘ikai hala ‘emau vikia kimoutolú.
2CO.9.4	‘Oku ou manavasi‘i na‘a mau ō atu mo ha kāinga lotu Masitōnia, pea ‘ai atú kuo te‘eki ai ke mou maau kimoutolu ia, pea mau mata hoa koe‘uhí ko ‘emau falala atu he me‘á ni. Pea ‘ange‘ange ē ho‘omou mata hoa aí! 
2CO.9.5	Peá u pehē ai ke u kole kia Taitusi mo e kaungāngāue ko eé ke nau mu‘a atu ‘iate au ‘o tomu‘a teuteu e me‘a‘ofa na‘a mou tala mai te mou foakí. Pea te mou ma‘u faingamālie ai ke foaki fie foaki, ‘o ‘ikai ko homou fakafatongia‘i.
2CO.9.6	Manatu‘i e lea ‘oku pehē,
2CO.9.6	“Ka si‘i e pulopulá,
2CO.9.6	pea si‘i e utú.
2CO.9.6	Pea ka lahi leva e pulopulá,
2CO.9.6	pea lahi e utú.”
2CO.9.7	Mou takitaha foaki ‘o fakatatau ki hono loto. ‘Oua ‘e fai fakapu‘ia pe fakamamata pē. He ‘oku ‘ofa‘i ‘e he ‘Otuá ‘a e kakai ‘oku foaki fie foakí. 
2CO.9.8	‘Oku lava ‘e he ‘Otuá ke fakalato ho‘omou fie ma‘u kotoa pē. Pea ‘ikai ngata ai, ka ‘e fe‘unga noa pē ho‘omou me‘a ‘oku ma‘ú mo ho‘omou tokoni‘i ha toe ‘ū ngāue ‘aonga kehekehe ‘e fai. 
2CO.9.9	Ko e lau ē ‘a e Folofolá,
2CO.9.9	“‘Oku foaki ta’e filifilimanako ‘e he ‘Otuá
2CO.9.9	‘ene ngaahi me‘a‘ofá ki he masivá.
2CO.9.9	‘Oku anga-lelei ma‘u ai pē ia.”
2CO.9.10	Ko e ‘Otuá ‘okú ne foaki pulopula ma‘á e kau ngoué, mo ne foaki me‘a tokoni ma‘á e kakai kotoa pē. Pea te ne ‘ai ke lahi ange ho‘omou me‘a ‘oku ma‘ú, koe‘uhí kae lahi ange ai ho‘omou foakí. 
2CO.9.11	‘E tāpuaki‘i kimoutolu ‘i loto mo tu‘a, kae lava ai ke mou nima homo ma‘u ai pē. Pea ka maú ka ‘ave leva ho‘omou me‘a‘ofá ki he kāingá, pea ‘e fakafeta‘i ai ha tokolahi ki he ‘Otuá.
2CO.9.12	‘Oku ‘ikai ko ho‘omou me‘a ‘oku faí ko e fai fatongia pē ke tokoni‘i e ngaahi fie ma‘u e kakai ‘a e ‘Otuá. Ka ko e toe me‘a ia ke fai ai ha fu‘u fakafeta‘i loto-māfana lahi ki he ‘Otuá 
2CO.9.13	‘E lāngilangi‘ia ‘a e ‘Otuá koe‘uhí ko ho‘omou fai e fatongia ko ení ke fakamo‘oni‘i ‘aki ‘a e lahi ho‘omou ‘ofá. Na‘a mou tui ki he ongoongo lelei kia Kalaisí, ‘o mou talangofua ki ai ‘aki ho‘omou fie vahevahe ho‘omou me‘a ‘oku ma‘ú mo e kakai ‘a e ‘Otuá, mo e kakai kehe kotoa pē. 
2CO.9.14	Ko eni ‘oku nau lotu atu ma‘amoutolu. Pea ‘oku nau fie fe‘iloaki mo kimoutolu, koe‘uhí ko e me‘angāue ‘aki kimoutolu ‘i hono tāpuaki‘i lahi pehē fau kinautolú. 
2CO.9.15	Tau fakafeta‘i mu‘a he ‘ofa hulu ‘a e ‘Otuá.
2CO.10.1	‘Oku mou lau koā ko e tama anga malū au ‘o ka taú ka fakataha, kae loto-lahi ‘o ka taú ka māvae? Pe‘i tokanga mai ki he me‘a te u ‘ai atú. He ko Kalaisi tēlē ē ko e toko taha anga-malū mo fakatōkilalo. 
2CO.10.2	‘Oku ou kole atu ke mou vakai na‘á ku ‘alu atu ‘o ‘ai hoku loto-lahí hena. He ‘oku ou fakapapau‘i atu, te u loto-lahi kiate kinautolu ‘oku nau tukuaki‘i holo ko e ngaahi taumu‘a fakaemāmani ‘oku mau fai ‘aki ‘emau ngāué. 
2CO.10.3	‘Oku mau nofo māmani kimautolu. Ka ‘oku ‘ikai te mau anga-fakaemāmani, 
2CO.10.4	pe te mau fai ‘aki ha ngaahi mahafu fakaemāmani ‘emau taú. He ‘oku mau mahafu ‘aki e ivi māfimafi ‘o e ‘Otuá. Ko e ivi ia ‘oku lava ke faka‘auha ‘aki ha fu‘u ‘ā kolotau. Pea ‘oku mau faka‘auha ‘aki ia ‘e kimautolu ‘a e ngaahi ‘uhinga hala, 
2CO.10.5	mo e ngaahi fakakaukau hīkisia ‘oku felei ‘aki ‘a e kakaí ke ‘oua te nau a‘u ki he ‘ilo‘i ‘o e ‘Otuá. ‘Oku mau taki pōpula ‘a e fakakaukau ‘a e kakaí ‘o ‘ai ke nau talangofua kia Kalaisi. 
2CO.10.6	Pea ka moú ka talangofua kakato ki ai, pea te mau kei tautea pē ‘e kimautolu ia ha taha ‘e talangata‘a.
2CO.10.7	Ko e kakai kimoutolu ‘oku mou sio pē ki he mata ‘o ha taha pea mou lau leva ko e tangata hā ia. Kapau ‘oku mou fakakaukau ko kimoutolu pē ‘oku mou kau mo Kalaisí, pe‘i fei mo fakatonutonu ho‘omou fakakaukaú. He ‘oku mau kau kimautolu mo Kalaisi, ‘o hangē pē ko kimoutolú. 
2CO.10.8	Na‘a ‘oku fu‘u lahi ‘eku fa‘a pōlepole‘aki homau mafai na‘e ‘omi ‘e he ‘Eikí, ‘a e mafai ke langa hake ‘aki ho‘omou mo‘uí, ‘o ‘ikai ke holoki hifo. Ka ‘oku ‘ikai te u mā au he pōlepolé. 
2CO.10.9	Pea ‘oku ‘ikai ko ‘eku tohi atú ke fakailifia‘i kimoutolu 
2CO.10.10	‘Oku pehē ‘e he ni‘ihi ‘iate kimoutolu, “Ko ‘ene ngaahi tohi ko e fakapuhopuha‘a mo velevela‘a pē. Ka ko ‘ete fe‘iloaki mo ia, ko e tangata fo‘i ia mo valelau no’ia”.” 
2CO.10.11	‘Ai ke mahino ki he kakai ko iá, ka u ka a‘u atu kiate kimoutolu, te u fai e me‘a kotoa pē na‘á ku tohi atu aí.
2CO.10.12	Tala‘ehaí foki ‘oku mau kākākunga ki he fa‘ahinga ko ena ‘oku nau lau ‘oku nau saí. Ka ‘oku ‘ikai ke fakapotopoto ‘enau fesivi‘aki fakaekinautolu pē ‘enau mo‘uí mo ‘enau ngāué. 
2CO.10.13	Ko kimautolu ia, ‘e fakangatangata pē ‘emau pōlepolé. Te mau pōlepole pē kimautolu he fatongia kuo tuku mai ‘e he ‘Otuá ke mau faí. Pea ko e fatongia ia ‘e fai kiate kimoutolú foki. 
2CO.10.14	Pea ‘oku ‘ikai ke tōtu‘a ‘emau pōlepolé he me‘a ‘oku totonu ke ngata aí. He ko kimautolu foki na‘a mau fuofua malanga‘i hena ‘a e ongoongo lelei ‘o Kalaisí.
2CO.10.15	Kuo te‘eki ai ke mau pōlepole kimautolu ‘i ha ngāue na‘e fai ‘e ha kakai kehe, ‘o lau tokua ko e ngāue ia na‘a mau fai. Ka ko ‘emau faka‘amú ke tupulekina ai pē ho‘omou tuí, koe‘uhí ke tokolahi ange ‘a e kakai ‘i homou feitu‘ú ‘e lava ke a‘u atu ki ai ‘emau ngāué. He ko ‘emau taumu‘a pē ia mei mu‘á. 
2CO.10.16	Pea te mau toki lava ‘o malanga‘i ‘a e ongoongo leleí ‘i ha ngaahi fonua ki kō atu ‘iate kimoutolu, ‘i ha ngaahi fonua ‘e ‘ikai te mau pōlepole ai ‘i ha ngāue na‘e fai ‘e ha kau ngāue kehe. 
2CO.10.17	Ko e lau ē ‘a e Folofolá, “Ka fie pōlepole ha taha, pea pōlepole ia ‘i he ‘Eikí.” 
2CO.10.18	He ‘oku ‘ikai ko e toko taha ‘okú ne pōlepole pē‘iate iá ‘oku tali ‘e he ‘Otuá, ka ko e toko taha ‘oku pōlepole ai ‘a e Otuá.
2CO.11.1	Mou kātaki ka u ki‘i anga-fakavalevale hake. 
2CO.11.2	Ko ‘eku tokanga atu kiate kimoutolú, ‘oku vivili tatau ia mo e tokanga atu ‘a e ‘Otuá. Na‘a mou hangē ko ha tāupo‘ou ne u fili ke ta‘ane mo Kalaisí. 
2CO.11.3	Ka kuó u manavasi‘i eni na‘a kākaa‘i kimoutolu, ‘o hangē pē ko hono kākaa‘i ‘o ‘Ivi ‘e he ngata fa‘a loi ko eé. ‘Oku ou manavasi‘i na‘a le‘ei ho‘omou tokanga loto-ma‘a mo loto-haohaoá meia Kalaisi. 
2CO.11.4	He na‘a mau fakamatala atu kiate kimoutolu ‘a Sīsū. Na‘a mou ma‘u ‘a e Laumālie Mā‘oni‘oní. Na‘a mou tui ki he‘emau malangá. Ka kuo mou tali eni ke fakamatala atu ha Sīsū kehe, pea kuo mou tali ha laumālie kehe, mo ha ongoongo lelei kehe. 
2CO.11.5	‘Oku ‘ikai te u tui ‘oku laka ange ‘a e kau ‘apōsitolo makehe ko ená ‘iate au. 
2CO.11.6	Mahalo ‘oku ‘ikai ke ofiofi ‘eku tufunga leá ki he‘enau tufunga leá. Ka ‘oku tatau pē ‘eku ‘iló mo ‘enau ‘iló. Pea kuo tu‘o lahi ‘emau ‘ai ke mahino lelei ‘a e me‘a ko iá kiate kimoutolú.
2CO.11.7	Na‘e hala koā ‘eku fakamā‘ulalo‘i au kae fakalāngilangi‘i kimoutolu ‘aki ‘eku malanga‘i ta‘e totongi atu e ongoongo lelei ‘a e ‘Otuá? 
2CO.11.8	Na‘e kavenga‘ia ‘apē ‘a e ngaahi siasi ko eé ko ‘eku tali mai ‘enau pa‘angá ke fai ‘aki ‘eku ngāue kiate kimoutolú? 
2CO.11.9	Pea a‘u ki he‘eku fa‘a fe‘āmokaki, na‘e ‘ikai te u fakakavenga‘i ai kimoutolu. Ko hono mo‘oní, na‘e ō ange ha kaungāngāue mei Masitōnia mo e me‘a na‘á ku fie ma‘ú. Na‘e ‘ikai te mou kavenga‘ia ‘iate au. Pea he‘ikai pē te mou kavenga‘ia ‘iate au. 
2CO.11.10	‘Oku hala ha taha ‘i ‘Ākeia te ne ta‘ofi ‘eku pōlepole ‘aki e me‘á ni. Pea ko ‘eku lea atu eni he funga ‘o e mo‘oni ‘a Kalaisi ‘oku tuku ‘i hoku lotó. 
2CO.11.11	‘Oku ‘ikai ko ‘eku lau peheé he ‘oku ‘ikai te u ‘ofa ‘iate kimoutolu. ‘Oku ‘afio‘i ‘e he ‘Otuá ‘a e lahi ‘eku ‘ofa ‘iate kimoutolú.
2CO.11.12	Ka ‘e hokohoko atu pē ‘eku me‘a ‘oku faí, ke ‘oua ‘e toe pōlepole‘aki ‘e he fa‘ahinga ko ená ‘enau fai tokua ‘a e ngaahi me‘a ‘oku mau faí. 
2CO.11.13	Ko hono mo‘oní, ko e kau ‘apōsitolo loi, mo e kau ngāue kākā, ko e kau fakangalingali ‘apōsitolo pē. 
2CO.11.14	Pea fie lau. He na‘a mo Sētane ‘okú ne feinga ke hangē mai ia ko ha ‘āngelo hinapakí. 
2CO.11.15	Pea ‘oku ‘ikai ha ofo he feinga ‘a ‘ene kau ngāué ke nau hangē mai ko ha kau ngāue mā‘oni‘oní. Tokaange ha ‘aho te nau kai e nunu‘a ‘o ‘enau me‘a ‘oku faí.
2CO.11.16	‘Oua na‘a pehē ‘e ha taha hena ‘oku ou ngali vale. Pea kapau ā ‘oku mou pehē ‘oku ou vale, pea tuku ke u ki‘i ngali vale hake ai leva ‘o toe fai ha ki‘i pōlepole. 
2CO.11.17	Na‘e ‘ikai ke fakamafai‘i ‘e he ‘Eikí ‘eku pōlepole ko ení. Ko ‘eku pōlepole pē eni he funga ‘o ‘eku fie ngali valé. 
2CO.11.18	Ka kuo pōlepole ‘a e ni‘ihi kehe ‘i he‘enau ngāue kuo lavá, pea te u pōlepole ai leva mo au. 
2CO.11.19	‘Oku mou sai‘ia foki he kakai ngali valé, he tā ko e fu‘u kau poto kimoutolu ia! 
2CO.11.20	Ko hono mo‘oní, ‘oku mou sai‘ia pē he angi holo kimoutolú, mo e kākaa‘i kimoutolú, mo e fetuku ho‘omou me‘a ‘oku ma‘ú, mo e fie me‘a kiate kimoutolú. Seuke, ‘oku mou tuku ke pā fetāliaki kimoutolu. 
2CO.11.21	Mou kātaki, ka ‘e ‘ikai te mau lava ‘o fai pehē kiate kimoutolu. ‘Āsilí foki he ko e kau vaipalo kimautolu ia.
2CO.11.21	Ka ‘oku ‘ikai te nau mā he pōlepolé. Pea te u pōlepole ai leva mo au he pōlepolé, neongo ko e me‘a ngali vale ‘a e pōlepolé. 
2CO.11.22	Ko e kau Hepelū koā kinautolu? Ko e Hepelū mo au. Ko e kau Siu koā kinautolu? Ko e Siu mo au. Ko e hako koā ‘o ‘Epalahame kinautolu? Pehē pē mo au. 
2CO.11.23	Ko e kau ngāue ‘a Kalaisi koā kinautolu? ‘Oku laka ange pē ‘eku fai ‘ene ngāué. Kuo mātu‘aki ngali vale eni ‘eku laú, ka na‘e lahi ange ‘eku kavahiá ‘iate kinautolu, pea tu‘o lahi ange hono fakahū pilīsone aú, tu‘o lahi ange hono hau tapale ‘aki au e maeá, pea tu‘o lahi ange ‘eku fehangahangai mo e maté.
2CO.11.24	Kuo tu‘o nima eni hono haha‘aki au ha maea ‘e he kakai Siú, ‘o taki fo‘i tā ‘e tolu hiva. 
2CO.11.25	Kuo tu‘o tolu hono tautea tā ‘aki au ha va‘a ‘akau ‘e he kakai Lomá. Pea tu‘o taha ‘a e hanga ‘e hoku ngaahi filí ‘o tolomaka‘i au. Ko ‘eku folau eni ‘e tolu mo e ngoto e vaká. Pea na‘e fe‘unga mo ha ‘aho kakato mo e pō kakato ‘eku tēkina ‘i tahi. 
2CO.11.26	Talu ‘eku fefononga‘aki holo mo ‘eku fa‘a matu‘utāmaki he ngaahi lōmaki, mo e kau kaiha‘a, ‘i he kakai pē ‘o‘oku, mo e kakai muli foki. Kuo tu‘o fiha ‘eku meimei mate he ngaahi kolo, mo e ngaahi toafa mamate, mo e ngaahi moana, pea mo e kakai ‘oku fakangalingali lotu pē.
2CO.11.27	Talu mei mu‘a mo ‘eku tafi pupuha, mo tō kakava, mo e ta‘e fiu he mohé. ‘Oku ou fa‘a fiekaia, mo fieinua, pea fa‘a hala ‘aupito ha me‘a ke u kai, pe vala, mo ha fale ke u mohe ai. 
2CO.11.28	Pea toe kanoni ‘aki ia ‘a e mafasia ‘eku mo‘uí he tokanga‘i ‘a e ngaahi siasí. 
2CO.11.29	He ka fo‘i ‘a e mo‘ui ‘a ha taha, peá u ongo‘i fo‘i ai pē mo au. Pea ka tauhele‘i ha taha ke ne fai ha angahala, peá u loto-mamahi ai.
2CO.11.30	Ka ‘ai mai ke u pōlepole, pea te u pōlepole pē au ‘i he‘eku fo‘í. 
2CO.11.31	Ko ‘eku lea mo‘oni eni. ‘Oku ‘afio‘i pē ‘e he ‘Otuá, ‘a e Tamai ‘a hotau ‘Eiki ko Sīsuú, ‘a ē ‘oku taau ke tau fakafeta‘i ma‘u ai pē ki aí! 
2CO.11.32	‘I he kei tu‘i ‘a ‘Āletasí, na‘e hanga ‘e he kōvana ‘o Tāmasikusí ‘o fekau ke le‘ohi ‘a e matapā ‘o e koló kae lava ke ne puke au ‘o fakahū. 
2CO.11.33	Ka na‘e tukutuku hifo au ‘i ha fu‘u kato ‘i ha ava he ‘ā ‘o e koló, pea u hao ai mei he kovana.
2CO.12.1	He‘ikai tuku ‘eku pōlepolé, neongo ‘e ‘ikai ha me‘a ‘e ma‘u ai. Te u pōlepole atu eni ‘i ha ngaahi me‘a na‘á ku visone ki ai, mo ha ngaahi me‘a kuo fakahaa‘i mai kiate au ‘e he ‘Eikí. 
2CO.12.2	‘Oku ou ‘ilo ha tangata Kalisitiane na‘e ‘ohake ki he Langi-Hono-Tolu he ta‘u ‘e hongofulu mā fā kuo hilí. ‘Oku ‘ikai te u ‘ilo pe na’e ‘ohake sino pe ia, pe ‘ikai. Ko e ‘Otuá pē ‘okú ne ‘afio‘í.
2CO.12.3	Ka u toe ‘ai atu. ‘Oku ‘ikai te u ‘ilo pe ko e ‘alu hake ‘a e tangatá ni ‘aki hono sinó, pe ‘ikai. 
2CO.12.4	Ka na‘e ‘ohake ia ki Palataisi, ‘o ne fanongo ai he ngaahi me‘a fakaofo ‘e vale ‘a e ngutu ‘o ha tangata hono fakamatalá, ko e ngaahi me‘a ‘oku tapu hono fakamatala ‘e ha tangata. 
2CO.12.5	Te u pōlepole ‘aki e tangata ko iá, ‘o ‘ikai ko au. Tuku kehe pē ‘eku pōlepole ‘aki ‘eku vaivaí.
2CO.12.6	Ka neongo ia, kapau te u pōlepole ‘iate au, ‘e ‘ikai te u ngali vale. He te u mo‘oni ai. Kaekehe, tuku ai pē ia, na‘a fu‘u hulu hono fakahīkihiki‘i aú ‘o ‘ikai hoa mo e me‘a ‘oku mou sio ai ‘iate aú, pea mo e me‘a ‘oku ou lea‘akí. 
2CO.12.7	Ka na‘e finangalo ‘a e ‘Otuá ke ‘oua te u hīkisia he lahi e ngaahi me‘a fakaofo na‘á ku mamata ki aí, pea tuku ai ha tolounua ‘i hoku kakanó. Ko e talafekau ia ‘a Sētane na‘e tu‘utu‘uni ke fakahoha‘asi lahi au ke ‘oua te u fu‘u pōlepole. 
2CO.12.8	Pea na‘e tu‘o tolu ‘eku kole ki he ‘Eikí ke ne to‘o ange hoku faingata‘a‘ia ko iá. 
2CO.12.9	Ka ko eni pē ‘ene talí, “‘Oku fe‘unga pē ‘eku ‘ofá mo koe. He ‘oku toki hā kakato ‘eku kaukauá ‘i ho‘o vaivaí.” Pea ‘i he‘ene peheé, ‘e toe ‘āsili ai pē ‘eku pōlepole‘aki ‘eku vaivaí, hei‘ilo ‘e nofo’ia ai pē au ‘e he ivi ‘o Kalaisí. 
2CO.12.10	Ko ‘eku vaivaí, mo hoku fa‘a ta‘e toka‘í, ko hoku fa‘a ngaohikovi‘í, mo hoku ngaahi faingata‘a‘iá, ‘oku ou tali fiemālie kotoa pē koe‘uhí ko Kalaisi. He tā ko ‘eku vaivaí, ko ‘eku toki kaukauá ia.
2CO.12.11	Kuó u fakangalivale‘i pē ‘e au au. Ka ko kimoutolu pē na‘a mou ‘ai ke u peheé. He na‘e tonú ke mou fakahīkihiki‘i ‘e kimoutolu au. Mahalo ‘apē ko ha ‘apōsitolo ta‘e ‘aonga au. Ka ‘oku ‘ikai pē ke laka ange ‘iate au ‘a e kau ‘apōsitolo makehe ko ená ia. 
2CO.12.12	Na‘a tau nofo mo aú, na‘á ku anga fa‘a kātaki. Peá u fai mo e ngaahi me‘a ‘oku faka‘ilonga‘i ‘aki ‘a e ‘apōsitolo mo‘oní, ‘a e ngaahi mana, mo e ngaahi ngāue fakaofo kehekehe. 
2CO.12.13	Ko e tāpuaki pē ‘e taha na‘e faka‘inasi ‘aki ‘a e ngaahi siasi ko eé kae ‘ikai ke faka‘inasi ‘aki kimoutolú, ‘a ia ko e fua fakapa‘anga ‘eku ngāué. Mou kātaki ā mu‘a ‘o fakamolemole‘i ‘eku hā ngali filifilimānakó!
2CO.12.14	Kuó u fakakaukau ke u toe ‘a‘ahi atu, ko hono tu‘o tolu ia. Pea he‘ikai ai pē te u fakakavenga‘i kimoutolu. Ko e me‘a ‘oku ou fie ma‘ú, ko kimoutolu pē, ‘o ‘ikai ko ho‘omou pa‘angá. ‘Oku ‘ikai ko e fānaú ke nau fua ‘enau mātu‘á, ka ko e mātu‘á ke nau fua ‘enau fānaú. 
2CO.12.15	Pea te u foaki fie foaki ai ke ka‘anga ‘eku me‘a ‘oku ma‘ú, mo ‘osi‘osingamālie ‘eku mo‘uí, hei‘ilo ‘e ‘aonga atu kiate kimoutolu. Kae ‘ofa pē ke ‘oua ‘e hoko ‘a e hulutu‘a ‘eku ‘ofa ‘iate kimoutolú ko ha me‘a ke holo ai ho‘omou ‘ofa ‘iate aú. 
2CO.12.16	‘Oku mou fakamo‘oni‘i ‘eku pehē atu na‘e ‘ikai te mou kavenga‘ia ‘iate aú. Kae tokaange ha taha ‘iate kimoutolu te ne pehē na‘á ku fai kākā ai ‘o tauhele‘i kimoutolu. 
2CO.12.17	‘O fēfē? Na‘e kākaa‘i ‘apē kimoutolu ‘e ha taha na‘á ku fekau ke ‘alu atu? 
2CO.12.18	Na‘á ku fekau foki ‘a Taitusi ke ‘alu atu. Peá u fekau mo e kaungāngāue ‘e taha ke ‘alu atu ai pē mo ia. Ka na‘e ‘ikai ke kākaa‘i kimoutolu ‘e Taitusi ia. Pea na‘a mau tō‘onga tatau pē mo loto tatau pē mo ia.
2CO.12.19	Na‘a ‘oku mou kohu kimoutolu ko ‘emau me‘a kuo fai mei he kamata‘angá ko ‘emau tulitonuhia atu. ‘Ikai! Ko ‘emau me‘a pē ‘oku faí, ko ‘emau lea atu ‘ia Kalaisi ‘i he funga ‘o ‘emau ‘ilo pau ‘oku ‘afio mai ‘a e ‘Otuá ki he‘emau me‘a kotoa pē ‘oku faí. Pea ko ‘emau me‘a kotoa ‘oku faí, ‘oku fai ia ke langa hake ‘aki ho‘omou mo‘uí.
2CO.12.20	‘Oku ou manavasi‘i telia na‘á ku ‘alu atu ‘o tau kauhala kehekehe. ‘Oku ou manavasi‘i na‘á ku ‘alu atu ‘oku mou feke‘ike‘i, mo femeheka‘aki, fe‘ite‘itani, femānumanu‘aki, felau‘ikovi‘aki, felaulauhi, fakafuofuolahi mo moveuveu. 
2CO.12.21	‘Oku ou manavasi‘i na‘á ku ‘alu atú pea ‘e ‘ai au ‘e he ‘Otuá ke u mā ‘iate kimoutolu, mo tangi koe‘uhi kuo te‘eki ai ke tuku ‘e homou tokolahi ho‘omou ngaahi fai angahala fuoloá, ka nau kei fai pē ‘a e ngaahi me‘a ta‘e fe‘unga, mo ta‘e taau, mo fakamaá.
2CO.13.1	Ko ‘eku teu eni ke fai ‘eku ‘a‘ahi hono tolu kiate kimoutolu. Pea hangē ko e lau ‘a e Folofolá, “Ka talatalaaki‘i ha taha, kuo pau ke fakamo‘oni ki ai ha toko ua pe toko tolu.” 
2CO.13.2	Na‘á ku ‘a‘ahi atu hono uá, peá u fakatokanga atu te u tautea kimoutou mo ha toe taha pē ‘e ‘ikai tuku ‘ene fai angahalá. Pea neongo ‘oku tau fepulingaki eni, ka ko e fakatokanga tatau pē eni ‘oku ou fai atú. 
2CO.13.3	‘Oku totonu ke mou fakamo‘oni‘i ‘aki eni ‘a e lea atu ‘a Kalaisi ‘iate aú. He ka né ka fakatonutonu kimoutolu, he‘ikai te ne fo‘i ai. Ka te ne mātu‘aki kaukaua! 
2CO.13.4	Neongo na‘á ne hā ngali vaivai ‘i hono tutuki ki he kolosí, ka kuó ne mo‘ui eni koe‘uhi ko e māfimafi ‘o e ‘Otuá. Pea ‘oku mau vaivai kimautolu, ‘o hange ko e vaivai ‘a Kalaisí. Ka ‘o ka maú ka fetakai mo kimoutolu, pea te mou ‘ilo leva tā ‘oku mau kaungāmo‘ui mo ia ‘i he ivi kaukaua ‘o e ‘Otuá.
2CO.13.5	Mou vakai‘i ange kimoutolu pe ‘oku mou mo‘ui ‘aki mo‘oni ‘a e tuí, pe ‘ikai. Mou sivi ange ho‘omou mo‘uí. ‘Ikai koā ‘oku mo‘ui ‘a Kalaisi ‘i homou lotó? 
2CO.13.6	‘Ofa ke mou fakatokanga‘i na‘e ‘ikai ke iku launoa ‘emau fai fatongia kiate kimoutolú. 
2CO.13.7	Ka ‘oku mau lotu ki he ‘Otuá ke mou hao he fai angahalá. Pea ‘oku ‘ikai ko ‘emau lotu peheé ko ‘emau fie tonu, ka ko ‘emau faka‘amu ke mou fai e ngaahi me‘a ‘oku hoa mo tāú, ‘o kapau ā kuo ‘ikai ke sia‘a ‘emau fai fatongia kiate kimoutolú.
2CO.13.8	Ko hono ngata‘anga ē ‘o e me‘a ‘oku mau lavá, ko e mamahi‘i e mo‘oní, ‘o ‘oua te mau fakafepaki‘i. 
2CO.13.9	‘Oku mau fiefia ‘i he‘emau vaivai ka mou kaukauá. Ka ko e me‘a ‘oku mau lotu ki aí, ke mou toe kaukaua ange. 
2CO.13.10	Ko ‘eku tohi atu he ngaahi me‘á ni ki mu‘a peá u toki a‘u atu. Pea he‘ikai te u ‘alu atu ‘o ngaohikovi‘i kimoutolu ‘aki ‘a e mafai kuo ‘omi ‘e he ‘Eikí. Ko hono ‘omi mo’oku ‘a e mafai ko iá, ke langa hake ‘aki ho‘omou mo‘uí, ‘o ‘ikai ke holoki.
2CO.13.11	‘Ofa atu, kāinga. Fakatonutonu ho‘omou mo‘uí. Fai ki he‘eku ngaahi fakahinohinó. Feinga ke fe‘ofo‘ofani mo melino ho‘omou nofó, pea ‘e kau mo kimoutolu ‘a e ‘Otuá, he ko e ‘Otua ia ‘okú ne foaki mai ‘a e ‘ofá mo e melinó.
2CO.13.12	Mou fekita fiefia ‘i ho‘omou fa‘a fe‘iloakí, ke ngali ko e kakai lotu kimoutolu.
2CO.13.12	‘Oku pōpoaki ‘ofa atu ‘a e kakai kotoa pē ‘a e ‘Otuá.
2CO.13.13	Ko e tapuaki ‘a e ‘Eiki, ko Sīsū Kalaisí, mo e ‘ofa e ‘Otuá, mo e feohi ‘a e Laumālie Mā’oni’oni ke ‘iate kimoutolu kotoa pē ia.
GAL.1.1+GAL.1.2	Si‘i kāinga lotu Kalētia.
GAL.1.1+GAL.1.2	Ko au Paula ‘oku ou tohi atu, fakataha mo e kāinga lotu kotoa ‘oku nofo mo aú.
GAL.1.1+GAL.1.2	Ko e ‘apōsitolo au na‘e ‘ikai fakalakanga‘i ‘e ha kautaha pe ko ha tangata, ka na‘e ui au ‘e Sīsū Kalaisi pea mo e ‘Otua ko ‘etau Tamaí, ‘a ē na‘á ne fokotu‘u ‘a Sīsū Kalaisi mei he maté. 
GAL.1.3	‘Ofa ke mou kei ‘inasi ai pē he ‘ofa lahi mo e nonga ‘a e ‘Otua ko ‘etau Tamaí mo hotau ‘Eiki ko Sīsū Kalaisí.
GAL.1.4	Na‘e talangofua ‘a Kalaisi ki he ‘Otua ko ‘etau Tamaí ‘o foaki ‘ene mo‘uí ko e feilaulau koe‘uhi ko ‘etau ngaahi fai angahalá, ke fakahaofi kitautolu mei he maama kovi ko eni. 
GAL.1.5	Pea ‘e fakalāngilangi‘i ai pē e ‘Otuá ‘o ta‘e ngata pea ta‘e ngata. ‘Ēmeni.
GAL.1.6	‘Oku ‘osi ‘eku tumú he vave pehē fau ho‘omou lī‘aki e toko taha na‘á ne ui kimoutolu koe‘uhí ko e ‘ofa tu‘unga‘a ‘a Kalaisí kae tali e ongongo lelei kehe. 
GAL.1.7	‘Oku ‘ikai foki ke toe ua ‘a e ongoongo lelei ia. Ka ‘oku ‘i ai e ni‘ihi kuo nau veuki ho‘omou nofó koe‘uhí ko ‘enau holi ke mio‘i ‘a e ongoongo-lelei ‘o kau kia Kalaisí. 
GAL.1.8	Pea tatau ai pē pe ko kimautolu pe ko ha kau ‘angelo mei langi te nau malanga’i atu ha ongoongo lelei ‘oku faikehekehe mei he ongongo lelei na’a mau malanga’i atú, tuku ke nau mala’ia.
GAL.1.9	Ka u toe ‘ai atu e me‘a ne u ‘osi ‘ai atú. Kapau ‘oku malanga‘i atu ‘e ha taha ha ongoongo lelei ‘oku faikehekehe mo ia na‘a mou ‘uluaki talí, ke mala’ia ‘a e toko taha ko ia.
GAL.1.10	‘Oku ‘ikai ko ‘eku feinga eni ke loto-lelei mai e kakaí, ka ko e ‘Otuá. ‘Oua te mou fakakaukau ko ‘eku feinga eni ke loto-lelei mai e kakaí. He kapau ‘oku ou kei fai pehē, pea tā ‘oku ‘ikai ko ha taha fai fatongia au ma‘a Kalaisi.
GAL.1.11	‘Oku ou loto, kāinga, ke mahino kiate kimoutolu, ko e ongoongo lelei ‘oku ou malanga‘í ‘oku ‘ikai ko ha ongoongo lelei fakaetangata. 
GAL.1.12	Na‘e ‘ikai te u ma‘u ia mei ha tangata, pe ako ia mei ha tangata. Ka ko Sīsū Kalaisi tonu na‘á ne fakahā mai kiate aú. 
GAL.1.13	He kuo mou ‘osi ‘ilo e anga ‘eku mo‘uí he‘eku kei lotu faka-Siú, ‘eku mātu‘aki fakatanga‘i e kakai ‘a e ‘Otuá, ‘o a‘u ki he‘eku feinga ke faka‘auha kinautolu. 
GAL.1.14	Na‘á ku tauhi ‘a e ngaahi ouau ‘o e lotu faka-Siú ‘o laka hake ‘i homau to‘ú tangatá meimei hono kotoa, peá u talangofua ki he lao kotoa pē kuo tukufakaholo mai mei he‘etau ngaahi kuí. 
GAL.1.15	Kae tu‘unga he ‘ofa tu‘unga‘a ‘a e ‘Otuá, na‘á ne fili au mei manava, mo ne ui au ke u fai ‘ene ngāué. Pea ‘i he‘ene finangalo 
GAL.1.16	ke fakahā mai kiate au hono fohá peá u malanga‘i e ongoongo leleí ki he tukui fonuá, na‘e ‘ikai te u toe kumi fale‘i ki ha taha. 
GAL.1.17	Na‘a mo e fa‘ahinga ko ē ‘i Selusalema na‘e ‘uluaki ‘apōsitolo ‘iate aú, na‘e ‘ikai pē te u ‘alu ‘o fe‘iloaki mo kinautolu, ka u ‘alu pē ki ‘Ālepea, peá u toki foki hake ai ki Tāmasikusi. 
GAL.1.18	Pea ‘osi e ta‘u ‘e tolu mei aí, peá u ‘alu ki Selusalema ‘o fe‘iloaki mo Pita, ‘o u nofo ai ‘i ha uike ‘e ua. 
GAL.1.19	Ka na‘e ‘ikai te u toe fe‘iloaki mo ha ‘apōsitolo, tukukehe ‘a Sēmisi ko e tehina ‘o e ‘Eikí. 
GAL.1.20	Ko e me‘a ‘oku ou tohi atu aí ko e mo‘oni ia. ‘Oku ‘afio‘i ‘e he ‘Otuá, ‘oku ‘ikai ko ha’aku loi.
GAL.1.21	Pea hili ‘eku ‘alu ki Selusalemá peá u ‘alu ki he feitu‘u Sīliá mo e feitu‘u Silisiá. 
GAL.1.22	Na‘e fe‘unga ia kuo te‘eki ke sio ‘i hoku matá ‘a e ngaahi siasi ‘o Kalaisi ‘i Siuteá. 
GAL.1.23	Na‘e ngata pē he‘enau fanongo tā ko e toko taha na‘á ne fakatanga‘i kinautolú, kuó ne malanga‘i holo eni ‘a e tui na‘á ne feinga ke faka‘auhá. 
GAL.1.24	Pea nau toki fakalāngilangi‘i ‘a e ‘Otuá koe‘uhí ko au.
GAL.2.1	Na’e ‘osi mei ai ha ta‘u ‘e hongofulu mā fā, peá u toe ‘alu ki Selusalema mo Panepasa, pea mo Taitusi foki. 
GAL.2.2	Ko ‘eku ‘alu ko iá, ko e fekau ‘e he ‘Otuá ke u ‘alu. Peá u fe‘iloaki ai mo e kau takí, ‘o fakaekimautolu pē, peá u folahi ange kiate kinautolu ‘a e ongoongo lelei ‘oku ou malanga‘i ki he kakai mulí. He na‘á ku lotó ke fakapapau‘i ‘oku ‘ikai ko e fakaongosia noa pē ‘eku ngāue he kuo hilí mo e kaha‘ú. 
GAL.2.3	Pea na‘a mo e tama na‘á ma kaungā ō ki Selusalemá, ‘a Taitusi, ko e Kalisi, ka na‘e ‘ikai pē ke fakamālohi‘i ke kamu. 
GAL.2.4	Ko ‘emau ō ko ia ki Selusalemá koe‘uhi ko ha ni‘ihi loi na‘a nau tala holo ko e kau muimui kia Kalaisi kinautolu. Pea nau hū kākā mai ki homau lotolotongá ke fakasiosio ‘etau tau‘atāina ‘ia Kalaisí kae toki taki pōpula kimautolu. 
GAL.2.5	Ka na‘e ‘ikai te mau momo‘i fakavaivai kiate kinautolu, koe‘uhí ko e ongoongo-lelei mo‘oní ke malu‘i ia ma‘amoutolu. 
GAL.2.6	Ko e ni‘ihi he kau taki na‘a mau fe‘iloakí, na‘e lau kinautolu ko e kau taki mā‘olunga. Ka ‘oku tatau pē kiate au pe ko e kau taki hā kinautolu, he ‘oku ‘ikai ke filifilimānako ‘a e ‘Otuá. Pea na‘e ‘ikai pē ke nau tānaki mai ha me‘a ‘e taha ki he‘eku malangá. 
GAL.2.7	Ko hono mo‘oní, na‘e toki mahino ai kiate kinautolu ko e ‘Otuá pē na‘á ne fekau au ke u malanga‘i e ongoongo leleí ki he kakai mulí, ‘o hangē ko ‘ene fekau ‘a Pita ke ne malanga‘i e ongoongo leleí ki he kakai Siú. 
GAL.2.8	He na‘e fakanofo au ‘e he ‘Otuá ko e ‘apōsitolo ki he kakai mulí, ‘o hangē pē ko ‘ene fakanofo ‘a Pita ko e ‘apōsitolo ki he kakai Siú. 
GAL.2.9	Pea ko Sēmisi, mo Pita, mo Sione, ‘a ē ‘oku lau ko e ngaahi pou ‘o e siasí, na‘a nau fakamo‘oni‘i e fu‘u ‘ofa ko ia na‘e fai mai kiate au ‘e he ‘Otuá. Pea nau lulululu mo au mo Pānepasa, ke hoko ia ko e fakamo‘oni ki he‘emau kau fakataha mo tu‘unga tatau kotoa he ngāué. Na‘a mau felotolotoi ke ma ngāue mo Pānepasa ki he kakai mulí, ka nau ngāue kinautolu ki he kakai kuo kamú. 
GAL.2.10	Ko e me‘a pē taha na‘a nau kole maí, ke ma manatu‘i mu‘a ‘a e kau masivá, ‘a ia ko e me‘a foki ia ne talu pē mei mu‘a mo ‘eku ‘osi tūkuingata hono faí.
GAL.2.11	Na‘e ‘alu ange ‘a Pita ki ‘Anitioke, peá u tala ange ki ai he lotolotonga ‘o e kakaí ‘oku hala ‘ene me‘a ‘oku faí. 
GAL.2.12	He na‘á ne fa‘a ma‘u me‘atokoni fakataha mo ha kau muli kuo tui kia Kalaisi. Kae faifaí pea fekau ‘e Sēmisi ke ō ange ha kau Siu kuo tui kia Kalaisi, pea manavasi‘i leva ‘a Pita koe‘uhí ko kinautolu, pea mavahe ia mei he kau mulí ‘o kai kehe. 
GAL.2.13	Na‘e mālualoi ai pē mo hono toe kotoa ‘o e kau Siu na‘e ‘i aí. Pea a‘u ai pē kia Panepasa, na‘e ‘auhia ai pē mo ia. 
GAL.2.14	Na‘e mahino kiate au ‘oku ‘ikai ke hoa ‘enau me‘a ‘oku faí mo e mo‘oni ‘o e ongoongo leleí, peá u fakatonutonu ‘a Pita ‘i honau lotolotongá. Na‘á ku tala ange ki ai,
GAL.2.15	“Ko e ongo tupu‘i Siu kitaua, ‘o ‘ikai ko ha ongo angahala muli.
GAL.2.16	Ka kuó ta fakatou ‘ilo ‘e kitaua ko e fakalelei ‘a ha taha mo e ‘Otuá ‘oku tu‘unga ia he tui kia Sīsū Kalaisi ‘a e toko taha ko iá, ‘o ‘ikai ko ‘ene talangofua ki he Lao ‘a Mōsesé. Pea na‘a mo kitaua foki, ko ‘eta tui kia Sīsū Kalaisí kuo fakalelei ai kitaua mo e ‘Otuá.
GAL.2.17	Tā ‘oku tau tatau mo e kau mulí ‘i he anga ‘o ‘etau feinga ke fakalelei mo e ‘Otuá. Pea te tau pehē koā ko Kalaisi na‘á ne ‘ai ke tau fai angahalá? ‘Ikai ‘aupito! 
GAL.2.18	Ka ko e toki angahala fakamātoato mo‘oni au ‘o kapau te u toe kamata langa hake ‘a e Lao na‘á ku holoki hifó. 
GAL.2.19	He ko e me‘a ki he pule mai ‘a e Laó, ‘oku ou hangē ai ko ha tangata kuo mate, ko e tāmate‘i ‘aki e Laó, koe‘uhí ka u mo‘ui ma‘á e ‘Otuá. Kuo tukifa‘o fakataha au mo Kalaisi ki he kolosí, 
GAL.2.20	‘Oku ‘ikai te u kei mo‘ui au ‘iate au, ka ‘oku mo‘ui ‘a Kalaisi ‘iate au. Pea ko e mo‘ui ko eni ‘oku ou mo‘ui ‘akí, ‘oku makatu‘unga ia he‘eku tui ki he ‘Alo ‘o e ‘Otuá, ‘a ē na‘á ne ‘ofa ‘iate au, ‘o a‘u ki he‘ene tuku ke ‘ave ia ‘o tukifa‘o ki he kolosí koe‘uhí ko aú. 
GAL.2.21	‘Oku ‘ikai ko ‘eku fakasītua‘i ‘a e ‘ofa tu‘unga‘a ‘a e ‘Otuá. He kapau na‘e lava ke fakalelei kitautolu mo e ‘Otuá he talangofua ki he Laó, pea tā ko e koto kula noa pē ‘a e mate ‘a Kalaisí!
GAL.3.1	Kau Kalētia ‘atamai kovi! Na‘á ku ‘osi fakamatala kakato atu ‘a e anga hono tukifa‘o ‘o Sīsū Kalaisi ki he kolosí. Ko hai kuó ne fakamatavalea’i kimoutolú? 
GAL.3.2	Mou tali mai angé. Na‘a mou ma‘u e Laumālie ‘o e ‘Otuá ‘i ha‘amou talangofua ki he Laó, pe ko ho‘omou fanongo ki he ongoongo leleí pea mou tui ki aí? 
GAL.3.3	Ko e hā ‘oku mou ‘atamai kovi pehē aí? ‘Oku mou ‘amanaki koā te mou lava ‘o fakakakato e me‘a na‘e kamata ‘e he Laumālie ‘o e ‘Otuá ‘i homou lotó? 
GAL.3.4	Me‘a ní ko e fakaongosia noa ho‘omou fu‘u fekuki na‘e fai maí? Ko e koto fakaongosia noa koā ia? 
GAL.3.5	‘Oku mou ‘amanakí koā na‘e tupunga hono ‘oatu ‘e he ‘Otuá hono Laumālié mo ‘ene fai mana ma‘amoutolú ko ho‘omou talangofua ki he Laó, pe ko ho‘omou fanongo ki he ongoongo leleí pea mou tui ki aí?
GAL.3.6	Vakai ange ki he lau ‘a e Folofolá kia ‘Epalahamé, “Na‘á ne tui ki he ‘Otuá, pea tu‘unga he‘ene tui ko iá na‘e lau ia ‘e he ‘Otuá ko e tangata kuo vālelei mo ia.” 
GAL.3.7	‘Oku totonu ke mahino kiate kimoutolu ko e hako mo‘oni ‘o ‘Epalahamé ‘a e kakai ‘oku tuí. 
GAL.3.8	Na‘e kikite‘i ‘i he Folofolá ‘e faifai pea fakalelei ‘a e ‘Otuá mo e kakai mulí ‘i ha‘anau tui kiate ia. Pea na‘e tupunga ai hono tala ange ‘e he ‘Otuá kia ‘Epalahame, “ ‘E ma‘u tāpuaki e kakai kotoa ‘i māmani koe‘uhí ko koe.” 
GAL.3.9	Na‘e tui ki ai ‘a ‘Epalahame, pea ‘oku ma‘u tāpuaki fakataha ai mo ia ‘a e kakai kotoa ‘oku tuí. 
GAL.3.10	Ko e kakai kotoa ‘oku nau feinga ke fakahōifua‘i ‘a e ‘Otuá ‘aki ‘enau talangofua ki he Laó, te nau mala‘ia kinautolu. He ko e lau eni ‘a e Folofolá, “‘E mala‘ia ‘a kinautolu kotoa ‘e ‘ikai talangofua ma‘u pē ki he ngaahi tu‘utu‘uni kotoa kuo hiki he tohi Laó.” 
GAL.3.11	‘Oku mahino leva ‘e ‘ikai fakalelei ‘a e ‘Otuá mo ha taha koe‘uhí ko e talangofua ‘a e toko taha ko iá ki he Laó. He ko e lau ‘eni ‘a e Folofolá, “Ko e kakai kuo nau fakalelei mo e ‘Otuá koe‘uhí ko ‘enau tuí, te nau mo‘ui.” 
GAL.3.12	‘Oku ‘ikai makatu‘unga ‘a e Laó he tuí. Ko e kakai pē ‘e mo‘ui he Laó ‘a e kakai ‘oku nau talangofua ki he fekau kotoa ‘oku tohi aí.
GAL.3.13	Ka na‘e vete ange kitautolu ‘e Kalaisi mei he mala‘ia ‘oku fou mai he Laó ‘aki ‘ene hoko ko e koto mala‘ia ko hotau fetongi. He ko e lau eni ‘a e Folofolá, “Ka ai ha taha ‘e tautau ‘i ha fu‘u ‘akau, ko e mala‘ia ia.” 
GAL.3.14	Pea tu‘unga he me‘a na‘e fai ‘e Sīsū Kalaisí, kuo a‘u atu ki he kakai mulí ‘a e tāpuaki na‘e tala‘ofa ‘aki kia ‘Epalahamé, koe‘uhí ke tau ma‘u e Laumālie na‘e tala‘ofa‘aki mai ‘e he ‘Otuá.
GAL.3.15	Ka u ngāue‘aki, kāinga, ha fakatātā mahino. Ka alea ha toko ua ki ha me‘a mo na fakamo‘oni ki ai, ‘e ‘ikai toe lava ha taha kehe ia ‘o fakapekia pe fakalahi. 
GAL.3.16	Ko ‘Epalahame mo hono hakó na‘e fai ki ai e ngaahi tala‘ofa ‘a e ‘Otuá. ‘Oku ‘ikai ha lau he Folofolá ki ha “hako tokolahi,” ka ko e hako pē ‘e toko taha, ‘a ia ko Sīsū Kalaisi ia. 
GAL.3.17	Ko ‘eku ‘uhingá, ‘oku ‘ikai lava ke liliu pe fakapekia ‘a e tala‘ofa na‘e fai ‘e he ‘Otuá he ta‘u ‘e 430 ki mu‘a pea toki tuku mai ‘a e Laó.
GAL.3.18	He kapau te tau toki ma‘u ‘a e tāpuaki ‘a e ‘Otuá ‘i ha‘atau talangofua ki he Laó, pea tā ‘oku ‘ikai ke kei makatu‘unga ‘etau ma‘u tāpuakí he‘ene tala‘ofá. Ka ko e foaki ‘e he ‘Otuá ‘a e tāpuakí ma‘a ‘Epalahamé, na‘e makatu‘unga ia he‘ene tala‘ofa ki ai.
GAL.3.19	Ko e hā leva ‘a e ‘aonga ‘o e Laó? Ko e hā na‘e toe tuku mai ai mo iá? Ko hono ‘aongá ko ‘ene fakamahino mai e ngaahi fai halá kae ‘oua kuo hoko mai ‘a e hako ‘o ‘Epalahame na‘e fai ki ai ‘a e tala‘ofá. Pea ko hono mo‘oní, na‘e tuku mai e Laó ‘e ha kau ‘āngelo ‘o fakafou mai ‘i ha tangata, pea toki ‘oange ‘e he tangata ko iá ki he kakaí. 
GAL.3.20	‘A ia na‘e ‘ikai ke fou hangatonu mai mei he ‘Otua ‘a e Laó; He ‘oku taha pē ‘a e ‘Otuá,
GAL.3.21	Te tau pehē koā ‘oku fepaki ‘a e Laó mo e ngaahi tala‘ofa ‘a e ‘Otuá? ‘Ikai ‘aupito! He kapau na‘e tuku mai ha Lao na‘e lava ke fakamo‘ui ‘aki ha taha, ko e toki lava ia ke fakalelei kitautolu mo e ‘Otuá ‘i ha‘atau talangofua ki ai. 
GAL.3.22	Ka ko e lau foki ‘a e Folofolá ia, kuo pule ‘a e angahalá he mo‘ui ‘a e kakai kotoa pē. Pea ‘i he‘ene peheé, ta ‘oku ‘uhinga ‘a e ngaahi tala‘ofa a e ‘Otuá ma‘á e kakai kotoa ‘e tui kia Sīsū Kalaisi. 
GAL.3.23	Ko e fatongia ‘o e Laó ‘i he kuonga ki mu‘a pea toki fakahaa‘i mai e tuí ko hono le‘ohi mo malu‘i kitautolú. 
GAL.3.24	‘A ia ko e Laó, ko hotau tataki ia kae ‘oua ke toki hoko mai ‘a Kalaisi, ‘o fai hotau fakalelei mo e ‘Otuá ‘i ha‘atau tui. 
GAL.3.25	Ka kuo ‘osi hoko mai eni e kuonga ‘o e tuí, pea ‘oku ‘ikai ke kei le‘ohi ‘aki kitautolu ‘a e Laó.
GAL.3.26	He kuo mou hoko ko e fānau kotoa ‘a e ‘Otuá, koe‘uhi ko ho‘omou tui kia Sīsū Kalaisí. 
GAL.3.27	Pea ko ho’omou papitaisó, na‘e hangē ko ha‘amou fakateunga kimoutolu ‘aki ‘a Kalaisi. 
GAL.3.28	Kuo ‘ikai kei fakafaikehekehe’i ‘a e Siú mo e mulí, ‘a e hopoaté mo e tau‘atāiná, ‘a e tangatá mo e fefiné. He kuo mou taha kātoa pē ‘ia Sīsū Kalaisi. 
GAL.3.29	Ko ho‘omou kau mo Kalaisí, ko ho‘omou hoko ia ko e hako ‘o ‘Epalahamé, pea kuo ‘oatu ai ma‘amoutolu e tala‘ofa ‘a e ‘Otuá.
GAL.4.1	Ko e fānau kei īkí, ‘oku ‘ikai ha‘anau tu‘unga mā‘olunga ange he kau ngāue ‘i honau ‘apí, neongo te nau ma‘u kotoa ha ‘aho ‘a e koloa ‘enau mātuá. 
GAL.4.2	Ko hono ‘uhingá he ‘oku tuku ange kinautolu ke tokanga‘i ‘e ha kau tauhi mo ha kau le‘o kae ‘oua ke a‘u ki he ‘aho kuo tu‘utu‘uni ‘e he‘enau mātu‘á. 
GAL.4.3	Na‘a tau pehē pē mo kitautolu. He na‘e pōpula ‘etau mo‘uí ki he fanga ki‘i laumālie ‘oku pule he maama ko eni.
GAL.4.4	Kae a‘u mai ki he kuonga na‘e tu‘utu‘uni mei mu‘á, na‘e tuku mai ‘e he ‘Otuá hono ‘Alo. Na‘e fanau‘i ia ‘e ha fefine. Pea na‘e fanau‘i ke talangofua ki he Laó, 
GAL.4.5	koe‘uhí ke ne fakatau‘atāina‘i kitautolu mei he Laó, ka tau hoko ko e fānau ‘a e ‘Otuá.
GAL.4.6	Kuo tau hoko eni ko e fānau ‘a e ‘Otuá. Pea kuo fekau ‘e he ‘Otuá ke nofo ‘a e Laumālie ‘o hono ‘Aló ‘i hotau lotó. Pea ‘oku fakahā mai ‘e hono Laumālié kiate kitautolu ko e ‘Otuá ko ‘etau Tamaí ia. 
GAL.4.7	‘Oku ‘ikai te mou kei pōpula kimoutolu, ko e fānau kimoutolu ia ‘a e ‘Otuá; pea kapau ko e fanau, pea tā ko e fanau hoko ‘a e ‘Otuá.
GAL.4.8	‘I he te‘eki ai ke mou ‘ilo‘i e ‘Otuá ko e kau pōpula kimoutolu ‘a e ngaahi ‘otua loí. 
GAL.4.9	Ka ko eni kuo mou ‘ilo‘i e ‘Otuá, ‘isa, kuo ‘ilo‘i kimoutolu ‘e he ‘Otuá, ka mou holi kimoutolu ia ke tafoki ‘o toe hoko ko e kau pōpula ‘a e fanga laumālie pule vaivai mo faka‘ofa ko eé! Ko e hā hono ‘uhingá? 
GAL.4.10	Tā ‘oku mou fakatāpui ha ngaahi ‘aho, mo ha ngaahi māhina, mo ha ngaahi fa‘ahita‘u, mo ha ngaahi ta‘u! 
GAL.4.11	‘Oku ngalingali ko e fakaongosia noa ‘eku tōkakava ‘iate kimoutolú.
GAL.4.12+GAL.4.13	Kāinga, ‘oku ou kole atu ke mou fa‘ifa‘itaki kiate au, ‘o hangē pē ko ‘eku feinga ko ē ke fa‘ifa‘itaki kiate kimoutolú. ‘I he‘eku ‘uluaki malanga‘i atu ‘a e ongoongo leleí, na‘e ‘ikai te mou ta‘e toka‘i au. Ka na‘e mahino pē kiate kimoutolu ko ‘eku alu atú ko ‘eku puke. 
GAL.4.14	Na‘e fakahela kiate kimoutolu ‘eku puké. Ka na‘e ‘ikai te mou fehi‘a mai ai, pe fakasītua‘i ai au. Ko hono mo‘oní na‘a mou talitali au ‘o hangē ha ‘āngelo mei langí, pe ko Sīsū Kalaisi tonu. 
GAL.4.15	Na‘e tō atu ho‘omou fiefiá! Ka ko e hā e me‘a kuo hokó? ‘Oku ou tui na‘a mou mei to’o homou fofongá ‘o ‘omi mo’oku, ‘o kapau na‘e ala lava. 
GAL.4.16	Me‘a ní te u hoko eni ko homou fili koe‘uhí ko ‘eku tala atu e mo‘oní?
GAL.4.17	‘Oku tokanga lahi atu ‘a e fa‘ahinga ko eé. Ka ‘e ‘ikai ha‘amou me‘a ‘e ma‘u ai. Ko e me‘a ‘oku nau holi ki aí, ke ta‘ofi ho‘omou feohi mo aú ka mou tokanga ange kiate kinautolu. 
GAL.4.18	Ka ko e me‘a lelei pē foki ho‘omou vilitaki ‘i ha me‘a ‘oku ‘aongá, ‘o tatau ai pē pe ‘oku ou ‘i hena pe ‘ikai. 
GAL.4.19	Fānau, te u mamahi ai pē au, ‘o hangē ko ha fefine langaá, kae ‘oua kuo hā ‘a Kalaisi ‘i ho‘omou mo‘uí. 
GAL.4.20	‘Oku ou faka‘amu ange ‘e au ‘oku ou ‘i hena, ke ‘oua te u lea peheni kiate kimoutolu. He ‘oku ou fu‘u loto-mo‘ua ‘aupito kiate kimoutolu.
GAL.4.21	Ko e ni‘ihi ‘iate kimoutolu, ‘oku mou holi ke toe pule‘i ‘aki ho‘omou mo‘uí ‘a e Lao ‘a Mōsesé. Ka he ‘oku mahino kiate kimoutolu ‘a e Laó? 
GAL.4.22	He ‘oku pehē he Laó na‘e ‘i ai e ongo foha ‘e toko ua ‘o ‘Epalahame. Ko e fa‘ē ‘a e toko taha ko e pōpula, ka ko e fa‘ē ‘a e toko tahá ko e fefine tau‘atāina. 
GAL.4.23	Ko e tamasi‘i ‘a e fefine pōpulá, na‘e fanau‘i ‘o hangē ko e tamaiki kotoa pē. Ka ko e tamasi‘i ‘a e fefine tau‘atāiná, na‘e fanau‘i ko ha tala‘ofa ‘a e ‘Otuá. 
GAL.4.24	Pea ‘oku hangē eni ko ha fakatātaá. Ko e ongo fafiné, ko e ongo fuakava ia na‘e fai ‘e he ‘Otuá mo hono kakaí. ‘Oku fakafofonga‘i ‘e Heka‘ā ‘a e fuakava na‘e fai ‘i funga mo‘unga Sainaí. Ka ai ha taha ‘e fanau‘i mai ‘i hono fāmilí, ko e pōpula ia. 
GAL.4.25	‘Oku toe fakafofonga‘i ‘e Heka‘ā ‘a Mo‘unga Sainai ‘i ‘Ālepeá, mo e kolo ko Selusalema he lolotonga ní. He ‘oku lolotonga nofo pōpula ia, pea mo hono kakai kotoa pē. 
GAL.4.26	Ka ko e fa‘ē ‘atautolú ‘a Selusalema ‘i ‘olungá. Pea ‘oku tau‘atāina ia. 
GAL.4.27	Hangē ko e lau ‘a e Folofolá,
GAL.4.27	“Fiefia koe, fefine pa‘a.
GAL.4.27	Hākailangitau ‘a koe kuo te‘eki ke ke a‘usia ‘a e langaá!
GAL.4.27	Na‘e ‘ikai te ke fanau.
GAL.4.27	Ka ko eni ‘e tokolahi ange ho‘o fānaú
GAL.4.27	‘i ha fefine kuo fuoloa ‘ene malí.”
GAL.4.28	Na‘e fanau‘i kimoutolu, kāinga, koe‘uhí ko e tala‘ofa ko iá, ‘o hange pē ko ‘Aisaké. 
GAL.4.29	Ka na‘e fakatanga‘i ‘e he tamasi‘i na‘e fanau‘i ‘o hangē ko e tamaiki kotoa peé ‘a e tamasi‘i na‘e fanau‘i koe‘uhí ko e Laumālié. Pea ko e me‘a tatau pē ‘oku hoko he kuonga ko ení. 
GAL.4.30	He ko e lau eni ‘a e Folofolá, “Tuli e fefine pōpulá mo ‘ene tamá. He‘ikai ‘oange ma‘á e tamasi‘i ko iá ha ‘inasi he koloa tuku ‘a ‘ene tamaí. ‘E ‘oange kotoa ia ma‘á e tama ‘a e fefine tau‘atāiná.” 
GAL.4.31	Ko ia, kāinga, ko e fānau kitautolu ‘a e fefine tau‘atāiná, ‘o ‘ikai ko fefine pōpulá.
GAL.5.1	‘Oku tau tau‘atāina mo‘oni kitautolu. He kuo fakatau‘atāina‘i kitautolu ‘e Kalaisi! Mou tu‘u ma‘u, pea ‘oua te mou toe pōpula ki he Laó. 
GAL.5.2	Ko au, Paula, ‘oku ou tala atu, kapau ‘e kamu kimoutolu, ‘e ‘ikai hano ‘aonga ‘e taha ‘a Kalaisi kiate kimoutolu. 
GAL.5.3	Ka ai ha taha ‘iate kimoutolu te ne tali ke kamu ia, ‘oku ou toe fakatokanga atu ki ai, kuo pau ke ne talangofua ki he mingimingi‘i tu‘utu‘uni kotoa pē he Laó. 
GAL.5.4	Ka feinga ‘e ha taha ke fakalelei mo e ‘Otuá ‘aki ha‘ane talangofua ki he Laó, ko ‘ene motu ia mo Kalaisi. Ko ‘ene māvae ia mo e ‘ofa ‘a e ‘Otuá. 
GAL.5.5	Ka kuo ngāue mai kiate kitautolu ‘a e Laumālié, pea ‘oku tau ‘ilo pau ai ‘e tali kitautolu koe‘uhí ko ‘etau tuí. 
GAL.5.6	Kapau kuó te kau mo Kalaisi Sīsū, pea ‘oku ‘ikai leva ke toe fai ha lau kamu, pe ta‘e kamu. Ko e me‘a pē ‘oku laú, ko ho‘o tui ‘oku langa‘i ai ho‘o ‘ofa ki he kakai kehé.
GAL.5.7	Na‘e fu‘u fakalakalaka ‘aupito ho‘omou mo‘uí. Ko hai na‘á ne ofe‘i kimoutolu mei he talangofua ki he mo‘oní? 
GAL.5.8	Na‘e ‘ikai ‘aupito ko ha taha ia na‘e tuku atu ‘e he toko taha na‘á ne fili kimoutolú. 
GAL.5.9	Hangē ko e lau, “Ko ha me‘i ‘īsite si‘i pē, ka ‘e liliu ai ha fu‘u takaonga mahoa‘a.” 
GAL.5.10	Ka ko e kakai kimoutolu ‘a e ‘Eikí, pea ‘oku ou tui pau ai te mou fai e me‘a ‘oku ou tala atú, ‘o ‘ikai ko e me‘a ‘oku tala atu ‘e ha taha kehe. Ko e toko taha ‘okú ne fakahoha‘asi kimoutolú, kuo pau hono tautea‘i. 
GAL.5.11	Kāinga, kapau ‘oku ou kei malanga‘i ki he kakaí ke nau kamu, pea Ko e hā leva ‘oku kei fakatanga‘i ai aú? ‘E ‘ikai ke fakatupu ‘ita ‘eku malanga‘i e kolosí ‘o kapau te u fekau e kakaí ke kamu. 
GAL.5.12	Ko e kakai ko ena ‘oku nau fakahoha‘asi kimoutolú, ‘oku ou faka‘amu ange mai ‘e au ke ‘oua ‘e ngata ‘i he‘enau kamu kinautolú ka nau tu‘usi ‘osi ai pē kinautolu! 
GAL.5.13	Na‘e fili kimoutolu, kāinga, ke mou tau‘atāina. Ka mou vakai mu‘a na‘a hoko ho‘omou tau‘atāiná ko ha me‘a ke mou holi ai ke mo‘ui fa‘iteliha. Mou ngāue‘aki ho‘omou tau‘atāiná ko e faingamālie ke mou fetokoni‘aki ai he ‘ofa. 
GAL.5.14	He ko e ngaahi tu‘utu‘uni kotoa ‘a e Laó, ‘oku ala fakamā‘opo‘opo ‘aki pē ha fekau ‘e taha, “‘Ai pē ke tatau ho‘o ‘ofa ki ho kaungā‘apí mo ho‘o ‘ofa kiate koé.” 
GAL.5.15	Vakai na‘a hoko atu ho‘omou fetu‘usi mo fekainaki ‘o hangē ko ha fanga manufekaí pea mou iku ai pē ‘o ‘auha kātoa.
GAL.5.16	‘Oku ou kole atu ke mou tuku mu‘a ke taki kimoutolu ‘e he Laumālié, pea ‘oua te mou fakatopono e ngaahi holi ‘a homou lotó. 
GAL.5.17	He ‘oku fefūsiaki e holi ‘a hotau lotó pea mo e Laumālié. ‘Okú na tau ma‘u pē kinaua, ‘o ‘ikai ai te mou lava ‘o fai e me‘a ‘oku mou tui ‘oku totonu ke mou faí. 
GAL.5.18	Ka ‘ok a moú ka tuku ke taki kimoutolu ‘e he Laumālié, pea ‘e ‘ikai ke kei pōpula ho‘omou mo‘uí ki he Laó.
GAL.5.19	‘Oku mahino kiate kitautolu kotoa pē ‘a e iku‘anga ‘o e holí, ko e tō‘onga ta‘e taau mo ‘uli mo fakamā, 
GAL.5.20	ko e lotu-tamapua, mo e fakalou‘akau, ko e fetāufehi‘a‘aki, mo e fekainaki, ko e felotokovi‘aki mo e fe‘ite‘itani, ko e siokita, mo e angatu‘u, mo e fakafa‘afa‘ahi, 
GAL.5.21	ko e femeheka‘aki, ko e fa‘a konā mo e mo‘ui fakalielia, pea ‘oku toe lahi mo e ngaahi tō‘onga pehē ‘oku tupu he holí. Na‘á ku ‘osi fakatokanga atu, pea ‘oku ou toe fakatokanga atu heni, ‘e ‘ikai ‘inasi ha taha fai me‘a pehē ‘i he ngaahi tāpuaki ‘o e pule‘anga ‘o e ‘Otuá. 
GAL.5.22	Ka ko e fua e Laumālié ko e ‘ofá, mo e fiefiá, mo e melinó, mo e kātakí, mo e faitotonú, mo e faileleí, mo e ala falala‘angá, 
GAL.5.23	mo e anga-vaivaí, pea mo e pule‘i kitá. ‘Oku ‘ikai ha lao ‘e tapu ai e ngaahi tō‘onga peheé. 
GAL.5.24	Pea tupunga ‘i he‘etau kau mo Sīsū Kalaisí, kuo tau ‘osi tukifa‘o fakataha hotau kakanó mo ‘ene ngaahi havalá mo ‘ene ngaahi holí. 
GAL.5.25	Kuo ‘osi ‘omi ‘e he Laumālie ‘a e mo‘uí. Tau tuku mu‘a ke taki kitautolu ‘e he Laumālié. 
GAL.5.26	‘Oua te tau kei mo‘ui‘aki e fie mā‘olungá, mo e fakatupu koví, mo e fakavahavaha‘á.
GAL.6.1	Kāinga, ka faifai pea ‘efihia ha taha ‘i ha angahala, ‘oku taau mo kimoutolu ‘oku fakalaumālié ke mou toe fakatafoki mai ia ‘i he loto ‘ofa mo fakatōkilalalo. Pea mou vakai lelei na‘a fakatauvele‘i mo kimoutolu. 
GAL.6.2	Mou fetokoni‘aki. He ko ho‘omou talangofua ia ki he lao ‘a Kalaisí. 
GAL.6.3	Ka ‘amanaki ha taha ‘oku sai ange ia he kakai kehé, ‘osi angé ‘oku ‘ikai, ko ‘ene ‘afungí ia. 
GAL.6.4	Taki taha tūkuingata ke sai ‘ene ngāué, ke ‘i ai ha me‘a ke ne pōlepole mo‘oni ai, pea ‘oua te ne toe fakavahavaha‘a holo. 
GAL.6.5	Kuo pau ke tau taki taha fua ‘ene kavenga.
GAL.6.6	‘Oange ha ‘inasi ‘o ho‘omou ngaahi me‘a lelei kotoa pē ma‘a kinautolu ‘oku nau fakahinohino atu ‘a e ongoongo-leleí. 
GAL.6.7	‘Oku ‘ikai ke lava ke kākaa‘i e ‘Otuá. Vakai lelei na‘a mou toe ma‘u hala. He ko e pulopula ‘oku te fakaheká, ko ia pē te te toe utu. 
GAL.6.8	Ko ia ‘okú ne fakaheka pulopula he ngoue‘anga ko ia ko hono kakanó, te ne utu ha koto ‘auha. Ka ko ia te ne tō pulopula he ngoue‘anga ‘o e Laumālié, te ne utu ‘a e mo‘ui ta‘e ngatá. 
GAL.6.9	‘Oua te mou fiu he tokoni ki he kakai kehé. He kuo pau ke hoko mai e ‘aho ‘e fakapale‘i ai kimoutolu. Kehe pē ke ‘oua te mou fiu. 
GAL.6.10	‘Oku totonu ke tau tokoni‘i ha kakai kehe ‘i he faingamālie kotoa pē, pea tautautefito ki he kakai ‘oku tau fāmili ‘i he ‘Eikí. 
GAL.6.11	Vakai ange ki he mata‘itohi lalahi ‘oku ou fai tohi tonu atu ‘aki ko ení. 
GAL.6.12	Ko e kakai ko ena ‘oku nau tenge ke mou kamú, ko e kau fie hā kinautolu, mo e kau fakamofutofuta he ngaahi me‘a fakatu‘asinó. Ko e kau fo‘i kinautolu he ngaahi fakatanga koe‘uhi ko e kolosi ‘o Kalaisí. 
GAL.6.13	Ko e kakai kuo ‘osi kamu, kae talangata‘a ki he Lao ‘a Mōsesé. Ko e me‘a ‘oku nau holi ki aí, ke nau futa‘aki ha‘amou kamu. 
GAL.6.14	Ka ko au ia, ‘e ‘ikai te u futa‘aki ha toe me‘a ange, ka ko e kolosi pē ‘o hotau ‘Eiki ko Sīsū Kalaisí. He ko e me‘a ‘i he kolosí, kuó u hangē au ha taha maté ki he maama ko ení. Pea toe hangē mai ‘a e maama ko ení ko ha fu‘u me‘a mate kiate aú. 
GAL.6.15	‘Oku ‘ikai ke toe lau kamu, pe ta‘e kamu. Ko e me‘a pē ‘oku laú ko hano fakatupu fo‘ou kita. 
GAL.6.16	Ko kimoutolu ‘oku mou mo‘ui‘aki e Lao ko ení, ‘oku mou kau kimoutolu he kakai mo‘oni ‘a e ‘Otuá. Pea ‘ofa ke ‘oatu ‘e he ‘Otuá ‘ene melinó mo ‘ene ‘alo‘ofá.
GAL.6.17	‘Oua ‘e toe fakakina‘i au ‘e ha taha. He ko e ngaahi makalava ko eni ‘i hoku sinó ko e fakamo‘oni ia ki he‘eku kau mo Sīsū Kalaisí. 
GAL.6.18	Fakatauange ke ‘i homou laumālie ‘a e ‘ofa hulu ‘a hotau ‘Eiki, ko Sīsū Kalaisi. ‘Emeni
EPH.1.1	Si‘i kāinga lotu ‘Efesō,
EPH.1.1	‘A kimoutolu ‘oku tui mo‘oni kia Kalaisi Sīsū.
EPH.1.1	Ko au Paula ‘oku tohi atú, ko e ‘apōsitolo ‘a Kalaisi Sīsū na‘e fili ‘e he ‘Otuá.
EPH.1.2	Tauange ke mou ‘inasi he ‘ofa lī‘oa mo e tāpuaki ‘a e ‘Otuá ko ‘etau Tamai pea mo hotau ‘Eiki ko Sīsu Kalaisí.
EPH.1.3	‘Oku taau ke tau fakafeta‘i ki he ‘Otuá ko e Tamai ‘a hotau ‘Eiki ko Sīsū Kalaisí koe‘uhí ko e ngaahi tāpuaki fakalaumālie kotoa pē kuo ha‘u mo Kalaisi ma‘atautolu mei loto hēvaní. 
EPH.1.4	He na‘e te‘eki ai ke fakatupu ‘a māmaní, kuo ‘osi tu‘utu‘uni ‘e he ‘Otuá ke fili kitautolu ‘ia Kalaisi ke tau hoko ko ‘ene kakai anga-ma‘a mo anga-‘ofa. 
EPH.1.5	Pea ko e ‘ofa pē ‘a e ‘Otuá na‘á ne tu‘utu‘uni ai ke fili kitautolu ‘e Kalaisi ke hoko ko ‘ene fānau ohí.
EPH.1.6	Ko e ‘ofa lahi kuo fai ma‘atautolu ‘e he ‘Otuá koe‘uhi ko hono ‘Alo ‘ofa‘angá. Pea ‘oku taau ke tau fakafeta‘i ai. 
EPH.1.7+EPH.1.8	He kuo fakatau‘atāina‘i kitautolu ‘aki e ta‘ata‘a ‘o Kalaisí. Kuo fakatau‘atāina‘i kitautolu ‘aki ‘ene pekia ko e feilaulau ma‘atautolú. Pea kuo fakamolemole‘i ai ‘etau ngaahi angahalá. Vakai ange ki he ‘ofa lahi kuo fai ma‘atautolu ‘e he ‘Otuá!
EPH.1.7+EPH.1.8	Ko e ‘Otua poto mo tokaima‘ananga ia. 
EPH.1.9	Pea kuó ne fakahā mai ‘ene ngaahi fokotu‘utu‘u fakapulipulí ‘aki ‘a e ngāue kuo fai ‘e Kalaisí. 
EPH.1.10	Pea kuo pau ke fakahoko ‘e he ‘Otuá ‘ene taumu‘á. He ‘e fakatahataha‘i ‘e Kalaisi ‘a e me‘a kotoa ‘i langi mo māmani.
EPH.1.11	He kuo ke fakahoko ‘e he ‘Otuá ‘ene ngaahi taumu‘á. Pea ko e ‘uhinga ia na‘á ne finangalo ai ke fili ‘ia Kalaisi kitautolú. 
EPH.1.12	Ko ‘ene fili kimautolu, ‘a e kakai Siu na‘e ‘uluaki tu‘u ‘emau ‘amanakí ‘ia Kalaisí, ke ne lāngilangi‘ia ‘iate kimautolu. 
EPH.1.13	Pea na‘a mou hoko mo kimoutolu ko e kakai ‘a e ‘Otuá ‘i he ‘aho na‘e malanga‘i ai e mo‘oní. Ko e ongoongo lelei ia na‘e fakamo‘ui ai kimoutolú. Na‘a mou tui kimoutolu kia Kalaisi. Pea na‘e faka‘ilonga‘i kimoutolu ‘e he ‘Otuá ‘aki ‘ene silá. Ko e Laumālie Mā‘oni‘oní ia. Pea ko e fakamo‘oni ia ki ho‘omou hoko ko ‘ene kakai.
EPH.1.14	Ko e Laumālié, ko e fakamo‘oni ia ki he foaki mai ma‘atautolu ‘a e me‘a na‘e tala‘ofa‘aki ‘e he ‘Otuá ki he‘ene kakaí. ‘E fakatau‘atāina‘i ai kitautolu, pea ‘e fakalāngilangi‘i ai e ‘Otuá mo fakahīkihiki‘i.
EPH.1.15	Talu ‘eku ‘ilo ki ho‘omou tui ki he ‘Eiki ko Sīsuú mo ho‘omou ‘ofa ki he kakai kotoa ‘a e ‘Otuá 
EPH.1.16	mo ‘eku fakafeta‘i ma‘u pē ki he ‘Otuá.
EPH.1.16	‘Oku ou manatua ma‘u pē kimoutolu ‘i he‘eku ngaahi lotú 
EPH.1.17	mo kole ki he ‘Otua ‘o hotau ‘Eiki ko Sīsū Kalaisí, ‘a e Tamai mohu lāngilangí, ke ne foaki atu hono Laumālié kiate kimoutolu. He ‘e ‘oatu ‘e he Laumālié ha poto mo ha maama ‘e lava ke mou ‘ilo ai ‘a e ‘Otuá. 
EPH.1.18	Ko ia ai, ‘i hono fakamāma’i ‘a e mata homou laumālie, kuo lava ai ke mahino kiate kimoutolu e anga ‘o e fakatu‘amelie na‘e faka‘inasi ‘aki kimoutolu ‘i he ‘aho na‘e fili ai kimoutolu ‘e he ‘Otuá. He ‘e toki mahino ai kiate kimoutolu ‘a e ngaahi tāpuaki fakaofo kuó ne tala‘ofa‘aki ki he‘ene kakai kotoa pē.
EPH.1.19	‘Oku ou faka‘amu mai ‘e au ke mahino kiate kimoutolu ‘a e ivi lahi ‘o e ‘Otuá ‘oku ngāue ‘i he mo‘ui ‘a kitautolu ‘a e kakai ‘oku tuí. Ko e ivi ia na‘e ngāue‘aki ‘e he ‘Otuá 
EPH.1.20	‘i he‘ene fokotu‘u ‘a Sīsū Kalaisi mei he maté ‘o fakanofo ki hono to‘omata‘ú ‘i loto hēvaní. 
EPH.1.21	‘Oku pule ‘a Kalaisi mei ai. Pea kuo mā‘olunga noa ia he kau pule mo e kau ma‘u mafai mo e hou‘eiki kotoa pē. ‘Oku mā‘olunga ‘a e huafa ‘o Kalaisí ‘i ha toe hingoa he maama ko ení, pea pehē pē foki mo e maama ka hoko maí. 
EPH.1.22	Kuo tuku ‘e he ‘Otuá ‘a e me‘a kotoa pē ki he lalo va‘e ‘o Kalaisí mo fakanofo ia ko e ‘ulu ‘o e me‘a kotoa pē koe‘uhi ko e siasí. 
EPH.1.23	He ko e siasí, ko e sino ia ‘o Kalaisi, ko e fakakakato ‘o ia ‘okú ne fakakakato ‘a e me’a kotoa pē.
EPH.2.1	‘I he kuo hilí, na‘a mou mate fakalaumālie koe‘uhí ko ho‘omou talangata‘a ki he ‘Otuá mo ho‘omou fai angahalá. 
EPH.2.2	Pea na‘e tupu ia ko ho‘omou fakaangatatau ki he maama ko ení, ‘o fai e loto ‘o e tēvoló. Ko e tēvoló, ko e pule ia ‘o māmani. Pea ko e laumālie ia ‘oku mo‘ulaloa ki ai e kakai kotoa pē ‘oku talangata‘a ki he ‘Otuá.
EPH.2.3	Na‘a mau kau mo kimautolu he fai ki he holi ‘a homau kakanó mo homau lotó. Na‘a mau kau mo kimautolu he fakatupu houhau ki he ‘Otuá. Pea na‘e pau ai kiate kimautolu ‘a e tauteá, ‘o hangē pē ko e kakai kehé.
EPH.2.4+EPH.2.5	Ka ko e ‘Otuá, ‘oku fai manava‘ofa. He na‘a mau mate fakalaumālie koe‘uhi ko ‘emau angahalá. Ka na‘á ne fakamo‘ui fakataha kitautolu pea mo Kalaisi, koe‘uhí ko e lahi ‘o ‘ene ‘ofá. He ko e ‘ofa tu‘unga‘a pē ‘a e ‘Otuá kuo mou hao aí. 
EPH.2.6	Na‘e fokotu‘u fakataha kitautolu mo Sīsū Kalaisi mei he maté ki he mo‘uí ka tau pule fakataha mo ia ‘i hēvani. 
EPH.2.7	Pea te ne toki fakahā mai ‘i he kuonga ka hoko maí ‘a e hulu faufau ‘ene ‘ofa tu‘unga‘a mo ‘ene anga-lelei kuo fakafou mai kiate kitautolu koe‘uhí ko e ngāue kuo fai ‘e Kalaisi Sīsuú. 
EPH.2.8+EPH.2.9	He ko ho‘omou haó ko ho‘omou tui ki he ‘Otuá. Pea ‘oku hulu atu ‘a e ‘ofa ‘a e ‘Otuá ‘iate kitautolú ‘i he me‘a ‘oku tau tuha mo iá. Ko ho‘omou haó, ko e me‘a‘ofa ‘ata‘atā pē ia ‘a e ‘Otuá ma‘amoutolu. Na‘e ‘ikai ke lava ia ‘i ha‘amou fai mālohi. Ka na‘e lava ia ko hono foaki atu ‘e he ‘Otuá. Pea ‘oku taau leva ke ‘oua ‘e fakamāfutofuta ha taha he‘ene haó.
EPH.2.10	Ko e taumu‘a ‘a e ‘Otuá mei mu‘á ke tau fai mālohi mo mo‘ui‘aki ‘a e fa‘ahinga mo‘ui ‘oku hoa mo hono finangaló. Pea na‘á ne tuku mai ‘a Kalaisi ke ne fai hotau fakatupu fo‘oú.
EPH.2.11	Manatu‘i, ‘oku ‘ikai ko e tupu‘i Siu kimoutolu. Ko hono mo‘oní, ko e fa‘ahinga ‘oku nau pōlepole‘aki ‘enau kamú, ‘a ia ko e kamu ‘i he kakano, na‘a nau ui kimoutolu he kuo hilí ko e “kau ta‘e kamu.” 
EPH.2.12	‘I he ngaahi ‘aho ko iá, na’a mou mavahe mo Kalaisi. Ko e kau sola kimoutolu. Na‘e ‘ikai te mou kau he kakai ‘Isileli, pea mou muli ki he ngaahi aleapau ‘o e tala‘ofá. Na‘e ‘ikai hamou ‘amanaki‘anga ‘i māmani, pea na‘e ‘ikai hamou ‘Otua. 
EPH.2.13	Na‘a mou mama‘o mei he ‘Otuá, ka kuo ‘osi ‘omi eni ‘e Kalaisi kimoutolu ke mou vāofi mo ia ‘aki ‘ene tuku ke lilingi hono ta‘ata‘á he‘ene pekia ko e feilaulau ma‘amoutolú.
EPH.2.14	Kuo fakamelino ‘e Kalaisi ‘a e kakai Siú pea mo e kakai mulí. Kuó ne ‘ai ke tau hoko ko e kakai pē ‘e taha ‘aki ‘ene holoki ‘i hono sinó ‘a e ‘ā vahevahe na‘e tu‘u ‘i hotau vaha‘á. 
EPH.2.15	Na‘e fakapekia ‘e Kalaisi ‘a e Lao faka-Siú mo hono mingimingi‘i tu‘utu‘uní. Peá ne fakahoko ha ongo kakai ‘e ua ke na hangē ko ha fo‘i toko taha pē kuo mātu‘aki fo‘ou hono angá. Ko e me‘a na‘e lava aí, ko ‘ene fakamelino kitautolú. 
EPH.2.16	He na‘e ‘uhinga ‘a e pekia ‘a Kalaisi he kolosí, ke fakangata ‘etau fetāufehi‘a‘akí, mo fakamelino kitautolu ‘aki ‘ene fakataha‘i ‘a e ongo kakaí ke hoko ko e sino pē ‘e taha. Pea na‘e fai kotoa ia ‘e he ‘Otuá ko hono fakafoki mai kitautolu kiate iá.
EPH.2.17	Na‘e hoko mai ‘a Kalaisi ‘o malanga‘i e melinó kiate kimoutolu, ‘a e kakai muli na‘e mama‘o mei he ‘Otuá. Peá ne toe malanga‘i e melinó kiate kimautolu ‘a e kakai Siu na‘e vāofi mo iá. 
EPH.2.18	Pea ko Kalaisi pē ‘oku tau fou ai kotoa ki he Tamaí, ko e ngāue ai pē ‘a e Laumālie ‘e taha. 
EPH.2.19	Pea ‘oku ‘ikai ke kei lau ko e muli mo e kehe ‘a kimoutolu ‘oku ‘ikai ko e tupu‘i Siú. He kuo mou kau he kakai ‘a e ‘Otuá. Kuo mou kau eni ‘i hono fāmilí. 
EPH.2.20	‘Oku mou hangē ko ha fale ‘oku langá. Ko hono ngaahi poú ‘a e kau ‘apōsitoló mo e kau palōfitá. Pea ko e tu‘unga falé ‘a Kalaisi. 
EPH.2.21	Ko Kalaisi ‘oku fema‘uma‘utaki ai e falé, kae fai ai pē hono langa hake ke hoko ko e fale tapu e ‘Otuá. 
EPH.2.22	Ko e konga kimoutolu e fale ko ení. Pea ‘oku langa ia ‘e Kalaisi ke ‘afio e ‘Otuá ‘i hono Laumālie.
EPH.3.1	Tu’unga ‘i he ‘uhinga ko ia, kuo u hoko ai, ‘a au Paula ko e popula ‘a Kalaisi, keu tokoni’i ‘a e kakai mulí. 
EPH.3.2	‘Oku ou tui kuo mou ‘osi fanongo talanoa he anga hono fili au ‘e he ‘Otuá ke u tokoni‘i kimoutolú. 
EPH.3.3	Na‘á ku lave si‘i ‘i ‘olunga ki he anga hono fakahā mai kiate au ‘e he ‘Otuá ‘ene ngaahi taumu‘a fakapulipulí ‘o kau kia Kalaisí. 
EPH.3.4	Pea ka hoko atu ho‘omou lau ‘eku tohí ni, pea ‘e mahino atu leva ‘a e lahi ‘eku ‘ilo ki he‘ene ngaahi taumu‘a fakapulipuli ko iá. 
EPH.3.5	Na‘e ‘ikai ke fakahā ange ki ha taha he kuonga ko eé ‘ene ngaahi taumu‘a fakapulipuli ko iá. Ka kuo fakahā mai he kuonga ko ení ‘e he Laumālié ki he kau ‘apōsitolo mo e kau palōfita toputapu ‘a Kalaisí. 
EPH.3.6	Pea ko e ngaahi taumu‘a fakapulipuli ‘a e ‘Otuá, ko hono faka‘inasi tatau e kakai mulí mo e kakai Siú he ngaahi tāpuaki ‘a e ‘Otuá, mo hono fakahoko e kakai mulí mo e kakai Siú ko e sino pē ‘e tahá, pea mo hono faka‘inasi tatau e kakai mulí mo e kakai Siú he tala‘ofa na‘e fai mai ‘e he ‘Otuá ‘ia Sīsū Kalaisí, ‘a ē ‘oku fakamatala ki ai ‘a e ongoongo leleí.
EPH.3.7	Na‘e fili au ‘e he ‘Otuá ke u malanga‘aki ‘a e ongoongo lelei ko iá. Ko ‘ene ‘ofa makehe ia na‘e fai ma‘áku ‘i ha ngāue mai kiate au ‘a hono māfimafí. 
EPH.3.8	Ko e mā‘ulalo taha au he kakai ‘a e ‘Otuá. Ka na‘e afeitaulalo ‘a e ‘Otuá ‘o fili au ke u malanga‘i ki he kakai mulí ‘a e ongoongo lelei ‘o kau ki he ngaahi tāpuaki ta‘e fakangatangata ‘oku ma‘u ‘ia Kalaisí. 
EPH.3.9	He ko e ‘Otuá na‘á ne fakatupu e me‘a kotoa pē. Peá ne tu‘utu‘uni ke u tokoni‘i e kakai kotoa pē ke nau ‘ilo ‘ene ngaahi taumu‘a na‘e toka fufū mei mu‘á. 
EPH.3.10	He ko hono finangaló ke ne me‘angāue‘aki ‘a e siasí ‘i he kuonga ko ení ke mahino pea e‘a hono poto kehekehe ki he ngaahi laumālie ‘oku nau ma‘u mafai mo pule ‘i he māmani ta‘e hā maí.
EPH.3.11	Ko e taumu‘a ia ‘a e ‘Otuá na‘e talu pē mei mu‘a. Pea ko eni kuo ‘osi fakahoko. Ko e me‘a na‘e lava aí, ko e ngāue ‘a Kalaisi Sīsū ko hotau ‘Eikí. 
EPH.3.12	Pea kuo lava eni ke tau ō loto-to‘a mo loto-fakatu‘amelie ki he ‘Otuá ‘aki ‘etau tuí, koe‘uhí ko Kalaisi. 
EPH.3.13	Ko ia ai, ‘oku ou kole atu ke ‘oua mu‘a ‘e hoko ‘eku kātaki‘i ma‘amoutolu ‘a e fu‘u mamahi ko ení ko ha me‘a ke mou loto-si‘i ai.
EPH.3.14+EPH.3.15+EPH.3.16	Ko e Tamaí, ‘oku ma‘u ivi mei ai e me‘a mo‘ui kotoa pē ‘i langi mo māmani. Pea ‘oku ou tō tū‘ulutui ‘o lotu ki ai, ‘o kole ke fakalotolahi‘i kimoutolu ‘e hono Laumālié. He ko e ‘Otua mohu ivi mo mohu ikuna ia. 
EPH.3.17	Pea ‘oku ou kole kiate ia ke fale ‘a Kalaisi ‘i homou lotó koe‘uhi ko ho‘omou tuí, kae lava ke tu‘u ma‘u ho‘omou mo‘uí mo aka loloto ‘i he‘ene ‘ofá. 
EPH.3.18	He ‘e toki lava ai ke mahino kiate kimoutolu mo e kakai kātoa ‘a e ‘Otuá e laulahi mo e lōloa mo e mā‘olunga mo e loloto ‘o e fu‘u ‘ofa ‘a Kalaisí. 
EPH.3.19	Ko e ‘ofa ia ‘oku mahulu atu ‘i ha me‘a ‘e ala fakamatala ‘e he ngutu ‘o ha taha. Pea ka faifai ange pea mahino kiate kimoutolu ‘ene ‘ofa ko iá, pea ‘e fakafonu ‘aki kimoutolu e kānokato ‘o e ‘Otuá.
EPH.3.20+EPH.3.21	Ko ‘eku faka‘amú ke lāngilangi‘ia ‘a e ‘Otuá ‘ia Kalaisi Sīsū mo e siasí ‘o ta‘e ngata pea ta‘e ngata. He ko e fu‘u ivi lahi ‘o‘ona ‘oku ngāue mai ki hotau lotó. Pea ko e ikuna ‘e lava ai ‘iate kitautolú, ‘oku laka hake noa ia ‘i ha me‘a te tau ala kole ki ai, pe ‘amanaki ki aí. ‘Ēmeni.
EPH.4.1	‘Oku ou kole atu ‘i hoku tu‘unga ko e pōpula ‘a e ‘Eikí, ke mou fai ha tō‘onga mo‘ui ‘oku hoa mo ho‘omou kau he kakai kuo fili ‘e he ‘Otuá. 
EPH.4.2	Mou anga faka-tōkilalo ma‘u pē mo anga-vaivai. Mou fekātaki‘aki mo fe‘ofa‘aki. 
EPH.4.3	Fai homou tūkuingatá ke uouangataha ma’u pē ‘i he Laumālié ‘aki ho‘omou nofo melino. 
EPH.4.4	Ko e ngaahi kupu kimoutolu ‘o e sino pē ‘e taha. Pea ‘oku taha pē ‘a e Laumālie ‘o e ‘Otuá, ‘o hangē pē ko e taha e ‘amanaki‘anga na‘e ‘oatu ma‘amoutolu ‘i hono fili kimoutolu ke mou hoko ko e kakai ‘a e ‘Otuá. 
EPH.4.5	‘Oku taha ‘a e ‘Eikí, pea taha mo e tuí, pea taha mo e papitaisó. 
EPH.4.6	‘Oku taha pē ‘a e ‘Otua ko e Tamai ‘a e kakai kotoa pē.
EPH.4.6	‘Okú ne mā‘olunga he kakai kotoa pē. Ka ‘okú ne fie me‘angāue‘aki kitautolu kotoa pē. Pea ‘okú ne fie fale ‘iate kitautolu kotoa pē.
EPH.4.7	Kuo fakakoloa‘i tāutaha kitautolu ‘e Kalaisi ‘aki ha me‘a‘ofa makehe, 
EPH.4.8	‘o hangē ko e lau ‘a e Folofolá,
EPH.4.8	“Na‘á ne ‘alu hake ki he feitu‘u mā‘olunga taupotú
EPH.4.8	‘okú ne taki hake ha kau pōpula tokolahi,
EPH.4.8	peá ne foaki me‘a‘ofa ma‘á e fa‘ahinga ‘o e tangatá.”
EPH.4.9	Ko e kupu ‘oku pehē “Na‘á ne ‘alu hake ki he feitu‘u mā‘olunga taupotú,” ‘oku ‘uhinga ia na‘e tomu‘a ‘alu hifo ‘a Kalaisi ki he taupotu taha ‘o lolofonuá. 
EPH.4.10	Pea ‘oku toe ‘uhinga ia ko e toko taha na‘e ‘alu hifo ki lolofonua taupotú, ko ia pē na‘e ‘alu hake ki Langi Taupotu koe‘uhí kae fonu ia ‘i he ‘univēsí kātoa. 
EPH.4.11	Ko Kalaisi pē na‘á ne toe “foaki me‘a‘ofa ma‘á e fa‘ahinga ‘o e tangatá.” He na‘e fili ‘e Kalaisi ha ni‘ihi ke ‘apōsitolo, mo e ni‘ihi ke palōfita, mo e ni‘ihi ke ngāue faka‘evangeliō, mo e ni‘ihi ke faifekau mo faiako. 
EPH.4.12	Pea ko ‘ene taumu‘á ke mateuteu e kakai ‘a e ‘Otuá ki he ngāue fakalotú, koe‘uhí kae langa hake ‘a e sino ‘o Kalaisí.
EPH.4.13	‘E fai ai pē ‘a e langa ko iá kae‘oua kuo tau uouangataha kotoa ‘i he anga ‘o ‘etau tui ki he ‘Alo ‘o e ‘Otuá, pea mo ‘etau ‘ilo ki aí. 
EPH.4.14	‘E ‘ikai te tau kei anga fakatamaikivale ai. ‘E ‘ikai te tau kei tēkina noa ai mo pāpāea he ngaahi peau mo e tu‘oni matangi ‘o e kau malanga loi ‘oku nau fakahee‘i e kakaí ‘aki ‘enau ngaahi ‘uhinga kākaá. 
EPH.4.15	Ka te tau tutupu ai pē he fakaangatatau kia Kalaisi, ‘aki ‘etau malanga‘aki e mo‘oní mo e loto-‘ofa. Ko Kalaisi e ‘ulu ‘o e sinó. 
EPH.4.16	Pea ‘oku pukepuke ‘e Kalaisi ‘a e sinó kātoa ke ma‘uma‘uluta, mo ne ‘ai ke feongoongoi hono ngaahi kupú, koe‘uhí kae tupu fakautuutu ‘a e sinó kotoa ‘i he ‘ofá.
EPH.4.17	Ko ia ai, ‘oku ou tapou atu ‘i hoku tu‘unga ko e kaungāmuimui ki he ‘Eikí, ke tuku ā ho‘omou mo‘ui fakavalevale ‘o hangē ha kakai ta‘e lotu 
EPH.4.18	mo ‘atamai fakapo‘ulí. ‘Oku ‘ikai ha ‘inasi ‘o e kakai peheé he mo‘ui ‘oku foaki ‘e he ‘Otuá, he ko e kakai kinautolu ‘oku fakapo‘uli ‘aupito mo ta‘e fie auná. 
EPH.4.19	Kuo mole ‘aupito meiate kinautolu ‘a e ongo‘i maá. Kuo nau tuku ange ‘enau mo‘uí ke fa‘iteliha ai ‘a e ngaahi fa‘ahinga kovi mo e fakalielia kehekehe. 
EPH.4.20+EPH.4.21	Na‘e ‘ikai ke malanga‘i atu ‘a Kalaisi koe’uhi ke mou fai pehē ai. Ko Kalaisí, ko e mo‘oní ia. Ko ia na‘e malanga‘i atú. Pea na‘e mahino kiate kimoutolu ‘a e malanga ko iá. 
EPH.4.22	Na‘e malanga‘i atu ‘a Kalaisi kiate kimoutolú, ka mou hu‘i homou anga mu‘á. He ko hono iku‘angá ko e ‘auha.
EPH.4.23	Tuku ke fakafo’ou ‘a e anga ho‘omou fakakaukaú. 
EPH.4.24	‘Ai ha anga ‘oku fo‘ou. Mou failelei ā mo mo‘ui ma‘a. He na‘e ngaohi kimoutolú ke mou haohaoa, ‘o hangē ko e haohaoa ‘a e ‘Otuá.
EPH.4.25	Tuku ā ho‘omou fa‘a loi mo kākaá! Lea‘aki mau pē ‘a e mo‘oní. He ko e ngaahi kupu kotoa kitautolu he sino ‘o Kalaisí. 
EPH.4.26	Ka ‘iloangé kuó ke ‘ita, pea vakai na‘á ke fai angahala ai. Pea ‘oua ‘e ‘ita ai pē ke po‘uli e ‘ahó. 
EPH.4.27	‘Oua ‘e tuku ange ha faingamālie ‘o e tēvoló.
EPH.4.28	Kapau ko ha kaiha‘a koe he kuo hilí, peá ke tuku ho‘o kaiha‘á kae fai ha ngāue ‘oku ‘aonga. Pea te ke lava ‘o tokoni‘i ha taha kehe ‘oku masiva.
EPH.4.29	Tuku ‘aupito ho‘omou talanoa koví. Talanoa ki ha ngaahi me‘a ‘oku hoa mo taau, kae ‘aonga ho‘omou talanoá ki he kakaí.
EPH.4.30	Vakai na‘a mou fakamamahi‘i e Laumālie Mā‘oni‘oni ‘o e ‘Otuá. He na‘e ‘oatu e Laumālié ko e fakamo‘oni ki ho‘omou hoko ko e kakai ‘a e ‘Otuá. Ko e fakamo‘oni ia ki he pau ke hoko mai e ‘aho ‘e fakatau‘atāina‘i ai kimoutolu ‘e he ‘Otuá.
EPH.4.31	‘Oua ‘e toe loto-mamahi, pe ‘ingo, pe ‘ita ki ha taha. Tuku ā ‘a e tau‘aki kaila mo talatukí, 
EPH.4.32	ka mou tau‘aki loto-lelei mo loto-‘ofa. Pea mou fefakamolemole‘aki, ‘o hangē pē ko e fakamolemole‘i kimoutolu ‘e he ‘Otuá koe‘uhí ko Kalaisí.
EPH.5.1	Mou fa‘ifa‘itaki mu‘a ki he ‘Otuá, he ko ‘ene fānau ‘ofa‘anga kimoutolu. 
EPH.5.2	Tuku ke taki ho‘omou mo‘uí ‘aki e ‘ofá, ‘o hangē pē ko e ‘ofa‘i kitautolu ‘e Kalaisi, ‘o ne foaki ai ‘ene mo‘uí ma‘atautolu ko e feilaulau namu-kakala ki he ‘Otuá.
EPH.5.3	Ko e kakai kimoutolu ‘a e ‘Otuá. Pea ‘oku taau ke ‘oua na‘a faifai ange kuo lau‘i kimoutolu ‘i ha‘amou fe‘auaki, pe tō‘onga ta‘e fe‘unga, pe mānumanu. 
EPH.5.4	‘Oua na‘a hā meiate kimoutolu ha fa‘ahinga talanoa ‘oku ta‘e taau, pe ta‘e faka‘apa‘apa, pe fakavalevale. Mou talanoa pē he hounga kiate kimoutolu e ‘ofa ‘a e ‘Otuá. 
EPH.5.5	He ko e fe‘auakí, mo e nofo koví, mo e mānumanú, ko e tauhi tamapuá ia. Pea ‘oku ou fakapapau‘i atu, ko e kakai kotoa ‘oku nau fai peheé, he‘ikai te nau ma‘u ‘inasi he pule‘anga ‘o Kalaisi mo e ‘Otuá.
EPH.5.6	Vakai na‘a lohiaki‘i kimoutolu ‘e ha taha ‘aki ha ngaahi ‘uhinga fakamuna. Ko e talangata‘a ia ki he ‘Otuá. Pea ‘e he ‘Otuá ‘a e kakai kotoa pē ‘oku nau fai peheé. 
EPH.5.7	‘Oua te mou fetu‘utaki mo e kakai peheé.
EPH.5.8	‘I he kuo hilí, na‘a mou hangē ha kakai ‘oku nofo he fakapo‘ulí. Kae talu ho‘omou hoko ko e kakai ‘a e ‘Eikí mo ho‘omou nofo he māmá. ‘Ai ke ngali ko e kakai kimoutolu ‘o e māmá. 
EPH.5.9	He ‘oku tupu mei he māmá ‘a e me‘a kotoa ‘oku ma‘a, mo totonu, mo mo‘oni.
EPH.5.10	Fekumi ki he me‘a kotoa ‘oku hoa mo e finangalo ‘o e ‘Otuá. 
EPH.5.11	‘Oua te mou kau he ngaahi feohi‘anga fakapo‘uli ‘a e kakaí. Ka mou fakamahino kiate kinautolu ‘a e kovi ‘enau me‘a ‘oku faí. 
EPH.5.12	Na‘a mo e talanoa ki he ngaahi me‘a ‘oku nau fai he liló, ‘oku fakamā. 
EPH.5.13	Ka ‘e hā mahino ‘i he māmá e anga ‘o e ngaahi me‘a ko iá. 
EPH.5.14	‘Oku mo‘oni pē e lau ‘a e Folofolá,
EPH.5.14	“‘Ā, ‘a koe ‘oku mohé,
EPH.5.14	tu‘u hake mei he maté,
EPH.5.14	ka ke māmangia ‘ia Kalaisi.”
EPH.5.15	‘Ai homou ‘ulungāangá ke ngali ko e kakai fakapotopoto, ‘o ‘ikai ko e kakai fakavalevale.
EPH.5.16	Ngāue‘aonga‘aki ‘a e ‘aho kotoa ‘o ho‘omou mo‘uí. He ko e kuonga kovi eni. 
EPH.5.17	‘Oua te mou fakavalevale, kae ‘ai ke mou ‘ilo e finangalo ‘o e ‘Otuá.
EPH.5.18	‘Oua te mou konā he inu uainé. He ko e mo‘ui fakausousá ia. Kae tuku ke fakafonu kimoutolu ‘aki e Laumālié. 
EPH.5.19	Pea ka fai ha‘amou fakafeohi, pea mou hiva himi mo e saame, mo hiva fakalaumālie ki he ‘Eikí mo e loto fiefia.
EPH.5.20	Fakafeta‘i he me‘a kotoa pē ki he ‘Otuá ko e Tamai ‘i he huafa ‘o hotau ‘Eiki ko Sīsū Kalaisí.
EPH.5.21	Ke mou fetukulolo‘aki koe‘uhí ko ho‘omou ‘apasia kia Kalaisí.
EPH.5.22	Ngaahi uaifi, mou tukulolo ki homou ngaahi husepānití, ‘o hangē pē ko ho‘omou tukulolo ki he ‘Eikí. 
EPH.5.23	He ko e husepānití, ko e ‘ulu ia ‘o e uaifí, ‘o hangē pē ko e hoko ‘a Kalaisi ko e ‘ulu mo e Fakamo‘ui ‘o e siasí, ‘a ia ko hono sinó ia. 
EPH.5.24	Tukulolo kakato ‘a e ngaahi uaifí ki honau ngaahi husepānití, ‘o hangē pē ko e tukulolo ‘a e siasí kia Kalaisí.
EPH.5.25	Ngaahi husepāniti, mou ‘ofa‘i homou ngaahi uaifí, ‘o hangē pē ko e ‘ofa‘i ‘e Kalaisi ‘a e siasí. He na‘e foaki ‘e Kalaisi ‘ene mo‘uí ma‘á e siasí, 
EPH.5.26	‘o ne fakatāpui ia ‘aki ‘ene folofola. Ko e hili ia ‘ene fufulu e siasí ‘aki ‘a e vai, 
EPH.5.27	ka ne ma‘u ha siasi lāngilangi‘ia ‘oku ma‘a mo mā‘oni‘oni, pea ‘ikai hano mele pe ‘ila. 
EPH.5.28	Pea ‘oku hoa mo e husepānití ke ne ‘ofa‘i hono uaifí, ‘o hangē pē ko ‘ene ‘ofa‘i ‘e ia iá. Ko e ‘ofa ‘a ha tangata ‘i hono uaifí, ko ‘ene ‘ofa ai pē ia ‘iate iá. 
EPH.5.29	‘Oku ‘ikai ha taha ‘iate kitautolu ‘e fehi‘a ‘i hono sino ‘o‘oná. Ka ‘oku tau tokanga‘i mo tauhi, ‘o hangē pē ko e tokanga‘i mo tauhi ‘e Kalaisi ‘a e siasí.
EPH.5.30	He ko e ngaahi kupu kitautolu he sino ‘o e Kalaisí. 
EPH.5.31	Hangē ko e lau ‘a e Folofolá, “Ka tuku ange ‘e ha tangata ‘ene tamaí mo ‘ene fa‘eé ke mali, pea ‘oku hoko leva ‘a e tangatá mo e fefiné ko e kakano pē ‘e taha.” 
EPH.5.32	Ko e mo‘oni loloto eni. Pea ‘oku ou faka‘uhinga‘i ‘e au kia Kalaisi mo e siasí. 
EPH.5.33	Ka ‘oku toe ‘uhinga pē kiate kimoutolu. He kuo pau ke ‘ofa ‘a e husepānití ‘i hono uaifí, ‘o hangē pē ko ‘ene ‘ofa ‘iate iá. Pea ke toka‘i ‘e he uaifí ‘a hono husepānití.
EPH.6.1	Fānau, mou talangofua ki ho‘omou mātu‘á. He ko homou fatongia ia ‘i he ‘Eikí. 
EPH.6.2	“Faka‘apa‘apa ki ho‘o tamaí mo ho‘o fa‘eé, 
EPH.6.3	ka ke tu‘umālie mo mo‘ui fuoloa he fonuá.” Ko e ‘uluaki fekau ia ‘oku ‘i ai mo hano tala‘ofa.
EPH.6.4	Ngaahi tamai, ‘oua te mou fa‘a tafulu‘i ho‘omou fānaú. Ka mou ‘ohake kinautolu ‘aki ‘a e akonaki mo e tataki faka-Kalisitiané.
EPH.6.5	Kau pōpula, mou talangofua ki he fa‘ahinga ‘oku ‘anautolu kimoutolu ‘i māmaní. Faka‘apa‘apa‘i mo‘oni kinautolu, pea fai tōtōivi ‘enau ngāué, ‘o hangē ko ho‘omou fai e ngāue ‘a Kalaisí. 
EPH.6.6	‘Oua ‘e fai fakafatongia, pe fakamamata, kae fai fakamātoato ke mahino ko e kau pōpula ‘a Kalaisi kimoutolu. 
EPH.6.7	Fai loto-tō ‘a e ngāue ‘a homou kau pulé, ‘o hangē ko ho‘omou fai ia ‘a e ngāue ‘a e ‘Eikí, kae ‘ikai ko e ngāue ‘a e tangata. 
EPH.6.8	Manatu‘i, ‘e fakapale‘i ‘e he ‘Eikí ‘a e toko taha kotoa pē, ‘o tatau pē pe ko ha toko taha pōpula, pe ko ha toko taha tau‘atāina.
EPH.6.9	Kau ma‘u pōpula, mou fai pehē pē ki ho‘omou kau pōpulá. Pea ‘oua ‘e fakamanamana‘i kinautolu. Manatu‘i, ‘oku toko taha pē honau Pulé pea mo homou Pulé, pea ko e Pule ia ‘oku ‘i hēvaní. Pea ‘oku ‘ikai ke filifilimānako ia.
EPH.6.10	Ko e faka‘osí, ‘ai ke mou ma‘u ivi mei he ‘Eikí pea mo hono māfimafí.
EPH.6.11	Tui kakato ‘a e teunga tau kuo ‘oatu ‘e he ‘Otuá, kae lava ke mou matatali e ngaahi feinga kākā ‘a e tēvoló. 
EPH.6.12	He ‘oku ‘ikai ko ‘etau tau eni mo ha kakai, ka ko ‘etau tau mo ha ngaahi mafai, mo ha ngaahi ivi fakatu‘utāmaki ‘oku ‘ikai ke hā mai, mo e ngaahi mālohi, mo e ngaahi kongakau laumālie kovi ‘o e kuonga fakapo‘uli ko eni. 
EPH.6.13	Fei mo tui kakato ‘a e teunga tau kuo ‘oatu ‘e he ‘Otuá. Pea ka hoko mai ‘a e ‘aho ‘o e koví, pea te mou lava ‘o teke‘i e ngaahi ‘oho ‘a e filí. Pea ka ‘osi ‘a e taú, ‘oku mou kei tu‘u pē.
EPH.6.14	Mou mateuteu ma‘u pē. ‘Ai e mo‘oní ke hangē ha no‘o ki homou kongalotó. Tuku ke malu‘i kimoutolu ‘aki ‘a e faitotonu ‘a e ‘Otuá, ko homou teunga taú ia. 
EPH.6.15	‘Ai ho‘omou fie malanga‘aki ‘a e ongoongo lelei ‘o e fakamelinó ko e sū ki homou va‘é. 
EPH.6.16	Mou pale‘i ‘aki ‘a e ngaahi ngahau vela ‘a e Toko Taha Koví ho‘omou tuí, ko homou pāletu‘á ia. 
EPH.6.17	Tuku e fai fakamo‘ui ‘a e ‘Otuá ke hoko ko homou tatā-taú. Pea mou mahafu ‘aki e heletā ‘o e Laumālié, ‘a ia ko e folofola ‘a e ‘Otuá.
EPH.6.18	Mou lotu ta‘e tuku. Pea hūfia mo e kakai kehé. Fai ma‘u pē ho‘omou ngaahi lotú ‘aki e ivi ‘o e Laumālié.
EPH.6.18	‘Ā mo le‘o. Pea hūfia ma‘u pē e kakai ‘a e ‘Otuá. 
EPH.6.19	Lotu mai ma‘áku, ke fakalea au ‘e he ‘Otuá ke u malanga‘i ta‘e ufi ‘a e ngaahi fakalilolilo ‘o e ongoongo leleí. 
EPH.6.20	Ko e ngāue ia na‘e fekau ke u faí. Pea ko ia ‘oku ou nofo pilīsone ai ko ení. Lotu mai ma‘áku, ka u lava ‘o fai e malanga ta‘e ufi ‘oku totonu ke u faí.
EPH.6.21+EPH.6.22	‘Oku ou loto ke mou ‘ilo ‘a e anga ‘o ‘eku nofó. Ko hono ‘uhinga ia na‘á ku fekau ai ‘a Tikiko ke ‘alu atú. He ko hoku kaume‘a fafale ia. Ko e tama faimālohi he ngāue ‘a e ‘Eikí. Te ne talanoa atu e anga ‘emau nofó, mo fakalotolahi‘i kimoutolu.
EPH.6.23	‘Ofa ke ‘oatu ma‘á e kāinga lotu kotoa pē ‘a e nonga, mo e ‘ofa, mo e tui, ‘e he Tamaí mo e ‘Eiki ko Sīsū Kalaisí.
EPH.6.24	‘Ofa ke tāpuaki‘i ‘e he ‘Otuá ‘a kimoutolu kotoa ‘oku fai ta‘e tūkua ho‘omou ‘ofa ‘i hotau ‘Eiki ko Sīsū Kalaisí.
PHP.1.1	Si‘i kāinga lotu Filipai,
PHP.1.1	‘A kimoutolu ‘a e kakai kotoa ‘a Kalaisi Sīsuú, fakataha mo homou kau taki kotoa pē, mo homou kau tokoní. Ko au Paula ‘oku tohi atú, pea mo Tīmote, ko e ongo tamaio‘eiki ‘a Kalaisi Sīsū.
PHP.1.2	Tauange ke mou ‘inasi he ‘ofa lī‘oa mo e tāpuaki ‘a e ‘Otuá ko ‘etau Tamai mo e ‘Eiki ko Sīsū Kalaisí.
PHP.1.3	Ko ‘eku manatu ma‘u pē kiate kimoutolú, peá u fakafeta‘i ai ki hoku ‘Otuá. 
PHP.1.4	Pea ko ‘eku hūfia ma‘u pē kimoutolú, peá u fiefia 
PHP.1.5	koe‘uhí ko e anga ho‘omou kau fakataha mo au ‘i hono fakamafola ‘o e ongoongo leleí, mei he fuofua ‘aho na‘a mou fanongo ai ‘o a‘u mai ki he ‘ahó ni. 
PHP.1.6	Ko e toko taha na‘á ne kamata ‘a e ngāue lelei ko iá ‘iate kimoutolú, ‘oku ou tui pau te ne fai ai pē kae‘oua kuó ne fakakakató ‘i he ‘aho ‘e liuaki mai ai ‘a Kalaisi Sīsuú.
PHP.1.7	‘Oku taau pē ke u ongo‘i pehē he ko ‘eku fānau pele kimoutolu. Kuo tuku mai ‘e he ‘Otuá ke u taukave‘i mo malanga‘i e ongoongo leleí ‘i he‘eku nofo pilīsone ko ení. Pea kuo mou kau kotoa pē hono tokoni‘i au ‘i he‘eku fai e fatongia ko iá. 
PHP.1.8	‘Oku ‘afio‘i ‘e he ‘Otuá ‘a e vivili pehē ‘eku tokanga atu kiate kimoutolú ‘aki ‘a e ‘ofa ‘a Kalaisí.
PHP.1.9	‘Oku ou hūfia ma‘u pē kimoutolu ke tupu fakautuutu ho‘omou ‘ofá, mo ho‘omou ‘iló, mo ho‘omou fakapotopotó. 
PHP.1.10	He ‘e toki tonu ai ho‘omou fonongá, pea haohaoa mo ta‘e mele ho‘omou mo‘uí ‘i he ‘aho ‘e liuaki mai ai ‘a Kalaisí. 
PHP.1.11	‘E toki femo‘uekina ai ho‘omou mo‘uí ‘i ha ngaahi ngāue ‘aonga. Pea ‘e fakalāngilangi‘i mo fakafeta‘ia ai ‘a e ‘Otuá.
PHP.1.12	‘Oku ou loto, kāinga, ke mahino eni kiate kimoutolu, ko e ngaahi me‘a kuo hoko kiate aú, ‘oku kau lelei ia ki hono fakamafola ‘o e ongoongo leleí. 
PHP.1.13	He ‘oku ‘ikai ke puli he kau sōtia Lomá mo hono toé, ko e ‘uhinga ‘o ‘eku nofo pilīsone ko ení ko ‘eku fai e ngāue ‘a Kalaisí. 
PHP.1.14	Pea kuo loto-lahi mo loto-to‘a ai ‘a e kaungālotu meimei hono kotoa ‘i hení ‘i he‘enau malanga‘i ‘a e ongoongo leleí.
PHP.1.15	Mo‘oni pē ‘oku malanga‘i ‘a Kalaisi ‘e he ni‘ihi ko e fakalotokovi mo e fakavahavaha‘a. Ka ‘oku ‘i ai e ni‘ihi ia ‘oku nau malanga‘i loto-ma‘a pē. 
PHP.1.16	Ko e fa‘ahinga ia ‘oku ‘ofa mo‘oni ‘ia Kalaisí. Pea ‘oku mahino kiate kinautolu ko ‘eku ‘i hení ke taukave‘i ‘a e ongoongo lelei ‘o kau kiate iá. 
PHP.1.17	‘Oku ‘ikai ke ‘ofa mo‘oni ‘ia Kalaisi ‘a e kau fakalotokovi mo fakavahavaha‘á. Ko ‘enau taumu‘á pē ke fakamamahi‘i au ‘i he‘eku nofo pilīsone ko ení. 
PHP.1.18	Ka ‘oku ou tatau‘ia ai pē au pe ‘oku malanga‘i fakamamata pē ‘a Kalaisi, pe fakamātoato. Kehe pē ke malanga‘i ‘a Kalaisi. Ko ia pē ‘oku fiefia ai hoku loto ‘o‘okú. 
PHP.1.19	Pea he‘ikai tuku ‘eku fiefiá. He ‘oku ou fakapapau‘i ‘e fakahaofi au ‘i ho‘omou fa‘a hūfia aú pea mo e tokoni mai ‘a e laumālie ‘o Sīsū Kalaisí. 
PHP.1.20	Ko ‘eku faka‘amú, mo ‘eku ‘amanakí, ke ‘oua pē te u lī‘aki hoku fatongia ‘oku faí. ‘Oku ou loto ke fakalāngilangi‘i loto-to‘a ‘a Kalaisi, ‘o tatau ai pē pe te u mate pe mo‘ui ai.
PHP.1.21	He ka u ka mo‘ui atu, te u mo‘ui ai pē ma‘a Kalaisi. Pea ka u ka mate, ko e toe lahi ange ai pē ia hoku fakakoloá. 
PHP.1.22	Hei‘ilo pe ko e fē te u fili ki aí. Te u ala mo‘ui atu ‘o fai ha ngāue ‘aonga. 
PHP.1.23	Ka ‘oku fefūsiaki hoku lotó. ‘Oku ou fie ‘alu ‘o nofo fakataha mo Kalaisi. He ‘e sai ange ‘ānoa ia kiate au. 
PHP.1.24+PHP.1.25	Ka ‘oku mahino kiate au te u kei ‘aonga atu pē kiate kimoutolu. Pea ‘oku ou tui ai te u fie mo‘ui atu pē, hei‘ilo te u lava ‘o tokoni‘i kimoutolu ke tupu fakautuutu, mo fiefia ai pē, ho‘omou mo‘ui fakalaumālié. 
PHP.1.26	Pea ka toki lava ha‘aku toe ‘a‘ahi atu, pea ‘e toe liuliunga ho‘omou fakalāngilangi‘i ‘a Kalaisi koe‘uhí ko au!
PHP.1.27	Ka ko e me‘a tēpuú, ke hoa ho‘omou mo‘uí mo e ongoongo lelei ‘o kau kia Kalaisí. Pea ‘e tatau ai pē pe te u toe ‘a‘ahi atu pe ‘ikai, ‘e kei ongoongo mai ai pē ho‘omou kei fetohotohoi mo kaungāngāue fakataha, mo kaungā fakakukafi ke tui mai ha ni‘ihi ki he ongoongo leleí. 
PHP.1.28	Ko ho‘omou fehangahangai ma‘u pē mo homou ngaahi filí pea mou loto-to‘a. He ‘e hoko ia ko ha fakamo‘oni kiate kinautolu ‘o e pau ke nau ‘auha ka mou ikuna, koe‘uhi ko e māfimafi ‘o e ‘Otuá. 
PHP.1.29	He na‘e ‘ikai ngata pē i hono fakakoloa‘aki kimoutolu ‘e he ‘Otuá ‘a e faingamālie ke mou tui kia Kalaisí, ka na‘á ne toe ‘oatu mo homou faingamālie ke kātaki‘i ha ngaahi mamahi ma‘ána. 
PHP.1.30	Na‘a mou ‘osi mamata tonu ‘iate au ‘oku ou fepaki mo ha ngaahi faingata‘a. Pea kuo mou fanongo he ngaahi faingata‘a ‘oku ou lolotonga mo‘ua aí. Pea kuo pau eni ke mou mo‘ua mo kimoutolu ‘i ha ngaahi faingata‘a pehē.
PHP.2.1	Kuo tāpuaki‘i lahi kimoutolu. Kuo fakaivia kimoutolu ‘e Kalaisi. Kuo nonga ho‘omou mo‘uí koe‘uhí ko ‘ene ‘ofá. Kuo mou uouongataha ‘i he Laumālié. 
PHP.2.2	Pea mou ‘ofa mai ā ‘o fakakakato ‘eku fiefiá ‘aki ha‘amou taha he fakakaukaú, ‘ofá, lotó, mo e laumālié. 
PHP.2.3	‘Oua te mou mo‘ui sio kita, pe sio lāngilangi. Ka mou anga-fakatōkilalo ma‘u pē. Pea hapai ma‘u pē ‘a e kakai kehé. 
PHP.2.4	Tokanga ma‘u pē ki he‘enau ngaahi fie ma‘ú, ‘o ‘ikai ko e ngaahi fie ma‘u pē ‘amoutolú. 
PHP.2.5	‘Ai ke mou loto-taha mo Kalaisi Sīsū,
PHP.2.5	He neongo ‘ene mātu‘aki tatau mo e ‘Otuá,
PHP.2.6	ka na‘e ‘ikai te ne holi ke nofo he‘ene tatau mo e ‘Otuá.
PHP.2.7	‘Io, na‘á ne tuku ange ‘ene me‘a kotoa pē,
PHP.2.7	‘o ne hoko ko e tamaio‘eiki
PHP.2.7	‘i hono fanau‘i mai ‘e ha fefine,
PHP.2.7	‘o hangē pē ko kitautolú.
PHP.2.8	‘I he‘ene hoko leva ‘o tangatá,
PHP.2.8	na‘á ne fie mo‘ulaloa ‘o mo‘ui talangofua,
PHP.2.8	‘o a‘u ai pē ki he‘ene mate kalusefai.
PHP.2.9	Pea kuo mātu‘aki hakeaki‘i ai ia ‘e he ‘Otuá,
PHP.2.9	mo fakahuafa ‘aki ‘a e huafa taupotú.
PHP.2.10	Pea ko e huafa ko iá
PHP.2.10	‘e tō tū‘ulutui ki ai ‘a e toko taha kotoa pē ‘i langi,
PHP.2.10	mo māmani, mo lolo-fonua.
PHP.2.11	Pea ‘e toki fakamo‘oni‘i ai ‘e he kakai kotoa pē
PHP.2.11	ko e ‘Eikí pē ‘a Sīsū Kalaisi,
PHP.2.11	pea ‘e lāngilangi‘ia lahi ai
PHP.2.11	‘a e ‘Otuá ko e Tamaí.
PHP.2.12	Ko ia ai, kāinga, mou ‘ai mu‘a ke laka ange ho‘omou tali angi mai ‘i he‘etau fepulingaki ko ‘ení ‘i ho‘omou tali angi mai ‘i he‘eku kei nofo ‘i hená. ‘Oua na‘a tuku ho‘omou ngāue malohi ki homou fakamo‘uí. Pea fai he loto-‘apasia mo tailiili. 
PHP.2.13	He ‘oku ‘ikai ke tuku e ngāue atu ‘a e ‘Otuá ‘i hono tokoni’i kimoutolu ke vekeveke fai hono finangaló. 
PHP.2.14	‘Oua ‘e fai ngulungulu mo feke‘ike‘i homou ngaahi fatongiá. 
PHP.2.15	Ka mou nofo ko e fānau ongoongo lelei mo haohaoa ‘a e ‘Otuá ‘i he lotolotonga ‘o e to‘utangata kākā mo mousa‘a ko ‘ení. Feinga ke ulo atu ho‘omou mo‘uí kiate kinautolu, ‘o hangē ko ha ngaahi māmá. 
PHP.2.16	Pea pīkitai he folofola fakamo‘uí. Pea te u toki polepole ‘iate kimoutolu ‘i he ‘aho ‘e liuaki mai ai ‘a Kalaisí. He ‘e mahino ai na‘e ‘ikai ko ha fakaongosia noa ‘eku tō kakava mo ‘eku tafi pupuha na‘e fai koe‘uhí ko kimoutolú. 
PHP.2.17	‘Oku tatau ho‘omou tuí mo ho‘omou ngāué mo ha feilaulau ‘oku hapai ma‘á e ‘Eikí. Pea ka faifai ange kuo lilingi hoku totó ‘i he funga ‘o ho‘omou feilaulau ko iá, te u kei kaungālotofiefia mo kimoutolu. 
PHP.2.18	Pea ‘oku totonu ke mou kaungālotofiefia ai pē foki mo au.
PHP.2.19	‘Oku ‘i ai ‘eku faka‘amu ke fekau ‘a Tīmote ke ‘alu atu he vavé ni mai, ‘o kapau ‘e finangalo lelei ki ai ‘a e ‘Eiki ko Sīsuú. Pea ‘ofa ke ne foki mai mo ha ongoongo kiate kimoutolu te u fiefia ai. 
PHP.2.20	‘Oku ‘ikai ha toe taha heni ‘e tokanga kiate kimoutolu ‘o laka hake ‘ia Tīmote. 
PHP.2.21	‘Oku tokanga hono toé kiate kinautolu pē, ‘o ‘ikai ko e ngaahi me‘a ‘oku tokanga ki ai ‘a Sīsū Kalaisí. 
PHP.2.22	Ka kuo mahino kiate kimoutolu ‘a e mahu‘inga ‘o Tīmoté. Ko ‘ema ngāue fakataha ‘i hono fakamafola ‘o e ongoongo leleí, ‘oku hangē pē ko e tokoni ha foha ki he‘ene tamaí. 
PHP.2.23	Ko ‘eku faka‘amú ke mahino mai pē ‘a e me‘a ‘e hoko kiate aú, peá u fekau leva ke ‘alu atu. 
PHP.2.24	Pea ‘oku ou falala ki he ‘Eikí ‘e vavé ni pē ‘ene tuku ke u ‘alu atu mo au.
PHP.2.25	‘Oku ou tui ‘oku totonu ke fakafoki atu kiate kimoutolu si‘oku kaume‘a ko ‘Epafalotaitó. Ko e kaungāfononga foki ia mo Kalaisi. Ko e kaungāngāue ‘o‘oku. Pea ko e toe sōtia ‘a e ‘Eikí, ‘o hangē pē ko aú. Na‘a mou fekau foki ke ne ha‘u ‘o tauhi au. 
PHP.2.26	Ka ‘okú ne fu‘u fie foki atu. Pea ‘oku toe hoha‘a hono lotó koe‘uhí ko ho‘omou fanongo na‘e puké. 
PHP.2.27	Ko hono mo‘oní, na‘e puke lahi, ‘o meimei mate. Ka na‘e manava‘ofa ki ai ‘a e ‘Eikí. Pea ko ‘ene manava‘ofa ai pē foki ia kiate au. He kapau na‘e mate ‘a ‘Epafalotaito, na‘e fu‘u hulu fau ‘eku mamahí. 
PHP.2.28	Pea ‘i he‘ene peheé, kuo toe ‘āsili ai ‘eku fie fakafoki atu iá. He ‘e fakafiefia kiate kimoutolu ho‘omou toe fe‘iloakí. Pea he‘ikai te u toe hoha‘a au ki ai. 
PHP.2.29	‘Ofa mai ‘o talitali lelei ia. Pea hapai ma‘u pē ‘a e kau ngāue peheé. 
PHP.2.30	Na‘á ne mei mate he‘ene fai e ngāue ‘a Kalaisí, koe‘uhí ko ‘ene ta‘e tokanga ki he‘ene mo‘uí he‘ene tokoni‘i au he ‘ū fatongia na‘e ‘ikai te mou lava ‘o fakakakato maí.
PHP.3.1	Ko hono faka‘osí, kāinga, mou fiefia ‘i he ‘Eikí. ‘Oku ‘ikai ko e fakaongosia kiate au ‘eku toe tohi atu he ‘ū me‘a na‘á ku ‘osi tohi atu aí. Ko hono mo‘oní, ‘e kau lelei ia kiate kimoutolu. 
PHP.3.2	Tokanga‘i e kau anga‘i kulī ko ená, ‘a e fa‘ahinga ‘oku nau holi ke kamu kimoutolú. 
PHP.3.3	‘Oku ‘ikai ko kinautolu ‘a e kau kamu mo‘oní, ka ko kitautolu ‘oku tau lotu ki he ‘Otuá ‘i he ivi ‘o hono Laumālié, mo tau pōlepole pē ‘ia Sīsū Kalaisí. ‘Oku ‘ikai te tau fakafalala kitautolu ki ha ngaahi ouau fakatu‘asino. 
PHP.3.4	Ka neongo ia, ka u ka pehē ke u fakafalala ki ha ngaahi ouau fakatu‘asino, te u mo‘oni pē au ia. Pea kapau ‘oku toe ‘i ai mo ha taha ‘okú ne lau ‘oku ‘i ai e me‘a ke ne fakafalala ai ki ha ngaahi me‘a fakatu‘asino, ‘e ‘ikai pē ke kākākunga ia kiate au. 
PHP.3.5	He na‘e kamu au ‘oku ou kei ‘aho valu pē. Pea ko e ‘Isileli au he matakali Penisimaní. Ko e tupu‘i Hepelū mo‘oni au. Pea ka lau ki he mamahi‘i e Lao, na‘á ku kau au he fa‘ahi ‘a e kau Fālesí. 
PHP.3.6	Peá u a‘u ai pē ‘o fakatanga‘i e siasí koe‘uhí ko ‘eku fu‘u fie fai mālohi he lotu faka-Siú. Na‘á ku fai ‘e au e me‘a kotoa pē ‘oku tu‘utu‘uni he Lao ke hoa ai ‘ete mo‘uí mo e finangalo ‘o e ‘Otuá.
PHP.3.7	Ka ko e ngaahi me‘a kotoa na‘á ku mahu‘inga‘ia aí, kuó u lau kinautolu ko e fakamasiva ki he‘eku mo‘uí, koe‘uhí ko Kalaisi. 
PHP.3.8	‘Oku ‘ikai pē ha me‘a ia ‘e kākākunga ki he‘eku a‘usia ‘a Kalaisi Sīsū ko hoku ‘Eikí. Kuó u to‘o ‘eku falalá mei he me‘a kehe kotoa pē, ‘o lau ia ko e veve. Ko e me‘a ‘oku ou fie ma‘u ‘e aú, ke u a‘usia ‘a Kalaisi 
PHP.3.9	mo fakapapau‘i ‘eku kau ‘iate iá. Na‘e ‘ikai pē ke lava ke tali au ‘e he ‘Otuá ‘i he‘eku kei mo‘ui‘aki ‘a e Laó. Na‘e tu‘unga pē hono tali au ‘e he ‘Otuá ko ‘eku tui kia Kalaisí ‘ata‘atā. 
PHP.3.10	Ko e me‘a pē ‘oku ou fie ma‘ú, ke u a‘usia ‘a Kalaisi pea mo e ivi na‘e fokotu‘u ai ia mei he maté ‘o ne mo‘uí. Ko hoku lotó, ke u a‘usia ‘a e ngaahi fa‘ahinga faingata‘a na‘á ne faingata‘a‘ia aí, pea mo e mate‘anga na‘á ne mate aí, 
PHP.3.11	hei‘ilo te u toe tu‘u mo au mei he maté ‘o mo‘ui.
PHP.3.12	‘Oku ‘ikai te u pehē ‘e au kuó u ‘osi a‘u ki he taumu‘a ko iá. ‘Oku ‘ikai te u pehē ‘oku ou haohaoa. Ka ‘oku ou tutui mo vilitaki atu pē, hei‘ilo te u a‘u ki ai. 
PHP.3.13	Kāinga, ‘oku ‘ikai te u pehē kuó u ‘osi ma’u ia. Ka ‘oku ou fakangalonagalo‘i e ngaahi me‘a kuo mahili atú, mo kakapa atu ki he ngaahi me‘a kuo tuku mai mei mu‘á. 
PHP.3.14	‘Oku ou tutui atu ki he tepí, ka u ma‘u e palé. Ko e pale ko iá, ko e ui mai ia ke te hū ā ki Hēvani. Pea ‘oku foaki ‘e he ‘Otuá ‘a e pale ko iá koe‘uhí ko e me‘a kuo fai ‘e Kalaisi Sīsuú. 
PHP.3.15	‘Ofa ke pehē ‘a e fakakaukau ‘a kitautolu kotoa ‘oku matu‘otu‘a fakalaumālié. Pea ko koe ‘oku ‘ikai ke pehē ho‘o fakakaukaú, ‘e toki fakamahino atu mo ia ‘e he ‘Otuá kiate koe. 
PHP.3.16	Kehe pē ke tau pipiki he ngaahi me‘a kuo tau ‘osi a‘usiá. 
PHP.3.17	Kāinga, mou fa‘ifa‘itaki kiate au. Mou ako meiate kinautolu kotoa pē ‘oku nau muimui he ngaahi sīpinga mo‘ui na‘a mau faí. 
PHP.3.18	Kuo tu‘o lahi ‘eku fa‘a fakatokanga atu kiate kimoutolu, ‘oku ‘i ai e tokolahi kuo nau hangē ko ha kau fakafili kia Kalaisí ‘i he anga ‘o ‘enau tō‘onga mo‘uí. Pea ‘oku ou toe fakatokanga atu pē heni, mo e tangi lo‘i matá. 
PHP.3.19	Ko e fa‘ahinga ia ‘oku hu‘u ki heli ‘enau mo‘uí, he ‘oku nau ‘otua ‘aki pē honau keté. ‘Oku nau futa‘aki ‘enau ngaahi tō‘onga mo‘ui fakamaá. Ko e ngaahi me‘a fakamāmani pē ‘oku nau tokanga ki aí.
PHP.3.20	Ka ko e kakai kitautolu ‘o hēvani. Pea ‘oku tau lolotonga talitali fiefia ki he liuaki mai mei hēvani ‘a hotau Fakamo‘uí, ‘a e ‘Eiki ko Sīsū Kalaisi. 
PHP.3.21	He ‘okú ne ma‘u mafai ki he me‘a kotoa pē. Pea te ne hanga ‘o liliu hotau sino mate ngofua ko ení ke hangē ia ko hono sino fakahēvaní ‘o’ona.
PHP.4.1	Kāinga, ‘oku ou ‘ofa lahi atu kiate kimoutolu. Pea ‘oku ou mate he fie fe‘iloaki mo kimoutolú. Mou ‘ofa ‘o tu‘u ma‘u ‘i he ‘Eikí. He ko kimoutolú, ko e pōlepole‘anga mo e fiefia‘anga ‘eku mo‘uí.
PHP.4.2	‘E ‘Iuotia mo Siniteke, mo ‘ofa mu‘a ‘o loto-taha. He ‘okú mo kau he kakai ‘a e ‘Eikí. 
PHP.4.3	Mo koe foki, hoku hoa ngāué, ‘oku ou kole atu ke ke tokoni‘i ‘a e ongo fefine ko ená. He na‘á na kaungāngāue fakataha mo au mo Kelemeni mo hono toé ‘i hono fakamafola e ongoongo leleí. Kuo ‘osi tohi kātoa honau hingoá he tohi ‘o e mo‘uí. 
PHP.4.4	Fiefia ma‘u pē homou lotó koe‘uhí ko e ‘Eikí! Ka u toe ‘ai atu, Fiefia ma‘u pē homou lotó. 
PHP.4.5	Kātaki‘i ma‘u pē ‘a e ngaahi anga ‘o e kakai kehé. Kuo vavé ni ‘a e liuaki mai ‘a e ‘Eikí. 
PHP.4.6	‘Oua te mou loto-mo‘ua ki ha me‘a. Hūfia ho‘omou me‘a kotoa pē. Fai loto-hounga mo loto-fakafeta‘i ho‘omou ngaahi kole ki he ‘Otuá. 
PHP.4.7	Kuo mou kau he kakai ‘a Kalaisi Sīsuú. Pea ‘e tāpuaki‘i kimoutolu ‘aki ‘a e nonga. Ko e nonga ia ‘oku ‘ikai ha taha te ne lava ‘o tatae. Pea ‘e toka ma‘u ‘a e nonga ko iá ‘i homou ‘atamaí mo homou lotó. 
PHP.4.8	Ko hono faka‘osí, kāinga, hanga ma‘u pē ho’omou fakakaukaú ki ha ngaahi me‘a ‘oku mo‘oni, ki ha ngaahi me‘a ‘oku ma‘a, mo faka’ei’eiki, mo mā‘oni‘oni, mo faka’ofo‘ofa, mo taau. ‘Ilonga ha ngaahi me’a ‘oku ‘aonga mo’oni; ‘Ilonga ha ngaahi me’a ‘oku taau mo e fakamālō ‘a e kakai mou tokangá ki he ngaahi me‘a ko iá. 
PHP.4.9	Kuo mahino lelei kiate kimoutolu ‘a e ngaahi fakahinohino na‘á ku fai atú. Pea pehē pē ki he ngaahi me‘a kehe na‘á ku lea‘akí, mo e tō‘onga mo‘ui na‘á ku faí. Mou muimui ai. Pea ‘e kau leva mo kimoutolu ‘a e ‘Otuá. Ko e ‘Otua fai fakanonga ia.
PHP.4.10	‘Oku hounga ‘aupito ki he‘eku mo‘uí ‘a e faifai pea mou toe tokanga mai kiate aú. Ko hono mo‘oní, na‘a mou tokanga mai. Ka na‘e ‘ikai hamou faingamālie ke fakahaa‘i mai. 
PHP.4.11	‘Oku ‘ikai ko ‘eku hanu eni koe‘uhi ko ha’aku masiva. He kuó u ‘osi lava ‘o fiemālie ‘i ha me‘a pē ‘oku ou ma‘u. 
PHP.4.12	Kuó u ‘osi a‘usia ‘e au e tu‘umālié mo e tu‘utāmakí. Pea kuó u ‘osi lava‘i ‘a e fa‘ahinga nofo kehekehe; ‘Oku ou maheni he mākoná mo e fiekaiá. ‘Oku ou maheni he ma‘u me‘á mo e fusimo‘omó. 
PHP.4.13	‘Oku fakaivia au ‘e Kalaisi ke u lava ‘o fehangahangai mo ha fa‘ahinga me‘a pē.
PHP.4.14	Ka ‘oku ou fakamālō atu ki ho‘omou fie tokoni‘i au ‘i he ngaahi faingata‘a lalahi na‘e hoko kiate aú. 
PHP.4.15	‘Oku mou kei manatu‘i lelei foki, kāinga Filipai, ‘a e anga ‘o ‘eku kamata fakamafola ‘a e ongoongo leleí ‘i Masitōniá. Na‘á ku hiki mei Masitōniá, ko kimoutolu pē ‘a e siasi na‘e kei fie fetokoni‘aki mo aú. 
PHP.4.16	Pea a‘u ki he‘eku nofo ‘i Tesalonaiká, na‘e ‘ikai ke tu‘o taha pē ho‘omou tokoni‘i aú. 
PHP.4.17	‘Oku ‘ikai ko ‘eku feinga eni ke ma‘u ha me‘a meiate kimoutolu. ‘Oku ou faka‘amú ke mou a‘usia ‘a e ngaahi tāpuaki ‘okú te ma‘u mai he‘ete foaki atú.
PHP.4.18	Kuo ‘osi fetongi mai ‘eku ngaahi foaki ‘a‘akú. Pea kuo ‘omi mo e tupú. Kuó u faingamālie ‘aupito he ngaahi me‘a‘ofa na‘a mou fekau ‘a ‘Epafalotaito ke ha‘u mo iá. Ko e ngaahi ‘ofa ia ‘oku hange ha feilaulau namu-kakalá. ‘Oku hoa ia mo e finangalo ‘o e ‘Otuá. 
PHP.4.19	Tauange mo e ‘Otuá ke ne tāpuni atu ho‘omou ngaahi fe‘amokakí mei he mahutafea ‘o Kalaisi Sīsuú. 
PHP.4.20	Fakafeta‘i ki he ‘Otuá ko ‘etau Tamai ke ta‘e ngata pea ta‘e ngata.
PHP.4.21	‘Ofa atu ki he fa‘ahinga kotoa kuo kau he kakai ‘a e ‘Otuá koe‘uhí ko Kalaisi Sīsuú.
PHP.4.21	Ko e kāinga lotu kotoa ‘i hení, ‘oku nau kau fakataha mo au he pōpoaki ‘ofa atu kiate kimoutolú.
PHP.4.22	‘Oku ‘ofa atu kiate kimoutolu ‘a e kakai kotoa ‘a e ‘Eiki ko Sīsū Kalaisí, pea tautautefito kiate kinautolu he loto‘ā ‘o Sisá. 
PHP.4.23	Tauange ke mou ‘inasi ai pē he ‘alo‘ofa ‘a e ‘Eiki ko Sīsū Kalaisí.
COL.1.1+COL.1.2	Si‘i kāinga lotu Kolose,
COL.1.1+COL.1.2	‘A kimoutolu ‘a e kau muimui mo‘oni kia Kalaisi Sīsū. Ko au Paula ‘oku tohi atú, ko e ‘apōsitolo ‘a Kalaisi Sīsū ‘i he finangalo ki ai ‘a e ‘Otuá, pea mo Tīmote, ko e kaungāmuimui.
COL.1.1+COL.1.2	Tauange ke mou ‘inasi ai pē he ‘ofa lī‘oa mo e tāpuaki ‘a e ‘Otua ko ‘etau Tamaí.
COL.1.3	Ko ‘ema hūfia ma‘u pē kimoutolú peá ma fakafeta‘i ma‘u pē ki he ‘Otua ko e Tamai ‘a hotau ‘Eiki ko Sīsū Kalaisí. 
COL.1.4	He kuó ma fanongo talanoa he anga ho‘omou tui kia Kalaisi Sīsuú, mo ho‘omou ngaahi ‘ofa ‘oku fai ma‘á e kakai kotoa ‘a e ‘Otuá. 
COL.1.5	Ko e ‘uhinga foki ‘oku lava ai ke pehē ho‘omou mo‘uí, ko ho‘omou ‘ilo‘i kuo ‘osi tokonaki ma‘amoutolu ‘i hēvani ‘a e me‘a ‘oku mou fakatu‘amelie ki aí. Ko e fakatu‘amelie ia na‘a mou fanongo ai ‘i he ‘aho na‘a mou ‘uluaki tui ai ki he Ongoongo Leleí.
COL.1.6	‘Oku kei mafola atu ‘a e Ongoongo Leleí ‘i māmani, pea ‘oku ola lahi, ‘o hangē pē ko ‘ene mafola mo ola lahi ‘iate kimoutolu, ‘o talu pē ia mei he ‘aho na‘a mou ‘uluaki fanongo ai he ‘ofa tu‘unga‘a ‘a e ‘Otuá.
COL.1.6	Na‘e mahino lelei kiate kimoutolu ‘a e Ongoongo Lelei ko iá 
COL.1.7	‘i hono talaki atu ‘e si‘oma kaume‘a ko ‘Epafasí. Ko homa kaungātamaio‘eiki ia he ngāue ‘a Kalaisí. Pea ko e tōtōivi lahi kuó ne fai ma‘amoutolú. 
COL.1.8	Ko ‘Epafasi pē na‘á ne fakamatala mai kiate kimaua ‘a e fu‘u ‘ofa kuo fakafonu‘aki kimoutolu ‘e he Laumālie ‘o e ‘Otuá.
COL.1.9	Pea talu ‘ema fanongo aí mo ‘ema hūfia ma‘u pē kimoutolu. ‘Okú ma kole ki he ‘Otuá ke ne fakahā atu ‘a e me‘a kotoa ‘okú ne finangalo ke mou faí, mo ‘oatu ‘a e poto mo e maama kotoa pē ‘oku ala faka‘inasi ‘aki kimoutolu ‘e hono Laumālié. 
COL.1.10	‘E hoa ai ho‘omou mo‘uí mo e finangalo ‘o e ‘Eikí. Te mou fai ai ha ngaahi ngāue ‘e fakatupu hōifua kiate ia. Pea ‘e tupu fakautuutu ai ho‘omou maheni mo iá. 
COL.1.11	‘Ofa ke fakaivia kimoutolu ‘aki hono māfimafí, koe‘uhí ke mou fa‘a kātaki mo loto-fiefia ‘i ha me‘a pē ‘e hoko kiate kimoutolu. 
COL.1.12	‘Oku ou kole ke mou fakafeta‘i ki he ‘Otuá koe‘uhí ko ‘ene tuku ke mou ma‘u ‘inasi he me‘a na‘á ne tala‘ofa‘aki mai ma‘a hono kakaí, ‘a e kakai ‘oku nofo he māmá. 
COL.1.13	He na‘e fakahaofi kitautolu ‘e he ‘Otuá mei he mafai e fakapo‘uli ‘o fakahū ki he pule‘anga ‘o hono ‘Alo Pelé, 
COL.1.14	pea kuo tau ma’u ai ‘a e huhu’i, ‘i hono fakamolemole ‘o ‘etau ngaahi angahalá.
COL.1.15	Ko Kalaisí, ko e ‘ata totonu ia
COL.1.15	‘o e ‘Otua ta‘e hā maí.
COL.1.15	Ko e ‘Alo pē ‘e tahá ia.
COL.1.15	‘Oku hulu atu ia
COL.1.15	he me‘a fakatupu kotoa pē.
COL.1.16	He ko e fakatupu ‘o e me‘a kotoa pē,
COL.1.16	na‘e makatu‘unga ‘iate ia,
COL.1.16	‘a e me‘a kotoa ‘i langi,
COL.1.16	mo e me‘a kotoa ‘i māmani,
COL.1.16	‘a e ngaahi me‘a hā mai,
COL.1.16	mo e ngaahi me‘a ta‘e hā mai,
COL.1.16	‘a e ngaahi ivi,
COL.1.16	mo e ngaahi mālohi,
COL.1.16	pea mo e ngaahi pule, mo e hau, mo e ma‘u mafai.
COL.1.16	Na‘e fakatupu e me‘a kotoa pē ‘iate ia.
COL.1.16	Na‘e fakatupu e me‘a kotoa pē ma‘ána.
COL.1.17	Na‘e te‘eki ai ke fakatupu e me‘a kotoa peé,
COL.1.17	kuo ‘osi ‘i ai pē ia.
COL.1.17	Pea ‘oku tu‘unga ‘iate ia
COL.1.17	‘a e fema‘uma‘utaki ‘a e me‘a kotoa pē.
COL.1.18	Ko e ‘ulu ia ‘o hono sinó,
COL.1.18	ko e siasí ia.
COL.1.18	Ko e ‘Uluakí ia.
COL.1.18	Ko ia na‘e fuofua fokotu‘u mei he maté,
COL.1.18	kae mahulu hake ai pē ia
COL.1.18	he me‘a kotokotoa.
COL.1.19	Ne afeitaulalo ‘a e ‘Otuá tonu
COL.1.19	‘o ne fā‘ofale kakato ‘i hono ‘Aló.
COL.1.20	Ko hono finangalo ki hono ‘Aló,
COL.1.20	ke fai fakamelino,
COL.1.20	ke lilingi hono ta‘ata‘á he Kolosí,
COL.1.20	kae toe vālelei ai mo ia
COL.1.20	‘a e me‘a kotoa ‘i māmani,
COL.1.20	mo e me‘a kotoa ‘i langi.
COL.1.21	Na‘a mou mama‘o mei he ‘Otuá ‘i mu‘a. Ko hono ngaahi fili kimoutolu koe‘uhi ko e kovi ho‘omou tō‘onga mo‘uí, mo ho‘omou ngaahi fakakaukaú. 
COL.1.22	Ka na‘e hoko mai hono ‘Aló ko e tangata, peá ne pekia, ‘o mou vālelei ai mo ia. Pea kuó ne finangalo lelei eni ke lau kimoutolu ko e kakai kuo ‘osi mā‘oni‘oni mo haohaoa mo ta‘e mele ‘i he‘ene vakaí.
COL.1.23	Ka kuo pau foki ke kei aka loloto mo tu‘u ma‘u ai pē ho‘omou tuí, ‘o ‘oua ‘e uesia ‘a e fakatu‘amelie na‘a mou a‘usia ‘i hono talaki atu ‘a e Ongoongo Leleí. Ko e Ongoongo Lelei ia na‘e talaki ki he kakai kotoa pē ‘i māmani. Ko e Ongoongo Lelei ia na‘e fili ai au ke u fai fatongiá, ‘a au Paula.
COL.1.24	Pea ‘oku fakafiefia pē kiate au ‘eku faingata‘a‘ia ko eni ma‘amoutolú. He ko ‘eku fakaa‘u ia ‘a e kātaki mamahi ‘a Kalaisi ma‘a hono sino ko e siasí.
COL.1.25	He na‘e finangalo ‘a e ‘Otuá ke u fai fatongia ma‘a hono siasí, ka u talaki kakato atu ‘ene Ongoongo Leleí. 
COL.1.26	Na‘e laui kuonga mo hono fufū e ongoongo ko iá mei he kakai kotoa pē. Ka ko eni kuo fakahaa‘i ki he kakai ‘a e ‘Otuá. 
COL.1.27	He ko e finangalo ‘o e ‘Otuá kiate kimoutolu ‘a e kakai mulí, ke mou a‘usia ‘a e mo‘oni loloto mo fakaofo ko ia na‘e fufuú. Pea ko eni ia ‘a e mo‘oni loloto mo fakaofo ko iá, ko e fā‘ofale ‘a Kalaisi ‘i homou lotó. Pea ko ia pē ‘oku tu‘unga ai ho‘omou ‘amanaki ‘inasi he lāngilangi ‘o e ‘Otuá.
COL.1.28	Pea ‘okú ma talaki leva ‘a Kalaisi ki he kakai kotoa pē, peá ma tūkuingata ‘aki ‘a e ‘osi‘osingamālie ‘o e me‘i poto mo e taukei ‘oku ‘iate kimauá ke fakatokanga ange kiate kinautolu mo ako‘i, koe‘uhí ke tupu ‘o matu‘otu‘a ‘i he mo‘ui fakalaumālié ‘a e kau muimui kotoa kia Kalaisi. 
COL.1.29	‘Oku ou tōtōivi he ngāue ko iá ‘aki ‘a e fu‘u ivi ‘oku ‘omi ma‘áku ‘e Kalaisí.
COL.2.1	‘Oku ou loto ke mahino kiate kimoutolu ‘eku fekuki ‘oku fai ma‘amoutolu mo e kāinga lotu Leotisiá, pea mo kinautolu kotoa foki kuo te‘eki ke mau mahení. 
COL.2.2	Ko ‘eku fekuki ko iá, koe’uhi ke fakalototo‘a‘i ai kinautolu pea toe fetohotohoi ange ‘enau fe‘ofá’akí. He ‘e toki lava ai ke fakakakato ‘enau ‘ilopaú, ‘a ē ‘oku fou mai he mahinó. Te nau toki a‘usia ai ‘a e mo‘oni fufū ‘a e ‘Otuá, ko Kalaisi. 
COL.2.3	He kuo fufuu‘i ‘ia Kalaisi ‘a e koloa kotoa pē ‘o e potó mo e ‘iló.
COL.2.4	Ko e ‘uhinga ‘o ‘eku lau peheé, ke ‘oua ‘e takihee‘i kimoutolu ‘e ha kau ngutu-mālie. 
COL.2.5	He neongo ‘oku ‘ikai te u ‘i hena tonu, ka ‘oku ou manatu atu ma‘u pē kiate kimoutolu. Pea ‘oku fiefia hoku lotó ‘i he mahino mai ‘oku maau ho‘omou nofó pea mālohi ho‘omou tui kia Kalaisí.
COL.2.6	Ko ena kuo mou ‘osi tali ‘a Kalaisi Sīsū ke hoko ko homou ‘Eiki. Mou muimui ai pē kiate ia. 
COL.2.7	Tuku ke aka loloto ho‘omou mo‘uí ‘ia Kalisi. Tuku ke ne hoko ko e makatu‘unga ho‘omou mo‘uí. ‘Ai ho‘omou tuí ke pau, ‘o hangē pē ko homou ako‘i na‘e faí. Pea mou fakafeta‘i ma‘u pē ki he ‘Otuá.
COL.2.8	Vakai na‘a takihee‘i kimoutolu ‘aki ha ngaahi ‘uhinga nge‘esi. ‘E ngali mālie nai kiate kimoutolu ha ngaahi ‘uhinga pehē. Ka ko e ngaahi ‘uhinga fakaetangata pē ia ‘oku fa‘u ‘o fakatatau ki he ngaahi mafai ‘oku pule ‘i māmani mo e vavaá, ‘o ‘ikai ko Kalaisi. 
COL.2.9	He ‘oku fā‘ofale kakato ‘a e ‘Otuá ‘ia Kalaisi. 
COL.2.10	Pea kuo mou hoko ki he mo‘ui kakató, he ko e kakai kimoutolu ‘a Kalaisi. Pea ‘oku mahulu hake ‘a Kalaisi ‘i he ivi mo e mafai kotoa pē. 
COL.2.11	Kuo ‘osi to‘o ange foki ‘e Kalaisi ‘a e ngaahi holí mo e havalá mei homou lotó, ‘o hangē pē ko hono to‘o ange e kakano ‘o e sinó ‘i he kamú. 
COL.2.12	Pea ko ho‘omou papitaisó, ko homou tanu fakataha ia mo Kalaisi, mo homou toe fokotu‘u hake foki ke mou mo‘uí, koe‘uhi ko ho‘omou tui ki he māfimafi ‘o e ‘Otuá, ‘a ē na‘á ne fokotu‘u hake ‘a Kalaisi ke mo‘uí. 
COL.2.13	Ko e kakai kimoutolu na‘e mate, he ko e kakai kimoutolu na‘e angahala. Pea na‘e ‘ikai ko e kakai kimoutolu ‘a e ‘Otuá. Ka na‘e ‘ai ‘e he ‘Otuá ke tau mo‘ui fakataha pē mo Kalaisi, ‘aki ‘ene fakamolemole‘i ‘etau ngaahi angahalá.
COL.2.14	He ko hotau tohi mo‘ua ‘i he‘etau talangata‘a ki he Lao ‘a Mōsesé, kuo fakapekia ‘e he ‘Otuá. Na‘á ne ‘ave ia ‘o tukifa‘o ki he kolosí. 
COL.2.15	Na‘e ikuna ‘e Kalaisi he kolosí ‘a e mafai mo e pule kotoa pē. Na‘á ne ‘ai ai ke sio atu ‘a māmani kātoa ‘oku taki pōpula atu kinautolu, kae ma‘alali ia. 
COL.2.16	Vakai na‘a taputapui atu ‘e ha taha ho‘omou kaí, pe ko ho‘omou inú. Vakai na‘a fekau ‘e ha taha ke mou kātoanga Māhina Fo‘ou, pe toe kātoanga hā, pe tauhi Sāpate. 
COL.2.17	He ko e ngaahi ‘ata pē ia ‘o e me‘a na‘e ‘amanaki ke hoko maí. Ko hono kānokató ko Kalaisi ia.
COL.2.18	Vakai na‘a fakata‘e‘aonga‘i ho‘omou tuí ‘e ha ni‘ihi ‘oku nau ngali anga-fakatōkilalo, mo ngali anga-vaivai, pea ‘oku nau lotu ki he kau ‘āngeló. Ko e fa‘ahinga ia ‘oku nau futa‘aki ‘enau ngaahi visone, tokua. Ka ko e launoa lahi ia. He ko ‘enau fakakaukaú ‘oku kei fonu he holí mo e havala fakaekakanó. 
COL.2.19	‘Oku ‘ikai ko ha kakai kinautolu ‘oku kei pipiki ‘ia Kalaisi, ‘i he ‘ulu ‘o e sinó kotoa. Ko Kalaisi pē ‘oku ma‘u ivi ai e sinó, pea fema‘uma‘utaki ai hono ngaahi hokotangá, mo hono ngaahi uouá, ‘i he tupu hake ‘a e sinó ‘o fakatatau ki he finangalo ‘o e ‘Otuá.
COL.2.20	Na‘a mou mate fakataha pē mo Kalaisi. Pea ‘oku ‘ikai leva ke mou kei mo‘ulaloa ki he ngaahi mafai ‘oku pule ‘i māmani mo e vavaá. Ka ko e hā ‘oku mou kei hangē ai ko ha kakai ‘o e maama ko ení? Ko e hā ‘oku mou kei fakaongo ai pē ki he ‘ū tu‘utu‘uni peheni, 
COL.2.21	“Tapu ē,” pea “Tapu ho‘o kai ē!” pea “Tapu e ala ki hē!” 
COL.2.22	Ko e taputapui ia ‘o ha ngaahi me‘a ‘oku ‘osi pē hono ngāue‘akí pea ta‘e ‘aonga leva. Ko e ‘ū tapu ia na‘e toki fa‘u pē ‘e he kakai, ‘o ‘ikai ko e ‘Otuá. 
COL.2.23	‘Oku ngali poto nai ho‘omou fakaongo ki he fa‘ahinga taputapui peheé? He ‘oku sio mai ai e kakaí ‘oku ngali hulu atu ‘ete ‘ofa he ‘Otuá, mo ‘ete pule‘i kitá. Ka ‘oku ‘ikai ke momo‘i lava‘i ai e ngaahi holi ‘a hotau kakanó.
COL.3.1	Ko eni kuo ‘osi kaungāfokotu‘u hake kimoutolu mo Kalaisi ke mou mo‘ui. Pea mou loto‘aki ā mu‘a ‘a e ngaahi me‘a ‘i langí, ‘i he potu ‘oku nofo taloni ai ‘a Kalaisi he tafa‘aki to‘omata‘u ‘o e ‘Otuá. 
COL.3.2	‘Ai ke tāfataha ho‘omou fakakaukaú ki he ngaahi me‘a ‘i aí, ‘o ‘ikai ko e ngaahi me‘a ‘oku ‘i māmaní. 
COL.3.3	He na‘a mou mate kimoutolu, pea ko ho’omou mo‘uí kuo fufuu‘i fakataha mo Kalaisi ‘i he ‘Otuá. 
COL.3.4	He ko homou mo‘uí, ko Kalaisi. Pea ka toe hoko mai ia, te mou kaungāhoko mai mo ia, mo kaungālāngilangi‘ia mo ia.
COL.3.5	Ko ia, mou tāmate‘i leva ‘a e ngaahi holi ‘a homou kakanó, ‘a e fe‘auakí, mo e tō‘onga ta‘e tāú, ‘a e holi-koví mo e havalá, pea mo e mānumanú. He ko e mānumanú, ko e tauhi tamapua ia. 
COL.3.6	‘Oku houhau ‘a e ‘Otuá he kakai ‘oku nau talangata‘a kiate ia ka nau fai me‘a peheé. 
COL.3.7	Ko e ngaahi tō‘onga ia na‘a mou fai ‘i mu‘a ‘i ho‘omou kei nofo fakataha mo e kakai ‘oku nau mo‘ui‘aki ‘a e fa‘ahinga mo‘ui ko iá.
COL.3.8	Tuku ā ho‘omou fai me‘a peheé. Tuku ā ‘a e loto-‘itá, mo e loto-tāufehi‘á, mo e loto-fakafāsifasí, mo e fasitu‘ú, mo e talanoa koví. 
COL.3.9+COL.3.10	Tuku ā ‘a e loí. He kuo mou ‘osi lī‘aki homou anga motu‘á kae ‘ai homou anga fo‘oú. ‘Oku ‘alu pē e ‘ahó mo e vāofi ange homou angá mo e anga homou Fakatupú, pea ‘e fai atu pē ‘o mou ‘ilo‘i kakato ai ia. 
COL.3.11	‘Oku tatau ai pē pe ko e Kalisi koe, pe ko e Siu, pea tatau ai pē pe na‘e kamu koe pe ‘ikai. ‘Oku tatau ai pē pe ko e pāpeliane koe, pe ko e kaivao, pe ko e pōpula, pe tau‘atāina. He ko Kalaisi pē ‘oku mahu‘ingá. Pea ‘okú ne fā‘ofale ‘i hotau lotó tāutaha.
COL.3.12	Ko e kakai kimoutolu ‘a e ‘Otuá. He na‘e ‘ofa mai ‘a e ‘Otuá kiate kimoutolu, peá ne fili kimoutolu. Pea ‘i he‘ene peheé, mou mo‘ui‘aki mu‘a ‘a e anga-manava‘ofa, mo e anga-lelei, mo e anga-vaivai mo fakatōkilalo, mo e fa‘a kātaki. 
COL.3.13	Mou fekātaki‘aki, mo fefakamolemole‘aki ‘o ka hoko ha vātamaki ‘iate kimoutolu, ‘o hangē pē ko e fakamolemole‘i kimoutolu ‘e Kalaisí. 
COL.3.14	Pea ko e me‘a tēpuú, ke mou mo‘ui‘aki e ‘ofá. He ko e ‘ofá ‘oku fetāiaki ai ‘a e me‘a kotoa pē.
COL.3.15	Tuku ke pule ‘i homou lotó ‘a e melino ‘oku foaki mai ‘e Kalaisí. He ko e melino ia na‘e ui kimoutolu ‘e he ‘Otuá ke mou hoko ai ‘o sino taha pē. Pea mou fakafeta‘i ma‘u pē. 
COL.3.16	Tuku ke fonu mahuohua ‘i ho‘omou mo‘uí ‘a e ongoongo-lelei kia Kalaisí. Mou fena‘ina‘i‘aki mo fefakahinohino‘aki ki he ngata‘anga homou potó. Hiva mo loto-fakafeta‘i ki he ‘Otuá ‘aki ha ngaahi saame, mo e himi, mo e hiva fakalaumālie.
COL.3.17	Ko e hā pē ha‘amou lea pe fatongia ‘e fai, mou fai pē ke lāngilangi‘ia ai e ‘Eiki ko Sīsuú. Pea fai ai pē mo ha‘amou fakafeta‘i ‘iate ia ki he ‘Otua ko e Tamai.
COL.3.18	Ngaahi uaifi, mou fakaongoongo ki homou ngaahi husepānití. He ‘oku hoa ia mo e muimui kia Kalaisí. 
COL.3.19	Ngaahi husepāniti, mou ‘ofa ‘i homou ngaahi uaifí. ‘Oua te mou fakapuhopuha‘a kiate kinautolu. 
COL.3.20	Fānau, talangofua ki ho‘omou mātu‘á he me‘a kotoa pē. He ‘oku hoa ia mo e finangalo ‘o e ‘Otuá. 
COL.3.21	Ngaahi tamai, ‘oua te mou fakatupu’ita ki ho‘omou fānaú, na‘a nau fo‘i ai. 
COL.3.22	Kau pōpula, mou talangofua ma‘u pē ki homou kau pule ‘i māmaní. Fai ma‘u pē ho‘omou ngāué ke fakafiemālie kiate kinautolu. ‘Oua ‘e fakalai kiate kinautolu ‘o fai fakamamata pē, kae fai fakamātoato koe‘uhi ko ho‘omou ‘apasia ki he ‘Otuá. 
COL.3.23	Ko e hā pē ha‘amou ngāue ‘e fai, tōtōivi ai. Pea lau ia ko ho‘omou fai fatongia ma‘á e ‘Eikí, ‘o ‘ikai ko e tangata. 
COL.3.24	He ko hono mo‘oní, ko Kalaisi pē ‘oku mou fai fatongia ki aí. Pea kuo ‘osi mahino kiate kimoutolu ‘a e pau ke ne fakapale‘i kimoutolú. 
COL.3.25	Ka ‘oku ‘ikai ke filifilimānako ‘a Kalaisi! He kuo pau ke ne tautea ‘a e kakai ‘oku faikoví, ‘o hangē ko ia ‘oku tuha mo kinautolú.
COL.4.1	Ko kimoutolu ‘oku ‘i ai ho‘omou kau pōpula, pule‘i ‘aki kinautolu ‘a e fai totonú mo e ta‘e filifilimānakó. Vakai na‘a ngalo ‘iate kimoutolu ‘oku ‘i ai homou pule ‘i langí.
COL.4.2	Mou lotu ma‘u pē, mo ‘ā‘ā. Pea fai ai pē mo e loto-fakafeta‘i. 
COL.4.3	Hūfia mu‘a mo kimaua, ke tuku mai ‘e he ‘Otuá hama faingamālie ke talaki ‘a e mo‘oni fufū ko ia ko Kalaisí, ‘a ē ‘oku ou nofo pilīsone ai ko ení. 
COL.4.4	Hūfia au ke u lava ‘o talaki ki he‘ene mahino tahá.
COL.4.5	Mou fakapotopoto ‘i he anga ho‘omou fetu‘utaki mo e kakai kuo te‘eki ke tuí. ‘Ai ke ‘aonga ma‘u pē ho‘omou feohi mo kinautolú. 
COL.4.6	Fakalea ma‘u pē ho‘omou ngaahi malangá ke ongo faka‘apa‘apa kiate kinautolu, mo toe fakamānako foki. Teuteu lelei ho‘omou ngaahi malangá. Pea mou feinga ke poto hono tali ha fehu‘i ‘e fai atu.
COL.4.7	Ko Tikiko ena, ko e kaungāngāue falala‘anga mo kaungāfaifatongia he ngāue ‘a e ‘Eikí. Te ne ongoongo atu ‘eku me‘a kotoa pē ‘oku faí. 
COL.4.8	Ko hono ‘uhinga pē ia na‘á ku fekau ai ke ne ‘alu atú, ke mou ‘ilo ‘a e anga ‘ema nofó, hei‘ilo ‘e fakalotolahi‘i ai kimoutolu. 
COL.4.9	Na‘á ku fekau ke na ō atu mo ‘Onesema, ‘a e kaungāmuimui ‘ofeina mo falala‘anga mei hena pē. Te na ongoongo atu ‘a e me‘a kotoa pē ‘oku hoko ‘i hení.
COL.4.10	‘Oku ‘ofa atu ‘a ‘Alisitako ko hoku kaungānofo pilīsone, pea mo Ma‘ake, ‘a e tokoua ‘o Pānepasá. Na‘e ‘osi tu‘utu‘uni atu ke mou tali lelei ‘a Ma‘ake, ‘o kapau te ne ‘a‘ahi atu kiate kimoutolu.
COL.4.11	‘Oku ‘ofa atu mo Sīsū, ‘a ē ‘oku toe ui ko Siusitasá. Ko e toko tolu ko ení, ko kinautolu pē ‘a e kau Siu tui kia Kalaisi ‘oku kaungāngāue mo au ma‘á e Pule‘anga ‘o e ‘Otuá. Pea ‘oku nau tokoni lahi kiate au.
COL.4.12	‘Oku ‘ofa atu ‘a ‘Epafasi ‘amoutolú. Ko e tamaio‘eiki mo ia ‘a Kalaisi. Pea ‘okú ne hūfia tōtōaki ma‘u pē kimoutolu mo kole ke mou ‘ilo kakato ‘a e me‘a ‘oku finangalo ‘a e ‘Otuá ke mou faí, pea fai ke a‘u. 
COL.4.13	Na‘á ku sio tonu he‘ene fa‘a ngāue ‘aufuatō ma‘amoutolu pea mo e kau muimui kia Kalaisi ‘i Leotisia mo Hailapolí.
COL.4.14	‘Oku ‘ofa atu mo e toketā ‘ofeina ko Luké, pea pehē pē mo Tīmasi.
COL.4.15	Tala hoku ‘ofa ki he kau muimui kia Kalaisi ‘i Leotisiá, pea tautautefito kia Nīmifa, mo e kāinga lotu ‘oku nau fa‘a feohi ‘i hono ‘apí.
COL.4.16	Ka hili leva hono lau e tohí ni ‘e ho‘omou kāinga lotú, pea mou fekau mu‘a ke toe lau ia ‘e he kāinga lotu Leotisiá. Pea mou lau ‘e kimoutolu mo e tohi na‘á ku fai kiate kinautolú. 
COL.4.17	Pea fakamanatu ange kia ‘ākipo ke ne fai ‘a e ngāue na‘e fakafalala ange ki ai ‘e he ‘Eikí.
COL.4.18	Ko au, ko Paula, na‘á ku hiki eni ‘aki pē ‘eku tohinima ‘a‘akú.
COL.4.18	‘Oua ‘e ngalo ‘iate kimoutolu ‘eku nofo pilīsoné.
COL.4.18	Tauange ke mou ‘inasi ai pē he ‘ofa lī‘oa ‘a e ‘Otuá.
1TH.1.1	Si‘i kāinga lotu Tesalonaika,
1TH.1.1	‘A kimoutolu ‘oku kau he kakai ‘a e ‘Otua ko e Tamaí pea mo e ‘Eiki ko Sīsū Kalaisí.
1TH.1.1	Ko au Paula, mo Sailosi pea mo Tīmote ‘oku tohi atú.
1TH.1.1	‘Ofa ke mou ‘inasi ai pē he ‘ofa ‘aufuatō mo e tāpuaki ‘a e ‘Otuá.
1TH.1.2	‘Oku mau fakafeta‘i ma‘u ai pē ki he ‘Otuá koe‘uhí ko kimoutolu hono kotoa, pea mau hūfia kimoutolu ‘i he‘emau lotu kotoa pē. 
1TH.1.3	Pea ‘oku ‘ikai ke ngalo ‘iate kimautolu ho‘omou mo‘ui‘aki mo‘oni ho‘omou tuí, mo ho‘omou fai mālohi koe‘uhi ko ho‘omou ‘ofá, pea mo ho‘omou tui ta‘e toe veiveiua ki hotau ‘Eiki ko Sīsū Kalaisí.
1TH.1.4	Kāinga, ‘oku mahino kiate kimautolu ‘oku ‘ofa ‘a e ‘Otuá ‘iate kimoutolu, pea kuó ne fili kimoutolu ma‘ána. 
1TH.1.5	He ko e Ongoongo Leleí na‘a mau malanga‘i atú, na‘e ‘ikai ke fai‘aki pē homau ngutú, ka na‘e toe fai‘aki ‘a e ivi ‘o e Laumālie Mā‘oni‘oní, pea mo ‘emau tui mo‘oni ki aí. Na‘e ‘ikai ke puli ‘iate kimoutolu ‘a e anga ‘o ‘emau tō‘onga mo‘ui ‘i he‘emau kei nofo mo kimoutolú. Na‘e ‘uhinga ‘emau tō‘onga mo‘ui ko iá ko homou langa hake. 
1TH.1.6	Na‘a mou fa‘ifa‘itaki ‘emau tō‘onga mo‘uí, mo e tō‘onga mo‘ui ‘a e ‘Eikí. Na‘a mou faingata‘a‘ia lahi ai, ka na‘a mou tali ‘a e Ongoongo Leleí ‘aki ‘a e fiefia ‘oku ha‘u mei he Laumālie Mā‘oni‘oní. 
1TH.1.7	Na‘a mou hoko ai ko e fa‘ifa‘itaki‘anga ma‘á e kāinga lotu kotoa ‘i Masitōniá na mo ‘Ākeiá. 
1TH.1.8	He na‘e ‘ikai ke ngata pē he mafola ‘a e Ongoongo Lelei ki he ‘Eikí ‘i Masitōniá na mo ‘Ākeia kātoa, ka na‘e toe mafola ‘i māmani kātoa ‘a e ongoongo ‘o kau ki ho‘omou tafoki ‘o tui ki he ‘Otuá. ‘E ‘ikai leva ha‘amau toe lau ‘amautolu. 
1TH.1.9	‘Oku lau taha pē ‘a e kakai kotoa ki ho‘omou tali kimautolu ‘i he‘emau ‘a‘ahi atú mo ho‘omou tafoki mei he lotu tamapuá ‘o tui ki he ‘Otua mo‘oni mo mo‘uí. 
1TH.1.10	‘Oku nau toe lau taha pē ki ho‘omou talitali ki he toe ha‘u mei langi ‘a hono ‘Aló, ‘a Sīsū. Na‘e fokotu‘u ia ‘e he ‘Otuá mei he maté pea te ne fakahaofi kitautolu mei he houhau ‘a e ‘Otuá ‘i he ‘aho fakamāú.
1TH.2.1	Kāinga, ‘oku mou ‘ilo lelei pē na‘e ‘ikai ko ha fakaongosia noa ‘emau ‘a‘ahi atú. 
1TH.2.2	Pea ‘oku ou tui ‘oku ‘ikai ke ngalo ‘iate kimoutolu ‘a homau ngaohikovi‘i mo ta‘e toka‘i ‘i Filipai pea mau toki a‘u atu kiate kimoutolu ‘i Tesalonaiká na. Na‘e fakafe‘ātungia‘i lahi kimautolu, ka na‘e fakalotolahi‘i kimautolu ‘e he ‘Otuá ke mau malanga‘i kiate kimoutolu e ongoongo lelei ‘o e ‘Otuá. 
1TH.2.3	Na‘e ‘ikai ke tu‘unga ‘emau fakatafoki kimoutolú ‘i ha‘amau lohiaki‘i kimoutolu, pe ko ha‘amau kākā. 
1TH.2.4	He na‘e lau ‘e he ‘Otuá ‘oku mau fe‘unga mo ‘ene fakafalala mai ‘a e malanga‘i ‘o e ongoongo leleí. Ko ia ai, na‘e ‘ikai te mau malangá ke loto-lelei mai ‘a e kakaí, ka ke hōifua mai ‘a e ‘Otuá, ‘a ia ‘okú ne ‘afio‘i e loto ‘oku fai‘aki ‘emau ngāue kotoa pē. 
1TH.2.5	‘Oku mou ‘ilo‘i lelei ‘a e anga ‘o ‘emau ‘a‘ahi atú. Na‘e ‘ikai te mau fakahekeheke‘i kimoutolu. Pea ‘oku ‘afio‘i pē ‘e he ‘Otuá, ko ‘emau malanga kiate kimoutolú na‘e ‘ikai ke fufuu‘i ai ha‘amau sio-me‘a. 
1TH.2.6	Na‘e ‘ikai te mau kumi lāngilangi ‘i he‘emau nofo mo kimoutolú, pe ko ha toe kakai. 
1TH.2.7	Kapau na‘a mau pehē ke fakakavenga‘i ā kimoutolu, ‘e tonu pē ia. He ko e kau ‘apōsitolo kimautolu ‘a Kalaisi. Ka na‘a mau loto ke mau anga-vaivai ‘i he‘etau nofo mo kimoutolú, ‘o hangē ko e anga ‘o ha fa‘ē ki he‘ene fānaú. 
1TH.2.8	Na‘e ‘ikai ke ngata pē ‘i he‘emau tōtōivi hono malanga‘i atu ‘a e ongoongo leleí, ka na‘a mau toe loto fiemālie ke mole ‘emau mo‘uí koe‘uhí ko kimoutolu. He na‘a mau mahu‘inga‘ia ‘iate kimoutolu.
1TH.2.9	‘Oku ‘ikai te u tui kuo ngalo ‘iate kimoutolu, kāinga, ‘emau fakaongosia na‘e faí, mo ‘emau tafi pupuhá! Na‘a mau ngāue ‘aho mo e pō ke ma‘u ha me‘a ke tauhi‘aki kimautolu, telia na‘a mou kavenga‘ia ‘iate kimautolu ‘i he ngaahi ‘aho na‘a mau malanga‘i ai hena ‘a e ongoongo leleí.
1TH.2.10	Ko e kau fakamo‘oni kimoutolu, pea mo e ‘Otuá foki, ki he ma‘a, mo taau, mo haohaoa homau ‘ulungāanga na‘e fai kiate kimoutolu ‘a e kāinga lotú. 
1TH.2.11	‘Oku mou ‘ilo lelei ko ‘emau tō‘onga na‘e fai kiate kimoutolu tāutaha, na‘e hangē ko e tō‘onga ‘a ha tamai ki he‘ene fānaú. 
1TH.2.12	Na‘a mau fakalotolahi‘i ma‘u pē kimoutolu, mo fakanonga, mo na‘ina‘i, ke mou fai e fa‘ahinga mo‘ui ‘oku fakahōifua ki he ‘Otuá. He kuó ne ui kimoutolu ke ‘i ai hamou ‘inasi ‘i hono pule‘angá mo hono lāngilangí.
1TH.2.13	‘Oku mau fakamālō ma‘u ai pē ki he ‘Otuá koe‘uhí ko ‘emau malanga‘i atu ‘a e ongoongo lelei ‘a e ‘Otuá pea mou fanongo ki ai ‘o talí. Ko e ongoongo ia mei he ‘Otuá. ‘Oku ‘ikai ko ha ongoongo mei ha tangata. Na‘a mou tali ia ko e ongoongo mei he ‘Otuá, pea ko eni kuo ngāue ia ‘i he mo‘ui ‘a kimoutolu kuo tafoki ‘o tui ki aí. 
1TH.2.14	Ko e me‘a kuo hoko kiate kimoutolú, kāinga, ko ia pē na‘e hoko ki he ngaahi siasi ‘o e ‘Otuá ‘i Siuteá, ki he kakai kuo muimui kia Kalaisi Sīsuú. Ko e ngaahi faingata‘a na‘a mou mo‘ua ai koe‘uhi ko e tāufehi‘a atu homou kakai tonú, ko ia pē na‘a nau mo‘ua ai koe‘uhi ko e tāufehi‘a kiate kinautolu ‘a e kakai Siú. 
1TH.2.15	Ko e kakai foki kinautolu na‘a nau tāmate‘i ‘a e ‘Eiki ko Sīsuú mo e kau palōfitá, pea nau toe fakatanga‘i mo kimautolu. ‘Oku ‘ikai ke tali ‘e he ‘Otuá, pe ko ha toe taha, ‘enau ngaahi me‘a ‘oku faí. 
1TH.2.16	Kuo nau a‘u ai pē eni ‘o feinga ke ta‘ofi ‘emau malanga‘i ki he kakai mulí ‘a e ongoongo lelei te nau ma‘u mo‘ui aí. Ko e toki a‘ua‘u ia ‘enau fai angahalá. Pea ko eni kuo houhau ‘a e ‘Otuá, pea kuo pau ke ne tautea kinautolu.
1TH.2.17	Kāinga, na‘e felei ‘emau ‘a‘ahi atú. Ka na‘e ‘ikai ke tuku ai ‘emau tokanga kiate kimoutolú. Na‘a mau ‘ofa lahi atu, pea mau feinga ke ‘a‘ahi atu. 
1TH.2.18	Na‘e vivili ‘emau fie ‘a‘ahi kiate kimoutolú. Na‘e tu‘o ua pe tu‘o tolu ‘eku feinga ke ‘alu atu toko taha pē mo e felei ai pē ‘e Sētane hoku halá. 
1TH.2.19	Ko kimoutolu, foki, ‘oku tu‘unga ai ‘emau fakatu‘amelie mo fiefia ko ‘ení. Pea ko kimoutolu te mau fiefia ai ‘i he ‘aho ‘e toe hā‘ele mai ai ‘a hotau ‘Eiki ko Sīsuú. 
1TH.2.20	‘Io, ko homau pōlepole‘angá kimoutolu, mo homau fiefia‘angá.
1TH.3.1	Pea faifai pea ‘osi ‘emau kātakí, pea mau pehē leva ke mau nofo ai pē ‘i ‘Ātenisi 
1TH.3.2	kae fekau ‘a Tīmote ke ‘alu atu. Ko homau kaungāngāue ia he ngāue ‘a e ‘Otuá, pea ‘okú ne malanga‘i ‘a e ongoongo lelei ‘o Kalaisí. Na‘e ‘uhinga ‘emau fekau ke ‘alu atú, koe‘uhí ke ne tanumaki ho‘omou tuí mo fakalotolahi‘i kimoutolu. 
1TH.3.3	He na‘a mau faka‘amu ke ‘oua ‘e fakalotosi‘i kiate kimoutolu e ngaahi faingata‘a ko eni ‘oku mau fepaki mo iá.
1TH.3.3	Na‘a mou ‘osi ‘ilo pē ko e vā‘ihala ia kuo pau ke tau fou ai. 
1TH.3.4	He na‘a mau ‘osi fakahā ia kiate kimoutolu ‘i he‘emau ‘a‘ahi atu ko eé. Pea na‘e hoko, ‘o hangē pē ko ia ‘oku mou ‘ilo‘í. 
1TH.3.5	Ko hono ‘uhinga ia na‘á ku fekau ai ‘a Tīmote ke ‘alu atú. He na‘e ‘ikai te u toe lava ‘o fakama‘uma‘u, peá u fekau leva ke ne ‘alu atu ‘o vakai pe ko e hā e tu‘unga ‘oku ‘i ai ho‘omou tuí, na‘a kuo ma‘u kimoutolu ‘i ha tauhele ‘a e Filí, pea iku launoa ai ‘emau ngāue ‘i hená. 
1TH.3.6	Ka ko eni kuo foki mai ‘a Tīmote ‘o fakahā kiate kimautolu ‘a e ongoongo fakafiefia ki ho‘omou tuí mo ho‘omou ‘ofá. Na‘á ne tala mai ‘e ia ‘oku mou ‘ofa mai, pea mou fie fe‘iloaki mo kimautolu, ‘o hangē pē ko ‘emau fie fe‘iloaki mo kimoutolú.
1TH.3.7	Ko ia, kāinga, neongo ‘emau lolotonga mo‘ua he ngaahi faingata‘á mo e ngaahi mamahí, ka ‘oku fakafiefia pē kiate kimautolu ‘a e tu‘unga ‘oku ‘i ai ho‘omou tuí. 
1TH.3.8	‘Oku hangē ha vaikau‘aki ki he‘emau mo‘uí ‘a e tu‘u ma‘u ho‘omou tui ki he ‘Eikí. 
1TH.3.9	‘Oku mau masiva lea ke fakafeta‘ia ‘a e ‘Otuá he fu‘u fiefia kuo mau a‘u ki ai koe‘uhí ko kimoutolú. 
1TH.3.10	‘Oku mau lotu he ‘aho mo e pō ki he ‘Otuá ke ne tuku mai ha faingamālie ke tau toe femātaaki ai mo kimoutolu, hei‘ilo te mau lava ‘o fai atu ha poupou ‘i ha tafa‘aki pē ‘oku vaivai ai ho‘omou tuí. 
1TH.3.11	‘Ofa ke tofa hala ‘a e ‘Otuá ko e Tamai mo e ‘Eiki ko Sīsū Kalaisí kae lava ha‘amau ‘a‘ahi atu. 
1TH.3.12	Pea ‘ofa ke tokoni‘i kimoutolu ‘e he ‘Eikí, kae tupulekina ho‘omou fe‘ofa‘akí mo ho‘omou ‘ofa he kakai kotoa pē, ‘o hangē pē ko e tupulekina ‘emau ‘ofa ‘iate kimoutolú. 
1TH.3.13	He ‘oku pehē ‘a e anga ‘o ‘ene ‘ai ke tau tu‘u ma‘ú, koe‘uhí ke toki hā‘ele mai hotau ‘Eiki ko Sīsuú mo e kakai kotoa ‘oku ‘o‘oná, pea ‘afio atu ‘a e ‘Otuá ko e Tamai ‘oku ma‘a mo haohaoa ho‘omou mo‘uí.
1TH.4.1	Ko e faka‘osí, kāinga, ‘oku mau kole mo tapou atu koe‘uhí ko e ‘Eiki ko Sīsuú, ke mou fai ai pē ‘a e fa‘ahinga mo‘ui na‘a mau fakahinohino atú, pea fai ke lōlahi ange. He ‘e hōifua mai ai kiate kimoutolu ‘a e ‘Otuá. 
1TH.4.2	Manatu‘i mu‘a ‘a e ngaahi fale‘i na‘a mau fai kiate kimoutolu ‘i hono fakamafai‘i kimautolu ‘e he ‘Eiki ko Sīsuú. 
1TH.4.3	Ko e finangalo ‘o e ‘Otuá ke mou mo‘ui ma‘a mo faka‘ehi‘ehi ‘aupito mei he fe‘auakí. 
1TH.4.4	Ko kimoutolu e mātu‘a tangatá, mou faka‘apa‘apa‘i mo fakalāngilangi‘i homou ngaahi malí. 
1TH.4.5	‘Oua te mou fakatuituia ‘a e holi koví, ‘o hangē ko e kakai ‘oku ‘ikai ke ‘ilo ‘Otuá. 
1TH.4.6	‘Oua pē te mou faikovi ‘i ha me‘a pehē ki ha taha ‘oku muimui ki he ‘Eikí, pe te mou kākaa‘i. ‘Oku mau toe fakamanatu atu kiate kimoutolu, kuo pau ke tautea ‘e he ‘Eikí ‘a e kakai ‘oku fai peheé. 
1TH.4.7	Na‘e ‘ikai foki ke fili kitautolu ‘e he ‘Otuá ke tau mo‘ui‘aki ‘a e ‘ulí, ka ko e ma‘á. 
1TH.4.8	Ko ia te ne faka‘ikai‘i e akonaki ko ‘ení, ‘oku ‘ikai ko ‘ene faka‘ikai‘i ha tangata, ka ko ‘ene faka‘ikai‘i ia ‘a e ‘Otuá, ‘a ia ‘okú ne foaki atu hono Laumālie Mā‘oni‘oní.
1TH.4.9	‘E ‘ikai te mau hela tohi atu ke mou fe‘ofa‘aki. He kuo ‘osi ako‘i ai kimoutolu ‘e he ‘Otuá, 
1TH.4.10	pea kuo mou ‘osi fakahaa‘i ho‘omou ‘ofa ki hono kakai kotoa pē ‘i Masitōnia. Ka ‘oku mau kole atu, kāinga, ke toe lahi ange ho‘omou ‘ofá. 
1TH.4.11	Mou feinga mu‘a ke melino ho‘omou nofó. ‘Oua ‘e kaunoa. Taki taha tokanga‘i pē ‘e ia ia. Ko e ‘ū me‘a ia na‘a mau ‘osi fakahinohino atu. 
1TH.4.12	Kapau ‘e pehē ho‘omou nofó, ‘e faka‘apa‘apa‘i leva kimoutolu ‘e he kakai kuo te‘eki ke muimui ki he ‘Eikí, pea ‘e ‘ikai te mou toe mo‘ui fakafalala ki ha taha.
1TH.4.13	Kāinga, ‘oku mau faka‘amu ke mahino lelei kiate kimoutolu ‘a e me‘a ‘e hoko ki he kakai tui kuo ‘osi maté, koe‘uhí ke ‘oua ‘e fu‘u mamahi ai homou lotó, ‘o hangē ko e kakai ‘oku ‘ikai ha’anau ‘amanakí. 
1TH.4.14	‘Oku tau tui kitautolu na‘e pekia ‘a Sīsū pea toe fokotu‘u ia ki he mo‘ui. ‘Oku tau toe tui kitautolu ‘e hanga ‘e he ‘Otuá ‘o fakafoki fakataha mai mo Sīsū ‘a e kakai kotoa pē na‘e mate ‘i he funga ‘o ‘enau tui kiate iá.
1TH.4.15	Na‘e fakahā mai ‘e hotau ‘Eiki ko Sīsuú, ka hā‘ele mai ia, ‘oku ‘ikai ko kitautolu ‘e mu‘aki fe‘iloaki mo iá pea toki muimui hake ‘a e kakai tui kuo maté. 
1TH.4.16	Ka ‘e fai ha tu‘utu‘uni mo ha kalanga le‘o-lahi ‘a e ‘āngelo pulé, pea ha‘aki le‘o-lahi mai ‘a e me‘aifi ‘a e ‘Eikí, pea ‘e toe hā‘ele mai ‘a e ‘Eikí mei langi. Pea ko kinautolu na‘e tui kia Kalaisi pea toki maté, ‘e fokotu‘u hake kinautolu ke nau mo‘ui. 
1TH.4.17	Pea ka ‘osi ia, ko kitautolu ‘oku kei mo‘uí, ‘e ma‘u hake fakataha kitautolu mo e kakai ko eé ki he ngaahi ‘aó ke tau fetaulaki mo e ‘Eikí he vavaá. Pea te tau nofo fakataha ai pē mo e ‘Eikí ‘o ta‘e ngata. 
1TH.4.18	Mou fepoupouaki ‘i he ngaahi fakakaukau ko iá.
1TH.5.1	‘E ‘ikai te u lau he tohí ni, kāinga, ki he taimi pe ko e houa ‘e hoko ai e ngaahi me‘á ni. 
1TH.5.2	He ‘oku mou ‘ilo lelei pē ko e ‘Aho ‘o e ‘Eikí ‘e hangē ‘ene hoko maí ko e ha‘u ha kaiha‘a he po‘ulí. 
1TH.5.3	‘E lolotonga pē ‘a e kei nonga mo lōngonoa ‘a e me‘a kotoa pē kuo tō fakafokifā mai ha fu‘u faka‘auha ki he kakaí. ‘E tatau ‘ene fakafokifaá mo e langā ‘a ha fefine feitamá. Pea ‘e ‘ikai hao ha taha.
1TH.5.4	Ka ‘oku ‘ikai te mou kei nofo he po‘ulí, kāinga. Pea ‘e ‘ikai leva te mou ‘ohovale ‘i he hoko mai ‘a e ‘aho ko iá. 
1TH.5.5	Ko e kakai kotoa kimoutolu kuo nofo he māmá mo e ho‘atā mālié. ‘Oku ‘ikai te tau kei nofo he po‘ulí mo e tu‘uapoó. 
1TH.5.6	Hei‘ilo ‘a e kakai kehé mo ‘enau mohé, ka tau ‘ā pē kitautolu ia mo le‘o. 
1TH.5.7	Ko e po‘ulí ia ke mohe ai. Pea ‘oku fa‘a fai ai e konaá. 
1TH.5.8	Ka ko e kakai kitautolu ia ‘o e ho‘atā mālié. ‘Oku taau mo kitautolu ke tau anga-maau ai pē, pea ‘ai ‘etau tuí mo ‘etau ‘ofá ko hotau teunga tau, pea mo ‘etau fakatu‘amelie ki hotau fakahaofí, ko hotau tatā taú ia.
1TH.5.9	He ‘oku ‘ikai ko e taumu‘a ‘a e ‘Otuá ko hotau faka‘auha, ka ko hotau fakahaofi koe‘uhí ko hotau ‘Eiki ko Sīsū Kalaisí. 
1TH.5.10	Ko e pekia ‘a Kalaisí kae lava ke tau nofo fakataha mo ia, ‘o tatau ai pē pe te ne toki hoko mai kuó te ‘osi mālōlō, pe ‘okú te kei mo‘ui. 
1TH.5.11	Mou fepoupouaki ai mo fetokoni‘aki, ‘o hangē pē ko ia kuo mou ‘osi maheni ki aí.
1TH.5.12	‘Oku mau kole atu, kāinga, ke mou poupou‘i e fa‘ahinga ‘iate kimoutolu ‘oku nau tōtōivi hono ako‘i atu e mo‘ui fakaKalisitiané. 
1TH.5.13	Hapai kinautolu mo ‘ofa ‘iate kinautolu. Mou feinga ke nofo melino.
1TH.5.14	‘Oku mau kole atu, kāinga, ke mou lea fakatokanga ki ha taha pē ‘oku ‘ulungāanga ta‘e fe‘unga. Fakalotolahi‘i ha taha pē ‘oku loto-si‘i. Anga fa‘a kātaki ki he kakai kotoa pē. 
1TH.5.15	Vakai na‘a mou totongi e kovi ‘aki ha kovi, ka mou fe‘ofa‘aki. Pea ‘ofa foki ki he kakai kehé.
1TH.5.16	Fiefia ma‘u pē homou lotó, 
1TH.5.17	pea lotu ta‘e tuku. 
1TH.5.18	Fakafeta‘i ‘i he me‘a kotoa pē koe‘uhí ko Sīsū Kalaisi. He ko e finangalo ia ‘o e ‘Otuá kiate kitautolú.
1TH.5.19	‘Oua ‘e taliteke‘i e Laumālié, 
1TH.5.20	pe fehi‘a ‘i ha me‘a ‘e fakahā atu ‘e ha taha ‘i hono fakamānava‘i ‘e he Laumālié. 
1TH.5.21	Sivi e me‘a kotoa pē. Tali e me‘a ‘oku leleí. 
1TH.5.22	Tuku e me‘a ‘oku koví.
1TH.5.23	‘Ofa ke fakahaohaoa’i kakato ‘e he ‘Otuá ho‘omou mo‘uí. He ko e ‘Otua ia ‘oku ma‘u mei ai ‘a e nongá. Pea ‘ofa ke haohaoa ai pē ho‘omou mo‘uí: sino, ‘atamai, mo e laumālie, ‘o a‘u ki he toe hā‘ele mai ‘a hotau ‘Eiki ko Sīsū Kalaisí. 
1TH.5.24	‘E fai ia ‘e he toko taha na‘á ne fili kimoutolú, he ‘oku ala falala‘anga ia.
1TH.5.25	Kāinga, mou hūfia kimautolu.
1TH.5.26	Tala homau ‘ofa ki he fa‘ahinga kotoa hena ‘oku muimui kia Kalaisí. 
1TH.5.27	‘Oku ou kole atu, ‘i he huafa ‘o e ‘Eikí, ke mou lau e tohí ni ke nau fanongo kotoa ki ai. 
1TH.5.28	‘Ofa ke mou ‘inasi ai pē he ‘ofa tu‘unga‘a ‘a hotau ‘Eiki ko Sīsū Kalaisí.
2TH.1.1	Kimautolu eni ko Paula, Sailosi mo Tīmote ‘oku mau tohi atú. 
2TH.1.2	‘Ofa ke mou ‘inasi he ‘ofa ‘aufuatō mo e tāpuaki ‘a e ‘Otuá ko e Tamai mo e ‘Eiki ko Sīsū Kalaisí.
2TH.1.3	‘Oku mau fakafeta‘i ma‘u pē ki he ‘Otuá koe‘uhí ko kimoutolu, koe‘uhí ko e fakautuutu ai pē ho‘omou tui ki he ‘Otuá mo ho‘omou fe‘ofa‘akí. 
2TH.1.4	Ko hono ‘uhinga ia ‘oku mau fa‘a talanoa pōlepole ai kiate kimoutolu ‘i he ngaahi siasi kotoa pē ‘o e ‘Otuá. ‘Oku mau fa‘a talanoa ki ho‘omou kei kātaki mo tui mālohi, neongo ‘a e lahi ‘a e faingata‘a mo e fakatanga ‘oku mou fehangahangai mo ia ‘i ho‘omou mo‘uí.
2TH.1.5	Ko e ngaahi fakamo‘oni pē ia ki he fakamaau totonu ‘a e ‘Otuá. Ko e anga ia ‘o ‘ene teuteu kimoutolu ke mou hoa mo hono Pule‘angá, ‘a ia ‘oku mou lolotonga kātaki‘i ai ‘a e ngaahi mamahi ko ená. 
2TH.1.6	Ko e ‘Otuá, ‘oku fai totonu pē ia, pea te ne tautea ‘a e kakai kotoa pē ‘oku nau fakafe‘ātungia kimoutolu, 
2TH.1.7+2TH.1.8	kae fakafiemālie‘i kimoutolu. Te ne fakafiemālie‘i foki mo kimautolu ‘i he ‘aho ‘e hā‘ele mai ai mei langi ‘a e ‘Eiki ko Sīsuú, mo ‘ene hou‘eiki ‘āngeló, pea mo ha afi ‘oku kakaha.
2TH.1.7+2TH.1.8	‘E tautea ‘e hotau ‘Eiki ko Sīsuú ‘a e kakai kotoa pē ‘oku nau fakasītu‘a‘i ‘a e ‘Otuá mo ta‘e fie tali ‘ene ongoongo leleí. 
2TH.1.9	Pea ko honau tauteá ko e faka‘auha ‘o ta‘e ngata. ‘E fakamavahe‘i kinautolu mei hotau ‘Eikí mo e lāngilangi ‘o hono māfimafí. 
2TH.1.10	Ko e me‘a ia ‘e hoko ‘i he ‘aho ‘e liuaki mai ai ‘a e ‘Eikí pea fai hono fakāngilangi‘i mo fakahīkihiki‘i ‘e he kakai kotoa pē ‘oku tui kiate iá. Te mou kau ai mo kimoutolu, he kuo mou tui ki he‘emau malanga na‘e fai atú.
2TH.1.11	Ko e ‘Otuá pē na‘á ne fili kimoutolú. Pea ‘oku mau hūfia ma‘u kimoutolu ki he ‘Otuá ke ne teuteu ho‘omou mo‘uí ke hoa mo ho‘omou kau he‘ene kakaí. ‘Oku mau kole ki he ‘Otuá ke ne foaki atu ha ivi kae lava ke mou fakahoko e ngaahi ‘ofa ‘oku mou faka‘amu ke fai koe‘uhí ko ho‘omou tuí. 
2TH.1.12	‘E lāngilangi‘ia ai ‘iate kimoutolu hotau ‘Eiki ko Sīsuú. Pea te mou toe lāngilangi‘ia ai mo kimoutolu ‘iate ia, koe‘uhí ko e ‘ofa lahi ‘a e ‘Otuá, pea mo hotau ‘Eiki ko Sīsū Kalaisí.
2TH.2.1+2TH.2.2	Ko e me‘a eni ‘e hoko ‘i he liuaki mai ‘a hotau ‘Eiki ko Sīsuú. ‘E ‘ohake fakataha kitautolu hono kotoa ke tau fe‘iloaki mo ia. Ko ia ai, kāinga, ‘oua ‘e uesia ho‘omou tuí he tala holo ‘e he ni‘ihi kuo ‘osi foki mai ‘a e ‘Eikí. Ko e loi ia. ‘Oua te mou tui ki ai, ‘o tatau ai pē pe te nau tala atu ko e Laumālie Mā‘oni‘oní na‘á ne fakahā ange kiate kinautolú, pe ko ha taha kehe, pea a‘u ai pē ki ha tohi ‘amautolu. 
2TH.2.3	He ‘e angatu‘u ‘a e kakaí ia pea toki liuaki mai hotau ‘Eikí. Ka ‘e ‘uluaki hopo hake ‘a e tangata faikoví, ‘a ē kuo ‘osi pau hono faka‘auhá. 
2TH.2.4	Ko e toko taha ko iá, te ne fakafepaki‘i ha me‘a pē ‘oku mā‘oni‘oni pe tāpuhā. Te ne a‘u ai pē ‘o nofo hifo he Temipale ‘o e ‘Otuá ‘o tala ko e ‘Otuá ia. 
2TH.2.5	Na‘á ku ‘osi fakamatala atu foki e me‘a ko iá ‘i he‘eku ‘a‘ahi atú. 
2TH.2.6	Kuo mou ‘osi ‘ilo e me‘a ‘oku kei tuai ai ‘a e hopo hake ‘a e tangata ko iá. 
2TH.2.7	‘Oku lolotonga ngāue mai hono ivi fufuú. Ka ‘oku ‘i ai e toko taha ‘okú ne ta‘ofi tu‘u ia. Pea ‘e ‘ikai ke lava ke hopo hake ‘a e tangata faikoví kae ‘oua leva kuo le‘ei ‘a e toko taha ko iá ki he tafa‘akí. 
2TH.2.8	‘E toki hopo hake leva ‘a e tangata faikoví. Ka ‘e hanga ‘e he ‘Eiki ko Sīsuú ‘o fakangata ‘aki ha folofola ‘e tō mei hono fofongá. ‘E ‘auha ‘aupito ia ‘i he liuaki lāngilangi‘ia mai ‘a e ‘Eikí.
2TH.2.9	Ka hopo hake ‘a e tangata faikoví, ‘e fai ‘e Sētane ha ngaahi mana loi, mo ha ngaahi faka‘ilonga loi. 
2TH.2.10	Te ne kākaa‘i mo lohiaki‘i e kakai kuo ‘osi hē si‘enau mo‘uí. Na‘a nau mei hao pē, ka ko e ‘ikai ke nau fie ‘ofa he mo‘oní ka nau fakasītu‘a‘i iá. 
2TH.2.11	Ko ia, ‘e fakangofua ai ‘e ‘Otuá ke takihala‘i kinautolu ke nau tui ki ha koto loi. 
2TH.2.12	‘E tautea kātoa kinautolu, koe‘uhi ko ‘enau manako ange he faikoví ‘i he‘enau tui ki he mo‘oní.
2TH.2.13	Kāinga, ‘oku ‘ofa ‘a e ‘Eikí ‘iate kimoutolu. Pea ‘oku langa‘i ai pē ‘emau fakamālō ki he ‘Otuá koe‘uhí ko kimoutolu. Ko kimoutolu na‘e ‘uluaki fili ‘e he ‘Otuá ke fakahaofí. Na‘e fakamā‘oni‘oni‘i kimoutolu ‘e hono Laumālié, pea na‘a mou tui ki he mo‘oní. 
2TH.2.14	Ko homou ui na‘e faí, na‘e tu‘unga ia he ongoongo lelei na‘a mau malanga‘i atú. Ko homou ui ia ke mou ma‘u homou ‘inasi ‘i he lāngilangi ‘o hotau ‘Eiki ko Sīsū Kalaisí. 
2TH.2.15	‘I he‘ene peheé leva, kāinga, mou tu‘u ma‘u mu‘a, pea fai pau ki he ngaahi fakahinohino na‘a mau fa‘a malanga‘i mo fai tohi atu aí.
2TH.2.16+2TH.2.17	Kāinga, ‘oku ‘ofa ‘a e ‘Otuá ‘iate kitautolu. Ko e ‘Otua anga-lelei ia, pea kuó ne foaki mai ma‘atautolu ha fakatu‘amelie fakaofo mo ha nonga ta‘e ngata. Ko ia ai, ‘oku mau kole ma‘u pē ke tokoni‘i mo fakalotolahi‘i kimoutolu ‘e hotau ‘Eiki ko Sīsū Kalaisí pea mo e ‘Otuá ko e Tamai ke mou ‘ai ma‘u pē ke hoa mo taau ho‘omou me‘a ‘oku faí mo ho‘omou me‘a ‘oku lea‘akí.
2TH.3.1	Ko e me‘a faka‘osí, kāinga, mou hūfia mu‘a kimautolu, ke mafola vave ai pē ‘a e ongoongo lelei ‘o e ‘Eikí pea lāngilangi‘ia ai pē ia, ‘o hangē ko ‘ene lāngilangi‘ia ‘iate kimoutolú. 
2TH.3.2	Pea mou lotu ke malu‘i kimautolu mei he kakai koví. He ‘oku ‘ikai foki ke tui ‘a e kakai kotoa pē ki he ongoongo leleí. 
2TH.3.3	Ka ‘oku falala‘anga ‘a e ‘Otuá, pea te ne fakaivia mo malu‘i kimoutolu mei he toko taha koví. 
2TH.3.4	Kuo fakamahino mai ‘e he ‘Eikí ‘oku mou fai pau ki he ngaahi fakahinohino na‘a mau ‘oatú pea ‘e hokohoko atu ho‘omou talangofuá. 
2TH.3.5	‘Ofa ke fakaloloto ange ‘e he ‘Eikí ho‘omou ‘ilo ki he ‘ofa ‘a e ‘Otuá mo e fa‘a kātaki ‘oku foaki ‘e Kalaisí.
2TH.3.6	Kāinga, ‘oku ou kole atu ‘i he huafa ‘o hotau ‘Eiki ko Sīsū Kalaisí ke mou faka‘ehi‘ehi ‘aupito mei ha kāinga lotu hena ‘oku nau nofo noa mo ta‘e fie fakaongo ki he ngaahi fakahinohino na‘a mau fai atú. 
2TH.3.7	‘Oku ou tui kuo ‘osi mahino lelei kiate kimoutolu ko e sīpinga na‘a mau taá, ‘oku totonu ke mou fa‘ifa‘itaki ki ai. Na‘e ‘ikai te mau nofo noa hena. 
2TH.3.8	Na‘e ‘ikai te mau tali ke ‘omi ta‘e totongi ha me‘akai. Na‘a mau tō kakava mo tafi pupuha he ‘aho mo e pō. He na‘e ‘ikai te mau loto ke fakakavenga‘i ha taha.
2TH.3.9	Kapau na‘a mau pehē ke mou fafanga pē ‘e kimoutolu kimautolu, na‘e tonu pē ia. Ka na‘a mau loto ke tā ha sīpinga lelei kiate kimoutolu. 
2TH.3.10	He na‘a mau fa‘a tala atu foki, ko ia ‘oku ‘ikai ke ngāué, pea ‘oua‘e kai. 
2TH.3.11	Ka ko eni kuo mau fanongo ai ‘oku ‘i ai e ni‘ihi ‘iate kimoutolu ‘oku mo‘ui fakapikopiko mo fakatupu maveuveu. 
2TH.3.12	‘Oku mau kole mo fakatokanga atu ki he kakai ko iá, ‘i he huafa ‘o e ‘Eiki ko Sīsū Kalaisí, ke nau fakapotopoto mu‘a ‘o fai ha ngāue ke ma‘u ai ha’anau mo‘ui. 
2TH.3.13	‘Oua te mou fiu, kāinga, he faileleí.
2TH.3.14	Faka‘ehi‘ehi mei ha taha pē ‘i hena ‘oku ‘ikai te ne fie ongo ki he ngaahi me‘a ‘oku mau tohi atu ai ko ‘ení, hei‘ilo te ne mā ai he‘ene me‘a ‘oku faí. 
2TH.3.15	‘Oua ‘e fakafili ki ai, kae lea fakatokoua pē.
2TH.3.16	‘Ofa ke tāpuaki‘i ma‘u pē kimoutolu ‘aki ‘a e melinó, ‘e he ‘Eiki ‘o e melinó. ‘Ofa ke kau ‘a e ‘Eikí ‘iate kimoutolu hono kotoa.
2TH.3.17	‘Ofa atu,
2TH.3.17	Ko au, Paula.
2TH.3.17	Ko e tohi nima ena ‘a‘aku. ‘Oku pehē ‘eku fakamo‘oni he tohi kotoa pē ‘oku ou faí.
2TH.3.18	Tauange ke mou ‘inasi ai pē ‘i he ‘ofa ‘aufuatō ‘a hotau ‘Eiki ko Sīsū Kalaisí.
1TI.1.1+1TI.1.2	Si‘i Tīmote,
1TI.1.1+1TI.1.2	Ko au Paula ‘oku tohi atú. Ko e ‘apōsitolo au ‘a Kalaisi Sīsū, tu‘unga ‘i he fekau ‘a e ‘Otuá ko hotau Fakamo‘ui pea mo Kalaisi Sīsū, ‘a ē ‘okú ta fakatu‘amelie aí. Ko hoku foha mo‘oni koe koe‘uhi ko ‘eta tuí. Tauange ke faka‘inasi ai pē koe ‘e he ‘Otuá ko e Tamai pea mo Kalaisi Sīsū ‘i he‘ene ofa lī‘oá, mo ‘ene manava‘ofá, mo ‘ene tāpuakí.
1TI.1.3	Na‘á ku teu hiki ko ē ki Masitōniá, peá u kole atu ke ke nofo pē ‘i ‘Efesō ‘o fakatokanga ki he ni‘ihi ai ke tuku ā ‘enau fakamafola ‘a e ngaahi fakahinohino halá, 
1TI.1.4	pea tuku ‘enau fakamole‘i noa honau iví he fanangá mo e lau hohokó. He ko e ngaahi me‘a ia ‘oku fakatupu kē. ‘E ‘ikai ma‘u ai ha me‘a ‘a e kakai ‘oku loto-mo‘oni ke fai e ngāue ‘a e ‘Otuá. He ko e ngāue ‘a e ‘Otuá, ‘oku fai‘aki pē ‘a e tuí.
1TI.1.5	Ako‘i e kakaí ke ‘ai ke mo‘oni ‘enau ‘ofá, pea ‘ai ke ma‘a honau lotó, pea ‘ai ke fakamātoato ‘enau tuí. 
1TI.1.6	He ‘oku ‘i ai ha ni‘ihi kuo nau fetongi‘aki e ngaahi me‘a ko iá ha koto launoa. 
1TI.1.7	‘Oku nau holi ke lau kinautolu ko e kau faiako Lao ‘a Mōsese. Ka ko e kau fie poto kinautolu ‘oku nau lea‘aki e ngaahi me‘a ‘oku ‘ikai ke nau maa‘usiá.
1TI.1.8	‘Oku mahino foki ko e me‘a lelei e Laó, ‘o kapau ‘oku ngāue totonu ‘aki. 
1TI.1.9	Pea ‘oku toe mahino pē foki na‘e ‘ikai ke ‘uhinga hono tuku mai e Laó ke pule‘i e kakai fai leleí, ka ko e kakai maumau laó, mo e kakai fai hiá, mo e kakai faka‘ikai ‘Otuá, pea mo e kakai fai angahalá mo e kakai ‘oku ‘ikai ke mo‘ui fakalotu pe mo‘ui fakalaumālié, pea mo kinautolu ‘oku tāmate tangata, ‘o nau a‘u ai pē ‘o fakapoongi ‘enau tamaí pe ko ‘enau fa‘eé. 
1TI.1.10	Ko e tuku mai ‘o e Laó koe‘uhí ko e kakai fe‘auakí, fakasōtomá, kaiha‘a tangatá, kākaá, mo fakamo‘oni loi ‘i fale hopó. Na‘e tuku mai ia koe‘uhí ko e kakai kotoa pē ‘oku nau fai e ngaahi ‘ulungāanga ‘oku fehālaaki mo e fakahinohino totonu 
1TI.1.11	‘o e Ongoongo Lelei, ‘a ē na‘e tuku falala mai kiate au ‘e hotau ‘Otua mohu lāngilangi mo fakaofó ke u malanga‘í.
1TI.1.12	‘Oku ou fakamālō lahi ki hotau ‘Eiki ko Kalaisi Sīsuú koe‘uhí ko ‘ene fetuku mai ‘a e ivi ke fai‘aki ‘eku ngāué. ‘Oku ou fakamālō ki ai foki koe‘uhí ko ‘ene lau au ko e toko taha ‘oku falala‘anga, ‘o ne fakanofo au ke fai fatongia ma‘ána. 
1TI.1.13	‘I he kuo hilí, na‘á ku fakangalikovi‘i mo fakaongoongokovi‘i ia, peá u anga-fita‘a. Ka na‘á ne manava‘ofa kiate au, koe‘uhí he ko ‘eku fai fakapo‘uli pē hoku ngaahi anga ko iá, pea na‘e te‘eki ai ke u tui au. 
1TI.1.14	Ko e ‘ofa lahi ‘a hotau ‘Eiki ko Sīsū Kalaisí ‘iate aú, he kuó ne fakakoloa‘i lahi ‘eku mo‘uí ‘aki e tui mo e ‘ofa ‘oku tatau pē mo e tui mo e ‘ofa ‘a‘aná.
1TI.1.15	Hangē ko e laú, “Na‘e ‘alu hifo ‘a Kalaisi Sīsū ki māmaní ke fakahaofi ‘a e kakai angahalá.” Ko e lau ia ‘oku mo‘oni pea falala‘anga, pea ko au ‘a e fai angahala lahi tahá. 
1TI.1.16	Ka na‘e manava‘ofa ‘a e ‘Otuá kiate au koe‘uhí kae hā sino ‘i he fu‘u angahala lahi taha ko aú ‘a e kātaki ta‘e fakangatangata ‘a Kalaisi Sīsuú. Pea ko ‘ene fai peheé hei‘ilo ‘e tui ai ha ni‘ihi kia Kalaisi ‘o ma‘u ai e mo‘ui ta‘e ngatá. 
1TI.1.17	Tauange ke fakahīkihiki‘i mo fakalāngilangi‘i ai pē ‘a e ‘Otua pē tahá, ‘a ē ‘okú ne ‘afio ko e Tu‘i ta‘e hā mai mo ta‘e ngatá. ‘Ēmeni.
1TI.1.18	‘E Tīmote, si‘oku foha, ko e ngaahi fakahinohino kuó u fai atu kiate koe he tohí ni, ko e ngaahi fakahinohino ia ‘oku hoa mo e lau kiate koe ‘a e kau palōfita he siasí. Kapau te ke fai pau ki he ngaahi fakahinohino ko iá, te ke taukei ai he taú. 
1TI.1.19	Te ke tu‘u kalikali ai pē mo e loto-tau‘atāina. Kuo hē ‘a e tui ‘a e ni‘ihi ko e ‘ikai ke nau lava ‘o tauhi ‘enau loto-tau‘atāiná. 
1TI.1.20	Pea ‘oku kau ai ‘a ‘Aiminia mo ‘Ālekisānita. Kuó u ‘osi tuku ange ‘a e ongo tangata ko iá ke fa‘ahi ai ā mo Sētane, hei‘ilo te na poto ai ‘o tuku ‘ena fakafepaki‘i ‘a e ‘Otuá.
1TI.2.1	‘Uluakí, ‘oku ou tapou atu ke ke lotu ma‘á e kakai kotoa pē. Kole ki he ‘Otuá ke ne tokoni‘i mo tāpuaki‘i kinautolu, peá ke fakahā kiate ia ‘a e hounga‘ia ho lotó koe‘uhi ko kinautolu tāutaha. 
1TI.2.2	Hūfia ‘a ha‘a tu‘i mo kinautolu kotoa ‘a e kau taki mā‘olungá, hei‘ilo te tau lava ai ‘o fai ‘etau lotu ki he ‘Otuá ‘i he funga ‘o e nofo melino mo fe‘ofo‘ofani. 
1TI.2.3	Ko e fa‘ahinga lotu ia ‘oku ‘aongá, pea ‘oku hoa mo e finangalo ‘o e ‘Otua ko hotau Fakamo‘uí. 
1TI.2.4	He ko e finangalo ‘o e ‘Otuá ke hao e kakai kotoa pē mo nau a‘usia kakato ‘a e mo‘oni ko ení,
1TI.2.5	‘Oku toko taha pē ‘a e ‘Otuá,
1TI.2.5	pea ko Kalaisi Sīsū pē
1TI.2.5	te ne lava ‘o fakaa‘u kitautolu ki he ‘Otuá.
1TI.2.5	Ko e tangata mo‘oni ‘a Sīsū,
1TI.2.5	peá ne foaki ‘ene mo‘uí
1TI.2.5	ke fakahaofi ‘a kitautolu kotoa pē.
1TI.2.6	Ko e ‘Otuá pē na‘á ne fakahā mai eni,
1TI.2.6	‘i he ‘aho na‘e tokateu ki aí.
1TI.2.7	Ko hono ‘uhinga ia na‘e fili ai au ‘e he ‘Otuá ke u hoko ko e tangata malanga mo e ‘apōsitolo, ‘oku ou lea mo’oni ‘oku ‘ikai te u loi, ke fanongonongo ki he kakai muli ‘a e tui mo e mo’oni.
1TI.2.8	‘Oku ou kole atu, kāinga, ke fai ho‘omou lotú, ‘o hiki hake homou nimá ‘i he loto-ma‘a, ‘o ‘ikai ‘i he ‘ita mo e feke‘ike‘i.
1TI.2.9	Pea ko ‘eku faka‘amu ki he kakai fefiné, ke fai fakapotopoto ‘enau teuteú mo e ngaohi honau ‘ulú. ‘Oua mu‘a te nau kofu‘aki ha ngaahi kofu totongi mamafa, pe me‘a teuteu koula mo siliva mo mata‘itofe. 
1TI.2.10	Ko e teunga faka‘ofo‘ofa taha ‘o e kakai fefiné ‘a e fie tokoni ki he kakai kehé. 
1TI.2.11	‘Oku taau mo e kakai fefiné ke nau feinga ke fakalakalaka ‘enau ‘iló ‘aki ‘enau nofo fakalongolongo pē ‘o tokanga ki he ngaahi fakahinohino ‘oku faí. 
1TI.2.12	‘Oku totonu ke nofo fakalongolongo ‘a e kakai fefiné ‘o ‘oua ‘e fie fai tu‘utu‘uni ki he kakai tangatá. 
1TI.2.13	He na‘e ‘uluaki ngaohi foki ‘a ‘Ātama ‘ia ‘Ivi, 
1TI.2.14	pea na‘e ‘ikai ko ‘ātama na‘e kākā‘í, ka ko e fefiné, peá ne iku ai pē ‘o fai angahala. 
1TI.2.15	Ka ‘e fakamo‘ui e kakai fefiné ‘aki ‘enau fanaú, kehe ke nau anganofo ki honau husepānití, mo anga-lelei, mo anga-mā‘oni‘oni, mo anga-vaivai.
1TI.3.1	‘Oku mo‘oni e laú, “Ko e fie ma‘u lakanga fakalotú ko e fiema‘u lakanga ‘eiki mo‘oni.” 
1TI.3.2	Ko hono ‘uhinga ia ‘oku taau ai mo e kau taki lotú ke lelei honau ongoongó mo mali mo e fefine pē ‘e taha. Kuo pau ke nau mapule‘i kinautolu, mo fakapotopoto, mo anga-fakamatāpule, mo mata kāinga, pea poto he faiakó. 
1TI.3.3	‘Oua ‘e taki ha taha ‘oku fu‘u lahi ‘ene inu kavá, pe ko ha taha ‘oku fakatupu kovi. Taki pē ha fa‘ahinga ‘oku anga-lelei mo anga-vaivai, pea ‘oku ‘ikai ke sio pa‘anga.
1TI.3.4	Ke pule‘i lelei ‘e he kau taki fakalotú honau ngaahi fāmilí, pea tokanga‘i ‘enau fānaú ke mo‘ui talangofua mo anga-faka‘apa‘apa ma‘u pē. 
1TI.3.5	He kapau ‘oku nau vale he pule‘i honau ngaahi fāmili tonú, pea ‘e fēfē ‘enau tauhi e kakai ‘a e ‘Otuá?
1TI.3.6	‘Oua ‘e taki ha taha na‘e toki tafoki mai. He ‘oku faingofua foki ke ‘ulu-pupula ‘a e fa‘ahinga peheé, pea iku ai pē ‘o faka‘auha fakataha kinautolu mo e Tēvoló. 
1TI.3.7	Ko hono faka‘osí, taki pē ha fa‘ahinga ‘oku faka‘apa‘apa‘ia‘i ‘e he kakai tua‘aá. Pea ‘e ‘ikai leva ke pō kinautolu ‘e he Tēvoló pea fakamā.
1TI.3.8	Ko e kau tokoní, ke fili pē ki ai ha fa‘ahinga ‘oku fakapotopoto. ‘Oua ‘e fili ha taha ‘oku fu‘u lahi ‘ene inu kavá, pe mānumanu koloa. 
1TI.3.9	Fili pē ha ni‘ihi ‘oku piki fakamātoato he ngaahi mo‘oni kuo fakahā mai ‘e he ‘Otuá ‘o felāve‘i mo ‘etau lotú. 
1TI.3.10	Tomu‘a sivi kinautolu. Pea ka mahino mai ‘oku nau fe‘unga ke ma‘u ha lakanga, pea toki tuku ke nau taki e ngāué.
1TI.3.11	Ka ai ha kau taki fefine, ke nau anga-fakamātoato mo kinautolu. ‘Oua ‘e fili ha kau fefine ‘oku ngutu lau, pe fu‘u lahi ‘enau inu kavá. Fili pē ha fa‘ahinga ‘oku falala‘anga he me‘a kotoa ‘oku nau faí. 
1TI.3.12	Ko e kau tokoní, ke anga-nofo ki honau malí, pea pule‘i lelei ‘enau fānaú mo honau fāmilí. 
1TI.3.13	Ka ai ha ni‘ihi ‘e sia‘a ‘enau takí, kuo pau honau tokangaekina mo faka‘apa‘apa‘ia‘i ‘e he kāinga lotú, koe‘uhi ko ‘enau tui kia Kalaisi Sīsuú.
1TI.3.14	Ko ‘eku faka‘amú, ke vavé ni ha‘aku ‘a‘ahi atu kiate kimoutolu. Ka ko ‘eku tohi atu ko ení, telia na’a toe toloi ‘eku ‘alu atu, 
1TI.3.15	kae lava ke mou ‘ilo ‘a e fatongia ‘o e toko taha kotoa pē he fāmili ‘o e ‘Otuá, he ko e Siasi ia ‘o e ‘Otua mo‘uí, ko e makatu‘unga mālohi ‘o e mo‘oní. 
1TI.3.16	Ka u ‘ai atu e koloa fufū ‘o ‘etau lotú,
1TI.3.16	Na‘e hoko mai ‘a Kalaisi ko e tangata,
1TI.3.16	Pea fakahaa‘i ‘e he Laumālié
1TI.3.16	‘a e hoa ‘ene mo‘uí mo e finangalo ‘o e ‘Otuá,
1TI.3.16	Pea māta‘ia ia ‘e he kau ‘āngeló.
1TI.3.16	Na‘e malanga‘i ia ki he tukui fonuá,
1TI.3.16	Pea tui kiate ia ‘a māmani,
1TI.3.16	Pea ‘ohake ia ‘i he lāngilangi lahi.
1TI.4.1	Kuo fakahā mahino ‘e he Laumālié ‘e lī‘aki ‘e he tokolahi ‘enau tuí ‘i he ngaahi ‘aho faka‘osi‘osi ‘o māmaní. ‘E lohiaki‘i kinautolu ‘e ha ngaahi fa‘ahikehe, pea te nau hē ai ‘o muimui ‘i ha ngaahi fakakaukau fakatēvolo. 
1TI.4.2	‘Oku fakamafola ‘a e ngaahi fakakaukau ko iá ‘e ha kau kākā mo loi, ‘e ha kakai kuo ‘ikai ke kei ongo ‘a e koví ki honau ‘atamaí. 
1TI.4.3	‘Oku tapui ‘e he fa‘ahinga peheé ‘a e nofo fakamalí, mo e ma‘u e ngaahi me‘atokoni ‘e ni‘ihi, ‘osi angé na‘e fakatupu ‘e he ‘Otuá ‘a e ngaahi me‘atokoni ko iá ke kai mo e loto-fakafeta‘i ‘e he kakai kuo tui kiate iá, he kuo nau ‘ilo‘i e mo‘oní. 
1TI.4.4	Ko e me‘a kotoa kuo fakatupu ‘e he ‘Otuá, ko e me‘a ‘aonga ia. Pea ‘oku ‘atā ‘a e me‘atokoni kotoa pē ke kai, kehe pē ke ke tomu‘a fai ha fakafeta‘i. 
1TI.4.5	He ‘e kau fakataha ‘a e folofola ‘a e ‘Otuá pea mo ho‘o fakafeta‘í ‘i hono ‘ai ke taau ‘a e me‘atokoni ko iá ke ke kai.
1TI.4.6	Kapau te ke fai e ngaahi fakahinohino ko iá ki he kāinga lotú, ko e ‘aonga ia ho‘o fai fatongia ma‘a Kalaisi Sīsuú. Pea ‘e hā mahino ai na‘e ‘ohake koe ‘aki e ngaahi folofola ‘o e tuí, mo e ngaahi fakahinohino kuó ke tali ki ho‘o mo‘uí. 
1TI.4.7	‘Oua te ke tali ha ngaahi fananga pe ko ha ngaahi talanoa tukufakaholo ta‘e ‘aonga. Tūkuingata ke mo‘ui fakalotu mo‘oni. He ‘oku mo‘oni ‘aupito e laú,
1TI.4.8+1TI.4.9	“Ko e fakamālohi sinó
1TI.4.8+1TI.4.9	‘oku ‘aonga ki he sinó.
1TI.4.8+1TI.4.9	Ka ko e fai mālohi he lotú,
1TI.4.8+1TI.4.9	‘oku ‘aonga he tapa kotoa.
1TI.4.8+1TI.4.9	He ‘oku fakatupu mo‘ui ia
1TI.4.8+1TI.4.9	he lolotongá ni mo e kaha‘ú,
1TI.4.8+1TI.4.9	pea fai pē ‘o ta‘engata.”
1TI.4.10	Ko e ‘uhinga ‘o ‘etau fekuki ko eni mo fai mālohi he ngāué, he kuo tau tui ki he ‘Otua ‘oku mo‘ui. Ko e Fakamo‘ui ia ‘o e kakai kotoa pē, kae tautautefito ki he kakai kuo tuí.
1TI.4.11	Hanga ‘e koe ‘o fakahoko ki he kāinga lotú ‘a e ngaahi fakahinohino kuó u fai atú.
1TI.4.12	Vakai na‘a ta‘e toka‘i koe koe‘uhi ko ho‘o kei si‘í. Tā sīpinga ki he kāinga lotú ‘i ho‘o tō‘onga mo‘ui kotoa pē, mo ho‘o lea kotoa pē, pea pehē pē ki ho‘o ‘ofá, mo ho‘o tuí, mo ho‘o mo‘ui faka‘ehi‘ehí. 
1TI.4.13	Fai ai pē hono lau ‘o e Folofolá ‘i ho‘omou ngaahi feinga lotú kae ‘oua kuó u a‘u atu. Pea ‘oua ‘e tuku hono malanga‘i mo hono ako‘i ‘o e Folofolá. 
1TI.4.14	‘Oua ‘e tuku ta‘e ngāue‘i ‘a e fu‘u mafai fakalaumālie na‘e faka‘inasi ‘aki koe ‘i hono hilifaki nima koe ‘e he kau palōfita ko eé mo e kau taki lotú. 
1TI.4.15	Fakalaulauloto ki he ngaahi me‘a ko eni ‘oku ou laú, pea nofo ki ai, kae hā mahino ki he kāinga kotoa pē ‘a e fakalakalaka ho‘o mo‘uí. 
1TI.4.16	Tokanga‘i lelei ‘a e anga ho‘o laká mo ho‘o malangá, ka ke hao ai, pea pehē ki he kakai ‘oku nau fa‘a fanongo ‘i ho‘o malangá.
1TI.5.1	‘Oua ‘e valoki‘i ha tangata ‘oku motu‘a ange ‘iate koe, ka ke na‘i‘na‘i pē ki ai, ‘o hangē ko ha‘o na‘ina‘i ki ho‘o tamai tonú. ‘Ai ho vā mo e kau talavou ange ‘iate koé ke hangē ‘oku mou tautehiná. 
1TI.5.2	Pehē pē ki he kau fefine ‘oku motu‘a ange ‘iate koé, ‘ai ke nau hangē ko ha‘o ngaahi fa‘eé. Faka‘apa‘apa ki he kau finemuí, ‘o hangē pē ko ho‘o faka‘apa‘apa ki ho tuofāfiné.
1TI.5.3	Tauhi pē ‘a e kau uitou ‘oku masiva mo‘oní. 
1TI.5.4	Pea kapau ‘oku ‘i ai ha fānau pe makapuna ‘o ha uitou, pea tauhi pē ā mu‘a ia ‘e kinautolu, ‘o hangē pē ko ‘ene tauhi mai ‘e ia kinautolú, he ko honau fatongia totonu ia mei he ‘Otuá. 
1TI.5.5	Ko e uitou masiva mo‘oní ‘a e uitou ‘oku ‘ikai hano kāinga ka ‘okú ne tui ki he ‘Otuá mo ne lotu he ‘aho mo e pō ‘o kole tokoni kiate ia.
1TI.5.6	Ka ko e kau uitou ‘oku mo‘ui fakausousá, kuo nau ‘osi mate fakalaumālie kinautolu ia, neongo ‘enau kei mo‘ui fakasinó.
1TI.5.7	Fakahā ia ki he kāinga lotu kotoa pē koe‘uhí ke nau fai e me‘a ‘oku totonu ke nau faí. 
1TI.5.8	Pea kapau leva ‘e tuku ta‘e tauhi ‘e ha ni‘ihi honau kāingá, ‘o tautautefito ki honau fāmili ofí, ko ‘enau lī‘aki ia ‘enau tuí. ‘Oku sai ange ‘a e kakai ta‘e tuí he kakai ko iá.
1TI.5.9	‘Oua ‘e tohi ko e uitou ha taha kuo te‘eki ai ke ta‘u ono noa. ‘Oua ‘e tohi ha taha na‘e ‘ikai anganofo ki hono malí. 
1TI.5.10	Tohi pē ‘a e kau uitou kuo ongoongo lelei he ngāue ‘aongá, ‘o hangē ko e ohi fānaú, mo e talitali ‘o e kau ‘a‘ahí, mo e fai fatongia fakakaunanga ma‘á e kāinga lotú, mo e poupou ki he kakai faingata‘a‘iá, mo e fa‘a tokoni he tapa kotoa ‘o e nofó.
1TI.5.11	‘Oua ‘e tohi ko e uitou ha kau uitou ‘oku kei īki, telia na‘a nau holi ke toe mali, ‘o afe meia Kalaisi 
1TI.5.12	‘o lī‘aki ai ‘enau tukupā kiate iá. 
1TI.5.13	Pea ‘ikai ngata aí ka te nau mo‘ui fakapikopiko ‘o anga‘aki e ve‘e ‘alú, pea hoko ai pē mo ‘enau ngutu lau mo kaunoa, ‘o talanoa holo e ngaahi me‘a ‘oku ‘ikai totonu ke nau talanoa ki ai. 
1TI.5.14	Ko ia ai, ‘e sai ange kiate au ke fei mo mali e kau uitou kei īki angé ke nau ma‘u fānau, pea tauhi honau ngaahi ‘apí. Pea ‘e ‘ikai leva ke ma‘u faingamālie ‘a e filí ke fakaongoongokovi‘i kitautolu. 
1TI.5.15	Vakai ange ki he me‘a kuo ‘osi ‘efihia ai e kau uitou kei iiki ‘e ni‘ihi! Kuo nau tafoki ‘o muimui kia Sētane.
1TI.5.16	Pea kapau leva ‘oku ‘i ai ha fefine lotu ‘oku nofo ha kau uitou ‘i hono ‘apí, tauhi ‘e ia kinautolu ke ‘oua ‘e kavenga‘ia ai ‘a e siasí, kae lava ‘a e siasí ‘o tauhi e kau uitou kehé.
1TI.5.17	‘Oku taau ke totongi liungaua ‘a e kau taki lotu ‘oku lelei ‘enau ngāué, pea tautautefito ki he fa‘ahinga ‘oku fai mālohi he malangá mo e faiakó. 
1TI.5.18	He ‘oku hange pē ko e lau ‘a e Folofolá, “‘Oua ‘e ta‘ofi e kai koane ‘a e pulu momosi koané.” Mo e taha, “‘Oku taau pē e kau ngāué mo ‘enau totongí.”
1TI.5.19	‘Oua ‘e tali ke talatalaaki‘i ha taha taki lotu ‘i ha kovi ‘o kapau ‘oku ‘ikai ke fakamo‘oni ki ai ha toko ua pe toko tolu. 
1TI.5.20	Ka ‘oka ai ha taha taki lotu ‘e toutou faihala, pea fakatonutonu ia ‘i he lotolotonga ‘o e kāinga lotú ke hoko ko e fakatokanga ki hono toé. 
1TI.5.21	‘Oku ou fekau atu ‘i he ‘afio mai ‘a e ‘Otuá, mo Kalaisi Sīsū, mo e kau ‘āngelo mā‘oni‘oní, ke ke fai ki he ngaahi fakahinohino kuó u fai atú. ‘Ai ho‘o ngāué ke ma‘a ki he kakai kotoa pē. ‘Oua ‘e filifilimānako.
1TI.5.22	‘Oua ‘e ‘oho ke hilifakinima ha taha.
1TI.5.22	‘Oua ‘e faihala koe‘uhí pē ko e faihala ha ni‘ihi kehe. Pipiki ai pē koe he ‘Otuá.
1TI.5.23	‘Oua ‘e inu vai pē, kae ‘ai mo inu ha me‘i uaine ke tokoni ki ho‘o fa‘a langa keté mo e ngaahi alangamahaki kehe ‘okú ke fa‘a puke aí.
1TI.5.24	Ko e ni‘ihi, ‘oku ‘efihia leva pē ‘i he‘enau faikoví ‘i he te‘eki ke a‘u ki he ‘aho fakamāú. Ka ‘e toki ‘asi ‘amui ange ‘a e faikovi ‘a e ni‘ihi ia. 
1TI.5.25	‘Oku pehē pē mo e faileleí. ‘Oku hā ‘a e failelei ‘a e ni‘ihi, pea na‘a mo e failelei ‘oku ‘ikai ke fu‘u haá, ‘e ‘ikai lava ke puli ai pē.
1TI.6.1	Ko kimoutolu pōpulá, mou faka‘apa‘apa‘i e fa‘ahinga ‘oku ‘anautolu kimoutolú, na‘a fakaongoongokovi‘i ‘e ha taha hotau ‘Otuá mo ‘etau malangá. 
1TI.6.2	Ko kimoutolu ‘a e kau pōpula ‘a ha kakai tui, ‘oua ‘e hoko ho‘omou lotu fakatahá ko ha me‘a ke mou palahi noa‘ia ai kiate kinautolu. Ko hono mo‘oní, ‘oku totonu ke mou fai ‘enau ngāué ke toe lelei ange. He ‘oku ‘i ai ha ni‘ihi kehe ‘oku ma‘u faingamālie ‘i he‘enau ngāue ‘oku faí, pea ko e kāinga lotu kinautolu ‘oku ‘ofa ai homou kau pulé.
1TI.6.2	Ko e ngaahi me‘a ia ke mou fakahinohino mo malanga‘í.
1TI.6.3	Ka ai ha taha te ne malanga‘i ha me‘a kehe, ko ‘ene fehālaaki ia mo e fakahinohino mo‘oni mo faka-‘Otua ‘a hotau ‘Eiki ko Sīsū Kalaisí. 
1TI.6.4	Ko e fa‘ahinga ko ena ‘oku nau malanga‘i e me‘a kehé, ko e kau ‘ulu-pupula kinautolu. ‘Oku ‘ikai te nau ‘ilo ha me‘a. Ko e kau fie poto ‘oku nau fie faka‘uhi‘uhinga me‘a, ‘o nau fakatupu loto-kovi ai, mo e fakafa‘afa‘ahi, mo e fe‘itangaki, mo e mahalo kovi, 
1TI.6.5	mo e fetu‘usi. Ko e kakai kuo mahei honau ‘atamaí, pea kuo nau kauhala kehekehe mo e mo‘oní.
1TI.6.5	‘Oku ‘amanaki ‘a e fa‘ahinga ko iá ko e ‘aonga ‘o e lotú ke te tu‘umālie ai. 
1TI.6.6	Pea ko e mo‘oni pē te te tu‘umālie ai, ‘o kapau kuó te fiemālie he‘ete me‘a ‘oku ma‘ú. 
1TI.6.7	Na‘e ‘ikai ke tau ha‘u ki he maama ko ení mo ha me‘a, pea he‘ikai ai pē te tau hiki atu mo ha me‘a. 
1TI.6.8	Tau fiemālie ā mu‘a he me‘akai mo e vala ‘oku tau ma‘ú. 
1TI.6.9	Ko e kakai ‘oku holi ke ma‘u me‘á, te nau mo‘ua he ngaahi ‘ahi‘ahi mo e ngaahi fakatauvele ‘o e havala ta‘e fakapotopoto mo fakatu‘utāmaki, pea te nau hinga ai ‘o ‘auha. 
1TI.6.10	Ko e mānumanu koloá, ko e tupu‘anga ia ‘o e ngaahi kovi lahi. Ko e ‘ātunga ē ‘o e hulu e fie ma‘u koloa ‘a e ni‘ihi, kuo nau lī‘aki ‘aupito ai ‘enau tuí, pea hoko ai pē mo ‘enau mo‘ua he ngaahi mamahi lahi.
1TI.6.11	Ka ‘okú ke kau koe ia mo e ‘Otuá, ‘e Tīmote. Pea ‘oku taau ai ke ke sītu‘a ‘aupito ki he ngaahi kovi peheé. Vivili koe ia ki he faitotonú, mo e tō‘onga faka-‘Otuá, mo e tuí, mo e ‘ofá, mo e kātakí, pea mo e anga-vaivaí. 
1TI.6.12	‘Ai ke ke to‘a ‘i ho‘o tuí ka ke ikuna ‘a e mo‘ui ta‘e ngatá. Ko e mo‘ui ia na‘e ui koe ki ai ‘e he ‘Otuá ‘i he ‘aho na‘á ke talaloto‘aki ai ho‘o tuí kae fanongo ‘a e kāinga lotu tokolahi. 
1TI.6.13+1TI.6.14	Talangofua kakato koe ki he ngaahi tu‘utu‘uni kuo fai atú ‘o a‘u ki he ‘Aho ‘e liuaki mai ai hotau ‘Eiki ko Sīsū Kalaisí. Ko ‘eku tapou atu ia ‘i he funga ‘o e ‘afio mai ‘a e ‘Otuá, ‘a e tupu‘anga ‘o e mo‘ui ‘a e me‘a kotoa pē, pea mo Sīsū Kalaisi, ‘a ia na‘á ne fakahā mahino ‘ene tuí kia Ponitō Pailató.
1TI.6.15	Ko e Pulé pē
1TI.6.15	‘a e ‘Otua mohu lāngilangí.
1TI.6.15	Ko e Tu‘i ‘o e ngaahi tu‘i,
1TI.6.15	ko e ‘Eiki ‘o e ngaahi ‘eiki.
1TI.6.15	Pea te ne fekau ke toe ha‘u
1TI.6.15	‘a Sīsū Kalaisi
1TI.6.15	‘i he ‘aho kuó ne tokateu ki aí.
1TI.6.16	Ko e ‘Otuá pē taha ‘oku ‘ikai hano ngata‘anga.
1TI.6.16	‘Okú ne ‘afio ‘i he maama
1TI.6.16	‘oku ‘ikai ala ofi ki ai ha taha.
1TI.6.16	Kuo te‘eki mamata ha taha ki he ‘Otuá,
1TI.6.16	pea ‘e ‘ikai pē ke mamata ha taha ia ki ai.
1TI.6.16	Kuo pau ke fakahīkihiki‘i ia
1TI.6.16	Pea ko hono māfimafí,
1TI.6.16	‘e tu‘uloa ai pē ‘o ta‘e ngata
1TI.6.17	Fakatokanga ange ki he kakai ma‘u me‘a ‘o e maama ko ení ke ‘oua te nau hīkisia pe falala ki he koloa ‘oku mole ngofuá. Tala ange kiate kinautolu ke nau tui ki he ‘Otuá, he ‘oku koloa‘ia ia. Pea ‘okú ne tāpuaki‘i kitautolu ‘aki ‘a e me‘a kotoa pē ‘oku fe‘unga ke tau ma‘u ke tau fiemālie ai.
1TI.6.18	Fale‘i kinautolu ke fai tūkuingata he ngāue ‘aonga ma‘á e kakaí mo tokoni‘i kinautolu. Fakamanatu ange ki he kakai ‘oku tu‘umālié ke nau nima homo mo fie vahevahe mo ha ni‘ihi ‘enau me‘a ‘oku ma‘ú.
1TI.6.19	He ko ‘enau fakatoka ia ha makatu‘unga pau ‘o honau kaha‘ú. Pea te nau ‘ilo leva e anga ‘o e mo‘ui mo‘oní.
1TI.6.20	‘E Tīmote, puke ma‘u e me‘a kuo tuku falala atu ‘e he ‘Otuá ke ke tauhí. Faka‘ehi‘ehi mei ha fa‘ahinga talanoa fakaemāmani mo launoa, ‘a ia ‘oku ngali loloto, ka ‘oku ‘ikai.
1TI.6.21	Kuo mātu‘aki hē ‘a e tui ‘a e ni‘ihi ko ‘enau falala ki he fa‘ahinga talanoa peheé.
1TI.6.21	Tauange mo e ‘Eikí ke ne ‘alo‘ofa kiate kimoutolu kotoa pē!
2TI.1.1+2TI.1.2	‘Alā Tīmote, ko si‘oku foha ‘ofeina, Ko au Paula ‘oku ou tohi atú. Ko e ‘apōsitolo au ‘a Kalaisi Sīsū. Ko e ‘Otuá pē na‘á ne fili au ke u ‘apōsitolo ‘o fanongonongo ‘a e mo‘ui kuó ne tala‘ofa‘aki maí. Ko e mo‘ui ia ‘oku fakafou mai ‘ia Kalaisi Sīsū ko hotau ‘Eikí. Tauange ke ke ‘inasi ai pē he ‘ofa ‘aufuatō mo e manava‘ofa mo e tāpuaki ‘a e ‘Otuá ko e Tamai pea mo hotau ‘Eiki ko Kalaisi Sīsuú.
2TI.1.3	‘Oku ou hūfia ma‘u pē koe he ‘aho mo e pō, peá u fakamālō ma‘u pē ki he ‘Otuá koe‘uhí ko koe. Ko e ‘Otua ia ‘o ‘eku ngaahi kuí, ‘a ē ‘oku ou fai loto-tau‘atāina ‘ene ngāué. 
2TI.1.4	‘Oku ou kei manatu ki ho lo‘imata na‘e toó, pea ‘oku ou faka‘amu ke ta fe‘iloaki, he ‘e fakafiefia ‘aupito ia kiate au. 
2TI.1.5	‘Oku ‘ikai ke ngalo ‘iate au ‘a e tui mo‘oni ‘a ho‘o fa‘eé, ‘a ‘Iunisi, pea mo ho‘o kui ko Loisí. Pea ‘oku mahino kiate au ko e tui ai pē ia ‘oku ‘iate koé.
2TI.1.6	Pea ‘oku ou fie fakamanatu atu ai ke ke ngāue ‘aonga ‘aki ‘a e mafai ko ē na‘e foaki atu ‘e he ‘Otuá ‘i he‘eku hilifaki nima koé. 
2TI.1.7	He ko e Laumālie na‘e foaki mai ‘e he ‘Otuá, ‘oku ‘ikai ke fakatupu loto-fo‘i kiate kitautolu, ka ‘oku tau ma‘u ai e ivi mālohi, mo e loto-‘ofa, mo e loto-fakama‘uma‘u. 
2TI.1.8	Ko ia, ‘oua te ke mā hono fakafofonga‘i hotau ‘Eikí. Pea ‘oua te ke maa‘i au koe‘uhí ko ‘eku nofo pilīsoné, ka ke fie kau mu‘a he kātaki‘i ha ngaahi faingata‘a koe‘uhi ko e Ongoongo Leleí, he ‘e fakaivia ai koe ‘e he ‘Otuá.
2TI.1.9	Na‘e fakahaofi kitautolu ‘e he ‘Otuá
2TI.1.9	peá ne fili kitautolu
2TI.1.9	ke tau hoko ko ‘ene kakai.
2TI.1.9	Na‘e ‘ikai ke tau taau mo ha ‘ofa pehē,
2TI.1.9	ka ko e fokotu‘utu‘u ia ‘a e ‘Otuá
2TI.1.9	talu mei mu‘a,
2TI.1.9	ko ‘ene ‘ofa ‘ata‘atā pē.
2TI.1.9	Na‘e te‘eki ai ke fakatupu ‘a māmaní
2TI.1.9	kuo ‘osi finangalo ‘a e ‘Otuá
2TI.1.9	ke ‘alo‘ofa ‘a Kalaisi Sīsū kiate kitautolu.
2TI.1.10	Kuo hoko mai eni ‘a Kalaisi
2TI.1.10	ke faka‘ilo mai ‘a e anga-‘ofa ‘a e ‘Otuá.
2TI.1.10	Na‘e ikuna ‘e hotau Fakamo‘ui ko Kalaisí
2TI.1.10	‘a e maté,
2TI.1.10	peá ne fakahā mai e Ongoongo Leleí,
2TI.1.10	‘a ē ‘oku ma‘u ai e mo‘ui ta‘e ngatá.
2TI.1.11	Ko hono fanongonongo ‘o e Ongoongo Lelei ko iá na‘e fili ai au ‘e he ‘Otuá ke u hoko ko e tangata malanga, mo e ‘apōsitolo, mo e faiako. 
2TI.1.12	Pea ko hono ‘uhinga ia ‘oku ou faingata‘a‘ia ai ko ‘ení. Ka ‘oku ‘ikai te u mā ai. He ‘oku mahino kiate au ‘a e toko taha ‘oku ou tui ki aí, pea ‘oku ou ‘ilo pau te ne lava ‘o malu‘i au ‘o a‘u ki he ‘Aho Fakamuí ‘a e me‘a kuó ne fakafalala mai kiate aú. 
2TI.1.13	Pukepuke-‘a-fufula ‘a e ngaahi fakahinohino na‘á ku fai atú. Pea ‘ai e tui mo e ‘ofa ‘a Kalaisí ko ho fa‘ifa‘itaki‘anga. 
2TI.1.14	Na‘e fakafalala atu ha koloa mahu‘inga. Tauhi ia. ‘E tokoni atu e Laumālie Mā‘oni‘oní, ‘a ē ‘okú ne nofo ‘i hotau lotolotongá. 
2TI.1.15	Kuó ke ‘osi ‘ilo‘i foki ‘a hono lī‘aki au ‘e kinautolu kotoa ‘i ‘Ēsiá, ‘o kau ai mo Faikelo mo Heamokena. 
2TI.1.16	Tauange mo e ‘Eikí ke ne ‘alo‘ofa ki he ‘api ‘o ‘Onesifoló. He na‘e tu‘o lahi ‘ene fakalotolahi‘i aú. Pea na‘e ‘ikai ke ne maa‘i ‘eku nofo pilīsoné. 
2TI.1.17	Pea ko ‘ene a‘u mai pē ki Loma ní, peá ne kumi leva au he feitu‘u kotoa kae ‘oua ke ne ma‘u. 
2TI.1.18	Tauange mo e ‘Eiki ko Sīsuú ke ne ‘alo‘ofa kia ‘Onesifolo he ‘Aho ko eé! ‘Oku ‘ikai foki ke puli ‘iate kimoutolu ‘ene ngaahi tokoni na‘e fai kiate au ‘i ‘Efesoó.
2TI.2.1	‘E Tīmote, si‘oku foha, ‘oku anga-lelei ‘a Kalaisi Sīsū. Tuku ke ne fakaivia koe. 
2TI.2.2	Kuo tu‘o lahi ho‘o fanongo he ngaahi fakahinohino ‘oku ou faí, pea ‘oku ou loto ke ke toe fakahoko atu e ngaahi fakahinohino ko iá ki ha ni‘ihi falala‘anga te nau toe fakahoko atu ai pē ki ha ni‘ihi kehe.
2TI.2.3	Ko ena ko e sōtia fai mateaki koe he tau ‘a Kalaisi Sīsuú, pea kuo pau ke ke kau he kātaki‘i ha ngaahi mamahi. 
2TI.2.4	Kuo te‘eki ai ha sōtia ‘e loto ke ‘efihia ‘ene mo‘uí ‘i he ngaahi me‘a ‘o tua‘aá. He ko ‘ene taumu‘á pē ke fai e me‘a ‘oku loto ki ai ‘a e ‘eikitaú. 
2TI.2.5	‘E ‘ikai ma‘u ‘e ha taha ha lova ‘o kapau ‘e talangata‘a ia ki he ngaahi tu‘utu‘uni ‘o e lová. 
2TI.2.6	Pea ko e tangata ‘oku tōtōivi he‘ene ngoué, ‘oku totonu ke ne ‘uluaki ‘inasi ‘i he fua ‘o ‘ene ngoue ko iá. 
2TI.2.7	Kapau te ke fakakaukau‘i fakalelei e me‘a ‘oku ou laú, pea ‘e mahino atu hono kotoa, he ‘e tokoni atu ‘a e ‘Eikí.
2TI.2.8	Hanga pē ho‘o fakakaukaú kia Sīsū Kalaisi. Ko e hako ia ‘o Tēvita, pea na‘e fokotu‘u hake ia mei he maté, ‘o fakatatau ki he Ongoongo Lelei ‘oku ou malanga‘í. 
2TI.2.9	Ko e Ongoongo Lelei pē ia ‘oku ou faingata‘a‘ia ai ko ení pea ‘oku ha‘i ai hoku nimá mo hoku va‘é, ‘o hangē ko ha taha fai hiá. Ka ‘oku ‘ikai foki ke ala ha‘i ‘a e Ongoongo Leleí ia. 
2TI.2.10	Pea ‘oku ou kātaki‘i ai e mamahi kotoa pē hei‘ilo ‘e fakamo‘ui ai ‘a e kakai kotoa kuo fili ‘e he ‘Otuá. ‘E foaki ma‘anautolu ha lāngilangi‘ia ta‘e ngata koe‘uhi ko ‘enau kau mo Kalaisi Sīsuú. 
2TI.2.11	‘Oku mo‘oni e laú,
2TI.2.11	“Kapau kuo tau kaungāmate mo Kalaisi,
2TI.2.11	pea te tau kaungāmo‘ui ai pē mo ia.
2TI.2.12	Kapau te tau kīkītaki atu,
2TI.2.12	pea te tau kaungāhau mo ia.
2TI.2.12	Kapau te tau fakafisinga‘i ia,
2TI.2.12	pea te ne fakafisinga‘i leva kitautolu.
2TI.2.13	Te tau ala faihala kitautolu,
2TI.2.13	ka ‘e ‘ikai ala faihala ia.
2TI.2.13	He ‘oku ‘ikai pē ke lava ke ne fakafisinga‘i ‘e ia ia.
2TI.2.14	‘Oua te ke tuku ke ngalo ‘i ha taha ‘a e ngaahi me‘á ni. Fakatokanga ange ki he kakaí ‘i he ‘ao ‘o e ‘Otuá ke tuku ā ‘enau fie faka‘uhinga me‘á. He ‘e ‘ikai ma‘u ai ha me‘a ‘e ha taha. Ko hono mo‘oní kuo pau ke maumau ai e tui ‘a e kakai kotoa pē ‘oku nau fanongo ki aí. 
2TI.2.15	Tūkuingata ke hoa ho‘o mo‘uí mo e finangalo ‘o e ‘Otuá. Ke ke kau he‘ene kau ngāue, ‘a ia ‘oku ‘ikai ha me‘a ‘e taha te nau mā ai koe‘uhi ko ‘enau ako‘i pē ‘a e Ongoongo Lelei mo‘oní.
2TI.2.16	Faka‘ehi‘ehi ‘aupito mei he talanoa laulaunoa mo ta‘e ‘aongá. He ‘e toe ‘ā‘āsili ai pē e hē ‘a e kakaí mei he ‘Otuá. 
2TI.2.17	Ko e fa‘ahinga talanoa ia ‘oku hangē ha hangatāmaki ‘oku mo‘uingata‘á. ‘Oku kau ‘a ‘Aiminia mo Failito he fa‘ahinga talanoa ko iá, 
2TI.2.18	ko ‘ena tu‘uaki takai holo kuo ‘osi hoko, tokua, ‘a e toe tu‘ú. Pea kuo uesia ai ‘a e tui ‘a e ni‘ihi.
2TI.2.19	Ka ‘e tu‘u ma‘u ai pē ‘a e makatu‘unga kuo ‘osi fakatoka ‘e he ‘Otuá. Pea kuo tohi tongi ai eni, “‘Oku ‘afio‘i ‘e he ‘Eikí ‘a hono kakaí. Afe mei he koví ‘a kinautolu kotoa pē ‘oku nau lotu kiate iá.”
2TI.2.20	Ko e fale lahi kotoa pē ‘oku ‘i ai e ngaahi ipu koula mo e ipu siliva. Ka ‘e ‘i ai foki mo e ‘ū ipu ‘akau mo e ‘ū ipu maka. Ko e ipu ‘e ni‘ihi ke fai ‘aki e ngaahi fatongia makehe. Ka ko e ipu ‘e ni‘ihi ‘oku ngāue faka‘aho ‘aki pē. 
2TI.2.21	‘Oku pehē pē mo e kakaí. Ko kinautolu ‘oku nau tuku ‘enau faikoví, te nau hoko kinautolu ko e kakai makehe. Pea ‘e hoa mo taau ai ‘enau mo‘uí mo e loto honau ‘Eikí, pea te nau lava leva ‘o fai ha ngaahi fatongia ‘aonga kehekehe.
2TI.2.22	Ko ia, hola mei he ngaahi ‘ahi‘ahi ‘oku fa‘a ‘efihia ai e to‘utupú. Faitotonu ma‘u pē. ‘Ai ma‘u pē ho‘o tuí ke lahi, mo ho lotó ke ‘ofa, pea ‘ai ke ke mata kāinga, he ko e anga ia ‘o e kakai ‘oku nau fai loto-tau‘atāina ‘enau lotu ki he ‘Otuá. 
2TI.2.23	Faka‘ehi‘ehi mei he kakai ‘oku nau fai e ngaahi fakafekiki launoa mo fakaseselé. He ko e fa‘ahinga me‘a ia ‘oku fakatupu kē. 
2TI.2.24	Ko e kau ngāue ‘a e ‘Otuá ke ‘oua ‘e fa‘a kē, kae anga-fakatōkilalo ki he kakai kotoa pē, pea poto he faiakó, pea lahi ‘enau kātakí.
2TI.2.25	Ka fakafepaki‘i koe ‘e ha ni‘ihi, peá ke fakatonutonu fakaalaala kinautolu, hei‘ilo ‘e fakatafoki kinautolu ‘e he ‘Otuá kiate ia pea nau ‘ilo e mo‘oní. 
2TI.2.26	He ko e fa‘ahinga ia kuo kūmoa ‘e he tēvoló ke nau fakaongo ange ki ai. Ka ‘e lava pē ke tokoni‘i kinautolu ‘e he ‘Otuá ke nau hao mei ai.
2TI.3.1	Manatu‘i eni, ‘e hoko ha ngaahi faingata‘a lalahi ‘i he kuonga faka‘osi ‘o māmaní. 
2TI.3.2	‘E mo‘ui siokita ai e kakaí mo mānumanu koloa. Te nau anga-hīkisia mo fie lahi. Te nau anga-fakaaoao mo anga-tu‘u ki he‘enau mātu‘á. Te nau mo‘ui ta‘e hounga mo ta‘e ma‘a. 
2TI.3.3	Te nau anga-ta‘e‘ofa, mo ta‘e faka‘atu‘i, mo fasitu‘u, mo ngutu lau, mo fita‘a. Te nau fakalili‘a he me‘a kotoa pē ‘oku lelei mo ‘aongá. 
2TI.3.4	Te nau anga-kākā, mo fulikivanu, mo fakafuofuolahi. Te nau ‘ofa pē he fakausousá kae ‘ikai ‘ofa he ‘Otuá. 
2TI.3.5	Te nau ngali lotu pē kae faka‘ikai‘i ‘a e ivi ‘o e lotu mo‘oní. ‘Oua te ke feohi mo ha kakai pehē.
2TI.3.6	‘Oku ‘i ai ha ni‘ihi ‘iate kinautolu ‘oku nau lohiaki‘i e ngaahi ‘apí, kae lava ke nau pō si‘a kau fefine ‘oku kei vaivai ‘enau mo‘uí koe‘uhi ko ‘enau kei pōpula ki ha ngaahi angahala mo e ngaahi holi kehekehe. 
2TI.3.7	Ko e fa‘ahinga kakai fefine ia ‘oku nau holi ma‘u pē ke ‘ilo ha me‘a fo‘ou ka ‘oku faingata‘a ke mahino kiate kinautolu e mo‘oní. 
2TI.3.8	Ko e kakai kākā ‘oku ou laú, ko e kau fakafili ia ki he mo‘oní, ‘o hangē pē ko e fakafili ‘a Siani mo Siamepi kia Mōsesé. Ko e kakai ia ‘oku ‘atamai fakalielia mo tui loi. 
2TI.3.9	Ka he‘ikai ke sia‘a fuoloa ‘enau ngaahi feinga ‘oku faí. He ‘e faifai pea ‘ilo ‘e he kakai kotoa pē ‘enau heé, ‘o hangē ko e hē ‘a Siani mo Siamepí.
2TI.3.10	‘E Tīmote, kuo mahino lelei kiate koe ‘a e anga ‘eku mo‘uí mo ‘eku fa‘ahinga fakahinohinó. Kuo mahino lelei kiate koe ‘a e taumu‘a ‘eku mo‘uí, mo e anga ‘o ‘eku tuí. ‘Oku mahino kiate koe ‘eku fa‘a kātakí, mo ‘eku ‘ofá, mo ‘eku tu‘u kalikalí, 
2TI.3.11	mo ‘eku mo‘ua he ngaahi fakatanga mo e ngaahi faingata‘a ‘i he tukui kolo ‘i ‘Aniteoke mo ‘Aikoniume mo Līsitá. Ka na‘e fakahaofi au ‘e he ‘Eikí mei he ngaahi faingata‘a kātoa ko iá. 
2TI.3.12	He ka ‘ilonga ha taha kuo kau mo Kalaisi Sīsū pea fie mo‘ui fakalotu mo‘oní, kuo pau ke fakatanga‘i ia. 
2TI.3.13	Ka ko e kakai fai kovi mo lotu loí, ‘e fakautuutu pē ‘enau fai koví. Ko e fa‘ahinga kinautolu ‘oku nau takihee‘i e kakaí, he na‘e tomu‘a takihee‘i kinautolu.
2TI.3.14	Piki pē koe ia he ngaahi fakahinohino na‘e fai kiate koe peá ke tui ki aí. He ‘oku ‘ikai te ke sola ki he fa‘ahinga na‘a nau fakahinohino koé. 
2TI.3.15	Talu ho‘o kei si‘i mo ho‘o maheni mo e Folofola toputapu ‘a e ‘Otuá, ‘a ē ‘e lava ke fakamaama ai ho ‘atamaí ke ke tui kia Sīsū Kalaisi kae fakahaofi ho laumālié. 
2TI.3.16	Ko e Folofolá kotoa kuo fakamānava‘i ‘e he ‘Otuá, pea ‘oku ‘aonga ki hono ako‘i mo tokoni‘i e kakaí, mo hono fakatontonu mo fakahinohino ‘enau mo‘uí, 
2TI.3.17	koe‘uhí ke mateuteu ai ‘a e kakai ‘a e ‘Otuá hono fai e ngaahi ngāue ‘aonga kehekehe.
2TI.4.1	Ka toe foki mai ‘a Kalaisi Sīsū ke pule fakatu‘i, pea te ne fakamāu‘i e kakai kotoa pē, ‘a e kakai ‘oku kei mo‘uí, pea pehē ki he kakai kuo ‘osi maté. Pea ‘oku ou fakakouna leva koe ‘i he ‘afio mai ‘a e ‘Otuá mo Kalaisí, 
2TI.4.2	ke ke malanga‘i e Ongoongo Lelei ‘a e ‘Otuá. Tōtōivi hono malanga‘í, ‘o tatau ai pē pe ‘e manakoa pe ‘ikai. Fakatonutonu e mo‘ui ‘a e kakaí pea akonekina kinautolu, mo toe fakalotolahi‘i foki. Ka ke ka fakahinohino kinautolu, peá ke ‘ai ho‘o kātakí ke lahi. 
2TI.4.3	Kuo vavé ni pē ha ‘aho ‘e pipiko‘ia ai e kakaí he fakahinohino ‘o e mo‘oní. Te nau tānaki mai ‘e kinautolu ha kau malanga te nau tala mai pē ha ngaahi me‘a ‘oku hoa mo ‘enau ngaahi holí. 
2TI.4.4	Te nau afe mei he mo‘oní kae fie fanongo ki ha ngaahi fananga. 
2TI.4.5	Ka ko koe ia, ke ke loto mokomoko ai pē mo ‘ūkuma. Tūkuingata hono malanga‘i e Ongoongo Leleí pea fai ke a‘u ho fatongia mei he ‘Otuá.
2TI.4.6	Kuo ofi eni ke feilaulau‘i ‘eku mo‘uí. Kuo a‘u mai e ‘aho ke u tuku folau aí. 
2TI.4.7	Na‘á ku ‘osikiavelenga he taú. Na‘á ku fai ke a‘u ‘eku lová. Na‘á ku mateaki‘i e lotu mo‘oní. 
2TI.4.8	Kuo tuku tatali mai mei mu‘a ‘a hoku pale koe‘uhí ko ‘eku fie fai e finangalo ‘o e ‘Otuá. Ko e ‘Otua ia ‘oku ‘ikai ke filifilimānako ‘ene fakamāú. Pea te ne fakapale‘i au he ‘Aho Fakamāú, pea pehē pē ki he kakai kotoa ‘oku nau fakatu‘amelie ki he‘ene toe liuaki maí.
2TI.4.9	Ha‘u mu‘a ke ta fe‘iloaki ‘i ho faingamālie vave tahá. 
2TI.4.10	He ko Tīmasi eni kuo afe he ngaahi mālie ‘o māmani, pea hoko ai pē mo ‘ene lī‘aki au kae hola ki Tesalonaika. Kuo hiki ‘a Kilisiki ki Kalētia. Pea ko Taitusi, kuo hiki ki Talamati. 
2TI.4.11	Ko Luke pē toko taha ‘oku ‘iate aú. Kumi mu‘a ‘a Ma‘ake pea mo ōmai ai pē. He ko e tokoni lahi ‘a‘ana kiate aú. 
2TI.4.12	Ko Tikiko, na‘á ku fekau ke hiki ki ‘Efesō.
2TI.4.13	Ka ke ka ha‘u leva, peá ke ha‘u koe mo hoku pulupulu na‘á ku tuku ‘ia Ka‘apo ‘i Taloasí. Pea ‘oua mu‘a na‘a ngalo ‘eku ‘ū tohí, tautautefito ki he‘eku ngaahi tohi kili‘i manú.
2TI.4.14	Na‘e fakafe‘ātungia‘i lahi au ‘e he tangata tuki ukamea ko ena ko ‘Ālekisānita. Ka ‘e tautea ia ‘e he ‘Eikí koe‘uhí ko ‘ene ngaahi me‘a kuo faí. 
2TI.4.15	Tokanga‘i lelei ia. He ‘oku ‘ikai te ne tali e ngaahi me‘a ‘oku tau malanga‘í.
2TI.4.16	‘I he‘eku ‘uluaki hopó, na‘e ‘ikai ke kau ha taha mo au. Ko hono mo‘oní, na‘a nau ‘osi kotoa he lī‘aki aú. ‘Ofa pē ke ‘oua ‘e ‘eke ia kiate kinautolu. 
2TI.4.17	Ka na‘e tu‘u tafa‘aki ‘a e ‘Eikí ‘iate au. Na‘á ne fakaivia au ke u lava ‘o tala kakato ‘ene Ongoongo Leleí ke fanongo ki ai ‘a e kakai muli kotoa pē. Pea na‘e malu‘i ai pē au ‘e he ‘Eikí mei he fanga laione fekaí. 
2TI.4.18	Pea te ne malu‘i ma‘u ai pē au mei he koví kae ‘oua kuó ne fakahū au ki hono pule‘anga fakahēvaní. ‘Oku taau ke tau fakafeta‘i kiate ia ke ta‘e ngata pea tuputupu‘a. ‘Ēmeni.
2TI.4.19	‘Ofa atu kia Pīsila mo ‘Akuila pea mo e fāmili ‘o ‘Onesifoló.
2TI.4.20	Ko ‘Elasito, na‘e nofo ai pē ‘i Kolinitō. Pea na‘á ku ha‘u aú ‘oku puke ‘a Talofima ‘i Mileto.
2TI.4.21	Feinga lahi ke ke ha‘u ki mu‘a he fa‘ahi ta‘u momokó. ‘Oku ‘ofa atu ‘a ‘Iupolo mo Piutena, mo Laino, mo Kalōtia, pea mo e kāinga lotu kotoa pē.
2TI.4.22	‘Ofa ke kau ai pē ‘a e ‘Eikí ‘iate koe mo ne tāpuaki‘i koe.
TIT.1.1	Ko au Paula ‘oku tohi atú, ko e tokotaha fai fatongia au ‘a e ‘Otuá, pea ko e ‘apōsitolo ‘a Sīsū Kalaisi.
TIT.1.1	E ‘Otuá na‘á ne fili mo fekau au ke u tokoni‘i ‘ene kakaí, ‘aki ‘eku langa hake ‘enau tuí mo ‘enau ‘ilo ki he mo‘oni ‘o ‘etau lotú. 
TIT.1.2	He ko e finangalo ‘o e ‘Otuá, ke ‘i ai ha‘anau ‘amanaki lelei ki he mo‘ui ta‘engata na‘e tala‘ofa ‘aki mai ‘i ono‘ahó. ‘Oku ‘ikai ke loi ‘a e ‘Otuá, 
TIT.1.3	pea ‘i he hoko mai ‘a e ‘aho na‘e tuku paú na‘á ne fakahaa‘i ‘a e mo‘ui ko iá ‘aki ‘ene Ongoongo Leleí. Ko e ‘Otua ko hotau Fakamo‘uí, na‘á ne fakafalala mai kiate au ‘a e malanga‘i ‘o e Ongoongo Lelei ko iá.
TIT.1.4	Tauange‘e Taitusi, ko hoku foha mo‘oni he tuí, ‘a ē ‘okú ta fakatou kau ki aí, ke ke ‘inasihe ‘ofa li‘oa mo e tāpuaki ‘a e ‘Otuáko e Tamaí mo e ‘Eiki ko Sīsū Kalaisí.
TIT.1.5	Ko hono ‘uhinga iana‘á ku fekau ai ke ke nofopē ‘i Kēlití, ke ke hanga ‘o fakamā‘opo‘opo ‘a e ngaahi me‘a na‘e toe ke faí, mo fakanofo ha kau taki ‘o e ngaahi siasi he kolo takitaha. Vakai na‘a ngalo ‘eku ngaahi fakahinohinó. 
TIT.1.6	Ko e takí, ke ‘oua ‘e ‘i ai ha ongoongo kovi ‘e kau kiate ia, peá ke tokotaha pē hono malí, mo tui ‘Otua ‘ene fānaú, ‘o ‘ikai haua mo talangata‘a.
TIT.1.7	Ko e ngāue foki ‘a e ‘Otuá ‘oku pule ki ai ‘a e kau takí. Pea ‘oku ‘oku taauai ke ‘oua ‘e ‘i ai ha ongoongo-kovi ‘e kau kiate kinautolu. ‘Oua ‘e fakanofo ha taha ‘oku fie pule, pe fa‘a ‘ita vave, pe fa‘a konā, pe houtamaki, pe mānumanu koloa. 
TIT.1.8	Fili pē ha kakai ‘oku mata kāinga mo fa‘a ngāue ‘aonga, fakapotopoto, fai totonu, anga-ma‘a, mo fa‘a kātaki. 
TIT.1.9	‘Oku fiema‘u pē ha kakai ‘oku piki he tala fungani na‘e fakahinohino ange kiate kinautolú. Pea ‘e tonu ai‘enau fale‘i e kāingá, mofakatonutonu ‘a e fa‘ahinga te nau fakafepaki‘i ‘a e tala fungani ko iá.
TIT.1.10	‘Oku ‘i ai e tokolahi ‘oku ‘ikai te nau faka‘apa‘apa ki he kau takí, mo nau fakamafola holo ‘a e ngaahi ‘uhinga launoa ‘oku hē ai e kakaí. ‘Oku tautautefito eni ki he kāinga Siu ‘e ni‘ihi, 
TIT.1.11	pea kuo pau ke ta‘ofi kinautolu. He kuo moveuveu ha ngaahi ‘api ‘e ni‘ihi ‘i he‘enau fai ‘a e ngaahi fakahinohino hala ‘oku ‘ikai ke totonu ke nau fai. Pea ‘āsili aí foki ko ‘enau kumi koloa aí. 
TIT.1.12	Hangē ko e lau ‘a e palōfita Kēliti ‘e taha,
TIT.1.12	“Ko e kakai Kēlití,
TIT.1.12	ko e kau ngutu fa‘a loi.
TIT.1.12	Ko e kau fakapikopiko fa‘a kai.
TIT.1.12	Ko e fanga manu tofu pē.” 
TIT.1.13	Ko e lau ia ‘oku mo‘oni. Pea ‘oku totonu ke ke valoki‘i ‘a e kakai peheé. He ‘e tokoni‘i ai ‘enau tuí ke mālohi ange. 
TIT.1.14	‘Oua te ke tokanga ki ha ngaahi talatupu‘a ‘a e kakai Siú, pe ko ha ngaahi tu‘utu‘uni ‘a ha fa‘ahinga ‘oku nau fakasītu’a‘i e mo‘oní.
TIT.1.15	‘Oku ma‘a ‘a e me‘a kotoa pē ki he vakai ‘a e kakai ‘oku loto-ma‘á. Ka ‘oku ‘ikai ha me‘a ‘e taha ‘e ma‘a ki he vakai ‘a e kakai ‘oku ‘uli honau lotó 
TIT.1.16	‘Oku lau ‘e he kakai peheé ‘oku nau ‘ilo ‘a e ‘Otuá. Ka ‘oku ‘ilonga pē ‘i honau ‘ulungāangá ‘oku ‘ikai. Ko e kakai anga-fakalielia kinautolu. ‘Oku ‘ikai te nau fie talangofua ki he ‘Otuá. Pea ‘oku ‘ikai ke nau ‘aonga ki ha me‘a ‘e taha.
TIT.2.1	‘E Taitusi, fai pē ‘e koe ‘a e ngaahi fakahinohino ‘oku tonú. 
TIT.2.2	Fale‘i e mātu‘a tangatá ke nau anga fa‘a kātaki, fakamatāpule, mo fakapotopoto, pea ‘ouana‘a vaivai ‘enau tuí, mo ‘enau ‘ofá, pea mo ‘enau kātakí.
TIT.2.3	Fale‘i e finemātu‘ake taau honau‘ulungāanga mo e kakai ‘oku ‘ofa mo‘oni he ‘Eikí. Vakai na‘a nau ngutu lau, pe ‘e fu‘u hulu ‘enau inu uainé. Fekau ke nau fakahinohino ha ngaahi me‘a ‘oku hoa mo tāú, 
TIT.2.4	hei‘ilo ‘e hoko ai ‘a e kau fefine toki malí ko ha uaifi ‘ofa, mo ha fa‘ē ‘ofa. 
TIT.2.5	‘Io, ‘oku taau mo kinautolu ke nau anga-fakapotopoto mo anganofo, ke nau poto he ngaahi ngāue faka‘apí, mo fakamu‘omu‘a honau husepānití. Pea ‘e ‘ikai leva ke faifai ange pea lau‘ikoviae Ongoongo Lelei ‘a e ‘Otuá.
TIT.2.6	Fale‘i ‘a e kau talavoú ke nau mapule‘i kinautolu ‘i he me‘a kotoa pē.
TIT.2.7	‘Ai ma‘u pē ho‘o mo‘uí ko e fa‘ifa‘itaki‘anga. Pea ka ke ka malanga, ‘ai ke ke anga-fakamātoato mo fakamatāpule. 
TIT.2.8	‘Ai ma‘u pē ke hoa mo taau ho‘o leá, ke ‘oua na‘a fakaanga‘i ‘e ha taha. Pea ‘e mā ai ho ngaahi filí ko e ‘ikai ha‘anau lau kovi ‘e ala fai mai kiate kitautolú.
TIT.2.9	Fale‘i e kau pōpulá ke nau fakaongoongo ki he fa‘ahinga ‘oku ‘anautolu kinautolú, pea nau feinga ke fiemālie ‘a e loto ‘o honau ngaahi pulé ‘i he me‘a kotoa pē. Vakai na‘a nau taungutu ki honau kaupulé, 
TIT.2.10	pe alaalanoa ki he‘enau koloá. ‘Ai ke nau fai totonu ma‘u pē mo falala‘anga kakato. Pea ‘e faka‘apa‘apa‘i leva ‘e he kakai kotoa pē ‘a e ngaahi fakahinohino ‘oku fai ‘o fekau‘aki mo hotau ‘Eiki mo Fakamo‘uí.
TIT.2.11	Kuo fakahaa‘i mai ‘e he ‘Otuá ‘a e lahi ‘ene ‘ofá ‘aki ‘ene hoko mai ke fakamo‘ui ‘a e kakaikotoa pē. 
TIT.2.12	Na‘á ne ako‘i kitautolu ke tau tuku ‘etau mo‘ui ta‘e faka-‘Otuá, mo ‘etau ngaahi holi fakaekakanó, katau mo‘ui maau mo faitotonu ‘i māmani, 
TIT.2.13	mo talitali ai pē ki he ‘aho ‘e toe hā‘ele lāngilangi‘ia mai ai hotau mafi ‘Otua mo Fakamo‘ui ko Sīsū Kalaisí. He toki ‘aho fakakoloa ia! 
TIT.2.14	Na‘á ne foaki mai ‘e ia ia ke fakahaofi kitautolu mei he me‘a kotoa pē ‘oku koví, mo ngaohi kitautolu ke tau hoko ko ha kakai ‘e mo‘ui taau mo fie fai lelei.
TIT.2.15	Fai e ngaahi fakahinohino ko iá. Fakalotolahi‘i mo fakatonutonu e kakaí ‘aki ‘a e mafai kakato ‘o ho lakangá.
TIT.3.1	Fakamanatu ange ki hokāinga lotú ke nau fakaongoongo ki he kau pulé mo e ma‘u mafaí. ‘Oua te nau angatu‘u kiate kinautolu. Pea ‘ai ma‘u pē kenau fie fai ha ngāue ‘oku ‘aongá. 
TIT.3.2	‘Oua te nau fa‘a fasitu‘u, pe fakafekiki, kae ‘ai ma‘u pē ke nau anga-vaivai, mo anga-fakamaheningofua, mo anga-fakamatāpule ki he kakai kotoa pē. 
TIT.3.3	‘I he kuo hilífoki, na‘a tau fakavalevale, mo talangata‘a, mo hē. Na‘a tau pōpula kitautolu ki he ngaahi holi, mo e ngaahi mālie kehekehe ‘o māmani. Na‘a tau mo‘ui‘aki ‘a e fakafāsifasí, mo e meheká. Na‘e fehi‘a mai ‘a e kakai kotoa pē kiatekitautolu, pea na‘e ‘ange‘ange ia‘i he‘etau fehi‘a kiate kinautolú. 
TIT.3.4	Kana‘e fakahaa‘i maie ‘ofa ‘aufuatō ‘ae ‘Otuá ko hotau Fakamo‘ui, 
TIT.3.5+TIT.3.6	peá ne fakamo‘u kitautolu. Na‘e ‘ikai tu‘unga ia ‘i ha failelei ‘atautolu, ka ko ‘ene ‘alo‘ofá. Na‘á ne fufulu ‘aki kitautolue ivi ‘o e Laumālie Mā‘oni‘oní, ‘a ē na‘á ne lilingi mai ‘o fonu mahuohua ‘i he‘etau mo‘uí. Pea na‘e fanau‘i-fo‘ou ai kitautolu, mo faka‘inasi ai kitautolu‘iha mo‘ui fo‘ou. 
TIT.3.7	Pea kuo fakalelei ai ‘e he ‘Otuá kitautolu mo ia, ko ‘ene me‘a‘ofa ‘ata‘atā, ‘o tau hoko ai pēko hono ngaahi ‘ea kuo ‘i ai ‘etau ‘amanaki lelei ki he mo‘ui ta‘engatá. 
TIT.3.8	Ko e ongoongo lelei ia ‘oku mo‘oni.
TIT.3.8	Pea ‘oku ou faka‘amu ke ke fakamamafa‘i e ngaahi me‘a kuó u lau ki aí, koe‘uhí ke fai ‘e he kakai ‘oku tui ki he ‘Otuá ha ngaahi ngāue ‘aonga. 
TIT.3.9	‘Oua ‘e kau ‘i ha ngaahi fekihiaki fakapiko ‘i ha ‘ū tohi hokoko. Pea ‘oua pē ‘e kau ‘i ha ngaahi fakakikihi mo tau‘aki ‘uhinga he Lao ‘a Mōsesé, ko e fa‘ahinga me’afakamole ivi mo ta‘e ‘aonga ia.
TIT.3.10	Fai ha fakatokanga tu‘otaha pe tu‘oua ki ha taha fakatupu-moveuveu. Pea ka ‘osi ia, pea ‘oua‘e toe fetu‘utaki mo ia. 
TIT.3.11	He ko e fa‘ahinga ia kuo ‘atamai kovi mo angahala. ‘Oku ‘ilonga ‘aupito pē ‘enau halaiá.
TIT.3.12	‘Oku ou fakakaukau ke fekau ‘a ‘Ātema pe ko Tikiko ke ‘alu atu. Ka a‘u atu ia, peá ke feinga lahi mu‘a ke ke ‘alu ange ki Naikopoli ‘o tali au. He kuó u pehēke u nofo ai ke ‘osi ‘a e fa’ahita‘u momokó.
TIT.3.13	Ka teu ō ‘a e tufunga lao ko Sená, mo ‘Āpolosi, peá ke fai mu‘a kiate kinaua ‘a e tokoni lahi taha ‘okú ke ala lavá, ke ‘oua te na fe‘amokaki ‘i ha me‘a.
TIT.3.14	Fei mo fie faka‘aonga‘i ‘e hotau kakaí honau iví ki ha ngaahi ngāue ‘aonga, ke tokoni‘i ‘aki ha ni‘ihi ‘oku faingata‘a‘ia. ‘Oku ‘ikai ke totonu ke nau nofo noa. 
TIT.3.15	‘Oku ‘ofa atu kiate koe ‘a e kāinga kotoa pē ‘i hení. ‘Ofa atu ki he kāinga lotu ‘i hená. Pea tauange ke mou kei ‘inasi ai pē he ‘ofa hulu ‘a e ‘Otuá.
PHM.1.1+PHM.1.2	Si‘i Filimone, mo hotau tuofefine ko ‘Apafia, mo hotau kaungāsōtia ko ‘Akipō, mo e kāinga lotu kotoa ‘oku fa‘a fakataha ‘i homou ‘apí.
PHM.1.1+PHM.1.2	Ko au Paula, ko e pōpula koe‘uhi ko Kalaisi Sīsū, ‘oku ou tohi atú, mo hotau tokoua ko Tīmote. 
PHM.1.3	Tauange ke mou ‘inasi ai pē he ‘ofa lī‘oa mo e tāpuaki ‘a e ‘Otuá ko e Tamai mo e ‘Eiki ko Sīsū Kalaisí.
PHM.1.4	Ko ‘eku lotu ma‘u pē ma‘amoutolú peá u fakamālō ai ki he ‘Otuá 
PHM.1.5	koe‘uhí ko e ongo mai kiate au ho‘omou tui ki he ‘Eiki ko Sisuú mo ho‘omou ‘ofa ki he kakai kotoa pē ‘a e ‘Otuá. 
PHM.1.6	‘Oku ou kole ki he ‘Otuá ke hoko ho‘omou talaki ki he kakai kehé ho‘omou tuí ko ha me‘a ke fakautuutu ai ‘enau ‘ilo ki he ngaahi tāpuaki kuo faka‘inasi ‘aki kitautolu ‘e Kalaisí.
PHM.1.7	Si‘oku tokoua, ‘oku fakafiefia mo fakalotolahi kiate au ho‘o ‘ofá, pea kuo māfana ai e loto ‘o e kāinga lotú.
PHM.1.8	‘I he‘ene peheé leva, te u fakato‘oto‘a au ke fai atu ha tu‘utu‘uni, he ko ho tokoua au ‘ia Kalaisi. 
PHM.1.9	Ka koe‘uhí ko ‘eku ‘ofa ‘iate koé, ‘oku sai ange kiate au ke u fai atu pē ha kole. 
PHM.1.10	‘Oku ou kole fakamātoato atu ke ke tokoni‘i ‘a si‘i ‘Onesemá. ‘Okú ne hangē ha foha mo‘oni ‘o‘okú, he na‘á ne tali ‘a Kalaisi ‘i ‘api pōpulá ni koe‘uhí ko au. 
PHM.1.11	Ki mu‘a atú, ko ha toko taha ia na‘e ta‘e ‘aonga kiate koe. Ka kuó ne ‘aonga eni kiate kitaua.
PHM.1.12	‘Oku ou teu eni ke fakafoki atu ia kiate koe, pea ‘oku mafasia lahi ai hoku lotó. 
PHM.1.13	‘E lelei ange kiate au ke nofo pōpula ai pē heni mo au ke ne fetongi koe he tokoni mai kiate aú. 
PHM.1.14	Ka ‘oku ‘ikai te u fie fakakouna koe. ‘Oku ou loto ke ke fai tau‘atāina pē ho‘o ‘ofa ‘iate aú, pea ‘oua ‘e fakapu‘ia.
PHM.1.15	Na‘a ko homo fakamāvae fuonounou mo ‘Onisemá kae toki fakafoki atu ia ke ne nofo ai leva ‘iate koe, 
PHM.1.16	‘o ‘ikai ko ha pōpula pē eni, he kuo hulu atu ia ai. He ko ho toe tokoua ‘ofeina ia ‘ia Kalaisi. ‘Oku mahu‘inga ‘aupito ia kiate au. Pea huanoa ha‘ane mahu‘inga kiate koe. He ko ho‘o pōpula ia mo ho toe tokoua ‘i he ‘Eikí. 
PHM.1.17	‘I he‘ene peheé leva, kapau ‘okú ke lau au ko ho kaume‘a, peá ke ‘ai ā mu‘a ke tatau ho‘o tali ‘ene foki atú mo ha‘o tali ha‘aku ‘alu atu ‘a‘aku. 
PHM.1.18	Pea kapau na‘á ne fai ha kovi kiate koe, pe ‘oku mo‘ua kiate koe, peá ke tohi ia kiate au. 
PHM.1.19	Ko e tohi nima ena ‘a‘aku: KO AU, PAULA, TE U TOTONGI FAKAFOKI ATU. Ka ke manatu‘i, na‘a mo e mo‘ui ho laumālié ‘okú ke mo‘ua mai ai kiate au.
PHM.1.20	Si‘oku tokoua ‘ia Kalaisi ko hotau ‘Eiki, ‘ofa mu‘a ‘o tali ‘eku kolé, kae fei mo nonga hoku lotó. 
PHM.1.21	‘Oku ou tui te ke tali ‘eku kolé, pea te ke toe fai ‘o mahulu atu.
PHM.1.22	Kātaki kae teuteu ange ha ki‘i feitu‘u hena ke u mālōlō ai. He ‘oku ou ‘amanaki ‘e tali ho‘omou ngaahi lotu ‘oku fai ma‘akú, pea ‘e lava ai ke u ‘a‘ahi atu kiate kimoutolu.
PHM.1.23	‘Okú ma ‘i ‘api pōpulá ni mo ‘Epafasi koe‘uhi ko ‘ene kau mo Kalaisi Sīsuú. ‘Okú ne ‘ofa atu kiate kimoutolu, 
PHM.1.24	pea pehē pē mo Ma‘ake, ‘Ālisitako, Tīmasi, mo Luke, ‘a ia ‘oku mau kaungāngāue mo au heni.
PHM.1.25	‘Ofa ke mou ‘inasi ai pē he ‘ofa lī‘oa ‘a e ‘Eiki ko Sīsū Kalaisí.
HEB.1.1	‘I he kuo hilí na‘e tu‘olahi mo founga kehekehe ‘a e folofola mai ‘a e ‘Otuá ki he‘etau ngaahi kuí, ‘o fakafou mai ‘i he kau palōfitá. 
HEB.1.2	Ka ‘i he ngaahi ‘aho faka‘osi ko ení kuó ne folofola mai kiate kitautolu ‘i hono ‘Aló. Ko hono ‘Aló na‘e fakatupu ai ‘e he ‘Otuá ‘a e me‘a kotoa pē, pea ‘e ‘i ai e ‘aho ‘e hoko ai e me‘a kotoa pē ko ‘ene me‘a. 
HEB.1.3	‘Oku hā sino ‘iate ia ‘a e nāunau kotoa ‘o e ‘Otuá, pea ‘okú ne tatau tofu pē mo e ‘Otuá, he ‘okú ne pukepuke ‘a e me‘a kotoa pē ‘aki ‘ene folofola māfimafí.
HEB.1.3	‘I he hili pē ‘ene lava‘i e fakamolemole ‘o e ngaahi angahala ‘a māmaní, na‘á ne nofo hifo ‘i hēvani ‘i he to‘omata‘u ‘o e ‘Otua lāngilangi‘iá.
HEB.1.4	Na‘á ne hoko ‘o lahi ange ‘i he kau ‘āngeló, ‘o hangē pē ko hono ui‘aki e hingoa ‘oku lahi ange ‘i he ngaahi hingoa ‘o e kau ‘āngeló.
HEB.1.5	Kuo te‘eki ai ke pehē ange ‘e he ‘Otuá ki ha ‘āngelo,
HEB.1.5	“Ko hoku Fohá koe,
HEB.1.5	he ko e ‘ahó ni
HEB.1.5	kuó u hoko au ko ho‘o Tamai!”
HEB.1.5	Pea kuo te‘eki ai pē ke ne pehē ange ki ha ‘āngelo,
HEB.1.5	“Te u hoko au ko ‘ene Tamai
HEB.1.5	pea ‘e hoko ia ko hoku Foha!”
HEB.1.6	Na‘e teu ke tuku mai ‘e he ‘Otuá hono ‘Alo Lahí ki māmani, peá ne fekau ‘a e kau ‘āngeló ke nau lotu kiate ia.
HEB.1.7	Pea ka lau ‘a e ‘Otuá ki he kau ‘āngeló, ‘okú ne pehē,
HEB.1.7	“‘Oku ou ‘ai ‘eku kau ‘āngeló ke nau hangē ko e matangí,
HEB.1.7	mo ‘eku kau fai fatongiá ke nau hangē ha ulo‘i afí.”
HEB.1.8	Ka ko e lau eni ‘a e ‘Otuá ‘o kau ki hono ‘Aló,
HEB.1.8	“Ko ho Taloní, ‘e ‘Otua, ‘e tu‘uloa ‘o tuputupu‘a.
HEB.1.8	‘Oku faitotonu ho‘o pule ki ho kakaí.
HEB.1.9	‘Okú ke mateaki‘i e faitotonú
HEB.1.9	kae fehi‘a ki he faikoví.
HEB.1.9	Pea kuó u fili mo fakanofo koe ‘e au, ko ho ‘Otuá,
HEB.1.9	mo ‘ai ke ke fiefia ange ‘i ho ngaahi kaungāme‘á.”
HEB.1.10	Pea ko e toe lau eni ‘e taha ‘a e Folofolá,
HEB.1.10	“Ko koe, ‘Eiki, na‘á ke fakatupu ‘a māmani
HEB.1.10	‘i he kamata‘angá,
HEB.1.10	pea ko e ngāue tonu pē ‘a ho nimá ‘a e langí.
HEB.1.11	‘E ‘auha ia, ka te ke ‘i ai ai pē koe.
HEB.1.11	‘E popo ia, ‘o hangē ha tupenú.
HEB.1.12	‘E pelupelu ia, ‘o hangē ha kofú
HEB.1.12	pea fetongi ‘o hangē ha valá.
HEB.1.12	Ka he‘ikai te ke liliu koe,
HEB.1.12	Pea ‘e ‘ikai ha ngata‘anga ‘o ho‘o mo‘uí.”
HEB.1.13	Kuo te‘eki ai ke pehē ange ‘e he ‘Otuá ki ha ‘āngelo,
HEB.1.13	“Nofo koe ‘i hoku to‘omata‘ú
HEB.1.13	kae ‘oua kuó u ‘ai ho ngaahi filí
HEB.1.13	ko ho tu‘unga va‘e!”
HEB.1.14	He ko e hā ‘a e kau ‘āngeló?
HEB.1.14	Ko e ngaahi laumālie pē kinautolu ‘oku nau fai fatongia ma‘á e ‘Otuá, pea ‘oku fekau mai kinautolu ‘e he ‘Otuá ke tokoni ki he kakai ‘e fakahaofí.
HEB.2.1	Ko hono ‘uhinga ia kuo pau ke tau ‘āsili piki ma‘u ai ki he ngaahi mo‘oni kuo fakahā mai kiate kitautolú, telia na‘a tau hē mei ai. 
HEB.2.2	Na‘e fakamo‘oni‘i ‘a e ngaahi fekau na‘e fakahoko mai ‘e he kau ‘āngeló ki he‘etau ngaahi kuí, pea ‘ilonga ha taha na‘e ‘ikai ke fakaongo pe talangofua ki ai na‘e tautea ‘o fakatatau ki he‘ene hiá. 
HEB.2.3	‘E lava fēfē leva ke tau hao ‘o kapau he‘ikai ke tau tokanga ki ha fakamo‘ui lahi fau pehē? Ko e ‘Eikí pē na‘á ne mu‘aki fakahā mai ‘a ‘ene fakamo‘ui ko ení, pea na‘e fakamo‘oni‘i mai ia kiate kitautolu ‘e he fa‘ahinga na‘e fanongo ki aí. 
HEB.2.4	Pea ko e ‘Otuá tonu pē na‘e fakamo‘oni ki ai ‘aki ha ngaahi mana mo ha ngaahi ngāue fakaofo, pea mo ‘ene tufotufa e ngaahi me‘a‘ofa ‘a e Laumālie Mā‘oni‘oní ‘o fakatatau ki hono finangaló.
HEB.2.5	Na‘e ‘ikai ke fekau ‘e he ‘Otuá ‘a e kau ‘āngeló ke pule ki he maama ka hokó, ‘a ia ‘oku tau lau ki aí. 
HEB.2.6	He ko e lau eni ‘a e potu Folofola ‘e taha,
HEB.2.6	“‘E ‘Otua, ko e hā ‘a e tangatá
HEB.2.6	ke ke fakakaukau ki aí?
HEB.2.6	Ko e hā ‘okú ke tokanga mai ai kiate iá,
HEB.2.6	he ko e vaivai ange fau?
HEB.2.7	Kuó ke fakatupu e tangatá
HEB.2.7	ke ki‘i mā‘ulalo si‘i ‘i he kau ‘āngeló,
HEB.2.7	peá ke fakakalauni‘aki ia ‘a e ngeia mo e lāngilangi,
HEB.2.8	‘o fakanofo ke pule ki he me‘a kotoa pē.”
HEB.2.8	Ko e pehē na‘e fakatupu ‘e he Otuá e tangatá “ke pule ki he me‘a kotoa pē” ‘oku ‘ikai ke toe fakatoe ai ha me‘a. Ka ‘oku te‘eki ai ke tau sio kitautolu kuo ‘osi pule ‘a e tangatá ki he me‘a kotoa pē. 
HEB.2.9	Ko e me‘a ‘oku tau sio ki aí, ko Sīsū, ‘a ia na‘e ‘ai ke ki‘i mā‘ulalo si‘i he kau ‘āngeló, koe‘uhí ka ne pekia ma‘á e kakai kotoa pē ‘i he ‘ofa tu‘unga‘a ‘a e ‘Otuá. Pea ko eni kuo fakakalauni‘aki ia ‘a e ngeia mo e lāngilangi koe‘uhí ko e pekia na‘á ne a‘usiá.
HEB.2.10	Ko e ‘Otuá, ‘a ia ‘oku ‘a‘ana e me‘a kotoa pē, mo ne pule ki he me‘a kotoa pē, na‘e taau pē mo ia ‘ene fakahaohaoa ‘a Sīsū ‘aki e mamahí, koe‘uhí kae lava ke tokolahi ‘ene fānau te nau ‘inasi ‘i hono lāngilangí. He ko Sīsū ‘okú ne tataki atu kinautolu ke nau haó.
HEB.2.11	‘Oku fakatāpui ‘e Sīsū ‘a e kakaí, pea ‘oku Tamai taha pē ia mo kinautolu kuo fakatāpuí. Ko hono ‘uhinga ia ‘oku ‘ikai ke mā ai ‘a Sīsū he ui kinautolu ko hono ngaahi tehina, 
HEB.2.12	he‘ene pehē,
HEB.2.12	“Te u ongoongoa ho huafá ki hoku ngaahi tehiná
HEB.2.12	mo hiva ‘o fakahīkihiki‘i koe
HEB.2.12	he lotolotonga ‘o e kāinga lotú.”
HEB.2.13	Peá ne toe pehē,
HEB.2.13	“Te u falala ki he ‘Otuá.”
HEB.2.13	Pea mo eni, “Ko au eni mo ‘eku fānau kuo tuku mai ‘e he ‘Otuá.”
HEB.2.14	‘Okú ne ui kinautolu ko e fānaú, pea ko e kakai ‘oku kakano mo toto. Pea ko hono ‘uhinga ia na‘e hoko mai ai ‘o tatau mo kinautolu. Pea ko ‘ene pekiá ke faka‘auha ‘a e ivi ‘o e Tēvoló, he ko ia na‘e mafai ki he maté. 
HEB.2.15	Na‘á ne fakatau‘atāina ai ‘a kinautolu na‘e talu ‘enau tupu mo ‘enau mo‘ui pōpula he ilifia ki he maté. 
HEB.2.16	Na‘e ‘ikai foki ke ne hoko maí ke tokoni‘i e kau ‘āngeló, ka ko e hako ‘o ‘Ēpalahamé. 
HEB.2.17	‘A ia na‘e pau ke ne hoko ‘o tatau mo hono ngaahi tehiná ‘i he me‘a kotoa pe, kae lava ke ne hoko ko honau taula‘eiki falala‘anga mo mānava‘ofa ‘i he‘ene fai fatongia ma‘á e ‘Otuá, ‘o fakamolemole‘i ‘enau ngaahi angahalá. 
HEB.2.18	Pea ‘okú ne lava eni ‘o tokoni‘i ‘a kinautolu ‘oku ‘ahi‘ahi‘í, koe‘uhí he kuó ne a‘usia tonu ‘e ia ‘a e mamahí mo e ‘ahi‘ahí.
HEB.3.1	Pea ko ia, si‘i kainga ma’oni’oni, ‘a kimoutolu kuo ‘inasi ‘i he ui fakahevaní, mou vakai ange kia Sīsū, ko e ‘apōsitolo mo e taula‘eiki lahi ‘o e lotu ‘oku tau tu‘uakí. 
HEB.3.2	Na‘á ne fai tōnunga ki he ‘Otuá, ‘a ia na‘á ne fili ia ke ne fai e ngāue ko ení, ‘o hangē pē ko e fai tōnunga ‘a Mōsese ‘i he fale ‘o e ‘Otuá. 
HEB.3.3	Ka ‘oku mahulu hake ‘a e lāngilangi ‘o Sīsuú ‘ia Mōsese, ‘o hangē pē ko e mahulu hake ‘a e lāngilangi ‘o e tufungá ‘i he lāngilangi ‘o e fale ‘okú ne langá. 
HEB.3.4	Ko e fale kotoa pē ko e langa ‘e ha taha, pea ko e ‘Otuá foki na‘á ne fa‘u e me‘a kotoa pē. 
HEB.3.5	Ko Mōsesé na‘e fai tōnunga ko e sevāniti he fale ‘o e ‘Otuá, pea na‘á ne fakahā ‘a e ngaahi me‘a ‘e toki folofola‘aki ‘e he ‘Otuá. 
HEB.3.6	Ka ko Kalaisi, na‘e fai tōnunga ko e ‘Alo he fale ‘o e ‘Otuá. Pea ko hono falé ‘a kitautolu ‘o kapau te tau loto-to‘a mo fakatu‘amelie ai pē.
HEB.3.7	‘Oku hangē pē ko e folofola ‘a e Laumālie Mā‘oni‘oní,
HEB.3.7	“Ka ke fanongo leva ki he le‘o ‘o e ‘Otuá he ‘ahó ni,
HEB.3.8	pea ‘oua ‘e loto ta‘e fieauna,
HEB.3.8	‘o hangē ko e angatu‘u ho‘omou ngaahi kuí ki he ‘Otuá
HEB.3.8	‘o nau ‘ahi‘ahi‘i ai ia he toafá.
HEB.3.9	Pea folofola ‘a e ‘Otuá, “Na‘a nau sivi‘i ai au,
HEB.3.9	neongo ‘enau mamata tonu he‘eku ngaahi ngāue na‘e fai he ta‘u ‘e fāngofulu.
HEB.3.10	Na‘á ku ‘ita ai ‘iate kinautolu,
HEB.3.10	peá u pehē, “Ko e kakai ta‘e falala‘anga kinautolu,
HEB.3.10	pea ta‘e maheni mo ‘eku ngaahi foungá.
HEB.3.11	Pea lolotonga ‘eku kei ‘itá na‘á ku tukupā,
HEB.3.11	“He‘ikai ke nau a‘u ki he fonua na‘á ku loto ke nau nofo fiemālie aí.”
HEB.3.12	Kāinga, mou vakai na‘a ‘i ai ha taha ‘iate kimoutolu ‘e fu‘u fakakaukau kovi mo ta‘e tui ‘o afe ai mei he ‘Otua mo‘uí.
HEB.3.13	‘Ai ke mou fetokoni‘aki he ‘aho kotoa pē, kae ‘oua ke ‘osi ‘a e kuonga ‘oku ui he Folofolá ko e “‘Ahó ni,” na‘a faifai kae loto ta‘e fieauna ha taha ko e ngāue ‘a e angahalá. 
HEB.3.14	He kuo tau hoko ko e ngaahi kaungāme‘a ‘o Kalaisi, kaekehe ke tau pukepuke ‘o a‘u ki he ngata‘angá ‘a e tui na‘e ‘iate kitautolu ‘i he kamata‘angá.
HEB.3.15	Ko e lau eni ‘a e Folofolá,
HEB.3.15	“Kapau te ke fanongo ki hono le‘ó he ‘ahó ni,
HEB.3.15	pea vakai na‘á ke ta‘e fieauna,
HEB.3.15	‘o hangē ko e angatu‘u ‘a ho‘o ngaahi kuí.”
HEB.3.16	Ko hai koā ‘a kinautolu na‘a nau fanongo ki hono le‘ó ka nau angatu‘u pē kiate iá? ‘Ikai ko kinautolu kotoa ko ē na‘e taki mai ‘e Mōsese mei ‘Isipité? 
HEB.3.17	Ko e kakai fē koā na‘e houhau ai ‘a e ‘Otuá ‘o ta‘u e fāngofulú? ‘Ikai ko e kakai na‘a nau faihala ‘o mate kotoa ai he toafá? 
HEB.3.18	Ko e kakai fē koā na‘e fuakava ai ‘a e ‘Otuá ‘o pehē, “He‘ikai ke nau a‘u ki he fonua na‘á ku loto ke nau nofo fiemālie aí” — ko ‘ene lau kia hai? ‘Io, kiate kinautolu na‘e angatu‘ú.
HEB.3.19	‘Oku mahino leva na‘e ‘ikai lava ke nau a‘u ki he fonuá koe‘uhí ko ‘enau ta‘e tuí.
HEB.4.1	‘Oku kei tu‘u pē ‘a e tala‘ofa ‘o pehē te tau ‘inasi he nofo fiemālié, pea vakai na‘a ‘i ai ha taha ‘iate kimoutolu ‘e ‘ikai ke ‘inasi ai.
HEB.4.2	Na‘a tau fanongo foki mo kitautolu ki he Ongoongo Leleí, ‘o tatau pē mo kinautolu. Ka na‘e ‘ikai ke ‘aonga kiate kinautolu ‘enau fanongo ki aí, he na‘e ‘ikai ke nau tui ai.
HEB.4.3	Ko kitautolu kuo tau tuí, kuo tau a‘usia ‘a e nofo fiemālie na‘e tala‘ofa‘aki maí. ‘Oku hangē pē ko ‘ene folofolá,
HEB.4.3	“Na‘á ku ‘ita peá u fuakava ai,
HEB.4.3	‘He‘ikai pē te nau teitei a‘u ki he fonua na‘á ku loto ke nau nofo fiemālie aí.’”
HEB.4.3	Na‘á ne folofola pehē neongo ne ‘osi maau ‘ene ngāue ne tokateu mei he kamata‘anga ‘o māmaní.
HEB.4.4	He ‘oku ‘i ai e lau ‘a e Folofolá ‘oku pehē, “Na‘e mālōlō ‘a e ‘Otuá mei he‘ene ngāué kotoa ‘i he ‘aho hono fitú.”
HEB.4.5	Pea ko e toe lau eni ‘e taha ki ai, “He‘ikai pē ke nau a‘u ki he fonua na‘á ku loto ke nau nofo fiemālie aí.”
HEB.4.6	Na‘e ‘ikai ke a‘u ki he nofo fiemālie ko iá ‘a e fa‘ahinga na‘e ‘uluaki tala ia kiate kinautolú, he na‘e ‘ikai te nau tui. Pea tā ‘oku ‘i ai ‘a e ni‘ihi kehe ‘oku ‘atā ke nau a‘u ki ai. 
HEB.4.7	‘Oku hā mahino eni ‘i hono vahe‘i ‘e he Otuá ‘a e ‘aho kehe, ‘a ia ‘oku ui ko e “‘Ahó ni.” Peá ne folofola ki ai ‘ia Tēvita ki mui mai ‘aupito ‘i he potu Folofola na‘e ‘osi lau ki aí,
HEB.4.7	“Kapau te ke fanongo ki hono le‘ó he ‘ahó ni,
HEB.4.7	pea vakai na‘á ke ta‘e fieauna.”
HEB.4.8	Kapau na‘e fakaa‘u ‘e Siosiua ‘a e kakaí ki he nofo fiemālie ko iá, na‘e ‘ikai ke toe folofola ‘a e ‘Otuá ‘o kau ki ha toe ‘aho kehe.
HEB.4.9	Ka ‘oku kei toe ‘a e nofo fiemālie ke a‘u ki ai e kakai ‘a e ‘Otuá, ‘o hangē ko e mālōlō ‘a e ‘Otuá he ‘aho hono fitú.
HEB.4.10	He ko ia kuó ne a‘u ki he nofo fiemālie ne tala‘ofa‘aki mai, te ne mālōlō mei he‘ene ngāué, ‘o hangē ko e mālōlō ‘a e ‘Otuá mei he‘ene ngāué.
HEB.4.11	Tau fai hotau tūkuingata ke tau a‘u ki he nofo fiemālie ko iá. Vakai na‘a ‘ikai ke a‘u ki ai ha taha, ‘o hangē ko kinautolú koe‘uhí ko ‘enau ta‘e tuí.
HEB.4.12	Ko e Folofola ‘a e ‘Otuá ‘oku longomo‘ui mo kaukaua, pea māsila ange ‘i ha heletā fakatoumata. ‘Okú ne lava ‘o tafa ‘o vahe‘i e hokotanga ‘o e lotó mo e laumālié, mo e fetaulaki‘anga ‘o e huí mo hono uhó. ‘Okú ne sivi mo e ngaahi fakakaukau mo e fakaangaanga ‘o e lotó. 
HEB.4.13	‘Oku ‘ikai ha me‘a ‘e taha ‘e puli kiate ia. Pea ko e me‘a kotoa pē ‘o e fakatupú ‘oku tokaima‘ananga ki he ‘afio mai ‘a e ‘Otuá. Pea ko ia foki kuo pau ke tau fai ki ai ‘etau fakamatala ki he‘etau mo‘uí.
HEB.4.14	‘Oku ‘i ai hotau taula‘eiki lahi, ko Sīsū ko e ‘Alo ‘o e ‘Otuá, ‘a ia kuó ne ‘osi hā‘ele hake ki he langí. Ko ia, tau puke ma‘u ‘a e tui ‘oku tau tu‘uakí. 
HEB.4.15	Ko hotau Taula‘eiki Lahí, ‘oku ‘ikai ko ha taha ‘okú ne ta‘e malava ke ongo‘i hotau ngaahi vaivai‘angá. Ko hono mo‘oní, na‘e ‘ahi‘ahi‘i hotau Taula‘eiki Lahí ‘aki e ngaahi ‘ahi‘ahi kehekehe kotoa pē ‘oku ‘ahi‘ahi‘i‘aki kitautolú, ka na‘e ‘ikai ha‘ane fai angahala. 
HEB.4.16	Ko ia, tau loto-to‘a ‘o ‘unu‘unu atu ki he ‘afio‘anga ‘o e ‘Otua mohu ‘alo‘ofá, ka tau a‘usia he taimi kotoa pē ‘ene manava‘ofá mo ‘ene tokoni.
HEB.5.1	Ko e taula‘eiki lahi kotoa pē ‘oku fili mei he kakaí pea fokotu‘u ke ne fai fatongia ki he ‘Otuá ma‘á e kakaí, ke ne ‘atu e ngaahi tukumo‘ui mo e ngaahi feilaulau koe‘uhí ko e angahalá. 
HEB.5.2	‘Oku lahi hono ngaahi vaivai‘anga ‘o‘oná, pea ‘oku lava ai ke ne ongo‘i e ngaahi vaivai ‘a e kakai fakapo‘uli mo angahalá. 
HEB.5.3	Ko hono ‘uhinga ia kuo pau ke ne ‘oatu ai e ngaahi feilaulau koe‘uhí ko ‘ene ngaahi angahala ‘a‘aná pea mo e ngaahi angahala ‘a e kakaí. 
HEB.5.4	‘Oku ‘ikai ke ma‘u ‘e ha taha ‘a e lakanga lāngilangi‘ia ko e taula‘eiki lahí ko ha‘ane fie taula‘eiki. Ko e ‘Otuá pē ‘okú ne ui ha taha ke taula‘eiki lahi, ‘o hangē ko ‘Ēloné. 
HEB.5.5	Na‘e pehē pē mo Kalaisi. Na‘e ‘ikai ke ne ma‘u e tu‘unga lāngilangi‘ia ko e taula‘eiki lahí ko ha‘ane fie taula‘eiki. Ka na‘e folofola ange kiate ia ‘a e ‘Otuá,
HEB.5.5	“Ko hoku Fohá koe;
HEB.5.5	ko e ‘ahó ni, kuó u hoko au ko ho‘o Tamai.”
HEB.5.6	Pea ‘oku toe folofola ‘a e ‘Otuá ‘i he tohi ‘e taha,
HEB.5.6	“Ko e taula‘eiki koe ‘o ta‘e ngata,
HEB.5.6	‘i he fa‘ahinga taula‘eiki ‘o Melekisetekí.”
HEB.5.7	‘I he kei nofo ‘a Sīsū ‘i māmaní, na‘á ne fa‘a lotu mo tangi ki he ‘Otuá, he ko e ‘Otuá na‘e ‘i ai ‘a e mafai ke fakahaofi ia mei he maté. Na‘e mo‘ui anga-fakatōkilalo mo lotu tōtōaki, pea ongona ai ia ‘e he ‘Otuá. 
HEB.5.8	Neongo ko e ‘Alo ia ‘o e ‘Otuá ka na‘á ne ako mei he‘ene ngaahi mamahí ‘a e talangofuá. 
HEB.5.9	Pea ko hono fakahaohaoa ko iá na‘á ne hoko ai ko e ma‘u‘anga ‘o e fakamo‘ui ta‘e ngata ma‘a kinautolu kotoa pē ‘oku talangofua kiate ia. 
HEB.5.10	Pea na‘e fakahā ‘e he ‘Otuá ko e taula‘eiki lahi ia ‘i he fa‘ahinga taula‘eiki ‘o Melekisetekí.
HEB.5.11	‘Oku lahi ‘aupito ‘a e lau ke fai ki he me‘á ni, ka ‘oku faingata‘a hono fakamatala‘i kiate kimoutolú, koe‘uhí ko e fa‘a hūngata‘a ki homou ‘atamaí ha me‘a fo‘ou. 
HEB.5.12	Na‘e totonu ke mou ‘osi hoko ko e kau faiako, ka ‘oku mou kei masiva ‘ilo ki he ngaahi me‘a mahino taha ‘i he folofola ‘a e ‘Otuá. ‘Oku ‘ikai ke mou ma‘u me‘atokoni fefeka, ka mou kei inu hu‘akau pē. 
HEB.5.13	Ka ‘ilonga ha taha ‘okú ne kei ma‘u ‘a e hu‘akaú ‘oku kei valevale pea ‘oku ‘ikai ha‘ane ‘ilo ki he ngaahi me‘a ‘oku totonú mo e me‘a ‘oku halá. 
HEB.5.14	Ka ko e me‘atokoni fefeká ia, ko e me‘a ia ma‘á e kakai lalahi, ‘a kinautolu ‘oku nau lava ‘o fakafaikehekehe‘i e totonú mo e halá, koe‘uhí ko ‘enau taukei ki aí.
HEB.6.1	‘Ai ke tau laka atu ‘o fakamatu‘otu‘a mo tokanga ki he ngaahi me‘a ‘oku loloto ange ‘i he ngaahi fakahinohino kia Kalaisi na‘e fai kiate kitautolu ‘i he kamata‘angá. ‘Oku ‘ikai ke totonu ke mau kei fai atu ‘a e ngaahi fakahinohino na‘e kamata ai ho‘omou tafoki mei he ngāue ta‘e ‘aonga kae tui ki he ‘Otuá, 
HEB.6.2	‘a e papitaisó, mo e hilifaki nimá, mo e toe tu‘u ‘a e pekiá, mo e fakamaau ta‘e ngatá. 
HEB.6.3	‘Ai ke tau laka ki mu‘a. Pea ko e me‘a ia te tau faí ‘o kapau ko e finangalo ia ‘o e ‘Otuá.
HEB.6.4	Pea fēfē ‘a e fa‘ahinga ne ‘osi fakamaama kinautolu, ‘o nau kamata a‘usia ‘a e ngaahi me‘a‘ofa fakahēvaní, mo ma‘u ‘inasi mei he Laumālie Mā‘oni‘oní, ka nau toe afe ‘o lī‘aki ‘enau tuí? 
HEB.6.5	Fēfē mo e fa‘ahinga na‘a nau ‘osi a‘usia ‘a e fungani ‘o e Folofola ‘a e ‘Otuá mo e ngaahi mālohi ‘o e maama ka hoko maí, 
HEB.6.6	ka nau sītu‘a ki ai? ‘Oku ‘ikai pē ke toe lava ke fakatafoki mai kinautolu, he kuo nau toe tukifa‘o e ‘Alo ‘o e ‘Otuá mo fakamaa‘i ia ki he kakaí.
HEB.6.7	‘Oku ‘aonga e kelelele ‘o ha taha ‘o kapau ‘e tō ai ha ‘uha fe‘unga, pea mo‘ui ai ‘ene ngoué. Ko hono mo‘oní ko e ‘Otuá ‘okú ne tāpuaki‘i e ngoue‘anga ko iá. 
HEB.6.8	Pea kapau leva ko e talatala pē mo e vao ‘oku tupu aí, pea tā ko e kelekele ta‘e ‘aonga ia, pea toe si‘i pea talatuki‘i ‘e he ‘Otuá ‘o tutu‘aki ha afi.
HEB.6.9	Neongo ‘emau lea peheé, kāinga, ka ‘oku ikai ha‘amau tāla‘a kiate kimoutolu. ‘Oku mau ‘ilo ‘oku mou ‘inasi ‘i he ngaahi lelei fungani homou fakahaofí. 
HEB.6.10	Ko e ‘Otuá ‘oku ‘ikai ke filifilimānako. He‘ikai ke ngalo ‘iate ia ho‘omou fai fatongiá mo ho‘omou ‘ofa ‘iate ia na‘e hā ‘i ho‘omou tokoni‘i homou kaungā-Kalisitiané, ‘a ia ‘oku kei hoko atu pē. 
HEB.6.11	‘Oku mau fakatauange ke pehē ai pē ho‘omou loto māfaná ‘o a‘u ki he ngata‘angá, koe‘uhí ke mou a‘usia ‘a e me‘a ‘oku mou fakatu‘amelie ki aí. 
HEB.6.12	‘Oku ‘ikai ke mau loto ke mou fakapikopiko, ka mou fa‘ifa‘itaki kiate kinautolu ‘oku tui mo fa‘a kātakí ‘o nau a‘usia ai e tala‘ofa ‘a e ‘Otuá.
HEB.6.13	Na‘e fai ‘e he ‘Otuá ‘ene tala‘ofa kia ‘Ēpalahamé, peá ne fuakava ai te ne fakahoko ‘ene tala‘ofá. Pea ko ‘ene fuakavá, na‘e fai ia ‘i hono huafa pē ‘o‘oná. He ‘oku ‘ikai foki ke toe mā‘olunga ha taha ‘iate ia. 
HEB.6.14	Peá ne folofola ange kia ‘Epalahame, “‘Oku ou fuakava atu te u tāpuaki‘i koe mo ‘oatu ha ngaahi hako tokolahi.” 
HEB.6.15	Na‘e fa‘a kātaki ‘a ‘Epalahame, ‘o ne ma‘u ai ‘a e me‘a na‘e tala‘ofa ange ‘e he ‘Otuá. 
HEB.6.16	Ka fuakava ha taha, ‘okú ne ngāue‘aki ha hingoa ‘oku mā‘olunga ‘i hono hingoá, koe‘uhí kae lava ke vete ‘a e fekīhiaki kotoa. 
HEB.6.17	Pea na‘e finangalo ‘a e ‘Otuá ke fakamo‘oni‘i fakapapau he‘ikai lava ke lī‘aki ‘ene tala‘ofa ki hono kakaí, peá ne fokotu‘u mo ‘ene fuakavá ki he‘ene tala‘ofá. 
HEB.6.18	‘Oku ‘ikai ke lava ‘a e ‘Otuá ‘o loi. Pea ‘oku ‘i ai leva ‘a e me‘a ‘e ua ‘e ‘ikai lava ke liliu, ko ‘ene tala‘ofá mo ‘ene fuakavá.
HEB.6.18	Pea ‘oku taau ai mo kitautolu kuo hola ‘o kumi hūfanga kiate iá ke tau hanga atu mo e loto-to‘a mo e fakatu‘amelie ki he ngaahi lelei ‘oku tu‘u mei mu‘á. 
HEB.6.19	Ko e fakatu‘amelie ko iá ‘oku hangē ha taula pau mo falala‘anga ‘o ‘etau mo‘uí. Ko hono mo‘oní, ko e fakatu‘amelie ia ‘oku a‘u atu ki he loto ‘ā vahevahe ‘o e temipalé ki he potu toputapú. 
HEB.6.20	Kuo mu‘omu‘a atu ‘a Sīsū ki he potu toputapu ko iá ‘o fakafofonga‘i kitautolu, ‘o ne hoko ai ko e Taula‘eiki Lahi ta‘e ngata ‘i he fa‘ahinga taula‘eiki ‘o Melekisētekí.
HEB.7.1	Ko Melekisētekí ko e tu‘i Sālemi pea ko e toe taula‘eiki ‘a e ‘Otua Taupotú. Ko ia na‘á ne ‘alu ‘o tāpuaki‘i ‘a ‘Epalahame ‘i he‘ene foki mai mei he tau na‘á ne ikuna ai e ngaahi tu‘i ko ē ‘e toko faá. 
HEB.7.2	Na‘e ‘oange ‘e ‘Ēpalahame ma‘a Melekisēteki ‘a e vahe hongofulu ‘o e koloa kotoa na‘á ne ma‘u he taú. Ko e ‘uhinga ‘o e Melekisētekí ko e “Tu‘i ‘o e Faitotonu.” Ka ko hono toe ‘uhinga ‘e taha ko e “Tu‘i ‘o e Melino,” he ko e Tu‘i Sālemi ia. 
HEB.7.3	‘Oku ‘ikai ke ‘i ai ha fakamatala ki he‘ene ‘eikí, pe ko ‘ene fehuhú, pe ko ha‘ane ngaahi kui, pea pehē pē ki hono ‘alo‘í mo ‘ene pekiá. ‘Okú ne hangē ko e ‘Alo ‘o e ‘Otuá, pea ko e taula‘eiki ia ‘o ta‘e ngata.
HEB.7.4	Vakai ange ki he lahi ‘o Melekisētekí! Na‘e ‘oange ‘e ‘Ēpalahame, ‘a hotau tupu‘anga ‘iloá, ‘a e vahe hongofulu ‘o e koloa kotoa na‘á ne ma‘u he taú. 
HEB.7.5	‘Oku fekau he Laó ke tānaki ‘e he hako ‘o Līvai ‘oku taula‘eikí ‘a e vahe hongofulu mei he kakai ‘Isilelí, ‘a ia ko honau kakaí tonu pē, neongo ko e hako mo kinautolu ‘o ‘Ēpalahame. 
HEB.7.6	Na‘e ‘ikai ko ha hako ‘o Līvai ‘a Melekisēteki, ka na‘á ne tānaki e vahe hongofulu meia ‘Ēpalahame peá ne tāpuaki‘i ia, ‘a ‘Epalahame na‘e fai ki ai ‘a e ngaahi tala‘ofa ‘a e ‘Otuá. 
HEB.7.7	‘Oku mahino pē foki ‘oku lahi ange ‘a e toko taha tuku tāpuakí ‘i he toko taha na‘e tāpuaki‘í. 
HEB.7.8	Ko e me‘a ki he kau taula‘eikí, ‘oku tānaki ‘a e vahe hongofulú ‘e ha fa‘ahinga ‘e mate. Ka ko Melekisētekí ia, ko e tānaki ‘e he taha ‘oku mo‘ui, ‘o hangē ko e lau ‘a e Folofolá. 
HEB.7.9	Pea ‘e lava ke tau pehē, ko e totongi ‘e ‘Epalahame ‘a e vahe hongofulú kia Melekisētekí, ko e totongi vahehongofulu ai pē ia kia Melekisētekí ‘a Līvai, ‘a ia ‘oku tānaki ‘e hono hakó ‘a e vahe hongofulú. 
HEB.7.10	He na‘e te‘eki ai ke fanau‘i ‘a Līvai, ka ‘e lava pē ke tau pehē na‘á ne ‘i he sino ‘o hono tupu‘anga ko ‘Ēpalahamé ‘i he ‘aho na‘á na fetaulaki ai mo Melekisētekí.
HEB.7.11	Na‘e makatu‘unga ‘i he lakanga taula‘eiki faka-Līvaí ‘a hono foaki ‘o e Laó ki he kakai ‘Isilelí. Pea kapau na‘e haohaoa ‘a e fai fatongia ‘a e ha‘a taula‘eiki Līvaí, na‘e ‘ikai ke toe tuku mai ha taula‘eiki ‘i he fa‘ahinga taula‘eiki ‘o Melekisētekí kae tuku e tu‘unga taula‘eiki ‘o ‘Ēloné. 
HEB.7.12	He ka fai ha liliu tu‘unga taula‘eiki, kuo pau ke liliu ai mo e Laó. 
HEB.7.13	Pea ko e matakali ‘e taha na‘e tupu ai hotau ‘Eikí, ‘a ia ‘oku ‘uhinga ki ai e ngaahi me‘a ‘oku tau laú, pea kuo te‘eki ai ke fai fatongia fakataula‘eiki ha taha mei hono matakalí. 
HEB.7.14	‘Oku ‘ilo e kakai kotoa pē ‘ene tupu he matakali Siutá, pea na‘e ‘ikai ha lau ‘a Mōsese ki he matakali ko iá ‘o felāve‘i mo ha tu‘unga taula‘eiki.
HEB.7.15	‘Oku toe mahino ange ‘a e ngaahi me‘á ni ‘i he hoko mai ‘a e taula‘eiki hangē ko Melekisētekí. 
HEB.7.16	Na‘e ‘ikai fakanofo taula‘eiki ia ko ha ngaahi tu‘utu‘uni pe lao faka-e-tangata, ka ko e ivi kāfakafa ‘o ha mo‘ui ‘oku ‘ikai hano ngata‘anga. 
HEB.7.17	Ko e lau eni ‘a e Folofolá ki ai, “Ko e taula‘eiki koe ‘o ta‘engata, ‘i he fa‘ahinga taula‘eiki ‘o Melekisētekí.” 
HEB.7.18	‘Oku mahino leva kuo tuku atu ‘a e lao motu‘á, he na‘e vaivai mo ta‘e ‘aonga. 
HEB.7.19	He na‘e ‘ikai ke lava ke fakahaohaoa‘i ha me‘a ‘e taha ‘i he Lao ‘a Mōsesé. Ka kuo tuku mai eni ha ‘amanaki‘anga pau ‘oku lava ke tau fakaofiofi atu ai ki he ‘Otuá. 
HEB.7.20	Pea ‘ikai ke ngata aí, ka na‘e toe fai mo e fuakava ‘a e ‘Otuá. Na‘e ‘ikai ke fai ha fuakava pehē ia ‘i hono fakanofo ‘o e kau taula‘eiki Līvaí. 
HEB.7.21	Ka na‘e fakanofo ‘a Sīsū ‘aki ha fuakava ko e folofola ange kiate ia ‘a e ‘Otuá,
HEB.7.21	“Kuo fai ‘e he ‘Eikí ha fuakava toputapu,
HEB.7.21	pea he ‘ikai ke ne toe fakafoki:
HEB.7.21	Ko e taula‘eiki koe ‘o ta‘e ngata.” 
HEB.7.22	‘Oku ‘uhinga ‘a e faikehekehe ko eni kuo fakamo‘oni‘i mai ‘ia Sīsū ha kovinānite ‘oku lelei ange.
HEB.7.23	Pea ‘oku ‘i ai mo e faikehekehe ‘e taha: na‘e tokolahi ‘a e kau taula‘eiki Līvaí, he na‘a nau mate ‘o ‘ikai lava ai ke toe hoko atu ‘enau fai fatongiá. 
HEB.7.24	Ka ‘oku mo‘ui ai pē ‘a Sīsū ‘o ta‘e ngata, pea ko ‘ene fai fatongia fakataula‘eikí ‘e tu‘uloa ‘o ta‘e ngata. 
HEB.7.25	Pea ‘e hoko atu ai pē ‘o ta‘e ngata ‘ene lava ‘o fakahaofi ‘a kinautolu ‘oku ha‘u ki he ‘Otuá ‘o fou mai ‘iate iá, koe‘uhí he ‘okú ne mo‘ui ‘o ta‘e ngata ke taukapo‘i kinautolu ki he ‘Otuá.
HEB.7.26	Ko Sīsū leva ‘a e Taula‘eiki Lahi ‘oku fe‘unga mo ‘etau ngaahi fiema‘ú. ‘Okú ne mā‘oni‘oni; ‘oku ‘ikai ha‘ane kovi pe angahala; kuo fakamavahe‘i ia mei he kau faiangahalá, pea kuo mā‘olunga ia ‘i ha toe taha ‘i langi. 
HEB.7.27	‘Oku makehe ia mei ha toe Taula‘eiki Lahí; he ‘oku ‘ikai te ne toe fai feilaulau faka‘aho koe‘uhí ko ha‘ane ngaahi angahala ‘a‘ana mo e ngaahi angahala ‘a e kakaí. He na‘á ne fai ‘a e feilaulau tātu‘otaha ma‘á e kakai kotoa pē he‘ene feilaulau‘i pē ‘e ia ia. 
HEB.7.28	Ko e Lao ‘a Mōsesé ‘oku fakanofo taula‘eiki lahi ai ‘a e kakai ‘oku ‘ikai ke haohaoa. Ka ko e tala‘ofa ‘a e ‘Otuá, ‘a ia na‘e ‘omi ki mui mai ‘i he Laó, na‘e fakanofo Taula‘eiki Lahi ai ‘a e ‘Alo kuo fakahaohaoa ‘o ta‘e ngata.
HEB.8.1	Ko e ‘uhinga ‘o ‘eku laú, ‘oku ‘i ai hotau taula‘eiki lahi pehē ‘oku ‘afio ‘i langi ‘i he to‘omata‘u ‘o e taloni lāngilangi‘ia ‘o e ‘Otuá. 
HEB.8.2	Ko ia ‘okú ne fai e fatongia fakataula‘eikí ‘i he potu toputapu taha ‘o e tēniti mo‘oniá, ‘a ia na‘e fokotu‘u ‘e he ‘Eikí ‘o ‘ikai ko e tangata. 
HEB.8.3	‘Oku fakanofo ‘a e taula‘eiki lahi kotoa pē ke ne ‘oatu ‘a e ngaahi me‘a‘ofa mo e ngaahi feilaulau ki he ‘Otuá. Pea ko ia ai, ‘oku taau mo hotau taula‘eiki lahí ke ne ‘oatu ha me‘a ki he Otuá. 
HEB.8.4	Ka ne ko ‘ene ‘i māmani pē, na‘e ‘ikai ke taula‘eiki ia, he kuo ‘osi ‘i ai e kau taula‘eiki ‘oku nau ‘oatu ki he ‘Otuá ‘a e ngaahi me‘a‘ofa ‘oku tu‘utu‘uni he Lao ‘a Mōsesé. 
HEB.8.5	Ko hono mo‘oní ko ‘enau ngāue fakataula‘eiki ‘oku faí ko e fa‘ifa‘itaki pē mo e ‘ata ‘o e ngaahi me‘a ‘oku fai ‘i langí. Na‘e teu fokotu‘u ‘e Mōsese e Tēniti ‘o e Aleapaú, na‘e tu‘utu‘uni ange, “Fakapapau‘i ‘okú ke ngaohi ‘a e me‘a kotoa pē ‘o fakatatau ki he kupesi na‘e fakahā atu kiate koe ‘i he mo‘ungá.” 
HEB.8.6	Pea kuo fakanofo eni ‘a Sīsū ke ne fai e fatongia fakataula‘eiki ‘oku mā‘olunga ange, ‘o hangē pē ko e lelei ange ‘a e aleapau na‘á ne fokotu‘u he vaha‘a ‘o e ‘Otuá mo hono kakaí. 
HEB.8.7	Kapau na‘e ‘ikai ha matāmama ‘o e ‘uluaki aleapaú na‘e ‘ikai ke ‘aonga ha toe aleapau ia. 
HEB.8.8	Ka ko hono fakaanga‘i ‘e he ‘Otuá ‘a hono kakaí ‘a ‘ene pehē,
HEB.8.8	“‘E hoko mai ha ngaahi ‘aho,
HEB.8.8	‘a ia te u fai ai ha aleapau fo‘ou mo e kakai ‘Isilelí
HEB.8.8	pea mo e kakai Siutá.
HEB.8.9	He‘ikai ke tatau ia mo e aleapau na‘á ku fai mo ‘enau ngaahi kuí,
HEB.8.9	‘i he ‘aho na‘á ku taki mai ai kinautolu mei ‘Isipité.
HEB.8.9	Na‘e ‘ikai ke nau fai ki he‘emau aleapaú,
HEB.8.9	peá u tuku ai ‘eku tokanga ‘aku kiate kinautolú.
HEB.8.10	Pea ko e aleapau eni te u fai mo e kakai ‘Isilelí
HEB.8.10	‘i he ngaahi ‘aho ka hoko maí,
HEB.8.10	te u tohi ‘eku ngaahi laó ‘i honau ‘atamaí
HEB.8.10	mo tongi ‘i honau lotó.
HEB.8.10	Te u hoko ko honau ‘Otua,
HEB.8.10	pea te nau hoko ko hoku kakai.
HEB.8.11	‘E ‘ikai ke ongosia ha taha hono hīnoi‘i hono kaume‘a,
HEB.8.11	mo tala ki hono kāinga ke tali ‘a e ‘Eikí.
HEB.8.11	He te nau ‘ilo kotoa au,
HEB.8.11	mei he si‘i taha ki he lahi taha.
HEB.8.12	Te u fakamolemole‘i ‘enau ngaahi angahalá,
HEB.8.12	he‘ikai te u toe manatu‘i ‘enau ngaahi hiá.”
HEB.8.13	Ko e lau eni ‘a e ‘Otuá ki ha aleapau fo‘ou, he kuo motu‘a ‘a e ‘uluaki aleapaú. Pea ka ‘ilonga ha me‘a kuo motu‘a mo ta‘e ‘aonga kuo vave pē ‘ene pulia.
HEB.9.1	Ko e ‘uluaki aleapaú, na‘e kau ai e ngaahi tu‘utu‘uni ki he ngaahi ouau faka-lotu, pea mo ha fale tapu ke fakahoko ai. 
HEB.9.2	Ko e fale tapu ko iá ko e tēniti ia. Pea ko e loki taupotu maí na‘e ui ko e Potu Tapu, pea na‘e tu‘u ai ha tu‘unga maama, mo ha tēpile na‘e hili ai ‘a e mā na‘e momoi ki he ‘Otuá. 
HEB.9.3	Pea ko e loki ko iá na‘e vahe‘i ‘aki ha puipui mei he loki ‘e taha na‘e ui ko e Potu Toputapu. 
HEB.9.4	Na‘e tu‘u ai ‘a e ‘ōlita koula tutu‘anga ‘inisēnisí mo e Puha ‘o e Aleapaú, ‘a ia na‘e ‘aofi koula. Na‘e tuku he Puhá ‘a e hina koula na‘e fa‘o ai e maná, mo e tokotoko ‘o ‘Ēlone na‘e failaú, mo e ongo la‘i maka na‘e tohi ai ‘a e ngaahi fekaú. 
HEB.9.5	Na‘e tu‘u he funga Puhá ‘a e ongo me‘a mo‘ui kapakau na‘á na fakafofonga‘i ‘a e ‘afio ai e ‘Otuá, ko e fakamalumalu ‘e hona kapakaú ‘a e fakamolemole‘anga angahalá.
HEB.9.5	Ka ‘oku ‘ikai ‘aonga ke fakamatala fakaikiiki ia heni. 
HEB.9.6	Ka ko e anga ia hono fokotu‘utu‘u ‘o e Potu Tapú ‘i he hū faka‘aho ki ai e kau taula‘eikí ke fai honau fatongiá. 
HEB.9.7	Ka ko e Taula‘eiki Lahí pē na‘e hū ki he Potu Toputapú, ‘o tu‘o taha ‘i he ta‘u. Na‘á ne hū ki ai mo ha toto, ‘a ia na‘á ne ‘oatu ki he ‘Otuá koe‘uhí ko ‘ene ngaahi angahalá, pea mo e ngaahi angahala ‘a e kakaí. 
HEB.9.8	‘Oku fakamahino mai ‘e he Laumālie Mā‘oni‘oní ‘i he ngaahi fokotu‘utu‘u ko ení ko e kei fai e lotú he tēnití ko e kei tāpuni ai pē ia ‘a e matapā ki he Potu Toputapú. 
HEB.9.9	Ko e fakatātā eni ‘oku tuhu mai ki he ‘ahó ni. ‘Oku ‘uhinga mai ia he‘ikai lava ke ma‘a hotau konisēnisí he foaki me‘a‘ofa mo e feilaulau monumanu ki he ‘Otuá, 
HEB.9.10	koe‘uhí he ko e ngaahi tu‘utu‘uni ia ‘oku felāve‘i pē mo e me‘atokoní, mo e me‘a inú, mo e ouau fakama‘a kehekehe. Ko e ngaahi tu‘utu‘uni fakatu‘asino ia ‘e ‘ikai ke ngāue‘aki ‘o ka hoko mai ‘a e kuonga ‘o e fakafo‘oú.
HEB.9.11	Ka kuo ha‘u ‘a Kalaisi ko e taula‘eiki lahi ‘o e ngaahi lelei kuo ‘osi hoko maí. 
HEB.9.12	Na‘e tā tu‘o taha pē ‘a e hū ‘a Kalaisi ki he Potu Toputapú, pea na‘e ‘ikai ke ne hū mo e toto ‘o ha kosi pe pulu ke fai‘aki ‘ene feilaulaú, ka ko hono ta‘ata‘a pē ‘o‘oná, ‘o lava ai ke fakamo‘ui kitautolu ‘o ta‘e ngata. 
HEB.9.13	Ko e kakai kuo hoko ‘o ta‘e taau mo e kau ‘i ha ouau fakalotu, na‘e afuhi kinautolu ‘aki e toto ‘o ha kosi mo ha pulu mo e efuefu‘i pulu, pea nau ma‘a ai. 
HEB.9.14	Pea kapau ko ia, pea huanoa ai e mahu‘inga ‘o e ta‘ata‘a ‘o Kalaisí, ‘a ia na‘á ne ‘oatu ia ‘i he ivi ‘o e Laumālie ta‘e ngatá ko ha feilaulau haohaoa ki he ‘Otuá. ‘Oku lava ke ma‘a hotau konisēnisí koe‘uhí ko hono ta‘ata‘á, ‘o ‘ikai ko ha ngaahi ouau fakatu‘asino ta‘e ‘aonga, koe‘uhí ke tau lava ai ‘o lotu ki he ‘Otua mo‘uí.
HEB.9.15	‘A ia, ko Kalaisi ‘a e toko taha ‘okú ne fokotu‘utu‘u ha aleapau fo‘ou koe‘uhí kae ‘inasi ‘a e kakai kuo ui ‘e he ‘Otuá he ngaahi tāpuaki ta‘e ngata kuó ne tala‘ofa maí. Pea ‘oku lava ia koe‘uhí he kuo fai ‘a e pekia ‘oku fakatau‘atāina ai kinautolu mei he‘enau ngaahi faikovi ‘i he kei ngāue mai ‘aki e ‘uluaki aleapaú.
HEB.9.16	Ka fai ha tohi tuku, kuo pau ke fakamo‘oni‘i kuo mate ‘a e toko taha ‘oku ‘a‘ana ‘a e tohi tukú. 
HEB.9.17	He ‘oku ‘ikai hano ‘aonga ‘o e tohi tukú he kei mo‘ui ‘a e toko taha na‘á ne fai iá. ‘Oku toki ‘aonga pē ia ‘i ha‘ane mate. 
HEB.9.18	Ko hono ‘uhinga ia na‘e toki ‘aonga pē mo e ‘uluaki aleapaú ‘i hono faka‘aonga‘i ‘o e toto. 
HEB.9.19	Na‘e tomu‘a fakahā ‘e Mōsese ki he kakaí hono kotoa e ngaahi fekau ‘o e Laó, peá ne to‘o leva e toto ‘o e pulu mo e kosi mo e vai, ‘o luluku’aki e Tohi Laó mo e kakaí hono kotoa‘aki ha va‘a ‘īsope mo ha kulasi kula, 
HEB.9.20	mo ne pehē, “Ko e toto eni ‘oku sila‘i‘aki ‘a e aleapau kuo fekau ‘e he ‘Otuá ke mou talangofua ki aí.” 
HEB.9.21	Pea luluku ai pē ‘e Mōsese e Tēniti ‘o e Aleapaú mo e nāunau kotoa na‘e fai‘aki e lotú. 
HEB.9.22	‘Io, ‘i he lau e Laó ‘oku meimei fakama‘a e me‘a kotoa pē ‘aki ‘a e toto, pea ‘oku toki lava ha fakamolemole angahala ‘i hano lilingi ha toto.
HEB.9.23	Ko e ngaahi me‘a na‘e fa‘u ‘o fa‘ifa‘itaki ki he ngaahi me‘a ‘i langí, na‘e pau ke pehē honau fakama‘á. Ka ko e ngaahi me‘a fakalangí ia, ‘oku taau mo ha ngaahi feilaulau mahu‘inga ange. 
HEB.9.24	He na‘e ‘ikai ke hū ‘a Kalaisi ki ha Potu Toputapu na‘e ngaohi ‘e ha tangata ko ha fa‘ifa‘itaki ki he me‘a mo‘oní. Ka na‘e hū ia ki langi tonu, ‘a ia ‘okú ne lolotonga taukapo‘i ai kitautolu ‘i he ‘afio‘anga ‘o e ‘Otuá. 
HEB.9.25	Na‘e hū fakata‘u e taula‘eiki lahi ‘a e kakai Siú ki he Potu Toputapú mo e toto ‘o e monumanu. Ka na‘e ‘ikai ke toutou‘oatu ‘e Kalaisi ia ko e feilaulau, 
HEB.9.26	he kapau na‘e pehē, na‘e tātu‘olahi ‘ene mamahí mei he kamata‘anga ‘o māmani. Ka ‘i he faka‘au ko eni ke ngata e ngaahi kuongá kuó ne hā mai ‘o tu‘o taha ma‘á e kakai kotoa pē ke fakangata e angahalá ‘aki ‘ene feilaulau‘i pē ‘e ia ia. 
HEB.9.27	Kuo pau ke mate tu‘o taha ‘a e toko taha kotoa pē, pea ka hili ia, ko e fakamāú. 
HEB.9.28	Pea na‘e ‘oatu tu‘o taha ‘a Kalaisi ko e feilaulau ke fakangata ai e angahala ‘a e kakai toko lahi. Pea te ne toe hā‘ele mai, ‘o ‘ikai koe‘uhí ke fakangata ‘a e angahalá, ka ke fakahaofi ‘a kinautolu ‘oku nofo‘aki tali kiate iá.
HEB.10.1	Ko e Lao ‘a e kakai Siú ‘oku ‘ikai ke hā totonu mo kakato mai ai ‘a e ngaahi me‘a mo‘oní. Ko e ‘ata nenefu pē ia ‘o e ngaahi me‘a lelei ka hoko maí. ‘Oku fai pē he ta‘u ki he ta‘u ‘a e ngaahi feilaulau tatau. Pea ‘e lava fēfē ke fakahaohaoa‘aki e ngaahi feilaulau ko iá ‘a e kakai ‘oku nau ha‘u ki he ‘Otuá. 
HEB.10.2	Kapau na‘e fufulu mo‘oni e angahala ‘a e kakai na‘e lotu ki he Otuá, na‘e ‘ikai te nau toe loto tautea kinautolu he‘enau angahalá, pea ‘e ‘ikai ke toe ‘aonga ‘a e fai feilaulaú. 
HEB.10.3	Ka ‘oku kei fai pē ‘a e ngaahi feilaulaú ko e fakamanatu ki he kakaí ‘enau angahalá he ta‘u ki he ta‘u. 
HEB.10.4	He ‘e ‘ikai faifai ange pea fakamolemole‘i ‘a e angahalá ‘i ha toto ‘o ha pulu pe ko ha kosi.
HEB.10.5	Pea na‘e tu‘unga ai pē ‘a e ‘amanaki ke hoko mai ‘a Kalaisi ki māmaní peá ne pehē,
HEB.10.5	“‘Oku ‘ikai te ke loto ke fai atu ha ngaahi feilaulau mo ha tukumo‘ui,
HEB.10.5	ka kuó ke teuteu mo‘oku ha sino.
HEB.10.6	‘Oku ‘ikai ke fakahōifua ki he ‘Afió na
HEB.10.6	ha monumanu ‘oku tutu fua he funga ‘ōlitá
HEB.10.6	pe ko ha ngaahi feilaulau fakamolemole angahala.
HEB.10.7	Peá u pehē, ‘Ko au eni, ‘e ‘Otua,
HEB.10.7	ke u fai ho finangaló,
HEB.10.7	‘o hangē ko e lau kiate au ‘a e Tohi.’”
HEB.10.8	‘A ia ko ‘ene ‘uluaki laú, “‘Oku ‘ikai te ke loto ke fai atu ha ngaahi feilaulau mo ha ngaahi tukumo‘ui pe ko ha monumanu ‘oku tutu he ‘ōlitá mo e ngaahi feilaulau fakamolemole angahala.” Pea na‘á ne lau pehē neongo ko e ngaahi feilaulau kotoa ia ‘oku ‘oatu ‘o fakatatau ki he Laó. 
HEB.10.9	Peá ne toki lau leva ‘o pehē, “Ko au eni, ‘e ‘Otua, ke u fai ho finangaló.” ‘A ia kuo tuku ange ‘e he ‘Otuá ‘a e ngaahi feilaulau fuoloá ka ne fetongi‘aki ‘a e feilaulau ‘a Kalaisí. 
HEB.10.10	Na‘e fai ‘e Sīsū Kalaisi ‘a e finangalo ‘o e ‘Otuá pea fakama‘a ai ‘a kitautolu kotoa pē mei he‘etau angahalá ‘aki ‘ene feilaulau‘i tu‘o taha hono sinó ma‘á e kakai kotoa pē.
HEB.10.11	‘Oku fai ‘e he taula‘eiki Siú hono fatongiá he ‘aho kotoa pē ko ‘ene ‘oatu tu‘o lahi ‘a e ngaahi feilaulau tatau. Ka ‘oku ‘ikai ke malava ai ha fakamolemole angahala. 
HEB.10.12	Ka na‘e ‘oatu tu‘o taha ‘e Kalaisi ia ‘a e feilaulau ‘e ‘aonga ‘o ta‘e ngata, peá ne nofo hifo ‘i he to‘omata‘u ‘o e ‘Otuá. 
HEB.10.13	Pea ‘okú ne nofo‘aki tali ai kae ‘oua leva kuo ‘ai ‘e he ‘Otuá hono ngaahi filí ko hono tu‘unga va‘e. 
HEB.10.14	‘A ia, kuó ne fakahaohaoa ke ta‘e ngata ‘aki ‘ene fai feilaulau tu‘o taha pē ‘a kinautolu kuo fakamolemole ‘enau angahalá.
HEB.10.15	Pea ‘oku fakamo‘oni ki ai mo e Laumālie Mā‘oni‘oní. Pea ko ‘ene ‘uluaki laú ē:
HEB.10.16	“Ko e aleapau eni te u fai mo kinautolu
HEB.10.16	‘i he ngaahi ‘aho ka hoko maí
HEB.10.16	te u ‘ai ‘eku laó ki honau lotó
HEB.10.16	mo tohi ‘i honau ‘atamaí.”
HEB.10.17	Peá ne toe pehē ‘e ia, “He‘ikai te u toe manatu‘i ‘enau ngaahi angahalá mo ‘enau ngaahi faikoví.” 
HEB.10.18	Pea kapau leva kuo fakamolemole‘i kinautolu, tā ‘oku ‘ikai ke toe ‘aonga ke ‘oatu ha feilaulau fakamolemole angahala.
HEB.10.19	‘Oku tau tau‘atāina kakato leva, si‘oku kāinga, ke tau hū atu ki he Potu Toputapú koe‘uhí ko e ta‘ata‘a ‘o Sīsuú. 
HEB.10.20	Kuó ne tofa ma‘atautolu ha hala fo‘ou, ko ha hala mo‘ui, ‘oku fou atu ki he loto puipuí, ‘a ia ‘oku fou atu ‘i hono sinó tonu. 
HEB.10.21	‘Oku ‘i ai hotau taula‘eiki lahi ‘oku pule ‘i he fale ‘o e ‘Otuá. 
HEB.10.22	Ko ia, tau fakaofiofi ki he ‘Otuá mo e loto-ma‘a mo e tui mo‘oni, mo e loto kuo fufulu mei he ongo‘i halaiá mo e sino kuo fufulu‘aki e vai ma‘a. 
HEB.10.23	‘Ai ke tau puke ma‘u ‘a e ‘amanaki lelei ‘oku tau taukave‘í, koe‘uhí he ‘oku falala‘anga ‘a e toko taha na‘e aleapau mo kitautolú. 
HEB.10.24	‘Ai ke tau ongo‘i hotau kaungāfonongá, mo fepoupouaki hono fakahaa‘i e ‘ofá mo e fai leleí. 
HEB.10.25	Vakai na‘a tuku ‘etau fa‘a fakafeohí, ‘o hangē ko ia ‘oku anga‘aki ‘e he ni‘ihi, pea tau fetokoni‘aki ai pē, he kuo mou fakatokanga‘i e vave ke hoko mai e ‘Aho ‘o e ‘Eikí.
HEB.10.26	Kuo ‘ikai ke toe ‘i ai ha feilaulau fakamolemole angahala ‘o kapau kuo ‘osi fakahā mai kiate kitautolu e mo‘oní ka tau kei fie faiangahala ai pē. 
HEB.10.27	Ko e me‘a pē ‘oku toe ki he fa‘ahinga peheé ko e nofo‘aki tali ilifia ki he fakamaau ‘oku ‘amanaki ke hoko maí, pea mo e afi kakaha ‘e faka‘auha ai e kakai ‘oku fakafili ki he ‘Otuá. 
HEB.10.28	Ka ‘ilonga ha taha ‘oku talangata‘a ki he Lao ‘a Mōsesé ‘oku ‘ikai ke toe fakamolemole‘i ia ka ‘oku tāmate‘i, ‘o kapau kuo tu‘utu‘uni ‘i he fakamāu‘angá ‘oku halaia koe‘uhí ko e fakamo‘oni ‘a ha toko ua pe toko tolu. 
HEB.10.29	Pea fēfē leva ha taha ‘okú ne ta‘e toka‘i e ‘Alo ‘o e ‘Otuá, mo ne tukunoa‘i e ta‘ata‘a ‘o e aleapau ‘a e ‘Otuá, ‘a ia kuo fakama‘a‘aki ‘ene angahalá, mo ne pā‘usi‘i ‘a e Laumālie ‘ofá? 
HEB.10.30	He ‘oku tau lāu‘ilo ‘a e toko taha na‘á ne pehē, “Ko au te u sauní, ko au te u ‘eké,” ‘a ia na‘á ne toe pehē, “‘E fakamāu‘i ‘e he Eikí ‘a hono kakaí.” 
HEB.10.31	Ko e me‘a fakalilifu mo‘oni ka ala e to‘ukupu ‘o e ‘Otua mo‘uí ki ha taha!
HEB.10.32	Mou manatu ange ki he anga ho‘omou mo‘uí he kuo hilí. ‘I he ngaahi ‘aho ko iá, hili ‘a e māmangia homou lotó he maama ‘a e ‘Otuá, na‘e lahi e ngaahi me‘a na‘a mou faingata‘a‘ia ai, ka na‘e ‘ikai ke mou fo‘i ai. 
HEB.10.33	Na‘e fa‘a manuki‘i mo ngaohikovi‘i kimoutolu kae sio pē ‘a e kakaí, pea mou fa‘a loto foki ke kau fakataha mo e ni‘ihi na‘e fai pehē kiate kinautolú. 
HEB.10.34	Na‘a mou manava‘ofa ki he ni‘ihi na‘e nofo pilīsone, pea mou tali fiefia pē ‘a hono fa‘ao ho‘omou koloá koe‘uhí ko ho‘omou ‘ilo ‘oku ‘i ai ho‘omou koloa ‘oku mahu‘inga ange pea ‘e tolonga ‘o ta‘e ngata. 
HEB.10.35	Ko ia, ‘oua ‘e loto-si‘i, he ‘oku vaka mai ai ha pale lahi mo‘oni. 
HEB.10.36	Mou fa‘a kātaki mu‘a, kae lava ke mou fai e finangalo ‘o e ‘Otuá pea mou a‘u ai ki he me‘a kuó ne tala‘ofa‘aki maí. 
HEB.10.37	He hangē ko e lau ‘a e Folofolá,
HEB.10.37	“‘Oku toe si‘i pē
HEB.10.37	pea a‘u mai ‘a ia ‘oku hā‘ele maí.
HEB.10.37	He‘ikai te ne tuai mai.
HEB.10.38	Ka ko hoku kakai fai totonú
HEB.10.38	te nau tui pea mo‘ui;
HEB.10.38	ka ‘o ka toe tafoki ha taha ‘iate kinautolu,
HEB.10.38	he‘ikai te u loto-fiemālie kiate ia.”
HEB.10.39	‘Oku ‘ikai ko ha kakai kitautolu ‘oku toe fakaholomui ‘o ‘auha, ka ko e kakai ‘oku tui ‘o hao.
HEB.11.1	Ko tuí ko e ‘ilo‘i pau e ngaahi me‘a ‘oku fai ki ai e ‘amanakí, mo hono fakapapau‘i e ngaahi me‘a ‘oku ‘ikai ke hā maí. 
HEB.11.2	Ko e tui ‘a e kakai ‘o ono‘ahó na‘e hōifua mai ai e ‘Otuá kiate kinautolú.
HEB.11.3	Ko e tuí ‘oku mahino ai kiate kitautolu ‘a hono fakatupu ‘e he ‘Otuá ‘a māmani ‘aki ‘ene folofolá, mo ‘ene ngaohi e ngaahi me‘a ‘oku hā maí mei he ngaahi me‘a oku ‘ikai hā maí.
HEB.11.4	Ko e tuí na‘e fai ai ‘e ‘Ēpeli ha feilaulau na‘e taau ange he feilaulau ‘a Keiní. Na‘e hōifua mai ‘a e ‘Otuá kiate ia mo ‘ene tukumo‘uí, pea neongo kuo ‘osi mate ia, ka ‘oku kei ongo mai pē ‘ene tuí.
HEB.11.5	Ko e tuí na‘e ‘ikai ke mate ai ‘a ‘Inoké. Na‘e hōifua kiate ia ‘a e ‘Otuá, peá ne ‘ave ai pē ia ki langi, pea fiu kumi ai hono sinó. 
HEB.11.6	‘E ‘ikai ke malava ‘e ha taha ‘oku ta‘e tui ‘o fakahōifua‘i ‘a e ‘Otuá. He ka ‘ilonga ha taha ‘e ha‘u ki he ‘Otuá, kuo pau ke ne tui ‘oku ‘i ai e ‘Otua, pea ‘okú ne fakapale‘i ‘a kinautolu ‘oku fekumi fakamātoato kiate iá.
HEB.11.7	Ko e tuí na‘e tali ai ‘e Noa ‘a e fakatokanga kiate ia ‘a e ‘Otuá ki ha ngaahi me‘a kuo te‘eki ai ke hā mai, he ko e ngaahi me‘a ia he kaha‘ú. Na‘á ne talangofua ki he ‘Otuá ‘o ne fo‘u e vaka na‘á ne hao ai mo hono ‘apí. ‘A ia ko hono fakamāu‘i ia ‘o māmani, kae ma‘u ‘e Noa hono fakatonuhia ‘e he ‘Otuá, ‘a ia ‘oku fakafou mai mei he tuí.
HEB.11.8	Ko e tuí na‘e talangofua ai ‘a ‘Ēpalahame ‘i hono ui ia ‘e he ‘Otuá ke ne hiki ki he fonua na‘á ne tala‘ofa te ne ‘oange mo‘ona. Na‘e hiki ‘a ‘Epalahame mei hono fonuá kuo te‘eki ai ke ne ‘ilo pe ko ‘ene ‘alú ki fē. 
HEB.11.9	Ko e tuí na‘á ne nofo hili ai he fonua na‘e tala‘ofa kiate ia ‘e he ‘Otuá. Na‘á ne nofo tēniti pē, pea nofo pehē pē mo ‘Aisake mo Sēkope, ko e ongo kaungā‘ea mo kinaua ki he tala‘ofa ‘a e ‘Otuá. 
HEB.11.10	He na‘e nofo ‘amanaki ‘a ‘Epalahame ki he kolo kuo fokotu‘utu‘u mo langa ‘e he ‘Otuá, ko e kolo ta‘e ngata.
HEB.11.11	Ko e tuí na‘e fanau ai ‘a ‘Epalahamé, neongo kuo motu‘a pea pa‘a mo Sela. Na‘á ne falala ‘e fakahoko ‘e he ‘Otuá ‘ene tala‘ofá. 
HEB.11.12	Neongo ‘a e fu‘u a‘ua‘u ‘a ‘Epalahamé, ka na‘e hoko ko e tupu‘anga ‘o e hako na‘e hangē honau tokolahí ko e ngaahi fetu‘u o e langí, mo e ‘one‘one ta‘efa‘alaua ‘o e matātahí.
HEB.11.13	Na‘e pekia ‘a e kakai kotoa ko ení ‘oku nau kei tui pē. Na‘e ‘ikai te nau a‘u ki he ngaahi me‘a na‘e tala‘ofa ‘e he ‘Otuá kiate kinautolú, ka nau mamata atu pē ki ai mei he mama‘ó, pea nau fiefia mo fakamo‘oni‘i ko e kau muli pē mo e ‘āuhē kinautolu ‘i māmani. 
HEB.11.14	Ko ‘enau lau peheé ko ‘enau fakamahino mai ia ‘oku nau kumi fonua ke nofo ai. 
HEB.11.15	Na‘e ‘ikai ke nau nofo pē ‘o manatu ki he fonua na‘a nau mavahe mei aí. He kapau na‘e pehē, na‘e lava pē ke nau toe foki ki ai. 
HEB.11.16	Ka ko e fonua lelei ange na‘a nau kakapa ki aí, ko e fonua fakalangi. Pea ‘oku ‘ikai ai ke mā ‘a e ‘Otuá ‘i he‘enau ui ia ko honau ‘Otuá, he kuó ne teuteu mo‘onautolu ha kolo.
HEB.11.17	Ko e tuí na‘e ‘oatu ai ‘e ‘Ēpalahame hono fohá, ‘a ‘Aisake, ko e feilaulau ‘i he ‘aho na‘e sivi‘i ai ia ‘e he ‘Otuá. Ko ‘Ēpalahame na‘e fai ki ai ‘e he ‘Otuá ‘ene tala‘ofá, ka na‘á ne tali fiemālie pē ke ‘oatu hono foha pē ‘e tahá ko e feilaulau. 
HEB.11.18	Na‘e folofola ‘a e ‘Otuá kiate ia, “‘E tupu ‘ia ‘Aisake ho hako na‘á ku tala‘ofa atú.” 
HEB.11.19	Na‘e lau ‘e ‘Ēpalahame ‘e lava ‘e he ‘Otuá ‘o fokotu‘u ‘a ‘Aisake mei he maté, pea na‘e tatau tofu pē foki mo ‘ene toe ma‘u mai ‘e ia ‘a ‘Aisake mei he maté.
HEB.11.20	Ko e tuí na‘e tala‘ofa ai ‘e ‘Aisake kia Sēkope mo ‘Isoa te na ma‘u ha ngaahi tāpuaki ‘i he kaha‘ú.
HEB.11.21	Ko e tuí na‘e tāpuaki‘i tāutaha ai ‘e Sēkope ‘a e fānau ‘a Siosifá peá ne toki mālōloó. Na‘á ne falala ki hono tokotokó, peá ne punou hifo ‘o lotu.
HEB.11.22	Ko e tuí na‘e fakamatala ai ‘a Siosifa ‘i he‘ene teu pekiá ki he hiki atu ‘a e kakai ‘Isilelí mei ‘Isipité, mo ne fai e ngaahi tu‘utu‘uni ‘o kau kiate ia ‘o ka ne ka pekia.
HEB.11.23	Ko e tuí na‘e fufuu‘i ai ‘a Mōsesé ‘e he‘ene ongo mātu‘á ‘i ha māhina ‘e tolu mei hono fā‘ele‘í. Na‘á na sio ki aí ko e tamasi‘i faka‘ofo‘ofa, pea na‘e ‘ikai ke na manavahē he talangata‘a ki he tu‘utu‘uni ‘a e tu‘í.
HEB.11.24	Pea fu‘u lahi ‘a Mōsesé, ko e tuí pē na‘á ne fakafisi ai hono lau ia ko e tama ‘a e ‘ōfefine ‘o Feló. 
HEB.11.25	Na‘e sai ange kiate ia ke ne kaungāfaingata‘a‘ia mo e kakai ‘a e ‘Otuá ‘i ha‘ane mo‘unofoa he ngaahi mālie fuonounou ‘o e angahalá. 
HEB.11.26	Na‘á ne lau ‘oku mahu‘inga ange ‘i he koloa kotoa ‘o ‘Isipité ‘a hono manuki‘i ia koe‘uhí ko e Mīsaiá, he na‘á ne hanga atu pē ki he pale te ne toki a‘u ki aí.
HEB.11.27	Ko e tuí na‘e hiki ai ‘a Mōsese mei ‘Isipité. Ne mamata ‘a Mōsese ki he ‘Otua-ta‘e-hāmaí, ‘o ‘ikai ke ne manavahē ai ki he houhau ‘a Feló. 
HEB.11.28	Ko e tuí na‘á ne fokotu‘u ai ‘a e Pāsová, peá ne tu‘utu‘uni ke luluku toto e ngaahi matapaá ke ‘oua ‘e tāmate‘i ‘e he ‘āngelo ‘o e Maté ‘a e ngaahi ‘uluaki foha ‘o e kakai ‘Isilelí.
HEB.11.29	Ko e tuí na‘e lava ai ‘a e kakai ‘Isilelí ‘o laka atu ‘i he Tahi Kulokulá ‘o hangē pē ‘oku nau ‘alu he mōmoá. Pea feinga ‘a e kau ‘Isipité ke laka atu aí pea nau melemo he tahí.
HEB.11.30	Ko e tuí na‘e holo ai ‘a e ‘ākolo ‘o Selikoó, ko e hili ia ‘a e laka takai ai ‘a e kakai ‘Isilelí ‘o ‘aho ‘e fitu. 
HEB.11.31	Ko e tuí na‘e hao ai ‘a e pa‘umutu ko Lēhapí ‘i hono fakapoongi fakataha mo e kakai na‘e talangata‘a ki he ‘Otuá, koe‘uhí ko ‘ene talitali lelei ki hono ‘apí e kau asiasi ‘a e kakai ‘Isilelí.
HEB.11.32	Te u toe hoko atu? ‘E fu‘u fakalōloa fau ha‘aku fakalau atu ‘a Kitione, Pēlaki, Samisoni, Sēfita, Tēvita, Sāmiuela pea mo e kau palōfitá. 
HEB.11.33	Ko ‘enau tuí na‘a nau tau ai mo ha ngaahi pule‘anga lalahi pea nau ikuna. Na‘a nau fai totonu ‘o nau a‘u ki he me‘a na‘e tala‘ofa kiate kinautolu ‘e he ‘Otuá. Na‘a nau tāpuni‘i e ngutu ‘o ha fanga laione. 
HEB.11.34	Na‘a nau tāmate‘i ha ngaahi fu‘u afi. Na‘a nau hao mei hono tāmate‘i kinautolu ‘aki e heletaá. Ko e kakai vavai, ka na‘e fakaivia kinautolu ‘o nau tau ai mo e kau tau ‘o e ngaahi pule‘anga mulí ‘o ikuna. 
HEB.11.35	Ko e tuí na‘e toe fakafoki mai ai ki ha kakai fefine ‘enau kau pekia kuo toe fakamo‘ui. Na‘e ‘ikai ke tali ‘e he kakai tui ‘e ni‘ihi ke fakatau‘atāina kinautolu, ‘o nau mate ai ‘i hono fakamamahi‘i kinautolu koe‘uhí kae lava ke fokotu‘u hake kinautolu ki ha mo‘ui ‘oku lelei angé. 
HEB.11.36	Na‘e manuki‘i e ni‘ihi mo haha, pea ha‘i seini e ni‘ihi pea fakahū pilīsone. 
HEB.11.37	Na‘e tolomaka‘i kinautolu, pea kilisi ua, pea tāmate‘i‘aki e heletā. Na‘a nau vala kili‘i sipi, pe kili‘i kosi, ko e kau masiva, fakatanga‘i, mo ngaohikovia. 
HEB.11.38	Na‘e ‘ikai ke taau mo kinautolu ‘a e maama ko ení. Na‘a nau hē holo pē ‘i he toafá mo e mo‘ungá, ‘o nofo he ngaahi ‘ana mo e ngaahi luo.
HEB.11.39	Na‘e hōifua ‘a e ‘Otuá kiate kinautolu koe‘uhí ko ‘enau tuí. Ka na‘a nau mālōlo kotoa pē kuo te‘eki ai ke nau ma‘u e me‘a na‘e tala‘ofa kiate kinautolu ‘e he ‘Otuá. 
HEB.11.40	Pea ko hono ‘uhingá he na‘e ‘i ai ha fokotu‘utu‘u lelei ange ‘a e ‘Otuá ma‘atautolu. Pea ko ‘ene taumu‘á ke toki fakahaohaoa fakataha kinautolu mo kitautolu.
HEB.12.1	‘I he ‘ākilotoa leva kitautolu ‘e ha kau fakakmo’oni tokolahi peheé, ko ia tau ta‘aki fu‘u e me‘a kotoa pē ‘oku fakafelekeu ki he‘etau ‘alú, kae tautautefito ki he angahala ‘oku ‘efihia ai ‘etau mo‘uí, ka tau lele fakamātoato he lova kuo pau ke tau faí. 
HEB.12.2	Tau hanga fakamama‘u kia Sīsū, he ko ia na‘á ne langa‘i ‘etau tuí, pea ko ia pē te ne fakaa‘ú. Na‘e ‘ikai te ne toka’i ‘a e kolosí. Ko e me‘a noa ki ai ‘a e fakamā ‘o e mate he kolosí, koe‘uhí ko e fiefia lahi na‘e teuteu mai ma‘ána, pea kuó ne ‘afio eni he to‘omata‘u ‘o e taloni ‘o e ‘Otuá.
HEB.12.3	Manatu ma‘u pē ki he ngaahi faingata‘a na‘á ne fou aí, ki he‘ene kātaki‘i ‘a e tāufehi‘a kiate ia ‘a e kakai angahalá, pea he‘ikai ke mou toe holomui. 
HEB.12.4	Kuo te‘eki ai ke mole ha mo‘ui ‘iate kimoutolu ‘i ho‘omou fetakai mo e angahalá. 
HEB.12.5	Kuo ngalo ‘apē e tapou ‘a e ‘Otuá kiate kimoutolu ko ‘ene fānaú?
HEB.12.5	“Si‘oku foha, ka fakatonutonu koe ‘e he ‘Eikí, peá ke tali.
HEB.12.5	Pea ka ne ka valoki‘i koe, pea ‘oua te ke fo’i.
HEB.12.6	He ‘oku fakatonutonu ma‘u pē ‘e he ‘Eikí ‘a kinautolu ‘oku ‘ofa aí,
HEB.12.6	peá ne tautea ha taha pē ‘okú ne lau ko hono foha.”
HEB.12.7	Mou ‘ūkuma ‘o ka fakatonutonu kimoutolu. He ‘oku anga pehē ‘a e tauhi fānau ‘a e ‘Otuá. ‘Anefē ha fānau na‘e te‘eki ai ke fakatonutonu ‘e he‘enau mātu‘á? 
HEB.12.8	Kapau ‘oku ‘ikai ke fa‘a fakatonutonu kimoutolu ‘o tatau mo e fānau kotoa pē, pea tā ‘oku ‘ikai ko e fānau totonu kimoutolu, ka ko e fānau tu‘utāmaki. 
HEB.12.9	‘Oku fakatonutonu kitautolu ‘e he‘etau ngaahi tamai fakasinó, pea tau faka‘apa‘apa ai kiate kinautolu. Pea huanoa ai ‘a e totonu ke tau tukulolo ki he‘etau Tamai fakalaumālié ka tau mo‘ui ai. 
HEB.12.10	Na‘e fakatontonu fuonounou kitautolu ‘e he‘etau ngaahi tamai fakasinó, ‘aki ‘enau fakakaukau lelei tahá. Ka ‘oku fakatonutonu kitautolu ‘e he ‘Otuá ia ko hotau langa hake, pea ke tau mā‘oni‘oni, ‘o hangē ko iá. 
HEB.12.11	Ka fakatonutonu pehē kitautolu, ‘oku tau ongo‘i ko hotau fakamamahi‘i ‘oku fai, ‘o ‘ikai ko hotau fakafiefia‘i. Ka ko kinautolu kuo poto koe‘uhí ko honau fakatonutonú, kuo pau ke nau ma‘u e pale ko e nonga mo e mā‘oni‘oni.
HEB.12.12	Tuku e nofo noá. Tu‘u ki ‘olunga. 
HEB.12.13	Tu‘utonu, ke mālohi ho ve‘e-vaivaí.
HEB.12.14	Feinga ke mou nofo melino mo e kakai kotoa pē. Pea mou mo‘ui mā‘oni‘oni. He ka ‘ikai, pea ‘e ‘ikai te mou mamata ki he ‘Eikí. 
HEB.12.15	Vakai na‘a mou tafoki mei he ‘ofa lī‘oa kuo fai ‘e he ‘Otuá ma‘amoutolú. Vakai na‘a hangē ha taha ‘iate kimoutolu ko ha fu‘u ‘akau kona ‘oku tā huli hake ‘o tupu ai ha ngaahi faingata‘a lahi ko ‘ene koná. 
HEB.12.16	Vakai na‘a anga-kovi mo ta‘e lotu ha taha, ‘o hangē ko ‘Isoá, ‘a ē na‘á ne fakatau hono tu‘unga ‘ulumotu‘á ‘aki ha peleti me‘akai. 
HEB.12.17	Na‘á ne toki loto foki ke tuku hano tāpuaki ‘e he‘ene tamaí, ka na‘e teke‘i ia ko e ‘ikai ke lava ke ne fakafoki ‘ene me‘a na‘e faí, neongo ‘ene feinga mo e tangi-‘a-lo‘imata.
HEB.12.18	Na‘e ‘ikai ke mou omi kimoutolu ki ha me‘a ‘oku mou lava ‘o ala ki ai, ki Mo‘unga Sainai mo hono afi kakahá, mo e po‘uli lōloó, mo e afaá, 
HEB.12.19	mo e ifi ‘a e talupité, mo e ongo mai ha fu‘u lea le‘o-lahi. Na‘e ongo mai ia ki he kakaí pea nau fakakolekole ke ‘oua mu‘a na‘a toe ongo mai ha fo‘i lea ‘e taha kiate kinautolu, 
HEB.12.20	he na‘e ‘ikai te nau fie ongo ki he tu‘utu‘uni na‘e pehē mai, “Na‘a mo ha monumanu ‘e tu‘u hono va‘é ki he mo‘ungá, kuo pau ke tolomaka‘i ke mate.” 
HEB.12.21	Na‘e fakailifia ‘aupito ‘a e me‘a na‘a nau sio ki aí, pea na‘a mo Mōsese na‘á ne pehē, “‘Oku ou tete mo au he manavaheé!”
HEB.12.22	Ka kuo mou omi kimoutolu ia ki Mo‘unga Saione mo e kolo ‘o e ‘Otua mo‘uí, ko Selusalema fakalangi mo hono kau ‘āngelo ‘e laui afe ‘oku ma‘alali fiefia. 
HEB.12.23	Kuo mou omi ki he ha‘ofanga ‘o e ngaahi ‘uluaki foha ‘o e ‘Otuá, ‘a ia kuo tohi honau hingoá ‘i langi. Kuo mou omi ki he ‘Otuá, ko e fakamaau ‘o e kakai kotoa pē, pea mo e ngaahi laumālie ‘o e kakai kotoa pē kuo fakahaohaoá. 
HEB.12.24	Kuo mou omi kia Sīsū, ‘a ia na‘e fakafou mai ai ‘a e aleapau fo‘oú, pea ki he ta‘ata‘a ne lulukú, ‘a ia ‘oku tala‘ofa mai ai ‘a e ngaahi me‘a ‘oku fungani hake he toto ‘o ‘Ēpelí. 
HEB.12.25	Ko ia, mou tokanga, pea ‘oua te mou sītu‘a ki he toko taha ‘oku lea atú. Ko kinautolu na‘e ‘ikai ke nau fie ongo ki he toko taha na‘á ne fakahoko mai ‘a e ngaahi tukutala ‘a e ‘Otuá ‘i māmaní, na‘e ‘ikai ke nau hao. Pea huanoa ai hano faingata‘a ke tau hao ‘a kitautolu, ‘o ka pau te tau sītu‘a ki he toko taha ‘oku lea mai mei langí. 
HEB.12.26	Na‘e ngalulu ‘a māmani he ongo mai hono le‘ó he ‘aho ko iá. Ka kuó ne fakapapau‘i mai eni, “Te u toe lulu‘i ‘a māmani, pea mo e langí foki.” 
HEB.12.27	‘Oku hā mahino he kupu‘i lea “Te u toe lulu‘í” ‘e lulu‘i mo ta‘aki ‘a e ngaahi me‘a na‘e fakatupú, kae toe pē ‘a e ngaahi me‘a ‘oku ‘ikai ala lulu‘í.
HEB.12.28	Ko ia, tau fakafeta‘i koe‘uhí kuo tuku mai hatau pule‘anga ‘oku ‘ikai lava ke lulu‘i, pea tau loto-hounga mo‘oni ‘o fakahīkihiki‘i ‘a e ‘Otuá ‘aki ha fa‘ahinga fakahīkihiki ‘e fakatupu hōifua ki ai, ‘i he loto-‘apasia mo mālū‘ia. 
HEB.12.29	He ko hotau ‘Otuá ‘oku hangē ha afi faka‘auhá.
HEB.13.1	Mou fe‘ofa‘aki ai pē ke mahino ko e kaungālotu kimoutolu. 
HEB.13.2	‘Oua na‘a tuku ho‘omou talitali lelei ‘a e sola mo e vūlangi ki homou ngaahi loto falé. Na‘e talitali ‘e ha ni‘ihi ha kau sola, pea tā ko e kau ‘āngelo, neongo na‘e ‘ikai ke nau fakatokanga‘i. 
HEB.13.3	Manatu‘i e kau nofo pilīsoné, ke hangē pē ‘oku mou nofo pilīsone fakataha mo kinautolú. Pea manatu‘i mo e kakai ‘oku faingata‘a‘ia fakasinó, ke hangē pē ‘oku mou faingata‘a‘ia fakataha mo kinautolú.
HEB.13.4	Mou faka‘apa‘apa‘i kotoa ‘a e nofo malí, pea feanganofo‘aki ‘a e husepānití mo e uaifí. He ‘e fakamāu‘i ‘e he ‘Otuá ‘a e kakai ‘oku anga-fakalielia mo tono malí.
HEB.13.5	Faka‘ehi‘ehi ‘aupito mei he ‘ofa he pa‘angá, pea fiemālie pē he me‘a ‘oku mou ma‘ú. He ko e folofola ē ‘a e ‘Otuá, “‘E ‘ikai te u lī‘aki koe, pe tuku ke ke tuēnoa.” 
HEB.13.6	Tau loto-lahi leva ‘o tala,
HEB.13.6	“Ko e ‘Eikí ‘a hotau tokoní,
HEB.13.6	he‘ikai te u manavahē.
HEB.13.6	Ko e hā ha me‘a ‘e lava ‘e ha taha ‘o fai mai kiate au?”
HEB.13.7	Mou manatu‘i homou kau taki ko ē na‘a nau fakohoko atu kiate kimoutolu ‘a e Folofola ‘a e ‘Otuá. Mou fakalaulauloto ki he anga ‘o ‘enau mo‘uí, pea mou fa‘ifa‘itaki ki he‘enau tuí. 
HEB.13.8	Ko Sīsū Kalaisi ‘aneafí, ko ia ai pē he ‘ahó ni, pea ‘e pehē ai pē ‘o ta‘e ngata. 
HEB.13.9	Vakai na‘a mou hē mei he mo‘oní ‘i ha ngaahi akonaki hala. ‘Oku ‘aonga ange ‘a e ma‘u ivi mei he ‘Otua mohu ‘alo‘ofá ‘i he fakafalala ki he ngaahi me‘atokoni ‘oku ngofua tokua. He tala‘ehaí ‘oku ‘aonga ‘a e ngaahi me‘atokoni ko iá ki he‘enau mo‘uí.
HEB.13.10	‘Oku tapu ke ma‘u me‘atokoni mei he ‘ōlita ‘otautolú ‘a e kau taula‘eiki fai fatongia he fai‘angalotu faka-Siú. 
HEB.13.11	‘Oku hū atu ‘a e taula‘eiki lahí mo e toto ‘o e monumanu ki he Potu Toputapú ke fai‘aki e feilaulau angahala, ka ‘oku tutu ‘a e ‘anga‘anga ‘o e monumanú ia ‘i tu‘akolo. 
HEB.13.12	Ko hono ‘uhinga ia na‘e pekia ai mo Sīsū ‘i tu‘akoló, koe‘uhí ke fakama‘a‘aki hono ta‘ata‘á ‘a e angahala ‘a e kakaí. 
HEB.13.13	Ko ia, ke tau ō leva ki tu‘a kolo kia Sīsū ke manuki‘i fakataha ai kitautolu mo ia. 
HEB.13.14	He ‘oku ‘ikai hatau kolo tu‘uloa ‘i māmani. Ko ‘etau fekumí ki he kolo ‘oku ‘amanaki ke fokotu‘u ‘i hotau lotolotongá. 
HEB.13.15	Ko ia, tau fakafeta‘i ma‘u pē ki he ‘Otuá ko ‘etau fai feilaulau ia ‘o fakafou atu ‘ia Sīsū, he ko e feilaulau ia ‘oku ‘alu hake mei he ngutu ‘o e kakai ‘oku nau mateaki‘i ia ko honau ‘Eiki. 
HEB.13.16	‘Oua ‘e tuku ho‘omou fa‘a foakí mo ho‘omou fetokoni‘akí, he ko e ngaahi feilaulau ia ‘oku hōifua ki ai ‘a e ‘Otuá.
HEB.13.17	Talangofua ki homou kau takí, pea fakaongoongo kiate kinautolu. ‘Oku nau le‘ohi ta‘e mālōlo homou laumālié, he kuo pau ke nau fai ha fakamatala ki he ‘Otuá ki he anga ‘enau faifatongiá. Kapau te mou fakaongoongo kiate kinautolu, pea te nau fai fiefia honau fatongiá. Pea ka ‘ikai ke mou fakaongoongo kiate kinautolu, pea te nau loto-mamahi, pea te nau fai loto-mafasia, pea ‘e ‘ikai ‘aonga ia kiate kimoutolu.
HEB.13.18	Mou lotu ma‘amautolu. ‘Oku ma‘a homau konisēnisí, he ‘oku mau fie fai totonu ma‘u ai pē. 
HEB.13.19	Pea ‘oku ou toe kole fakamātoato atu ke mou lotu ki he ‘Otuá ke u lava ‘o toe foki vave atu.
HEB.13.20+HEB.13.21	Kuo fokotu‘u ‘e he ‘Otuá mei he pekiá ‘a hotau ‘Eiki ko Sīsuú, ‘a ia ko e Tauhi Sipi Lahi ia koe‘uhi ko ‘ene pekia ko ha feilaulau ‘oku sila‘i‘aki ‘a e aleapau ta‘e ngatá. ‘Ofa ke ‘oatu ‘e he ‘Otua e melinó ‘a e me‘a kotoa ‘oku mou fie ma‘u ke fai ‘aki hono finangaló, pea ‘ofa foki ke ne fakahoko ‘iate kimoutolu ‘a e fa‘ahinga mo‘ui ‘okú ne hōifua ki aí, ‘o makatu‘unga ‘ia Sīsū Kalaisi. Tauange ke fakalāngilangi‘i ai pē ‘a Kalaisi ‘o tuputupu‘a! ‘Ēmeni.
HEB.13.22	‘Oku ou kole atu, kāinga, mou tokanga lelei ki he poupou ko eni ‘oku ou fai atú. He ko e tohi nounou pē. 
HEB.13.23	‘Oku ou loto ke mou ‘ilo kuo ‘atā mai mei pilīsone hotau tokoua ko Tīmoté. Pea kapau ‘e vave ‘ene a‘u maí, pea te ma ō atu mo au. 
HEB.13.24	‘Ofa atu ki homou kau taki kotoa pē mo e kakai kotoa pē ‘a e ‘Otuá. ‘Oku ‘ofa atu ‘a e kāinga ‘Italí.
HEB.13.25	Tauange ke mou ‘inasi ai pē he ‘alo‘ofa ‘a e ‘Otuá.
JAS.1.1	Si‘oku kāinga,
JAS.1.1	Ko au Sēmisi ‘oku ou tohi atú, ko e sevāniti au ‘a e ‘Otuá pea mo hotau ‘Eiki ko Sisū Kalaisí. ‘Oku ‘oatu heni ‘eku pōpōaki ‘ofa ki he ngaahi matakali ‘e hongofulu mā ua ‘oku movete holo ‘i māmani.
JAS.1.2	Kāinga, neongo ha‘amou fepaki fēfē mo ha ngaahi faingata‘a, ka mou fiefia pē. 
JAS.1.3	‘Oku mou ‘ilo‘i lelei pē ‘oku fakatupu kātaki ‘a hono sivi ‘o ho‘omou tuí. 
JAS.1.4	Pea kuo pau ke mou kīkītaki he faingata‘a kotoa ‘oku hoko ki ho‘omou mo‘uí, koe‘uhí ke matu‘otu‘a mo‘oni ho‘omou mo‘uí, pea ‘ikai ke mou masiva ‘i ha me‘a. 
JAS.1.5	Kapau leva ‘oku ‘i ai ha taha ‘iate kimoutolu ‘oku masiva he potó, pea fei mo ne kole ki he ‘Otuá, ‘a ia ‘oku manava‘ofa mo foaki tau’ataina, pea ‘e tali ‘ene kolé. 
JAS.1.6	Pea ka fai leva ha‘o kole, pea ‘oua te ke tāla‘a ka ke tui ‘e tali. Ko ia ‘oku tāla‘á, ‘oku hangē ia ha peau ‘oku liaki holo he matangí ‘i moana. 
JAS.1.7+JAS.1.8	Kapau ko e toko taha koe ‘oku lotolotoua mo veiveiua ma‘u pē, ko hai ‘e falala atu kiate koe? Pea vakai na‘á ke ‘amanaki ‘e ‘oatu ‘e he ‘Eikí ha me‘a ‘e taha ma‘áu.
JAS.1.9	Kapau ‘oku ‘i ai ha ni‘ihi masiva he kakai ‘a e ‘Otuá, ke nau fiefia ‘i honau hākeaki‘i kuo fai ‘e he ‘Otuá. 
JAS.1.10	Pea ko e kakai koloa‘iá, fiefia kinautolu ‘i honau fakamo‘ulaloa‘i kuo faí, he te nau puli kinautolu, ‘o hangē ko e fisi‘i‘akaú 
JAS.1.11	‘ene mae ‘o ka vela ‘a e la‘aá. ‘Oku ngangana ‘a e fisi‘i‘akaú, pea mole hono faka‘ofo‘ofá. Pea ‘e pehē pē mo e puli ‘a e kakai koloa‘iá ‘oku nau kei lolotonga femo‘uekina ‘i he‘enau ngaahi ngāué ‘anautolu pē.
JAS.1.12	‘E tāpuaki‘i kimoutolu, ‘o ka mou kataki’i homou ‘ahi’ahí. ‘E fakapale‘i kimoutolu ‘aki ‘a e mo‘ui kuó tala‘ofa mai ‘e he ‘Otuá ki he kakai ‘oku nau ‘ofa aí.
JAS.1.13	Tuku ā hono tukuaki‘i ‘a e ‘Otuá ‘o ka ‘ahi‘ahi‘i kimoutolu ke mou faikovi. ‘Oku ‘ikai lava ke ‘ahi‘ahi‘i e ‘Otuá, pea ‘oku ‘ikai ke ne ‘ahi‘ahi‘i ‘e ia ha taha. 
JAS.1.14	Ko ‘etau ngaahi holí pē ‘oku ‘ahi‘ahi‘i ai kitautolú. ‘Oku fakatauvele‘i ai hotau lotó, pea hoko ai pē mo ‘etau fihia. 
JAS.1.15	Ko ‘etau ngaahi holí pē ‘oku tau fai angahala aí. Pea ka kakato leva e ngāue ‘a e angahalá ‘i he‘etau mo‘uí, pea tau mate.
JAS.1.16	Vakai na‘a mou ma‘u hala, si‘oku kāinga ‘ofeina. 
JAS.1.17	Ko e me‘a‘ofa lelei mo faka‘ofo‘ofa kotoa pē, ‘oku fou mei ‘olunga mei he Tamaí, ‘a ia na‘á ne fakatupu e ngaahi maama kotoa pē. Ko e anga ‘o e ‘Otuá mei mu‘á, ko ia ai pē he ‘ahó ni ‘o ta‘e ngata. Pea ‘oku ‘ikai ha ‘ata ‘o ha feliliu‘aki ‘iate ia. 
JAS.1.18	Ko hono finangaló ke tau hoko ko ‘ene kakai makehe, ‘o ne fai mai ai e folofola ‘o e mo‘oní ke fanau‘i fo‘ou ai kitautolu.
JAS.1.19	Kāinga ‘ofeina, ‘oku totonu ke mou vave ki he fanongó, kae tuai ki he leá mo e ‘itá. 
JAS.1.20	Kapau te ke ‘ita koe, he‘ikai te ke lava ‘o fai e lelei ‘oku finangalo e ‘Otuá ke faí. 
JAS.1.21	Tuku ā e ngaahi tō‘onga fakalieliá, mo e faikoví, ka mou anga-fakatōkilalo, pea tali leva ‘a e Folofola kuo hunuki ki homou lotó ke mou hao ai.
JAS.1.22	Mou talangofua ki he fekau ‘a e ‘Otuá. Pea vakai na‘a mou fanongo ‘ata‘atā pē, he ko ho‘omou heé ia. 
JAS.1.23	Ka moú ka fanongo pē kae ‘ikai fai ki ai, te mou hangē ko ha taha na‘e fai ‘ene sio‘ata, 
JAS.1.24	pea ko ‘ene sītu‘á pē kuo ngalo ‘iate ia hono fōtungá pe ‘oku fēfē. 
JAS.1.25	Vakai na‘a tuku ho‘omou sio ki he lao haohaoá, ‘a ē ‘oku fakatau‘atāina ai kimoutolú. ‘E tāpuaki‘i ‘e he ‘Otuá ho‘omou ngaahi feinga kotoa pē ‘o kapau te mou fanongo mo toe talangofua ki he‘ene ngaahi fekaú, ‘o ‘ikai fanongo pē ki ai pea ngalo leva.
JAS.1.26	Kapau ‘okú ke pehē ko ha taha lotu koe, ka ‘oku ‘ikai te ke lava ‘o pule‘i ho ‘eleló, pea tā ‘okú ke hamumu noa, pea ko e koto ta‘e ‘aonga ho‘o me‘a kotoa ‘oku faí. 
JAS.1.27	Ko e lotu pē ‘oku fakatupu hōifua ki he ‘Otuá ko e Tamai, ‘a e lotu ‘oku ma‘a mo haohaoá. Ko ia, mou tokoni‘i mu‘a ‘a e fānau paeá, mo e kau uitoú, pea faka‘ehi‘ehi mei he ngaahi tō‘onga ‘oku fakamāmaní.
JAS.2.1	Si‘oku kāinga, ko e kakai kimoutolu ‘oku mou tui ki hotau ‘Eiki lāngilangi‘ia ko Sīsū Kalaisí. Vakai na‘a mou filifilimānako. 
JAS.2.2	Tau pehē kuo ‘a‘ahi atu ki homou fai‘angalotú ha taha koloa‘ia ‘oku mama koula mo vala faka‘ofo‘ofa, pea mo ha taha masiva mo vala mahaehae, 
JAS.2.3	pea mou pehē ange ki he koloa‘iá, “Me‘a hifo hē,” kae pehē ange ki he masivá, “Tu‘u atu pē hena,” pe “Ta‘utu hē.” 
JAS.2.4	‘Ikai ko ho‘omou filifilimānako ia, ‘o hangē ko e kau fakamaau kākaá?
JAS.2.5	Si‘oku kāinga ‘ofeina, mou tokanga lelei mai. Ko e kakai masiva ‘o e maama ko ení, kuo fakakoloa ‘e he ‘Otuá ‘aki ‘a e tui. Pea kuó ne ‘osi tala‘ofa kiate kinautolu hanau ‘inasi he Pule‘anga ‘o e ‘Otuá, ‘a ē te ne ‘oange ma‘áe kakai ‘oku nau ‘ofa aí. 
JAS.2.6	‘Oku mou ngaohikovi‘i ‘a e kakai masivá, ‘osi angé ko e kakai tu‘umālié ‘oku nau angi holo mo faulele kimoutolu ki fale hopo. 
JAS.2.7	‘Oku ‘ikai koā ko kinautolu ‘oku nau fakaongoongokovi‘i homou ‘Eikí?
JAS.2.8	‘E kau lelei kiate kimoutolu ha‘amou talangofua ki he lao fungani ‘o e Folofolá, “‘Ofa ki ho kaungā‘apí, ‘o hange pē ko ho‘o ‘ofa ‘iate koé.” 
JAS.2.9	Ka ko ho‘omou filifilimānakó, ko ho‘omou fai angahala ia mo maumau lao, ‘o fakatatau ki he lau ‘a e Tohi Tapú.
JAS.2.10	Kapau te te talangofua ki he ngaahi kupu kotoa pē ‘o e Laó kae lī‘aki hano ki‘i kupu ‘e taha, ‘oku tatau pē ‘ete halaia aí mo ha‘ate maumau‘i e Laó kotoa. 
JAS.2.11	Ko e ‘Otua na‘á ne fekau ke “‘Oua ‘e tonó,” ko ia ai pē na‘á ne fekau ke “‘Oua ‘e fakapoó.” Ko ia, kapau ‘okú ke hao he tonó, ka ke fakapoongi ha taha, ko ho‘o kei maumau‘i ai pē ia ‘a e Lao ‘a e ‘Otuá. 
JAS.2.12	‘Ai ho‘omou leá mo ho‘omou laká ke mahino ko e kakai kimoutolu ‘e fakamāu‘i‘aki e Lao ‘oku fakatau‘atāina‘i ai kitautolú. 
JAS.2.13	Mou fai pehē, he ka hoko mai ‘a e fakamāú, ‘e ‘ikai ke fai ha manava‘ofa kiate kinautolu na‘e ‘ikai ke manava‘ofá. Ka ‘e kei manava‘ofa ai pē ‘a e ‘Otuá ia he‘ene fakamāú.
JAS.2.14	Si‘oku kāinga, ko e hā hano ‘aonga ‘ete lau ‘okú te tui ka ‘oku ‘ikai te te fai ha me‘a ‘e taha ke fakamo‘oni‘i‘aki? He ko ha tui koā ia te te ala hao ai? 
JAS.2.15	Tau pehē ‘oku ‘i ai e kaungālotu ‘oku masiva he vala mo e me‘atokoni. 
JAS.2.16	Ko e hā hano ‘aonga ho‘o pehē ange, “‘Ofa atu, pea ‘ofa ke ke māfana mo mākona,” ‘o kapau ‘oku ‘ikai te ke tokoni ki ai? 
JAS.2.17	Ko e tui ‘oku ‘ikai ke ngāue‘í, ko e tui ia ‘oku mate.
JAS.2.18	Pea ka pehē mai ‘e ha taha kiate au, “‘E lava pē ke tui ha taha, kae ‘osí ‘oku ‘ikai ke ne ngāue‘i,” ko ‘eku tali leva ki aí, “Fakahā mai ho‘o tui ta‘e ngāue‘í, ka u fakahā atu ‘e au ‘eku tui ‘oku ngāue‘i.” 
JAS.2.19	‘Oku ke tui koā ‘oku taha pē ‘a e ‘Otuá? Mālō. Ka ‘oku tui pehē pē foki mo e fanga tēvoló mo tete he manavaheé. 
JAS.2.20	Toki me‘a fakapiko mo‘oni ho‘o ‘ai ke toe fakahā atu hono ta‘e ‘aonga e tui ‘oku ‘ikai ke ngāue‘í. 
JAS.2.21	‘Ikai na‘e fakahōifua ki he ‘Otuá ‘a e hilifaki ‘e he‘etau kui ko ‘Epalahamé hono foha ko ‘Aisaké ki he funga ‘ōlitá? 
JAS.2.22	Vakai ange ki he ngāue‘i ‘e ‘Epalahame ‘a ‘ene tuí. Na‘á ne fakamo‘oni‘i ‘ene tuí ‘aki e me‘a na‘á ne faí. 
JAS.2.23	‘Oku ‘uhinga ai pē ‘a e lau ‘a e Folofolá, “Na‘e tui ‘a ‘Epalahame ki he ‘Otuá, pea fakalelei ai ‘a e ‘Otuá mo ia.” Peá ne hoko ai ko e kaume‘a fafale ‘o e ‘Otuá. 
JAS.2.24	‘Oku mahino leva ai ‘oku fakalelei ‘a e ‘Otuá mo kitautolu koe‘uhí ko e me‘a ‘oku tau faí, ka ‘oku ‘ikai ko ‘etau tuí pē. 
JAS.2.25	Ko e fakatātā eni ‘e taha, ko Lēhapí ko e fefine pa‘umutu. Ka na‘e fakahōifua ki he ‘Otuá ‘ene talitali lelei ‘a e ongo asiasí, mo ‘ene toe fakahinohino ange ‘a e hala kehe ke na hola ai. 
JAS.2.26	Ko e sino kuo tu‘u ‘ene mānavá, ko e sino ia kuo mate. Pea ko e tui ta‘e ngāue‘í, ‘oku mate mo ia.
JAS.3.1	Si‘oku kāinga, vakai na‘a mou fie faiako kotoa pē. He ‘e lahi ange foki hono fakamāu‘i ‘o e kau faiakó he kakai kehé. 
JAS.3.2	‘Oku tau fa‘a fai hala kotoa pē, ka ko ‘etau malava ‘o pule‘i hotau ‘eleló, ko e matu‘otu‘a ia ‘etau mo‘uí, pea tau lava ai pē ‘o mapule‘i hotau sinó kotoa.
JAS.3.3	Ka fakapiti e hōsí, pea faingofua leva hono angi holó. 
JAS.3.4	Pea vakai ange ki he anga ‘o e folau ‘a e vaká. ‘Oku toki ngaholo pē ha vaka lahi ‘i ha matangi mālohi, ka ‘oku faka‘uli ia ‘e he ‘eikivaká ki ha feitu‘u pē ‘oku loto ia ki ai ‘aki ha ki‘i fohe‘uli si‘isi‘i. 
JAS.3.5	Ko e ki‘i kupu si‘isi‘i mo hotau ‘eleló, ka ‘oku fa‘a fai‘aki ‘a e ngaahi fu‘u pōlepole lalahi.
JAS.3.5	‘Oku malava ke ‘osi‘osi ha fu‘u vaotā ‘i ha ki‘i kalofiama si‘isi‘i pē. 
JAS.3.6	Ko e ‘eleló, ‘oku hangē ha ki‘i kalofiamá. Ko ha ki‘i kupu fakatu‘utāmaki ia ‘oku malava ke ‘uli‘i‘aki ‘a e ngaahi kupu kehe ‘o e sinó, mo tafutafu ai ha afi mei loto heli. 
JAS.3.7	‘Oku ala fakalalata‘i e monumanu kehekehe ‘o e vaó, ‘a e manupuna, mo e manu totolo, mo e ika, pea kuo lava hono fakalalata‘i e ni‘ihi. 
JAS.3.8	Ka ‘oku ‘ikai fa‘a lava ke mapule‘i ‘e ha taha hono ‘eleló! ‘Oku ‘ikai tuku ‘ene fai koví mo ‘ene tufaki hono kona fakatupu maté.
JAS.3.9	‘Oku tau fakatou fai‘aki hotau ‘eleló ‘a e fakafeta‘i ki hotau ‘Eikí mo ‘etau Tamaí mo talatuki‘i e kakai kehé, ‘a ia na‘e fakatupu ke nau hangē ko e ‘Otuá. 
JAS.3.10	Ko e ngutu tatau pē ‘oku fakafeta‘i pea mo talatuki. Kāinga, ‘oku ‘ikai totonu ke pehē! 
JAS.3.11	He ‘e fakatou tafe mai koā ha vai tasilo mo ha vai kele ‘i ha matavai pē ‘e taha? 
JAS.3.12	‘E toli koā ha ‘ōlive mei ha fu‘u fiki, pe ko ha fiki mei ha fu‘u vaine? ‘E ‘utu nai ha vai-melie mei ha vaitupu ‘oku kona?
JAS.3.13	‘Oku ‘i ai ‘apē ha ni‘ihi ‘iate kimoutolu ‘oku poto mo maama homou ‘atamaí? Pe‘i mou fakamo‘oni‘i leva ‘aki ha‘amou failelei, mo anga-fakatōkilalo, mo fakapotopoto ‘i he ngaahi me‘a ‘oku mou faí. 
JAS.3.14	Pea kapau ‘oku fonu homou lotó he meheká mo e siokitá, pea vakai na‘a mou fa‘a talanoa pōlepole mo loi ke ‘ufi‘ufi e mo‘oní. 
JAS.3.15	‘Oku ‘ikai ko e fa‘ahinga poto ia mei ‘olunga. ‘Oku fakaemāmani mo siokita, pea ko e Tēvoló ‘oku tupu mei aí. 
JAS.3.16	Ko e meheká mo e siokitá, ‘oku tupu mei ai e moveuveu mo e ngaahi kovi kehekehe. 
JAS.3.17	Ka ko e poto mei ‘olungá, ‘oku tupu mei ai ‘a e haohaoá, melinó, anga-maluú, fakapotopotó, anga-‘ofá, fie tokoní. Pea ‘oku ‘ikai ke ‘i ai ha ‘ata ‘o e filifilimānakó, pe ko e mālualoí. 
JAS.3.18	Ko e utu-ta‘u ‘a e kakai ‘oku tō-ta‘u he melinó ko e faitotonu.
JAS.4.1	Ko e hā hono ‘uhinga ‘oku mou fekainaki mo feke‘ike‘i aí? Vakai na‘a kuo fekolo‘aki ‘a e ngaahi holi kovi ‘i homou lotó he feinga ke pule‘i homou ngaahi kupú. 
JAS.4.2	‘Oku ‘i ai e ngaahi me‘a ‘okú ke havala ki ai, ka ‘oku ‘ikai ke ke ma‘u ia, peá ke tāmate ai. ‘Okú ke mānumanu ki ha koloa, ka ‘oku ‘ikai ke ke ma‘u, peá ke fakatupu kē mo fakamoveuveu ai. ‘Oku ‘ikai ke ke ma‘u e ngaahi me‘a ‘okú ke tokanga ki aí, koe‘uhí he ‘oku ‘ikai ke ke lotu ‘o kole ia. 
JAS.4.3	Pe ‘okú ke lotu pē koe, ka ‘oku ‘ikai ha‘o me‘a ‘e ma‘u ai, koe‘uhí he ‘oku hala ‘a e anga ho‘o kolé. He ‘okú ke kole ‘e koe ia ha ngaahi me‘a ke topono ai pē ho‘o ngaahi holí.
JAS.4.4	Kakai ta‘e tui! ‘Oku ‘ikai ke mou fakatokanga‘i ko e ‘ofa he maama ko ení ko e fakafili ia ki he ‘Otuá? Pea kapau ko homou lotó ia, ke ‘ofa he maama ko ení, pea tā ko e fili kimoutolu ‘o e ‘Otuá. 
JAS.4.5	‘Oku mou pehē koā ‘oku loi e folofola ko ení, “‘Oku hohoi mai ‘a e ‘Otuá ki he laumālie kuó ne tuku mai kiate kitautolú.” 
JAS.4.6	Ko hono mo‘oní, ‘oku mahulu atu ‘a e ‘ofa ‘iate kitautolu ‘a e ‘Otuá. He ko e lau ia ‘a e Folofolá,
JAS.4.6	“‘Oku fakafepaki‘i ‘e he ‘Otuá
JAS.4.6	‘a e kau fie me‘a kotoa pē,
JAS.4.6	ka ‘oku anga-‘ofa ia
JAS.4.6	ki he kau anga-fakatōkilaló.”
JAS.4.7	Tukulolo ki he ‘Otuá. Taliteke‘i e Tēvoló, pea ‘e hola ia meiate kimoutolu. 
JAS.4.8	Mou fakaofiofi ki he ‘Otuá, pea te ne fakaofiofi mai kiate kimoutolu. ‘Ai ke ma‘a homou lotó, ‘a e kau angahalá. Pea ‘ai ke pau homou lotó, ‘a e kau veiveiua. 
JAS.4.9	Mou fakatomala. Mou mamahi. Mou tangi ‘oiauē. Pea tuku ho‘omou kakatá ka mou fetāngihi, mo ho‘omou fiefiá ka mou mamahi. 
JAS.4.10	Mou fakatōkilalo ‘i he ‘afio mai ‘a e ‘Eikí, pea te ne hākeaki‘i kimoutolu.
JAS.4.11	Kāinga, ‘oua ‘e lau kovi. He ko ho‘o lau kovi ki ho kāingá, ko ho‘o lau kovi mo fakaanga ia ki he Lao ‘a e ‘Otuá. Pea ko ho‘o fakahala‘i e Laó, ‘oku ‘ikai ko ho‘o talangofua ia ki he Laó, ka ko ho‘o hoko ko e fakamaau. 
JAS.4.12	Ka ko e ‘Otuá pē na‘á ne foaki e Laó, pea ko ia pē ‘a e fakamāú. Pea ko ia pē te ne fakahaofi pe faka‘auha kitautolu. Ko hai leva koe ke ke fakamāu‘i ha taha?
JAS.4.13	Mou fanongo mai, ‘a kimoutolu ‘oku mou fa‘a pehē, “Ko e ‘ahó ni, pe ko ‘apongipongi, te mau hiki ki ha kolo ‘o nofo ai ‘i ha ta‘u ‘e taha, ‘o fakatupu koloa ke mau tu‘umālie.” 
JAS.4.14	Na‘á ke ‘ilo mei fē ‘a e me‘a ‘e hoko ‘apongipongí? Ko ho‘omou mo‘uí, ko e ki‘i mao pē. ‘Oku fuonounou ‘ene hā maí, pea toe puli. 
JAS.4.15	Na‘e tonu ange ha‘amou pehē, “Kapau ko e finangalo ‘o e ‘Eikí ke mau mo‘ui ki ‘apongipongi, te mau fai ē mo ē.” 
JAS.4.16	Vakai ange ā ki ho‘omou fie me‘á mo ho‘omou ‘afungí! ‘Oku fu‘u mātu‘aki kovi ia. 
JAS.4.17	Ko ia ‘okú ne ‘ilo e me‘a ‘oku totonu ke faí, ka ne tuku peé, ko ‘ene fai angahalá ia.
JAS.5.1	Ko kimoutolu e kakai koloa‘iá, mou tangi mo ‘oiauē. He ‘oku tu‘unuku mai kiate kimoutolu ha mamahi lahi. 
JAS.5.2	Ko ho‘omou koloá kuo popo. Ko homou teungá kuo kai ‘e he ané. 
JAS.5.3	Kuo ‘ume‘umea ho‘omou silivá mo ho‘omou koulá, pea ‘e fakamo‘oni hono ‘ume‘umeá ki ho‘omou halaiá mo keina homou kakanó ‘o hangē kuo faka‘auha ‘i ha afí. Ka ‘oku mou kei tānaki koloa pē, neongo ko e ngaahi ‘aho faka‘osí ‘eni. 
JAS.5.4	Kuo ‘ikai te mou totongi ho‘omou kau huo ngoué, pea kuo ongo hake ki he ‘Eiki Māfimafí ‘a e lāunga ‘a ho‘omou kau utu-ta‘ú. 
JAS.5.5	Talu ho‘omou tupu mo ho‘omou tokanga pē ki homou keté, mo ho‘omou fiefiá. Pea kuo mou fafanga homou lotó ke nge‘enge‘e ki he ‘aho ‘o e faka‘auhá. 
JAS.5.6	Kuo mou fakamāumatea pea mou tāmate‘i ha kakai na‘e ‘ikai ha‘anau hia, ko e kakai na‘e ‘ikai te nau lava ‘o taliteke‘i kimoutolu.
JAS.5.7	Kāinga, mou kātaki atu pē ki he toe hā‘ele mai ‘a e ‘Eikí. Vakai ange ki he kau ngoué. ‘Oku nau nofo‘aki tali mo e loto-kātaki ke tō mai e vai ‘o e fa‘ahi ta‘u failaú mo e fa‘ahi ta‘u māfaná ke ma‘u ai ha ta‘u lelei. 
JAS.5.8	‘Ai ke mou fa‘a kātaki, ‘o hangē ko e kau ngoué. He kuo vave e a‘u mai ‘a e ‘Eikí. 
JAS.5.9	Tuku e fa‘a lāungá, na‘a faifai pea fakamāu‘i kimoutolu ‘e he ‘Otuá. He ko e ‘Eiki Fakamāú ena kuo tu‘u mai he matapaá.
JAS.5.10	Kāinga, mou fa‘ifa‘itaki ki he kau palōfita na‘a nau fakafofonga‘i e ‘Eikí. Ko e kakai fa‘a kātaki kinautolu, pea ko e ni‘ihi ‘iate kinautolu na‘e fakamamahi‘i. 
JAS.5.11	Pea ko hono mo‘oní, ‘oku tau viki‘i ‘a kinautolu na‘e lahi taha hono fakamamahi‘í. Manatu‘i ‘a Siope. Ko e tangata fa‘a kātaki mo ia, pea na‘e faifai pea tokoni‘i ia ‘e he ‘Eikí. He ko e ‘Eikí ‘oku fai manava‘ofa mo anga-lelei.
JAS.5.12	Kae mahulu hake ai, kāinga, ‘oua te mou ngāue‘aki e fa‘a fuakavá, ‘a e fuakava ki langi mo māmani. ‘Ai pē ke “‘Io” ‘i ho‘o “‘Ió,” pea “‘Ikai” ‘i ho‘o ‘‘Ikaí,” pea he‘ikai leva ke fakamāu‘i kimoutolu ‘e he ‘Otuá.
JAS.5.13	Kapau ‘oku ‘i ai ha faingata‘a‘ia ‘o ha taha hena, pea fai ha‘ane lotu. Kapau ‘oku fiefia ha taha, pea fai ha‘ane hiva fakafeta‘i. 
JAS.5.14	Pea kapau ‘oku puke ha taha, pea kole ia ki he kau taki ‘o e siasí ke nau omi ‘o fai ha‘ane lotu mo tākai lolo ia ‘i he huafa ‘o e ‘Eikí. 
JAS.5.15	He ka hūfia mo e loto-tui mo‘oni ha taha ‘oku puke, ‘e mo‘ui ai. ‘E fakamo‘ui ia ‘e he ‘Eikí. Pea kapau na‘e fai angahala ‘a e toko taha ko iá, pea ‘e fakamolemole‘i ia. 
JAS.5.16	Pea kapau kuo mou fai angahala, pea mou fevete‘aki. Pea mou toki fehūfia‘aki kae fakamo‘ui kimoutolu. He ko e lotu ‘a e toko taha anga-tonú ‘oku ‘aonga ‘aupito. 
JAS.5.17	Ko ‘Ilaisiā ko e toko taha na‘e tatau pē mo kitautolu. Ka ko ‘ene lotú na‘e ta‘ofi ai e ‘uhá ‘i ha ta‘u ‘e tolu mo e konga. 
JAS.5.18	Pea ko ‘ene lotu pē ke ‘uhá, na‘e ‘uha leva ‘o mo‘ui ai e ngoué. 
JAS.5.19	Kāinga, kapau kuo hē hamou kaungālotu mei he mo‘oní, pea mou feinga ke toe fakafoki mai. 
JAS.5.20	Ko ho‘omou fakatafoki ha taha mei he‘ene faikoví, ko ho‘omou fakahaofi ia mei he maté. Pea ‘e lahi ‘ene ngaahi angahala ‘e fakamolemole‘i aí.
1PE.1.1	Si‘i kāinga lotu, ‘A kimoutolu ‘oku movete holo ‘i Pōnitusi, mo Kalētia, mo Kapatōsia, mo ‘Ēsia, mo Pitiniá. Ko au Pita ‘oku tohi atú. Ko e ‘apōsitolo au ‘a Sīsū Kalaisi. 
1PE.1.2	Ko e ‘Otua ko e Tamaí na‘á ne fili kimoutolu ke mou hoko ko ‘ene kakaí. Pea ko hono Laumālié pē kuó ne fai homou fakatāpuí. Kuo mou mo‘ui talangofua ai kia Sīsū Kalaisi, pea luluku‘aki kimoutolu ‘a hono ta‘ata‘á.
1PE.1.2	Tauange ke lōlahi atu kiate kimoutolu ‘a e ‘ofá mo e fiemālié.
1PE.1.3	Tau fakafeta‘i mu‘a ki he ‘Otuá, ko e Tamai ‘a hotau ‘Eiki ko Sīsū Kalaisí. Ko e ‘Otua manava‘ofa lahi ia. He ko ‘ene fokotu‘u ‘a Sīsū mei he maté, ko ‘ene foaki mai ia ma‘atautolu ha mo‘ui ‘oku fo‘ou, mo ha fakatu‘amelie ‘oku mo‘ui mo tu‘uloa. 
1PE.1.4	Kuo tokonaki ‘e he ‘Otuá ma‘amoutolu ha koloa ‘i Langí. He ko e feitu‘u ia ‘e ‘ikai ke popo, pe maumau, pe mole ai.
1PE.1.5	Kuo mou tui kimoutolu ki he ‘Otuá, pea ‘e malu‘i‘aki hono māfimafí kimoutolu ‘o a‘u ki he ‘Aho Fakamuí. Pea te ne toki fakakakato ai homou fakamo‘uí, ‘o fakatatau ki he‘ene fokotu‘utu‘u talu mei mu‘a. 
1PE.1.6	Pea neongo kuo pau ke mou fepaki mo ha ngaahi faingata‘a, ka te mou fiefia ‘i he ‘aho ko iá. 
1PE.1.7	He ‘e toki hangē ai ho‘omou tuí ko ha koula kuo sivi‘aki ha afi. Pea ka hili leva ho‘omou faingata‘a‘ia ko iá pea ‘e toki hā mahino mai ai ‘oku mahu‘inga ange ho‘omou tuí he koulá. He ko e me‘a ‘auha ngofua ‘a e koulá. ‘E hā mahino mai ai kuo pau ke foaki atu ha lāngilangi mo ha ngeia lahi ‘o ka toe hā‘ele mai ‘a Sīsū Kalaisí.
1PE.1.8	Kuo te‘eki ke mou mamata kia Sīsū. Pea ‘oku ‘ikai te mou mamata ki ai he lolotongá ni. Ka ‘oku mou ‘ofa pē kimoutolu mo tui ki ai. Pea ‘oku vale homou ngutú hono fakamatala‘i ho‘omou loto-māfana mo fiefia 
1PE.1.9	‘i homou fakahaofi kuo faí. ‘Io, ko e taumu‘a ia ho‘omou tuí, ko e fakahaofi homou laumālié.
1PE.1.10	Na‘e tala foki ‘e he kau palōfita ‘i mu‘á ‘a e fu‘u ‘ofa ‘e fai ‘e he ‘Otuá ma‘amoutolú. Pea nau mātu‘aki fekumi pe ‘e anga fēfē homou fakahaofí. 
1PE.1.11	Na‘e fale ‘a e Laumālie ‘o Kalaisí ‘i honau lotó, peá ne fakahā mai kiate kinautolu ‘a e pau ke mo‘ua ‘a Kalaisi ‘i ha mamahi lahi, peá ne toki a‘usia ha lāngilangi lahi. Pea nau fekumi leva ke ‘ilo pau pe ko hai ‘a Kalaisi, pea ‘e hoko mai ‘afē. 
1PE.1.12	Ka ko e me‘a pē na‘e fakahā ange kiate kinautolu, ko ‘enau fai fatongiá ma‘amoutolu, kae ‘ikai ma‘anautolu. Pea nau malanga’i kiate kimoutolu ‘a e ngaahi mo‘oni ko ē kuo malanga‘i atu ‘e kinautolu na’anau fanongonongo kiate kimoutolu e Ongoongo Leleí ‘i he ivi e Laumālie Mā‘oni‘oni, ‘a ia ne hifoaki mei Langí. Ko e ngaahi mo‘oni ia na‘e ‘uhinga pē ma‘amoutolu. Ka na‘a mo e kau ‘āngeló ‘oku nau fie ‘ilo ki ai.
1PE.1.13	Mou tokanga. Mou fakapotopoto. Mou fakatu‘amelie kakato ki he ‘ofa tu‘unga‘a ‘e faka‘inasi ai kimoutolu ‘e he ‘Otuá ‘i he toe hā‘ele mai ‘a Sīsū Kalaisí. 
1PE.1.14	‘Ai ke mou hangē ko ha fānau talangofuá. ‘Oua ‘e kei pule ‘i ho‘omou mo‘uí ‘a e havala ‘a homou lotó. 
1PE.1.15	Ka mou nofo pē ko e kakai ma’oni’oni ‘a e ‘Otuá. He ‘oku ma‘oni’oni ‘a e toko taha na‘á ne ui kimoutolú. 
1PE.1.16	Ko e ‘uhinga foki ia ‘oku pehē ai he Folofolá, “Ko e ‘Otua ma’oni’oni au. Pea mou ma‘oni’oni mo kimoutolu.”
1PE.1.17	‘Oku mou lau e ‘Otuá ko ho‘omou Tamai. Ka ‘oku ‘ikai foki ke filifilimānako ‘a e ‘Otuá ia. He ‘okú ne fakamāu‘i e kakai kotoa pē ‘o fakatatau ki he‘enau tō‘onga mo‘ui taki taha. Ko ia, mou ‘apasia ki he ‘Otuá ‘i ho‘omou kei nofo muli ‘i māmaní. 
1PE.1.18	Kuo ‘osi huhu‘i kimoutolu mei he fa‘ahinga mo‘ui taumu‘avalea na‘e tukufakaholo mai mei ho‘omou ngaahi kuí. Pea na‘e ‘ikai foki ke totongi‘aki homou huhu‘í ha koula, pe ko ha siliva, pe ko ha toe koloa ‘auha, 
1PE.1.19	ka ko e ta‘ata‘a mahu‘inga ‘o Kalaisi, ko e lami na‘e ‘ikai hano mele pe ‘ila. 
1PE.1.20	Na‘e te‘eki ai ke fakatupu ‘a māmaní, kuo fili ia ‘e he ‘Otuá pea kuó ne hā‘ele mai ‘i he kuonga faka‘osi ko ení koe‘uhí ko kimoutolu. 
1PE.1.21	Ko ena kuo mou tui ‘iate ia ki he ‘Otuá, ‘a ē na‘á ne fokotu‘u ia mei he maté mo fakalāngilangi‘í. Pea kuo tāfataha ai ho‘omou falalá mo ho‘omou ‘amanakí ki he ‘Otuá. 
1PE.1.22	Kuo mou talangofua ki he mo‘oní, ‘o ma‘a ai ho‘omou mo‘uí pea mo‘oni ho‘omou ‘ofa he kakai kehe ‘oku tuí. ‘Ai mu‘a ke fakamātoato ai pē ho‘omou fe‘ofo‘ofaní. 
1PE.1.23	He kuo fanau‘i fo‘ou kimoutolu ‘e he ‘Otuá ‘aki ‘ene folofola mo‘ui mo ta‘e ngatá. 
1PE.1.24	He ko e lau ē ‘a e Folofolá,
1PE.1.24	“Ko e tangata mo e fefine kotoa pē
1PE.1.24	‘oku hangē ko e musié.
1PE.1.24	Ko honau lāngilangí
1PE.1.24	‘oku hangē ko e fisi‘i‘akau vaó.
1PE.1.24	‘Oku mae e musié,
1PE.1.24	pea ngangana hono laú ki he kelekelé.
1PE.1.24	Ka ko e tō folofola kotoa ‘a e ‘Otuá,
1PE.1.24	‘E tolonga ai pē ‘o ta‘e ngata.”
1PE.1.25	Ko e Folofola ē ‘a e ‘Otuá, ‘a e Ongoongo Lelei na‘e fai atu kiate kimoutolú.
1PE.2.1	Tuku ‘aupito ho‘omou fai koví. Tuku e loí, mo e mālualoí, mo e fakameheká, mo e laukoví. 
1PE.2.2	‘Ai ke mou hangē ha fanga ki‘i valevale toki fanau‘í, ‘o fieinua ma‘u pē ki he hu‘ahuhu fakalaumālie haohaoa te mou lava ‘o tutupu hake ai, pea fakahaofi ai homou laumālié. 
1PE.2.3	He ko e lau ‘a e Folofolá, “Kuo mou ‘osi fakamo‘oni‘i ‘a e fu‘u anga-‘ofa lahi ‘a e ‘Eikí.” 
1PE.2.4	Mou omi kiate ia, kia Sīsū Kalaisi! He ko ia ‘a e Maka Mo‘ui ‘oku fakata‘e‘aonga‘i ‘e he kakaí, ka kuo fili mo mātu‘aki fakalāngilangi‘i ia ‘e he ‘Otuá. 
1PE.2.5	Pea ko eni ko e ngaahi maka mo‘ui kimoutolu ‘oku lolotonga langa‘aki ha fale fakalaumālie. Ko ha ha‘a faifekau kimoutolu kuo fakatāpui ho‘omou mo‘uí. Pea ‘e tokoni‘i kimoutolu ‘e Sīsū Kalaisi ke mou ‘oatu ha ngaahi feilaulau ‘e hoa mo e finangalo ‘o e ‘Otuá. 
1PE.2.6	‘Oku hangē pē ko e lau ‘a e Folofolá,
1PE.2.6	“Mou tokanga‘i ange!
1PE.2.6	Te u fakatoka ‘i Saione
1PE.2.6	ha maka-tuliki faka‘ofo‘ofa mo mahu‘inga.
1PE.2.6	Pea he‘ikai siva e ‘amanaki
1PE.2.6	‘a ha taha ‘e tui kiate ia.”
1PE.2.7	Ko e kakai kimoutolu ‘oku tui, pea ‘oku mahu‘inga kiate kimoutolu e maka ko iá. Ka ‘oku ‘ikai ke mahu‘inga ia ki he kakai ‘oku ta‘e tuí. Ko kinautolu e kau tufunga na‘a nau lī‘aki e maka ko ia na‘e toki mahino mai tā ko e maka mahu‘inga tahá ia. 
1PE.2.8	Ko ‘enau humu he maka ko iá koe‘uhí ko ‘enau talangata‘a ki he Folofolá. Ko honau mala ia na‘e tokateu mei tuai.
1PE.2.9	Ka ko e kakai kimoutolu kuo fili ‘e he ‘Otuá. Ko e ha‘a faifekau kimoutolu. Ko ha kakai kuo fakatāpui. Kuo tataki mai kimoutolu ‘e he ‘Otuá mei he fakapo‘ulí ki he‘ene maama fakaofó, ke mou fanongonongo ‘ene ngaahi ngūe kāfakafa kuo faí. Hangē ko e lau ‘a e Folofolá,
1PE.2.10	“Ko e fa‘ahinga me‘avale pē kimoutolu ‘i he ngaahi ‘aho ko eé.
1PE.2.10	Ka ko e ‘ahó ni ko e kakai kimoutolu ‘a e ‘Otuá.
1PE.2.10	Na‘e ‘ikai ‘ofa ha taha ‘iate kimoutolu ‘i mu‘a.
1PE.2.10	Ka ko eni kuo ‘alo‘ofa ‘a e ‘Otuá kiate kimoutolu.”
1PE.2.11	Si‘oku ngaahi kaungāme‘a, ‘oku ou kole atu kiate kimoutolu ke ‘oua te mou fakatuituia ‘a e ngaahi holi ‘a homou kakanó, ‘a ē ‘oku fakafetau ki homou laumālié. He ko e kau muli mo e ‘āuhē kimoutolu ‘i māmani. 
1PE.2.12	‘Ai ke sio atu e kakaí ‘oku taau ho‘omou tō‘onga mo‘uí, neongo ha‘anau kei fakaongoongokovi‘i kimoutolu. He ka hoko e ‘Aho Fakamāú, pea te nau fakamo‘oni‘i leva ho‘omou faileleí, pea ‘e lāngilangi‘ia ai e ‘Otuá.
1PE.2.13	Ko e finangalo ‘o e ‘Eikí ke mou fakaongo ki he kau ma‘u mafai kotoa pē ‘i māmani, kae tautautefito kia Sisa, he ko e tu‘i aoniú ia. 
1PE.2.14	Pea mou fakaongo ki he kau kōvaná. He kuo fakanofo kinautolu ‘e Sisa ke nau tautea ‘a e kakai faihiá mo fakapale‘i e kakai faileleí. 
1PE.2.15	Ko e finangalo e ‘Otuá ke mou fakangata e ngaahi lau ‘a e kakai fakapo‘ulí ‘aki ho‘omou faileleí. 
1PE.2.16	Ko e kakai tau‘atāina kimoutolu. Ka ko e kau sevāniti pē kimoutolu ‘a e ‘Otuá. Vakai na‘a mou faikovi koe‘uhi ko e pehē ‘oku mou tau‘atāiná. 
1PE.2.17	Mou faka‘apa‘apa ki he kakai kotoa pē. ‘Ofa ki he kakai ‘a e ‘Otuá. ‘Apasia ki he ‘Otuá. Pea faka‘apa‘apa‘i e tu‘í.
1PE.2.18	Kau sevāniti, mou talangofua ki homou kau pulé, mo anga-faka‘apa‘apa mo‘oni kiate kinautolu, ‘o ‘ikai ki he fa‘ahinga pē ‘oku anga-lelei mo anga-faka‘atu‘í, kae pehe pē ki he fa‘ahinga ‘oku anga-fakaaoaó. 
1PE.2.19	Pea ‘e tāpuaki‘i kimoutolu ‘e he ‘Otuá, ‘o kapau te mou kātaki‘i ha ngaahi mamahi na‘e ‘ikai te mou kole ki ai koe‘uhí ko ho‘omou fie fai hono finangaló. 
1PE.2.20	He ko e hā hano ‘aonga ho‘omou kātaki‘i ha mamahi na‘e taau ke mou mo‘ua ai koe‘uhí ko ha kovi na‘a mou fai? 
1PE.2.21	He na‘e fili kimoutolu ke mou kātaki‘i e mamahí ‘i ho‘omou molomolomuiva‘e ‘ia Kalaisí. Pea na‘e tuku mai ‘e Kalaisi ha sīpinga ma‘amoutolu ‘aki ‘ene kātaki‘i e mamahi ma‘amoutolu.
1PE.2.22	Na‘e ‘ikai ke fai ‘e Kalaisi ha angahala,
1PE.2.22	pe ko ha loi ‘e taha.
1PE.2.23	Na‘e fa‘a ngaohikovia,
1PE.2.23	ka na‘e ‘ikai ke ne feinga sauni.
1PE.2.23	Na‘á ne mo‘ua he ngaahi mamahi,
1PE.2.23	ka na‘e ‘ikai ke ne talatuki,
1PE.2.23	ka ne falala ki he Fakamaau Faitotonú.
1PE.2.24	Na‘e fuesia ‘e Kalaisi ‘a e kanongatāmaki
1PE.2.24	‘o ‘etau ngaahi angahalá.
1PE.2.24	Na‘e tukifa‘o ia ki he kolosí,
1PE.2.24	hei‘ilo ‘e tuku ai ‘etau fai angahalá
1PE.2.24	ka tau fei mo mo‘ui tōnunga.
1PE.2.24	Ko hono ngaahi kafó mo hono ngaahi volú
1PE.2.24	kuo mou mo‘ui aí.
1PE.2.25	Na‘a mou hangē ha fanga sipi heé.
1PE.2.25	Ka ko eni kuo fakafoki mai kimoutolu
1PE.2.25	ke mou muimui kia Kalaisi,
1PE.2.25	He ko homou Tauhí mo e Le’ó ‘o homou laumālie
1PE.3.1	‘Ai ke pehē mo kimoutolu, ngaahi uaifí, mou fakamu‘omu‘a homou husepānití. He kapau ‘oku ‘ikai ke tui ho husepānití ki he Folofolá, te ke fakatafoki mai ia ‘aki ho ‘ulungāangá. He‘ikai toe hela akonaki ha taha ki ai. 
1PE.3.2	He te ne sio atu ki ho‘o mo‘ui ‘apasia mo anga-nofó. 
1PE.3.3	Vakai na‘a fakafalala ho faka‘ofo‘ofá ki ha ngaahi me‘a fakasinó, ‘o hangē ko e ngaohi ‘ulú, mo e me‘a teuteú, mo e kofú. 
1PE.3.4	Kae ‘ai ke ke faka‘ofo‘ofa ‘i loto, ‘aki ho‘o anga-lelei mo anga-malū ma‘u pē. Ko e fa‘ahinga faka‘ofo‘ofa ia ‘oku tolonga, pea mahu‘inga taha ki he ‘Otuá. 
1PE.3.5	Ko e kau fefine falala ‘Otua ‘o ono‘ahó, na‘a nau kakala‘aki ‘enau fakamu‘omu‘a honau ngaahi husepānití. 
1PE.3.6	Na‘e pehē ‘a Sela. He na‘á ne talangofua kia ‘Epalahame. Peá ne ui ia ko hono ‘eiki. Ko hono ngaahi ‘ōfefine leva kimoutolu, ‘o kapau te mou faitotonu pea ‘ikai loto-si‘i ‘i ha me‘a. 
1PE.3.7	Pea kapau ko ha husepāniti koe, peá ke faka‘apa‘apa‘i ho uaifí. Toka‘i ia. He ‘oku pelepelengesi ange ia ‘iate koe. Pea te mo kaungā‘inasi fakataha mo koe he mo‘ui ‘oku foaki ‘e he ‘Otuá. Kapau te mo fai pehē, ‘e ‘ikai ha me‘a ke fakatuta ki ho‘omo lotú.
1PE.3.8	Ka u fakamā‘opo‘opo. Kuo pau ke mou felotolotoi mo feongoongoi. Mou fe‘ofo‘ofani, mo feveitokai‘aki, mo fetukulolo‘aki. 
1PE.3.9	‘Oua ‘e sauni ha kovi pe ko ha laukovi ‘e fai kiate kimoutolu. Ka mou anga-‘ofa ki he kakai kotoa pē. Pea ‘e tāpuaki‘i ai pē kimoutolu ‘e he ‘Otuá. He ko ‘ene kakai fili kimoutolu. Ko e lau eni ‘a e Folofolá,
1PE.3.10	“Kapau ‘okú ke ‘ofa he mo‘uí,
1PE.3.10	mo fie lakalakaimonū,
1PE.3.10	pea tuku e laukoví mo e loí.
1PE.3.11	Tuku e faikoví kae failelei.
1PE.3.11	Tūkuingata he fekumi ki he melinó.
1PE.3.12	He ‘oku le‘ohi ‘e he ‘Eikí
1PE.3.12	‘a e kakai ‘oku talangofua kiate iá,
1PE.3.12	peá ne tali ‘enau lotú.
1PE.3.12	Ka ‘okú ne fakafe‘ātungia kotoa
1PE.3.12	‘a e kakai faikoví.”
1PE.3.13	Ko hai ‘e lava ha‘ane me‘a kiate kimoutolu, ‘o kapau te mou vēkeveke ke failelei? 
1PE.3.14	Ka ‘o ka ‘iloangé kuo mou mo‘ua ‘i ha mamahi koe‘uhi ko ho‘omou faileleí, pea ‘e kei tāpuaki‘i ai pē kimoutolu ‘e he ‘Otuá.
1PE.3.14	Ko ia, tuku ā ho‘omou loto-si‘í mo ho‘omou puputu‘ú. 
1PE.3.15	Fakalāngilangi‘i mo‘oni ‘a Kalaisi. Pea tuku ke ne ‘Eiki ‘i ho‘omou mo‘uí.
1PE.3.15	‘Ai ke mou mateuteu ai pē ke tali ‘a e ngaahi fehu‘i ‘a ha taha ‘o kau ki he fakatu‘amelie kuo mou a‘u ki aí. 
1PE.3.16	Pea ‘ai ho‘omou ngaahi talí ke anga-faka‘apa‘apa mo anga-malū. He kapau te mou fai pehē, ‘e mā leva ‘a e kakai ‘oku nau laukovi atu koe‘uhi ko ho‘omou failelei ‘i ho‘omou muimui ‘ia Kalaisí. 
1PE.3.17	‘E ngutuhua ange foki ha‘amou faingata‘a‘ia koe‘uhi ko ho‘omou faileleí, ‘o kapau ko e finangalo ia ‘o e ‘Otuá, ‘i ha‘amou faingata‘a‘ia koe‘uhi ko ha‘amou faikovi.
1PE.3.18	He na‘e pekia tu‘o taha ‘a Kalaisi
1PE.3.18	koe‘uhi ko ‘etau ngaahi angahalá.
1PE.3.18	Ko e mate ‘a e toko taha na‘e tonuhia
1PE.3.18	ma‘á e kakai ‘oku halaiá,
1PE.3.18	ko hono tataki kimoutolu ki he ‘Otuá.
1PE.3.18	Na‘e tāmate‘i ia ‘i hono sinó,
1PE.3.18	kae fakamo‘ui ‘i hono laumālié.
1PE.3.19	‘A ia na‘á ne ‘alu ai ‘o malanga ki he ngaahi laumālie ne tuku pōpulá. 
1PE.3.20	Ko e kakai ia na‘e talangata‘a ki he ‘Otuá ‘i he lolotonga fo‘u ‘e Noa e ‘a‘aké. Ka na‘e kātaki‘i kinautolu ‘e he ‘Otuá. Ko e toko valu pē na‘e heka ki he vaka ko iá ‘o fakahaofi kinautolu mei he lōmakí.
1PE.3.21	Ko e vai ‘o e lōmakí, ‘oku hangē ko e papitaiso ‘oku fakahaofi‘aki kimoutolú. Ka ko e papitaisó, ‘oku ‘ikai ko e fufulu pē ‘a e ‘ulí mei he sinó. Ka ko e tafoki ki he ‘Otuá mo e loto tau‘atāina, koe‘uhi ko e toe tu‘u ‘a Sīsū Kalaisí. 
1PE.3.22	Kuo ‘i hēvani ‘a Kalaisi. Kuó ne ‘afio he tafa‘aki to‘omata‘u ‘o e ‘Otuá. Pea ‘okú ne pule ai ki he kau ‘āngeló, mo e ma‘u mafai mo e ma‘u tu‘unga kotoa pē.
1PE.4.1	Ho‘omou mo‘ua he ngaahi mamahi peheé, ko e fakamo‘oni ia kuo tuku ho‘omou fai angahalá. 
1PE.4.2	Ko e fakamo‘oni ia kuo tuku homou lotó kae fai e finangalo ‘o e ‘Otuá ‘o a‘u ki he ngata‘anga ho‘omou mo‘uí. 
1PE.4.3	Na‘a mou mo‘unofoa kimoutolu he mo‘ui faka‘otuamaté. Na‘a mou fai e ngaahi anga-ta‘etaau mo fakaekakano. Na‘a mou mo‘ui‘aki e fa‘a kai mo e fa‘a konā pea mo e ‘ulungāanga fakalieliá. Pea a‘u ai pē ki ho‘omou lotu ki he ngaahi tamapua. 
1PE.4.4	Kuo ‘ohovale eni homou kaungāfaihia ko eé pe ko e hā kuo motuhia ai ho‘omou feohí, pea kuo nau ngaohikovia ai kimoutolu. 
1PE.4.5	Ka kuo pau ke nau fai ha fakamatala kiate kinautolu ‘i he ‘ao ‘o e ‘Otua ko e fakamaau ‘o e kakai mo‘uí mo e kakai maté fakatou‘osi. 
1PE.4.6	He ‘oku a‘u pē ki he kakai ne ‘osi maté hono malanga‘i kiate kinautolu e Ongoongo Leleí, koe‘uhí kae nofo ai pē honau laumālié mo e ‘Otuá ‘o ka hili ange hono fakamāu‘i kinautolu he ngaahi me‘a na‘a nau fai ‘i he mo‘uí ni. S Faka’aonga’i Lelei ho Tufakangá 
1PE.4.7	Kuo vave foki ke ngata ‘a māmani. Ko ia, mou fakapotopoto mo tokanga, koe‘uhi kae lava lelei ho‘omou fa‘a lotú. 
1PE.4.8	Pea ko e me‘a tēpuú, ke mo‘oni ho‘omou fe‘ofo‘ofaní. He ko e ‘ofá, ‘oku melemo ai ha ngaahi angahala lahi.
1PE.4.9	Mou fe‘uhi‘aki, pea ‘oua ‘e fengulungulu‘i. 
1PE.4.10	Kuo foaki kiate kimoutolu tāutaha ‘e he ‘Otua Mahu Tafeá ha tufakanga makehe ke ke tauhi‘aki ‘a e kakaí. Faka‘aonga‘i lelei ho tufakanga ko iá. 
1PE.4.11	Kapau ko ho tufakangá ko e pōto‘i lea, peá ke malanga‘i e Folofola ‘a e ‘Otuá. Pea kapau ko ho tufakangá ko e tokoni‘i e kakaí, peá ke fai‘aki ‘a e ivi ‘oku ‘oatu ‘e he ‘Otuá. Fai e me‘a kotoa pē ke fakamālō‘ia ai e ‘Otuá koe‘uhi ko Sīsū Kalaisi, ‘a ia ‘e hau lāngilangi‘ia ai pē ‘o ta‘e ngata. ‘Ēmeni.
1PE.4.12	Si‘oku ngaahi kaungāme‘a, ‘oua te mou ‘ohovale ‘i ha‘amou fetaulaki mo ha ‘ahi‘ahi ‘oku hangē ko ha‘amou fou atu ‘i ha afí. 
1PE.4.13	Mou fiefia ‘i ho‘omou ma‘u faingamālie ke kātaki‘i ha mamahi ‘o hangē ko Kalaisí, koe‘uhí kae fakautuutu ho‘omou fiefiá ‘i he‘ene toe foki lāngilangi‘ia maí. 
1PE.4.14	Ka ngaohikovi‘i kimoutolu koe‘uhi ko Kalaisi, pea mou lau pē ko homou fakakoloa. Ko e fakamo‘oni ia ‘oku fā‘ofale ‘iate kimoutolu ‘a e Laumālie lāngilangi‘ia ‘o e ‘Otuá. 
1PE.4.15	Vakai na‘a mo‘ua ha taha ‘iate kimoutolu ‘i ha mamahi koe‘uhí ko ha‘ane fakapō, pe ko ha‘ane kaiha‘a, pe ko ha‘ane kākā, pe ngutu lau. 
1PE.4.16	Kapau ko ho‘o mo‘ua ha mamahi koe‘uhí ko ho‘o Kalisitiané, pea ‘oua te ke mā ai, ka ke fakamālō ki he ‘Otuá. 
1PE.4.17	Kuo kamata hono fakamāu‘i ‘e he ‘Otuá ‘ene kakaí. Pea kapau kuo kamata meiate kitautolu ‘ene fakamāú, pea huanoa ha fakalilifu ange ‘ene fakamaau‘i ‘a e kakai ‘oku talangata‘a ki he‘ene Ongoongo Leleí. Hangē ko e lau ‘a e Folofolá,
1PE.4.18	“Kapau ko e hao ‘a e kakai faileleí,
1PE.4.18	ko e mālō pē,
1PE.4.18	pea ‘e fēfē ai ‘a e kau fai angahalá
1PE.4.18	mo kinautolu ‘oku ‘ikai ‘apasia ki he ‘Otuá?”
1PE.4.19	Kapau ‘oku mou faingata‘a‘ia koe‘uhí ko ho‘omou talangofua ki he finangalo ‘o e ‘Otuá, pea mou tui pē ki homou ‘Eiki Fakatupu falala‘angá, mo failelei ma‘u pē.
1PE.5.1	‘E kau taki lotu. Ko ‘eku tohi atu ko ení ke fakalotolahi‘i kimoutolu. ‘Oku ou kau foki mo au he taki lotú mo e fakamo‘oni ki he falengā mamahi ‘o Kalaisí. Pea te u ‘inasi ai pē mo au ‘i hono lāngilangi ‘oku ‘amanaki ke fakahā maí. 
1PE.5.2	Mou tokanga ki he fa‘ahinga kuo tuku atu ‘e he ‘Otuá ke mou tauhí, ‘o hangē ko e tauhi ‘e ha tauhi sipí ‘ene fanga sipí. Pea ‘oua ‘e fai fakamu‘omu‘anima ho‘omou tauhi kinautolú, ka mou fai fakamātoato. ‘Oua te mou siome‘a, he ko e mānumanu ia, ka mou loto-fie‘aonga mo‘oni. 
1PE.5.3	‘Oua te mou fie pule kiate kinautolu, kae tā ha sīpinga lelei. 
1PE.5.4	Pea ka foki mai ‘a Kalaisi ko e Tauhi pulé, pea ‘e foaki atu hamou pale langilangi’ia he‘ikai mae ‘o ta‘e ngata.
1PE.5.5	Kau talavou mo e kau finemui, mou fakaongoongo ki he kau mātu‘á. ‘Io, mou anga-fakatōkilalo kotoa pē. He ko e lau ē ‘a e Folofolá,
1PE.5.5	“‘Oku fakafe‘ātungia ‘e he ‘Otuá
1PE.5.5	‘a e kakai ‘oku anga-fielahí.
1PE.5.5	Ka ‘okú ne tokoni‘i
1PE.5.5	‘a e kakai kotoa pē ‘oku anga-fakatōkilaló.”
1PE.5.6	Ko ia, ‘ai ke mou anga-fakatōkilalo, he ‘oku mou nofo ‘i he malumalu e Māfimafi ‘o e ‘Otuá, pea te ne toki hākeaki‘i kimoutolu. 
1PE.5.7	Tuku atu kotoa ki he ‘Otuá homou loto-mo‘uá. He ‘okú ne lehilehi‘i kimoutolu. 
1PE.5.8	Mou ‘ā mo le‘o. He ko homou filí ko e tēvoló, ‘okú ne hangē ha laione fekai ‘okú ne kumi holo ma‘u pē ha taha ke ne keina. 
1PE.5.9	Kuo pau ke mou taliteke‘i ia, mo tui mālohi ai pē.
1PE.5.9	‘Oku kaungāfaingata‘a‘ia fakataha mo kimoutolu ‘a e kau muimui kia Kalaisí ‘i he tapa kotoa ‘o māmani. 
1PE.5.10	Pea ka hili leva ha‘amou faingata‘a‘ia fuonounou pehē, pea ‘e toe fakakake, mo toe fakama‘uma‘uluta, mo toe fakaivia kimoutolu ‘e he ‘Otuá. He ko e ‘ofa ‘a e ‘Otuá, ko e ‘ofa lī‘oa. 
1PE.5.11	Pea te ne pule ai pē ‘o ta‘e ngata. ‘Ēmeni.
1PE.5.12	Na‘e tokoni mai ‘a Silivēnusi ke u fai e ki‘i tohi ko eni. ‘Oku ou lau ia ko hoku tokoua falala‘anga.
1PE.5.12	Ko e ‘uhinga pē ‘o ‘eku tohi atú, ke fakalotolahi‘i kimoutolu pea mo fakahā atu ‘a e lahi faufau ‘a e fai manava‘ofa ‘a e ‘Otuá, hei‘ilo te mou tui falala ai pē kiate ia.
1PE.5.13	‘Oku ‘ofa atu ‘a e kāinga ‘i Pāpiloné. Ko e kakai mātu‘aki fili kinautolu ‘a e ‘Otuá.
1PE.5.13	‘Oku ‘ofa atu mo Ma‘ake. ‘Okú ne hangē ko haku foha mo’oní.
1PE.5.14	Mou fetāpaaki ma‘u pē he ‘ofa.
1PE.5.14	‘Oku ou kole ki he ‘Otuá ke ne fakanonga e loto ‘o e toko taha kotoa pē ‘oku kau mo Kalaisí.
2PE.1.1	Si‘i kāinga, ‘a kimoutolu kuo ta‘imālie tatau mo e kau ‘apōsitoló he tui ‘oku mahu’inga hangē ko etau tuí, ko e tui ‘oku faitotonu pea ‘ikai filifilimānako ‘a hotau ‘Otua mo Fakamo‘ui ko Sīsū Kalaisí.
2PE.1.1	Ko au Saimone Pita ‘oku ou tohi atú. Ko e tamaio‘eiki mo e ‘apōsitolo au ‘a Sīsū Kalaisi.
2PE.1.2	Tauange ke lōlahi atu kiate kimoutolu ‘a e ‘ofá mo e fiemālié ‘i ho‘omou a‘usia ‘a e ‘ilo ki he ‘Otuá pea mo hotau ‘eiki ko Sīsū Kalaisí.
2PE.1.3	Na‘e foaki mai e me‘a kotoa pē ‘oku fai ai e mo‘ui ‘oku hoa mo e finangalo ‘o e ‘Otuá ‘i he‘etau a‘usia ‘a e ‘ilo ki he toko taha na‘á ne fakaafe‘i kitautolu ke tau ‘inasi ‘i hono lāngilangí mo hono leleí. 
2PE.1.4	He na‘e fai ‘e he ‘Otuá ‘a e ngaahi tala‘ofa lahi mo fungani, koe‘uhí kae lava ai ke tau kau he anga ‘o e ‘Otuá. Pea ko ‘etau toki lava ia hono teke‘i e holi ki he ngaahi mālie ‘o māmani ‘oku iku ki he ‘auhá. 
2PE.1.5	Ko ia, mou tūkuingata ke fakalakalaka ho‘omou tuí ‘aki ho‘omou tānaki atu ki ai e anga-leleí mo e potó, 
2PE.1.6	mo e pule‘i kitá, mo e fa‘a kātakí, mo e ‘ulungāanga faka-‘Otuá, 
2PE.1.7	mo e matakāingá, mo e ‘ofá. 
2PE.1.8	Kapau ‘e pehē ho‘omou tupulekiná, pea ‘e mahino kuo ‘aonga mo ola lelei ho‘omou mo‘uí. 
2PE.1.9	Pea kapau ‘oku ‘ikai ke tupulekina ho‘omou mo‘uí, pea tā ‘oku mou hangē ha kakai kuí, pe sio nounoú, pea kuo ngalo ‘iate kimoutolu ‘a e ‘osi fakamolemole‘i ho‘omou ngaahi angahalá.
2PE.1.10	Ko ia ai, kāinga, mou fai tūkuingata ke hā mahino ko e kakai kimoutolu kuo ui mo fili ‘e he ‘Otuá. Ka moú ka fai pehē, pea ‘e ‘ikai ke mou humu. 
2PE.1.11	Pea ‘e toki talitali māfana kimoutolu ‘e hotau ‘Eiki ko Sīsū Kalaisí ke mou hū ki hono pule‘anga ta‘e ngatá.
2PE.1.12	‘Oku mou kei tu‘u kalikali pē he ngaahi mo‘oni na‘e fakahā atú. Ka he‘ikai tuku ai ‘eku toutou fakamanatu atu e ngaahi mo‘oni ko iá. 
2PE.1.13	Ko hono mo‘oní, ‘oku ou pehē ‘oku tonu ke u toutou fakamanatu atu kiate kimoutolu kae ‘oua leva kuó u mate. 
2PE.1.14	Pea kuo ‘osi fakahā mai ‘e hotau ‘Eiki ko Sīsū Kalaisí ‘oku vave pē ‘eku maté. 
2PE.1.15	Ko hono ‘uhinga ia ‘oku ou fai tūkuingata ai ke mou kei manatu‘i pē e ngaahi me‘á ni ‘oka hoko mai hoku ‘ahó.
2PE.1.16	Na‘e ‘ikai ko ha loi pe talanoa fa‘u ‘emau fakamatala na‘e fai atu ‘o kau ki he māfimafi mo e toe hā‘ele mai ‘a hotau ‘Eiki ko Sīsū Kalaisí. He na‘a mau mamata tonu pē ki hono fu‘u lāngilangí. 
2PE.1.17	Na‘e fakalāngilangi‘i mo‘oni ia ‘e he ‘Otuá ko e Tamai ‘aki ‘ene folofola ange, “Ko hoku foha ‘ofeiná eni. ‘Oku mātu‘aki fakafiemālie ‘ene mo‘uí kiate au.” 
2PE.1.18	Na‘a mau fanongo tonu he le‘o ko iá. He na‘a mau ‘i ai fakataha mo Sīsū he funga mo‘unga tapú. 
2PE.1.19	‘Oku toe ‘ā‘āsili ai ‘emau fakapapau‘i ko e mo‘oni e lau ‘a e kau palōfitá. Pea ‘oku tonu ke mou tokanga lelei ki ai. He ‘oku hangē ia ko ha maama ‘oku ulo ‘i ha feitu‘u fakapo‘uli kae ‘oua leva kuo mafoa mai e atá, pea hopo mo e Fetu‘u ‘Ahó ‘i homou lotó. 
2PE.1.20	Pea ko e me‘a tēpuú, ke mou manatu‘i ‘e ‘ikai lava ‘e ha taha ke faka‘uhinga ‘iate ia pē ha kikite ‘i he Folofolá. 
2PE.1.21	He na‘e ‘ikai ke fatu ‘e he kau palōfitá ‘iate kinautolu pē ‘enau faka‘uhingá. Ka na‘e tataki ‘enau fakakaukaú ‘e he Laumālie Mā‘oni‘oní ‘o nau lea‘aki e ngaahi folofola mei he ‘Otuá.
2PE.2.1	Na‘e ‘i ai ha kau palōfita loi na‘a nau hūhū holo he kakaí he kuo hilí. Pea ‘e toe ‘i ai ha kau palōfita loi te nau hūhū holo ‘iate kimoutolu. Te nau fakamafola ‘e kinautolu ha ngaahi fakahinohino loi mo fakatu‘utāmaki. Ka ‘oku ‘ikai ko e kau faiako mo‘oni kinautolu ‘a e Faiako Lahí, ‘a ē na‘á ne totongi huhu‘i kinautolu ‘aki ha totongi lahi. Pea ‘e fakafokifā pē ha ‘aho kuo nau ‘auha kinautolu. 
2PE.2.2	‘E tui ha tokolahi ki he‘enau ngaahi tō‘onga palakuú. Pea te nau fakaloto‘i ai ha kakai ke nau lau‘ikovi‘i e Hala ‘o e Mo‘oní. 
2PE.2.3	Ko e kakai mānumanu eni te nau takihala‘i kimoutolu ‘aki ‘enau ngutu mālié. Ka na‘e ‘osi toka pē he finangalo ‘o e ‘Otuá mei mu‘a ke tautea kinautolu. Pea ‘oku ‘ikai foki ke tule mohe ‘a e ‘Otuá ia.
2PE.2.4	Na‘e ‘ikai ke toe maemaekina ‘a e ‘Otuá hono tautea ‘a e kau ‘āngelo na‘e fai angahalá. Na‘á ne tu‘utu‘uni ke ha‘i sēini kinautolu pea laku ki heli ki he luo fakapo‘ulí ke nau nofo ai pē ki he ‘Aho Fakamāú. 
2PE.2.5	Na‘e ‘ikai ke toe maemaeekina ‘a e ‘Otuá hono tautea ‘a e kakai faikovi ‘i māmani he kuonga ‘o Noá. Na‘á ne faka‘auha kinautolu ‘aki e lōmakí, tukukehe pē ha toko valu, ‘o kau ai mo Noa, ko e tangata na‘á ne tu‘uaki e mo‘oní.
2PE.2.6	Na‘e faka‘auha ‘e he ‘Otuá ‘a e ongo kolo ko Sōtoma mo Komola ‘aki ‘ene tutu ke ‘osi‘osingamālie. Pea ko e fakatokanga ia ki ha taha pē ‘e holi ke fai angahala. 
2PE.2.7+2PE.2.8	Ka na‘á ne fakahaofi ‘a Lote. He ko e tangata failelei ia na‘e faingata‘a‘ia ‘ene mo‘uí koe‘uhi ko e ngaahi kovi na‘á ne mamata mo fanongo ki ai he kakaí he ‘aho kotoa pē. 
2PE.2.9	Pea ‘oku mahino mai ai e poto ‘a e ‘Otuá hono fakahaofi e kakai faileleí mei honau ngaahi faingata‘a‘iá, mo hono tautea ‘a e kakai faikoví ‘o a‘u ki he ‘Aho Fakamāú.
2PE.2.10	Ko e hilifaki tautea ‘a e ‘Eikí ‘oku mamafa taha pē kiate kinautolu ‘oku talangata‘a kiate ia mo nau tokanga ki he fakatōli‘a ‘a e ngaahi holi ‘a honau kakanó. Ko e kakai fakafuofuolahi mo hīkisia kinautolu. Pea ‘oku ‘ikai ke nau mā he laukovi ki he kau mā‘oni‘oni ‘i langí. 
2PE.2.11	‘Oku hulu atu ‘a e mafai mo e mafi ‘o e kau ‘āngeló ‘i he kau faiako loi ko ení, kae hili iá, na‘a mo e kau ‘āngeló ‘oku ‘ikai ke nau tukuaki‘i e kau faiako loí ki he ‘Eikí.
2PE.2.12	‘Oku ‘ikai ke toe faikehekehe e kakai ko ení mo e monumanu. ‘Oku nau mo‘ui‘aki pē honau ngaahi ongo‘angá, pea ‘oku fanau‘i pē kinautolu ke tuli pea pō ‘o tāmate‘i. ‘Oku nau anga‘aki ‘a e lau‘ikovi‘i e ngaahi me‘a ‘oku ‘ikai ha‘anau ‘ilo ki ai. Ka kuo pau ke nau ‘auha kinautolu koe‘uhi ko ‘enau faikoví. 
2PE.2.13	Ko e kakai kovi kinautolu. Pea ko e koví pē ‘e fakapale‘i ‘aki kinautolú.
2PE.2.13	‘Oku fakalata kiate kinautolu ‘a e mo‘ui fakausousa he ‘aho mo e pō. Ko e kau anga-fakalusa kinautolu. Pea ‘oku fakamele‘i ‘enau fa‘a kai fakaafé ‘e he‘enau tō‘onga fakamā mo siokitá. 
2PE.2.14	‘Oku ‘ikai mo ha me‘a te nau tokanga ki ai ka ko e tono mali. Pea ‘oku ta‘e fakangatangata ‘enau fai angahalá. ‘Oku nau anga‘aki ‘a e kākaa‘i e kakai falala noa‘iá. Pea ‘oku fonu ngutungutu honau lotó he mānumanú. Ka te nau iku pē ki he mala‘iá.
2PE.2.15	Kuo nau afe mei he hala totonú ‘o hē ai, ko ‘enau fa‘ifa‘itaki e palōfita ko Pēlami, ko e foha ‘o Posoli. Na‘á ne manako he pa‘anga kuo ma‘u he kākaá. 
2PE.2.16	Ka na‘e fakatonutonu ia ‘e ha ‘asi na‘e lea ange kiate ia ‘aki e le‘o‘i tangata ke ta‘ofi ‘ene fakavalevalé.
2PE.2.17	Ko e kakai eni ‘oku nau hangē ha ngaahi vaitupu kuo pakupakú, pe ko ha konga ‘ao ‘oku puhi holo he matangí. Kuo ta‘ofi ma‘anautolu ‘a e potu fakapo‘uli taha ‘o helí. 
2PE.2.18	‘Oku nau futa‘aki ‘enau fakaseselé, pea nau tauhele‘i ‘aki ‘enau tō‘onga pango mo fakalieliá ‘a e si‘i fa‘ahinga ‘oku mālō pē ‘enau lava ‘o sītu‘a ki he tō‘onga mo‘ui ‘a e kakai fakapo‘ulí. 
2PE.2.19	‘Oku nau tu‘uaki kiate kinautolu e tau‘atāiná, kae lolotonga iá, ko e kau pōpula mo kinautolu ki ha ngaahi ‘ulungāanga fakatu‘utāmaki mo fakalielia. Ko e pulekehea ‘ete mo‘uí ki ha me‘a, ko ‘ete pōpula ia ki he me‘a ko iá.
2PE.2.20	‘I he’enau fuofua ‘ilo ki hotau ‘Eiki ko Sīsū Kalaisí na‘a nau hola leva mei he ngaahi me‘a fakatu‘utāmaki mo fakalielia ‘o e maama ko eni. Kae me‘a pango, kuo nau toe ‘efihia he ngaahi me‘a tatau pē ko iá, pea ‘oku toe kovi ange ai ‘enau mo‘ui ko ení he‘enau mo‘ui ko eé. 
2PE.2.21	Na‘e ngutuhua ange ke ‘oua te nau ‘ilo ki he hala ‘oku totonú. He neongo ‘enau a‘usia e mo‘oní, ka na‘a nau sītu‘a ki he ngaahi fekau toputapu ne fakakoloa‘i ‘aki kinautolú. 
2PE.2.22	‘Oku tautonu kiate kinautolu e lea ko eni,
2PE.2.22	“Kuo foki e kulií
2PE.2.22	ki he‘ene luá.
2PE.2.22	Ko e puaka ne ma‘á,
2PE.2.22	kuo toe fakapelepela.”
2PE.3.1	Si‘oku ngaahi kaungāme‘a, kuo tu‘o ua eni ‘eku tohi atu mo ‘eku feinga ke ‘oua ‘e ngalo ‘iate kimoutolu 
2PE.3.2	‘a e ngaahi me‘a na‘e kikite ki ai ‘a e kau palōfita toputapu he kuo hilí. Pea ‘oua foki na‘a ngalo mo e ngaahi me‘a na‘e fakahā atu ‘e he kau ‘apōsitoló, ‘a ē kuo fekau ‘e hotau ‘Eiki mo Fakamo‘uí ke tau faí.
2PE.3.3	Ka mou tomu‘a fakatokanga‘i e me‘a ko ení, ka a‘u ki he ngaahi ‘aho faka‘osi‘osi ‘o e tu‘u ko ení pea ‘e ‘i ai ha ni‘ihi te nau tokanga tāfataha pē ki he ngaahi holi ‘a honau kakanó. Te nau manuki‘i kimoutolu. 
2PE.3.4	Pea te nau pehē atu, “Kuo hā e fakapapau‘i atu ‘e homou ‘Eikí ‘e toe foki maí? He ko ena kuo mate atu homou fuofua kau takí mo e te‘eki ke momo‘i liliu ‘a māmani ia.”
2PE.3.5	Ko e fa‘ahinga ia ‘oku ‘ikai ke nau fie fakamo‘oni‘i ‘a e tupu ‘a māmani ‘i ha fo‘i tō folofola ‘a e ‘Otuá. Na‘e tupu ‘a māmani mei he vai, pea toe ngaohi‘aki e vai. 
2PE.3.6	Pea toki faka‘auha ‘amui ange ‘aki ‘a e fu‘u vai fakalilifu ‘o e Lōmakí. 
2PE.3.7	Pea ko e tō folofola pē ko iá ‘oku kei tolongá ni ai ‘a langi mo māmani ke a‘u ki he ‘aho fakamāú. ‘E tutu ai ‘a langi mo māmani ko hono faka‘auha ‘a e kakai na‘e ‘ikai ke nau tui ki he ‘Otuá. 
2PE.3.8	‘E hoku ngaahi kaungāme‘a, mou manatu‘i, ko e ‘aho ‘e taha ‘oku tatau ia mo ha ta‘u ‘e taha afe ki he ‘Eikí. Pea ko e ta‘u ‘e taha afe ‘oku tatau mo ha ‘aho pē ‘e taha kiate ia. 
2PE.3.9	‘Oku hala e fakakaukau ‘a e kakai ko ē ‘oku nau tukuaki‘i ‘oku tō‘ohi ‘a e ‘Eikí ‘i hono fakahoko ‘ene ngaahi tala‘ofá. Ko hono mo‘oní, ko e ‘Otua fa‘a kātaki ia, he ko hono finangaló ke tafoki e kakai kotoa pē mei he‘enau angahalá pea ‘oua na‘a ‘auha ha fo‘i toko taha. 
2PE.3.10	Ko e ‘aho ‘e foki mai ai e ‘Eikí, ‘e faka‘ohovale kiate kitautolu, ‘o hangē ko ha hoko mai ha kaiha‘a ki hoto ‘apí. ‘E ‘ohovale pē kuo puli e vavaá ia mo e fu‘u ‘u‘ulu lahi. Pea ‘e vela ai hono me‘a kotoa ‘o ‘osi‘osi, pea pehē foki mo māmani mo e ngaahi ngāue ‘oku ‘i ai. 
2PE.3.11	‘E faka‘auha ai e me‘a kotoa pē, pea ‘oku taau ke mou fai e ngāue e ‘Otuá mo fakalāngilangi‘i ia ‘aki ho‘omou tō‘onga mo‘uí 
2PE.3.12	‘i ho‘omou mātu‘aki tatali ko eni ke hoko mai ‘a e ‘Aho ‘o e ‘Otuá. Mou fai tūkuingata ai pē ke fei mo hoko mai ia. Pea ka hoko mai leva, pea ‘e tutu ke ‘osi‘osingamālie ‘a e vavaá, pea ‘e ‘auha ai pē he afí mo e ngaahi me‘a kotoa ‘oku ‘i aí. 
2PE.3.13	Ka kuo tala‘ofa‘aki mai ‘e he ‘Otuá ha langi fo‘ou mo ha māmani fo‘ou, ‘a ia ‘e ma‘u tofi‘a ai e faitotonú. Fei mo tau a‘u ki ai.
2PE.3.14	Pea ko ia, si‘oku ngaahi kaungāme‘a, mou nofo‘aki tali ki he ‘Aho ko iá, mo fakapapau‘i te mou fe‘iloaki ai mo e ‘Eikí kuo ma‘a mo haohaoa ho‘omou mo‘uí pea melino ho‘omou nofó. 
2PE.3.15	Vakai na‘a ngalo ‘iate kimoutolu ko e fa‘a kātaki ‘a e ‘Eikí koe‘uhí ko ‘ene finangalo ke fakahaofi e kakai kotoa pē. Ko ia pē foki na‘e fai tohi atu ai hotau kaume‘a ko Paulá ‘aki e poto kuo foaki mo‘ona ‘e he ‘Otuá. 
2PE.3.16	Pea ko e kaveinga pē ia ‘a Paula he‘ene ngaahi tohí, neongo nai ‘oku mahinongata‘a ‘ene ngaahi ‘uhinga ‘e ni‘ihi. ‘Oku ‘i ai foki e ni‘ihi fakapo‘uli mo ta‘epau kuo nau iku ai ‘o ‘auha ko ‘enau mimio holo ‘ene ngaahi laú. Pea ‘oku nau mio‘i foki mo e ngaahi potu Folofola ‘e ni‘ihi.
2PE.3.17	Si‘oku ngaahi kaungāme‘a, ko eni kuó u ‘osi fakatokanga atu. Ko ia, vakai na‘a mou hē ‘i ha ngaahi fakahinohino hala ‘a ha kakai kovi pea hoko ai mo ho‘omou humu. 
2PE.3.18	Tauange ke tupulekina ai pē ho‘omou mo‘uí koe‘uhi ko e ‘ofa ‘aufuatō mo e foaki maama ‘a hotau ‘Eiki mo Fakamo‘ui ko Sīsū Kalaisí. Tau fakalāngilangi‘i pē ia he lolotongá ni mo e kaha‘ú na, ‘o tuputupu‘a. ‘Ēmeni.
1JN.1.1	Ko ‘emau tohi atu kiate kimoutolú, ‘oku makatu‘unga ‘i he Folofola ‘o e mo‘uí, ‘a ia na‘e ‘i ai pē talu mei he kamata‘angá. Na‘a mau fanongo ki ai, mo mamata tonu ki ai. ‘Io, na‘a mau mamata ki ai, mo toe ala tonu ki ai foki. 
1JN.1.2	Na‘e hā ‘i māmani e mo‘ui ko ení, ‘o mau mamata ki ai, mo fakamo‘oni ki ai. Pea ‘oku mau talaki atu kiate kimoutolu ‘a e mo‘ui ta‘e ngatá, ‘a ia na‘e ‘i he Tamaí pea na‘e fakahā mai kiate kimautolú. 
1JN.1.3	Ko e me‘a na‘a mau mamata ki ai mo fanongo ki aí, ‘oku mau fakahoko atu kiate kimoutolu, koe‘uhí ke mou feohi fakataha mo kimautolu ‘i he‘emau feohi mo e Tamaí pea mo hono ‘Aló ko Sīsū Kalaisi. 
1JN.1.4	Ko ‘emau tohi atú, koe‘uhi ke kakato ‘emau fiefiá.
1JN.1.5	Pea ko eni ‘a e me‘a na‘e folofola ‘aki mai ‘e hono ‘Aló, ‘o mau fakahoko atu kiate kimoutolú: ko e ‘Otuá ko e maama, pea ‘oku ‘ikai ke ‘i ai ha ki‘i momo‘i fakapo‘uli ‘iate ia. 
1JN.1.6	Kapau ‘oku tau pehē ‘oku tau feohi mo e ‘Otuá, kae lolotonga iá ‘oku tau nofo pē ‘i he fakapo‘ulí, pea tā ‘oku tau loi mo toe kākā foki. 
1JN.1.7	Ka ‘o kapau ‘oku tau mo‘ui ‘i he māmá, ‘o hangē ko e ‘Otuá, pea tā ‘oku tau feohi fakataha. Pea ko e ta‘ata‘a ‘o Sīsuú, ‘a hono ‘Aló, ‘e fufulu‘aki ‘etau angahala kotoa pē. 
1JN.1.8	Kapau te te pehē ‘oku ‘ikai ke te angahala kita, pea tā ‘okú te kākaa‘i pē kita, pea ‘oku ‘ikai ke nofo ‘a e mo‘oní ‘i hoto lotó. 
1JN.1.9	Ka ‘o kapau te tau vete ki he ‘Otuá ‘etau ngaahi angahalá, pea te ne fai ki he‘ene tala‘ofá, mo fai totonu, ‘o fakamolemole‘i kitautolu mo fufulu ‘etau ngaahi angahalá. 
1JN.1.10	Pea kapau te tau vilitaki ai pē ‘oku tau haohaoa, pea tā ko ‘etau lau ia ‘oku loi e ‘Otuá, pea ‘oku ‘ikai ke nofo ‘ene Folofolá ‘i hotau lotó.
1JN.2.1	Ko ‘eku tohi eni kiate kimoutolu, si‘eku fānau, ke ‘oua na‘a mou fai angahala. Ka ‘o ka ‘iloangé kuo fai angahala ha taha, ‘oku ‘i ai hotau taukapo ‘oku tu‘u ‘i hotau vaha‘a mo e Tamaí, ‘a Sīsū Kalaisi ko e toko taha haohaoa. 
1JN.2.2	Ko ia ‘a e feilaulau ‘oku fakamolemole‘i ai ‘etau ngaahi angahalá mo e ngaahi angahala ‘a e kakai kotoa pē.
1JN.2.3	Kapau ‘oku tau talangofua ki he ngaahi fekau ‘a e ‘Otuá, tā ‘oku tau ‘ilo‘i ‘a e ‘Otuá. 
1JN.2.4	Kapau ‘oku pehē ‘e ha taha ‘okú ne ‘ilo‘i ia, ka ‘oku ‘ikai ke ne talangofua ki he‘ene ngaahi fekaú, ko e toko taha loi ia pea ‘oku ‘ikai ke nofo e mo‘oní ‘i hono lotó. 
1JN.2.5	Ka ko ha taha ‘oku talangofua ki he‘ene Folofolá, kuo a‘ua‘u ‘ene ‘ofa ki he ‘Otuá. Ko ia ‘a e me‘a ‘oku tau lava ai ‘o fakapapau‘i ‘oku tau taha mo e ‘Otuá. 
1JN.2.6	Ko ia ‘okú ne pehē ‘okú ne nofo ma’u ki he ‘Otuá, ‘oku totonu ke hangē tofu pē ‘ene tō‘ongamo‘uí mo e tō‘ongamo‘ui ‘a Sīsū Kalaisí. Ko e Fekau Fo’ou 
1JN.2.7	Si‘oku ngaahi ‘ofa‘anga, ko e ngaahi fekau fuoloa ‘oku ou tohi atu aí, ‘oku ‘ikai ko ha me‘a fo‘ou. Ko e ngaahi fekau pē na‘e fakahoko atu he kamata‘angá. Ko e fekau fuoloá ‘a e Folofola na‘a mou ‘osi fanongo ki aí. 
1JN.2.8	Ka ko e fekau fo‘ou pē ‘oku ou tohi atu aí. Pea ‘oku hā ‘ene mo‘oní ‘ia Kalaisi pea mo kimoutolu foki. He ‘oku tāututuku atu ‘a e fakapo‘ulí, kae kamata huhulu e maama mo‘oní.
1JN.2.9	Pea ko ia ‘okú ne pehē ‘okú ne nofo ma’u ki he māmá ka ‘oku tāufehi‘a ki hono tokouá, ‘oku kei nofo ia he fakapo‘ulí. 
1JN.2.10	Ko ia ‘oku ‘ofa ki hono tokouá, kuo nofo ma’u ki he māmá, pea ‘oku ‘ikai ke ne fakatupu angahala ki ha taha. 
1JN.2.11	Ka ko ia ‘oku tāufehi‘a ki hono tokouá, ‘oku ne nofo ma’u he fakapo‘ulí. ‘Oku fononga he fakapo‘ulí, pea ‘oku ‘ikai ke ne ‘ilo hono halá, he kuo kui koe‘uhi ko e fakapo‘ulí.
1JN.2.12	Ko ‘eku tohi atu kiate kimoutolu, si‘eku longa‘i fānau, he kuo fakamolemole ho‘omou ngaahi angahalá koe‘uhí ko Kalaisi. 
1JN.2.13	‘Oku ou tohi atu kiate kimoutolu ‘a e ngaahi tamaí, koe‘uhí he ‘oku mou ‘ilo‘i ‘a ia kuo talu e kamata‘anga mo ‘ene ‘i ai. ‘Oku ou tohi atu kiate kimoutolu ‘a e to‘utupú, he kuo mou ikuna ‘a e Toko Taha Koví.
1JN.2.14	‘Oku ou tohi atu kiate kimoutolu, fānaú, he ‘oku mou ‘ilo‘i e Tamaí. ‘Oku ou tohi atu kiate kimoutolu ‘a e ngaahi tamaí, he ‘oku mou ‘ilo‘i ‘a ia kuo talu e kamata‘anga mo ‘ene ‘i ai. ‘Oku ou tohi atu kiate kimoutolu ‘a e to‘utupú, he ‘oku mou ivi lahi, kuo nofo ma‘u e Folofola ‘a e ‘Otuá ‘i ho‘omou mo‘uí, pea kuo mou ikuna‘i ‘a e Toko Taha Koví.
1JN.2.15	‘Oua ‘e ‘ofa ‘i māmani, pe ko e ngaahi me‘a ‘o māmaní. Kapau ‘oku mou ‘ofa ki māmani, tā ‘oku ‘ikai ha ‘ofa ki he Tamaí ‘i homou lotó. 
1JN.2.16	He ko e me‘a kotoa ‘o māmaní, ‘a e ngaahi me‘a ‘oku holi ki ai e sinó, ‘a e ngaahi me‘a ‘oku mānumanu ki ai e kakaí, mo e ngaahi me‘a kotoa ‘i māmani ‘oku nau laukau aí, ‘oku ‘ikai ke fou mai ia mei he Tamaí ka ‘oku tupu mei māmani. 
1JN.2.17	Pea ko māmani mo hono ngaahi nāunau ‘oku mānumanu ki ai ‘a e tangatá mo e fefiné, ko e koloa ‘auha pē. Ka ko kinautolu ‘oku nau fai e finangalo ‘o e ‘Otuá, te nau mo‘ui ‘o ta‘e ngata.
1JN.2.18	Fānau, kuo panaki e ngata‘anga ‘o māmaní! Na‘e fakahā atu kiate kimoutolu kuo pau ke hoko mai ‘a e Fili ‘o Kalaisí, pea ko eni kuo tokolahi e ngaahi fili ‘o Kalaisi kuo hoko maí. Ko ia ‘oku tau ‘ilo ai kuo panaki e ngata‘angá. 
1JN.2.19	Na‘e ‘ikai ke kau mo‘oni mo kitautolu ‘a e kakai ko iá, pea ko ia na‘a nau mavahe ai meiate kitautolú. Ka ne nau kau mo‘oni mo kitautolu, na‘a nau kau fakataha pē mo kitautolu. Ka na‘a nau mavahe, ke mahino na‘e ‘ikai ha taha ‘iate kinautolu ‘e kau mo kitautolu.
1JN.2.20	Ka na‘e foaki kiate kimoutolu ‘e Kalaisi ‘a e Laumālie Mā‘oni‘oní, ‘o mou ‘ilo‘i ai e mo‘oní. 
1JN.2.21	‘Oku ‘ikai tu‘unga ‘eku tohi kiate kimoutolú ko ho‘omou ta‘e ‘ilo e mo‘oní, ka ko ho‘omou ‘ilo e mo‘oní, pea ‘oku mou ‘ilo foki ‘oku ‘ikai ke ‘i ai ha momo‘i loi ‘e taha ‘e tupu mei he mo‘oní.
1JN.2.22	Pea ko hai leva ‘oku loí? Tā ko kinautolu ‘oku nau faka‘ikai‘i ‘a e Kalaisi ‘a Sīsuú. Ko kinautolu ‘a e Fili ‘o Kalaisí. ‘Oku nau faka‘ikai‘i fakatou‘osi ‘a e Tamaí pea mo e ‘Aló. 
1JN.2.23	Ko ‘ene faka‘ikai‘i ‘e ha taha ‘a e ‘Aló, ko ‘ene faka‘ikai‘i ai pē ia ‘a e Tamaí. Pea ko ‘ene tali ‘e ha taha ‘a e ‘Aló, ko ‘ene tali ai pē ia ‘a e Tamaí.
1JN.2.24	Mou fakapapau‘i leva ke puke ma‘u ‘i homou lotó ‘a e me‘a na‘e talu e kamata‘angá mo ho‘omou fanongo ki ai. Kapau na’a moú puke ma‘u ‘i homou lotó ‘a e me‘a na‘a mou fanongo ki ai mei he kamata‘anga, pea te mou nofo ma’u ‘i he Tamaí pea mo e ‘Aló. 
1JN.2.25	Pea ko eni ia e me‘a na‘á ne tala‘ofa ‘aki mai kiate kitautolú: ko e mo‘ui ta‘e ngatá.
1JN.2.26	Ko ‘eku tohi atu ko ení koe‘uhí ko e kakai ‘oku nau loto ke taki hala‘i kimoutolú. 
1JN.2.27	Kuo ‘osi foaki atu foki ‘e Sīsū hono Laumālié kiate kimoutolu. Pea ka nofo ai pē hono Laumālié ‘i ho‘omou mo‘uí, ‘e ‘ikai ke toe ‘aonga ha kau faiako. He ko e koto mo‘oni ‘a e Laumālié, ‘oku ‘ikai ‘aupito ke kākā, pea ‘okú ne fakahinohino kimoutolu ‘i he me‘a kotoa pē. Mou fakaongoongo ki he fakahinohino ‘a e Laumālié mo nofo ma’u ‘ia Kalaisi.
1JN.2.28	Ko ia, si‘eku fānau, mou nofo ma’u ‘ia Kalaisi, koe‘uhí ke tau loto-to‘a ‘i ha‘ane hā mai, ‘o ‘oua te tau maa’i ia ‘i he ‘aho ‘e toe hā‘ele mai aí. 
1JN.2.29	‘Oku mou ‘ilo foki ‘oku faitotonu ‘a Kalaisi, pea tā ‘oku totonu ke mou ‘ilo ko e toko taha kotoa pē ‘oku faitotonú kuo fānau’i ia mei he ‘Otuá.
1JN.3.1	Vakai ange ki he lahi e ‘ofa ‘a e Tamaí ‘iate kitautolú! Ko e hulu ē ‘ene ‘ofá, ‘ene ui kitautolu ko ‘ene fānaú. Pea ko hono mo‘oní pē ia, ko e fānau kitautolu ‘a e ‘Otuá. Ko hono ‘uhinga ia ‘oku ‘ikai ke ‘ilo‘i ai kitautolu ‘e māmaní, he ‘oku ‘ikai te nau ‘ilo‘i ia ‘e kinautolu. 
1JN.3.2	Si‘oku ngaahi ‘ofa‘anga, kuo tau ‘osi hoko eni ko e fānau ‘a e ‘Otuá. Kuo te‘eki ai ke mahino pe te tau hoko ko e hā ‘amui ange. Ka kuo ‘osi mahino lelei eni: ka toe hā‘ele mai ‘a Kalaisi, te tau anga tatau ai mo ia, he te tau sio ta‘e pūlou kiate ia. 
1JN.3.3	Ko kinautolu kotoa pē ‘oku pehē ‘enau tui kia Kalaisí, ‘oku nau fakahaohaoa ‘enau mo‘uí, he ‘oku haohaoa ‘a Kalaisi.
1JN.3.4	‘Ilonga ha taha ‘oku fai angahala, kuó ne maumau‘i e Lao ‘a e ‘Otuá. Ko e angahalá, ko e maumau Lao. 
1JN.3.5	‘Oku mou ‘ilo‘i lelei na‘e hoko mai ‘a Kalaisi ke ‘ave ‘a e angahala ‘a e kakai kotoa pē, pea ‘oku ‘ikai ke angahala ia. 
1JN.3.6	Ko kinautolu kotoa pē ‘oku nofo ma’u ‘ia Kalaisí, ‘oku ‘ikai ke hokohoko atu ‘enau fai angahalá. Ka ai ha taha ‘e kei hokohoko atu pē ‘ene fai angahalá, pea ‘oku mahino ko e toko taha ia kuo te‘eki ai ke ne mamata kia Kalaisi, pe te ne ‘ilo‘i ia.
1JN.3.7	Vakai na‘a hanga ‘e ha taha ‘o takihala‘i kimoutolu, fānau. Ko ia ‘okú ne fai ‘a e me‘a ‘oku totonú, ko e toko taha fai totonu ia, ‘o hangē pē ko e fai totonu ‘a Kalaisí. 
1JN.3.8	Ka ko ia ‘oku hokohoko atu pē ‘ene fai angahalá, ‘oku kau ia mo e Tēvoló, he na‘e fai angahala pē ‘a e Tēvoló ia mei he kamata‘angá. Ko hono ‘uhinga ia na‘e hoko mai ai e ‘Alo ‘o e ‘Otuá, ke faka‘auha ‘a e ngaahi feinga ‘a e Tēvoló.
1JN.3.9	‘Oku ‘ikai hokohoko atu ‘e he fānau ‘a e ‘Otuá ‘enau fai angahalá, he ‘oku ‘iate kinautolu e anga ‘o e ‘Otuá, pea ko ‘enau Tamaí ia, ‘o ‘ikai ke lava ai ke nau fai angahalá. 
1JN.3.10	Ko eni e faikehekehe ‘o e fānau ‘a e ‘Otuá pea mo e fānau ‘a e Tēvoló: ko kinautolu kotoa pē ‘oku ‘ikai te nau faitotonu mo ‘ofa ki honau kaungāfonongá, ‘oku ‘ikai ko e fānau kinautolu a e ‘Otuá.
1JN.3.11	Ko eni ‘a e fekau na‘a mou fanongo ki ai mei he kamata‘angá: kuo pau ke tau fe‘ofa‘aki, 
1JN.3.12	‘o ‘oua na‘a tau hangē ko Keiní. He na‘e kau ia mo e Toko Taha Koví, ‘o ne fakapoongi hono tehiná. Ko e hā na‘á ne fakapoongi ai hono tehiná? Koe‘uhí he na‘e hala ‘ene ngaahi me‘a na‘e faí, kae tonu ‘a e ngaahi me‘a na‘e fai ‘e hono tehiná.
1JN.3.13	‘Oua te mou ‘ohovale he tāufehi‘a atu ‘a e kakai ‘o māmaní. 
1JN.3.14	‘Oku tau ‘ilo kuo tau sītu‘a ki he maté ka tau laka atu ki he mo‘uí, he ‘oku tau ‘ofa ki hotau kaungāfonongá. Ko ia ‘oku ‘ikai ke ‘ofa ki hono kaungāfonongá, ‘oku kei mate ia.
1JN.3.15	Ko ia ‘oku tāufehi‘a ki hono kaungāfonongá, ko e toko taha tāmate ia. Pea ‘oku mou ‘ilo lelei pē ‘oku ‘ikai ke ‘inasi ‘a e kakai tāmaté he mo‘ui ta‘e ngatá. 
1JN.3.16	Ko e me‘a eni ‘oku mahino ai kiate kitautolu ‘a e ‘ofá: ko e lī‘aki ‘e Kalaisi ‘ene mo‘uí koe‘uhi ko kitautolu. Pea ‘oku taau mo kitautolu ke tau lī‘akimo‘ui koe‘uhi ko hotau kaungāfonongá. 
1JN.3.17	Kapau ko e toko taha koloa‘ia kita, peá te sio ki ha taha ‘oku faingata‘a‘ia, kae ‘ikai pē ha‘ate ki‘i loto ‘ofa ki ai, pea ko hai leva ‘e tui ki he‘ete pehē ‘okú te ‘ofa ki he ‘Otuá? 
1JN.3.18	Si‘eku fānau iiki, tau fe‘ofa’aki, ‘o ‘ikai ‘i he lea pē, ka ‘i he ngāue mo e mo’oni.
1JN.3.19	Ko e me‘a ia te tau ‘ilo pau ai ‘etau kau mo e mo‘oní, pea fiemālie hotau lotó ‘i he‘etau ‘i he’ene ‘Afió 
1JN.3.20	‘o ka ‘iloange kuo ‘alu hake tu‘unga‘a pē ha‘atau ongo‘i halaia. He ‘oku mā‘olunga noa ‘a e ‘Otuá ‘i he‘etau ongo‘í, ‘o ne ‘afio‘i ‘a e me‘a kotoa pē. 
1JN.3.21	Si‘oku ngaahi ‘ofa‘anga, kapau ‘oku ‘ikai ke tau loto tautea ‘i he’etau ‘i he ‘Otuá, pea ‘oku tau loto-to‘a leva ke fakaofiofi ki he ‘Otuá. 
1JN.3.22	‘E foaki mai ‘e he ‘Otuá hā me‘a pē te tau kole, he ‘oku tau talangofua ki he‘ene ngaahi fekaú mo fai e ngaahi me‘a ‘oku hoa mo hono finangaló. 
1JN.3.23	Pea ko ‘ene fekaú eni: ke tau tui ki hono ‘Alo ko Sīsū Kalaisí mo fe‘ofa‘aki. 
1JN.3.24	Kapau ‘oku tau talangofua ki he ngaahi fekau ‘a e ‘Otuá, te tau nofo ma’u iate ia, pea te ne nofo ma’u ‘iate kitautolu. Ko eni ia ‘oku tau ‘ilo‘i ai ‘ene nofo mai kiate kitautolú: ko e Laumālie kuó ne foaki mai kiate kitautolú.
1JN.4.1	Si‘oku ngaahi ‘ofa‘anga, vakai na‘a mou falala noa ki ha taha pē te ne tala atu ‘oku ‘iate ia ‘a e Laumālie ‘o e ‘Otuá, kae sivisivi‘i ia pe ko e mo‘oni na‘e ha‘u mei he ‘Otuá. Kuo mafola holo ‘i māmani ha kau palōfita loi tokolahi, 
1JN.4.2	pea ‘oku ‘ilonga pē ‘a e fa‘ahinga na‘e ha‘u mei he ‘Otuá. Ko e Laumālie ‘o e ‘Otuá, kuo pau ai pē ke fakahā mai na‘e sino‘itangata mo‘oni ‘a Sīsū Kalaisi. 
1JN.4.3	Pea ka ‘ikai ke pehē ‘a e fakamatala ‘a ha taha kia Sīsū, pea ‘oku mahino ko e laumālie ‘oku ‘iate iá, ‘oku ‘ikai mei he ‘Otuá ia, pea ko e fili ia ‘o Kalaisi. Na‘e ‘osi mahino kiate kimoutolu ‘e hoko mai ki māmani ‘a e fili ko ení, pea ko eni kuo hoko mai.
1JN.4.4	Fānau, ko e kakai kimoutolu ‘a e ‘Otuá. Pea kuo mou ‘osi ikuna ‘a e kau palōfita loi ko iá. He ko e Laumālie ‘oku ‘iate kimoutolú, ‘oku mālohi ange ia ‘i he laumālie ‘oku ‘iate kinautolu ‘o māmaní. 
1JN.4.5	Ko e ngaahi fili ko iá, ‘oku nau kau mo māmani, pea ‘oku tui ‘a māmani kiate kinautolu, he ‘oku nau lea‘aki ‘a e ngaahi me‘a fakamāmani. 
1JN.4.6	Ka ‘oku tau kau kitautolu mo e ‘Otuá, pea ‘e tui mai kiate kitautolu ‘a e kakai kotoa pē ‘oku nau ‘ilo ‘a e ‘Otuá. Ka ko e kakai ‘oku ‘ikai ke nau ‘ilo e ‘Otuá, he‘ikai ke nau tui mai kiate kitautolu. Ko e me‘a ia ‘oku lava ai ke tau ‘ilo‘i e faikehekehe ‘o e Laumālie ‘oku mo‘oní pea mo e laumālie ‘oku loí.
1JN.4.7	Si‘oku ngaahi kaungāme‘a, tau fe‘ofa‘aki mu‘a. Ko e ‘Otuá ‘oku ha‘u mei ai e ‘ofá. Pea ka taú ka fe‘ofa‘aki, pea ‘e mahino ai kuo tau ma‘u ‘a e mo‘ui fo‘ou. Kuo tau ‘osi hoko ko e fānau ‘a e ‘Otuá, pea ‘oku tau ‘ilo‘i ia. 
1JN.4.8	Ko e ‘Otuá ko e ‘ofa, pea ko ia ‘oku ‘ikai ke ‘ofá, ‘oku ‘ikai ‘oku ‘ikai ke ‘ofa ‘oku ‘ikai ke ne ‘ilo e ‘Otuá. 
1JN.4.9	Na‘e fakahā mai ‘e he ‘Otuá ‘ene ‘ofa ‘iate kitautolú ‘aki ‘ene fekau ke ha‘u ki māmani hono ‘Alo pē ‘e tahá ‘o foaki mai kiate kitautolu ‘a e mo‘uí. 
1JN.4.10	Pea ko e anga eni ‘o e ‘ofá: ‘oku ‘ikai ko ‘etau ‘ofa ia ki he ‘Otuá, ka ko ‘ene ‘ofa mai ‘a‘ana kiate kitautolu ‘o fekau hono ‘Aló ke hoko ko e feilaulau ke fakamolemole ai ‘etau ngaahi angahalá. 
1JN.4.11	Si‘oku kāinga ‘ofeina, na‘e pehē fau e ‘ofa ‘a e ‘Otuá ‘iate kitautolú, pea ‘oku taau ai mo kitautolu ke tau fe‘ofa‘aki.
1JN.4.12	Kuo te‘eki ai foki ke mamata ha taha ia ki he ‘Otuá. Ka ‘e nofo ma’u pē e ‘Otuá ‘i he‘etau mo‘uí, pea mo ‘ene ‘ofá ‘i hotau lotó, ‘o kapau te tau fe‘ofa‘aki.
1JN.4.13	Kuo foaki kiate kitautolu ‘e he ‘Otuá ‘a hono Laumālié. Pea ko e me‘a ia ‘oku tau ‘ilo ai ‘oku tau taha mo ia, pea ‘okú ne taha mo kitautolú. 
1JN.4.14	Na‘e fekau ‘e he ‘Otuá hono ‘Aló ke ha‘u ki māmani ke ne hoko ko e Fakamo‘ui ‘o māmaní. Na‘a mau mamata ki hono ‘Aló, pea ‘oku mau talaki ia ki he kakaí. 
1JN.4.15	‘E nofo ma’u ‘a e ‘Otuá ki ha taha pē te ne fakamo‘oni‘i ko e ‘Alo ‘o e ‘Otuá ‘a Sīsū, pea ‘e nofo ma’u ‘a e toko taha ‘i he ‘Otuá. 
1JN.4.16	‘Oku tau ‘ilo pau ai e ‘ofa ‘a e ‘Otuá ‘iate kitautolú.
1JN.4.16	Ko e ‘Otuá ko e ‘ofa. Pea kapau te tau ‘ofa ai pē ki hotau kaungāfonongá, pea te tau taha ai mo e ‘Otuá ‘i hotau lotó, pea ‘e taha ‘a e ‘Otuá mo kitautolu. 
1JN.4.17	Kapau te tau ‘ofa mo‘oni ki he kakai kehé, mo mo‘ui‘aki mo‘oni ‘i māmaní ‘a e mo‘ui ‘a Kalaisí, pea he‘ikai te tau toe hoha‘a kitautolu ki he ‘Aho Fakamāú. 
1JN.4.18	He ko ‘etau ‘ofa mo‘oni ki he kakai kehé, ‘e kapusi‘aki ‘a e hoha‘a peheé mei hotau lotó. Ko ‘etau manavaheé, koe‘uhí ko ‘etau fakakaukau ‘e tautea kitautolú, pea ‘oku ‘ilonga ai ‘a e te‘eki ke tau ‘ofa mo‘oni.
1JN.4.19	Ko ‘etau ‘ofá, koe‘uhí he na‘e tomu‘a ‘ofa ‘a e ‘Otuá ‘iate kitautolu. 
1JN.4.20	Kapau te tau pehē ‘oku tau ‘ofa ki he ‘Otuá kae ‘ikai ke tau fe‘ofa‘aki, pea tā ko e kau loi kitautolu. ‘Oku ‘ikai lava ke tau mamata ki he ‘Otuá. Pea ‘e lava fēfē ke tau ‘ofa ki he ‘Otuá, ‘o kapau ‘oku ‘ikai ke tau lava ‘o ‘ofa kiate kinautolu ‘oku tau mamata ki aí? 
1JN.4.21	Ko e fekau eni kuo foaki mai ‘e he ‘Otuá, “‘Ofa ki he ‘Otuá, pea mou fe‘ofa‘aki.”
1JN.5.1	Ko kinautolu kotoa pē ‘oku tui ko e Kalaisí ‘a Sīsuú, ko e fānau mo‘oni kinautolu ‘a e ‘Otuá. Pea ko kinautolu kotoa pē ‘oku ‘ofa he Tamaí, te nau ‘ofa foki he‘ene fānaú. 
1JN.5.2	Kapau ‘oku tau ‘ofa mo talangofua ki he Tamaí, ‘oku tau ‘ilo pau te tau ‘ofa foki he‘ene fānaú. 
1JN.5.3	‘Oku hā ‘etau ‘ofa he ‘Otuá ‘i he‘etau talangofua ki he‘ene ngaahi fekaú. Pea ‘oku ‘ikai ke faingata‘a ‘a e talangofua ki aí.
1JN.5.4	‘Oku lava ‘e he fānau kotoa pē ‘a e ‘Otuá ‘o ikuna ‘a māmani, pea ‘oku lava ‘etau ikuna ko iá ‘aki ‘etau tuí. 
1JN.5.5	Ngata pē he tui kia Sīsū ko e ‘Alo ‘o e ‘Otuá ‘oku lava ai ke te ikuna ‘a māmaní.
1JN.5.6	Ko e hoko mai ‘a Sīsū Kalaisi, ‘i he vai ‘o hono papitaisó pea mo e ta‘ata‘a ‘o ‘ene pekiá. Na‘e ‘ikai ko e vaí pē, ka ko e vaí pea mo e ta‘ata‘á. Pea fakamo‘oni ki ai ‘a e Laumālié tonu, pea ko e Laumālié ko e koto mo‘oni. 
1JN.5.7	‘Oku tolu ‘a e fakamo‘oní: 
1JN.5.8	ko e Laumālié, mo e vaí, pea mo e ta‘ata‘á. Pea ‘oku taha ‘enau fakamo‘oní.
1JN.5.9	‘Oku tau falala ki he fakamo‘oni ‘a e kakaí. Ka ‘oku lahi ange ‘etau falala ki he fakamo‘oni ‘a e ‘Otuá, pea ko e ‘Otuá tonu kuó ne fakamo‘oni ki hono ‘Aló. 
1JN.5.10	Ko kinautolu ‘oku tui ki he ‘Alo ‘o e ‘Otuá, kuo nau tukuloto‘i e fakamo‘oni ko ení. Ka ko kinautolu ‘oku ‘ikai ke tui ki he ‘Otuá, ‘oku nau ‘ai e ‘Otuá ko e toko taha loi, koe‘uhí ko e ‘ikai ke nau tali e fakamo‘oni ‘a e ‘Otuá ki hono ‘Aló. 
1JN.5.11	Na‘e toe folofola mai foki ‘a e ‘Otuá kuó ne foaki mai kiate kitautolu e mo‘ui ta‘e ngatá, pea ko e mo‘ui ia ‘oku fakafou mai kiate kitautolu ‘i hono ‘Aló. 
1JN.5.12	Ko e nofo ‘a e ‘Aló ‘i hotau lotó, ko ‘etau ma‘u ia ‘a e mo‘ui ko iá. Pea kapau leva ‘oku ‘ikai ke nofo ‘a e ‘Alo ‘o e ‘Otuá ‘i hotau lotó, pea tā ‘oku ‘ikai ke tau ma‘u ‘e kitautolu ‘a e mo‘ui ta‘e ngatá.
1JN.5.13	Ko ‘eku tohi atu kiate kimoutolu ‘oku tui ki he huafa e ‘Alo ‘o e ‘Otuá, ke mou ‘ilo ‘oku mou ma‘u e mo‘ui ta‘engatá. 
1JN.5.14	‘Oku tau ‘ilo pau ‘e tali ‘e he ‘Otuá ‘etau kole ‘a e ngaahi me‘a ‘oku hoa mo hono finangaló. 
1JN.5.15	Pea kapau ‘oku tau ‘ilo pau ‘oku fakafanongo mai ‘a e ‘Otuá ki he‘etau ngaahi lotu ‘oku faí, pea tā kuó ne ‘osi tali ‘etau ngaahi kolé.
1JN.5.16	Tau pehē kuó ke fakatokanga‘i ha taha hotau kakaí ‘okú ne fai ha angahala, ka ‘oku ‘ikai ko ha angahala fakatupu mate. Lotua ‘a e toko taha ko iá, pea ‘e foaki kiate ia ‘e he ‘Otuá ‘a e mo‘uí. 
1JN.5.17	Ko e fai hala kotoa pē ko e angahala, ka ‘oku ‘ikai fakatupu mate ‘a e angahala kotoa pē.
1JN.5.18	‘Oku tau ‘ilo pau ‘oku ‘ikai ke hokohoko fai angahala ai pē ‘a e fānau ‘a e ‘Otuá. ‘Oku malu‘i kinautolu ‘e he ‘Alo tonu pē ‘o e ‘Otuá, pea ‘oku ‘ikai ai ke lava ‘e he Tēvoló ‘o fai ha kovi kiate kinautolu.
1JN.5.19	‘Oku tau ‘ilo pau ‘etau kau mo e ‘Otuá, kae pulekehea ‘a e toenga ‘o māmaní ‘e he Tēvoló.
1JN.5.20	‘Oku tau ‘ilo pau foki na‘e hā‘ele mai ‘a Sīsū Kalaisí, ko e ‘Alo ‘o e ‘Otuá, ‘o fakahā mai kiate kitautolu ‘a e ‘Otua mo‘oní. Pea kuo tau kau kitautolu mo e ‘Otua mo‘oní, ‘a ia ‘okú ne foaki mai e mo‘ui ta‘e ngatá koe‘uhí ko Sīsū.
1JN.5.21	Fānau, mou fakamama‘o mei he tauhi ‘otua tamapuá.
2JN.1.1	Ko e tangata‘eiki taki au ‘o e Siasi, pea ko ‘eku tohi atú kiate koe, fefine mātu‘aki fili, pea mo ho‘o fānaú. ‘Oku ou ‘ofa mo‘oni ‘iate kimoutou hono kotoa. Pea ‘oku ‘ikai ko au pē, kae pehē pē foki kiate kinautolu kotoa pē kuo mahino kiate kinautolu e mo‘oní. 
2JN.1.2	‘Oku mau ‘ofa ‘iate kimoutolu koe‘uhí he kuo nofo ‘i homau lotó e mo‘oní, pea ‘e nofo ai pē ‘o ta‘e ngata. 
2JN.1.3	Tauange ke āfeitaulao mai ‘a e ‘Otua ko e Tamaí, pea mo Sīsū Kalaisi ko hono ‘Aló ‘o fai manava‘ofa kiate kitautolu. Tauange ke tau ‘inasi he fiemālié, mo e mo‘oní, pea mo e ‘ofá.
2JN.1.4	Na‘e fakafiefia ‘aupito kiate au ‘eku fanongo ‘oku mo‘ui‘aki ‘a e mo‘oní ‘e ho‘o fānau ‘e ni‘ihi, ‘o hangē ko ia na‘e fekau mai ‘e he Tamaí. 
2JN.1.5	Si‘oku kaume‘a ‘ofeina, ‘oku ‘ikai ko ‘eku tohi atu kiate koé mo ho‘o fānaú, ke fakahā atu ha fekau fo‘ou. Ko ‘eku tohi atú pē ke fakahā kiate kimoutolu ke mou fe‘ofa‘aki, he ko e me‘a ia na‘e fuofua fakahā kiate kimoutolu ke mou fai ‘i he kamata‘angá. 
2JN.1.6	Ko e ‘uhinga ‘o e ‘ofá, ko ‘etau talangofua ki he ngaahi fekau ‘a e ‘Otuá. Pea talu mei he kamata‘angá mo e fekau kimoutolu ‘e he ‘Otuá ke mou ‘ofa ‘iate Ia.
2JN.1.7	Kuo movete atu ki māmani ha kau akonaki loi tokolahi ‘oku nau tala holo na‘e ‘ikai ke sino‘i tangata mo‘oni ‘a Sīsū Kalaisi. Ko e kakai loi kinautolu pea ko e ngaahi fili kinautolu ‘o Kalaisi. 
2JN.1.8	Vakai na‘a mole meiate kimoutolu ‘a e ola lelei ‘o ‘etau ngāue fakatahá. He ka pehē, he ‘ikai ke mou ma’u kakato ‘e kimoutolu homou palé. 
2JN.1.9	Ko ia kotoa pe ‘oku ‘ikai nofo ki he fakahinohino ‘a Kalaisí, ka ne toe fai ha me’a kehe, ‘oku ‘ikai ke ne ma’u ‘a e ‘Otuá; Ka ko ia ‘oku ne nofo ma’u ‘i he fakahinohino ko iá, ‘oku ne ma’u fakatou’osi ‘a e Tamaí pea mo e ‘Aló. 
2JN.1.10	Pea ka ‘alu atu ha taha kiate kimoutolu ‘oku ‘ikai ke ne tui ki ke fakahinohino ko ení, pea vakai na‘a mou tali ia ki homou falé pea na‘a mo ha‘amou lea fakafe’iloaki kiate kinautolu, 
2JN.1.11	he ko ho‘omou lea fakafe‘iloaki kiate kinautolú ko ho‘omou kau fakataha ia mo kinautolu ‘i he‘enau fai koví.
2JN.1.12	‘Oku lahi ‘a e ngaahi me‘a ‘oku ou fie fakahā atu kiate kimoutolú, ka ‘oku ‘ikai ke u fie tohi ia ‘aki ‘a e pení mo e vaitohí. Ko hoku lotó ke u lava tonu atu pē au. Pea ‘oku ou tui ‘e fakafiefia ange ia kiate kitautolu kātoa.
2JN.1.13	‘Oku ‘ofa atu ‘a e fānau homou tuofefine ‘ofeiná.
3JN.1.1	‘Alā Keio,
3JN.1.1	Ko au, ko e taki ‘o e kāinga lotú, ‘oku ou tohi atu, pea ‘oku ou ‘ofa lahi atu koe‘uhí ko ‘eta fakatou kau mo e mo‘oní. 
3JN.1.2	‘E hoku kaungāme‘a fafale, ‘oku ou kole ki he ‘Otuá ke tokamālie ‘a e me‘a kotoa pē ‘i hena, pea mo‘ui lelei ho sinó, ‘o hangē ko ‘eku lave‘i ‘a e longomo‘ui ho laumālié. 
3JN.1.3	Na‘e fakamāfana mo‘oni kiate au ‘a e a‘u mai ha kāinga lotu ‘e ni‘ihi ‘o fakamo‘oni mai ki ho‘o mamahi‘i e mo‘oní. 
3JN.1.4	Ko e toki me‘a fakafiefia mo‘oni kiate au ‘eku fanongo ‘oku mo‘ui‘aki ‘e he‘eku fānaú ‘a e mo‘oní.
3JN.1.5	Si‘oku kaume‘a fafale, ko ho‘o fai mateaki mo‘oni ho‘o tokoni‘i e kāinga lotú, pea tautautefito ki he fa‘ahinga ‘oku mou mahení, 
3JN.1.6	Kuo nau fakahā ki he Siasí ho‘o ‘ofá. ‘Ofa mu‘a ‘o tokoni‘i ‘enau teu fonongá ‘o taau mo ‘enau fai e ngāue ‘a e ‘Eikí. 
3JN.1.7	He ko ‘enau mavahe atu ení ke talaki ‘a e ‘Eikí, ‘oku ‘ikai te nau tali ha tokoni mei ha taha kuo te‘eki ai ke lotu. 
3JN.1.8	‘Oku totonu foki ke tau tokoni‘i e fa‘ahinga peheé, koe‘uhí ke tau kau fakataha mo kinautolu he ngāue‘i e mo‘oní.
3JN.1.9	Na‘á ku tohi ki he Siasí, ka na‘e ‘ikai fie ongo mai ‘a Taiotifi, he ‘oku fie pule toko taha pē ia. 
3JN.1.10	Pea kapau te u ‘a‘ahi atu, te u toki fakamanatu ange ki ai ‘ene ngaahi lau‘ikovi‘i kimautolú. Pea ‘ai aí mo ‘ene ta‘e fie talitali lelei e kāinga lotu ‘a‘ahi maí. Pea ka loto ha ni‘ihi he siasí ke talitali kinautolu, ‘okú ne ta‘ofi, kae kapusi kinautolu mei he siasí.
3JN.1.11	Si‘oku kaungāme‘a ‘ofeina, vakai na‘á ke fa‘ifa‘itaki ki he ‘ulungāanga kovi ‘o ha taha, ka ke fa‘ifa‘itaki ki he ‘ulungāanga ‘o e kakai ‘oku faileleí. Ko e fānau kinautolu ‘a e ‘Otuá. Ka ko kinautolu ‘oku hokohoko faikoví, kuo te‘eki ai ke nau mamata kinautolu ki he ‘Otuá.
3JN.1.12	‘Oku fakaongoongolelei‘i ‘e he kakai kotoa pē ‘a Temetelio, pea pehē pē ki he‘ene ngaahi malanga ‘oku faí. ‘Oku ou kau pē mo au hono fakaongoongolelei‘í, pea ‘okú ke ‘ilo‘i foki ‘oku mo‘oni e me‘a ‘oku ou lea‘akí.
3JN.1.13	‘Oku kei toe lahi e ngaahi me‘a ‘oku ou fie fakahā atú, ka ‘oku ‘ikai ke u loto ke fai tohi atu ai. 
3JN.1.14	‘Oku ou ‘amanaki pē ‘e vavé ni ha‘ata fe‘iloaki, peá ta toki talanoa ai pē ki ai.
3JN.1.15	Tauange mo e ‘Otuá ke ne fai tāpuekina koe.
3JN.1.15	‘Oku ‘oatu heni e pōpoaki ‘ofa mei ho ngaahi kaungāme‘a kotoa ‘i heni. Fakaa‘u atu mu‘a homau ‘ofa ki homau ngaahi kaungāme‘a kotoa pē ‘i hena.
JUD.1.1	Fetapa mo e Lotu ‘Alā Kāinga, ‘A kimoutolu kotoa pē kuo ui mo ‘ofeina ‘e he ‘Otua ko e Tamaí, ‘o ne malu‘i ma‘a Sīsū Kalaisi. Ko au Siuta ‘oku tohi atú, ko e sevāniti au ‘a Sīsū Kalaisi, ko e tokoua ‘o Sēmisi. 
JUD.1.2	Fakatauange ke fakalahi atu ai pē ‘a e manava‘ofá, mo e tāpuakí, mo e ‘ofá.
JUD.1.3	Si‘oku ngaahi ‘ofa‘anga, na‘á ku loto ke fai atu ha tohi ‘o kau ki he ivi fakamo‘ui ‘o e ‘Otuá, ‘a ē ‘oku tau ‘inasi fakataha aí. Ka kuó u pehē eni ke kole pē ā kiate kimoutolu ke mou mateaki‘i ‘a e lotu kuo foaki tātu‘otaha mai ‘e he ‘Otuá ‘o ‘inasi ai hono kakaí. 
JUD.1.4	Me‘apango, kuo hū holo ‘i hotau lotolotongá ha ni‘ihi ta‘etui ‘oku nau tala, “‘Oku sai pē ‘etau fai fakalieliá, he ‘oku anga faka‘atu‘i ‘a e ‘Otuá ia.” Pea ‘oku a‘u pē ki he‘enau faka‘ikai‘i ‘a e talangofua kia Sīsū Kalaisi ko hotau Pulé pē ia mo hotau ‘Eikí. Ka kuo talu mei tuai mo e fakatokanga mai ‘a e Tohi Tapú ‘e faka‘auha e kakai ta‘e tui ko iá. 
JUD.1.5	Vakai na‘a ngalo ‘iate kimoutolu ‘a e me‘a na‘e hoko ki he kakai na‘e fakahaofi ‘e he ‘Eikí mei ‘Isipité. Na‘e ta‘e tui e ni‘ihi ‘iate kinautolu, ‘o ne faka‘auha kinautolu. 
JUD.1.6	Pea manatu‘i e kau ‘āngelo na‘e ‘ikai ke nau fai honau fatongiá, ‘o nau mavahe mei honau nofo‘anga totonú. Na‘e ha‘i seini ta‘e ngata kinautolu ‘e he ‘Otuá ‘i he fakapo‘uli ‘o lolofonuá, ke a‘u ki he ‘aho lahi ‘o e Fakamāú. 
JUD.1.7	Pea ko e toe fakatokanga ai pē foki kiate kitautolu ‘a e me‘a na‘e hoko ki Sōtoma mo Kōmolá, pea mo e ngaahi kolo ofi maí. Na‘e fai kovi ‘aupito honau kakaí, ‘o nau fai e ngaahi hia fakalielia kehekehe, ‘o tautea ai kinautolu ‘e he ‘Otuá ‘aki ‘a e afi ta‘engata, ko e fakatokanga ki he kakai kotoa pē. 
JUD.1.8	Pea ko e me‘a tatau pē ia ‘oku fai ‘e he kakai ‘oku ou tohi atu aí, ko ‘enau misi fakasesele, ‘o nau faka‘auha ai pē ‘e kinautolu honau sinó. ‘Oku nau faka‘ikai‘i e mafai kotoa pē, mo ta‘e toka‘i e kau ‘āngeló. 
JUD.1.9	Na‘a mo Maikeli, ‘a e ‘āngelo pulé, na‘e ikai ke ne ta‘e toka‘i e Tēvoló ‘i he‘ena fekihiaki he sino ‘o Mōsesé. Na‘e ngata pē he pehē ‘e Maikelí, “‘E tautea koe ‘e he ‘Eikí.” 
JUD.1.10	Ka ‘oku ta‘e toka‘i ‘e he kakai ko ená ‘a e ngaahi me‘a ‘oku ‘ikai ha‘anau ‘ilo ‘e taha ki ai. ‘Oku nau hangē ha fanga monumanu valé, pea ko honau iku‘angá pē ko e ‘auha. He ‘oku nau mo‘ui‘aki pē honau ngaaho ongo‘angá. 
JUD.1.11	Ko e kakai mala‘ia kinautolu! Kuo nau fou he hala ‘o Keiní, mo fa‘ifa‘itaki ki he mānumanu pa‘anga ‘a Pēlamí. Kuo nau angatu‘u foki ki he ‘Otuá, ‘o hange ko Kolá. Pea kuo pau ke nau ‘auha koe‘uhí ko e ngaahi me‘a ko iá. 
JUD.1.12	Ko e kakai kinautolu ‘oku fakalielia ‘enau ngaahi fakakaukaú, pea palakū mo siokita ‘enau tō‘ongá, ‘o moveuveu ai ko ena ho‘omou ngaahi keinanga‘angá. ‘Oku nau hangē ha ngaahi konga ‘ao ‘oku vilingia noa‘ia holo pē ‘i he matangí, kae hala‘atā ha me‘i ‘uha ‘e ma‘u ai. ‘Oku nau hangē ha ngaahi fu‘u ‘akau kuo hala he lau, pea ‘osi mata‘aki ‘o mōmoa, ‘o ‘ikai toe lava ke fua. 
JUD.1.13	Ko e ‘enau ngaahi tō‘onga palakuú, ‘oku hangē ko e fisihina ‘a e peau he moaná. ‘Oku nau hangē ko e ngaahi fetu‘u hē ‘o e vavá, ‘a ē kuo tuku tatali ma‘anautolu ‘e he ‘Otuá ‘a e ngaahi luo fakapo‘uli taha ‘i helí. 
JUD.1.14	Ko ‘Inoke ‘a e tangata hono fitu meia ‘Ätamá, pea ko ‘ene lau ki he kakai ko ená ‘ene pehē, “Vakai! Ko e ‘Eikí ena ‘oku hā‘ele mai mo ‘ene kau āngelo mā‘oni‘oni ‘e toko lauiafe 
JUD.1.15	ke fakamāu‘i e kakai kotoa pē. Pea ‘e tautea ai ‘e he ‘Eikí ‘a e kakai ta‘e tui kotoa pē, koe‘uhí ko ‘enau ngaahi kovi na‘e faí. Kuo pau ke ne tautea ‘a fo‘ilea kovi kotoa pē na‘a nau pu‘aki ki he ‘Otuá. 
JUD.1.16	Ko e kakai fa‘a lāunga mo ngulungulu kinautolu. ‘Oku nau fakatuituia ma‘u pē ‘enau ngaahi holi fakakakanó. Ko e kakai ‘ulu pupula, pea nau fakahekeheke‘i e kakaí ke lava honau lotó.
JUD.1.17	Si‘oku ngaahi ‘ofa‘anga, vakai na‘a ngalo ‘iate kimoutolu ‘a e fakatokanga na‘e fai atu ‘e he kau ‘apōsitolo ‘a hotau ‘Eiki ko Sīsū Kalaisí. 
JUD.1.18	Na‘a nau tala atu, ka fakaofiofi leva ki he ngata‘anga ‘o māmaní, ‘e hoko mai ha kakai siokita mo ta‘e tui te nau manuki ki he ‘Otuá. 
JUD.1.19	Kuo ‘osi kamata ke nau ‘ai ke mou fekovikovi‘í. ‘Oku nau tokanga pē kinautolu ki he mo‘ui ko ení, pea ‘oku ‘ikai ke ‘iate kinautolu e Laumālie ‘o e ‘Otuá. 
JUD.1.20	Si‘oku ngaahi kaungāme‘a fafale, fai ai pē ho‘omou langá ‘i he fakava‘e toputapu ko ena ko ho‘omou tuí, ‘i he tokoni atu ‘a e Laumālie Mā‘oni‘oní ki ho‘omou lotu ki he ‘Otuá. 
JUD.1.21	Pea mou laka taha ai pē mo e ‘ofa ‘a e ‘Otuá mo talitali ai pē ke manava‘ofa hotau ‘Eiki ko Sīsū Kalaisí ‘o ‘oatu ‘a e mo‘ui ta‘e ngatá. 
JUD.1.22	Tokoni‘i e fa‘ahinga ‘oku kei tāla‘á. 
JUD.1.23	Fakahaofi e fa‘ahinga ‘oku kei heé, ‘o hangē ko ha‘amou hamusi ha taha mei ha loto afí. Fai manava‘ofa, mo e loto tailiili, ki he fa‘ahinga kuo ‘oku kei ‘efihia he ngaahi ‘ulungāanga fakakakanó, pea mātu‘aki faka‘ehi‘ehi mei he tō‘onga fakalielia ‘oku nau faí, pea na‘a mo hanau vala kuo likoliko ai.
JUD.1.24+JUD.1.25	Mou fakafeta‘ia ‘a e ‘Otua ko hotau Fakamo‘uí koe‘uhí ko e ‘Eiki ko Sīsū Kalaisí! Ko e ‘Otuá pē ‘e taha ‘oku ne lava ‘o pukepuke kimoutolu ke ‘oua te mou humú, ka ne ‘omi kimoutolu ki hono ‘afio‘anga lāngilangi‘iá kuo mou haohaoa mo mavava. Talu e kamata‘anga ‘o māmani ‘o a‘u mai ki ‘ahó ni, pea a‘u ki he pā‘angangalú mo e taau ‘a e ‘Otuá mo e lāngilangi, mo e ngeia, mo e mālohi, pea mo e mafai kotoa pē. ‘Ēmeni.
REV.1.1	Ko e ngaahi me‘a eni na‘e fakahā ‘e he ‘Otuá kia Sīsū Kalaisi, koe‘uhí ka ne toki fakahā ‘e ia ki he‘ene kau tamaio‘eikí ‘a e ngaahi me‘a kuo vave ‘ene hoko maí. Pea na‘e fekau ‘e Kalaisi ‘a ‘ene ‘āngeló ke ne ‘alu ‘o fakahā ki he‘ene tamaio‘eiki ko Sioné. 
REV.1.2	Pea na‘e fakahā ‘e Sione ‘a e folofola ko ia mei he ‘Otuá, pea mo e ngaahi me‘a na‘e lea‘aki ‘e Sīsū Kalaisí, ‘io, ‘a e me‘a kotoa pē na‘á ne mamata ki aí.
REV.1.3	‘E tāpuaki‘i ‘a ia te nau lau ‘a e tohi fakapalofisai ko ení, mo kinautolu te nau fanongo mo fai ki he me’a kuo tohí: he ko hono ‘aho kuo ofi mai.
REV.1.4	Si‘i Siasi ‘e fitu ‘o ‘Ēsia.
REV.1.4	Ko au Sione ‘oku ou tohi atú.
REV.1.4	‘Oku ou fakatauange ke mou ‘inasi
REV.1.4	he ‘ofa lī‘oa mo e tāpuaki mei he ‘Otuá,
REV.1.4	‘a ia ko e ‘Otua ‘oku ‘i aí ni,
REV.1.4	pea na‘e ‘i ai,
REV.1.4	pea ‘e hā‘ele maí.
REV.1.4	Tauange ke mou ‘inasi
REV.1.4	‘i ha ‘ofa mo ha tāpuaki
REV.1.4	mei he laumālie ‘e fitu
REV.1.4	‘oku nau haha‘o atu
REV.1.4	ki he ‘afio‘anga ‘o e ‘Otuá.
REV.1.5	Pea tauange ke mou ‘inasi
REV.1.5	‘i he ‘ofa lī‘oa mo e tāpuaki meia Sīsū Kalaisi.
REV.1.5	Ko e toko taha ia ‘oku falala‘anga ‘ene folofolá.
REV.1.5	Ko Sīsū na‘e ‘uluaki fokotu‘u mei he maté.
REV.1.5	Pea ko ia e pule ‘o e ha‘a tu‘i kotoa ‘o māmaní.
REV.1.5	‘Oku ‘ofa ‘a Kalaisi ‘iate kitautolu,
REV.1.5	pea kuó ne fakatau‘atāina kitautolu
REV.1.5	‘aki hono ta‘ata‘á
REV.1.5	mei he‘etau ngaahi angahalá.
REV.1.6	Kuó ne ‘ai kitautolu ko ha pule’anga-fakatu‘i
REV.1.6	mo fai fatongia faka-taula‘eiki
REV.1.6	ki he ‘Otua ko ‘ene Tamaí.
REV.1.6	Tauange ke ‘o‘ona ai pē ‘a e lāngilangí mo e mālohí
REV.1.6	‘o ta‘e ngata pea ta‘e ngata. ‘Ēmeni.
REV.1.7	Ko ena ‘oku ne hā‘ele mai ‘i he ‘aó.
REV.1.7	Pea ‘e mamata ki ai ‘a e kakai kotoa pē,
REV.1.7	‘o a‘u kiate kinautolu na‘a nau hoka‘i ia
REV.1.7	‘aki e heletaá.
REV.1.7	‘E tangi mamahi e kakai kotoa ‘o māmani,
REV.1.7	koe‘uhí ko ia.
REV.1.7	‘Io, ko e me‘a ia ‘e hokó. ‘Ēmeni
REV.1.8	Pea ko e folofola ē ‘a e ‘Eiki ‘Otua Māfimafí, “Ko aú ko e Kamatá mo e Faka‘osí, ko au ia ‘oku ‘i aí ni, pea na‘e ‘i ai, pea ke teu ke hoko mai.
REV.1.9	Ko Sione au, ko e kaungāmuimui mo kimoutolu. ‘Oku tau mo‘ua he ngaahi mamahi koe‘uhí he ko hotau Tu‘í ‘a Sīsū. Ka ‘okú ne fakaivia kitautolu ke tau lava ‘o makātaki‘i. Na‘e fakahee‘i au ki he motu ko Pātimosí, koe‘uhí ko ‘eku malanga‘i e Folofola ‘a e ‘Otuá mo e mo‘oni na‘e fakahā ‘e Sīsuú. 
REV.1.10	Pea hoko mai e ‘Aho ‘o e ‘Eikí kuo fā‘ofale ‘a e Laumālié ‘iate au, pea ongo mai mei hoku tu‘á ha fu‘u le‘o na‘e hangē ha talupité. 
REV.1.11	Pea pehē mai e le‘ó, “Hiki tohi ‘a e me‘a ‘okú ke mamata ki aí. Pea ‘ave ia ki he fitu‘i siasi ‘o ‘Efesō, Sīmana, Peakamosi, Taiataila, Sātisi, Filatelifia, pea mo Leotisia.”
REV.1.12	Peá u tafoki hake ke vakai pe ko hai ‘oku lea maí, tā kuo ‘asi mai ha tu‘unga-maama koula ‘e fitu. 
REV.1.13	Pea ‘oku tu‘u he vahavaha‘a tu‘unga-māma koulá ha toko taha na‘e hangē ko e Foha ‘o e Tangatá. Na‘e pulupulu tōtōlofa ‘o a‘u hifo ki hono tunga‘i va‘é, pea āfei tupenu koula, 
REV.1.14	pea na‘e hina paki ‘a hono fofongá mo hono lou‘ulú ‘o hangē ko e fisi‘i peaú, pea hangē ha ongo afi kakahá ‘a hono ongo fofongá. 
REV.1.15	Na‘e uloulo hono ongo va‘é ‘o hangē ha palasa ‘oku haká, pea ‘u‘ulu hono le‘ó ‘o hangē ha vaitoó. 
REV.1.16	Na‘á ne puke ha fo‘i fetu‘u ‘e fitu ‘i hono nima to‘omata‘ú, pea kuo ‘alu atu ha heletā fakatoumata mei hono ngutú. Na‘e huhulu hono fofongá ‘o hange ko e la‘aá i he ho‘atā mālié.
REV.1.17	Ko ‘eku mamata pē ki aí, peá u tō ki lalo ‘i hono ve‘e va‘é, ‘o hangē ha taha kuo maté. Pea ala mai leva ia kiate au ‘aki hono nima to‘omata‘ú, ‘o ne pehē mai,
REV.1.17	“‘Oua te ke manavahē. Ko au ‘a e ‘uluakí mo e faka‘osí. 
REV.1.18	Ko au ia ‘oku mo‘uí. Na‘á ku mate, ka kuó u mo‘ui, pea te u mo‘ui ai pē. ‘Oku ou pule au ki he maté pea mo e fonua ‘o e kakai maté. 
REV.1.19	Hiki tohi ‘a e ngaahi me‘a kuó ke mamata ki aí, mo e me‘a ‘oku lolotonga hokó, pea mo ia ‘e hoko ‘a muí. 
REV.1.20	Te u fakamahino atu ‘a e ‘uhinga loloto ‘o e fitu‘i fetu‘u na‘á ke mamata ki ai ‘oku ‘i hoku tafa‘aki to‘omata‘ú, mo e fitu‘i tu‘unga-maama koulá. Ko e fitu‘i fetu‘ú e kau ‘āngelo ‘o e fitu‘i siasí. Pea ko e fitu‘i tu‘unga māmá ‘a e fitu‘i siasí.
REV.2.1	Tohi eni ki he ‘āngelo ‘o e Siasi ‘o ‘Efesoó:
REV.2.1	“Ko au ‘oku ou pukepuke ‘a e fitu‘i fetu‘ú ‘i hoku nima to‘omata‘ú mo ‘alu holo he vahavaha‘a tu‘unga-maama koula ‘e fitú. Mou fanongo ki he me‘a te u tala atú.
REV.2.2	‘Oku ou ‘ilo‘i ho‘omou me‘a kotoa kuo faí, ‘a ho‘omou fakafitefita‘á mo ho‘omou fa‘a kātakí. ‘Oku ou ‘ilo‘i foki ‘a e ‘ikai ke mou makātaki‘i ha taha faikovi, ‘o hangē ko ho‘omou sivisivi‘i ‘a e ni‘ihi na‘a nau tala ko e kau ‘apōsitolo, ka tā ko e kau kākā kinautolu. 
REV.2.3	Na‘a mou ‘ūkuma mo fou he ngaahi faingata‘a koe‘uhí ko au, pea kuo ‘ikai ke mou tukulolo.
REV.2.4	Ka neongo ia, ‘oku ‘i ai pē e me‘a ‘oku ou ta‘e fiemālie ai ‘iate kimoutolu. He kuo hōloa ho‘omou mu‘aki ‘ofá. 
REV.2.5	Vakai ange ki he tu‘unga kuo mou fakaholomui mei aí, pea mou tafoki leva ‘o fai e ‘ulungāanga na‘a mou tomu‘a ‘i aí. Kapau he‘ikai ke mou fei mo tafoki, te u a‘u atu ‘o to‘o ho‘omou tu‘unga-māmá. 
REV.2.6	Ka ‘oku ‘i ai mo ha me‘a ‘oku mou fai totonu ai, ko ho‘omou fehi‘a he ngaahi me‘a ‘oku fai ‘e he kau Nikolaitaní, ‘a ia ‘oku ou fehi‘a ai mo au.
REV.2.7	‘Oku mou lau ko e kakai telinga ongo kimoutolu, pea mou fakafanongo ki he me‘a ‘oku tala ‘e he Laumālié ki he ngaahi siasí. He ko kinautolu kotoa pē ‘e ikuná, te u faka‘atā ke nau kai he fua e fu‘u ‘akau ‘o e mo‘uí ‘oku tu‘u ‘i he loto Ngoue ‘a e ‘Otuá.”
REV.2.8	Ko e tohi eni te ke fai ki he ‘āngelo ‘o e Siasi ‘i Símaná:
REV.2.8	“Ko au ‘a e ‘uluakí mo e faka‘osí. Na‘á ku mate, ka kuó u mo‘ui. Pea mou fanongo mai ki he me‘a te u tala atú.
REV.2.9	‘Oku ou ‘ilo‘i ‘a e lahi ho‘omou faingata‘a‘iá, pea mo ho‘omou masivá. Ka ‘oku mou koloa‘ia.
REV.2.9	Pea ‘oku ou ‘ilo‘i foki mo e ngaahi lau kovi ‘oku fai kiate kimoutolu ‘e he kakai ‘oku nau tala ko e kau Siu kinautolu, ka ‘oku ‘ikaí. He ko e kakai kinautolu ia ‘a Sētane.
REV.2.10	‘Oua ‘e hoha‘a ki he ngaahi me‘a te mou faingata‘a‘ia aí. ‘E fakahū pilīsone ha ni‘ihi ‘iate kimoutolu ‘e he tēvoló, pea ‘e ‘ahi‘ahi‘i ai kimoutolu mo fakamamahi‘i ‘o fe‘unga mo ha ‘aho ‘e hongofulu. Pea kapau te mou tu‘u ma‘u ‘o a‘u ki he mate, pea te u fakapale‘i‘aki kimoutolu ha mo‘ui lāngilangi‘ia.
REV.2.11	Ko ena ‘oku mou lau kimoutolu ko e kakai telinga ongo, pea mou fakafanongo ā ki he me‘a ‘oku tala ‘e he Laumālié ki he ngaahi siasí. Ko kinautolu kotoa pē ‘e ikuná, he‘ikai ke lave ki ai e mate ‘angauá.”
REV.2.12	Ko e tohi eni te ke fai ki he ‘āngelo ‘o e Siasi ‘i Peakamosí:
REV.2.12	“Ko au ‘oku ‘i ai ‘a e heletā ‘oku māsila mo fakatoumatá.
REV.2.12	Mou fanongo mai ki he me‘a te u tala atú.
REV.2.13	‘Oku ou ‘ilo‘i ho‘omou nofo he kolo ‘oku taloni ai ‘a Sētané. Ka kuo mou mateaki‘i hoku hingoá, pea na’e ‘ikai ke mou lī‘aki ho‘omou tui kiate aú, ‘i hono fakapoongi ko ē ‘e Sētane ‘eku tamaio‘eiki falala‘anga ko ‘Anitipasá.
REV.2.14	Ka ‘oku ‘i ai ha ngaahi me‘a ‘oku ou ta‘e fiemālie ai ‘iate kimoutolu! Kuo muimui e ni‘ihi ‘iate kimoutolu he fakahinohino ‘a Pēlamí. Ko Pēlami foki na‘á ne fekau ‘a Pēlaki ‘i ono‘aho ke ako‘i e kakai ‘Isilelí ke nau kai e me‘atokoni kuo ‘osi fai-‘aki e ngaahi feilaulau ki he ngaahi tamapua, mo mo‘ui fe‘auaki. 
REV.2.15	Pea ‘oku ‘i ai foki mo e ni‘ihi ‘iate kimoutolu kuo muimui he fakahinohino ‘a e kau Nikolaitaní. 
REV.2.16	Mou fei mo tafoki mai. He ka ‘ikai, pea te u ‘alu atu ‘o tau mo e kakai ko ená. Pea ‘e tutu‘u kinautolu ‘aki e heletā ‘oku ‘alu atu mei hoku ngutú.
REV.2.17	Ko ena ‘oku mou lau kimoutolu ko e kakai telinga ongo, pea mou fakafanongo ā ki he me‘a ‘oku tala ‘e he Laumālié ki he ngaahi siasí. Ko kinautolu kotoa pē ‘e ikuná, te u ‘oange hanau ‘inasi he me‘atokoni fufuú. Pea te u toe ‘oange kiate kinautolu taki taha mo ha fo‘i maka hinehina kuo tohi ai ha hingoa fo‘ou. Pea he‘ikai ke ‘ilo ‘e ha taha ‘a e hingoá, ngata pē he toko taha ‘oku ‘oange ki ai ‘a e fo‘i maká.”
REV.2.18	Pea ko e tohi eni te ke fai ki he ‘āngelo ‘o e siasi ‘i Taiatailá:
REV.2.18	“Ko e Foha au ‘o e ‘Otuá. ‘Oku hangē hoku matá ha afi kakahá, pea hangē hoku va‘é ko ha palasá. Mou fanongo ki he me‘a te u tala atú.
REV.2.19	‘Oku ou ‘ilo kānokano kimoutolu, ‘a ho‘omou ‘ofá, mo ho‘omou tuí, mo ho‘omou fai fatongiá, pea mo ho‘omou fa‘a kātakí. ‘Oku ou ‘ilo ‘e au e mahulu atu ‘a e ngāue ‘oku mou lolotonga faí ‘i ho‘omou ngāue ko ē he kamata‘angá. 
REV.2.20	Ka ‘oku ‘i ai pē e me‘a ‘oku ou ta‘e fiemālie ai ‘iate kimoutolu koe‘uhí ko e fefine ko ena ko Sisipeli. ‘Okú ne tala ko ha palōfita ia, pea ‘oku mou tali pē ke ne ako‘i mo takihala‘i ‘eku kau tamaio‘eikí ke nau fe‘auaki mo ma‘u e me‘akai kuo fai‘aki e feilaulau ki he ngaahi tamapuá. 
REV.2.21	Na‘á ku ‘osi tuku ange hono faingamālie ke afe mei he‘ene ngaahi angahalá, ka na‘e ‘ikai ke ne loto ke tuku ‘ene fai fakalieliá.
REV.2.22	Te u taa‘i ‘a Sisipeli. Pea ko kinautolu kotoa pē ‘oku nau kaungāfai fakalielia mo iá, te u tautea kinautolu ‘o kapau he‘ikai ke tuku. 
REV.2.23	Pea te u tāmate‘i ai pē mo e kakai ‘oku nau muimui kiate iá, pea ‘e toki mahino ai ki he ngaahi siasí tā ‘oku ou ‘ilo‘i e fakakaukau mo e loto ‘o e toko taha kotoa pē. Te u ‘oatu ‘e au homou taki taha tuha.
REV.2.24	Ka ‘oku ‘ikai ke muimui ‘a e ni‘ihi ‘iate kimoutolu ‘i Taiātailá na kia Sisipeli. ‘Oku mou mātu‘aki sola kimoutolu ki he ngaahi me‘a ‘oku ui ‘e he fa‘ahinga ‘oku muimui ki aí ko e ‘ngaahi fakapulipuli loloto ‘a Sētane,’ pea he‘ikai ai te u toe fakakavenga‘i kimoutolu ‘aki ha toe fekau kehe.
REV.2.25	Ka mou piki ki he ngaahi fakahinohino kuo ‘oatú kae ‘oua ke u a‘u atu.
REV.2.26	Pea ko kinautolu kotoa pē ‘e ikuna mo talangofua kiate au ‘o a‘u ki he ngata‘angá, te u ‘oange kiate kinautolu ‘a e mafai ke pule ki he ngaahi pule‘angá. 
REV.2.27	Te u ‘oange mo‘onautolu tāutaha ‘a e mafai pē ko ia kuo foaki mai mo‘oku ‘e he‘eku Tamaí. Pea te nau pule‘i e ngaahi pule‘angá ‘aki ha tokotoko ukamea mo laiki e tukui kakai ko iá ‘o hangē tofu pē ko ha ngaahi kulo ‘umea kinautolu. 
REV.2.28	Te u toe ‘oange mo‘onautolu e fetu‘u ‘ahó.
REV.2.29	Ko ena ‘oku mou lau kimoutolu ko e kakai telinga ongo, pea mou fakafanongo ā ki he me‘a ‘oku lea‘aki atu ‘e he Laumālié ki he ngaahi siasí.”
REV.3.1	Ko e me‘a eni te ke tohi ki he ‘āngelo ‘o e siasi ‘i Sātisí:
REV.3.1	“‘Oku ‘iate au e fitu‘i laumālie ‘o e ‘Otuá, pea mo e fitu‘i fetu‘ú. Mou fanongo ki he me‘a te u lea‘aki atú.
REV.3.1	‘Oku ou ‘ilo‘i lelei ho‘omou me‘a ‘oku faí. Neongo e lau ‘e he kakai kotoa pē ko e kakai mo‘ui kimoutolu, ka ko e kakai mate pē kimoutolu ia. 
REV.3.2	Fei mo ‘ā. ‘Oku toe si‘i homou iví, ‘io kuo mei ‘osi. Mou feinga ke mou kaukaua. ‘Oku ou fakatokanga‘i ‘oku ‘ikai ke mou talangofua kakato ki he ‘Otuá. 
REV.3.3	Vakai na‘a ngalo ‘iate kimoutolu‘a e fakahinohino na‘e fai atu‘o mou fanongo lelei ki ai. Piki ki ai, pea afe mei ho‘omou ngaahi angahalá. Kapau he‘ikai ke mou ‘ā leva, pea te mou toki ‘ohovale kimoutolu kuó u a‘u atu, hangē ha kaiha‘á, ‘i ha houa ‘oku ‘ikai te mou ‘amanaki ki ai,
REV.3.4	‘Oku ‘i ai e ni‘ihi ‘iate kimoutolu ‘i Sātisí na kuo te‘eki ai ke ‘uli‘i homou valá he likoliko ‘o e angahalá. Te tau ‘a‘eva teunga hina mo au, he ‘oku taau ho‘omou mo‘uí. 
REV.3.5	Pea ko kinautolu kotoa pē ‘e ikuná, ‘e teunga hina. He‘ikai tāmate‘i honau hingoá he tohi ‘o e mo‘uí. Pea te u fakahā ki he‘eku Tamaí mo ‘ene kau ‘āngeló ko ‘eku kau ako kinautolu.
REV.3.6	Ko ena ‘oku mou lau kimoutolu ko e kakai telinga ongo, pea mou fakafanongo ā ki he me‘a ‘oku lea‘aki atu ‘e he Laumālié ki he ngaahi siasí.”
REV.3.7	Ko e me‘a eni te ke tohi ki he ‘āngelo ‘o e siasi ‘i Filatelifiá:
REV.3.7	“Ko au ‘a e toko taha ‘oku mo‘oni mo mā‘oni‘oni, pea ‘oku ‘iate au ‘a e fuhinga kī ‘a Tēvitá. Kapau te u fakaava ha matapā, ‘e ‘ikai ke toe lava ‘e ha taha ‘o tāpuni‘i. Pea kapau te u tāpuni‘i ha matapā, ‘e ‘ikai ke toe lava ‘e ha taha ‘o fakaava. Mou fanongo ki he me‘a ‘oku ou lea‘aki atú.
REV.3.8	‘Oku ou ‘ilo‘i ho‘omou me‘a kotoa pē kuo faí. Pea kuo u fakaava atu ‘a e matapā ‘a ia he‘ikai toe lava ‘e ha taha ‘o tāpuni‘i. Na‘e ikai foki ke kaukaua fēfē ho‘omou mo‘uí, ka na‘a mou talangofua ki he‘eku fekau na‘e fai atú, pea na‘e ‘ikai ke mou faka‘ikai‘i ko ‘eku kau ako kimoutolu. 
REV.3.9	Te mou ‘ilo eni ‘i he me‘a te u fai ki he kakai ko ena ‘oku kau ki he fa‘ahi ‘a Sētané. ‘Oku nau tala ko e kakai kinautolu ‘a e ‘Otuá, ka ko e loi ia. Te u ‘ai ke nau ha‘u ‘o tō tū‘ulutui atu ki homou va‘é. Pea te nau ‘ilo ko hoku ngaahi ‘ofa‘anga kimoutolu.
REV.3.10	Te u malu‘i kimoutolu mei he ‘ahi‘ahi lahi kuo pau ke hoko mai ki he kakai kotoa pē ‘o māmani, he na‘a mou talangofua ki he‘eku fekaú ‘o kātaki‘i e ngaahi faingata‘á. 
REV.3.11	Mou pukepuke ‘a e me‘a kuo mou ma‘ú, pea he‘ikai ke to‘o ‘e ha taha ‘a e pale ‘e fakapale‘i‘aki kimoutolú. He ‘e vave pē ha‘aku toe a‘u atu.
REV.3.12	Ko kinautolu kotoa pē ‘e ikuná, te u fokotu‘u taki taha ko ha fu‘u pou ‘i he fale ‘o hoku ‘Otuá, pea te nau nofo ai pē ‘o ta‘e ngata. Te u tohi ‘i he fu‘u pou taki taha ‘a e hingoa ‘o hoku ‘Otuá, pea mo e hingoa ‘o hono koló. Ko Selusalema fo‘ou foki ‘e ‘ohifo mei langi ‘e hoku ‘Otuá. Pea te u toe tohi foki he ‘ū pou ko iá mo e hingoa fo‘ou ‘o‘okú.
REV.3.13	Ko ena ‘oku mou lau kimoutolu ko e kakai telinga ongo, pea mou fakafanongo ā ki he me‘a ‘oku lea‘aki atu ‘e he Laumālié ki he ngaahi siasí.”
REV.3.14	Ko e me‘a eni te ke tohi ki he ‘āngelo ‘o e siasi ‘i Leotisiá:
REV.3.14	“Ko au ia ‘oku ui ko ‘Ēmení. Ko au ‘a e fakamo‘oni ‘oku lea falala‘anga mo mo‘oni, pea na‘e fai ‘e he ‘Otuá ‘iate au ‘ene fakatupú. Mou fanongo ki he me‘a te u lea‘aki atú.
REV.3.15	‘Oku ou ‘ilo e me‘a kotoa pē kuo mou faí. ‘Oku ‘ikai ke mou momoko, pea ‘oku ‘ikai ke mou vela. ‘Oku ou faka‘amu ange ‘e au na‘a mou momoko pe vela. 
REV.3.16	Ka koe‘uhí ko ho‘omou māmāfana peé, ‘o ‘ikai momoko, pea ‘ikai vela, ko ia ai te u pu‘aki kimoutolu. 
REV.3.17	‘Oku mou tala tokua ko e kakai tu‘umālie mo lavame‘a kimoutolu, pea ‘oku lato ho‘omou fie ma‘u kotoa pē. Ka ‘oku ‘ikai ke mou teitei lave‘iloa homou tu‘utāmaki. He ko e kakai kimoutolu ‘oku faka‘ofa, masiva, kui mo tēlefua.
REV.3.18	Fakatau koula meiate au, he ko e koula ‘a‘akú kuo sivi he afí, pea te mou tu‘umālie mo‘oni ai. Fakatau vala hina meiate au. Pea mou vala ia ke ‘ufi‘ufi‘i‘aki homou tēlefuá na. Pea fakatau meiate au mo ha tulu‘i ki homou matá, ka mou lava ‘o sio.
REV.3.19	Mou afe fakamātoato mei he angahalá. He ‘oku ou fakatonutonu mo tautea ‘a kinautolu ‘oku ou ‘ofa aí. 
REV.3.20	Fanongo mai! Ko au eni ‘oku ou tu‘u ‘o tukituki atu ‘i homou matapaá. Kapau te mou fanongo ki hoku le‘ó, pea fakaava ‘a e matapaá, pea te u hū atu pea te tau keinanga fakataha. 
REV.3.21	Ko kinautolu kotoa pē ‘e ikuná, kuo pau ke tau nofo fakataha mo au ‘i hoku taloní, ‘o hange pē ko ‘eku nofo fakataha mo e Tamaí ‘i hono taloní koe‘uhí ko ‘eku ikuna ‘a‘akú.
REV.3.22	Ko ena ‘oku mou lau kimoutolu ko e kakai telinga ongo, pea mou fakafanongo ā ki he me‘a ‘oku lea‘aki atu ‘e he Laumālié ki he ngaahi siasí.”
REV.4.1	Pea hili ia, peá u toe vakai atu, tā ko ha matapā kuo fakaava mai mei langi. Pea toe ongo mai e le‘o na‘á ku tomu‘a fanongo ki aí ‘oku tatangi ‘o hangē ha talupité, “Ha‘u ki ‘olungá ni. Pea te u fakahā kiate koe ‘a e ngaahi me‘a kuo pau ke hoko maí.” 
REV.4.2	Na‘e fakafokifā pē kuo fā‘ofale e Laumālié ‘iate au, peá u sio ki ha taloni ‘oku tu‘u ‘i loto langi pea ‘oku nofo ai e toko taha. 
REV.4.3	Na‘e fetapaki ‘a e toko taha ko iá, ‘o hangē ko e maka mahu‘inga ko e siasipaá mo e kanelianó. Pea tu‘u e taloní ‘i ha loto ‘umata na‘e hangē hono lanú ko e ‘emalatá.
REV.4.4	Na‘e tu‘u e taloní ‘i loto mālie ‘i ha ngaahi taloni kehe ‘e uofulu mā fā. Pea kuo nofo ai ha kau mātu‘a ‘e toko uofulu mā fā ‘oku teunga hina pea kalauni koula. 
REV.4.5	Pea tapa mai mei he taloni na‘e tu‘u ‘i loto mālié ‘a e ‘uhila pea pā mo e mana, pea ulo ‘i mu‘a he taloní ‘a e ngaahi maama ‘e fitu, ‘a ia ko e laumālie ‘e fitu ia ‘o e ‘Otuá. 
REV.4.6	Pea na‘e tu‘u ‘i mu‘a he taloní mo ha me‘a na‘e hangē ha tahi sio‘atá. Na‘e tasilo ‘o hangē ko e kilisitalá.
REV.4.6	Na‘e tu‘u takai ki he taloni ‘i lotomālié ha me‘a mo‘ui ‘e toko fā na‘e mata ‘ata‘atā pē ‘a mu‘a mo mui. 
REV.4.7	Na‘e hangē ha laioné ‘a e ‘uluakí, pea hangē ha pulú ‘a hono uá. Ko hono tolú, na‘e fofonga‘i tangata, pea ko hono faá leva, na‘e hangē ha ‘īkale ‘oku puná. 
REV.4.8	Na‘e taki kapakau ‘e ono ‘a e me‘a mo‘ui ‘e faá, pea mata ‘atā pē honau sinó. Pea ko e ‘aho mo e pō ‘enau kalanga,
REV.4.8	“‘Oku mā‘oni‘oni, ‘oku mā‘oni‘oni, ‘oku mā‘oni‘oni
REV.4.8	‘A e ‘Eiki ko e ‘Otua māfimafí,
REV.4.8	Na‘á ne ‘i ai, pea ‘oku ‘i ai,
REV.4.8	pea ‘oku lolotonga hā‘ele mai.”
REV.4.9	Na‘e fai ‘e he me‘a mo‘ui ‘e faá ‘enau vīkiviki‘i mo fakalāngilangi‘i mo fakamālō‘ia ‘a e toko taha ‘oku ‘afio he taloní, ‘a ia ‘e mo‘ui ‘o tuputupu‘á. 
REV.4.10	Pea lolotonga iá na‘e tō tū‘ulutui ‘a e kau mātu‘a ‘e toko uofulu mā faá ‘i mu‘a ‘iate ia ‘oku ‘afio he taloní, pea nau hu‘i atu honau ngaahi kalauní ki he ve‘e taloní mo nau kalanga,
REV.4.11	“‘E homau ‘Eiki mo homau ‘Otua,
REV.4.11	‘oku taau mo e ‘Afió na ‘a e ngeia mo e lāngilangi,
REV.4.11	Pea mo e mafai.
REV.4.11	He ko koe na‘á ke ngaohi e me‘a kotoa.
REV.4.11	Ko ho finangaló na‘e hoko mai ai e me‘a kotoa pē
REV.4.11	Peá ke fakatupu e me‘a kotoa pē.”
REV.5.1	Na‘á ku sio ki he toko taha ‘oku ‘afio he taloní ‘okú ne puke ‘i hono to‘omata‘ú ha takainga tohi kuo fakatou tohi ‘i loto mo tu‘a. Pea kuo sila‘i‘aki ha sila ‘e fitu. 
REV.5.2	Peá u sio ki ha ‘āngelo kaukaua ‘okú ne kalanga le‘o-lahi, “Ko hai ha taha ‘oku taau ke ne folahi e takainga tohí pea vete hono ngaahi silá?” 
REV.5.3	Ka na‘e ‘ikai ha taha ‘i langi, pe ‘i māmani, pe ‘i lolofonua te ne lava ‘o folahi e takainga tohí ‘o lau.
REV.5.4	Peá u tangi lahi ‘aupito, koe‘uhí ko e ‘ikai ha taha ‘e taau ke ne folahi e takainga tohí ‘o sio ki loto. 
REV.5.5	Pea toki pehē mai kiate au ‘e he tokotaha he kau mātu‘á, “Tuku ā ho‘o tangí. Sio atu. Ko e toko taha ko ena ‘oku fakatou ui ko e ‘Laione ‘o e Matakali Siutá’ mo e ‘Hako ‘o Tēvitá,’ kuó ne ikuna. Pea ko ia ia te ne folahi e takainga tohí pea vete mo hono ngaahi sila ‘e fitú.”
REV.5.6	Peá u toe sio atu tā ko ha Lami ‘oku tu‘u ‘i loto-mālie he taloní, pea kuo ha‘ofia ia ‘e he me‘a mo‘ui ‘e faá mo e kau mātu‘á. Ko e Lamí, hangē na‘e ‘osi tāmate‘í ka ‘oku mo‘ui pē ia. Na‘e ‘i ai hono me‘atui ‘e fitu mo e mata ‘e fitu. Ko e laumālie ‘e fitu ia ‘o e ‘Otuá, ‘a ia kuo fekau ke ‘alu atu ki he tapa kotoa pē ‘o māmani.
REV.5.7	Pea tu‘u atu ‘a e Lamí ‘o to‘o mai ‘a e takainga tohí mei he nima to‘omata‘u ‘o e toko taha na‘e ‘afio he taloní. 
REV.5.8	Pea ko ‘ene to‘o pē ‘a e takainga tohí kuo tō tū‘ulutui kiate ia ‘a e ngaahi me‘a mo‘ui ‘e faá pea mo e kau mātu‘a ‘e toko uofulu mā faá. Na‘a nau taki taha ‘a e ha‘ape mo e ipu koula kuo fonu ‘inisēnisi, ‘a ia ko e ngaahi lotu ia e kakai ‘a e ‘Otuá. 
REV.5.9	Pea nau hua leva ‘a e hiva fo‘ou ko eni,
REV.5.9	“‘Okú ke taau,
REV.5.9	ke tali ‘a e takainga tohí,
REV.5.9	mo vete hono ngaahi silá,
REV.5.9	he na‘e tāmate‘i koe,
REV.5.9	peá ke huhu‘i‘aki ho ta‘ata‘á
REV.5.9	ha kakai ma‘á e ‘Otuá
REV.5.9	mei he fa‘ahinga kotoa,
REV.5.9	mo e lea kotoa,
REV.5.9	mo e pule‘anga kotoa,
REV.5.9	mo e matakali kotoa.
REV.5.10	Na‘á ke fakahoko kinautolu
REV.5.10	ko e pule‘anga fakatu‘i,
REV.5.10	mo e kau taula‘eiki,
REV.5.10	ma‘á hotau ‘Otuá,
REV.5.10	pea te nau hau kinautolu ‘i māmani.”
REV.5.11	Pea lolotonga ‘eku sio atú, na‘e ongo mai ‘a e le‘o ‘o ha kau ‘āngelo tokolahi ‘oku nau haha‘o takai he taloní, pea mo e le‘o ‘o e tu‘unga me‘a mo‘uí mo e kau mātu‘á. Na‘e laui miliona honau tokolahí, 
REV.5.12	pea nau kalanga le‘o-lahi,
REV.5.12	“‘Oku taau ‘a e Lami na‘e tāmate‘í
REV.5.12	ke ‘oange mo‘ona ‘a e mafai
REV.5.12	mo e koloa, mo e poto, mo e mālohi,
REV.5.12	mo e ngeia, mo e lāngilangi, mo e fakafeta‘i.”
REV.5.13	Peá u toe fanongo atu kuo hanga ‘e he me‘a mo‘ui kotoa pē ‘i langi, mo māmani, mo lolofonua, mo tahi, ‘o hiki ‘enau fakafeta‘i ko eni:
REV.5.13	“Ke fakavīkiviki‘i ma‘u ai pē ‘o ta‘e ngata pea ta‘e ngata
REV.5.13	‘a e lāngilangi, mo e ngeia, mo e māfimafi
REV.5.13	‘o e Toko Taha ‘oku ‘afio ‘i he taloní
REV.5.13	pea mo e Lamí!”
REV.5.14	Pea tali mai ‘e he me‘a mo‘ui ‘e faá, “‘Ēmeni,” kae tū‘ulutui ai pē ‘a e kau mātu‘a ‘e toko uofulu mā faá ‘o lotu kiate ia.
REV.6.1	Pea lolotonga ‘eku sio atu ki he Lamí ‘okú ne to‘o ‘a e ‘uluaki sila ‘i he ngaahi sila ‘e fitú, na‘á ku fanongo ki he toko taha he me‘a mo‘ui ‘e faá ‘oku kalanga le‘o-lahi ‘o hangē ko e ‘u‘ulu ‘a e maná, ‘o ne pehē mai, “Ha‘u!” 
REV.6.2	Pea ‘asi mai leva ha hoosi tea. Na‘e to‘o kaufana ‘a e toko taha na‘e heka aí, pea na‘e ‘oange hono kalauni. Kuo ‘osi lava ‘ene ngaahi ikuna, peá ne toe ‘alu atu ke ikuna.
REV.6.3	Pea to‘o ‘e he Lamí ‘a e sila hono uá, peá u fanongo ki he pehē mai ‘e he me‘a mo‘ui hono uá, “Ha‘u!” 
REV.6.4	Pea toe tu‘u mai mo ha hoosi lanu kulokula momoho. Pea ko e toko taha na‘e heka he hoosi ko iá, na‘e ‘oange mo‘ona ‘a e mafai ke fakangata ‘a e melino ‘a māmaní kae fetāmate‘aki ‘a e kakaí. Pea na‘e ‘oange kiate ia ha fu‘u heletā.
REV.6.5	Pea to‘o ‘e he Lamí ‘a e sila hono tolú, peá u fanongo atu ‘oku pehē mai ‘e he me‘a mo‘ui hono tolú, “Ha‘u!” Pea ‘asi mai ha hoosi ‘uli‘uli ‘oku heka mai ai e toko taha ‘okú ne to‘o ha me‘a fua mamafa. 
REV.6.6	Peá u fanongo atu ‘oku hangē ‘oku ongo mai mei he me‘a mo‘ui ‘e faá ha le‘o ‘oku pehē mai, “Ko e kilo uité ‘e fe‘unga hono mahu‘ingá mo ho‘o ngāue totongi ‘aho kakato. Pea pehē pē mo e kilo pa‘ale ‘e tolú, ‘e fe‘unga hono mahu‘ingá mo ho‘o ngāue totongi ‘aho kakato. Pea vakai na‘a mou maumau‘i e lolo ‘ōlivé mo e uain.”
REV.6.7	Pea to‘o ‘e he Lamí ‘a e sila hono faá, peá u fanongo atu ki he le‘o ‘o e me‘a mo‘ui hono faá ‘oku pehē mai, “Ha‘u!” 
REV.6.8	Pea ‘asi mai ai ha hoosi tea. Pea ko e hingoa ‘o e toko taha na‘e heka aí ko Mate, pea na‘e muimui mai ai ‘a e Pule‘anga ‘o Maté. Na‘e tuku ange ke nau pule ki he vahe fā ‘e taha ‘o māmani, pea fakangofua ke nau tāmate‘i hono kakaí ‘aki e heletā, mo e honge, mo e mahaki faka‘auha, mo e fanga manu fekai.
REV.6.9	Pea to‘o ‘e he Lamí ‘a e sila hono nimá, peá u sio atu ki he lalo ‘ōlitá ‘oku fonu ai e ngaahi laumālie ‘o e kakai kuo fakapoongi koe‘uhi ko ‘enau mo‘ui‘aki e Folofola ‘a e ‘Otuá mo fakahaa‘i ‘enau tuí. 
REV.6.10	Pea nau kalanga, “‘Eiki, ko e toko taha mā‘oni‘oni mo falala‘anga koe. Te ke fakamāu‘i ‘afē nai mo tautea ‘a e kakai na‘a nau tāmate‘i kimautolu ‘i māmaní?”
REV.6.11	Na‘e ‘oange leva ha teunga hina ‘o kinautolu kotoa na‘e tāmate‘í, pea fekau ke nau ki‘i tali si‘i atu pē, kae ‘oua ke kakato ‘a e tokolahi ‘o honau kaungāngāue mo kaungāfononga na‘e pau ke tāmate‘í.
REV.6.12	Peá u sio atu ‘oku to‘o ‘e he Lamí ‘a e sila hono onó, pea na‘e hoko leva ha fu‘u mofuike. Pea fakapo‘uli tu‘u e la‘aá, ‘o hangē kuo ‘ai tauanga‘á, pea totototo e māhiná. 
REV.6.13	Pea ngangana mo e fetu‘ú mei he vavaá, ‘o hangē ha fu‘u fiki kaulo‘a kuo fepālekina ‘i ha matangí. 
REV.6.14	Pea takatakai ‘a e langí ‘o puli ‘o hangē ko hono takai ha takainga tohí, pea mata‘aki e ngaahi mo‘ungá mo e ‘otu motú mei honau ngaahi tu‘u‘angá.
REV.6.15	Ko e ngaahi tu‘i ‘o māmaní, mo hono kakai ‘iloá, mo e kau ‘eikitaú, na‘a nau toi he ngaahi ‘ana mo e maka he mo‘ungá, ko ‘enau toi fakataha mo e kakai tu‘umālié, mo e kau ma‘u mafaí, mo e kau pōpulá, mo e kau tau‘atāiná. 
REV.6.16	Pea nau toki tautapa ki he mo‘ungá mo e maká, “Holo mai ‘o fufū kimautolu mei he fofonga ‘o e toko taha ‘oku ‘afio he taloní pea mo e houhau ‘o e Lamí. 
REV.6.17	He kuo hoko mai ‘a e ‘aho fakalilifu ‘o ‘ena houhau na‘e tala mai mei mu‘á. Pea ko hai te ne fa‘a matu‘uaki hono ha‘aha‘á?”
REV.7.1+REV.7.2	Na‘e toki hā mai ha kau ‘āngelo ‘e toko fā ‘oku nau taki taha tu‘u ‘i hono tuliki ‘i he ngaahi tuliki ‘e fā ‘o māmaní. Pea hanga ‘e he kau ‘āngeló ‘o ta‘ofi tu‘u e matangi ‘e fā ‘o māmaní ke ‘oua na‘a angi ki he fonuá, pe ko e tahí, pe ko ha fu‘u ‘akau. Ko e kau ‘āngelo ‘e toko fā ko iá, na‘e ‘osi fakamafai‘i ke nau maumau‘i e fonuá mo e tahí. Pea na‘e toe hā mai mo ha ‘āngelo kehe na‘e ‘alu hake mei he hopo‘anga ‘o e la‘aá ‘i he hahaké, pea kuó ne mateuteu ke paaki e faka‘ilonga ‘o e ‘Otua mo‘uí ‘i he kakaí. Peá ne kaila ki he kau ‘āngelo ‘e toko faá, 
REV.7.3	“Vakai na‘a mou maumau‘i e fonuá, pe ko e tahí, pe ko ha fu‘u ‘akau. Mou tatali pē kae‘oua kuó u paaki ha faka‘ilonga he la‘e ‘o e kau sevāniti ‘a hotau ‘Otuá.”
REV.7.4	Peá u toki fanongo ‘oku lau e tokolahi ‘o e kakai kuo faka‘ilonga‘i honau la‘é, tā ko e toko 144,000 mei he ngaahi matakali kotoa ‘o ‘Isilelí:
REV.7.5	Ko e toko 12,000 mei he matakali Siutá,
REV.7.5	ko e toko 12,000 mei he matakali Lūpení,
REV.7.5	ko e toko 12,000 mei he matakali Katá,
REV.7.6	ko e toko 12,000 mei he matakali ‘Āselí,
REV.7.6	ko e toko 12,000 mei he matakali Nafitalaí,
REV.7.6	ko e toko 12,000 mei he matakali Manasé,
REV.7.7	ko e toko 12,000 mei he matakali Simioné,
REV.7.7	ko e toko 12,000 mei he matakali Līvaí,
REV.7.7	ko e toko 12,000 mei he matakali ‘Isaká,
REV.7.8	ko e toko 12,000 mei he matakali Sepuloní,
REV.7.8	ko e toko 12,000 mei he matakali Siosifá, pea
REV.7.8	ko e toko 12,000 mei he matakali Penisimaní.
REV.7.9	Pea hili iá na‘á ku sio ki ha fu’u kakai na‘e ta‘e ma fa‘a laua hono tokolahí. Ko e kakai mei he matakali kotoa, mo e ha‘a kotoa, mo e fonua kotoa, mo e lea kotoa, ‘oku nau tutu‘u ‘o hanga ki he taloní mo e Lamí. Kuo nau teunga hina kotoa mo to‘o taki taha ha va‘a paame, mo kaila,
REV.7.10	“Ko e ‘Eiki ko homau ‘Otuá
REV.7.10	‘a ia ‘oku ‘afio ‘i he taloní,
REV.7.10	‘okú ne mafeia ke fakahaofi hono kakaí,
REV.7.10	pea pehē pē mo e Lamí.”
REV.7.11	Ko e kau ‘āngelo na‘e haha‘o takai he taloní, na‘a nau tō tū‘ulutui ‘o punou ki he kelekelé ‘i mu‘a ‘i he taloní. Pea tū‘ulutui fakataha mo kinautolu mo e kau mātu‘á mo e me‘a mo‘ui ‘e faá, ‘o nau fakahīkihiki‘i kotoa ‘a e ‘Otuá, ‘o pehē,
REV.7.12	“‘Ēmeni! Ko hotau ‘Otuá,
REV.7.12	‘oku ‘o‘ona ‘a e fakavīkivikí mo e fakalāngilangí,
REV.7.12	mo e potó, mo e fakafeta‘í,
REV.7.12	mo e mālohí, mo e mafaí,
REV.7.12	‘o ta‘e ngata pea ta‘e ngata.
REV.7.12	‘Ēmeni!”
REV.7.13	Pea fehu‘i mai kiate au e tangata‘eiki ‘e taha, “‘Oku ke ‘ilo nai ‘a e kakai teunga hina ko ení? ‘Oku ke ‘ilo nai honau tupu‘angá?”
REV.7.14	Peá u tali atu, “Tangata‘eiki, ‘okú ke mea‘i pē ‘e koe.”
REV.7.14	Peá ne pehe mai,
REV.7.14	“Ko e kakai eni
REV.7.14	na‘a nau fou mai he faingata‘a lahi.
REV.7.14	Kuo nau fō honau valá
REV.7.14	‘o hina ekiaki
REV.7.14	‘i he ta‘ata‘a ‘o e Lamí.
REV.7.15	Pea nau tutu‘u ai ‘i mu‘a he taloni ‘o e ‘Otuá
REV.7.15	‘o lotu kiate ia ‘i hono Temipalé,
REV.7.15	‘i he ‘aho mo e pō.
REV.7.15	Pea ko ia ‘oku ‘afio ‘i he taloní,
REV.7.15	te ne fokotu‘u hono tēniti
REV.7.15	‘o fakamalumalu kinautolu.
REV.7.16	‘E ‘ikai te nau toe fiekaia
REV.7.16	pe fieinua,
REV.7.16	Pea he‘ikai ke toe taa‘i ‘e he la‘aá,
REV.7.16	pe te nau velahia.
REV.7.17	Ko e Lami ‘i loto taloní,
REV.7.17	te ne hoko ko honau tauhi.
REV.7.17	Te ne taki kinautolu ki ha ngaahi matavai fakamo‘ui,
REV.7.17	Pea ‘e toki holoholo kotoa ‘e he ‘Otuá ‘a honau lo‘imatá.
REV.8.1	Na‘e fakaava ‘e he Lamí ‘a e sila hono fitú, pea fakalongolongo ai ‘a e langí ‘o haafe houa nai. 
REV.8.2	Peá u sio atu ‘oku ‘oange ha talupite takitaha ki he kau ‘āngelo ‘e toko fitu ‘oku tu‘u ‘o hanga ki he ‘afio‘anga ‘o e ‘Otuá.
REV.8.3	Pea ha‘u e ‘āngelo kehe mo ha ‘ai‘anga ‘inisēnisi koula ‘o tu‘u he ve‘e ‘ōlitá. Pea na‘e ‘oange ki ai ha ‘inisēnisi lahi ke ne hapai fakataha mo e ngaahi hū ‘a e kakai lotu mo‘oní ‘i he ‘ōlita koula na‘e hanga ki he taloní. 
REV.8.4	Pea ‘alu hake ‘a e kohu ‘o e ‘inisēnisí fakataha mo e ngaahi hū ‘a e kakai lotu mo‘oní mei he nima ‘o e ‘āngelo na‘e tu‘u ‘o hanga ki he ‘Otuá.
REV.8.5	Pea hili iá, pea tata ‘e he ‘āngeló ha malala‘i afi mei he ‘ōlitá ki he ‘ai‘anga-‘inisēnisí, peá ne toki hua‘i hifo ia ki māmani. Pea pā ‘a e maná, pea tapa ‘a e ‘uhilá, pea ngalulu ‘a māmani.
REV.8.6	Na‘e teuteu leva ‘a e kau ‘āngelo ‘e toko fitú ke ifi ‘enau ngaahi talupité.
REV.8.7	Pea ko ‘ene ifi pē ‘e he ‘uluaki ‘āngeló ‘ene talupité, kuo tō ki māmani ha ‘uha maka mo e afi na‘e fiofio toto. Na‘e vela ai e vahe tolu ‘e taha ‘o māmani, mo e vahe tolu ‘e taha ‘o e vaotaá, pea mo e vahe tolu ‘e taha ‘o e mohukú.
REV.8.8	Pea ko ‘ene ifi pē ‘e he ‘āngelo hono uá ‘ene talupité, kuo fakapuna ki tahi ha me‘a na‘e hangē ha fu‘u mo‘unga velá. Pea liliu ai e vahe tolu ‘e taha ‘o e tahí ‘o toto, 
REV.8.9	pea mate mo e vahe tolu ‘e taha ‘o e ngaahi me‘a mo‘ui ‘i tahí, pea ‘auha ai foki mo e vahe tolu ‘e taha ‘o e ngaahi vaka ‘i māmaní.
REV.8.10	Pea ko ‘ene ifi pē ‘e he ‘āngelo hono tolú ‘ene talupité, kuo tō hifo ha fu‘u fo‘i fetu‘u mei langi. Na‘e hangē ia ko ha fu‘u afi kakahá, pea na‘e tō ia ki he vahe tolu ‘e taha ‘o e ngaahi vaitafe mo e ngaahi matavai ‘i māmaní. 
REV.8.11	Ko e hingoa ‘o e fo‘i fetu‘ú ko Kona, pea na‘e kona ai ‘a e vahe tolu ‘e taha ‘o e vai ‘i māmaní. Pea mate ‘a e kakai tokolahi koe‘uhí ko e fu‘u kona e vaí.
REV.8.12	Pea ko ‘ene ifi pē ‘e he ‘āngelo hono faá ‘ene talupité, kuo taa‘i e vahe tolu ‘e taha ‘o e la‘aá, mo e vahe tolu ‘e taha ‘o e māhiná, mo e vahe tolu ‘e taha ‘o e ngaahi fetu‘ú. Na‘e mole ai ‘a e vahe tolu ‘e taha ‘o honau māmá. Pea fakapo‘uli leva ‘a e vahe tolu ‘e taha ‘o e ‘ahó, mo e vahe tolu ‘e taha ‘o e po‘ulí.
REV.8.13	Peá u toe sio atu mo fanongo tā ko ha ‘īkale ‘oku puna he ‘ataá mo kaila, “Mala‘ia! Mala‘ia! Mala‘ia ‘a e kakai kotoa ‘oku nofo ‘i māmaní. He ‘oku teu ifi ‘e he kau ‘āngelo ko eé ‘enau ngaahi talupité.”
REV.9.1	Pea ko ‘ene ifi pē ‘e he ‘āngelo hono nimá ‘ene talupité, peá u sio atu ‘oku tō hifo ha fo‘i fetu‘u mei langi ki māmani. Na‘e ‘oange ki ai ‘a e kī ki he hifo‘anga ki he luo ta‘e-hano-takelé. 
REV.9.2	Pea ko ‘ene fakaava pē e hifo‘angá kuo kohu hake, ‘o hange ha fu‘u ngoto‘umú. Na‘e fakapo‘uli ai ‘a e la‘aá mo e langí. 
REV.9.3	Pea ‘oho mai ha fanga he‘e mei he ‘ahú ‘o ‘ufi‘ufi ‘a māmani. Pea na‘e ‘oange kiate kinautolu e fa‘ahinga mafai ‘oku ‘i he sikopió.
REV.9.4	Na‘e fekau e he‘é ke ‘oua te nau faka‘auha e mohuku ‘i māmaní, pe ko ha ‘akau lalahi pe iiki, kae tautea pē ‘a e kakai ‘oku ‘ikai ke hā ‘i honau la‘é ‘a e faka‘ilonga ‘o e ‘Otuá. 
REV.9.5	Na‘e fakangofua e he‘é ke nau fakamamahi‘i e kakaí ‘o māhina ‘e nima, ka na‘e ‘ikai ke fakangofua ke nau tāmate‘i kinautolu. Ko e fakamamahi na‘a nau faí na‘e hangē ko e u‘u ‘a e sikopió. 
REV.9.6	‘E faka‘amu ‘a e kakaí he ngaahi ‘aho ko iá ke mate, ka he‘ikai ke nau lava ‘o mate. Te nau fie mate, ka ‘e hola meiate kinautolu ‘a e maté.
REV.9.7	Ko e fanga he‘é, na‘e hangē ha fanga hoosi kuo teu ki he taú. Na‘e hangē ‘oku nau kalauni koulá, pea nau mata ‘o hangē ha tangatá. 
REV.9.8	Ko honau lou‘ulú na‘e hangē ko e lou‘ulu ‘o ha fefiné, pea nau nifo ‘o hangē ha laioné. 
REV.9.9	Na‘a nau kofu tau ukamea. Pea ngahaha honau kapakaú ‘o hangē ko ha kongakau sāliote ‘oku ‘oho atu ke taú. 
REV.9.10	Na‘e hangē ha hiku‘i sikopió honau hikú ‘o me‘a huhu, pea na‘e lava ‘o lavea ai ha taha ‘o māhina ‘e nima. 
REV.9.11	Ko honau tu‘í ‘a e ‘āngelo na‘e pule he fu‘u luó. Ko hono hingoá ko ‘Apatoni (ko Faka‘auha) ‘i he lea faka-Hepeluú, pe ko ‘Apolioni ‘i he lea faka-Kalisí.
REV.9.12	Na‘e pehē ‘a e hoko mai e ‘uluaki me‘a fakalilifú. Kae tatali si‘i pē, he ‘oku kei toe e me‘a fakalilifu ‘e ua.
REV.9.13	Pea ifi ‘e he ‘āngelo hono onó ‘ene talupité, peá u fanongo atu ‘oku ongo mai ha le‘o mei he ngaahi tuliki ‘e fā ‘o e ‘ōlita ‘oku tu‘u ‘i he ‘afio‘anga ‘o e ‘Otuá. 
REV.9.14	Pea pehē mai ‘a e le‘ó ki he ‘āngelo hono onó, “Vete ange ‘a e kau ‘āngelo ‘e toko fā kuo ha‘i ‘i he ve‘e Vaitafe ‘Eufaletesí.” 
REV.9.15	Na‘e teu‘i ‘a e kau ‘āngelo ‘e toko fā ko iá ki he houá ni, mo e ‘ahó ni, mo e uiké ni, mo e māhiná ni, mo e ta‘ú ni. Pea ko honau tuku ange eni ke nau faka‘auha ha vahe tolu ‘e taha ‘o e kakai kotoa ‘i māmani.
REV.9.16	Na‘e mahino kiate au ‘i he‘eku fanongo atú ‘oku laka he toko uangeau miliona tupu ‘a e kau tau heka hoosi na‘e ‘i aí. 
REV.9.17	Peá u sio au ‘i he‘eku vīsoné ‘oku nau teunga tau lanu-kulokula momoho, mo lanu-moana fakapōpō‘uli, mo lanu-engeenga. Na‘e ‘ulu‘i laione ‘enau fanga hōsí, pea ‘alu atu e afi mo e ‘ahu mo e sūlifa mei honau ngutú. 
REV.9.18	Na‘e mate ‘a e vahe tolu ‘e taha ‘o e kakai ‘o māmaní ‘i he me‘a fakalilifu ko ia ‘e tolú, ‘a e afí mo e ‘ahú, mo e sūlifá. 
REV.9.19	Ko e mālohi ‘o e fanga hōsí na‘e ‘i honau ngutú mo honau hikú. Pea ko honau hikú na‘e hangē ha ngata ‘oku u‘u kona mo fakatupu laveá.
REV.9.20	Ko e toenga ‘o e kakaí, ‘a ia ko e kakai na‘e ‘ikai ke mate he ngaahi faingata‘a fakalilifu ko ení, na‘e ‘ikai ke tuku ‘enau lotu ki he ngaahi me‘a na‘a nau ngaohí. Na‘e ‘ikai pē ke tuku ‘enau lotu ki he fanga tēvoló, kae hoko atu pē ‘enau ‘otua‘aki e ngaahi tamapua na‘a nau ngaohi‘aki e koula, mo e siliva, mo e polonise, mo e maka, pea mo e ‘akau. Na‘e ‘ikai ha taha he ngaahi tamapua ko iá ‘e lava ‘o sio, pe fanongo, pe ‘alu. 
REV.9.21	Pea na‘e ‘ikai ha taha ia ‘e tuku ‘ene fakapoó, pe ko ‘ene fakalou‘akaú, pe ko ‘ene tō‘onga fakalieliá, pe ko ‘ene kaiha‘á.
REV.10.1	Peá u mamata ki ha ‘āngelo kaukaua ‘e taha ‘oku ‘alu hifo mei langi kuo kofu ‘aki ha konga ‘ao, pea hā mai ha ‘umata mei hono tumu‘akí. Na‘e hangē ko e la‘aá hono fofongá, pea hangē ha ongo pou afí hono ongo va‘é. 
REV.10.2	Na‘á ne to‘oto‘o ha ki‘i takainga tohi kuo ‘osi fakaava, pea tu‘u hono va‘e to‘omata‘ú ‘i loto tahi, kae tu‘u hono va‘e to‘ohemá ‘i he funga fonuá. 
REV.10.3	Na‘á ne kalanga ‘o hangē ko e ngungulu ‘a ha laioné, pea na‘e pā tu‘o fitu ‘a e maná.
REV.10.4	Pea ‘osi ‘a e maná, peá u kamata ke hiki tohi ‘ene leá. Kae ongo mai ha le‘o mei langi na‘e pehē, “Ko e ngaahi me‘a fakapulipuli ena. Vakai na‘á ke tohi.”
REV.10.5	Pea ko e ‘āngelo na‘á ku sio ki ai ‘oku tu‘u ‘i tahi mo ‘utá, na‘á ne hiki hake hono nima to‘omata‘ú ki langi. 
REV.10.6	Peá ne fai ‘ene tukupā ‘i he huafa ‘o e ‘Otua mo‘ui ‘oku tuputupu‘a peá ne fakatupu e langí, mo māmani, mo tahi, mo e me‘a mo‘ui kotoa pē. Peá ne toki pehē leva ‘e ia, “He‘ikai te ke toe fiu tali koe. 
REV.10.7	Kuo fakahā ‘e he ‘Otuá ‘ene ngaahi fokotu‘utu‘u fakapulipulí ki he‘ene kau sevāniti ko e kau palōfitá. Pea ko ‘ene ifi pē ‘e he ‘āngelo hono fitú ‘ene talupité kuo fakahoko ia ‘e he ‘Otuá.”
REV.10.8	Pea toe ongo mai ‘a e le‘o mei langi na‘e pehē mai, “‘Alu ‘o to‘o mai ‘a e takainga tohi kuo fakaavá mei he nima ‘o e ‘āngelo ‘oku tu‘u ‘i tahi mo ‘utá.”
REV.10.9	Peá u ‘alu atu ‘o kole ki he ‘āngeló ‘a e ki‘i takainga tohí, pea pehē mai ‘e he ‘āngeló kiate au, “To‘o ‘a e takainga tohí ‘o kai. ‘E tamala ki ho keté, ka ‘e melie ia ki ho ngutú ‘o hangē ha huhu‘a‘i honé.” 
REV.10.10	Peá u to‘o ‘a e takainga tohí mei hono nimá ‘o kai. Pea na‘e hangē pē ko e lau ‘a e ‘āngeló, na‘e melie ki hoku ngutú kae tamala ki hoku keté.
REV.10.11	Pea pehē mai ha ngaahi le‘o, “Talaki e finangalo ‘o e ‘Otuá ki he kakai ‘o e ngaahi pule‘angá, mo e ngaahi matakalí, mo e ngaahi leá, mo e ngaahi tu‘í.”
REV.11.1	Na‘e tuku mai kiate au ha va‘akau na‘e hangē ha lulá, peá ne pehē mai,
REV.11.1	“Fua takai e Temipale ‘o e ‘Otuá mo e ‘ōlitá, peá ke lau e tokolahi ‘o e kakai ‘oku lotu aí. 
REV.11.2	Ka ko e loto‘ā he tu‘a Temipalé, ‘oua ‘e fua ia. He kuo vahe‘i ia ma‘á e kakai ‘oku ‘ikai ke nau ‘ilo ‘Otuá, pea te nau tā moloki ‘a e kolo tapú ‘o fe‘unga mo ha māhina ‘e fāngofulu mā ua. 
REV.11.3	‘E tauanga‘a ‘eku ongo fakamo‘oní, pea te u fakamafai‘i kinaua ke na tu‘uaki e finangalo ‘o e ‘Otuá ke fe‘unga mo ha ‘aho ‘e taha afe uangeau mā onongofulu.
REV.11.4	Ko e ongo fakamo‘oní ‘a e ongo fu‘u ‘ōlive mo e ongo tu‘unga-maama ‘oku tu‘u ‘i he ‘afio‘anga ‘o e ‘Eiki ‘oku pule ‘i māmaní. 
REV.11.5	Pea ka ai ha fili ‘e ala kiate kinaua, te ne ‘auha he afi ‘oku ‘alu atu mei hona ngutú. 
REV.11.6	‘Okú na ma‘u mafai ke tāpuni e langí ke ‘oua na‘a tō ha ‘uha ‘o kapau ‘okú na lolotonga malanga‘i e finangalo ‘o e ‘Otuá, mo e mafai ke liliu ha vai ke toto, pe fakatupu ha ngaahi faingata‘a fakalilifu kehekehe ‘i māmani.
REV.11.7	Pea ka lava hono malanga‘i ‘e he ongo fakamo‘oní ‘a e finangalo ‘o e ‘Otuá, pea ‘e ‘alu hake leva ‘a e manu fekai ‘oku nofo ‘i he fu‘u luó ‘o tau‘i kinaua, pea te ne ikuna kinaua ‘o tāmate‘i. 
REV.11.8	‘E lī hona ‘anga‘angá he ve‘e hala ‘o e fu‘u kolo na‘e tutuki ai ki ha kolosi ‘a hona ‘Eikí. ‘I he faka‘uhinga fakalaumālié ‘oku ui e kolo ko iá ko Sōtoma mo ‘Isipite.
REV.11.9	Pea ‘e fe‘unga mo ha ‘aho ‘e tolu mo e konga e mamata ‘a e kakai mei he ngaahi fonua, mo e matakali, mo e ha‘a mo e lea kotoa pē ki he ‘anga‘anga ‘o e ongo fakamo‘oní mo ta‘ofi hono tanu kinauá. 
REV.11.10	‘E fai kātoanga ai mo fakafiefia ‘a e kakai kotoa pē ‘i māmani. Te nau fefoaki‘aki ‘enau me‘a‘ofa, koe‘uhí ko e me‘a kuo hoko ki he ongo palōfita na‘a nau kina aí. 
REV.11.11	Ka ‘o ka hili ha ‘aho ‘e tolu mo e konga, ‘e toe hū ha mānava mo‘ui mei he ‘Otuá ki hona ‘anga‘angá, pea te na toe tu‘u hake, pea ‘e manavahē ‘a e kakai kotoa te nau sio kiate kinauá.
REV.11.12	Pea ongo mai ki he ongo fakamo‘oní ha fu‘u le‘o mei langi ‘oku pehē mai, “Mo omi ki ‘olungá ni.” Pea na ō hake ki langi ‘i ha konga ‘ao kae mamata pē hona ngaahi filí — 
REV.11.13	kae fakafokifā pē kuo hoko ha fu‘u mofuike fakalilifu pea ‘auha ai e vahe hongofulu ‘e taha ‘o e koló. Na‘e mate ai e toko fitu afe, pea manavahē ai‘a hono toé ‘o nau fakahīkihiki‘i ‘a e ‘Otua ‘oku pule ‘i langí.
REV.11.14	Na‘e pehē ‘a e hoko ‘a e me‘a fakalilifu hono uá. Ka ‘oku vave ke hoko ‘a hono tolú.
REV.11.15	Na‘e ifi ‘e he ‘āngelo hono fitú ‘ene talupité, pea ongo mai ha fu‘u le‘o ‘i langi ‘oku pehē,
REV.11.15	“Kuo ma‘u eni ‘e hotau ‘Eikí
REV.11.15	mo ‘ene Kalaisí
REV.11.15	‘a e ngaahi pule‘anga ‘o māmaní.
REV.11.15	Pea te ne pule ‘o ta‘e ngata pea ta‘e ngata!”
REV.11.16	Pea tō tū‘ulutui ai e kau mātu‘a ‘e toko uofulu mā fā na‘e nofo he ngaahi taloni he ‘afio‘anga ‘o e ‘Otuá, ‘o nau fakahīkihiki‘i ia, 
REV.11.17	‘o nau pehē,
REV.11.17	“‘Eiki ‘Otua Māfimafi,
REV.11.17	‘Okú ke ‘i ai, pea na‘á ke ‘i ai.
REV.11.17	Pea ‘oku mau fakamālō kiate koe,
REV.11.17	koe‘uhí kuó ke ‘ai ho fu‘u mafí
REV.11.17	‘o kamata ho‘o pulé.
REV.11.18	Na‘e ‘ita e tukui fonuá
REV.11.18	pea houhau ai mo e ‘Afió na.
REV.11.18	Pea kuo hoko mai e ‘aho ke fakamāu‘i
REV.11.18	mo e kakai kuo maté.
REV.11.18	Ko e ‘aho eni ke ke fakapale‘i ai
REV.11.18	ho‘o kau sevāniti ko e kau palōfitá,
REV.11.18	Mo ho kakai kotoa
REV.11.18	na‘a nau fakalāngilangi‘i ho huafá,
REV.11.18	‘A e lalahi mo e iiki.
REV.11.18	Ko e ‘aho eni ke faka‘auha
REV.11.18	‘a kinautolu kotoa na‘a nau faka‘auha ‘a māmaní.”
REV.11.19	Na‘e fakaava e matapā ‘o e Temipale e ‘Otuá ‘i langí, pea hā mai leva e ‘a’ake ‘o e kovinānité. Pea mana mo fatulisi mo ngalulu e fonuá pea tō mo e ‘uha maka lalahi.
REV.12.1	Na‘e toki hā mai ha fu‘u faka‘ilonga ‘i he langí, ko ha fefine ‘okú ne teunga ‘aki e la‘aá, pea tu‘u hono va‘é he māhiná, peá ne kalauni ‘aki ha ngaahi fo‘i fetu‘u ‘e hongofulu mā ua. 
REV.12.2	Kuo mei fā‘ele ‘a e fefiné, peá ne to‘e he‘ene langaá.
REV.12.3	Pea toe hā mai mo ha faka‘ilonga ‘e taha ‘i he langí, tā ko ha fu‘u talākoni kulokula momoho ‘oku ‘ulu ‘e fitu, mo me‘a tui ‘e hongofulu, pea takitaha e ‘ulu ‘a e kalauni. 
REV.12.4	Na‘á ne pae ‘aki hono hikú ‘a e vahe tolu ‘e taha ‘o e ngaahi fetu‘u he vavaá ‘o laku hifo ki māmani. Pea tu‘u atu ‘a e fu‘u talākoni ki he fefiné koe‘uhí ke fanau‘i mai pē ‘ene tamá peá ne folo leva.
REV.12.5	Pea fanau‘i mai ‘e he fefiné ha tamasi‘i tangata, ‘a ia te ne pule‘i ‘a e ngaahi pule‘anga kotoa ‘aki e tokotoko ukamea. Kae fa‘ao e tamasi‘í mei he fefiné ‘o ‘ave ki he ‘Otuá mo hono taloní. 
REV.12.6	Kae hola e fefiné ki he toafá, ki ha feitu‘u ne tokateu ma‘ána ‘e he ‘Otuá, ‘o tauhi ai ia ‘o fe‘unga mo ha ‘aho ‘e taha afe uangeau mā onongofulu.
REV.12.7	Na‘e hoko ha tau ‘i langi, ko Maikeli mo ‘ene kau ‘āngeló pea mo e fu‘u talākoni mo ‘ene kau ‘āngeló. 
REV.12.8	Pea ‘ulungia ‘a e fu‘u talākoni, ‘o ‘ikai hanau toe nofo‘anga mo ‘ene kau ‘āngeló ‘i langi, 
REV.12.9	pea kapusi ki māmani e fu‘u ngatá, ‘a e fu‘u talākoni tupu‘a ‘oku ui ko e Tēvoló, pe ko Sētane, ‘a ia ‘okú ne kākaa‘i ‘a māmani kātoa. Na‘e tuli hifo ia mo ‘ene kau ‘āngeló ki māmani. 
REV.12.10	Pea toe ongo mai ha kalanga le‘o-lahi mei langi na‘e pehē,
REV.12.10	“Kuo hoko mai ‘a e fakamo‘ui mo e ivi,
REV.12.10	mo e pule‘anga ‘o hotau ‘Otuá,
REV.12.10	mo e mafai ‘o ‘ene Kalaisí.
REV.12.10	Ko e ‘aho mo e pō
REV.12.10	mo hono talatalaaki‘i ‘e Sētane hotau kakaí
REV.12.10	‘i he ‘afio‘anga ‘o e ‘Otuá.
REV.12.10	Ka ko eni, kuo kapusi ia mei langi.
REV.12.11	Na‘e ikuna ‘e hotau kakaí ‘a Sētane,
REV.12.11	koe‘uhi ko e ta‘ata‘a ‘o e Lamí,
REV.12.11	pea mo e Folofola na‘a nau tu‘uakí.
REV.12.11	Na‘a nau tali fiemālie
REV.12.11	ke lī‘aki ‘enau mo‘uí,
REV.12.11	‘o a‘u ki he mate.
REV.12.12	Ke fiefia ‘a langi,
REV.12.12	mo hono kakaí kotoa.
REV.12.12	Kae tangilāulau ‘a e fonuá mo ‘ōseni,
REV.12.12	he kuo kapusi ki māmani ‘a e Tēvoló.
REV.12.12	Kuo mahino kiate ia ‘oku si‘i hono ngaahi ‘ahó,
REV.12.12	pea ‘oku teketekelili ai hono lotó.
REV.12.13	Na‘e mahino ki he fu‘u manu fekaí kuo kapusi ia ki māmani, peá ne fakafaingata‘a‘ia‘i leva ‘a e fefine na‘á ne fā‘ele‘i e tamasi‘í. 
REV.12.14	Ka na‘e ‘oange ha ongo kapakau ‘o e fefiné ‘o hangē ha fu‘u ‘īkalé, koe‘uhí ke ne puna ki he toafá ‘o hao mei he talākoní. Pea na‘e tauhi ai ia ‘o fe‘unga mo ha ta‘u ‘e tolu mo e konga.
REV.12.15	Pea toki pu‘aki mai ‘e he fu‘u talākoní ha vai ‘o hangē ha vaitafé koe‘uhí kae ‘auhia ai e fefiné. 
REV.12.16	Ka na‘e tokoni ‘a māmani ki he fefiné ‘o ne folo ‘e ia ‘a e vai na‘e mahua mai mei he ngutu e fu‘u talakoní. 
REV.12.17	Pea mātu‘aki ‘ita e fu‘u talākoni ‘i he fefiné, peá ne fakalanga tau ai ki he toenga e fānau ‘a e fefiné, ‘a ia ko e kakai ‘oku nau talangofua ki he ‘Otuá mo mateaki‘i ‘a Sīsuú. 
REV.12.18	Na‘e tu‘u pē ‘a e fu‘u talākoní ‘i matātahi.
REV.13.1	Peá u toe sio atu ‘oku hake mai mei tahi ha fu‘u manu fekai ‘oku ‘ulu ‘e fitu pea me‘atui ‘e hongofulu, pea ko e ngaahi me‘atui ‘e fitú na‘e ‘i ai hano kalauni taki taha. Na‘e tohi ‘i hono ngaahi ‘ulu ‘e fitú ha ngaahi hingoa ‘oku laukovi ki he ‘Otuá. 
REV.13.2	Pea ko e manu fekai na‘á ku sio ki aí, na‘e hangē ha lēpatí, pea ko hono va‘é na‘e hangē ha peá, kae hangē ha laioné ‘a hono ngutú. Na‘e ‘oange ‘e he fu‘u talākoni ki he manu fekaí ‘a hono mālohí, mo hono taloní, pea mo hono fu‘u mafaí. 
REV.13.3	Ko hono fo‘i ‘ulu ‘e taha, na‘e hangē na‘e lavea ‘o mei mate ka kuo toe mo‘uí, pea fakatumutumu e kakai kotoa pē ‘i māmani ‘i he manu fekai ko ení. 
REV.13.4	Na‘a nau punou ‘o lotu ki he fu‘u talākoní na‘á ne tuku ange hono mafaí ki he manu fekaí, mo nau lotu ai pē ki he manu fekaí, ‘o nau pehē, “‘Oku ‘ikai ala fakauoua‘i ‘a e fu‘u manu fekaí. ‘Oku ‘ikai pē ha taha te ne lava ‘o tu‘u atu ki ai.”
REV.13.5	Na‘e tuku ai pē ‘a e manu fekaí ke fie lahi, mo fie ‘otua, mo fie pule, ‘o fe‘unga mo ha māhina ‘e fāngofulu mā ua. 
REV.13.6	Na‘e laukovi ‘a e manu fekaí ki he ‘Otuá, pea mo hono huafá. Pea a‘u pē ki he‘ene laukovi ki he feitu‘u ‘oku ‘afio ai ‘a e ‘Otuá mo e fa‘ahinga kotoa pē ‘oku nofo fakataha mo e ‘Otuá ‘i langi. 
REV.13.7	Na‘e tuku ke ne tau‘i e kakai ‘a e ‘Otuá ‘o ikuna. Pea na‘e fakamafai‘i ke pule ki he kakai ‘o e ngaahi matakali, mo e pule‘anga, mo e lea, mo e lanu kotoa pē. 
REV.13.8	Pea ‘e lotu ki ai ‘a e kakai kotoa pē ‘oku nofo ‘i mamani, ka ‘oku ‘ikai ke tohi honau hingoa ‘i he tohi ‘o e lami kuo tamate’i, talu mei he fakatupu ‘o mamaní.
REV.13.9	Ko ena ‘oku mou lau kimoutolu ko e kakai telinga ongo,
REV.13.9	pe‘i fanongo mai.
REV.13.10	Ka kuo pau ke puke pōpula koe,
REV.13.10	pea ‘e puke pōpula koe.
REV.13.10	Ka kuo pau ke tāmate‘i ‘aki koe ha heletā,
REV.13.10	pea ‘e tāmate‘i ‘aki koe ha heletā.
REV.13.10	‘O mahino ai kuo pau ke fa‘a kātaki mo fai mateaki e kakai ‘a e ‘Otuá.
REV.13.11	Pea na‘e hā mai kiate au ha manu fekai ‘e taha ‘oku ‘alu hake mei lolo fonua. Na‘e me‘atui ‘e ua ‘o hangē ha lamí, ka ko hono fu‘u le‘ó na‘e fakamanavahē ‘aupito.
REV.13.12	Na‘e ngāue‘aki ‘e he manu fekai ko ení ‘a e mafai kakato ‘o e ‘uluaki manu fekaí, ‘a ia na‘e lavea ‘o mei mate ka kuo toe mo‘uí, ko hono fakamālohi‘i ‘a māmani mo hono kakaí ke nau lotu ki he ‘uluaki manu fekaí. 
REV.13.13	Na‘á ne fai ha ngaahi me‘a fakaofo, pea a‘u pē ki he‘ene ‘ai ke ‘alu hifo ha afi mei he ‘ataá kae sio pē ‘a e kakaí.
REV.13.14	Ko e manu fekai hono uá, na‘á ne kākaa‘i e kakaí ‘aki ‘ene fai e ngaahi me‘a fakaofo ma‘á e ‘uluaki manu fekaí, mo ne fakalotoa e kakaí ke nau ngaohi ha ‘īmisi ‘o e manu fekai na‘e lavea he heletā kae ‘ikai maté. 
REV.13.15	Na‘e fakangofua ke ne ‘ai ke mānava ‘a e ‘īmisí koe‘uhí ke lava ‘o lea. Pea ko kinautolu kotoa pē na‘e ‘ikai loto ke lotu ki he ‘īmisi ‘o e manu fekaí, na‘e tāmate‘i. 
REV.13.16	Na‘e fakamālohi‘i e kakai kotoa pē ke nau ‘ai ha faka‘ilonga ‘i honau nima to‘omata‘ú, pe ko honau la‘é, ‘o tatau ai pē ‘a e kakai ma‘u mafaí mo e ta‘e ma‘u mafaí, mo e kakai koloa‘iá mo e masivá, mo e tau‘atāina pea mo e pōpula. 
REV.13.17	Na‘e pau ke nau ‘ai kotoa ‘a e faka‘ilonga ‘o e manu fekaí, he ka ‘ikai te nau ‘ai ia pea ‘e tapu ke nau fakatau atu pe fakatau mai ha koloa. He ko e faka‘ilongá, na‘e ‘uhinga ki he hingoa ‘o e manu fekaí pea mo e fika ‘o hono hingoá.
REV.13.18	Kae ngata pē ‘i ha taha ‘atamai matala ‘e mahino ki ai ‘a e fika ‘o e manu fekaí. ‘Io, kapau ko e toko taha ‘atamai a‘u koe, te ke lava pē ‘o mākupusi. Ko hono fiká ko e 666, pea ‘oku ‘uhinga ia ki ha tangata.
REV.14.1	Na‘á ku toe sio atu tā ‘oku tu‘u ‘a e Lamí ‘i Mo‘unga Saione. Pea ‘oku tu‘u fakataha mo ia ha fu‘u kakai ‘e toko 144,000 kuo tohi ‘i honau la‘é ‘a hono hingoá mo e hingoa ‘o ‘ene Tamaí. 
REV.14.2	Pea ongo mai ha le‘o mei hēvani na‘e hangē ko e ‘u‘ulu ‘o ha ngaahi vai lahí, pe ko ha mana, pe ko ha ha‘ape ‘oku taá. 
REV.14.3	Pea ko e toko 144,000, na‘a nau tu‘u ‘o hanga ki he taloní, mo e ngaahi me‘a mo‘ui ‘e faá, mo e kau mātu‘á, ‘o hua ha hiva fo‘ou. Na‘e ‘ikai ke lava ‘e ha taha kehe ‘o ako ‘a e hiva fo‘oú, tukukehe pē ‘a kinautolu na‘e fakahaofi mei māmaní. 
REV.14.4	Ko e kakai anga-ma’a ‘a ia ‘oku nau kaungāfononga mo e Lamí ki ha feitu‘u pē te ne fou ki ai. Ko hono fakahaofi kinautolú koe‘uhí kae ‘oatu ko e fua tapu ma‘á e ‘Otuá mo e Lamí. 
REV.14.5	Ko e kakai ‘oku ‘ikai ngutu-loi, ko e kakai ta‘e mele.
REV.14.6	Pea na‘e toe hā mai ha ‘āngelo ‘oku puna hake he ‘ataá mo e ongoongo lelei ta‘e ngata ke tala ki he kakai ‘o e ngaahi ha‘a, matakali, lea, mo e pule‘anga kotoa pē ‘i māmani. 
REV.14.7	Pea kaila e ‘āngeló, “Fakahīkihiki‘i mo fakalāngilangi‘i ‘a e ‘Otuá! Kuo hokosia e ‘aho ke ne fakamāu‘i e kakai kotoa pē. Mou tū‘ulutui ki he toko taha na‘á ne fakatupu ‘a e langí mo māmani, ‘a e tahí mo e ngaahi matavai kotoa pē.”
REV.14.8	Pea hoko mai e ‘āngelo ‘e taha, ‘o ne pehē, “Kuo kapa, kuo kapa ‘a Pāpilone talā, ‘a e kolo na‘á ne fakainu e ngaahi pule‘anga kotoa he uaine ‘o ‘ene fakalieliá!”
REV.14.9	Pea toki hā mai ‘a e ‘āngelo hono tolú ‘o kaila,
REV.14.9	“Ko e me‘a eni ‘e hoko kiate kimoutolu ‘o kapau te mou kei lotu ki he manu fekaí mo hono ‘īmisí, mo ‘ai hono faka‘ilongá ‘i homou nimá, pe ko homou la‘é. 
REV.14.10	Te mou inu he uaine ‘oku fakainu‘aki ‘e he ‘Otuá ‘a kinautolu ‘oku fakatupu houhau kiate ia. ‘E hoko kiate kimoutolu hono houhau lahí, pea ‘e fakamamahi‘i‘aki kimoutolu ‘a e afi, mo e sūlifa kakaha, kae tu‘u pē ‘a e Lamí mo e kau ‘āngelo mā‘oni‘oní.
REV.14.11	Kapau te mou lotu ai pē ki he manu fekaí mo hono ‘īmisí, mo tali e faka‘ilonga hono hingoá, ‘e fakamamahi‘i kimoutolu he ‘aho mo e pō. ‘E kohu ‘a e afi ko homou fakamamahi‘í, pea ‘e ‘ikai ke mou ma‘u ha fiemālie ‘o ta‘e ngata.
REV.14.12	Ko kimoutolu e kakai ‘a e ‘Otuá, mou ako leva ‘a e fa‘a kātakí, mo talangofua ki he‘ene fekaú, mo tui kia Sīsū.
REV.14.13	Pea ongo mai ha le‘o mei he langí na‘e pehē, “Tohi eni. ‘E tāpuaki‘i ‘e he ‘Otuá ‘a kinautolu ‘oku pekia ‘i he Eikí, mei he ‘ahó ni ‘o fai atu.”
REV.14.13	Pea tali mai ‘e he Laumālié, “‘Io, ka hili ‘enau fakaongosiá te nau fiemālie, he ‘e muimui atu ‘iate kinautolu ‘enau ngaahi ngāué.”
REV.14.14	Na‘e hā mai mo ha konga ‘ao hinehina ‘oku heka ai ha taha na‘e hangē ko e Foha e Tangatá. Na‘e kalauni koula, pea to‘o ha hele tutu‘u uite māsila. 
REV.14.15	Pea hū mai ha ‘āngelo mei he Temipalé ‘o kalanga, “To‘o ho‘o helé ‘o tutu‘u e ta‘ú! He ko e ‘aho utu ta‘ú eni, pea kuo motu‘u e ta‘ú ‘i māmani kātoa.” 
REV.14.16	Pea ‘ai mai‘e he toko taha na‘e heka he konga ‘aó ‘ene hele tutu‘ú ‘o tutu‘u e uité ke tānaki.
REV.14.17	Pea toe hū mai ha ‘āngelo ‘e taha mei he Temipalé mo e hele tutu‘u uite māsila. 
REV.14.18	Pea hili iá, na‘e hū mai e ‘āngelo ‘oku mafai ki he afí ‘o ne kaila ki he ‘āngelo na‘e ‘i ai e helé, “Kuo momoho e kālepi kotoa ‘i māmani! To‘o ho‘o hele māsilá ‘o tutu‘u.” 
REV.14.19	Pea to‘o leva ‘e he ‘āngeló ‘ene helé ki māmani ‘o tutu‘u e ngaahi fuhinga kālepí ‘o laku ki ha luo ke tāmoloki ai, ko e faka‘ilonga ia e houhau ‘a e ‘Otuá. 
REV.14.20	Na‘e tu‘u e luó he tu‘akoló. Pea ko ‘ene tāmoloki pē ‘a e kālepí, kuo tafe mai mei ai e toto. Na‘e hoko e totó ko ha fu‘u vaitafe na‘e kilomita ‘e tolu ngeau tupu hono lōloá pea mita ‘e taha mo e konga nai hono lolotó.
REV.15.1	Pea hili ia, na‘á ku hanga hake ki he langí kuo toe ‘asi mai mo ha fu‘u faka‘ilonga fakaofo, ko ha kau ‘āngelo ‘e toko fitu ‘oku nau ‘omi e ngaahi faingata‘a fakalilifu ‘e fitu, ‘a ia ko e ngaahi faingata‘a faka‘osí ia. He ka hili ia, pea he‘ikai ke toe houhau ‘a e ‘Otuá ia. 
REV.15.2	Pea ‘asi mai leva ha me‘a na‘e hangē ko ha tahi sio‘ata ‘oku fiofio afi, pea ‘oku tu‘u ai ha kakai. Ko e kakai eni kuo nau ikuna ‘a e manu fekaí, mo hono ‘īmisí, pea mo e fika na‘e faka‘ilonga‘i‘aki hono hingoá. Kuo nau to‘o ha ngaahi ha‘ape ne ‘oange ‘e he ‘Otuá ma‘anautolu, 
REV.15.3	mo hua ‘a e hiva ‘a Mōsese ko e tamaio‘eiki ‘a e ‘Otuá, mo e hiva ‘a e Lamí. Pea ko ‘enau hivá eni,
REV.15.3	“‘Eiki ‘Otua Māfimafi,
REV.15.3	ko e ngaahi ngāue kāfakafa mo fisifisimu‘a
REV.15.3	kuó ke faí.
REV.15.3	Ko koe ‘okú ke pule
REV.15.3	ki he kakai kotoa pē,
REV.15.3	pea ‘oku ma‘a mo faitotonu ‘a ho‘o pulé.
REV.15.4	‘Eiki, ko hai ‘oku ‘ikai ke ‘apasia ki ai e kakai kotoa pē,
REV.15.4	mo fakalāngilangi‘i ho huafá?
REV.15.4	Ko koe toko taha pē ‘oku mā‘oni‘oní.
REV.15.4	Pea ‘e ‘aukau mai e kakai kotoa pē
REV.15.4	‘o lotu kiate koe.
REV.15.4	He kuó ke fakahā mai ‘oku faitotonu
REV.15.4	ho‘o fakamāú.”
REV.15.5	Peá u toe fakatokanga‘i mo ha me‘a ‘e taha ‘oku hā he langí. Kuo fakaava e matapā ‘o e tēniti tapu na‘e ngāue‘aki ko e temipale, 
REV.15.6	pea ‘oku hū mai mei ai e kau ‘āngelo ‘e toko fitu kuo nau ‘omi e ngaahi faingata‘a fakalilifu ‘e fitu. Ko e līneni-lanu ma‘a mo fetapaki honau teungá, mo āfei lanu-koula. 
REV.15.7	Pea hanga ‘e he toko taha he ngaahi me‘a mo‘ui ‘e faá ‘o tuku kiate kinautolu taki taha ha ipu koula kuo fonu ngutungutu ‘i he houhau ‘a e ‘Otua ‘oku mo‘ui ‘o tuputupu‘á. 
REV.15.8	Na‘e fonu kotoa e temipalé he kohu ‘o e lāngilangi mo e māfimafi ‘o e ‘Otuá, pea na‘e ‘ikai ke toe lava ha taha ‘o hū ki ai, kae ‘oua kuo ‘osi hono hua‘i mai ‘e he kau ‘āngeló ‘a e ngaahi faingata‘a faka‘osi ‘e fitú.
REV.16.1	Na‘e ongo mai ha le‘o ‘oku kaila mei he temipalé ki he kau ‘āngelo ‘e toko fitú, “Mou ō ‘o hua‘i ki māmani ‘a e ipu ‘e fitu e houhau ‘a e ‘Otuá.” 
REV.16.2	Pea hua‘i ‘e he ‘uluaki ‘āngeló ‘ene ipú ki māmani. Pea laku mai ai ha ngaahi hangatāmaki palakū mo fakamamahi he sino ‘o e kakai kotoa pē ne ‘ai ‘iate kinautolu e faka‘ilonga ‘o e manu fekaí pea kuo nau lotu ki hono ‘īmisí.
REV.16.3	Pea hua‘i ‘e he ‘āngelo hono uá ‘ene ipú ki he loto tahí. Pea liliu ‘o toto ‘a e tahí, ‘o hangē ha toto ‘o ha taha kuo maté, pea mate ai mo e me‘a mo‘ui kotoa ‘i he tahí.
REV.16.4	Pea hua‘i ‘e he ‘āngelo hono tolú ‘ene ipú ki he ngaahi vaitafé mo e ngaahi matavaí. Pea liliu kotoa ai mo ia ‘o toto. 
REV.16.5	Peá u fanongo atu ‘oku pehē mai ‘e he ‘āngelo ‘oku pule he vaí,
REV.16.5	“Ko e ‘Otua mā‘oni‘oni koe,
REV.16.5	talu mei mu‘a ‘i mu‘a,
REV.16.5	pea ‘e pehē ai pē ‘a e ‘Afió na.
REV.16.5	Na‘e taau pea totonu
REV.16.5	‘a ho‘o fakamāú,
REV.16.6	He na‘a nau lilingi e toto ho kakaí
REV.16.6	pea mo ho‘o kau palōfitá.
REV.16.6	Pea talu ai pē ho‘o fakainu toto kinautolu,
REV.16.6	He ko honau fo‘ui pē!”
REV.16.7	Na‘e ongo mai leva
REV.16.7	ha kalanga mei he ‘ōlitá,
REV.16.7	“‘Io, ‘Eiki ‘Otua Māfimafi,
REV.16.7	‘oku ma‘a mo totonu
REV.16.7	ho‘o fakamāú.”
REV.16.8	Na‘e hua‘i ‘e he ‘āngelo hono faá ‘ene ipú ki he la‘aá, pea vela ai e kakaí ‘o hangē kuo nau vela ‘i ha afí. 
REV.16.9	Na‘e vela ‘a e kakai kotoa pē ‘i he‘ene fu‘u kakahá, pea nau lea kovi kotoa pē ki he huafa ‘o e ‘Otuá, koe‘uhí ko ‘ene pule ki he ngaahi faingata‘a fakamamahi ko ení kae ‘ikai ke ne ta‘ofi. Na‘e ‘ikai ha taha ‘e tafoki ki he ‘Otuá ‘o fakalāngilangi‘i ia.
REV.16.10	Na‘e hua‘i ‘e he ‘āngelo hono nimá ‘ene ipú ‘i he taloni ‘o e manu fekaí. Pea kaupō‘uli ai pē hono pule‘angá, pea u‘u ‘e he kakaí honau ‘eleló ‘i he hulu ‘enau faingata‘a‘iá. 
REV.16.11	Pea nau lea-kovi ki he ‘Otua ‘oku pule ‘i he langí koe‘uhí ko honau ngaahi mamahí mo honau ngaahi hangatāmakí, ka na‘e ‘ikai ke nau tafoki ‘o tuku ‘enau faikoví.
REV.16.12	Na‘e hua‘i ‘e he ‘āngelo hono onó ‘ene ipú ‘i he fu‘u vaitafe ‘iloa ko ‘Eufaletesí, pea maha pakupaku ia, ‘o hoko ko e hā‘ele‘anga mai ‘o e ha‘a tu‘i mei Hahaké. 
REV.16.13	Pea hū mai leva mei he ngutu ‘o e fu‘u ngatá ha laumālie-kovi na‘e hangē ha potó, pea hū mai mo ha laumālie-kovi pehē ‘e taha mei he ngutu ‘o e manu fekaí, mo e taha mei he ngutu ‘o e palōfita loí. 
REV.16.14	Na‘e ma‘u mafai ke fai mana ‘a e ngaahi laumālie-kovi ko ení, pea nau a‘u ki he ha‘a tu‘i kotoa pē ‘i māmani ‘o uki mai ke tau‘i e ‘Otua Māfimafí. Ka ‘e hoko e ‘aho ko iá ko e ‘aho e ikuna lahi ‘a e ‘Otuá.
REV.16.15	Vakai na‘a ngalo e folofola ‘a Kalaisí, “‘E fakafokifā ‘eku ha‘ú, ‘o hangē ha kaiha‘á! Ka ‘e tāpuaki‘i kimoutolu ‘e he ‘Otuá ‘o kapau te u ha‘u ‘oku mou ‘ā mo mateuteu. He te mou hao ai he ‘alu tēlefua holo mo e fakamā ki he sio ‘a e kakaí.”
REV.16.16	Na‘e fetaulaki e ngaahi konga kaú he feitu‘u ‘oku ui faka-Hepelū ko Hamaketoni.
REV.16.17	Pea hua‘i ‘e he ‘āngelo hono fitú ‘ene ipú ki he ‘ataá, pea kalanga ha le’o mai mei he taloni he temipalé, “Kuo lava!” 
REV.16.18	Pea pā e maná pea tapa e ‘uhilá, pea hoko mo e fu‘u mofuike fakalilifu taha talu e tupu ‘a māmani. 
REV.16.19	Na‘e mafahifahi ai e kolo hau ko Pāpiloné ‘o konga tolu, pea holo e ngaahi kolo he ngaahi fonua kehé. Na‘e pehē hono fakainu ‘e he ‘Otuá ‘a Pāpilone he ipu uaine ‘o ‘ene houhaú. 
REV.16.20	Na‘e feholaki e ngaahi ‘otu motú, pea tuku toi e ngaahi ‘otu mo‘ungá. 
REV.16.21	Pea ngangana hifo mei langi ha ‘uha-maka ‘i he kakaí. Na‘e fe‘unga nai e mamafa ‘o e fo‘i maka ‘aisi taki taha mo e kilo ‘e nima ngofulu. Pea lea kovi ai ‘a e kakaí ki he Otuá koe‘uhí ko e fu‘u fakalilifu ‘a e ‘uha-maká.
REV.17.1	Na‘e pehē mai kiate au ‘e he toko taha he kau ‘āngelo ‘e toko fitu ne ‘iate kinautolu e ipu ‘e fitú, “Ha‘u, ka u fakahā atu ‘a e tautea ‘e fai ki he fu‘u pa‘umutu ‘iloá, ‘a e fu‘u kolo ‘oku tu‘u he ngaahi vaitafe lalahi. 
REV.17.2	Na‘e fe‘auaki mo ia ‘a e ngaahi tu‘i ‘o māmaní, pea kuo konā ‘a e kakai ‘o māmani he inu he uaine ‘o ‘ene fakalieliá.”
REV.17.3	Pea ko e Laumālié na‘e fā‘ofale ‘iate au, pea ‘ave au ‘e he ‘āngeló ki ha feitu‘u toafá. Peá u sio ai ki ha fefine ‘oku heka ‘i ha fu‘u manu fekai kulokula, pea ko hono sinó kakato kuo tohi ai ha ngaahi hingoa manuki ki he ‘Otuá. Ko e manu fekaí na‘e ‘ulu ‘e fitu pea me‘a tui ‘e hongofulu. 
REV.17.4	Ko e kofu ‘o e fefiné na‘e lanu-fisi‘ifekika mo kulokula, pea ko hono teuteú ko e koula ‘atā, mo e maka mahu‘inga, mo e mata‘itofe. Na‘e ‘i ai ‘ene ipu koula kuo fonu he ngaahi me‘a fakalielia mo fulikivanu kuó ne faí. 
REV.17.5	Na‘e tohi ‘i hono la‘é ‘a e hingoa, ‘a ia ko hono ‘uhinga fakapulipulí eni,
REV.17.5	“Ko Pāpilone Talaá,
REV.17.5	ko e fa‘ē ia ‘a e kau pa‘umutu
REV.17.5	mo e fakalielia kotoa ‘i māmani!”
REV.17.6	Peá u sio kuo konā e fefiné he toto ‘o e kakai ‘a e ‘Otuá mo e toto ‘o e fa‘ahinga na‘e fakapoongi koe‘uhí ko ‘enau mateaki‘i ‘a Sīsuú.
REV.17.6	Na‘á ku fakatumutumu ‘aupito he‘eku sio ki he fefiné. 
REV.17.7	Pea pehē mai ‘e he ‘āngeló, “Ko e hā ‘okú ke fakatumutumu aí? Te u fakamatala atu kiate koe ‘a e ‘uhinga fakapulipuli ‘o e fefiné, mo e manu fekai ‘oku heka aí, mo hono ‘ulu ‘e fitú mo e me‘a tui ‘e hongofulú. 
REV.17.8	Ko e manu fekai ko ená, na‘e mo‘ui, ka ‘oku ‘ikai ke kei mo‘ui. ‘E toe ‘alu hake pē mei he fu‘u luó, pea ‘e ‘alu atu ke faka‘auha ia. Pea ‘e sio ki he manu fekaí ‘a e kakai ‘oku nofo ‘i māmani ka na‘e ‘ikai ke tohi honau hingoá ‘i he tohi ‘o e mo‘uí ‘i he te‘eki ke fakatupu ‘a māmaní, pea te nau fakatumutumu ai. He ko e manu fekai ko iá, na‘e ‘i ai ka kuo ‘ikai ke toe ‘i ai. Neongo pē ‘e toe ‘alu hake mei he fu‘u luó, ka ‘e faka‘auha ia. Pea ‘e sio ki he manu fekaí ‘a e kakai ‘o māmani na‘e ‘ikai ke tohi honau hingoá i he tohi o e mo‘ui ‘i he te‘eki ke tupu a māmani, pea te nau fakatumutumu ai. He na‘e ‘i ai ‘a e manu fekai ko iá, pea kuo ‘ikai ke toe ‘i ai, ka ‘e toe hoko mai.
REV.17.9	Ko ia ‘oku ‘atamai matalá ‘e mahino ki ai ‘a e me‘á ni. Ko e fo‘i‘ulu ‘e fitú, ko e ngaahi fo‘i mā‘olunga ‘e fitu ‘oku hekeheka ai e fefiné. Pea ko e tu‘i ai pē foki ia ‘e fitu. 
REV.17.10	Ko e toko nima ‘iate kinautolu kuo ‘auha. Ko e toko taha ‘oku lolotonga pule, pea ko e toko taha ‘oku te‘eki ai ke hoko mai. Pea ka hoko mai, he‘ikai ke fu‘u fuoloa ‘ene pulé.
REV.17.11	Na‘á ke toe sio foki ki he manu fekai na‘e ‘i aí ka kuo ‘ikai ke toe ‘i aí. Ko e taha ia ‘o e ngaahi tu‘i ‘e fitú, ‘a ia ‘e toe hoko mai ko e tu‘i hono valú. Ka ‘e toe faka‘auha pē mo ia.
REV.17.12	Ko e me‘a tui ‘e hongofulu na‘á ke sio ki aí, ko ha ngaahi tu‘i mo ia ‘e hongofulu. Ka kuo te‘eki ai ke fakanofo kinautolu, pea ‘e fuoloa si‘i pē ‘enau kaungāpule mo e manu fekaí. 
REV.17.13	‘Oku nau felotolotoi ke tuku ange ‘a ‘enau pulé mo honau mafaí ki he manu fekaí. 
REV.17.14	‘E tau e ngaahi tu‘í mo e Lamí. Ka ko e Lamí te ne ikuná, he ko e ‘Eiki ia ‘o e ngaahi ‘eiki mo e Tu‘i ‘o e ngaahi tu‘i. Pea ko e kakai ‘oku kau mo iá ko e kakai kuo fili, ko e kakai makehe, pea ko e kakai fai mateaki.”
REV.17.15	Pea toe pehē mai ‘a e ‘āngeló kiate au, “Ko e ngaahi vai na‘á ke sio ‘oku ta‘utu mai ai ‘a e pa‘umutú, ko e kakai ia ‘o e ngaahi pule‘anga, matakali, lanu, mo e leá. 
REV.17.16	‘E kamata ke tāufehi‘a ‘a e me‘atui ‘e hongofulú mo e manu fekaí ki he fefine pa‘umutú. Te nau hamu hono teuteú ‘o lī‘aki telefua ia. Te nau keina hono kakanó kae laku e toenga hono ‘anga‘angá ki he afi. 
REV.17.17	Ko e ‘Otuá pē na‘á ne fakalotoa ‘a e ngaahi tu‘í ke tuku ange honau mafaí ki he manu fekaí kae ‘oua leva kuo hoko e folofola ‘a e ‘Otuá.
REV.17.18	Ko e fefine na‘á ke sio ki aí, ko e kolo talā ia ‘oku pule aoniu ki he ngaahi tu‘i kotoa pē ‘i māmani.
REV.18.1	Na‘e toe hā mai ha ‘āngelo ‘e taha ‘oku ‘alu hifo mei he langí. Ko e ‘āngelo mafai lahi, pea na‘e māmangia ‘a māmani kātoa ‘i hono lāngilangí. 
REV.18.2	Peá ne kalanga le‘o-lahi,
REV.18.2	“Kuo kapa!
REV.18.2	Kuo kapa ‘a e kolo talā ko Pāpiloné
REV.18.2	kuo nofo‘anga tēvolo,
REV.18.2	ko e ‘ananga ‘o e ngaahi fa‘ahikehe,
REV.18.2	mo e fanga manupuna mo e monumanu ‘uli kotoa pē.
REV.18.3	Kuo konā e ngaahi pule‘anga kotoa pē
REV.18.3	‘i he uaine fakalielia ‘o Pāpiloné.
REV.18.3	Kuo ‘osi fe‘auaki kotoa mo ia ‘a e ngaahi tu‘i ‘o māmani,
REV.18.3	pea kuo tu‘umālie kotoa ‘a e kau fakatupu koloá
REV.18.3	koe‘uhí ko ‘ene ngaahi holi koví.”
REV.18.4	Pea toe ongo mai ha le‘o ‘e taha
REV.18.4	‘oku kalanga mai mei he langí,
REV.18.4	“‘E hoku kakai,
REV.18.4	mou hola mei Pāpilone.
REV.18.4	‘Oua te mou kau ‘i he‘ene fai angahalá
REV.18.4	na‘a mou kau ‘i hono tauteá.
REV.18.5	He kuo fokotu‘una ‘ene ngaahi angahalá
REV.18.5	‘o tau ki langi.
REV.18.5	‘Oku ‘ikai ngalo ‘i he ‘Otuá
REV.18.5	‘ene ngaahi fakalielia kuo faí.
REV.18.6	Mou fai kiate ia
REV.18.6	‘a e me‘a na‘á ne fai ki he kakai kehé.
REV.18.6	‘Ai ke ne totongi ‘o liunga ua
REV.18.6	‘a e me‘a na‘á ne faí.
REV.18.6	‘Ai ke ne inu ‘o liunga ua
REV.18.6	‘a e kava na‘á ne fakainu‘aki e kakai kehé.
REV.18.7	Na‘e kumi lāngilangi ‘a e fefiné na
REV.18.7	he koloa mo e tu‘umālie.
REV.18.7	Pe‘i fakapale‘i leva ia
REV.18.7	‘aki ha faingata‘a mo ha mamahi.
REV.18.7	Na‘e pehē pē ‘e Pāpilone ia ‘i hono lotó,
REV.18.7	‘Ko e Kuini au!
REV.18.7	He‘ikai te u uitou,
REV.18.7	pe a‘usia ha mamahi.’
REV.18.8	Pea ko ia, te ne a‘usia ‘i ha ‘aho pē ‘e taha
REV.18.8	‘a e ngaahi mamahi ‘o e mahaki, mo e honge, mo e mate.
REV.18.8	‘E tutu hono ‘anga‘angá,
REV.18.8	he ko e ‘Eiki ‘Otua Māfimafí ‘a hono fakamāú.”
REV.18.9	‘E tangilāulau ‘a e ngaahi tu‘i ‘o māmani na‘e fe‘auaki mo ia mo kau he‘ene mo‘ui fakalusá. Te nau sio ki he kohutu‘u ‘a e afi na‘e tutu ai iá, pea nau tangi halotulotu. 
REV.18.10	Te nau manavahē he fakalilifu hono ngaahi mamahí, pea te nau fakamama‘o mei ai, mo fepehē‘aki,
REV.18.10	“Toki me‘a faka‘ofa mo‘oni
REV.18.10	ko e kolo haú
REV.18.10	— ‘a e fu‘u kolo talaá!
REV.18.10	Faka‘ofa ko Pāpilone!
REV.18.10	Kuo hilifaki hono tauteá
REV.18.10	‘i ha houa pē ‘e taha.
REV.18.11	‘E tēngihia mo fetāngihi ‘a e kau fakatupu koloa ‘o māmani, ko e ‘ikai ha taha ke toe fakatau ‘enau koloá, 
REV.18.12	‘a e koula, mo e siliva, siueli, mata‘itofe, līneni auiiki, tupenu lanu-kulokula mo e lanu-moana, silika, mo e ‘akau namu-kakala mo e lei mo e ‘akau ‘iloa, polonise, ukamea, mo e maka-māpele, 
REV.18.13	ko e sinamoni, sipaisi, ‘inisēnisi, mo e kakala manongi, ko e mula, mo e uiane, lolo, māhoa‘a mo e uite, ko e fanga pulu, mo e sipi, ko e fanga hoosi mo e sāliote, mo e kakai na‘e tu‘uaki fakatau, ‘io na‘a mo e laumālie ‘o e kakaí. 
REV.18.14	Pea hanu ange ‘a e kau fakatupu koloá ki he fefiné,
REV.18.14	“‘E Pāpilone,
REV.18.14	Kuo ka‘anga kotoa
REV.18.14	‘a e ngaahi me‘a na‘á ke mānumanu ki aí.
REV.18.14	Kuo ‘auha ho‘o koloá mo ho lāngilangí.
REV.18.14	Pea he‘ikai te ke toe ma‘u mai!”
REV.18.15	Na‘e tu‘umālie ‘a e kau fakatupu koloá. Ka nau sio ki he‘ene faingata‘a‘iá pea nau manavahē. Na‘a nau fakamama‘o meiate ia ‘o tēngihia mo tangilāulau, 
REV.18.16	‘o nau pehē,
REV.18.16	“‘Oiauē! ‘Oiauē!
REV.18.16	‘A e kolo hau ko Pāpiloné!
REV.18.16	Na‘á ke kofu līneni
REV.18.16	mo teunga kula-pōpō‘uli mo kula-‘aho‘aho.
REV.18.16	Ko hono teuteú na‘e koula ‘atā,
REV.18.16	mo e maka-koloa mo e tofe!
REV.18.17	Ka kuo ‘auha e koloa ‘a e fefiné
REV.18.17	‘i ha houa pē ‘e taha!”
REV.18.17	Pea ko e kau ‘eikivaka kotoa, mo e kau folau vaka, mo e kau kauvaka, mo e fa‘ahinga kotoa pē ‘oku ma‘u ‘enau mo‘uí he fefolau‘akí, na‘a nau fakamama‘o meiate ia. 
REV.18.18	Pea nau sio ki he kohutu‘u ‘a e afi na‘e tutu ai iá, pea nau kaila,
REV.18.18	“Na‘e ‘ikai hano ua ‘o e fu‘u koló ni!”
REV.18.19	Pea nau fākafoa mo laku efu honau ‘ulú, pea nau pehē,
REV.18.19	“‘Oiauē! ‘Oiauē!
REV.18.19	‘A e kolo hau ko Pāpiloné!
REV.18.19	Na‘e tu‘umālie kotoa ‘a e kau folau tahí
REV.18.19	he koloa ‘a e fefiné!
REV.18.19	Ka kuo ‘auha ia
REV.18.19	‘i ha houa pē ‘e taha.”
REV.18.20	Ke hākailangitau ‘a langi he‘ene ‘auhá.
REV.18.20	Mou fiefia e kakai ‘a e ‘Otuá,
REV.18.20	mo e kau ‘apōsitoló,
REV.18.20	mo e kau palōfitá!
REV.18.20	He kuo tautea ‘a e fefiné
REV.18.20	ko ‘ene me‘a na‘e fai kiate kimoutolú!
REV.18.21	Na‘e to‘o hake leva ‘e ha ‘āngelo kaukaua ha fu‘u maka ‘o lī ki he moaná mo ne pehē,
REV.18.21	“‘E pehē ‘a hono lī hifo
REV.18.21	‘o e fu‘u kolo hau ko Pāpiloné
REV.18.21	ke ‘oua ‘e toe ‘iloa.
REV.18.22	‘E ‘ikai toe ongona ai
REV.18.22	‘a e le‘o ‘o ha ha‘ape
REV.18.22	pe ko ha kau hiva,
REV.18.22	‘a e le‘o ‘o ha fangufangu pe ko ha talupite.
REV.18.22	He‘ikai ke toe tu‘u ha fale ngaohi‘anga koloa
REV.18.22	‘i he kolo ko iá.
REV.18.22	‘E ‘ikai toe ongona ai ‘o ta‘e ngata
REV.18.22	e le‘o ‘o e maka-momosi koané.
REV.18.23	He‘ikai ke toe ulo ha maama ‘i Pāpilone.
REV.18.23	‘E ‘ikai toe fanongoa ai ha fuakava mali.
REV.18.23	Na‘e hau ‘i māmani ‘ene kau fakatupu koloá,
REV.18.23	peá ne kākaa‘i e ngaahi pule‘angá
REV.18.23	‘aki ‘ene fakalou‘akaú.
REV.18.24	Kuo taano e ngaahi hala ‘o Pāpiloné
REV.18.24	he toto e kakai ‘a e ‘Otuá,
REV.18.24	mo e toto ‘o ‘ene kau palōfitá,
REV.18.24	‘io, mo e toto ‘o e kakai kotoa pē kuo fakapoongi ‘i māmani.
REV.19.1	Na‘e toe ongo mai ha fekālanga‘i ‘a ha kakai tokolahi ‘i hēvani,
REV.19.1	“Fakalāngilangi‘i ‘a hotau ‘Otuá!
REV.19.1	He ‘oku ‘a‘ana ‘a e fakamo‘uí, mo e lāngilangí, mo e māfimafí!
REV.19.2	‘Oku ma‘a mo totonu ‘ene fakamāú.
REV.19.2	Na‘e hē ‘a māmani
REV.19.2	ko e fakalielia ‘a e pa‘umutú.
REV.19.2	Ka kuo fakamāu‘i ia ‘e he ‘Otuá.
REV.19.2	Kuó ne ‘oange hono tuha
REV.19.2	koe‘uhí ko ‘ene fakapoongi
REV.19.2	‘a ‘ene kau sevānití.”
REV.19.3	Pea kalanga ai ‘a e fu‘u kakaí,
REV.19.3	“Tau fakavīkiviki‘i hotau ‘Otuá!
REV.19.3	He ‘e kohutu‘u ai pē ‘o ta‘e ngata
REV.19.3	e ‘anga‘anga ‘o e fefiné.
REV.19.4	Pea punou ai e kau mātu‘a ‘e toko uongofulu mā faá mo e ngaahi me‘a mo‘ui ‘e faá ‘o nau lotu ki he ‘Otua, ‘a ia na‘e ‘afio ‘i hono taloní. Pea nau pehē, “‘Ēmeni! Fakafeta‘i ki he ‘Otuá!”
REV.19.5	Na‘e ongo mai mei he taloní ha le‘o ‘oku pehē,
REV.19.5	“Mou fakalāngilangi‘i ‘a hotau ‘Otuá
REV.19.5	‘a kimoutolu kotoa ko ‘ene kau sevāniti,
REV.19.5	‘a kimoutolu kotoa ‘oku ‘apasia kiate iá,
REV.19.5	‘a e si‘i mo e lahi.”
REV.19.6	Pea toe ongo mai ha longoa‘a na‘e hangē ha le‘o ‘o ha fu‘u kakai tokolahi, pe hangē ha ‘u‘ulu ‘a ha ngaahi vai lahí, pe ko ha pā ha maná, ‘oku pehē,
REV.19.6	“Fakalāngilangi‘i e ‘Otuá!
REV.19.6	He kuo pule fakatu‘i
REV.19.6	‘a e ‘Eiki ko e ‘Otua māfimafí.
REV.19.7	Ke tau fiefia mo hākailangitau
REV.19.7	mo fakavīkiviki‘i e ‘Otuá!
REV.19.7	He ko e ‘aho eni e ta‘ane ‘a e Lamí,
REV.19.7	pea kuo maau ‘a e fefine malí.
REV.19.8	Te ne vala līneni auiiki mo hinapaki.
REV.19.8	(Ko e līnení ko e ngaahi failelei ia e kakai ‘a e ‘Otuá.)
REV.19.9	Pea toki pehē mai leva ‘e he ‘āngeló kiate au, “Tohi eni: ‘E tāpuaki‘i ‘e he ‘Otuá ‘a kinautolu kotoa pē kuo fakaafe‘i ki he ta‘ane ‘a e Lamí.” Pea toe hoko atu ‘a e ‘āngeló, “Ko e folofola tonu eni ‘a e ‘Otuá.”
REV.19.10	Peá u tō tū‘ulutui atu ki he va‘e ‘o e ‘āngeló ‘o lotu kiate ia. Kae pehē mai ‘e ia, “Tuku ia! Ko ho kaungātamaio‘eiki pē au, mo ho kaungālotu, pea mo kinautolu kotoa pē ‘oku nau mateaki‘i e ngaahi mo‘oni na‘e fakahā mai ‘e Sīsuú. Lotu pē ki he ‘Otuá!”
REV.19.10	He ko e ngaahi mo‘oni na‘e fakahā mai ‘e Sīsuú, ko ia na‘e fakamānava‘i‘aki e kau palōfitá.
REV.19.11	Na‘á ku toe sio kuo ava mai e langí, pea ‘oku ‘asi mai ha hoosi tea. Ko e hingoa ‘o e toko taha na‘e heka aí ko Falala‘anga mo Mo‘oni, he ‘oku faitotonu ‘ene fakamāú mo ‘ene taú. 
REV.19.12	Na‘e hangē ‘a hono ongo fofongá ko ha ongo ulo‘i afí, pea lahi e ngaahi kalauni na‘á ne ‘ai. Na‘e tohi ‘i hono sinó ha hingoa, ka ko ia toko taha pē na‘e mahino ki ai ‘a hono ‘uhingá.
REV.19.13	Ko hono teungá na‘e pani toto, pea ko hono hingoá “Ko Folofola ‘a e ‘Otuá.” 
REV.19.14	Na‘e kaungāfononga mo ia ha ngaahi konga kau fakalangi ‘oku nau heka ‘i ha ngaahi hoosi tea, pea ko honau teunga taú ko e līneni auiiki mo hinapaki. 
REV.19.15	Na‘e ha‘u ha heletā māsila mei hono ngutú ‘o taa‘i e ngaahi pule‘angá. Te ne pule‘i‘aki kinautolu ha tokotoko ukamea, pea te ne tāmoloki ke ‘osi e toenga kālepi e houhau ‘o e ‘Otua māfimafí mei he fale ngaohi‘anga uainé. 
REV.19.16	Na‘e tohi ‘i hono alangá mo hono pulupulú e hingoa “Ko e Tu‘i ‘o e ngaahi tu‘i mo e ‘Eiki e ngaahi ‘eiki.”
REV.19.17	Na‘e hā mai leva ha ‘āngelo ‘oku tu‘u mei he la‘aá. Pea kaila ia ki he fanga manupuna ‘oku nau puna holo he vavaá, “Mou omi ki he fu‘u kātoanga ‘a e ‘Otuá! 
REV.19.18	Mou omi ‘o kai he kakano ‘o e ngaahi tu‘i, mo e kau ‘eikitau, mo e kau to‘a. Ōmai ‘o kai he kakano ‘o e fanga hoosi, mo e kau tau heka-hoosi, mo e kakano ‘o e kau pōpula mo e kau tau‘atāina, mo e kakano ‘o e kakai ‘iloa mo e kakai ta‘e ‘iloa.”
REV.19.19	Na‘á ku toe sio atu kuo kau fakataha ‘a e ngaahi tu‘i kotoa pē ‘o māmani pea mo e manu fekaí. Pea nau tau mo e toko taha na‘e heka he hoosi teá mo ‘ene kau taú. 
REV.19.20	Ka na‘e puke pōpula e manu fekaí pea mo e palōfita loí, ‘a ia na‘á ne fai mana ma‘á e manu fekaí kae lava ke ne lohiaki‘i e kakai kotoa pē kuo ‘ai ‘iate kinautolu e faka‘ilonga ‘o e manu fekaí mo lotu ki hono ‘īmisí. Pea na‘e toki lī mo‘ui pē ‘a e manu fekaí mo e palōfita loí ki he fu‘u ano afi sūlifa kakahá, 
REV.19.21	kae tāmate‘i e toenga ‘o ‘ena kau taú ‘aki ‘a e heletā na‘e ha‘u mei he ngutu ‘o e toko taha na‘e heka he hōsí. Pea kai pāpāhia ‘a e fanga manupuná he kakano ‘o honau ‘anga‘angá.
REV.20.1	Na‘e toe hā mai ha ‘āngelo ‘oku ‘alu hifo mei he langí, pea ‘okú ne to‘o ‘a e fo‘i kī ki he fu‘u luo ta‘e ‘i ai hano takele, mo ha fu‘u sēini. 
REV.20.2	Peá ne puke ‘a e manu fekaí, ‘a e fu‘u ngata tupu‘á, ‘a ē ‘oku ‘iloa ko e Tēvoló, pe ko Sētane, ‘o ne ha‘i seini ke ‘osi mai ha ta‘u ‘e taha afe, 
REV.20.3	peá ne lī ia ki he fu‘u luo ‘oku ‘ikai hano takelé, peá ne tāpuni‘i mo sila‘i ‘a e luó ke ‘oua te ne toe lava ‘o kākaa‘i e ngaahi pule‘angá ke ‘osi mai ha ta‘u ‘e taha afe. Pea ka lava ia, pea ‘e toe tuku ange mai ke fuofuoloa si‘i.
REV.20.4	Na‘e hā mai mo ha ngaahi taloni ‘oku heka ai ‘a e fa‘ahinga ne tuku ange kiate kinautolu ke fai e fakamāú. Pea toe hā mai mo e ngaahi laumālie ‘o e kakai na‘e tu‘usi honau ‘ulú koe‘uhí ko ‘enau fakamo’oni kia Sīsū mo e folofola ‘a e ‘Otuá. Ko kinautolu pē ‘a e fa‘ahinga na‘e ‘ikai ke nau lotu ki he manu fekaí, pe ko hono ‘īmisí, pe tali ke ‘ai hono faka‘ilongá ‘i honau nimá, pe ko honau la‘é. ‘E toe mo‘ui pē ‘a e fa‘ahinga ko iá ‘o kaungāpule fakatu‘i mo Kalaisi ke ‘osi ha ta‘u ‘e taha afe.
REV.20.5	(Ko e toenga ‘o e kau maté, ‘e ‘ikai toe mo‘ui kae ‘oua leva kuo ‘osi e ta‘u e taha afe ko iá.) Ko e fuofua toe tu‘u eni ‘a e maté.
REV.20.6	Ko e kakai monū‘ia mo‘oni mo haohaoa ‘a kinautolu ‘e kau ‘i he fuofua toe tu‘u ‘a e maté. ‘E ‘ikai ke ‘i ai ha ivi ‘o e mate ‘anga uá kiate kinautolu. Ka te nau hoko ko e kau faifekau ‘a e ‘Otuá mo Kalaisi, ‘o pule fakataha mo ia ke ‘osi ha ta‘u ‘e taha afe.
REV.20.7	Ka hili e ta‘u ‘e taha afé, pea ‘e tuku ange ‘a Sētane mei hono pilīsoné. 
REV.20.8	Pea te ne ‘alu ke fakahala‘i e ngaahi pule‘anga ‘i he tuliki ‘e fā ‘o māmani, ‘a ia ko Koki mo Makoki ia, ke uki mai kinautolu ki he tau. ‘E hangē ko e ‘one‘one ‘o e matātahí ‘a honau tokolahí. 
REV.20.9	Te nau laka fakakautau ki he tapa kotoa pē ‘o māmani ‘o ‘ākilotoa ‘a e ‘apitanga tau e kakai ‘a e ‘Otuá, mo e kolo ‘ofeiná. Pea ‘e ‘uha afi mei he langí ‘o faka‘auha kinautolu. 
REV.20.10	Ko e Tēvoló, ‘a ia na‘á ne fakahala’i kinautolú, na‘e fakapuna ki he fu‘u ano afi mo e sūlifa, ‘a ia na‘e tomu‘a lī ki ai ‘a e manu fekaí pea mo e palōfita loí. Pea ‘e fakamamahi‘i ai pē kinautolu he ‘aho mo e pō ‘o tuputupu‘a.
REV.20.11	Na‘e hā mai kiate au ha fu‘u taloni hinehina mo ha toko taha ‘oku heka ai. Pea feholaki ‘a langi mo māmani meiate ia, ka na‘a nau fiu kumi ha feitu‘u ke toi ai. 
REV.20.12	Peá u sio ki he kakai kuo maté, ‘a e lahi mo e si‘i, ‘oku nau tu‘u ‘o hanga ki he taloní, pea kuo fakaava hake ha ngaahi tohi. Pea toki fakaava leva mo e tohi ‘o e mo‘uí, kae fakamāu‘i e kakai maté ‘o fakatatau ki he fakamatala ‘a e ngaahi tohí ki he‘enau tō‘onga mo‘uí.
REV.20.13	Na‘e tuku ange mai ‘e he tahí ‘a e fa‘ahinga na‘e mate aí, pea toe tuku ange mai ‘e Mate mo e pule‘anga ‘o e maté ‘a ‘ena kakai maté. Pea fakamāu‘i kinautolu kotoa pē ‘o fakatatau ki he‘enau tō‘onga mo‘uí. 
REV.20.14	Pea toki fakapuna atu ‘a Mate mo hono pule‘angá ki he fu‘u ano afí. Ko e mate ‘anga uá ia. 
REV.20.15	Pea ‘ilonga ha taha na‘e ‘ikai tohi hono hingoá ‘i he tohi ‘o e mo‘uí, na‘e fakapuna atu mo ia ki he fu‘u ano afí.
REV.21.1	Na‘e hā mai kiate au ha langi fo‘ou mo ha fonua fo‘ou. Ko e langi motu‘á mo e fonua motu‘á, kuó na pulia, pea mole mo e tahí. 
REV.21.2	Peá u sio atu ‘oku ‘alu hifo mei langi mei he ‘Otuá ‘a e Kolo Tapú, ‘a Selusalema fo‘ou, ‘o hangē ha fefine mali kuo mateuteu mo maau ke fe‘iloaki mo hono husepānití.
REV.21.3	Pea ongo mai ha kaila mei he taloní, “Vakai, kuo ‘afio e ‘Otuá ‘i he lotolotonga ‘o e fa‘ahinga e tangatá. Te ne ‘afio ‘iate kinautolu, pea te nau hoko ko hono kakaí, pea ne hoko ia ko honau ‘Otuá. 
REV.21.4	Te ne holoholo kotoa honau lo‘imatá, pea he ‘ikai ke toe mate ha taha, pe toe fai ha tauanga‘a, pe ko ha fetāngihi mo ha mamahi. Kuo ngata e ngaahi me‘a ‘o e kuo hilí.”
REV.21.5	Pea toe pehē mai ‘a e toko taha na‘e heka he taloní, “Vakai, ko au eni ‘oku ou fakafo‘ou e me‘a kotoa pē. Tohi leva, he ko ‘eku ngaahi leá ‘oku mo‘oni mo falala‘anga.”
REV.21.6	Peá ne toe pehē mai kiate au, “Kuo lava! Ko aú ko e ‘uluaki mo e faka‘osi, ko e kamata‘anga mo e iku‘anga. Pea ko ia ‘oku fieinuá te u ‘oange ke inu ta‘e totongi mei he matavai ‘o e mo‘uí. 
REV.21.7	Ko e pale eni ‘o kinautolu ‘e ikuná, te u hoko ko honau ‘Otua, pea nau hoko ko ‘eku fānau.
REV.21.8	Ka ko e kakai mamió, mo e kakai kotoa pē ‘oku ta‘e tui, pe anga-fakalielia, pe tāmate, pe fe‘auaki, mo kinautolu ‘oku fakalou‘akau, pe lotu ki he tamapua, pe ngutu loi, ‘e laku kinautolu ki he ano afi mo e sūlifa, ‘a ia ko e mate ‘anga uá ia.”
REV.21.9	Na‘e hā mai kiate au ha taha he kau ‘āngelo ‘e toko fitu na‘e ‘i ai ‘a e ipu ‘e fitu kuo fonu he ngaahi faingata‘a fakalilifu faka‘osí. Pea ha‘u ia kiate au ‘o pehē mai, “Ha‘u angé, ka u fakahā atu ‘a e Ta‘ahine Ta‘ané, ‘a e hoa e Lamí.” 
REV.21.10	‘I he nofo’ia au ‘e he Laumālié, na’e ‘ave au ‘e he ‘āngeló ki he tumu‘aki ‘o ha mo‘unga mā‘olunga. Peá ne fakahā mai kiate au ‘a Selusalema, ‘a e Kolo Tapú, ‘oku ‘alu hifo mei langi mei he ‘Otuá, 
REV.21.11	pea ‘oku huhulu ai e lāngilangi ‘o e ‘Otuá. Na‘e fetapaki ‘o hangē ha ngaahi maka mahu‘ingá ‘o hangē ha siasipá, pea ma‘a ‘o hangē ha kilisitalá. 
REV.21.12	Ko hono ‘aá na‘e mā‘olunga mo matolu, pea na‘e ‘i ai mo hono ngaahi matapā ‘e hongofulu mā ua na‘e le‘ohi taki taha ‘e ha ‘āngelo. Na‘e tohi he funga matapā taki taha ‘a e hingoa ‘o e taha ‘i he ngaahi matakali ‘e hongofulu mā ua ‘o ‘Isilelí. 
REV.21.13	Na‘e hanga ‘a e ngaahi matapā ‘e tolu ki he hahaké, pea tolu ki he tokelaú, tolu ki he tongá pea tolu ki he hihifó. 
REV.21.14	Na‘e langa e ‘ā ‘o e koló ki ha makatu‘unga ‘e hongofulu mā ua na‘e tohi ai e hingoa e kau ‘apōsitolo ‘e hongofulu mā ua ‘a e Lamí.
REV.21.15	Pea ko e ‘āngelo na‘e lea mai kiate aú, na‘e ‘i ai ‘ene me‘afua koula ke fua‘aki e koló, mo hono ngaahi matapaá mo hono ‘aá. 
REV.21.16	Na‘e tapafā ‘a e koló ‘i hono māukupú mo hono lōloá. Pea fua ‘e he ‘āngeló ‘a e koló tā ko e kilomita ‘e ua afe nimangeau hono māukupú pea kilomita ‘e ua afe nimangeau hono mā‘olungá. 
REV.21.17	Na‘e toe fua ‘e he ‘āngeló ‘a e ‘aá, tā ko e mita ‘e onongofulu mā nima ‘a hono mā‘olungá, ‘o fakatatau ki he he‘etau fua lōloa ‘atautolú.
REV.21.18	Na‘e ngaohi‘aki e ‘aá ‘a e siasipa, kae ngaohi‘aki e koló ‘a e koula haohaoa na‘e ma‘a ‘o hangē ha kilisitalá. 
REV.21.19	Na‘e fakasanisani‘aki ‘a e ngaahi maka fakava‘e e ‘aá ‘a e ngaahi maka mahu‘inga kehekehe. Ko e ‘uluakí ko e siasipa, ko hono uá ko e sāfaia, ko hono tolú ko e kalisitone, ko hono faá ko e ‘emalata, 
REV.21.20	ko hono nimá ko e satoniki, ko hono onó ko e sātio, ko hono fitú ko e kalisolaite, ko hono valú ko e pelili, ko hono hivá ko e tōpasi, ko hono hongofulú ko e kelaisapaso, ko hono hongofulu mā tahá ko e sāsini pea ko hono hongofulu mā uá ko e ‘ametisi. 
REV.21.21	Ko e ngaahi matapā ‘e hongofulu mā uá, ko e fo‘i mata‘i tofe ia ‘e hongofulu mā ua. Pea ko e ngaahi hala ‘o e koló na‘e tanu ‘aki e koula mo‘oni na‘e ma‘a ‘o hangē ha sio‘atá.
REV.21.22	Na‘e ‘ikai te u sio ki ha temipale ‘i he koló, he ko hono Temipalé pē ‘a e ‘Otua Māfimafí tonu, mo e Lamí. 
REV.21.23	Pea na‘e ‘ikai ke toe ‘aonga ‘a e la‘aá, pe ko e māhiná, ki he koló. He na‘e hulungia ia ‘i he lāngilangi ‘o e ‘Otuá, pea ko e Lamí pē ‘a hono māma‘angá.
REV.21.24	‘E fononga ‘a e kakai ‘o māmani ‘i hono māmá, pea ‘e luva mai ki ai ‘e he ngaahi tu‘i ‘o māmaní honau ngeiá. 
REV.21.25	Na‘e fakaava ai pē e ngaahi matapā ‘o e koló he ‘ahó, pea ‘e ‘ikai ke toe tāpuni, he ‘e ‘ikai pē ke toe po‘uli ia ai. 
REV.21.26	‘E luva mai ‘e he ngaahi tu‘i ‘o māmaní ki he koló ‘a e ngeia mo e lāngilangi ‘o e ngaahi kakaí. 
REV.21.27	Ka ‘e ‘ikai ke hū mai ki he koló ha ‘uli, pe ko ha taha ‘okú ne fai e ngaahi tō‘onga fakalielia, pe ‘oku ngutu-loi. Ngata pē ‘iate kinautolu ‘oku tu‘u honau hingoá ‘i he tohi ‘o e mo‘uí te nau hū ki he koló.
REV.22.1	Na‘e fakahā mai kiate au ‘e he ‘āngeló ‘e vaitafe ‘o e vai fakamo‘ui, ‘oku fetapaki ‘o hangē ha kilisitalá, pea ‘oku tafe mei he taloni ‘o e ‘Otuá pea mo e Lamí 
REV.22.2	‘o hangatonu mai pē ‘i he loto hala ‘o e koló. Na‘e tu‘u mei he ongo kauvai e vaitafé ‘a e ‘akau e mo‘ui, ‘a ia ‘oku fua tu‘o hongofulu mā ua ‘i he ta‘u, pea tu‘o taha ‘i he māhina. Pea ko hono laú ko ha faito‘o ia ma‘á e tukui kakaí.
REV.22.3	He ‘ikai ke toe mala‘ia e kakai ‘o e koló. ‘E fokotu‘u e taloni ‘o e ‘Otuá mo e Lamí ‘i he koló, pea ‘e tauhi kiate ia ‘ene kau fai fatongiá. 
REV.22.4	Te nau mamata tonu kiate ia, pea ‘e tohi hono hingoá ‘i honau la‘é. 
REV.22.5	He ‘ikai ke toe ‘i ai ha po‘uli, pea he‘ikai ke toe ‘aonga ha maama pe ko e la‘aá kiate kinautolu, he ko e ‘Eiki ‘Otuá ‘a honau māmá, pea te nau pule fakatu‘i ‘o ta‘e ngata.
REV.22.6	Pea pehē mai ‘e he ‘āngeló kiate au, “Ko e ngaahi folofola mo‘oni mo falala‘anga eni. Ko e ‘Eiki ‘Otuá ‘okú ne pule ki he laumālie ‘o e kau palōfitá, pea ko ia na‘á ne fekau mai ‘ene ‘āngeló ke fakahā ki he‘ene kau fai fatongiá ‘a e ngaahi me‘a kuo vavé ni pē ‘enau hoko maí.” 
REV.22.7	Ko e folofola eni ‘a Sīsū, “Fanongo mai! Kuo vave pē ke u a‘u atu! ‘E tāpuaki‘i ‘e he ‘Otuá ‘a e kakai kotoa te nau talangofua ki he ngaahi folofola fakapalōfita he tohí ni!”
REV.22.8	Ko au Sione na‘á ku fanongo mo mamata tonu ki he ngaahi me‘á ni hono kotoa. Pea hili ia, na‘á ku tō atu ki he va‘e ‘o e ‘āngelo na‘á ne fakahā kotoa maí peá u kamata lotu kiate ia.
REV.22.9	Kae pehē mai ‘e ia, “Tuku ia! Ko ho kaungātamaio‘eiki pē au, mo ho ngaahi tokoua palōfita ‘a kinautolu kotoa ‘oku talangofua ki he ngaahi folofola ‘oku tu‘u atu ‘i he tohí ni. Ka ke lotu ki he ‘Otuá!”
REV.22.10	Peá ne toe pehē mai kiate au, “Vakai na‘á ke fufū e ngaahi folofola fakapalōfita ‘i he tohí ni, he kuo vave ke hoko mai e ngaahi me‘á ni.
REV.22.11	Tuku pē ‘a e kau faikoví ke faikovi, mo e kau fakalielia ke fakalielia. Pea tuku pē ‘a e kau faileleí ke failelei, mo e kau faitotonú ke faitotonu.”
REV.22.12	Na‘e toki fakahā mai kiate au, “Vakai, kuo vave ‘eku ‘alu atú! Pea ko ‘eku ‘alu atú ‘o fakapale‘i e toko taha kotoa pē ‘o fakatatau ki he‘ene tō‘onga mo‘uí. 
REV.22.13	Ko aú ko e ‘Ālifa mo e ‘Ōmeka, ko e ‘uluakí mo e faka‘osí, ko e kamata‘angá mo e iku‘angá.”
REV.22.14	‘E tāpuaki‘i ‘e he ‘Otuá ‘a kinautolu kuo fō ‘o ma‘a honau valá. ‘E ngofua ke nau kai mei he fua e fu‘u ‘akau ‘o e mo‘uí, mo hū ki he koló. 
REV.22.15	Ka ‘e nofo tu‘akolo ‘a e fanga kulií, mo e kau fai fakalou‘akaú, ‘a e kau fai fakalieliá, mo e kau fakapoó, pea mo e kau lotu ki he tamapua, mo e kau ngutu-loí, mo e fa‘ahinga ‘oku lata ki he koví.
REV.22.16	Ko au Sīsū na‘á ku fekau ‘eku ‘āngeló ke ‘alu atu ‘o fakahā kiate koe ‘a e ngaahi me‘á ni peá ke toki fakahā ki he ngaahi Siasí. Ko e huli mo e hako au ‘o Tēvitá. Ko aú ko e fetu‘u ngingila ko e Fetu‘u‘ahó.”
REV.22.17	Ko e folofola eni ‘a e Laumālié mo e Ta‘ahine Ta‘ané, “Ha‘u ā!”
REV.22.17	Pea lea pehē ai pē foki mo e kakai kotoa ‘oku fanongo ki aí, “Ha‘u ā!”
REV.22.17	Ko koe ‘oku fieinua, ha‘u.
REV.22.17	Ko koe ‘oku fie inu ta‘e totongi he vai ‘o e mo‘uí, ha‘u ‘o inu.
REV.22.18	Ko au Sione ‘oku ou fakatokanga mamafa atu ki ha taha pē te ne fanongo ki he ngaahi lea fakapalōfita he tohí ni.
REV.22.18	Ka fakalahi ‘e ha taha ‘a e ngaahi lea ko iá, pea ‘e fakalahi ‘e he ‘Otuá ‘a hono tauteá ‘aki ‘a e ngaahi mala ‘oku fakamatala ki ai ‘a e tohí ni. 
REV.22.19	Pea ka to’o ‘e ha taha ha lea fakapalōfita mei he tohí ni, pea ‘e to’o ‘e he ‘Otuá hono ‘inasi ‘i he fu‘u ‘akau ‘o e mo‘uí, mo hono ‘inasi he Kolo Tapú, ‘a ia ‘oku fakamatala ki ai ‘a e tohí ni.
REV.22.20	Ko e folofola eni ‘a e toko taha kuó ne fakahā mai ‘a e ngaahi me‘á ni, “‘Io, kuo vave ‘eku a‘u atu!”
REV.22.20	Tauange ke pehē! Hā‘ele mai ā, ‘Eiki Sīsū!
REV.22.21	Tauange ke mou ‘inasi kotoa ai pē he ‘ofa ‘aufuatō ‘a e ‘Eiki ko Sīsuú.
